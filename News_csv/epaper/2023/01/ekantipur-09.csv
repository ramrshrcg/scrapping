शीर्षक,विवरण
सातै प्रदेशमा सहमति,"विश्वासको मतमा दाहाल ढुक्क प्रधानमन्त्रीका लागि माओवादी अध्यक्ष पुष्पकमल दाहाललाई समर्थन गरेका सबै राजनीतिक दल र स्वतन्त्र सांसदले विश्वासको मत दिने भएका छन् । साझा न्यूनतम कार्यक्रमको तयारी तथा संघ र प्रदेश तहमा एकमुष्ट भागबन्डा गर्ने सहमतिसँगै सबै दल दाहाललाई विश्वासको मत दिन तयार भएका हुन् । मंगलबार पेस हुने विश्वासको प्रस्ताव पारित हुन १ सय ३८ सांसद चाहिन्छ । दाहाललाई प्रधानमन्त्रीमा एमालेका ७८, माओवादीका ३२, राष्ट्रिय स्वतन्त्र पार्टीका २०, राष्ट्रिय प्रजातन्त्र पार्टीका १४, जनता समाजवादी पार्टीका १२, जनमत पार्टीका ६, नागरिक उन्मुक्ति पार्टीका ४ र अन्य तीन स्वतन्त्र सांसद गरी १ सय ६९ जनाले समर्थन गरेका थिए । त्यहीअनुसार उनी पुस १० मा प्रधानमन्त्री नियुक्त भएका थिए । बालुवाटारमा आइतबार साँझ बसेको सत्ता साझेदार दलका शीर्ष नेताहरूको बैठकले विश्वासको मतका लागि संसद्मा रहेका अन्य दलसँग पनि आह्वान गर्ने निर्णय गरेको छ । बैठकमा प्रधानमन्त्री पुष्पकमल दाहाल, एमालेका अध्यक्ष केपी शर्मा ओली, गृहमन्त्री एवं राष्ट्रिय स्वतन्त्र पार्टीका सभापति रवि लामिछाने, राष्ट्रिय प्रजातन्त्र पार्टीका अध्यक्ष राजेन्द्र लिङ्देन, जनता समाजवादी पार्टीका अध्यक्ष उपेन्द्र यादव र जनमत पार्टीका अध्यक्ष सीके राउत सहभागी थिए । उनीहरूले सरकार सञ्चालनका लागि सत्ता साझेदार दलहरूको न्यूनतम साझा कार्यक्रमलाई अन्तिम रूप दिएर छिटै सार्वजनिक गर्ने निर्णय पनि गरेका छन् । प्रधानमन्त्री एवं माओवादी केन्द्रका अध्यक्ष दाहालले शनिबार पार्टी केन्द्रीय कार्यालय (पदाधिकारीसहित शीर्ष नेता) को बैठकमा पछिल्लो राजनीति अवस्थाको ब्रिफिङ गर्दै प्रधानमन्त्रीको दाबी पेस गर्दा समर्थन दिएका दलहरू सबैले विश्वासको मत दिने सुनिश्चित भइनसकेको संकेत गरेका थिए । उनले विश्वासको मत हासिल गर्नेतर्फ केन्द्रित हुन नेताहरूलाई निर्देशन नै दिएको एक पदाधिकारीले बताए । समग्र शक्ति बाँडफाँट, प्रधानमन्त्रीभन्दा बाहिरको दललाई अर्थ र गृह दुवै दिनुपर्ने बाध्यता र अन्तर्राष्ट्रिय शक्तिकेन्द्रको चलखेलले विश्वासको मत सहज नभएको उहाँको संकेत थियो, ती पदाधिकारीले भने । एमाले अध्यक्ष ओलीकै सल्लाहमा दाहालले राष्ट्रिय स्वतन्त्र पार्टीका सांसद रवि लामिछानेलाई गृहमन्त्री बनाएका हुन् । अर्थमन्त्री एमाले उपाध्यक्ष विष्णु पौडेल छन् । राष्ट्रपति र सभामुख अहिले नै तथा साढे दुई वर्षपछि प्रधानमन्त्री पद दिँदा सम्पूर्ण सत्ता राजनीति एमालेको हातमा पुग्ने माओवादीकै कतिपय नेताहरूको बुझाइ थियो । प्रधानमन्त्रीमा दाहाललाई समर्थन गरेको जनता समाजवादी पार्टी अलमलमा थियो । जसपाले सम्मानजनक शक्ति बाँटफाँटको कुरा उठाइरहेको थियो । जसपा अध्यक्ष उपेन्द्र यादवले बिहीबार कांग्रेस सभापतिसँग भेट गरेका थिए । राप्रपाका पनि सर्त थिए । ससर्त सरकारलाई समर्थन गरेका जनमत र नागरिक उन्मुक्ति पार्टी सरकारमा सहभागी छैनन् । जनमत र नागरिक उन्मुक्ति पार्टीले आइतबार मोर्चाबन्दी गरेर अगाडि बढ्ने सहमति गरेका थिए । रेशम चौधरीको रिहा, गिरीशचन्द्र लाल नेतृत्व आयोगको प्रतिवेदन सार्वजनिक र टीकापुर घटनाका मुद्दा खारेज, सरकार र तत्कालीन सीके राउत समूहबीच २०७५ फागुन २४ मा भएको ११ बुँदे सम्झौता कार्यान्वयन, नागरिकतासम्बन्धी विधेयक पारित, किसान आन्दोलनका मुद्दा सम्बोधन गर्ने वातावरणको सिर्जना लगायतका माग उनीहरूका छन् । सरकारलाई समर्थन गरेका स्वतन्त्र सांसद प्रभु साह र अमरेशकुमार सिंहको पनि आफूलाई मन्त्री बनाउनुपर्छ भन्ने सर्त छ । अर्कातिर कांग्रेस सभापति शेरबहादुर देउवाले सत्ता गठबन्धनमा रहेका नेताहरूसँग संवाद बढाइरहेका थिए । माओवादी उपमहासचिव जनार्दन शर्माले बुधबार कांग्रेस सभापति देउवासँग भेट गरेका थिए । अब प्रधानमन्त्रीले विश्वासको मत पाउनुहुन्छ भन्नेमा शंका छैन । अरू दलसँग पनि विश्वासको मतका लागि अपिल गर्ने भन्ने छ । कांग्रेससँग दूरी बढेको छ । उसँगको सम्बन्धलाई पनि सहज बनाउनु छ, माओवादी उपमहासचिव हरिबोल गजुरेलले भने, एमालेसँग त्यति ठूलो तिक्तता थियो । अहिले अप्रत्याशित रूपमा सम्बन्ध कायम भयो । केही समय एकअर्काप्रति आशंका हुनु स्वाभाविक हो । व्यवहारबाट विश्वासको वातावरण बनाउने हो, समय लाग्छ । एकीकृत समाजवादीले पनि दाहाललाई विश्वासको मत दिने उनले दाबी गरे । एकीकृत समाजवादीले आइतबार साँझसम्म कुनै निर्णय लिएको छैन । लोकतान्त्रिक समाजवादी पार्टी (लोसपा) ले दाहाललाई विश्वासको मतका सम्बन्धमा निर्णय गर्ने अधिकार पार्टी अध्यक्ष महन्थ ठाकुरलाई दिएको छ । पार्टी केन्द्रीय कार्यालय बबरमहलमा बसेको कार्यकारिणी समितिको बैठकले अधिकार अध्यक्षलाई दिएको हो । प्रतिनिधिसभामा लोसपाका चार सांसद छन् । कांग्रेसले विश्वासको मतका विषयमा मंगलबार बिहान निर्णय लिने भएको छ ।"
"हवाई इन्धनको मूल्य घट्यो, टिकटको कहिले ?","कार्कीका अनुसार प्रतिलिटर २० रुपैयाँ मूल्य घट्दा काठमाडौंदेखि धनगढीको हवाईभाडा ८८५ रुपैयाँसम्म घट्छ । त्यस्तै, काठमाडौंदेखि नेपालगन्जको भाडादर ६५५ रुपैयाँ, काठमाडौंसुर्खेतको हवाई भाडा ६९० रुपैयाँ, काठमाडौंभद्रपुरको ६०० रुपैयाँ, काठमाडौंविराटनगरको ४८५ रुपैयाँ, काठमाडौंजनकपुरको २६० रुपैयाँ, काठमाडौंसिमराको १८० रुपैयाँ र काठमाडौंराजविराजको ४१० रुपैयाँ घट्ने संघले जनाएको छ ।त्यस्तै, काठमाडौंभरतपुरको २१५, काठमाडौंपोखराको ३२० रुपैयाँ, काठमाडौंभैरहवाको ४१० रुपैयाँ घट्ने कार्कीले बताए । टिकटको मूल्य समायोजन गरेको जानकारी नेपाल नागरिक उड्डयन प्राधिकरणलाई आएपछि कार्यान्वयनमा जान्छ, कार्कीले भने । त्यस्तै, निगमले पेट्रोलडिजेल र मट्टीतेलको मूल्य पनि प्रतिलिटर ३३ रुपैयाँ घटाएको छ । नयाँ मूल्यअनुसार पेट्रोल प्रतिलिटर १७५ रुपैयाँ, डिजेल १७२ रुपैयाँ र मट्टीतेल १७२ रुपैयाँ पर्नेछ ।"
बालेन्द्र बाहुबली,"गोविन्द पोखरेल (काठमाडौं) िदरबारमार्गको सडकछेउ वर्षौंदेखि हुँदै आएको सवारी पार्किङलाई गत मंगलबार काठमाडौं महानगरपालिकाले एकाएक निषेध गर्यो । पार्किङस्थलको वैकल्पिक व्यवस्था नगरी निषेध गरेकामा दरबारमार्ग पुग्ने निजी सवारीधनीलाई गाडी कहाँ अड्याउने भन्ने समस्या त भएकै छ, व्यापारिक क्षेत्रको कारोबारमै प्रतिकूल प्रभाव परेको छ । पार्किङका लागि पास भएको बेसमेन्ट (भुइँतला) मा व्यवसाय सञ्चालन गरेको भन्दै महानगरले बन्द गरायो । दरबारमार्गमा यसअघि रहेका लन्डन पब, फेसन पसलका केही स्थानमा अझै पार्किङस्थलका रूपमा सञ्चालनमा आउन सकेका छैनन् । महानगर प्रमुख बालेन्द्र शाहले खाली गर्न लगाएका धेरैजसो बेसमेन्ट पार्किङस्थलका रूपमा प्रयोगमा आइसकेका छैनन् । िमंसिर १२ मा महानगरले थापाथलीको सुकुम्बासी बस्तीमा डोजर लगेर स्थानीयलाई विस्थापित गर्न खोजेपछि झडप भयो । एकातिर सुकुम्बासी समस्या समाधान गर्ने भनेर भूमि आयोगसँग सम्झौता गर्ने, अर्कोतर्फ सुकुम्बासी बस्तीलाई अनधिकृत संरचना भन्दै भत्काउनका लागि डोजर पठाएपछि झडप हुँदा दुई दर्जनभन्दा बढी नगर प्रहरी घाइते भए । िटुकुचा खोला खोतल्ने भनेर उनले विभिन्न स्थानमा डोजर लगाए । घर, भवनलगायतका विभिन्न संरचना निर्माणका लागि महानगरपालिकाले नै नक्सापास गर्छ । इजाजत लिएर बनाइएका तिनै संरचनामा प्रमुख शाहको नेतृत्वमा डोजर लगाउन सुरु भयो । उनको यो गलत कदमलाई अदालतले रोकिदियो । महानगरपालिकाले न टुकुचाको सबै जमिन नै निकाल्न सक्यो न त खोस्रिएको भ्वाङ नै पुर्यो । िििकाठमाडौं महानगरपालिका प्रमुखमा निर्वाचित भएयता बालेन्द्र शाहले उठाएका आलोकाँचो कदमहरूमध्येका यी प्रतिनिधि घटना हुन् । सात महिनायता उनले गरेका काम हेर्दा धेरैजसो सुझबुझबिनै अघि बढाउन खोजेको देखिएको छ । शाहले हालसम्म चालेका अभियानमध्ये अधिकांशमा पूर्वतयारी र दीर्घकालीन योजना छैन । जसका कारण संघीय राजधानी काठमाडौंले ल्याउने योजनाको अनुकरण गर्न उचित ठान्ने मुलुकभरका स्थानीय तहमा राम्रो सन्देश गएको छैन । प्रमुख शाहले खुलामञ्चमा रिभर्स बोरिङसहितको भूमिगत पार्किङ निर्माण सम्बन्धमा पूर्वसम्भाव्यता अध्ययन सुरु गरे । सम्पदा अभियन्ता, अकुपाई टुँडिखेललगायत सरोकारवालाले विरोध गरे । गत असारमा भएको नगरसभाले वडा नम्बर ११ मा खुलामञ्चसँगैको जग्गामा रिभर्स बोरिङसहितको भूमिगत पार्किङका लागि आवश्यक पूर्वाधार निर्माण गर्न सम्भाव्यता अध्ययन गर्ने निर्णय गरेको थियो । तर उक्त निर्णयविपरीत शाहले गत कात्तिकको १०औं कार्यपालिका बैठकमा ११ को सट्टामा २८ नम्बर वडा उल्लेख गर्दै बोरिङसहितको भूमिगत पार्किङका लागि डीपीआर तयार गर्ने निर्णय प्रस्ताव गरेर पास गराए । उक्त बैठकले खुलामञ्चमा ट्रिपल बेसमेन्ट पार्किङ र पानी पुनर्भरण पिटको विस्तृत परियोजना प्रतिवेदन तयार गर्ने निर्णय गरेको थियो । उक्त निर्णयविरुद्ध वडा नम्बर २८ का वडाध्यक्ष भाइराम खड्गीले नै विरोध जनाए । उनले महानगरपालिकालाई पत्र नै पठाएर खुलामञ्चमा भूमिगत पार्किङ निर्माण गर्न नदिने अडान लिएका छन् । यो योजनामा शाहले पूर्वप्रमुख विद्यासुन्दर शाक्यकै शैली अपनाएको देखिन्छ । खुलामञ्चमा भूमिगत पार्किङ बनाउने योजना अगाडि बढाउन शाक्यले पनि प्रयास गरेका थिए । तर, चौतर्फी विरोधपछि उनी पछि हटेका थिए ।त्यस्तै पार्किङको वैकल्पिक व्यवस्था नगरी दरबारमार्गमा एक छेउमा गरिँदै आएको पार्किङ हटाउनका निर्देशन दिएपछि व्यवसायीहरूले शाहको विरोध गरिरहेका छन् । महानगरको राजस्व विभागले दरबारमार्गमै पार्किङका लागि ठेक्का लगाउने र सनकको भरमा हटाउने निर्णय भएको भन्दै विरोध भइरहेको छ । महानगरपालिका प्रवक्ता नवीन मानन्धरले भने, महानगरले नै ठेक्का लगायो त महानगरले नै हटायो । सडकमा पनि पार्किङ गर्न दिने हो त ?महानगरले यसअघि पनि दरबारमार्ग क्षेत्रमा केही भवनको बेसमेन्ट खाली गराएका थियो । अनुमति नलिई बेसमेन्टमा व्यवसाय गरिएको भन्दै शाह आफैं गएर खाली गराएका थिए । तर, त्यसरी खाली गराइएका भवनमा अहिले न पार्किङको व्यवस्था छ न त व्यवसाय नै चलेको छ । दरबारमार्गका घरधनी र व्यवसायीहरूले पार्किङ लागि बेसमेन्ट नबनाएको भन्दै महानगरको कदमको आलोचना गर्दै आएका छन् ।घरवालाको अधिकार रहने भएकाले जबर्जस्ती बेसमेन्ट पार्किङ गर भन्न पनि नमिल्ने प्रवक्ता मानन्धरले बताए । व्यवसायीहरू महानगरको दरबारमार्गको पार्किङ हटाउने कदम अव्यावहारिक भन्दै विरोधमा छन् । विकल्पबिनै पार्किङ हटाउँदा सवारी व्यवस्थापनमा कठिनाइ हुनुका साथै व्यवसाय नै प्रभावित हुने उनीहरूको भनाइ छ ।थापाथलीस्थित वाग्मती किनारको सुकुम्बासी बस्ती हटाउने विषयमा पनि प्रमुख शाहले पूर्वतयारी नगरेको देखिन्छ । मंसिर १२ मा शाहको निर्देशनमा महानगरपालिकाले सुकुम्बासीलाई बल प्रयोग गरेर बस्ती हटाउन खोजेपछि झडप भएको थियो । पूर्वतयारी र स्थानीय प्रशासनको सहयोगबिना नै बलमिचाइँ गर्न खोजेपछि महानगरका दुई दर्जनभन्दा बढी प्रहरी घाइते भएका थिए । वाग्मती सभ्यता एकीकृत विकास परियोजनाको अनुरोधमा महानगरको टोली बस्ती हटाउन गएको थियो । एकातिर सुकुम्बासी आयोगसँग सुकुम्बासी समस्या समाधान गर्न सम्झौता गर्ने र अर्कोतर्फ बस्ती हटाउन खोजेको भन्दै महानगर प्रमुख शाहको विरोध भएको थियो । महानगरपालिकाले यो बस्तीलाई अनधिकृत संरचना भन्ने गरेको छ । जबकि स्थानीय तहको निर्वाचनमा शाह यो बस्तीमा पनि भोट माग्न पुगेका थिए । भूमि आयोगसँग एउटा सम्झौता गर्ने तर व्यवहारमा भने स्टन्ट गरेको भन्दै उनको आलोचना भएको छ । थापाथली प्रकरणमा आफ्नो कमजोरी ढाकछोप गर्नका लागि शाहका सहयोगीहरूले वास्तविक सुकुम्बासी नै नरहेको दाबी गर्दै सामाजिक सञ्जालमा पोस्टहरू भाइरल बनाए । तर, हालसम्म अध्ययनसहितको तथ्यांक भने सार्वजनिक गर्न सकेका छैनन् । थापाथलीको बस्तीलाई शाहले सुकुम्बासी बस्ती शब्द उल्लेख नगरी अनधिकृत संरचना भन्दै आएका छन् । उनले रवि लामिछानेलाई गृहमन्त्री भएपछि अनधिकृत संरचना हटाउनका लागि आवश्यक समन्वय गरिदिन कार्यकारी अधिकृतमार्फत पत्र पठाए । जबकि उनको यो कदमलाई पनि सुकुम्बासीले स्टन्ट भनिरहेका छन् । मुलुकभरका स्थानीय तहले शाह जसरी सुकुम्बासी बस्तीलाई अनधिकृत भन्दै गृहमन्त्रीलाई पत्र काट्दै हटाइमाग्दा के अवस्था हुन्छ भन्नेसमेत प्रश्नहरू उठेका छन् । पूर्वतयारीबिना नै सुकुम्बासी बस्तीमा डोजर लगाउन निर्देशन दिएपछि नगर प्रहरीहरू घाइते भए । उक्त प्रकरणपछि सुरक्षाकर्मीका लागि महानगरले सुरक्षा सामग्री खरिद गर्ने तयारी गरेको छ । झडपको घटनापछि महानगर प्रमुख शाहलाई सहयोगीले निकास सुझाएका छैनन् । महानगरले उल्टै ती सुकुम्बासीमाथि मुद्दा चलाउने भन्दै विज्ञप्ति निकालेको थियो । तर, त्यसपछि भने उक्त प्रकरणमा मौनता देखिएको छ । महानगरपालिकाले आउट सोर्सिङ मार्फत भर्ना लिएका नगर प्रहरी जवानमध्ये आधाजसो अयोग्य पाइएका थिए । महानगरले युनिक सेक्युरिटिजसँग एक वर्षका लागि १ सय ६२ जना नगर प्रहरी जवान उपलब्ध गराउने समझदारी गरेको थियो । जसमा ४० वर्ष ननाघेका तथा सेनाप्रहरीमा काम गरिसकेका हुनुपर्ने मापदण्ड थियो । भर्ना लिइएकामा ८१ जना मात्रै योग्य थिए ।वाग्मती करिडोरको थापाथली सडकखण्डमा डेढ महिनाअघि काठमाडौं महानगरपालिकाले रुद्रेश्वर महादेवको मन्दिर परिसरमा रहेको दुईतले सार्वजनिक भवन भत्काइदियो । नियमविपरीत बनाइएको भन्दै उक्त भवनमा महानगरको डोजर चल्यो । भवन काम नै नलाग्ने अवस्थाको बन्यो । डोजर लगाएर छाडेपछि भद्रगोल संरचना त्यसै छाडिएको छ । न पूर्ण रूपमा भत्काएर साइट क्लियर नै गरियो, न त भवन प्रयोग नै हुन सक्यो । काठमाडौं महानगरले फुटपाथ मिचेर व्यवसाय गर्नेलाई हटाउने अभियान नै सञ्चालन गर्यो । त्यसपछि सडकमा ठेला व्यवसाय र मकै पोलेर जीविकोपार्जन गर्नेहरूलाई नगर प्रहरी लगाएर हटाइयो । त्यसक्रममा ठेलागाडामा तरकारी बेच्नेहरूलाई नगर प्रहरीहरूले अमानवीय ढंगले लखेटी लखेटी नियन्त्रण लिएका दृश्य सामाजिक सञ्जालमा भाइरल भएपछि शाहको चर्को आलोचना भयो । फुटपाथमा व्यापार गरेर गर्जो टार्नेहरूमाथि जाइलागेका नगरप्रहरीले बिजुलीबजार, बबरमहल, माइतीघरसम्मको सडकमा घर र भवनहरूले गरेको अतिक्रमणका कारण फुटपाथ हराएकोमा भने आँखा चिम्लेको देखिन्छ । बबरमहलमा नेपाल टेलिकम, काठमाडौं जिल्ला अदालत अगाडिको फुटपाथमा पार्किङ र व्यवसाय गर्न छुट दिएको छ । प्रमुखको जिम्मेवारी सम्हालेलगत्तै शाहले एउटा प्रयोजनका लागि भनेर पास भएको भवन अन्य प्रयोजनमा प्रयोग भएको भन्दै महानगरले बेसेमन्टमा सञ्चालित व्यवसाय हटाउन लगाए । पार्किङका लागि भनेर नक्सापास भएको बेसमेन्टबाट व्यवसाय गर्नेलाई हटाइयो । तर, त्यसरी खाली पारिएका धेरैजसो बेसमेन्टमा पार्किङ सञ्चालन हुन सकेका छैनन् । शाह कति हदसम्म हतारमा छन् भन्ने उदाहरण उनको टुकुचा खोला खोज्ने कदम पनि हो । उनकै निर्देशनमा टुकुचा खोला खोज्ने भन्दै महानगरले विभिन्न ठाउँ खोस्रियो । दशकौंदेखि भूमिगत बनाइएको खोला त देखाइयो तर त्यसपछि महानगरले टुकुचा खोजेन । जयनेपाल हलमा महानगरले खोस्रिएर खोला देखाएर भ्वाङ पारेर छाडेको छ । आलोकाँचो कदमविरुद्ध रिट आएपछि अदालतले पनि महानगरलाई रोकेको छ । प्रवक्ता मानन्धरले पूरै भत्काएर नयाँ संरचना बनाउने योजना भए पनि अदालतमा मुद्दा परेकाले अधुरै भएको बताए । अदालतले जस्तो अवस्था छ त्यही छाड्नु भन्यो, उनले भने, त्यही भएकाले जस्ताको तस्तै छाड्नुपर्यो । सडकमा भएका खाल्डाखुल्डी पुर्नका लागि भनेर पूर्वाधार एम्बुलेन्स सञ्चालनमा ल्याए पनि त्यसले नतिजा दिन सकेको छैन । वातावरण विभागको फोहोर बोक्ने फुटोन र टिपरलाई रङरोगन गरेर पूर्वाधार एम्बुलेन्स बनाइएको छ । त्यसले खाल्डोमा गिट्टी र माटो हाल्छ, कालोपत्र गर्दैन । नगर प्रवक्ता नवीन मानन्धरमा पनि महानगरका केही कदम पर्याप्त पूर्वतयारीबिनै भएको स्विकार्छन् । उनी भन्छन्, जनअपेक्षाअनुसार काम नभएपछि फोन आएर हैरान हुन्छ । पूर्वाधार एम्बुलेन्सलाई गुणस्तरीय बनाउने तयारीमा लागेको उनले बताए । प्रमुख शाहका स्वकीय सचिव भूपदेव शाह भने पूर्वाधार एम्बुलेन्सको अवधारणा अस्थायी रूपमा भत्किएका संरचना बनाउने मात्रै भएको बताउँछन् ।महानगरले कुहिने र नकुहिने फोहोर वर्गीकरण गरेर उठाउने नियम लगायो । महानगरवासीले छुट्याएर राख्न थाले तर महानगर स्वयंले नै फोहोर एकीकृत रूपमा संकलन गर्ने गरेको छ । फोहोर विसर्जनस्थल बन्चरेडाँडा ल्यान्डफिल साइटमा सिसडोलमा जसरी नै नछुट्याई गरिन्छ । फोहोर वर्गीकरणका लागि एकै पटक अभियान सञ्चालन गर्दा प्रभावकारी हुन नसकेको महानगरको वातावरण विभागले जनाएको छ । हामीले एकै पटक अभियान सुरु गर्दा प्रभावकारी भएन । अब स्थानीय स्तरबाटै अभियान सुरु गर्छौं, विभाग प्रमुख सरिता राईले भनिन् । फोहोर वर्गीकरण नगर्नेलाई जरिवाना गर्ने भन्दै सूचना जारी गरेको महानगरले भने आफैंले बनाएको नियम उल्लंघन गरिरहेको छ । कुहिने फोहोरबाट मल उत्पादन गर्न सकेको छैन । मुलुकको संघीय राजधानी भएको महानगरमा सार्वजनिक शौचालयहरू व्यवस्थित छैनन् । यो आवाज उठेपछि केही व्यावसायिक संस्थाले आफ्ना शौचालयलाई सार्वजनिक रूपमा प्रयोग गर्न दिने भनेर सहमति गरे । यो योजनाको कार्यान्वयन भने फितलो छ । महानगरसँग सम्झौताको प्रचारबाजी गरेर सामाजिक प्रतिष्ठाका लागि स्टिकर टाँस्ने काम मात्रै भएको गुनासो आउन थालेको छ । धेरैजसो शौचालयमा सर्वसाधारणको पहुँच छैन । सार्वजनिक शौचालयका लागि महानगरसँग सय वटाभन्दा बढी संघसंस्था र व्यावसायिक फर्महरूले सम्झौता गरेका छन् । तर, सम्झौताअनुसार स्टिकर लगाइएका शौचालय सर्वसाधारणले प्रयोग गरेको पाइँदैन । सार्वजनिक शौचालयको प्रभावकारिताका बारेमा महानगरले अनुगमन गरेको थियो । उक्त अनुगमनको प्रतिवेदन प्रमुखकहाँ आइनपुगेको स्वकीय सचिव भूपदेव शाहले बताए । महानगरका सहायक प्रवक्ता महेशकुमार काफ्लेले सार्वजनिक शौचालय बनाउन जग्गा खोजिरहेको बताए । हामीले त्रिपुरेश्वर र स्वयम्भूमा सञ्चालन गरेका छौं । त्यस्तै खालको १५२० वटा शौचालय म्यानेज गर्न सकिन्छ भन्ने छ, उनले भने, सम्झौता गरेर सार्वजनिक शौचालयको स्टिकर मात्रै टाँस्ने काम भयो भन्ने पनि छ । तर, पब्लिक उक्त शौचालयमा नै गएनन् भने हामीले सोच्नुपर्ने हुन्छ । महानगरले ३२ वटै वडामा विशेषज्ञ चिकित्सक राखेर स्वास्थ्य सेवा दिने योजना अघि सारेको छ । तर, महानगर मातहतमा आधा दर्जन पनि एमबीबीएस डाक्टर छैनन् । प्रमुख शाहको यो योजनामा पनि पूर्वतयारी देखिँदैन । कार्यपालिका बैठकले सबै वडामा विशेषज्ञ चिकित्सक राख्ने निर्णय गरे पनि जनशक्ति त छैनन् नै, आवश्यक उपकरण र संरचना पनि अभाव छ ।महानगर प्रमुख शाहको सचिवालयले भने अघि सारेका योजना प्रभावकारी रूपमा बढाइएको दाबी गरेको छ । स्वकीय सचिव भूपदेवले भने, बाहिर अरूले के मूल्यांकन गर्छन् उहाँहरूको कुरा भयो । हामीले जेजस्तो अधिकार संविधानले स्थानीय सरकारलाई दिएको छ त्यसको आधारमा गरेको काम प्रभावकारी देखिन्छ । महानगरका लोककल्याणकारी योजनामा कतिपय स्थानीयवासीले स्पिरिट नबुझिदिएको उनको गुनासो छ । काठमाडौं महानगरले कुनै पनि योजनालाई अध्ययन र आवश्यक तयारीसहित गरेका काम असफल नहुने पूर्वाधारविद् एवं पूर्वसचिव किशोर थापा बताउँछन् । महानगरका केही योजना असफल देखिनुमा नगरप्रमुख शाह हतारिएको उनको तर्क छ । थापा भन्छन्, उहाँले थालेका काम राम्रो तयारीबिनै गरेको देखिन्छ । जटिल समस्या समाधान गर्न अघि बढिरहँदा पूर्वतयारीको पाटोमा कमजोरी देखिन्छ ।"
नयाँ संसद् आजदेखि : पुरानै मुद्दा चुनौती,"(काठमाडौं)संघीय संसद्का दुवै सदनको अधिवेशन सोमबार सुरु हुँदै छ । अधिवेशन दिउँसो १ बजेबाट हुने गरी कार्यसूची तय गरिएको छ । राष्ट्रिय सभाको चार महिनापछि अर्को अधिवेशन सुरु हुन लागेको हो भने नवनिर्वाचित प्रतिनिधिसभाको यो पहिलो अधिवेशन हो । प्रतिनिधिसभाको पहिलो कार्यकाल (२०७४०७९) उतारचढावपूर्ण भएको पृष्ठभूमिमा दोस्रो कार्यकाल सुरु हुन लागेको हो । मंसिर ४ को निर्वाचनमा कुनै पनि पार्टीले बहुमत सिट ल्याउन नसकेका कारण दुई वा दुईभन्दा बढी राजनीतिक दलहरू मिलेर संसद् र सरकार चलाउनुपर्ने स्थिति छ । प्रतिनिधिसभामा रहेका दलहरूबीच समन्वय हुन नसके संसद्को कामकारबाही नै बिथोलिने जोखिम रहेको छ । संसद्को दोस्रो ठूलो दल एमाले, तेस्रो दल माओवादीलगायतका सत्ता साझेदार दलहरूले प्रतिनिधिसभाको पहिलो अधिवेशनबाटै केही विषय सम्बोधन गर्ने गरी साझा न्यूनतम कार्यक्रमको खाका तयार गर्दै छन् । ती विषय राष्ट्रिय महत्त्वका र पेचिला छन् । साझा न्यूनतम कार्यक्रमको मस्यौदामा सरकारले पूर्णता पाएको एक महिनाभित्र नेपाली नागरिकका सन्तानले नागरिकता नपाउने अवस्थाको अन्त्य गर्ने उल्लेख छ । त्यसका लागि संसद्को पहिलो अधिवेशनबाट नागरिकतासम्बन्धी अन्य समस्या समाधान गर्ने भनिएको छ । नागरिकतासम्बन्धी कानुन निर्माणका सन्दर्भमा राजनीतिक दलहरूका मत बाझिँदै आएका छन् । मधेसकेन्द्रित जनता समाजवादी पार्टी र लोकतान्त्रिक समाजवादी पार्टीले नागरिकतासम्बन्धी कानुन निर्माणलाई प्राथमिकताका साथ उठाइरहेका छन् । दलहरूले यसलाई सत्ता सौदाबाजीको विषयसमेत बनाउँदै आएका छन् । प्रतिनिधिसभाको अघिल्लो कार्यकालमा नागरिकतासम्बन्धी विधेयक लामो समयसम्म टुंगो लाग्न सकेको थिएन । आखिरतिर संघीय संसद्ले पारित गरेर प्रमाणीकरणका लागि विधेयक पठाएकामा राष्ट्रपति विद्यादेवी भण्डारीले पुनर्विचारका लागि संसद्मै फिर्ता गरेकी थिइन् । संसद्ले उही विधेयक पारित गरेर पठाएपछि राष्ट्रपति भण्डारीले थन्क्याइदिएकी थिइन् । संसद् अधिवेशन नभएका बेला अध्यादेशमार्फत नागरिकतासम्बन्धी ऐन संशोधनका प्रयास पनि भएका थिए । यो विषय टुंग्याउन आगामी संसद्लाई पनि सकस हुने देखिएको छ ।प्रहरी समायोजन र संघीय निजामती कर्मचारीसम्बन्धी कानुन निर्माण जिम्मा पनि संसद्लाई छ । यी विषय पनि राजनीतिक दलहरूबीच मत नमिल्दा प्रतिनिधिसभाको अघिल्लो कार्यकालमा अड्किएका थिए । संघीय व्यवस्थाप्रति नै विमति राख्ने राष्ट्रिय स्वतन्त्र पार्टी र राष्ट्रिय प्रजातन्त्र पार्टी सत्ता साझेदार दल रहेका बेला यी विषय टुंग्याउन पनि सहज हुने देखिँदैन । सत्ता साझेदार दलहरूले शान्ति प्रक्रियालाई टुंगोमा पुर्याउने बताइरहेका छन् । तर त्यसका लागि सुरुमै सत्य निरूपण तथा मेलमिलापसँग सम्बन्धित कानुन तय गर्नुपर्नेछ । प्रतिनिधिसभाको अघिल्लो कार्यकालको अन्तिम चरणमा तत्कालीन प्रमुख प्रतिपक्षी एमालेले संक्रमणकालीन न्यायसम्बन्धी विधेयकमा गरिएका व्यवस्थामा असहमति जनाउँदा अड्किएको थियो । यस विषयमा रास्वपा र राप्रपासहितका दलहरूले निर्वाह गर्ने भूमिकाले यो विषयको भविष्य निर्धारण गर्नेछ । पहिलो कार्यकालमा प्रतिनिधिसभा २ पटक विघटन गरिएको थियो । तत्कालीन प्रधानमन्त्री केपी शर्मा ओलीको सिफारिसमा राष्ट्रपति विद्यादेवी भण्डारीले दुई पटक विघटन गर्दा सर्वोच्च अदालतले प्रतिनिधिसभा पुनःस्थापना गरिदिएको थियो । २०७७ पुस ५ र २०७८ जेठ ८ को विघटन प्रयास असफल भएकाले प्रतिनिधिसभा पूरा कार्यकाल चल्न पाएको हो । तर, दोस्रो विघटनपछि सरकारबाट बाहिरिएको एमालेले संसद्मा ९ महिना अवरोध गरेको थियो । संसद्को पहिलो कार्यकालमा तत्कालीन नेकपा र त्यसपछि एमाले विभाजित भएको थियो । जनता समाजवादी पार्टी पनि फुटमा गुज्रियो । प्रतिनिधिसभा विघटन र पार्टी विभाजनको प्रभाव संसद्को प्रभावकारितामा परेको थियो । संविधानसभा अध्यक्षसमेत रहेका पूर्वसभामुख सुवासचन्द्र नेम्वाङ राजनीतिक दलहरूले संविधान निर्माणका क्रममा गरेको परिकल्पनाअनुसारकै अहिलेको संसद्को संरचना रहेको बताउँछन् । मिश्रित निर्वाचन प्रणालीको व्यवस्था संविधानमा राख्दा नै सामान्य बहुमत कसैको पनि नआउने स्थिति उत्पन्न हुन सक्छ भनेका थियौं । कुनै एक राजनीतिक दलको पनि बहुमत नआउने परिकल्पनासहित यो व्यवस्था गर्ने राजनीतिक दल र नेता अहिले पनि संसद्मा छौं । यसलाई सामना गर्दै अगाडि बढ्नुबाहेक विकल्प हामीसँग छैन, उनले भने । निषेधको राजनीतिलाई जनताले अस्वीकार गरेको नेम्वाङको भनाइ छ । दलहरूलाई मिलेर जानू भनेर जनताले जनादेश दिएका छन्, उनले भने, दलहरूले संस्कृति बसाउन सकेनन् भन्ने जनता र विज्ञहरूको आलोचना छ । दलहरूले एकअर्कासँग समझदारी गरेर समस्या सामना गर्दै अघि बढ्नुपर्छ । राजनीतिक दलहरूले प्रतिनिधिसभालाई लोकतान्त्रिक अभ्यासको थलो बनाउन सके प्रभावकारी काम हुने निवर्तमान सभामुख अग्निप्रसाद सापकोटा बताउँछन् । प्रतिनिधिसभाको पहिलो कार्यकाल उतारचढावका बीच सम्पन्न भयो । पहिलो कार्यकालको समीक्षा गर्दै समझदारी, समन्वय र सहकार्य गरी संसद्ले नीति निर्माण, सरकारको निगरानी, अनुगमन र गुणात्मक कानुन निर्माण गर्नुपर्छ, उनले भने । संसद् ठीक ढंगले चल्न सके राज्यका संरचनाहरूले कानुनअनुसार काम गर्ने र थिति बस्ने सापकोटाको भनाइ छ । पुराना सांसदको अनुभव र नयाँको उत्साह मिलाएर अगाडि बढ्ने हो भने संसद् सफल बन्ने उनले बताए । एमाले अध्यक्ष केपी शर्मा ओलीले शनिबार पार्टीका सांसदलाई संसदीय व्यवस्थाबारे प्रशिक्षण दिँदै संसद्लाई दाउपेचको अखडा बनाउन नहुने बताएका थिए । यो संसद्लाई हामीले फोहोरी खेल खेल्ने, दाउपेचको अखडा बनाउने, टाउकाको अंकगणित वर र पर सार्ने कुराभन्दा अलि माथि उठाएर देश र जनताका हितमा केन्द्रित हुने परिपाटीतिर अगाडि बढाउनुपर्छ, उनको भनाइ थियो । कानुन निर्माण र संसद्लाई प्रभावकारी बनाउन सांसदहरूकै भूमिका महत्त्वपूर्ण हुने कांग्रेस सांसद ज्ञानेन्द्रबहादुर कार्कीको भनाइ छ । संसद्लाई प्रभावकारी बनाउनु सबै जनप्रतिनिधिको कर्तव्य हो । सांसदले जनताप्रति उत्तरदायी भएर जिम्मेवारी पूरा गरे संसद् प्रभावकारी बन्छ, उनले भने, स्पष्ट बहुमत कसैको नभए पनि जनताले सबै दलको हैसियत राखिदिएका छन् । राजनीतिक दलहरूले हैसियतअनुसारको भूमिका निर्वाह गर्नुपर्छ । पहिलो पटक प्रतिनिधिसभा सदस्य बनेकी राष्ट्रिय स्वतन्त्र पार्टीकी सोविता गौतमले संसद् र संसदीय समितिमार्फत जनप्रतिनिधिका रूपमा प्रभावकारी भूमिका निर्वाह गर्न आफू प्रतिबद्ध रहेको बताइन् । विगतमा संसदीय समितिका निर्देशन कार्यान्वयन नभएको र त्यसका कारण सरकारमाथि संसद्ले गर्नुपर्ने निगरानी फितलो देखिएको विषयमा आफू जानकार रहेको उल्लेख गर्दै उनले भनिन्, संसदीय समितिलाई प्रभावकारी बनाउने र विभिन्न निकायबीच समन्वय गरेर अगाडि बढ्ने योजनामा छौं । प्रतिनिधिसभाको अघिल्लो कार्यकालमा संसदीय समितिहरूले प्रभावकारी काम गर्न सकेका थिएनन् । कतिपय अवस्थामा भने संसदीय समितिमाथि सरकारका मन्त्रीहरू हाबी भएका थिए । तत्कालीन प्रधानमन्त्री केपी शर्मा ओली र शेरबहादुर देउवा एक पटक पनि संसदीय समितिमा उपस्थित भएका थिएनन् । ओलीलाई राज्य व्यवस्था, अन्तर्राष्ट्रिय सम्बन्ध र संसदीय सुनुवाइ समितिले पटकपटक बोलाएका थिए । उल्टै ओलीले संसदीय समितिका सदस्यहरूलाई बालुवाटार बोलाएर नागरिकता विधेयकका विषयमा निर्देशन दिएका थिए । देउवा प्रधानमन्त्री भएका बेला अन्तर्राष्ट्रिय सम्बन्ध समितिले एमसीसी र एसपीपीका विषयमा छलफल गर्न बोलाएको थियो । तर, उनले रक्षा सचिवलाई पठाएका थिए । प्रतिनिधिसभाको पहिलो कार्यकालमा समितिहरूलाई काम गर्ने वातावरण बनाउन नसकिएको निवर्तमान सभामुख सापकोटाले बताए । संसदीय समितिहरूले संसद्को प्रभावकारिताका लागि असाध्यै महत्त्वपूर्ण भूमिका निर्वाह गर्छन् । विषयवस्तुमाथि सूक्ष्म अध्ययन, विश्लेषण र गुणस्तरीयता कायम गर्ने काम संसदीय समितिबाट हुन्छन् । त्यहाँ सांसदहरूले निष्पक्ष र स्वतन्त्र रूपमा धारणा राख्न पाउँछन्, त्यसले गर्दा सही निष्कर्ष निस्किन्छ । प्रतिनिधिसभाको बैठक त समितिले विज्ञहरूसहितको छलफलबाट ल्याएका निष्कर्षलाई अनुमोदन गर्ने हो, उनले भने, तर संसद्माथिको अवरोध, कोभिडलगायतका कारणले विगतमा समितिले नियमित काम गर्न पाएन ।प्रतिनिधिसभाको पहिलो बैठकमा राजनीतिक दलका नेताहरूले सम्बोधन गर्ने कार्यक्रम रहेको छ । प्रतिनिधिसभामा सबैभन्दा ठूलो दल नेपाली कांग्रेस बनेको छ । जो निर्वाचन अगाडिको गठबन्धन जोगाउन नसकेर प्रमुख प्रतिपक्षको बेन्चमा पुगेको छ । दोस्रो दल एमाले तेस्रो दलका नेता दाहाललाई प्रधानमन्त्री मानेर प्रतिनिधिसभामा उपस्थित हुनेछ । प्रतिनिधिसभामा पहिलो दल बनेको कांग्रेसका ८९ सांसद छन् । कांग्रेसबाट निर्वाचित सांसद टेकबहादुर गुरुङ पहिलो बैठक बस्नु पहिल्यै निलम्बित भएका छन् । अदालतमा भ्रष्टाचार मुद्दा कायम रहेकाले उनी निलम्बनमा परेका हुन् । दोस्रो बनेको एमालेसँग ७८ सांसद निर्वाचित भएर आएका थिए । त्यसमा स्वतन्त्र जितेर आएका किरण साह पनि मिसिएका छन् । एमालेका लक्ष्मी महतो कोइरीलाई थुनामा राखेर हत्या अभियोगमा अनुसन्धान हुनुपर्नेछ । त्यस्तो अवस्थामा संसद्मा उनले प्रवेश पाउँछन् कि पाउँदैनन् भन्ने प्रहरीको भूमिकामा निर्भर हुनेछ । प्रहरी प्रधान कार्यालयले संसद् सचिवालयलाई पत्र लेखेर अदालतको आदेश कार्यान्वयनका लागि सहयोग गरिदिन भनेको अवस्था छ । सरकारको नेतृत्व गरिरहेको माओवादीका ३२ सांसद छन् । पहिलो पटक नै निर्वाचनमा सहभागी भएर चौथो बनेको रास्वपाका २० सांसद छन् भने राप्रपाका १४ सांसद छन् । जसपाका १२, एकीकृत समाजवादीका १०, जनमत पार्टीका ६, नागरिक उन्मुक्तिका ४, नेमकिपा र जनमोर्चाका ११ सांसद छन् । तीन जना भने स्वतन्त्र सांसदका हैसियतमा संसद्मा हुनेछन् ।"
पब्जीमा नेपाल दोस्रो,"(काठमाडौं)नेपाली टिम द रियल सोल्जर्स (डीआरएस) गेमिङले इन्डोनेसियाको जकार्तामा आइतबार सम्पन्न पब्जी मोबाइल ग्लोबल च्याम्पियनसिप२०२२ (पीएमजीसी) मा दोस्रो स्थान हासिल गर्दै २ लाख ९२ हजार अमेरिकी डलर हात पारेको छ ।डीआरएसले १ सय ५८ अंक जोड्दै पीएमजीसीमा दोस्रो स्थान हात पारेको हो । उसले सर्भाइभलमा ८८ र इलिमिनेसनमा ७० अंक बटुलेको हो । डीआरएसले यसपालि १८ राउन्डको प्रतियोगितामा दुई राउन्ड चिकेन डिनर पनि जित्यो । टर्कीको एसटूजी इस्पोर्ट्सले सर्बाधिक १ सय ९० अंक बनाएर पीएमजीसी च्याम्पियन हुँदै ५ लाख १० हजार डलर हात पार्यो । कुल ४० लाख डलर पुरस्कारको पीएमजीसीको ग्रान्ड फाइनल्समा उपाधिसँगै एसटूजीले ४ लाख र उपविजेता डीआरएसले २ लाख डलर प्राप्त गरेको हो । बाँकी रकम गत महिना मलेसियामा भएको लिग चरण (७२ हजार डलर) र ग्रान्ड फाइनल्समा छनोट भएबापत (२० हजार डलर) हात पारेको हो ।ग्रान्ड फाइनल्समा पुगेको अर्को नेपाली टिम ट्रेन्ड टु किल (टीटूके) १ सय १२ अंकसहित १३ औंमा रह्यो र उसले पीएमजीसी (लिग चरण र ग्रान्ड फाइनल्स) बाट १ लाख ३२ हजार ५ सय डलर प्राप्त गर्यो । टीटूकेले सर्भाइभलमा ५९ र इलिमिनेसनमा ५३ अंक बनाएको थियो । नोभेम्बरडिसेम्बरमा मलेसियामा भएको ४८ टिम सहभागी लिग चरणमा भने डीआरएसको तुलनामा टीटूकेले राम्रो प्रदर्शन गरेको थियो । टीटूके सिधै लिग चरणबाट ग्रान्ड फाइनल्समा छनोट भएको थियो भने डीआरएसले सर्भाइभल राउन्डबाट फाइनल्समा स्थान बनाएको थियो ।डीआरएस गेमिङका प्रमुख कार्यकारी अधिकृत भिक्टर पौडेलले भने, लिग राउन्ड र सर्भाइभल खेलेपछि हामीले राम्रो तयारी गरेका थियौं । त्यसैअनुसार सबै खेलाडीले फाइनल्समा राम्रो प्रदर्शन गरेपछि नेपाली पब्जी समुदायका लागि सबभन्दा ठूलो सफलता दिलाएका छौं । पीएमजीसीमा दक्षिण एसियाली टिमले हात पारेको सबभन्दा ठूलो सफलता पनि यही (दोस्रो स्थान) हो । सरकारको सहयोगबिना नै विश्वस्तरीय प्रतियोगितामा हामीले गरेको उत्कृष्ट प्रदर्शनको सबैले प्रशंसा गरेका छन् । सबैले आश्चर्य मानिरहेका छन् । कप्तान सुविन श्रेष्ठसहित दीपेश गुरुङ, साहस भण्डारी र समीर गुरुङले फिल्ड इभेन्टमा प्रतिस्पर्धा गरेका थिए ।डीआरएस लगातार तेस्रोपल्ट पीएमजीसीमा सहभागी हुँदै पहिलोपल्ट ग्रान्ड फाइनल्समा पुगेको हो । अघिल्ला दुई संस्करणमा डीआरएसको चुनौती समूह चरणमै समाप्त भएको थियो । झन्डै तीन वर्षअघि स्थापित डीआरएस नेपालकै सबभन्दा सफल पब्जी टिम हो । उसले स्थानीय तथा अन्तर्राष्ट्रिय प्रतियोगितामा गरी हालसम्म ५ लाख अमेरिकी डलरभन्दा बढी पुरस्कार जितेको छ । डीआरएस एसियाली खेलकुदका लागि नेपालको छनोटमा पनि पहिलो भएको थियो ।"
खाडी पसे रोनाल्डो,"फाइदा भने एसियाली फुटबललाईघुमाइफिराइ कुरा उही हो, विश्व फुटबलमा साउदीको महत्त्वाकांक्षा झन्झन् बढ्दै छ । यसकै एउटा कडीका रूपमा अल नासरले रोनाल्डोलाई अनुबन्ध गर्यो । यहाँनिर मीठै संयोग पनि जुर्छ । मेसीलाई धेरै हदसम्म कतारसँग जोडेर हेर्न सकिन्छ । बार्सिलोना छाडेयता उनी अचेल पेरिस सेन्ट जर्मेन (पीएसजी) बाट खेल्छन् । यो फ्रान्सेली लिगवानमा खेल्ने पीएसजीको मालिक को भन्दा कतार हो । कतारले पीएसजी किनेर यसलाई निकै शक्तिशाली बनाएको छ । पीएसजीलाई पैसाको केही कमी छैन । त्यसैले यो क्लबबाट मेसी मात्रै खेल्दैनन्, फ्रान्सकै केयलिन एमबापे पनि खेल्छन् अनि ब्राजिलका नेयमार पनि । मेसीलाई बराबरीको टक्कर दिन सक्ने भनेको रोनाल्डो नै हुन् । साउदी अरबलाई लागेको हुन सक्छ, मेसी नभएर के भयो त, हामीसँग अब रोनाल्डो छ । जसरी कतारले पीएसजी किनेपछि यो बलियो भएको छ, त्यसरी नै साउदीले इंग्लिस प्रिमियर लिग क्लब न्युकासल युनाइटेड किनिसकेको छ । यो क्लबमा साउदी लगानी भित्रिएपछि इंग्लिस फुटबलको समीकरण नै तलमाथि भएको छ । यसअघि रेलिगेसनबाट बच्नका लागि संघर्ष गर्ने न्युकासल अब उपाधिका लागि टक्कर दिने टिम भएको छ । अहिले तत्काल न्युकासल प्रिमियर लिगको तेस्रो स्थानमा छ । इंग्लिस फुटबलका विश्लेषकले भनिसकेका छन्, यस्तै स्थिति रहने हो भने अबको केही वर्षमा न्युकासलले प्रिमियर लिग त जित्ने नै छ, उसले युरोपेली क्लब फुटबलको सबैभन्दा ठूलो प्रतियोगिता च्याम्पियन्स लिग पनि जित्नेछ । च्याम्पियन्स लिग भनेपछि मरिहत्ते गर्ने खेलाडीमा पर्छन्, रोनाल्डो । गत सिजनको खराब प्रदर्शनका कारण म्यानचेस्टर युनाइटेड च्याम्पियन्स लिगमा छनोट हुन सकेन । त्यो सिजन रोनाल्डोले म्यानचेस्टरबाटै खेलेका हुन् । यस सिजन रोनाल्डोले म्यानचेस्टर छाड्ने अनेक बहाना बनाए, पछि क्लब र खेलाडी दुवै पक्षबीच मनमुटाव बढी नै भयो र एकआपसमा अलग पनि भए । त्यसैका कारण पनि हो, रोनाल्डो साउदी पुगेको, अल नासरबाट खेल्न । अब के पनि हुन सक्छ भने रोनाल्डो सम्भवतः अर्को सिजन त्यही न्युकासलबाट खेल्न इंग्ल्यान्ड जान सक्छन् । खालि एउटै सर्त के भन्दा न्युकासल च्याम्पियन्स लिगका लागि छनोट हुनुपर्यो । अब न्युकासल पनि साउदी अरबकै, अल नासर पनि । दुवैका मालिक एउटै भएपछि ऋणमा रोनाल्डोलाई च्याम्पियन्स लिग खेल्नकै लागि न्युकासल जान के गाह्रो ? रोनाल्डोले यस्तै हो भनेर मुख खोलेका छैनन् तर मनमा यस्तै हुनुपर्छ । कारण जस्तै हो, रोनाल्डोको आगमनले फाइदा हुने भनेकै साउदी अरब र समग्रमा एसियाली फुटबलकै हो । यो भने हामी एसियाली फुटबल समर्थकको नजरिया हो । यसपल्टको विश्वकपमा एसियाली टिमको प्रदर्शन राम्रै रह्यो । तीन टिम नकआउट चरण पुगे । तर ती टिम पुगे मात्रै, पछि त्यहीं रोकिए । कोही पनि क्वाटरफाइनल पुग्न सकेनन् । विश्व फुटबलमा हालीमुहाली चल्ने भनेकै युरोप र दक्षिण अमेरिकी देशकै हो । यसको एउटा ठोस कारण भने त्यहाँको फुटबल संस्कृति हो, त्यहाँको मजबुत लिग ढाँचा हो । अब रोनाल्डोले खेल्ने भएपछि साउदी अरबको माथिल्लो डिभिजनको लिगबारे जताततै चर्चा हुनेछ । यसको खास नाम हो, साउदी प्रो लिग । अब यो लिगलाई पछ्याउनेहरू पनि उत्तिकै बढ्ने छन् । रोनाल्डोलाई अनुबन्ध गरेलगत्तै अल नासरलाई सामाजिक सञ्जालमा पछ्याउनेहरू ह्वात्तै बढे । यसरी नै साउदी अरेबियाको लिग कस्तो छ भनेर चाख राख्नेहरू लाख होइन, करोडौंमा बढेका छन् । यस्तोमा रोनाल्डो साउदी अरब पुग्नुका अनेक कारण छन् भनेर मज्जाले भन्न सकिन्छ र यी सबै ऐतिहासिक पनि छन् ।"
बायज र पेजको जन्म,"सन् १९४१ मा आजकै दिन (जनवरी ९) मा अमेरिकी गायिका तथा अभियन्ता जोआन बायजको जन्म भएको थियो । ६ दशक लामो सांगीतिक करियरमा उनले ३० वटा एल्बम सार्वजनिक गरिसकेकी छन् । तीमध्ये कतिपय गीत समानता र सामाजिक न्यायका पक्षमा गाइएका छन् । बायजका द नाइट दे ड्रोभ, डायमन्ड्स एन्ड रस्ट, लभ इज जस्ट अ फोर लेटर वर्ड, फरएभर योंग लगायतका गीत निकै चर्चित छन् । अंग्रेजी र स्पेनी भाषामा दक्ष बायजले अन्य ६ भाषामा पनि विभिन्न गीत गाएकी छन् । विभिन्न नागरिक अधिकार संस्थाको सहयोगका लागि गीत गाएकी बायजले भियतनाम युद्धको विरोधका र्यालीहरूमा सहभागी भएकी थिइन् । संघीय कर तिर्न अस्वीकार गरेपछि उनी सन् १९६७ मा दुई पटक जेल परेकी थिइन् । त्यस्तै, सन् १९४४ को जनवरी ९ मा बेलायती संगीतकर्मी जेम्स प्याट्रिक पेज जन्मिएका थिए । सांगीतिक दुनियाँमा भने उनी जिम्मी पेजका रूपमा चर्चित छन् । रक ब्यान्ड लेड जेपेलिन का संस्थापक उनले गितारिस्टका रूपमा अन्तर्राष्ट्रिय चर्चा र सफलता हासिल गरे । उनी विश्वकै महान् तथा प्रभावशाली गितारिस्ट मानिन्छन् । गितार रिफ्सका लागि प्रख्यात उनले सन् १९६० को दशकमा बिग जिम सुलिभानसँग मिलेर बेलायतको लन्डनमा स्टुडियो स्थापना गरी करियर सुरु गरेका हुन् । सन् २०१५ मा रोलिङ स्टोन म्यागजिनले उनलाई विश्वकै सर्वकालीन उत्कृष्ट एक सय गितारिस्टको सूचीमा तेस्रो स्थानमा समावेश गरेको थियो । सन् १९६६ देखि दुई वर्ष यार्डबडर््समा आबद्ध रहेका उनले सन् १९६८ मा लेड जेपेलिन स्थापना गरेका हुन् ।"
विश्वकै पहिलो वायरलेस टीभी,"डिस्प्लेस नामक ब्रान्डले विश्वकै पहिलो पूर्णरूपमा वायरलेस टेलिभिजन तयार पारेको छ । ४के स्क्रिन भएको ५५ इन्चको टेलिभिजन ९ केजीको रहेको र सहजै भित्ता तथा अन्य सतहमा राख्न सकिने कम्पनीले जनाएको छ । पावर केबलको पनि आवश्यकता नपर्ने टीभी सञ्चालनका लागि प्रयोग गरिएका चारवटा ब्याट्री पूर्णरूपमा चार्ज गरेर दिनको ६ घण्टाका दरले एक महिनासम्म टेलिभिजन हेर्न सकिन्छ । ब्याट्रीको क्षमतालगायत सुविधा बढाउने विषयमा पनि थप कार्य भइरहेको कम्पनीले जनाएको छ । त्यसका साथै, टीभीको माथिपट्टिको भागमा ४के क्यामेरा रहेको र यसले गोपनीयतालगायत विषय कायम गर्ने तथा प्रयोगकर्ताको हातको इसारा वा आवाजका आधारमा टीभी सञ्चालन गर्न सकिन्छ । टेलिभिजनमा दुई वा चारवटा टेलिभिजनलाई छेउमा राखेर ११० इन्च तथा २२० इन्चको डिस्प्लेमा समेत कार्यक्रम हेर्न सकिने विशेषता छ । टेलिभिजन पहिलो चरणमा सय वटा उत्पादन गर्ने र यसवर्षको अन्त्यसम्ममा बजारमा आइसक्ने कम्पनीले जनाएको छ । यसको मूल्य ३ हजार अमेरिकी डलर तोकिएको छ । यसअघि दक्षिण कोरियाली कम्पनी एलजीले पनि वायरलेस टेलिभिजन तयार गरिरहेको जनाइसकेको छ । एलजीको ९७ इन्चको उक्त टेलिभिजन भने पूर्णरूपमा वायरलेस छैन ।"
"कौसीमा 'साथी, साथी आइदेऊ न !'","काठमाडौं (कास) टेकुस्थित कौसी थिएटरमा नाटक साथी, साथी आइदेऊ न ! मञ्चन हुने भएको छ । रंगकर्मी अशान्त शर्माको लेखन तथा निर्देशन रहेको नाटक पुस २८ देखि माघ १५ गतेसम्म मञ्चन हुने भएको हो । नाटकमा समसामयिक विषयवस्तुलाई उठान गरिएको शर्माले बताए । अहिलेको नाटक एक युवतीको कथा हो, उनले भने, अहिलेको युवा पुस्ताको मानसिक स्वास्थ्यको पाटोलाई नाटकमा समेटिएको छ । एउटी युवतीको मानसिक अवस्था घर, परिवार र साथीभाइ कसैले बुझ्ने कोसिस नगरेपछिका घटनाक्रमलाई नाटकमा चित्रित गरिएको उनले बताए । अन्तिम अवस्थामा मनको पीडालाई बुझ्ने कोही मान्छले प्रवेश गरेपछि युवतीमा आउने परिवर्तन नै नाटकको मुख्य विषयका रूपमा रहेको छ । युवा पुस्ताले भोग्दै आएको मानसिक स्वास्थ्य जस्तो समस्याका विषयमा केही हदसम्म भए पनि नाटकले सन्देश दिने शर्माको विश्वास छ । नाटकमा शर्मासहित प्रभाकार न्यौपाने, सरला पराजुली, दिव्या मगर, छिरिङ शेर्पा, प्रनिश मगर लगायतकाको अभिनय छ । यसअघि उनले कोरोना महामारीको कहरमा आर्थिक अवस्थाबारे ढल्केको सालैजो नाटक मञ्चन गरेका थिए ।"
चेपुवामा महिला मन्त्रालय,"विद्या राई (काठमाडौं)सात वर्षअघि काठमाडौंको शंखरापुरमा निर्माणाधीन संकल्प ज्येष्ठ नागरिक ग्रामको अनियमितता मुद्दा अझै किनारा लागेको छैन । ग्राम निर्माण गर्न महिला, बालबालिका तथा ज्येष्ठ नागरिक मन्त्रालयले संकल्प नेपाल संस्था लाई ०७०७१ र ०७१७२ मा ६ करोड १ लाख रुपैयाँ बजेट विनियोजन गरेको थियो । यो विवादमा मुछिएकी संकल्प नेपालकी तत्कालीन अध्यक्ष कमला पराजुली हाल राष्ट्रिय महिला आयोग अध्यक्ष छिन् । अनियमितता छानबिनको माग गर्दै उच्च अदालत पाटनमा परेको रिट फैसला भएको चार महिना बितिसकेको छ । रिट फैसला भएको गत भदौ १ गते सत्यतथ्य छानबिन गर्न पाटन अदालतले अख्तियार दुरुपयोग अनुसन्धान आयोगलाई निर्देशनात्मक आदेश दिएको थियो । ज्येष्ठ नागरिक ग्राम बनाउने नाममा राज्यकोष दुरुपयोग भएको विषयमा पत्रपत्रिकामा प्रकाशन भएर, स्थानीयबाट दबाब आएपछि गतवर्ष नियुक्ति पाएको एक महिनाभित्रै महिलामन्त्री उमा रेग्मीले छानबिन समिति बनाएर अध्ययन गराएकी थिइन् । स्थलगत अध्ययन गरेर समितिले बुझाएको प्रतिवेदन एक वर्षभन्दा बढी भइसक्दा पनि सार्वजनिक नगरेरै रेग्मी मन्त्रालयबाट बिदा भइसकिन् । सरकार (कार्य विभाजन) नियमावली, २०७४ अनुसार मन्त्रालयलाई महिला, बालबालिका तथा समाज कल्याणसम्बन्धी नीति, योजना तथा कार्यक्रमको तर्जुमा, कार्यान्वयन, अनुगमन र मूल्यांकनका साथै अध्ययन, अनुसन्धान तथा सर्वेक्षणका कार्यक्षेत्र १२ बुँदामा तोकिएका छन् । यसभित्र संवैधानिक निकाय राष्ट्रिय महिला आयोग पनि मन्त्रालयको जिम्मेवारीमा पर्छ । तर करोडौंको संरचना निर्मार्ण अनियमिततामा मुछिएकी व्यक्ति आयोग अध्यक्षमा रहेको विषयलाई मन्त्रालय र सरकारले अदेखा गर्दै आएका छन् । सरकार गठन क्रममा मन्त्रालय टुक्र्याएर तथा अस्वाभाविक पद सिर्जना गरेरै भए पनि राजनीतिक भागबन्डा पुर्याउने पुरानै प्रवृत्तिले गर्दा महिला मन्त्रालयको कार्यसम्पादन प्रभावहीन बन्न पुगेको समाजशास्त्री मीना पौडेल बताउँछिन् । विश्वभरका महिलाको अधिकारका लागि बेइजिङ सम्मेलन बाट फर्केपछि सरकारले ०५२ असोज ६ गते महिला मन्त्रालयको स्थापना गरेको थियो । स्थापनाकालमा महिला तथा समाज कल्याण मन्त्रालय, ०५७ मा महिला, बालबालिका तथा समाज कल्याण मन्त्रालय हुँदै ०७५ सालदेखि महिला, बालबालिका तथा ज्येष्ठ नागरिक मन्त्रालय बन्यो । ०५२ असोज ६ देखि पछिल्लो नवगठित सरकारसम्म आइपुग्दा महिला मन्त्रालयले ४७ मन्त्री पाइसकेको छ । जसमध्ये १५ पटक तत्कालीन प्रधानमन्त्री र २ पटक उपप्रधानमन्त्रीले महिला मन्त्रालयको जिम्मेवारी लिए । पहिलो महिला मन्त्री तत्कालीन प्रधानमन्त्री शेरबहादुर देउवादेखि ४६ औं मन्त्री उमा रेग्मीको कार्यकालसम्म मन्त्रालयले २४ वर्ष ३ महिना ७ दिन मन्त्री पाएको थियो, जसमध्ये ५ वर्ष २३ दिन प्रधानमन्त्री र उपप्रधानमन्त्रीले कार्यभार आफैंसित राखे । ०५४ मंसिर १८ देखि ०७८ मंसिर ३ सम्म १४ राज्यमन्त्री, ०५२ मंसिर २३ देखि ०६३ वैशाख १९ सम्म ५ सहायकमन्त्रीसमेत भएका थिए । बेइजिङ सम्मेलनमा गएर बोलेर आएको भएर मन्त्रालय स्थापना गरेको हो, दातृ निकायलाई देखाउन र महिलालाई हाम्रो मन्त्रालय छ भनेर भ्रममा पार्ने काम मात्रै भएको छ, समाजशास्त्री पौडेल भन्छिन्, नेपाली समाजमा महिलाको स्थिति जहाँ छ, राज्य संरचना पनि उस्तै छ । महिला मन्त्रालयको वेबसाइटमा उपलब्ध ऐन, नियमावली, नीति, निर्देशिकाकार्यविधि, मापदण्ड, कार्ययोजना तथा कार्यप्रगति ९८ वटामध्ये ०७० सालअघि बनेका ३० वटा छन् । जसमध्ये अपांगता भएका व्यक्तिको राष्ट्रिय नीति २०७८ मस्यौदामा रहेको उल्लेख छ । अपांगताको क्षेत्रमा काम गर्दै आएका राजु बस्नेतले महिला मन्त्रालयको क्षेत्रभित्र पर्ने कम्तीमा पाँच वटा नीतिगत काम १० वर्षदेखि मस्यौदामै रहेको बताए । उनका अनुसार अपांगता भएका व्यक्तिका लागि पहुँचयुक्त प्रणालीसम्बन्धि निर्देशिका २०७८ गत वर्ष पुनर्लेखन भए पनि पारित भएको छैन । अपांगता भएका व्यक्तिको राष्ट्रिय कार्ययोजना ०६३ देखि ०७२ को अध्यावधिक कार्ययोजनाको मस्यौदा चार पटक बनिसकेको छ । उक्त १० वर्षे नयाँ कार्ययोजना नबन्दा अपांगताको क्षेत्रमा सरकारको लक्ष्य स्पष्ट छैन । अपांगता भएका व्यक्तिको वृत्तिविकास र सहायतामा समस्या परेको छ । अपांगता भएका व्यक्तिका लागि ०७४ मा बनेको ऐन कार्यान्वयन नियमावली तीन वर्षपछि बन्यो तर ०५१ सालको नियमावलीको तुलनामा सेवासुविधा कटौती गरिएको भन्दै सर्वोच्च अदालतमा एक वर्षअघि रिट नै परेको छ । महिला मन्त्रालयका सचिवसमेत रहिसकेको खगराज बरालले मन्त्रालयले राज्यको खर्च भार थप्ने काम मात्र गरिरहेको बताए । मन्त्रालयले महिला, बालबालिका, ज्येष्ठ नागरिक, अपांगता र संघसंस्था हेर्ने हो, तर यी सबै काम अरू मन्त्रालयसँग अन्तरसम्बन्धित छन्, उनले भने, अन्तर्राष्ट्रिय महासन्धिको पक्षराष्ट्र भएकाले नेपालले महिला मन्त्रालय, विभाग बनायो भन्ने त भयो, तर स्थानीय तहले गर्ने काम महिला मन्त्रालयले गरेर बसेको देखिन्छ । नीति बनाउने भन्यो साना कार्यक्रम बनायो, जिल्ला घुमेर आयो, साधारण खर्च मात्रै बढ्यो ।पूर्वमन्त्री कमला पन्त महिला मन्त्रालयको कार्यक्षेत्र ठूलो भए पनि काम देखाउनका लागि बजेट र सेवाग्राहीसम्म संरचना नहुँदा कमजोर देखिन पुगेको बताउँछिन् । महिला मन्त्रालयलाई फालिएकै मन्त्रालयको नजरले हेरिन्छ, उनले भनिन्, पहिले जिल्लाजिल्लामा महिला तथा बालबालिका कार्यालय थिए, योजना कार्यक्रम थिए, अहिले ती छैनन्, बजेट छैन, स्थानीय तहले जिम्मेवारीबोध लिएका छैनन् । पछिल्लो पाँच वर्षको सरकारको बजेट वक्तव्य हेर्ने हो भने महिला मन्त्रालयको कुल वार्षिक बजेट एक अर्ब हाराहारी हुने गर्छ । महिला मन्त्रालयसित समाज कल्याण परिषद्, बालकल्याण, वृद्धाश्रम लगायतको नीति, कानुन बनाउने, नियमन गर्ने अधिकार रहन्छ । तर समाज कल्याण परिषद्अन्तर्गत रहेको भृकुटीमण्डपलगायत स्थानका सरकारी जग्गाको भाडा, कर्मचारी भर्ना, दातृ निकायका परियोजना सञ्चालन जस्ता विषयमा मन्त्रालय विवादित बन्दै आएको छ ।"
पानी भनेर स्प्रिट पिउँदा छात्राको मृत्यु,"भरत जर्घामगर (सिरहा)पानी भनेर स्प्रिट पिउँदा सिरहामा एक छात्राको मृत्यु भएको छ । सिरहाको मिर्चैयास्थित सगरमाथा हायर सेकेन्डरी स्कुलमा अध्ययनरत सिरहा नगरपालिका११ पदमपुरकी १६ वर्षीया सृजनाकुमारी महराको मृत्यु भएको हो । औषधि खाने क्रममा पानीको बोतलमा रहेको स्प्रिट पिउँदा उनी शुक्रबार बिरामी भएकी थिइन् । कर्जन्हास्थित फूलकुमारी मेमोरियल अस्पतालमा उपचारका क्रममा सृजनाको शनिबार राति मृत्यु भयो ।महिनाबारीका कारण पेट दुखेकी सृजनाले शुक्रबार विद्यालयकै एक शिक्षिकाले दिएको औषधि खाने क्रममा पानीको साटो स्प्रिट पिएकी हुन् । विद्यालयले ह्वाइट बोर्ड सफा गर्न स्पिरिटको प्रयोग गर्दथ्यो । विद्यालयका संस्थापक प्रिन्सिपल प्रदिप तिवारीले आफैंले विद्यार्थीको उपचार गराउनुभन्दा केही भएको छैन भन्दै घर ल्याइदिएको सृजनाका बुबा धर्मेन्द्र महराले बताए । प्रिन्सिपल तिवारीले सृजनाले थोरै स्प्रिट खाएकाले नशा लागेको छ, केहीबेर सुताएपछि ठीक भइहाल्छ भनेर घरमा छाडेर गए, धर्मेन्द्रले भने, सरले थोरै स्पिरिट खाएको भनेपछि हामीले विश्वास गर्यौं, तर बिस्तारै अवस्था खराब हुँदै गएपछि अस्पताल पुर्यायौं । तर ढिलो भइसकेको रहेछ । शिक्षकको विश्वास पर्दा छोरी गुमाउनु परेको भन्दै धर्मेन्द्रले दोषीलाई कारबाहीको माग गर्दै प्रहरीमा जाहेर दिएका छन् ।आक्रोशित विद्यार्थीले विरोधमा आइतबार पूर्वपश्चिम राजमार्गअन्तर्गत मिर्चैया खण्डमा टायर बालेर प्रदर्शन गरेका थिए । उनीहरूले मिर्चैयास्थित इलाका प्रहरी कार्यालयसमेत घेराउ गरेका थिए । विद्यालयको लापरबाहीले सृजनाको मृत्यु भएको भन्दै विद्यार्थीले दोषीलाई कारबाहीको माग गरेका छन् । राजमार्ग खुलाउन प्रहरीले तीन राउण्ड हवाई फायर गर्नुपरेको इलाका प्रहरी कार्यालय मिर्चैयाका डीएसपी हरिबहादुर वलीले बताए । उनले राजमार्ग अवरोध खुलाउने क्रममा ढुंगामुढाबाट पाँच प्रहरी घाइते भएको जानकारी दिए ।फूलकुमारी अस्पतालका डा श्यामकुमार साहले सृजनाको फोक्सो पुरै सेतो भइसकेको र अक्सिजनको कमीका कारण मृत्यु भएको जानकारी दिए । एक्सरेमा फोक्सो कालो देखिनुपर्नेमा सबै सेतो देखिएको र यसको कारण फरेन्सिक जाँचबाट मात्र खुल्ने उनले बताए । डीएसपी वलीले घटनाबारे अनुसन्धान भइरहेको बताए । विद्यालयले घटना स्वीकार गरेको र औषधि दिने शिक्षिका अम्बिका लम्साल र प्रिन्सिपल तिवारीलाई नियन्त्रणमा लिएर घटनाको अनुसन्धान भइरहेको उनले जानकारी दिए ।"
भैरहवामा अन्तर्राष्ट्रिय उडान गराऊ,"राष्ट्रिय गौरवको आयोजनाका रूपमा बनाइएको गौतम बुद्ध अन्तर्राष्ट्रिय विमानस्थल सञ्चालनमा आएको केही महिनामै त्यहाँबाट अन्तर्राष्ट्रिय उडान ठप्प हुनु राष्ट्रिय लज्जाको विषय हो । भैरहवामा बनाइएको मुलुकको यो दोस्रो अन्तर्राष्ट्रिय विमानस्थल गत जेठमा ठूलो तामझामसाथ उद्घाटन गरिएको थियो । तर, यसको प्रचारबाजीमा जति जोड दिइयो, त्यति ध्यान दिगो सञ्चालन र व्यवस्थापनमा दिइएको भए अहिले यस्तो अवस्था आउने थिएन । खासमा कतिपय प्राविधिक, नीतिगत र व्यावहारिक समस्याका कारण यसै पनि यो विमानस्थल सुरुबाटै पूर्ण रूपमा चल्न सकेको थिएन, सीमित संख्यामा भइरहेका अन्तर्राष्ट्रिय उडान पनि अहिले बन्द भएका छन् । त्यहाँबाट पहिलो अन्तर्राष्ट्रिय व्यावसायिक उडान थालेको कुवेतको जजिरा एयरवेज फर्केकाले अन्य वायु सेवासमेत त्यहाँ जान हच्केका छन् । सञ्चालनको सात महिनामै विमानस्थलले यस किसिमको समस्या भोग्नुका पछाडि छिमेकी भारतले देखाएको उदेकलाग्दो असहयोग र हाम्रो आफ्नै सरकारी अकर्मण्यता बढी जिम्मेवार छ । जनसरोकारसँग जोडिएको यो मामिलामा प्रधानमन्त्री पुष्पकमल दाहालकै तहबाट तत्परता लिई सुल्झाउनुपर्ने खाँचो छ ।जहाँसम्म भारतीय असहयोगको पाटो छ, त्यो मूलतः प्राविधिक प्रकृतिको देखिन्छ । भैरहवा विमानस्थलमा जहाज अवतरण गराउन अत्याधुनिक प्रणाली इन्स्ट्रुमेन्ट ल्यान्डिङ सिस्टम (आईएलएस) जडान गरिएको छ, जसलाई अचेल अन्तर्राष्ट्रिय उडानमा अत्यावश्यक मानिन्छ । खासगरी खराब मौसम, हिमपात र अँध्यारोमा समेत जहाजलाई सुरक्षित ढंगले अवतरण गराउन आईएलएसले मार्गनिर्देश गर्छ । भैरहवामा सामान्यतः १८ सयदेखि २२ सय मिटरसम्मको भिजिबिलिटी चाहिने गरेकामा यसको प्रयोगबाट ८ सय मिटरकै भिजिबिलिटीमा अवतरण सम्भव हुन्छ । आईएलएस जडान नभएको विमानस्थलमा अन्तर्राष्ट्रिय वायुयानहरू हम्मेसी आउनसमेत मान्दैनन् । यी सबै कारणले गर्दा नेपालले यो प्रणाली राख्नुपरेको हो, जो भारततर्फ पहिल्यैबाट प्रयोगमा छ । तर नेपालतर्फ यसको प्रयोगमा चाहिँ भारतले सुरक्षाको कारण देखाउँदै आपत्ति प्रकट गरिरहेको छ । नेपाली पक्षले पनि भारतीय असहमतिलाई मध्यनजर गर्दै यो प्रणाली अहिले बन्द गरेर राखेको छ । नतिजा के भएको छ भने आफ्ना यात्रुको सुरक्षासँग गाँसिएको आईएलएसबिना अन्तर्राष्ट्रिय वायु सेवा भैरहवामा उत्रनै छाडेका छन् । यसमा भारतीय पक्षले लिइरहेको अनुदार नीति त्याग्नुपर्छ, दुवै देशका प्राविधिक बसेर असमझदारी हल गर्ने वातावरण राजनीतिक नेतृत्वले बनाउनुपर्छ । अन्यथा यो मामिला जति तन्कियो, त्यसले द्विपक्षीय सम्बन्धमा नयाँ तनाव थप्नेछ ।भारतीय असहयोगको अर्को पाटोमा हवाई रुटको मुद्दा जोडिएको छ । भैरहवामा बाहिरबाट आउने जहाज भारततर्फबाट सिधै पस्न पाउँदैनन्, निकै पूर्वको सिमरा रुटबाट छिरेर लामो बाटो समात्दै आउनुपर्ने हुन्छ, जसले गर्दा २० देखि २४ मिनेट अतिरिक्त समय र ऊर्जा खर्च हुन्छ । जबकि २०७१ सालमा भारतका प्रधानमन्त्री नरेन्द्र मोदी नेपाल भ्रमणमा आउँदा भैरहवासहित जनकपुर र नेपालगन्ज गरी तीन वटा नयाँ हवाई प्रवेशबिन्दु ६ महिनाभित्रमा खोल्ने सहमति भएको थियो । दुई देशले जारी गरेको संयुक्त वक्तव्यमा समेत त्यो उल्लेख थियो । तर, प्रधानमन्त्रीस्तरमा भएको त्यो सहमति कार्यान्वयन नगरिँदा भैरहवा विमानस्थलले थप समस्या झेल्नुपरेको छ । भारतीय प्रधानमन्त्री मोदी स्वयंले सहमति जनाइसकेको मामिलालाई त्यहाँको प्रशासनिक तहले अड्काइराख्नु शोभनीय देखिएको छैन । कम्तीमा अहिलेलाई नेपालगन्जको हवाई रुट मात्र खोल्न भारत सहमत भए खाडी क्षेत्रबाट आउने जहाजहरू त्यहाँबाट छिर्न पाउने थिए । र, भैरहवा विमानस्थल सहज गन्तव्य बन्ने थियो । यी समस्या सुल्झाउन अघिल्लो सरकारले कुनै पहल नगरेको पृष्ठभूमिमा नयाँ निर्वाचित सरकारले पनि त्यही अकर्मण्यता दोहोर्याउन पाउँदैन । प्रधानमन्त्री दाहालले यसबारे भारतीय पक्षको गम्भीर ध्यानाकर्षण गराउन जरुरी छ । भैरहवा विमानस्थल वैदेशिक रोजगारीमा जाने पश्चिम नेपालका बासिन्दाका निम्ति पनि सहज थलो बन्ने सम्भावना देखिएको छ । तर, त्यसका निम्ति सरकारले न्यूनतम सहजीकरणसमेत गरिदिएको छैन । विदेशमा काम गर्न जानेहरूका निम्ति चाहिने भिसा सेन्टर, मेडिकल जाँच, अभिमुखीकरण तालिम, बिमा कार्यालय र म्यानपावर कम्पनीका सम्पर्क कार्यालय भैरहवामा खोलिएकै छैन, जसले गर्दा त्यहाँबाट अन्तर्राष्ट्रिय उडान चल्दा पनि यी कामका लागि काठमाडौं नै धाउनुपर्ने अवस्था छ । सरकारले यथाशीघ्र यी कार्यालयहरू भैरहवामै खोल्न र खोलाउन जरुरी छ । आवश्यक सबै पूर्वाधारहरू भइसकेपछि काठमाडौं आउने विदेशी वायु सेवा कम्पनीहरूले भैरहवाबाट पनि निश्चित संख्यामा उडान गर्नैपर्ने बाध्यकारी बन्दोबस्त मिलाउन सकिन्छ । सात दशकदेखि एउटै अन्तर्राष्ट्रिय विमानस्थलमा निर्भर रहँदै आएको मुलुकले लामो प्रयत्नपछि भैरहवामा दोस्रो अन्तर्राष्ट्रिय विमानस्थल बनाएको हो । त्यसैलाई निरन्तरता दिँदै पोखरामा तेस्रो पनि सञ्चालनमा ल्याइएको छ । यी विमानस्थलको व्यावसायिक सफलतासँग राष्ट्रिय आत्मविश्वास र प्रतिष्ठा गाँसिएको छ । यसको निर्माणमा ऋण लिइएको ठूलो धनराशि पनि खर्च गरिएको छ । तसर्थ यसलाई विफल हुन दिने छुट कसैलाई छैन । लुम्बिनीमा बढ्दो धार्मिक पर्यटनले भैरहवा विमानस्थलको भविष्य उज्ज्वल रहेको सुखद चित्र पनि देखाउँछ । यो चितवन पश्चिमको ठूलो समुदाय विदेश जाने प्रस्थानबिन्दुसमेत बन्न सक्ने देखिन्छ । समस्या सरकारको व्यवस्थापकीय कौशल र कूटनीतिक निरीहपनमा मात्र देखिएको छ । त्यसलाई ढिलो नगरी सच्याउनुपर्छ र भैरहवामा फेरि अन्तर्राष्ट्रिय उडान हुने वातावरण बनाउनुपर्छ ।"
बिमा बोर्डको अपत्यारिलो बहाना,"विपन्न र बिमितको उपचार गर्न १० अर्ब बजेट, तर ५ महिनादेखि भुक्तानी ठप्प समाचारले टिप्पणी गर्न बाध्य तुल्यायो । स्वास्थ्य बिमा कार्यक्रममा बिमित नागरिकको उपचार खर्च भुक्तानी रोकिँदा देशभरिका बिमित बिरामी मर्कामा परेको समाचार त बेलाबेला सुनिएकै हो । तर विपन्न नागरिकको उपचार खर्चको भुक्तानी रोकिएको समाचार पनि थपिएको छ । स्वास्थ्य बिमित र विपन्न नागरिक उपचार कोषसमेत परिचालन गर्ने जिम्मेवारी पाएको बोर्डले पेस भएका बिल रुजु गर्ने कर्मचारी अभाव भएको बहाना बनाएर महिनौंसम्म उपचार खर्च भुक्तानी रोक्नु गैरजिम्मेवारपूर्ण छ । अधिकांश स्वास्थ्य बिमा कार्यक्रमसँग सम्भौता गरेका अस्पतालले उपचार सेवा रोक्न बाध्य भएको गुनासो आइरहँदा स्वास्थ्य बिमा बोर्डका कार्यकारी निर्देशकले के कदम चालेका छन् त ? सुपरिवेक्षण र अनुगमन केवल कागजी कार्यसम्पादन भएको छ । नभए, स्वास्थ्य बिमा कार्यक्रमको स्थापनादेखि करार सेवामा नियुक्त भई २४ घण्टा दिलोज्यान दिएर काममा खटेका दर्ता अधिकारीको स्थानमा बिनाकारण स्थायी कर्मचारी खटाएर कुर्सी खोसाखोस किन गराइयो ? मुलुकमा कैयौं स्वास्थ्य संस्था खाली भएको परिप्रेक्ष्यमा बिमा बोर्डमा भेला गर्नाको कारण अनुत्तरित छ । यसरी दोहोरो किसिमले जनशक्ति खटाउँदाको असरबारे आजसम्म बोर्डको व्यवस्थापन पक्षले बताउन सक्छ ? दर्ता अधिकारीसँग गहन समीक्षा कहिले गरिन्छ ? तर अहिले आएर बिल रुजुको बहाना ? आवश्यक दर्ता अधिकारीलाई नै काजमा बोलाएर रुजु गर्न लगाए हुँदैन ? केवल बिल भर्पाई रुजु गर्ने कर्मचारीको अभावको गैरजिम्मेवार र अपत्यारिलो बहानामा बिमितले पाउने सेवामा कुठाराघात गर्न मिल्छ ? यसो गर्दा एकातिर बिमित नागरिकले उपचार नपाउने, अर्कातिर स्वास्थ्य बिमाप्रति जनसाधारणको धारणा नकारात्मक हुन्छ कि हुँदैन ? बिमा गर्ने, शुल्क रकम असुल्ने तर उनीहरूलाई आवश्यक पर्दा उपचार सेवा उपलब्ध नहुँदा कार्यक्रमका साथै सरकारप्रति नै वितृष्णा उत्पन्न हुन्छ भन्नेप्रति बोर्डका कार्यकारी निर्देशकलाई हेक्का छ कि छैन ? गंगाराज अर्याल, पाणिनि८, अर्घाखाँची"
कांग्रेसको कमजोर निर्णय,"कांग्रेसका सभापति शेरबहादुर देउवाले समयमै सही निर्णय लिन नसक्दा हातमा आएको सत्ता गुमेको छ । संसद्मा सबभन्दा ठूलो दल कांग्रेस प्रतिपक्षमा बस्नुपर्ने भएको छ । यसको पीडा देउवाले सहन सकेका छैनन् । जसरी पनि सरकारलाई विश्वासको मत लिन नदिने र फेरि आफ्नो नेतृत्वमा सरकार बनाउने योजनामा देउवा छन्् । यस्तो खेल नखेलेर सरकारलाई सहयोग का साथ पाँच वर्ष चलाउन दिए राजनीति सही दिशामा जान्थ्यो । अस्थिर राजनीतिले देशको अवस्था नाजुक भइसक्यो । ऋणमाथि ऋण थपिएको छ । जनतालाई दैनिकी चलाउन गाह्रो भइसक्यो । बजार भाउले आकाश छोएको छ । नेताहरू सत्ता टिकाउन र सत्ता गिराउनमै व्यस्त छन् । निर्वाचित सरकारलाई पाँचवर्षे कार्यकाल चलाउन दिए सबैको भलो हुने थियो । नेताहरूले आफ्नो मात्र होइन देश र जनताको भलो पनि सोच्नुपर्छ ।एमाले, माओवादी, राष्ट्रिय स्वतन्त्र पार्टी र अन्य दल मिलेर सरकार बनेको छ । सरकारले विश्वासको मत लिएको छैन । भागबन्डा फनि अभै मिलाउन सकिएको छैन । नेकपा एमालेका अध्यक्ष केपी शर्मा ओलीले सही समयमा सही निर्णय लिन सक्दा गएका सत्ता फेरि हातमा आएको छ । राजनीतिमा असम्भव केही हुँदैन भन्ने उदाहरण हो यो । देउवाले राप्रपा र अन्य दलसँग सहकार्य गरेर सरकार बनाउने प्रयास नगरेका होइनन् तर उनको योजना हाललाई असफल भयो । पार्टीभित्र देउवाको आलोचना भइरहेको छ । गठबन्धनबिना निर्वाचनमा जानुपर्छ भन्दा देउवाको जिद्दीले गठबन्धनसँगै कांग्रेस निर्वाचनमा गयो । अन्तयमा, कांग्रेसलाई माओवादी केन्द्रले धोका दियो । यो पहिलो धोका भने होइन । पुरुषोत्तम घिमिरे, जोरपाटी, काठमाडौं"
बालबालिकालाई दिवाखाजाको भारी,अभिभावक र विद्यालय व्यवस्थापन समिति बसेर छलफल गरी समस्या समाधान गर्नुपर्छ । बालबालिकालाई बोझ थुपार्नु हुन्न । सीता परियार
"त्यो रापताप, यो स्खलन","सरकार र माओवादीबीच बृहत् शान्ति सम्झौता भएपछि नेपालको परम्परागत राजनीतिमा आउने परिवर्तनलाई लिएर देशका बुद्धिजीवीहरू निकै आशावादी थिए । त्यति बेला बृहत् शान्ति सम्झौताले ल्याउन सक्ने सकारात्मक परिवर्तनबारे प्रश्न गर्दा राजनीतिक चिन्तक प्रदीप गिरिचाहिँ त्यति आशावादी देखिनुभएको थिएन । उहाँको विचारमा संसारमा विकसित हुँदै गइरहेको नयाँ सभ्यतालाई मानिसको विचार र ज्ञानले होइन, लिंग र उदर ले निर्देशित गरेको छ । विश्वका विकसित समाजतिर लिंग र उदरको चाप अलि कम होला तर अविकसित समाजका मानिसहरूको चिन्ता लिंग र उदरको परिपोषणमा अल्झिएको छ । गिरिको यो व्याख्याको अन्तरंग पाटो बुझ्न कठिन थिएन । तर, त्यस्तो पाटो बुझिरहने धैर्य भने कसैमा थिएन । सत्य हो, भालेपोथी दुवै थरी मानिसको चिन्ता लैंगिक सन्तुष्टि र उदरको प्रसन्नतामा केन्द्रित छ । नेपाली समाजमा दिनहुँ देखिने असन्तुष्टि, पीप भरिएर पनि फुट्न नसकी कचल्टिएको घाउजस्तो निरन्तरको राजनीतिक विद्रोह र त्यसको उपसंहारका रूपमा उल्लेख गरिने समानता लगायतका आदिइत्यादि कुराहरूको छिनोफानो पछि नै होला । अहिलेका लागि लिंगोदर सभ्यताको बिनासर्त अनुगमन नै एक मात्र बाटो हो भन्नेमा प्रायः सबै घागडान राजनीतिज्ञहरू ढुक्क देखिएका छन् । उनीहरूमा कुनै द्विविधा देखिएको छैन ।अहिले नेपाली समाज त्यस्तो अवस्थामा पुगेको छ जसको भविष्य धमिलो बादलले छोपिएको छ । समाजको गतिमा कुनै सुनिश्चितता छैन । कता जाने हो भन्ने पनि थाहा छैन । किन जाने हो भन्ने पनि ज्ञान छैन । यो सत्य हो, सातआठ दशकपहिले यो देशमा विकासका केही रेखा कोरिएका थिए । ती रेखाका केही किरमिर धर्सा वा डोबहरू अहिले पनि देशका उपत्यका, हिमाल, पहाड र मधेशतिर देखिन छाडेका छैनन् । विकासका ती रेखाहरू सय वर्ष ननाघेका भए पनि पुराना पक्कै हुन् । अहिलेका मानिसहरूले आफ्नो बाँच्ने मूल आधार र त्यसका लागि चाहिने आवश्यक वातावरण दुवै बिर्सिएका छन् । देशबाट राणाशाहीको उन्मूलनपछि सुरु भएको लोकतान्त्रिक राजनीति पहिलो चरणमै प्रतिगमनको बाटामा लागेको थियो । त्यस बेलादेखि नै नेपाली राजनीति लोकतन्त्र र प्रतिगमनको लुकामारीमा छ । देशको अर्थशास्त्रले नीतिवचन र व्यवहार दुवैको उपेक्षा गरेको छ । मानिसहरू लिंगोदर सभ्यताको झिलिमिलीमा रमाएका छन् । पाटी, पौवा, सडक, चौतारो सबैतिर रमाइलो छरिएको छ । मानिसहरू सधैं जात्राको मनस्थितिमा देखिएका छन् । उनीहरूको चाहना छ जात्रा कहिल्यै नटुंगियोस् । यो साँझ मदमस्त भई नाच्न पाइयोस् । जीवनमा दिनहुँ आउने नियमित त्रासदीको सामना गर्नु नपरोस् ।देशको आमूल परिवर्तनका लागि संसदीय बाटो साँघुरो भएको ठहर गरेर त्यसविरुद्ध जनयुद्ध गर्नुपर्ने निष्कर्षमा पुगेका थिए पुष्पकमल दाहाल प्रचण्ड । तत्काल उनी जनयुद्धको संयोजनका लागि जंगल पसेका थिए । माओवादीका सुप्रिम कमान्डरका रूपमा प्रचण्डले दिव्य बाह्र वर्षसम्म देशको आमूल परिवर्तनका लागि अडान लिएका थिए, जसलाई माओवादीका नेताकार्यकर्ता चट्टानी अडान भन्ने गर्थे । यति बेला, संघीय गणतन्त्र नेपालमा दोस्रो राष्ट्रिय चुनावको समाप्तिसँगै प्रचण्ड तेस्रो पटक प्रधानमन्त्री बनेका छन् । अघिल्ला दुई पटक प्रधानमन्त्री हुँदा उनले के गरे ? मीनमेख निकाल्ने बेला यो होइन, तर एउटा कुरा सत्य हो, निमेसिस का रूपमा स्थापित भएका एमाले अध्यक्ष केपी ओलीको समर्थनमा प्रधानमन्त्री बनेका प्रचण्डको चट्टानी अडान गर्ल्यामगुर्लुम ढलेको छ । प्रचण्डको चट्टानी अडानको भेउ राजा वीरेन्द्रले पनि पाउन सकेनछन् । बित्थामा जनता खोचेमा परेछन् । प्रचण्ड नेपाली कांग्रेसका सभापति शेरबहादुर देउवाको कोक्रोबाट उछिट्टिएर एमाले अध्यक्ष ओलीको कोक्रोमा पुगेका हुन् । देउवा होऊन् अथवा ओली, अथवा प्रचण्ड नै किन नहोऊन्, जो भए पनि, सबै पात्रको मूल प्रवृत्ति एउटै देखियो विगत दुई दशकमा । झन् अहिले त प्रचण्डले पहिरनको पहिलो अनुभवका रूपमा भर्खरै सेतो रंगका मयलपोस सुरुवाल लगाएका छन् । बिचरा अध्यक्ष कामरेडले हेक्का राख्न सकेनन्, नेपालको शाही शासक वर्ग घीउ रंगका लबेदासुरुवालसँग रमाउने भएकाले सेतोको संवैधानिक हैसियत अरूको भन्दा कम हुन्छ । सरकारी कर्मचारी रहिसकेका मेरा केही जानिफकार मित्रहरूका अनुसार, गणतन्त्र नेपालभन्दा पहिलेको राज्य व्यवस्थामा सेता दौरासुरुवालको हैसियत राजपत्रांकित तेस्रो दर्जाका कर्मचारीसँग जोडिएको हुन्थ्यो । तर, त्यसो भन्दैमा न प्रचण्डले लगाएका सेता दौरासुरुवालको हैसियत खुम्च्याउन मिल्छ, न त उनले धारण गरेको प्रधानमन्त्री पदको अवमूल्यन गर्न नै । प्रचण्ड देउवाको कोक्रोबाट एकाएक छलाङ मारेर ओलीको कोक्रोमा पुगेपछि कांग्रेस, एमाले र माओवादी पार्टीमा एकै प्रकारका जातीय प्रतिक्रियाहरू उत्पन्न भएका छन् । यी सबैमा सबभन्दा सरस एमाले अध्यक्ष ओलीको भनाइ छ । उनका भनाइहरू नबुझिने पनि छैनन् र उनीबाहेक अरूले व्याख्या गर्न मिल्ने खालका पनि छैनन् । ओलीको कुरा स्पष्ट छ एमालेका सर्वोच्च नेता ओलीले माओवादीका सर्वोच्च नेता प्रचण्डलाई प्रधानमन्त्री बनाएर उनको राजनीतिक जीवन अक्षुण्ण बनाइदिएका छन् । अब रायमाझी कम्युनिस्टदेखि प्रचण्ड कम्युनिस्टसम्म नेपालका सर्वहारा कम्युनिस्ट सबै एक भएका छन् । यो घटनापछि, संसारभरि हल्ला मच्चाउन सफल भएको गिरिजाप्रसाद कोइराला नेतृत्वको नेपाल सरकार र माओवादी विद्रोहीबीचको, बृहत् शान्ति सम्झौताको निरर्थकता पनि साबित भएको छ । त्यसलाई प्रचण्ड स्वयंले साबित गरेपछि ओली र एमाले दुवैको कुनै गुनासो बाँकी रहने अब ठाउँ छैन । कम्युनिस्टविरोधीहरू डाचामा बसेर भोद्काको स्वाद लिइरहेका कामरेड ब्रेझनेभको फोटो देखाउँदै भन्ने गर्छन् कम्युनिस्टहरूका लागि सरकार भनेको ऐशआराम, मोजमज्जा र मनोरञ्जन गर्ने डाचा मात्रै हो । नेपालका कम्युनिस्टहरूमा ऐशआरामको हवस निकै चर्को छ । कम्युनिस्टहरूमा मात्रै होइन, यो हवस कांग्रेसीहरूमा पनि उत्तिकै उष्ण छ । अहिलेका अधिकांश दिग्गज र शीर्षस्थानमा रहेका कांग्रेसी नेताहरू रोमान्टिक रहेको चर्चा कहिले पनि सेलाएको छैन । बालुवाटारमा रहेको देउवा शिविरबाट प्रचण्डको पलायनपछि पक्ष र प्रतिपक्षमा बाँडिएको कांग्रेसमा हाहाकार उत्पन्न भएको छ । संवैधानिक राजतन्त्र तथा बहुदलीय प्रजातन्त्र अन्तर्गत पहिलो प्रधानमन्त्री बनेका गिरिजाप्रसाद आफ्नै पार्टीको बहुमतको सरकार चलाउन असफल भएपछि सरकार चलाउने पालो आयो देउवाको । उनले एमाले अध्यक्ष मनमोहन अधिकारी नेतृत्वको सरकार विस्थापन गर्न राप्रपालाई साथ लिएर कांग्रेसराप्रपा गठबन्धन बनाए । स्मरणीय छ, अहिले एमाले अध्यक्ष ओलीले पनि राप्रपासँग सैद्धान्तिक सहमति लिएर प्रचण्डका लागि गठबन्धन बनाएका छन् । इतिहास दोहोरिएको छ । देउवा नेतृत्वको तत्कालीन गठबन्धन सरकारको उपलब्धि वा योगदान थियो महाकाली सन्धि । त्यति बेला अहिलेका एमाले अध्यक्ष ओली महाकाली सन्धिको अनौपचारिक प्रवक्ता नै बनेका थिए । तत्कालीन भारतीय राजदूत केभी राजनसँग उनको सम्बन्ध प्रगाढ थियो । यो सन्धिका पक्षमा आएका उनका विचार र वक्तव्यले एमालेमा निकै भीषण तरंग निम्तिएको थियो । जानकारहरूका अनुसार, देउवा र ओलीबीच रहेको भनिएको कथित अन्तरंग सम्बन्धको कारण पनि महाकाली सन्धि नै थियो । यति बेला कांग्रेसका जल्दाबल्दा युवा नेताहरू देउवाको विस्थापनका लागि होइन, विपक्षमा जुटेका छन् । गगन थापा, विश्वप्रकाश शर्मा, चन्द्र भण्डारी, धनराज गुरुङ देउवाविरोधी नेताहरूको अग्रपंक्तिमा देखिएका छन् । तर, कांग्रेसमा नेतृत्व हस्तान्तरणको प्रक्रिया त्यति सजिलो छैन । नेतृत्व खोसेर लिने परम्परा सुरु गरेका थिए गिरिजाप्रसादले । बीपी कोइरालाको अवसानपछि पार्टीमा नेतात्रयको अवधारणाको लगभग अन्त्य भएको थियो । तर, पार्टीका अध्यक्ष कृष्णप्रसाद भट्टराईले सांकेतिक हिसाबले पार्टीमा बीपी र उहाँको विचारको संलग्नता देखाउन गिरिजाप्रसादलाई समेटेर नेतात्रयको अवधारणा कायम राख्नुभयो । गणेशमान सिंह भट्टराईको निर्णयमा सहमत हुनुहुन्थेन । तर, उहाँ मौन रहनुभयो ।यसपछि कांग्रेसमा कसरी गिरिजाप्रसादको एकाधिकार स्थापित भयो, ती तथ्यहरू लुकेका छैनन् । २०५२ सालमा गठबन्धन सरकारको रिङ नियन्त्रणमा लिँदै पार्टी नेतृत्वमा पुगेका देउवा कसरी शैलजालाई उछिनेर कांग्रेसको नेतृत्वमा स्थापित भए ? रामचन्द्र पौडेल किन र कसरी स्खलित भए ? यी घटनाक्रमसँग चन्द्र भण्डारी अनभिज्ञ छैनन् । पार्टीको विभाजन, शाही कालमा प्रधानमन्त्री, पार्टीमा फिर्ता भएपछि भूमिकाको अपेक्षा, संविधान निर्माणपछि अवसरको खोजी । देउवाका जागरुकता र जाँगर असंख्य छन् । देउवा राजनीतिमा निर्मम छन् । उनले विमलेन्द्र निधि तथा प्रकाशमान सिंहजस्ता आफूलाई गुन लगाउने नेतालाई जसरी किनारा लगाए, त्यो आफैंमा अविश्वसनीय घटना बनेको छ । देउवाको पछि लाग्ने एनपी सावददेखि नैनसिंह महर लगायतका नेता कति बेला लोप हुनेछन्, कसैले भन्न सक्दैन । अब त्यही नियतिको सिकार हुने सम्भावना छ पूर्णबहादुर खड्काको । खड्का सहज र सरल छन् । तर कुन विन्दुमा उनी भड्किएर देउवाको रिङबाट बाहिरिने हुन्, कसैले भन्न सक्दैन । अहिले शक्तिमा नभएको कांग्रेसको सभापति भएर पार्टी चलाउन कि देउवा समर्थ छन् कि डा शेखर कोइराला । कांग्रेसका यी दुई नेता र केही व्यापारीबाहेक अरू कसैले पार्टी सञ्चालन नै गर्न सक्दैनन् । देउवा र कोइरालाबाहेक हम्मेसी अरू कोही कांग्रेस नेतृत्वमा पुग्न सक्ने सम्भावना पनि देखिँदैन । हुन त, नेपालको राजनीतिमा विदेशी लगानीकर्ताको चासो बर्सेनि बढ्दै आएको छ । यस्तोमा कुन लगानीकर्ताको नजर कुन नायक वा प्रतिनायकमा पर्छ र उसको भाग्य खुल्छ ? कसले भन्न सक्छ ? तैपनि मान्नैपर्छ हरेक कालो बादलमा चाँदीको घेरा हुन्छ । देशमा लिंगोदर सभ्यताको प्रभाव जसरी व्यापक भइरहेको छ, त्यसबाट नेपाली समाजलाई कसरी जोगाउने ? अहिलेको विकट समयमा यो नै कांग्रेस वा अरू राजनीतिक पार्टीहरूको चिन्ता हुनुपर्छ । भोकभोकै बसेर भए पनि आफ्ना आदर्श र सिद्धान्तको अनुसरण गर्ने जमाना गुज्रिइसकेको छ । सत्य हो, अहिलेका शीर्ष नेताहरूले नेपाली समाजको राजनीतिक उत्थानका लागि निकै रापताप सहेका छन् तर पछिल्लो समय एकपछि अर्का प्रभावशाली नेता सामाजिक उत्तरदायित्व र राजनीतिक भूमिकाबाट स्खलित हुँदै गएका छन् । नेपाली राजनीतिमा देखिएको यो खतरनाक प्रवृत्तिसँग जनता सतर्क हुनैपर्छ ।"
प्रचण्डलाई सुशासनको चुनौती,"अनिश्चय र तरल राजनीतिक वातावरणबीच माओवादी केन्द्रका अध्यक्ष प्रचण्डले तेस्रो पटक सत्ताको बागडोर सम्हाल्ने अवसर पाएका छन् । प्रधानमन्त्री बन्नेबनाउने क्रममा पर्दापछाडि केकस्ता चालबाजी भए बिस्तारै खुल्दै जालान् तर राजनीतिमा सामान्य चासो राख्ने जोकोहीले पनि पूर्वानुमान गर्नै नसकिने राजनीतिक घटनाक्रमहरूको विकास भयो । नेपाली राजनीतिले फेरि सबैलाई चकित बनायो । यसपालिको प्रधानमन्त्री चयनको परिदृश्यले राजनीतिमा विद्यमान अविश्वास र धोकाधडीको अवस्था देखाउँछ । नेपाली राजनीतिमा यी विकृत अभ्यासहरू कहिलेसम्म रहलान्, पूर्वानुमान गर्न सकिने विषय रहेन । सिद्धान्त र दर्शनका आधारमा दलहरूबीच सहकार्य वा बेमेल हुँदैन । गठबन्धन बन्ने र भत्कने आधार व्यक्तिगत, गुटगत वा दलगत स्वार्थ र कुण्ठामा सीमित देखिए । त्यसैले विगत वा वर्तमानका कुनै पनि गठबन्धनलाई प्राकृतिक वा अप्राकृतिक भन्नुको अर्थ रहेन । राष्ट्रिय र अन्तर्राष्ट्रिय परिघटनाले गर्दा विषम आर्थिक परिस्थितिमा निर्वाचन भई नयाँ सरकार गठन भएको छ । यस पृष्ठभूमिमा नेपाली अर्थराजनीतिमा देखिएका गम्भीर समस्याको समाधान भने तत्काल खोज्नैपर्छ र हाललाई यसको प्रमुख कार्यभार प्रधानमन्त्री प्रचण्डको हुन्छ । यो आर्थिक वर्षमा कुल राजस्व संकलन ३ खर्ब ४४ अर्ब र चालु खर्च ३ खर्ब ७७ अर्ब रुपैयाँ छ । यस अवधिमा पुँजीगततर्फ ३९ अर्ब ६१ करोड तथा वित्तीय व्यवस्थातर्फ ५५ अर्ब २२ करोड रुपैयाँ खर्च भएको छ । राजस्वले चालु खर्च पनि धान्न नसक्ने अवस्था आउनुले अर्थतन्त्र दुर्घटनाको सन्निकट भएको देखिन्छ । त्यस्तै, अर्को ठूलो समस्या हो व्यापार घाटा । आर्थिक वर्ष २०७८७९ मा १९ खर्ब २० अर्ब रुपैयाँको आयात हुँदा २ खर्ब रुपैयाँको निर्यात भएको थियो । यस हिसाबले गत वर्षको व्यापार घाटा १७ खर्ब २० अर्ब रुपैयाँको देखिन्छ । त्यस्तै, चालु आर्थिक वर्षको पहिलो चार महिनामा कुल आयात ५ खर्ब ३२ अर्ब ६९ करोड र निर्यात ५४ अर्ब ७७ करोड भई व्यापार घाटा ४ खर्ब ७७ अर्ब ९१ करोड रुपैयाँ देखिन्छ । यस्तै हो भने यस वर्षको व्यापार घाटा अझ भयावह हुन सक्छ । यसका अतिरिक्त, अमेरिकी डलरको सञ्चिति घट्नु, अति आवश्यक खाद्यान्नको आयात अकासिनु, मूल्यवृद्धि उच्च हुनु, राजस्व चुहावट बढ्नु, आर्थिक क्रियाकलापमा अनौपचारिक क्षेत्रको हिस्सा उल्लेख्य रहनुजस्ता अनगिन्ती समस्या छन् । रोजगारीको अभावले युवाशक्ति बिदेसिनुपर्ने बाध्यता तत्काललाई सामान्यजस्तो देखिए पनि दीर्घकालमा यसले ठूलो असर पार्ने निश्चित छ । कोभिड महामारीले शिथिल बनाएको विश्व अर्थतन्त्रलाई रुसयुक्रेन युद्धले झनै जटिल मोडमा पुर्याएको छ । यी समस्याले अर्थतन्त्र मात्र होइन, आम मानिसको दैनन्दिन पनि जटिल बन्दै गएको छ । सुशासनको अवस्था पनि भयावह छ । करप्सन पर्सेप्सन इन्डेक्स२०२१ का अनुसार, १८० देशमध्ये सुशासनको मामिलामा नेपाल ११७ औंमा छ । अख्तियार दुरुपयोग अनुसन्धान आयोगमा आर्थिक वर्ष २०७८७९ मा १६ हजार २ सय ३८ र चालु वर्षको यस अवधिसम्म ७ हजार ३ सय २३ उजुरी परेका छन् । त्यस्तै, महालेखापरीक्षकको पछिल्लो प्रतिवेदन अनुसार गत वर्षको बेरुजु १ खर्ब १५ अर्ब ५ करोड र हालसम्म कुल बेरुजु ४ खर्ब ८३ अर्ब ६० करोड रुपैयाँ रहेको छ । सो प्रतिवेदनले आर्थिक सुशासनको अवस्था कमजोर रहेको र वित्तीय जवाफदेहीको अवस्था उत्साहप्रद नरहेको उल्लेख गरेको छ । नीतिगत भ्रष्टाचार झनै मौलाएको छ । यसले आम जनतामा निराशा र सरकारप्रति अविश्वास बढाएको छ । व्यापार घाटा न्यूनीकरणको एक मात्र उपाय उत्पादन बढाएर आयात प्रतिस्थापन तथा निर्यात वृद्धि नै हो । आयातको ठूलो हिस्सा पेट्रोलियम पदार्थले ओगटेको छ । यसलाई कम गर्न विद्युतीय सवारीसहित अन्य विद्युतीय उपकरणको प्रयोग बढाउनुपर्छ । त्यस्तै, कृषि उत्पादन वृद्धि गर्न विशेष कार्यक्रम ल्याउनैपर्छ । राजस्व वृद्धिका लागि नीतिगत सुधार गर्नु, अनावश्यक प्रशासनिक खर्चहरू घटाउनु तथा मन्त्रिपरिषद् चुस्त बनाउनु आवश्यक छ । सुशासनका लागि भ्रष्टाचार र अनियमितताविरुद्ध निरपेक्ष कठोर हुनैपर्छ । संघीयता, समानुपातिक निर्वाचन तथा समावेशी लोकतन्त्रको अभ्यासलाई बदनाम गर्ने गरी प्रचार गर्ने क्रम बढ्दो छ । अहिलेका सत्ता साझेदार दलहरू संघीयताविरोधीदेखि राजतन्त्रका हिमायतीसम्म छन् । उनीहरूसँगको सहकार्यमा संघीयता, समानुपातिक निर्वाचन तथा समावेशी लोकतन्त्रलाई अझ मजबुत बनाउनु प्रचण्डका लागि ठूलो चुनौतीका रूपमा देखा परेको छ । यसको उत्तर कुराबाट होइन, कुशल व्यवस्थापनबाटै दिनुपर्छ । संघीयताले प्रतिफल दिन नसकेको, अतिरिक्त व्ययभार बढाएको जस्ता विषयको अतिरञ्जित प्रचार भएका छन् । संघीयता कार्यान्वयनमा भएका समस्या र यसका उपलब्धिबारे गम्भीर अध्ययन हुन सकेका छैनन् । त्यस्तै, समानुपातिक निर्वाचन र समावेशी व्यवस्थाले ल्याएका सकारात्मक परिणाम र यसको कार्यान्वयनमा गर्नुपर्ने सुधार सम्बन्धमा विविध कोणबाट अध्ययन हुनु पनि जरुरी छ । जनतासँग प्रत्यक्ष जोडिएका गुणस्तरीय शिक्षा तथा सुलभ स्वास्थ्य सेवा जस्ता विषयका लागि प्रधानमन्त्रीले विशेष पहल लिनुपर्छ । राजनीतिमा ठूलो बदलाव नआए प्रचण्ड आगामी दुई वर्ष प्रधानमन्त्री रहनेछन् । राजनीति र सत्ता संघर्षमा देखिएका समस्यासँग प्रचण्ड परिचित छन् र समाधानका विकल्प पनि दिन सक्लान् । तर अर्थतन्त्र, सुशासनजस्ता क्षेत्रका अनेकन् समस्याको समाधानका लागि उनको प्रतिबद्धता मात्रले पुग्दैन । यसका लागि सम्बन्धित विज्ञहरूको सहयोग आवश्यक पर्छ । र, यस्ता विज्ञ छनोटमा उनी होसियार हुनैपर्छ ।अन्त्यमा, माओवादी शान्ति प्रक्रियामा आएपछि प्रचण्ड नेपाली राजनीतिको किङमेकर का रूपमा छन् । पटकपटक प्रधानमन्त्री भएÙ अरू धेरै नेतालाई प्रधानमन्त्री, मन्त्री लगायत विभिन्न लाभका पदमा पनि पुर्याएÙ तर विकास, समृद्धि र सुशासनका क्षेत्रमा ठोस उपलब्धि दिन सकेका छैनन् । आशा गरौं, तेस्रो कार्यकाल उदाहरणीय बन्नेछ ।"
शिक्षा सुधारमा फिनल्यान्डको पाठ,"फिनल्यान्ड मोडलशिक्षामा अत्यधिक बजेट विनियोजन गर्नु मात्र ठूलो कुरा होइन । उदाहरणका लागि, शिक्षामा सबैभन्दा धेरै लगानी संयुक्त राज्य अमेरिकाले गर्छ तर त्यहीँ प्राथमिक र माध्यमिक तहका सार्वजनिक विद्यालयहरूको गुणस्तर अन्य विकसित देशका तुलनामा कमजोर छ । एउटा यस्तो देश जसले कम खर्चमै शिक्षालाई गुणस्तरीय बनाएको छ, त्यो हो फिनल्यान्ड । फिनल्यान्डले आफ्नो कुल गार्हस्थ्य उत्पादनको ५ प्रतिशत बराबर मात्र शिक्षामा लगानी गर्छ जुन छिमेकी नर्वे र स्विडेनको भन्दा कम हो, तैपनि उसले संसारमै उदाहरणीय शिक्षा प्रणालीको विकास गरेको छ । फिनल्यान्डले शिक्षक र विद्यार्थीहरूलाई केन्द्रमा राखेर शिक्षामा गुणस्तर ल्याएको हो । त्यसै पनि कमजोर आर्थिक अवस्था भएको नेपालले शिक्षामा ठूलो रकम विनियोजन नगरीकनै नीतिगत सुधार गर्दै यस क्षेत्रमा व्यापक सुधार गर्न सक्छ, जसका लागि फिनल्यान्ड मोडल अनुसरणीय हुन सक्छ । फिनल्यान्डले कम बजेटमै शिक्षामा सुधार कसरी ल्याएको छ त ? (क) पहिले अतिरिक्त क्रियाकलाप ः फिनल्यान्डमा औपचारिक शिक्षाको सुरुआत ढिलो हुने गर्छ । बालबालिका सात वर्ष पुगेपछि मात्र विद्यालयमा पढ्न थाल्छन् । त्योभन्दा पहिले उनीहरू आफ्ना शिक्षक र साथीहरूसँग खेल्ने, कुद्ने, रेखाचित्र बनाउनेजस्ता क्रियाकलापमा मात्र संलग्न हुने गर्छन् । विभिन्न मनोवैज्ञानिक अन्वेषण अनुसार, सुरुआती उमेरमा पढाइभन्दा अतिरिक्त क्रियाकलापहरूमा ध्यान दिए भने बालबालिकाको समग्र मानसिक र बौद्धिक क्षमतामा उल्लेख्य वृद्धि हुँदै जान्छ । फिनल्यान्डमा विद्यालयको समय बिहान नौदस बजे सुरु भई दिउँसोको साढे दुई बजेतिर सकिने गर्छ । त्यसमा पनि हरेक कक्षापछि विश्रामको समय हुन्छ । यसरी विद्यार्थीले घरमा र आफ्ना साथीहरूसँग पनि धेरै समय बिताउन पाउँछ । विद्यालयलाई फिनल्यान्डले जेल भन्दा पनि रमाइलो थलो का रूपमा विकास गर्न खोजेको छ । (ख) शिक्षक नियुक्तिमा कडाइ ः फिनल्यान्डका शिक्षकहरू संसारमै सबैभन्दा बढी सम्मानित हुनेमा पर्छन् । फिनल्यान्डमा शिक्षकको तलब संसारकै धेरैमध्ये त छ नै, अतिरिक्त लाभहरू पनि निकै छन् । विद्यालयको समय दिनको पाँचछ घण्टा मात्र भएका कारण शिक्षकहरूले पनि आफ्नो व्यावसायिक विकासमा र परिवारमा धेरै समय दिन सक्छन्, जसले गर्दा उनीहरूको पनि मानसिक अवस्था सन्तुलनमा हुन्छ र अन्ततः पठनपाठनमा गुणस्तर कायम गर्न सक्छन् । फिनल्यान्डमा शिक्षक हुन सजिलो छैन । शिक्षक बन्न कठिन प्रतिस्पर्धात्मक प्रक्रिया पूरा गर्नुपर्छ । फिनल्यान्डको राजधानी हेलसिन्कीमा रहेको उत्कृष्ट शिक्षण कार्यक्रममा देशभरिबाट जम्मा ७ प्रतिशतलाई मात्र भर्ना लिने गरिन्छ । थप, १२ कक्षापछि मात्र विद्यार्थीको परीक्षा हुने गरेकाले शिक्षकले आफ्नो पाठ्यक्रममा अझ बढी समय पाउँछन् । सबै शिक्षकहरूसँग स्नातक डिग्री हुन अनिवार्य छ । शिक्षकहरूले विद्यार्थी बमोजिम पाठ्यक्रम तयार गरी पढाउने गर्छन् । सन् १९७०८० को दशकसम्म पनि फिनल्यान्डमा सार्वजनिक शिक्षाको नीति केन्द्र (वा सो बेलाको प्रोविन्स का केन्द्र) बाट आउँथ्यो, तर पछि पाठ्यक्रम बनाउने जिम्मा सम्बन्धित शिक्षकहरूलाई नै दिइयो । शिक्षा प्रणालीमा यस्तो स्थानीय र व्यक्तिकृत नीति अपनाइएपछि, कर्मचारीतन्त्रको हस्तक्षेपले थला परेको सार्वजनिक शिक्षाको गुणस्तर बढ्दै गयो । पाठ्यक्रम निर्माणमा व्यक्तिगत स्वतन्त्रता पाएपछि शिक्षकहरूको व्यावसायिकतामा व्यापक सुधार आयो । लामो समयदेखि नेपालमा शिक्षकविद्यार्थी सम्बन्धलाई राजनीतिक रंग वा कर्मचारीतन्त्रले जसरी जकडेको छ, त्यसरी कहिल्यै सार्वजनिक शिक्षामा उल्लेख्य सुधार आउन सक्दैन भन्ने वास्तविकताको ज्वलन्त उदाहरण फिनल्यान्ड हो । (ग) न परीक्षा न धेरै गृहकार्य ः फिनल्यान्डको सार्वजनिक शिक्षाको अर्को विशिष्टता भनेको परीक्षा उच्च विद्यालयको अन्त्यमा मात्र र गृहकार्य पनि सीमित हुनु हो । परीक्षा र गृहकार्यको सट्टा शिक्षकको प्राथमिकता विद्यार्थीलाई समाजमा यसरी स्थापित गर्नपट्टि हुन्छ, जो स्वतन्त्र विचारक होस् अनि जसले आफू र अरूको सम्मान गर्न जानोस् । फिनल्यान्डमा एउटा मात्र परीक्षा हुन्छ, उच्च माध्यमिक तहपछि । विद्यार्थीहरूको ग्रेडिङ सम्बद्ध शिक्षकहरूबाटै हुने गर्छ । धेरै मनोवैज्ञानिकका अनुसार, नियमित परीक्षाका कारण विद्यार्थीको स्मरणशक्तिमा क्षणिक वृद्धि हुन्छ भने दीर्घकालीन रूपमा समग्र मानसिक र बौद्धिक विकासमा हानि पुग्छ । विद्यार्थीको समग्र मानसिक र बौद्धिक विकासका लागि विद्यार्थीले तनावमुक्त वातावरणमा सिक्न पाउनुपर्छ भने शिक्षकले आफ्नो पनि अपनत्व हुने गरी पढाउने वातावरण हुनुपर्छ । विद्यार्थी र शिक्षकहरूको समग्र प्रगतिचाहिँ शिक्षा मन्त्रालयले विज्ञहरूको सल्लाहसुझावमा निरीक्षण गर्छ । फिनल्यान्डको शिक्षाको मुख्य उद्देश्य भनेकै गुणस्तरीय शिक्षा सबैको पहुँचमा पुर्याउनु हो । (घ) अंकमा भन्दा आधारभूत पक्षमा ध्यान ः अधिकांश देशले विद्यार्थीले परीक्षामा अंक बढाउनुमा मात्र ध्यान दिने गर्छन् । तर, फिनल्यान्डको शिक्षा प्रणाली खुसियालीपूर्ण र सामञ्जस्यपूर्ण पढाइ, स्वस्थ विद्यार्थी र खुला पढ्ने वातावरणमा केन्द्रित छ । सन् १९७०८० को दशकसम्म फिनल्यान्डको शिक्षा प्रणालीमा धेरै समस्या थिए । त्यसपछि उसले नीतिगत सुधार थाल्यो । विद्यार्थीको राम्रो अंकभन्दा पनि केही आधारभूत पक्षमा सुधार ल्याउनुलाई प्राथमिकता बनायोÙ जस्तो विद्यालयमा निःशुल्क पौष्टिक खाना, सार्वजनिक र गुणस्तरीय स्वास्थ्य सेवामा विद्यार्थीशिक्षकको सहज पहुँच, मनोवैज्ञानिक परामर्श तथा व्यक्तिगत मार्गदर्शन, पर्याप्त पूर्वाधार, शिक्षकको तलबभत्तामा वृद्धि, शिक्षा प्रणालीमा शिक्षकको भागीदारी आदि । फिनल्यान्डले आफ्नो शिक्षा प्रणालीमा अरू पनि धेरै सुधार ल्याएको छ तर मैले यहाँ कम बजेटमा सम्भव भएका नीतिगत सुधारहरूबारे मात्र उल्लेख गरेको हुँ । फिनल्यान्डको झैं शिक्षामा सुधार गर्न सर्वप्रथम हाम्रा सत्तासीनहरू सुध्रिनुपर्छ । संविधान अनुसार आधारभूत र माध्यमिक शिक्षाको जिम्मा स्थानीय सरकारको भएकाले उसैलाई बढी जिम्मेवार बनाइनुपर्छ । विद्यालय सञ्चालक समिति र शिक्षकहरूलाई राजनीतिक आबद्धता राख्न दिन हुन्न । सत्तासीनहरू गम्भीर भए नेपालको शिक्षा प्रणालीलाई सुधार गर्न असम्भव पक्कै छैन ।"
मुख्यमन्त्रीमा दाबी पेस गर्दै जम्मकट्टेल,"सुवास बिडारी (मकवानपुर)आमनिर्वाचन सकिएको ५० औं दिनमा सोमबार वाग्मती प्रदेशले नयाँ मुख्यमन्त्री प्राप्त गर्दै छ । प्रदेश प्रमुखले सरकार गठनका लागि आह्वान गरेको समय सीमा दिउँसो ४ बजे सकिँदै छ । सत्ता गठबन्धनबाट मुख्यमन्त्रीमा सोमबार माओवादी संसदीय दलका नेता शालिकराम जम्मकट्टेलले दाबी गर्नेछन् । गठबन्धनको आइतबार साँझ बसेको बैठकले वाग्मतीको मुख्यमन्त्रीमा माओवादी र एमालेबीच आलोपालो गर्ने सहमति गरेको छ । गठबन्धनमा सभामुख राप्रपा र उपसभामुख एमालेले लिने सहमति भएको छ ।निर्वाचनको अन्तिम परिणाम सार्वजनिक भएको मितिले ३५ दिनभित्र सरकार गठन गरिसक्नुपर्ने संवैधानिक प्रावधानअनुसार गत बिहीबार प्रदेश प्रमुख यादवचन्द्र शर्माले मुख्यमन्त्रीमा दाबी पेस गर्न ५ दिनको समय सीमा उपलब्ध गराएका थिए । प्रदेशसभामा कुनै पनि दलको एकल बहुमत नरहेकाले दुई वा दुईभन्दा बढी दलको समर्थनमा मुख्यमन्त्रीमा दाबी गर्नुपर्नेछ । वाग्मतीमा सरकार निर्माणका लागि निर्णायक रहेको राप्रपाले आफ्नो कित्ता प्रस्ट नगर्दा र सत्ता गठबन्धनमा सहमति नहुँदा प्रदेशको नेतृत्वबारे अन्योल थियो । सरकारको नेतृत्व गर्ने विषयमा दलहरू केन्द्रीय निर्देशन कुरेर बसेका थिए । सरकारको नेतृत्वका लागि आइतबार साँझसम्म सत्ता गठबन्धनका तीन वटै दल एमाले, माओवादी र राप्रपाका नेताहरूले दाबी गरिरहेका थिए । एमालेबाट जगन्नाथ थपलिया, माओवादीबाट जमकट्टेल र राप्रपाबाट उद्धव थापा मुख्यमन्त्री बन्न केन्द्रीय नेतृत्वसँग निरन्तर लबिइङ गरिरहेका थिए । उनीहरू तीनै जना आआफ्नो दलको संसदीय दल नेता हुन् । एमाले संसदीय दलका नेता थपलियाले केन्द्रबाट सरकारको नेतृत्व टुंगिएकाले सोमबार प्रदेश सरकारमा दाबी गर्न सत्ता गठबन्धन प्रदेश प्रमुखसमक्ष जाने बताए । माओवादी संसदीय दलका नेता जमकट्टेलले गठबन्धन दलका शीर्ष तहमा भएको भागबन्डाअनुसारै मुख्यमन्त्रीमा दाबी गरिने बताए । उनले हालसम्म वाग्मतीको नेतृत्व माओवादीले नगरेका कारण यसपटक दाबी गरेको बताए । प्रदेशमा हाम्रो दाबी स्वाभाविक हो, उनले भने । राप्रपा संसदीय दलका नेता थापाले पनि सरकारको नेतृत्वको विषय केन्द्रबाटै अड्किएको र उतैबाट टुंगिने बताएका थिए । ७ प्रदेशमध्ये वाग्मतीमा राप्रपाको प्रभाव राम्रो रहेको र सांसदको संख्या पनि धेरै रहेका कारण मुख्यमन्त्रीमा दाबी गरेको उनको भनाइ थियो । प्रदेशसभाको अंकगणितअनुसार वाग्मतीमा सरकार नेतृत्वको साँचो राप्रपाको हातमा छ । राप्रपा जुन समूहमा जान्छ, उतै सरकार निर्माण हुने अवस्था छ । १ सय १० सदस्यीय प्रदेशसभामा सरकार निर्माण गर्न ५६ सांसद चाहिन्छ । केन्द्रको समीकरण अनुसार वाग्मतीमा एमाले २७, माओवादी २१ र राप्रपा १३ गरी ६१ सांसद एकापट्टि छ । राप्रपा, एकीकृत समाजवादी र कांग्रेस तालमेल भएको खण्डमा पनि सरकार निर्माण हुन्छ । कांग्रेसका ३७, राप्रपाका १३ र एकीकृत समाजवादीका ७ गरी ५७ सांसद पुग्छन् । राप्रपाका कारण केन्द्रीय समीकरणविपरीत वाग्मतीमा सरकार बन्ने सम्भावना पनि छ । प्रदेशसभामा सात दलको प्रतिनिधित्व रहेको छ । ३ सांसद रहेको नेमकिपा र २ सांसद रहेको हाम्रो नेपाली पार्टीले सरकारका विषयमा कुनै प्रतिक्रिया दिएका छैनन् । साना दलको सहयोगमा कुनै पनि सरकार निर्माण हुने अवस्था छैन ।"
नमोबुद्धलाई विश्व सम्पदामा राख्न पहल,"ज्योति श्रेष्ठ (काभ्रे)ऐतिहासिक एवं पर्यटकीय स्थल नमोबुद्ध परिसरलाई विश्व सम्पदा सूचीमा राख्न पहल थालिएको छ । नमोबुद्ध नगरपालिकाको दोस्रो नगरसभाको दोस्रो अधिवेशनले नमोबुद्ध११ स्थित धार्मिक, ऐतिहासिक, पुरातात्त्विक, सांस्कृतिक, वातावरणीय तथा प्राचीन महत्त्व बोकेको नमोबुद्धलाई मौलिक स्वरूप कायम गर्दै विश्वसम्पदामा सूचीकृत गर्न प्रस्ताव बढाउने निर्णय गरेको हो । नगरपालिकाले निर्माण गरेको दीर्घकालीन गुरुयोजनालाई सम्बन्धित सरोकारवालाको सहकार्य, सहयोग र समन्वयमा थप परिमार्जन गर्ने पनि निर्णय भएको छ । नगरपालिकाले यसअघि नै गुरुयोजना बनाएर काम अघि बढाएको छ भने सरोकारवालासँग पटकपटक छलफल चलाइसकेको छ । यस्तै, काभ्रेको ऐतिहासिक, धार्मिक, सांस्कृतिक तथा पुरातात्त्विक नगर पनौती पनि विश्व सम्पदामा सूचीकृत हुने प्रक्रियामा छ । पनौती युनेस्कोद्वारा २५ वर्षअघि प्रस्ताव गरिएको क्षेत्र हो । नगर प्रमुख रामशरण भण्डारीका अनुसार नगरले २०७८ असोजमा मन्त्रिपरिषद्मा प्रस्ताव दर्ता गराएको थियो । त्यसपछि नै नगरपालिकाले फलोअप गरिरहे पनि सरकारबाट कुनै प्रतिक्रिया आएको छैन, उनले भने, मन्त्रिपरिषद्को निर्णय कुरेर बसेका छौँ, त्यहाँबाट निर्णय भएसँगै सूचीकृतको कार्य अघि बढ्छ । युनेस्कोको नेपालस्थित निकायले २०५२ सालमै पनौती मध्यकालीन वास्तुकला क्षेत्र भएको जनाउँदै विश्व सम्पदामा सूचीकृत गर्न प्रस्ताव गरेको थियो । २०५४ सालमा मन्त्रिपरिषद् बैठकले प्राचीन स्मारक संरक्षण ऐन, २०१३ अन्तर्गत रहेर साबिक पनौती गाविसलाई प्राचीन स्मारक क्षेत्र घोषणा गरेको थियो । त्यसयता उक्त विषयमा प्रभावकारी काम हुन सकेन । लामो समय जनप्रतिनिधि नहुँदा पनौतीको पहिचान बोकेका घर पुनर्निर्माण हुँदा मौलिक शैलीमा बनेनन् । जसले पनौतीलाई विश्व सम्पदा सूचीमा राख्नुपर्ने दाबीलाई कमजोर बनाएको सरोकारवाला बताउँछन् । २०७४ यता नगरपालिकाले प्रक्रियालाई क्याबिनेटसम्म लाने काम अघि सारेको उपप्रमुख गीता बञ्जराले बताइन् । २०७६ सम्म नगरपालिकाले प्रस्तावलाई क्याबिनेटसम्म पुर्याउने काम भयो, तर सरकार फेरबदलका कारण नगरबाट पेस भएका फाइल क्याबिनेटबाट अघि बढ्न सकेन, उनले भनिन् । पनौतीलाई विश्व सम्पदामा सूचीकृत गर्ने कार्य अघि बढाइएपछि युनेस्कोको नेपाल प्रमुख क्रिस्टियन मनहर्टको टोलीले यहाँका ऐतिहासिक, धार्मिक तथा पुरातात्त्विकलगायत सम्पदाको अवलोकन गरेको थियो । त्यसपछि ७२ वटा घरको विस्तृत अध्ययन प्रतिवेदन (डीपीआर) तयार पारी मौलिक शैलीमा रूपान्तरण गर्ने काम भइरहेको नगरपालिकाले जनाएको छ । सम्पदामैत्री ढाँचामा बनिरहेका नयाँ घरका लागि नगरपालिकाले सहयोग गरिरहेको छ । २०७४ मै सम्पदामैत्री घर बनाउनेलाई वर्गफिटअनुसार अनुदान दिने व्यवस्था गरिएको थियो । अहिले नगरको वडा नं ७ स्थित स्मारक क्षेत्रमा मौलिक शैलीका घर निर्माणले तीव्रता पाएको नगरपालिकाका वरिष्ठ प्रशासकीय अधिकृत इन्द्रप्रसाद अधिकारीले जानकारी दिए ।"
"अनुशासनहीनबाट राजस्व वृद्धिको अपेक्षा, विशेषज्ञलाई उपेक्षा","प्रशासन सेवाका रितेशलाई भने मन्त्रालयको बजेट महाशाखाको जिम्मेवारी छ । अर्थ मन्त्रालयमा २७ जना सहसचिवको दरबन्दी छ । राजस्व समूहका उपसचिवको दरबन्दी १ सय ६८ जना छ । तर मुख्य स्थान र राजस्व प्रशासनमा सामान्य प्रशासनतर्फका कर्मचारीको बाहुल्य छ । भन्सार विभागको महानिर्देशक पाँच वर्षमा ७ जना फेरिएका छन् । एक जना महानिर्देशकले करिब साढे सात महिना काम गर्ने अवसर पाए । यसरी महानिर्देशक किन फेर्नुपर्यो ? उनीहरूले के गल्ती गरे ? ०७४ सालमा ओली नेतृत्वमा सरकार बनेपछि साढे तीन वर्षमा तोयम राय, रामेश्वर दंगाल, सुमन दाहाल, यमलाल भुसाल महानिर्देशक बने । उनीहरूमध्ये एक जनाले सरदर साढे १० महिना काम गरे । शेरबहादुर देउवा नेतृत्वको सरकार बनेपछि भने तत्कालीन अर्थमन्त्री शर्माले नारायण सापकोटा, कमलप्रसाद भट्टराई र चक्रबहादुर बुढालाई महानिर्देशक बनाए । शर्माले डेढ वर्षमा तीन जना महानिर्देशक फेरे । संसदीय निर्वाचन सकेर अर्को सरकार बन्ने तयारी गर्दागर्दैसमेत महानिर्देशक भट्टराईलाई गत मंसिरमा मन्त्रालय फिर्ता बोलाए । अनि अर्थ मन्त्रालयको बजेट महाशाखा प्रमुख चक्रलाई भन्सार विभाग सरुवा गरे । सरकारको कुल राजस्वको झन्डै ५० प्रतिशत आन्तरिक राजस्व विभागले संकलन गर्दै आएको छ । विभागअन्तर्गत ४३ वटा आन्तरिक राजस्व कार्यालय छन् । करदाता सेवा कार्यालय ३९ छन् । बर्सेनि सवा ६ खर्ब रुपैयाँभन्दा बढी राजस्व संकलनको लक्ष्य रहेको विभागअन्तर्गतका ८४ कार्यालयबाट राजस्व उठ्ने गरेको छ । राजस्वको ठूलो हिस्सा संकलन हुने विभागअन्तर्गतका कार्यालयमा हुने सरुवामा आर्थिक चलखेलका विषय पटकपटक उठ्ने गरेका छन् । आर्थिक खेलोफड्को गर्न पाइने भएकाले कर्मचारीको सरुवा छिटोछिटो गर्ने गरिएको पूर्वसचिव शारदाप्रसाद त्रिताल बताउँछन् । निर्वाचन सकिएर नयाँ सरकार गठन नहुँदै भन्सार र राजस्वमा किन सरुवा हुन्छ ? विशेषज्ञता खोजेको पक्कै होइन, त्रितालले भने । ०७४ यता आन्तरिक राजस्व विभागमा पनि ७ जना महानिर्देशक फेरिए । निवर्तमान अर्थमन्त्री शर्मा आफैंले महानिर्देशकमा सरुवा गरेका राजस्व प्रशासनका सहसचिव शोभाकान्त पौडेललाई ६ महिनामै अतिरिक्त समूहमा राखेका थिए । पौडेललाई गत फागुनमा फिर्ता बोलाएर प्रशासन सेवाका रितेश शाक्यलाई पठाइयो । विषयगत ज्ञान भएका पौडेल अहिले खानेपानी मन्त्रालयमा छन् । पौडेलको ठाउँमा गत मंसिरमा दीर्घराज मैनालीलाई पठाइएको छ । र, रितेशलाई अर्थ मन्त्रालयको बजेट महाशाखा प्रमुख बनाइएको छ ।महानिर्देशक मात्रै हैन विभिन्न भन्सार कार्यालयका प्रमुखहरूको सरुवाको हालत पनि यस्तै छ । वीरगन्ज, त्रिभुवन अन्तर्राष्ट्रिय विमानस्थल, विराटनगर, भैरहवा, रसुवा, तातोपानी, मेची, नेपालगन्ज, पशुपतिनगर, सुक्खा बन्दरगाह, सिर्सिया, कृष्णनगरलगायत भन्सार कार्यालयहरूबाट बढी राजस्व संकलन हुन्छ । अर्थ मन्त्रालयले भन्सार कार्यालयलाई व्यवस्थित बनाउनुको सट्टा पछिल्ला पाँच वर्षमा कार्यालय प्रमुखको हेरफेरमै बढी ध्यान दियो । पाँच वर्षको अवधिमा रसुवा भन्सारमा पाँच, भैरहवा भन्सारमा पाँच र विराटनगर भन्सारमा तीन पटक प्रमुख फेरिए । वीरगन्ज भन्सार प्रमुख चार वर्षमा ६ जना फेरिए । त्रिभुवन अन्तर्राष्ट्रिय विमानस्थल, मेची, वीरगन्ज, सुक्खा बन्दरगाह सिर्सिया भन्सार प्रमुखको सरुवा पटकपटक गरिएको छ । पूर्वअर्थमन्त्री शर्माले आफ्नो डेढवर्षे कार्यकालमा भन्सारका प्रमुख हेरफेरमै बढी समय खर्चिए । राजस्व संकलनमा सुधारको सट्टा झन् ओरालो लाग्यो । निर्वाचनलाई केन्द्र बनाएर भन्सार विभाग, राजस्व अनुसन्धान विभाग र आन्तरिक राजस्व अनुसन्धान विभागमार्फत जथाभावी सरुवा गर्दाको परिणाम राजस्व संकलनमा नकारात्मक प्रभाव देखिएको अर्थकै अधिकारीहरूको दाबी छ । लोक सेवा आयोगका पूर्वअध्यक्ष उमेश मैनालीका अनुसार ०३२ सालमा भेषबहादुर थापाको अध्यक्षतामा गठित प्रशासन सुधार आयोगको सुझावअनुसार सेवा समूह विभाजन गरिएको हो । नायब सुब्बासम्म राजस्व समूहमा विषय तोकिएको छ । तर अधिकृतमा छैन । कसैलाई प्रमोसन गर्न सेवा समूह खडा गर्ने र त्यो पूरा भएपछि बन्द गर्ने गरियो । राजपत्रांकित द्वितीय श्रेणी (उपसचिव) सम्म मात्र राजस्व समूह राखेर विशिष्ट श्रेणीमा नराख्नु गलत हो । विज्ञता हासिल गर्ने व्यक्ति उत्पादन गर्न समूह आवश्यक हुन्छ । करमा सामान्य प्रशासनको मान्छे जाँदा अडिट रिपोर्ट पनि बुझ्छ कि बुझ्दैन ? उनले भने, प्रमुख हुनेले कम्तीमा करको एबीसी त जान्नुपर्ला नि ? सैद्धान्तिक प्रस्टता र विज्ञताको उद्देश्य राखेर समूह बनाए पनि त्यसलाई सही रूपमा परिचालन गरिएन ।"
बैंकको नाफासँगै सेवामा पनि ध्यान दिनुस् : राष्ट्रपति,"तर कति लगानी गर्दा यति आम्दानी भयो भन्ने प्रस्ट नपारिँदा ऋणी र सर्वसाधारणलाई बैंकहरूले धेरै कमाए भन्ने भ्रम पर्न गएको हो । बैंकहरू पारदर्शी भएकै कारण उनीहरूको आम्दानीमा कर लाग्ने गरेको उनको टिप्पणी छ । पारदर्शिताका लागि पुरस्कृत गरिनुपर्नेमा सरकारले चुरोट, मदिरा व्यवसाय गर्ने फर्म, कम्पनीकै समूहमा राखेर अन्य फर्म कम्पनीलाई भन्दा ५ प्रतिशत बढी आयकर लिँदै आएकामा गोल्यानले गुनासो गरे । पछिल्ला महिनामा खराब कर्जा बढेर पुँजी कोष अनुपातमा दबाब देखिन थालेको छ, उनले भने, असारमा १३१ प्रतिशत रहेको खराब कर्जा असोजमा बढेर १९८ प्रतिशत पुग्यो । पुसमा अझै माथि जाने अवस्था छ ।केही समययता वित्तीय क्षेत्रले भोग्दै आएको तरलता अभावको समस्या समाधान गर्न पुनर्कर्जालाई थप एक वर्ष निरन्तरता दिनुपर्ने, मुद्दती निक्षेपको ब्याजदर मुद्रास्फीतिभन्दा बढी हुन नदिने, कम्तीमा दुई वर्षका लागि कर्जा निक्षेप अनुपात (सीडी रेसियो) नभई कर्जा तथा स्वपुँजी र निक्षेप अनुपात (सीसीडी) लागू गर्ने, स्थानीय तहको सञ्चित कोषको शतप्रतिशत निक्षेपमा गणना गर्न पाउने व्यवस्था गर्नुपर्ने, संस्थापक सेयरलाई साधारणमा रूपान्तरण गर्न पाउनुपर्नेलगायत माग परिसंघका छन् ।"
विस्थापित हुनबाट जोगियो प्याराग्लाइडिङ,"पाइलटले मान्द्रेढुंगाबाट उडान भरेर पामेमा अवतरण गर्ने अभ्यास गरिरहेका छन् । दुई दिन एकल उडानपछि हाल अर्को पाइलटलाई राखेर टेन्डम उडान भरेका छन् । माघ १ बाट व्यावसायिक उडान सुरु गर्ने संस्थाको तयारी छ । टेकअफ र ल्यान्डिङमा पूर्वाधार बनाउनुपर्नेछ, उनले भने । पहिला सराङकोट र तोरीपानीको चार वटा टेकअफबाट ५५ प्याराग्लाइडिङ कम्पनीले उडान भर्ने गरेका थिए । अब मान्द्रेढुंगाको एउटा टेकअफबाट मात्रै उडान भर्दा चाप हुन देखिन्छ । त्यसका लागि सेड्युल, समय र फ्लिट मिलाउनुपर्ने भट्टराई बताउँछन् । प्राधिकरणले तोकेको एयर बक्स भने व्यावहारिक नभएको उनको भनाइ छ । चार जोनमध्ये मान्द्रेढुंगाका लागि यसअघि नै टेकअफपछि पूर्वतर्फ (तोरीपानीसराङकोट) र पश्चिम (पञ्चासे) तर्फ ५५ सय मिटर, उत्तर (सुइँखेत) तर्फ ५० मिटर, दक्षिण (पामे) तर्फ साढे ४ किमि र उचाइ समुद्री सतहबाट ६ हजार मिटर तोकिएको थियो । यो बक्सको एयर स्पेस परिमार्जन गर्नुपर्ने भट्टराईको तर्क छ । मान्द्रेढुंगाको टेकअफ प्वाइन्ट नै ५ हजार ७ सय ८ फिट छ, उनले भने, त्यहाँबाट उडेपछि ३ सय मिटर पनि माथि जान पाइँदैन । कम्तीमा ७ हजार फिटसम्म जान पाउनुपर्छ । प्रतिवेदन बुझाउँदा यी सुझाव समेटिने उनले सुनाए ।"
चालु पुँजी कर्जाको सीमा ४० प्रतिशत पुर्याउन माग,"(काठमाडौं)नेपाल राष्ट्र बैंकले गत साता संशोधन गरेको चालु पुँजी कर्जासम्बन्धी मार्गदर्शनमा परिवर्तित प्रकृतिको चालु पुँजी कर्जाको सीमा बढाएर ४० प्रतिशत पुर्याउनुपर्ने माग नेपाल उद्योग परिसंघले गरेको छ । उद्योग तथा व्यवसायलाई स्थिर (पर्मानेन्ट) प्रकृतिको भन्दा परिवर्तित प्रकृतिको कर्जा अधिक चाहिने भएकाले राष्ट्र बैंकले दिएको २५ प्रतिशत चालु पुँजी कर्जाको सीमा बढाएर ४० प्रतिशत गर्न आवश्यक रहेको परिसंघले जनाएको छ । राष्ट्र बैंकले संशोधन गरेको चालु पुँजी कर्जासम्बन्धी मार्गदर्शनमा धारणा राख्दै परिसंघले सीमा वृद्धिलगायत विभिन्न माग सार्वजनिक गरेको हो ।कुनै ऋणीले वर्षमा एक पटकभन्दा बढी एडहोक कर्जा लिनुपरे सञ्चालक समितिबाट निर्णय गराउनुपर्ने व्यवस्थाले थप जटिल बनाएको परिसंघको निष्कर्ष छ । यसले व्यवसायको वृद्धिलाई अवरोध गर्ने हुँदा पुरानै व्यवस्था कायम गर्न सुझाव दिएको छ । पछिल्लो पटक लचकता देखाउँदै गरिएको संशोधनले वर्तमान अर्थतन्त्रको चुनौतीपूर्ण अवस्थामा निजी क्षेत्रको खस्केको मनोबल उकास्न केही मात्रामा भए पनि सकारात्मक सञ्चार प्रवाह गरेको छ, परिसंघको विज्ञप्तिमा भनिएको छ, ऋणीको हकमा चालु पुँजी कर्जासम्बन्धी मार्गदर्शन दुई वर्ष पर सार्नुपर्ने सुझाव आंशिक रूपमा सम्बोधन भएको छ । चालु पुँजी कर्जाको सीमा नलाग्ने रकम बढाएर १ करोडसम्म पुर्याइनु पनि सकारात्मक छ । यसले साना तथा मझौला उद्योगी व्यवसायीलाई समेत राहत पुग्ने देखिन्छ । तर व्यवसायीका सम्पूर्ण माग सम्बोधन हुन नसकेको परिसंघको धारणा छ ।पुराना चालु पुँजी कर्जाहरूको हकमा सीमाभन्दा बढी कर्जा प्रवाह भएको देखिए आगामी २०८२ असार मसान्तसम्ममा सीमाभित्र ल्याउने समय उपलब्ध गराइनुलाई परिसंघले सकारात्मक लिएको छ । ५ करोडभन्दा कमको चालु पुँजी कर्जाको हकमा ग्राहक स्वयंबाट प्रमाणित त्रैमासिक विवरण तथा ५ करोडभन्दा बढीको चालु पुँजी कर्जाको हकमा आन्तरिक लेखा परीक्षकबाट प्रमाणित अर्धवार्षिक विवरण बुझाए हुने व्यवस्थाले उद्योगी व्यवसायीहरूलाई सहजीकरण गरेको भन्दै परिसंघले संशोधित व्यवस्थालाई सकारात्मक रूपमा लिएको विज्ञप्तिमा उल्लेख छ । प्रत्येक त्रैमासको अन्तिम महिनामा चालु पुँजी कर्जाको सीमा वृद्धि गर्न नपाइने तथा नयाँ चालु पुँजी कर्जा स्वीकृत नहुने व्यवस्थाले उद्योग व्यवसायको वास्तविक आवश्यकतालाई बेवास्ता गरेको भन्दै यसलाई पुनर्विचार गर्न परिसंघको माग छ । आर्थिक वर्षको कुनै एक समय कम्तीमा लगातार ७ दिन कर्जा खाता शून्य बक्यौता कायम गर्नुपर्ने प्रावधान व्यावहारिक नभएकाले संशोधन गरिनुपर्ने परिसंघको सुझाव छ ।बैंक तथा वित्तीय संस्थाले कर्जाग्राहीको चालु सम्पत्ति तथा चालु दायित्वको अनुगमन वर्षको ४ पटक गर्नुपर्ने व्यवस्थाले नियमित उत्पादन प्रक्रियामा अवरोध हुने भएकाले यो व्यवस्था व्यावहारिक नरहेको परिसंघको दाबी छ । मौसममा आधारित व्यावसायिक चक्र भएका, क्यास कन्भर्जन साइकल लामो भएका, निर्माण क्षेत्रलगायतका उद्योग व्यवसायको प्रकृतिअनुसार चालु पुँजी कर्जाको व्यवस्था फरक गर्न जरुरी रहेको परिसंघले औंल्याएको छ ।"
परिसंघ अध्यक्षमा दोहोरिए गोल्यान,"काठमाडौं (कास) बैंक तथा वित्तीय संस्थाका अध्यक्षहरूको संगठन बैंक तथा वित्तीय संस्था परिसंघ (सिबिफिन) को अध्यक्षमा पुनः पवनकुमार गोल्यान चुनिएका छन् । परिसंघको तेस्रो वार्षिक साधारणसभाले आइतबार गोल्यानको नेतृत्वमा निर्विरोध नयाँ कार्यसमिति चयन गरेको हो । गोल्यान यसअघि पनि परिसंघका अध्यक्ष थिए । उनी एनएमबी बैंकका अध्यक्ष हुन् । परिसंघको वरिष्ठ उपाध्यक्षमा मेगा बैंकका भोजबहादुर शाह, उपाध्यक्षमा महालक्ष्मी विकास बैंकका राजेश उपाध्याय, महासचिवमा सिटिजन्स बैंक इन्टरनेसनलका राजनसिंह भण्डारी, कोषाध्यक्षमा एनआईसी एसिया बैंकका तुलसीराम अग्रवाल, सचिवमा रिलायन्स फाइनान्सका कुशप्रसाद मल्ली र सहकोषाध्यक्षमा हिमालयन बैंकका प्रचण्डबहादुर श्रेष्ठ निर्वाचित भएका छन् । नवनिर्वाचित महासचिव भण्डारी र सहकोषाध्यक्ष श्रेष्ठबाहेक सबै पदाधिकारी उही पदमा पुनः निर्वाचित भएका हुन् ।यसैगरी सदस्यहरूमा नबिल बैंकका उपेन्द्रप्रसाद पौडेल, प्रभु बैंकका लीलाप्रकाश सिटौला, कुमारी बैंकका उपेन्द्रकेशरी न्यौपाने, सनराइज बैंकका मोतीलाल दुगड, बैंक अफ काठमान्डूका राधेश पन्त, एक्सेल विकास बैंकका महेन्द्रकुमार गोयल, मुक्तिनाथ विकास बैंकका भरतराज ढकाल र नेपाल फाइनान्सका हिरेन्द्रमान प्रधान निर्विरोध निर्वाचित भएको परिसंघले आइतबार जारी गरेको विज्ञप्तिमा उल्लेख छ । नवनिर्वाचित सदस्यमध्ये प्रभु बैंकका सिटौला र बैंक अफ काठमान्डूका पन्तबाहेक सबै समान पदमा पुनः नियुक्त भएका हुन् । नयाँ कार्यसमितिको कार्यकाल दुई वर्षको हुनेछ ।"
जेटीयूसी अध्यक्षमा श्रेष्ठ,"काठमाडौं (कास) नेपालका प्रमुख १० ट्रेड युनियनहरूको छाता संगठन संयुक्त ट्रेड युनियन समन्वय केन्द्र (जेटीयूसीसी) अध्यक्षमा विनोद श्रेष्ठ चुनिएका छन् । उनी नेपाल ट्रेड युनियन महासंघ (जिफन्ट) का पनि अध्यक्ष हुन् । संस्थाले फरक विचार र आस्था बोकेर पनि श्रमजीवी वर्गको समृद्धिका लागि साझा ढंगले क्रियाशील रहने गरी एक दशकदेखि काम गर्दै आएको जेटीयूसीले जनाएको छ । श्रम कानुन, न्यूनतम पारिश्रमिक, योगदानमा आधारित सामाजिक सुरक्षा र रोजगारदातासँग सम्बन्धित सबै नीतिगत मुद्दा यसै संयन्त्रमार्फत निर्णय गरी सम्बन्धित निकायमा सुझाव, लबिइङ तथा परामर्श गर्ने गर्दछ, अध्यक्ष श्रेष्ठले भने ।"
सातै प्रदेशमा पुरुषको नेतृत्व,"तुफान न्यौपाने (काठमाडौं)सत्ता गठबन्धनबीच आइतबार भएको सहमति कायमै रहेमा सातवटै प्रदेश सरकारको नेतृत्व पाँच वर्षसम्म पुरुषले सम्हाल्नेछन् । मधेसबाहेकका ६ वटा प्रदेशमा खस आर्य समुदायका र मधेसमा मुसलमान वा यादव समुदायका पुरुष मुख्यमन्त्री बन्ने सम्भावना छ ।प्रदेश १ मा एमालेका हिक्मत कार्की मुख्यमन्त्री नियुक्त भइसकेका छन् । वाग्मतीमा माओवादीका शालिकराम जम्मकट्टेल, गण्डकीमा एमालेका खगराज अधिकारी, लुम्बिनीमा एमालेकै लीला गिरी, कर्णालीमा माओवादीका राजकुमार शर्मा र सुदूरपश्चिममा एमालेका राजेन्द्र रावल मुख्यमन्त्री बन्दै छन् । वाग्मतीमा दोस्रो चरणमा एमालेका जगन्नाथ थपलिया र सुदूरपश्चिममा दोस्रो चरणमा माओवादीका खगराज भट्ट मुख्यमन्त्री बन्नेछन् । मधेसमा जसपाबाट लालबाबु राउत संसदीय दलको नेता चुनिए एकमात्र मुसलमान समुदायका मुख्यमन्त्री हुनेछन् । उनी पराजित भएमा वर्षौंदेखि मधेसको राजनीतिमा प्रभुत्व जमाएका यादव समुदायबाट मुख्यमन्त्री बन्नेछन् । जसपा संसदीय दल नेताको प्रतिस्पर्धामा राउत, सरोज यादव र रामआशिष यादव छन् ।नेपाललाई केन्द्रीकृत राज्य प्रणालीबाट रूपान्तरण गरी सातवटा प्रदेशसहितको संघीय राज्य बनाउनुको उद्देश्य नै केन्द्रीय तहमा प्रतिनिधित्व हुन नसकेको समुदायको प्रतिनिधित्व प्रादेशिक तहमा सुनिश्चित गर्नु थियो । तर, सबै प्रदेशको नेतृत्व एउटै समुदायका पुरुषको हातमा दिँदा त्यसले संघीयताको मूल्य नै मार्ने विश्लेषक राजेन्द्र महर्जन बताउँछन् । संघीयता प्रमुख दलहरूका लागि नचाहेको बच्चाजस्तो भएको थियो, प्रदेशको नाम, सीमांकन, अधिकार प्रत्यायोजनदेखि बजेट विनियोजनसम्ममा त्यो सोच प्रतिबिम्बित भएको थियो, उनले भने, मुख्यमन्त्रीमा पुरुषहरूको मात्र प्रभुत्व हुनु त्यही सोचको निरन्तरता हो । यसले संघीयता आवश्यक छैन भन्ने तर्क गर्नेहरूलाई थप हौसला दिनेछ ।सत्ता गठबन्धनको सहमतिअनुसार प्रदेशका मुख्यमन्त्रीहरूमा एउटै समुदाय, वर्ण र लिंगका अनुहारहरू देखिनेछन् । एमाले नेतृ शिवमाया तुम्बाहाङ्फे नेपालको विविधतालाई सम्बोधन गर्नका लागि संघीयतामा गएको र संघीय इकाइहरू समावेशी हुनैपर्ने बताउँछिन् । तर हाम्रो भनाइ एकातिर, व्यवहार अर्कोतिर भयो, उनले भनिन्, संघीयता समावेशी भएन, त्यसले मुलुकको विविधतालाई सम्बोधन गरेन भने त्यसमा व्यापक सुधार गर्नुपर्ने आवश्यकता छ भनेर बुझ्नुपर्छ ।नेपाललाई अन्तरिम संविधानमै संघीय मुलुक भनिए पनि यसको व्यावहारिक कार्यान्वयन २०७२ मा नयाँ संविधान आएपछि भएको हो । प्रदेश सरकारको अभ्यास भने २०७४ सालको निर्वाचनपछि मात्र भएको हो । २०७४ मा सम्पन्न निर्वाचनबाट प्रदेश १ मा जनजाति समुदायका शेरधन राई तथा राजेन्द्र राईजस्ता नेता मुख्यमन्त्री बनेका थिए । मधेसको पाँच वर्षकै कमान्ड अल्पसंख्यक मुसलमान समुदायका लालबाबु राउतले सम्हालेका थिए । छोटो समयकै लागि भए पनि वाग्मतीमा जनजाति महिला अष्टलक्ष्मी शाक्य मुख्यमन्त्री बनेकी थिइन् । गण्डकी प्रदेशमा पनि जनजाति समुदायबाट पृथ्वीसुब्बा गुरुङले करिब आधा कार्यकाल चलाएका थिए । समावेशीका हिसाबले पहिलो कार्यकाल औसत रहेकामा आइतबारको सहमति कार्यान्वयन भए प्रदेशसभाको आगामी कार्यकालभर नै प्रभुत्वशाली समुदायका पुरुषले मात्र प्रदेशहरूको नेतृत्व गर्नेछन् ।"
३२ महिनापछि चीनले खोल्यो अन्तर्राष्ट्रिय हवाई ट्रान्जिट,"काठमाडौं (कास) लकडाउनका कारण ०७६ चैतदेखि रोकिएको चीन हुँदै अस्ट्रेलिया, क्यानडा, अमेरिका, युरोपलगायतका मुलुक छिर्ने हवाई ट्रान्जिट आइतबारबाट खुला भएको छ ।नागरिक उड्डयन प्राधिकरणका सहायक प्रवक्ता ज्ञानेन्द्र भुलका अनुसार चीनको सरकारी ध्वजावाहक वायु सेवा एयर चाइना र चाइना साउदर्नले चीन हुँदै तेस्रो मुलुक जाने यात्रुलाई अन्तर्राष्ट्रिय हवाई रुट खुला गरेको छ । यो निर्णयले मलेसिया, हङकङ, श्रीलंका, भारत, दोहा, दुबई र टर्कीको बाटो हुँदै एकतर्फी कम्तीमा डेढ लाख रुपैयाँ हवाई भाडा तिर्ने नेपाली विद्यार्थी, कामदार र अभिभावकलाई सस्तो र सहज हुनेछ । काठमाडौंबाट छेन्दु र ग्वाङझाउ हुँदै चीनका सबै सहर र अरू अन्तर्राष्ट्रिय रुट खुला भएका छन्, सहायक प्रवक्ता भुलले भने, अब त्यहाँ क्वारेन्टिन बस्नुपर्नेलगायतका कोभिड प्रोटोकल हटाइएको छ । चाइना साउदर्नले भने ट्रान्जिटमा कम्तीमा ४८ घण्टाअघिको नेगेटिभ पीसीआर रिपोर्ट आवश्यक पर्ने जनाएको छ ।चाइना साउदर्नको काठमाडौं कार्यालयका डेपुटी सेल्स म्यानेजर धीरज श्रेष्ठका अनुसार यसअघि चिनियाँ दूतावासको वेबपेजमा फाराम भर्नुपर्ने र क्वारेन्टिन बस्नुपर्ने नियम हटाइएको छ । अहिले पूर्वी र मध्यपूर्वी मुलुकका सीमित वायु सेवाबाट यात्रुले एकतर्फी महँगो टिकटमा उड्नु परिरहेको थियो, चीनबाट पनि विदेश जान पाइने भएपछि नेपालीलाई सस्तो र सुलभ पर्छ, च्वाइस पनि बढ्छ, आशो वर्ल्ड ट्राभलका प्रबन्ध निर्देशक श्यामराज थपलियाले भने । हाल चीनको व्यापारिक सहर ग्वाङझाउबाट चाइना साउदर्नले सातामा एक दिन मंगलबार काठमाडौंमा उडान गर्दै आएको छ । यसैबीच, आइतबारदेखि नै एयर चाइनाले सातामा एक दिन (आइतबार) छेन्दुकाठमाडौं उडान खुला गरेको छ । त्यस्तै नेपालको हिमालय एयरलाइन्स पनि चीन उडानको तयारीमा छ । ०७६ चैतअघि चीनको कुन्मिङबाट चाइना इस्टर्न, ल्हासा र छेन्दुबाट एयर चाइना, सिचुवान, सियान र छेन्दुबाट तिब्बत एयरलाइन्स, ग्वाङझाउबाट चाइना साउदर्न र हङकङबाट क्याथे प्यासिफिकले गरी ६ वटा वायु सेवाले सातामा ६१ वटा व्यावसायिक उडान गर्थे । लकडाउनपछि यी सबैका व्यावसायिक उडान रोकिएका थिए । चीनका वायु सेवाले मेडिकललगायतका व्यापारिक चार्टर उडान गरे पनि त्यहाँ लकडाउन जारी भएकाले मंसिरअघिसम्म चीनबाट नेपालमा नियमित उडान भएनन् । लकडाउन खोलिएपछि चिनियाँ वायु सेवा नियमित उडानमा फर्किने क्रममा थिए तर लगत्तै नयाँ प्रजातिको डेल्टा भेरिएन्ट देखा परेपछि सुचारु हुन लागेका उडान पनि चीनको कडाइका कारण पुनः बन्द भएका थिए । डेल्टाको असर देखिएको १९ महिनापछि गत महिना (मंसिर १३) देखि चीनले नेपालमा प्वाइन्टटुप्वाइन्ट उडान मात्रै खुला गर्ने पहिलो निर्णय गरेको थियो । उक्त निर्णयपछि चाइना साउदर्नले सातामा एक दिन प्वाइन्टटुप्वाइन्ट उडान थालेको थियो ।"
आइपुगे चिनियाँ राजदूत छन,"काठमाडौं (कास) नेपालका लागि चीनका नवनियुक्त राजदूत छन सोङ आइतबार नेपाल आइपुगेका छन् । दक्षिण एसियाली मुलुकहरूलाई नजिकबाट नियाल्दै आएका कूटनीतिज्ञ छन नेपालका लागि २२ औं चिनियाँ राजदूत हुन् । काठमाडौं उत्रेलगत्तै राजदूत छनले नेपालचीन रणनीतिक साझेदारीमा नयाँ अध्याय थप्न र द्विपक्षीय सम्बन्धलाई नयाँ उचाइमा पुर्याउन आफूले भूमिका निर्वाह गर्ने बताएका छन् । त्रिभुवन अन्तर्राष्ट्रिय विमानस्थलमा पत्रकारहरूसँग उनले नेपालमा सबै पक्षसँग नजिकको सम्बन्ध बनाउँदै काम गर्न तत्पर रहेको उल्लेख गरे । ज्ञान र शक्तिलाई साथमा लिएर दुवै देशका जनताको लाभका लागि काम गर्नेछु । चीननेपाल रणनीतिक साझेदारीमा नयाँ अध्याय संयुक्त रूपमा लेख्नेछौं, उनको भनाइ उद्धृत गर्दै चिनियाँ दूतावासले विज्ञप्तिमा भनेको छ । राजदूत छनले चीन र नेपाल दुवैतर्फ महाधिवेशन र आमनिर्वाचनमार्फत नयाँ नेतृत्व आएको उल्लेख गर्दै यस्तो परिस्थितिमा दुवै देशका नेतृत्वले आपसमा मिलेर काम गर्न जोड दिनुपर्ने बताए । चिनियाँ कम्युनिस्ट पार्टी (सीपीसी) को गत अक्टोबरमा भएको २० औं राष्ट्रिय महाधिवेशनले महासचिव सी चिनफिङलाई केन्द्रमा राख्दै नयाँ केन्द्रीय कमिटी छनोट गरेको उल्लेख गर्दै उनले भने, चीनले सम्पूर्ण रूपमा आधुनिक समाजवादी देश निर्माण र आधुनिकीकरणको उन्नत पुनरुथानका लागि नयाँ मार्ग अपनाएको छ ।यसअघिकी राजदूत होउ यान्छीको कार्यकाल सकिएपछि उनको स्थानमा छन नियुक्त भएका हुन् । छन यसअघि चिनियाँ विदेश मन्त्रालयको एसिया मामिला विभाग उपमहानिर्देशक थिए ।"
अल स्टार्स फाइनलमा,"काठमाडौं (कास) किशोर महतोले अन्तिम ओभरमा ३ रनमात्र दिएपछि लुम्बिनी अल स्टार्स नेपाल टी२० लिग क्रिकेटको फाइनलमा पुगेको छ । अल स्टार्सले आइतबार क्वालिफायर१ मा जनकपुर रोयल्सलाई ६ रनले पराजित गर्यो । १७ औं ओभरमा १० रन, १८ औं ओभरमा ११ र १९ औं ओभरमा २३ रन जोडेपछि जनकपुरलाई अन्तिम ओभरमा जितका लागि १० रन चाहिन्थ्यो । किशोरले फालेको अन्तिम ओभरमा सोमपाल कामीले पहिलो बलमा १ रन बनाएपछि स्ट्राइकमा आएका पवन सर्राफले त्यसपछिका ५ बलमा २ रनमात्र बनाउन सक्दा लुम्बिनी उपाधि नजिक पुगेको हो ।दोस्रो अन्तिम ओभरमा सामिउल्लाह सेनवारीले स्याड्ली भान साल्कविकलाई पहिलो दुई बलमा छक्का प्रहार गरेका थिए । तेस्रो बलमा सेनवारी आउट भएपछि आएका सोमपालले पहिलो बलमा १ रन लिएका थिए । पवनले पाँचौं बलमा चौका र छैटौं बलमा चौका प्रहार गरे पनि उनी अन्तिम ओभरमा चुकेका थिए । १ सय ४४ रनको लक्ष्य लिएर आएको जनकपुरले निर्धारित २० ओभरमा ७ विकेट गुमाई १ सय ३७ रनमात्र बनाउन सक्यो । पवन १९ बलमा २ चौका र २ छक्कासहित ३० रन बनाई अविजित रहे । सेनवारीले ३१ बलमा २ चौका र ३ छक्कासहित ४५ रन बनाए । सराफुद्धिन असरफ १९ बलमा २४, कप्तान ट्रेभोन ग्रिफिथ ६ बलमा १०, राजेश पुलामी २० बलमा १३ रन बनाई आउट भए । अल स्टार्सका कप्तान दीपेन्द्रसिंह ऐरीले ३ ओभरमा १ मेडन राख्दै ९, सागर ढकालले ३ ओभरमा २० र विपुल शर्माले ४ ओभरमा २१ रन खर्चेर २२ तथा साल्कविकले १ विकेट लिए । कुनै विकेट लिन नसके पनि किशोरले ४ ओभरमा २५ रनमात्र खर्चे ।यसअघि टस हारेर ब्याटिङमा आएको अल स्टार्सले ८ विकेट गुमाई १ सय ४३ रन बनाएको थियो । अन्तिम २ ओभरमा २४ रन जोडेपछि अल स्टार्सको स्कोर हेर्न लायक बनेको थियो । इनिङ्सको अन्तिम बलमा आउट भएका साल्कविकले ८ बलमा २ चौका र १ छक्कासहित १७ रन बनाए । प्लेयर अफ द म्याच रहे विपुल शर्मा । उनले १३ बल खेली २ छक्कासहित २० रन बनाए । इशान पाण्डेले सर्वाधिक ३८ रन बनाए । उनले ३९ बल खेल्दै ३ चौका र १ छक्का प्रहार गरे । अनिल शाहले २६ बलमा ३ चौकासहित २४, लाहिरू मिलान्थाले १७ बलमा १६, दीपेन्द्रले ८ बलमा १० रन बनाए । इनिङ्सको पहिलो बलमै हरमित सिंहलाई असान प्रियनजनले बोल्ड गरेपछि अल स्टारले पूरै दबाबमा ब्याटिङ गरेको थियो । तर ग्रिफिथको खुकुलो बलिङले टोलीलाई सजिलो बनाएको थियो । प्रियनजन, सोमपाल र जितेन्द्रले २२ तथा ग्रिफिथ र पवनले ११ विकेट लिए । सोमपालले ४ ओभरमा १ मेडन राख्दै १९, जितेन्द्रले २ ओभरमा १५ र ग्रिफिथले ४ ओभरमा ३७ रन खर्चे । काठमाडौं नाइट्स र विराटनगर सुपर किंग्स सोमबार इलिमिनेटरमा प्रतिस्पर्धा गर्नेछन् । यी दुईबीचको विजेताले फाइनलमा स्थान पाउन मंगलबार जनकपुरसँग क्वालिफायर२ मा खेल्नेछ ।"
न्याभ कपको तयारी अन्तिम चरणमा,"(अस्ट्रेलिया)अस्ट्रेलियास्थित मेलबर्नमा आयोजना हुन लागेको क्रिकेट प्रतियोगिता न्याभ कपको तयारी अन्तिम चरणमा पुगेको छ । भिक्टोरिया राज्यको सबैभन्दा पुरानो नेपाली संस्था नेप्लिज् एसोसिएसन अफ भिक्टोरिया (न्याभ) ले प्रतियोगिताको आयोजना गर्न लागेको हो । न्याभका पदाधिकारीले शनिबार मेलबर्नमा पत्रकार सम्मेलनमा दिइएको जानकारीअनुसार जनवरी १५ देखि मार्च १९ सम्म चल्ने प्रतियोगितामा १२ टिमले सहभागिता जनाउनेछन् । प्रतियोगिताको यो १८ औं संस्करण हो । म्याक्सिम्याक्स एजुकेसन एन्ड माइग्रेसनको प्रमुख प्रायोजनमा हुने प्रतियोगितामा एक्सपर्ट सगरमाथा ब्लुज ए, सगरमाथा एक्सपर्ट बी, हिमालयन क्रिकेट क्लब, सुदूरपश्चिम हन्टर, एभरेस्ट लायन्स, काठमाडौं क्यापिटल, रोयल राइनोज क्रिकेट क्लब, ग्रेस गोर्खाली क्रिकेट क्लब, माभेन क्रिकेट क्लब, गुल्मी टाइगर्स, ब्राइटन एभरेस्ट क्लब र नारे किंग्स क्लबले प्रतिस्पर्धा गर्नेछन् । अध्यक्ष प्रेमराज उप्रेती अस्वस्थताका कारण अनुपस्थिति रहेको कार्यक्रममा कोषाध्याक्ष यकेन्द्र तिमिल्सिनाले न्याभ यही जनवरी महिनामा २६ औं वर्षमा प्रवेश गरेको जानकारी दिँदै न्याभले यहाँ रहेका दोस्रो पुस्तालाई खेलप्रति आकर्षित गर्न र कला भएका नेपालीलाई अवसरको सृजना गर्न विभिन्न प्रतियोगिता आयोजना गरिरहेको बताए । न्याभले झन्डै ३ दशकदेखि खेलकुदमात्र नभएर नेपाली भाषा, संस्कृति, परम्परा, साहित्य तथा कलाको संरक्षण तथा उत्थानमा उल्लेख्य योगदान पुर्याइरहेको उनले जानकारी दिए । प्रतियोगिता टी२० लिग संरचनाअनुसार खेलाइने न्याभ कपका टेक्निकल हेड सन्तोष बस्ताकोटीले बताए । प्रतियोगितामा यस वर्ष पुरस्कार राशिसमेत बढाइएको जानकारी दिइएको थियो । जसअनुसार प्रतियोगितामा पहिलोलाई ३ हजार डलर नगद र ट्रफी दिइनेछ भने दोस्रो टिमले १ हजार डलर नगद पुरस्कार पाउनेछ । प्रतियोगितामा उत्कृष्ट प्रदर्शन गर्ने खेलाडीलाई प्रोत्साहनस्वरूप प्लेयर अफ द म्याच, प्लेयर अफ द सिरिज, इमर्जिङ प्लेयरलगायतका पुरस्कारसमेत दिइने जानकारी गराइएको थियो । प्रतियोगिता यहाँस्थित टी डब्ल्यु पार्क प्रेस्टनमा हुने खेल संयोजक दीप चन्दले जानकारी दिए ।नेपाली क्रिकेटका हस्ती तथा पूर्वकप्तान पारस खड्कालाई प्रतियोगिताको सद्भावना दूतका रूपमा नियुक्त गरेको छ । प्रतियोगिताको फाइनलमा उनलाई अभिनन्दन गरिने जानकारी आयोजकले दिएको छ । सोही अवसरमा खड्काले क्रिकेट क्याम्प पनि गर्नेछन् ।"
जावलाखेलको जित,"सुवास बिडारी (मकवानपुर)पाँचौं संस्करणको वाग्मती गोल्डकप राष्ट्रिय फुटबल प्रतियोगिता२०७९ मा ए डिभिजन टोली जावलाखेल युथ क्लबले उद्घाटन खेलमा प्रभावशाली जित हात पारेको छ । आइतबारबाट मकवानपुरको पूर्वीक्षेत्रस्थित फापरबारीमा सुरु भएको प्रतियोगितामा जावलाखेलले आयोजक वाग्मती गाउँपालिकालाई ५० गोल अन्तरले पराजित गर्यो । जावलाखेलको जितमा हिसुव थपलियाले ह्याट्रिक गरे । खेलको दोस्रो हाफ्मा मैदान प्रवेश गरेका थपलियाले ७ मिनेटको अन्तरमा आफ्नो ह्याट्रिक पूरा गरे । जावलाखेललाई सुनील खड्काले दोस्रो मिनेटमै अग्रता दिलाए । आयोजकका डिफेन्डरले डिबक्सभित्र क्लियर गर्न नसकेको बललाई उनले सदुपयोग गरे । खड्काकै पासमा समीरराज थोकरले १७ औं मिनेटमा गोल गर्दै आफ्नो टिमको अग्रता दोब्बर पारे । प्लेयर अफ द म्याच थपलियाले ६५, ७० र ७२ औं मिनेटमा गोल गरे । उनको अन्तिम गोल पेनाल्टीमा सम्भव भयो । आयोजकका डिफेन्डर पिटर सेगुनले ह्यान्ड गरेपछि प्राप्त पेनाल्टीलाई थपलियाले सहजै गोल गरे । उनले उत्कृष्ट खेलाडीबापत दस हजार रुपैयाँ प्राप्त गरे ।वाग्मती८, फापरबारीस्थित जनता माविको खेलमैदानमा केही विदेशी खेलाडीसहित उत्रिए पनि आयोजक हरेक क्षेत्रमा कमजोर सावित भएको थियो । फागुनमा हुने सहिद स्मारक ए डिभिजन लिग खेल्ने तयारीमा रहेको जावलाखेल आयोजकमाथि निरन्तर हावी भइरह्यो । प्रतियोगिताको उद्घाटन वाग्मती प्रदेशकी सामाजिक विकासमन्त्री कुमारी मोक्तानले गरेकी थिइन् । प्रतियोगितामा एक विदेशी क्लबसहित १० टिमको सहभागिता रहेको छ । प्रतियोगितामा अमेरिकन क्लब भुटनिज् युथ स्पोर्ट्स क्लबसहित ए डिभिजनका ७ वटा र मोफसलका २ वटा टिमको सहभागिता रहेको आयोजक वाग्मती गाउँपालिका खेलकुद विकास समितिका अध्यक्ष टीकालाल श्रेष्ठले जानकारी दिए । त्रिभुवन आर्मी, नेपाल पुलिस क्लब, नेपाल एपीएफ क्लब, मच्छिन्द्र क्लब, हिमालयन शेर्पा क्लब, चर्च ब्वाइज क्लब र मकवानपुर११ प्रतियोगितामा सहभागी छन् । विजेता टोलीले ८ लाख रुपैयाँसहित ट्रफी र प्रमाणपत्र तथा उपविजेताले ४ लाख रुपैयाँसहित ट्रफी र प्रमाणपत्र प्राप्त गर्नेछन् । सर्वोत्कृष्ट खेलाडीले ५१ हजार रुपैयाँ प्राप्त गर्ने आयोजकले जनाएको छ ।"
