शीर्षक,विवरण
"विपन्न र बिमितको उपचार गर्न १० अर्ब बजेट, तर ५ महिनादेखि भुक्तानी ठप्प","विपन्नबाट सेवा लिन आउने दैनिक १० देखि १५ जनामध्ये ८१० जनाको अपरेसन नै गर्नुपर्ने अवस्था हुन्छ, उनले भने ।सरकारले समयमा भुक्तानी नदिएकै कारण प्रदेश, जिल्ला, नगर तथा विभिन्न संघसंस्थाको समन्वयमा सञ्चालित स्वास्थ्य संस्थामा पनि सेवा अवरुद्ध बनेको छ । अहिले लुम्बिनी प्रदेशका विभिन्न डायलाइसिस सेन्टरमा मिर्गौलापीडित उपचारबाट वञ्चित हुने अवस्थामा पुगेका छन् । बुटवलमा मुख्य कार्यालय रहेको गौतम बुद्ध सामुदायिक मुटु अस्पतालले पाल्पाको तानसेन५ बन्दीपोखरा र दाङको लमहीसम्म शाखा विस्तार गरेर सेवा प्रदान गरेको छ ।दाङको घोराहीमा राप्ती स्वास्थ्य विज्ञान प्रतिष्ठान र तुलसीपुरमा राप्ती प्रादेशिक अस्पतालले सेवा दिएका छन् तर साउनदेखि मंसिरसम्मको गौतम बुद्ध अस्पतालले ५ करोड ८८ लाख ६ हजार र राप्ती प्रतिष्ठानले ३१ लाख रुपैयाँ नपाउँदा सेवा ठप्प हुने स्थितिमा पुगेको जनाएका छन् । गौतम बुद्ध अस्पतालअन्तर्गत डायलाइसिस सेन्टरहरूमा ४ सय ४३ जना मिर्गौला र मुटुरोगी उपचाररत छन् । अस्पतालले बिरामीको चाप हेरेर चौबिस घण्टे सेवा दिने गरेको छ । राप्ती प्रतिष्ठानमा १५ वटा मेसिनबाट ४५ बिरामीले नियमित डायलाइसिस गराउँदै आएका छन् ।गौतम बुद्ध सामुदायिक अस्पतालका अध्यक्ष एजाज आलमले सरकारले समयमा भुक्तानी नगरेपछि बिरामीका लागि अत्यावश्यक डायलाइजर, ट्युबिङ, फिस्टुला, पार्ट ए, पार्ट बी, स्लाइन, हेपारिन, सिरिन्जजस्ता सामान थप किन्न नसक्ने अवस्था आएको बताए । सेवा बन्द गर्ने अवस्था आएमा सातामै २ सय ५० भन्दा बढी बिरामीले उपचार नपाएर ज्यान गुमाउनुपर्ने हुन सक्छ, उनले भने, सरकारले अध्ययन र तयारीबिना बिमाको रकमसमेत समयमा भुक्तानी दिन नसक्ने बोर्डलाई विपन्न नागरिक उपचार कोषको जिम्मा दिनु गलत हो । घोराहीस्थित राप्ती प्रतिष्ठानका रजिस्ट्रार प्रकाश थापाले अब पनि भुक्तानीमा ढिला गरेमा सेवा ठप्प पार्न अस्पताल बाध्य हुने बताए । राप्ती प्रादेशिक अस्पताल तुलसीपुरका मेडिकल सुपरिन्टेन्डेन्ट डा ओम अर्यालका अनुसार आर्थिक अभावका कारण बिग्रिएको मेसिन मर्मत गर्न सकेको छैन । चार वटा मेसिनले २१ जनालाई सेवा दिन बाध्य छौं, उनले भने ।नुवाकोट जिल्ला अस्पताल त्रिशूलीले असोजबाट ५ वटा मेसिनमार्फत डायलाइसिस सेवा सुरु गरेको थियो । अस्पतालमा धादिङ, रसुवा, नुवाकोट र काठमाडौंदेखि पनि मिर्गौलापीडित डायलाइसिसका लागि आउने गर्छन् । अस्पताल विकास समिति त्रिशूलीका अध्यक्ष राजु पण्डितले समितिले खर्च बेहोरेर सेवा दिइरहेको बताए । त्रिशूली अस्पतालमा डायलाइसिसका लागि दैनिक ४६ जना बिरामी आउने गरेका छन् ।संघीय सरकारले मेसिन खरिद गरेर पठाएपछि धनगढीको सेती अस्पतालले आफ्नै व्यवस्थापनमा पाँच महिनादेखि डायलाइसिस सेवा सञ्चालन गरिरहेको छ । विगतमा अस्पतालमा सेवा उपलब्ध नहुँदा बिरामीले कष्टकर यात्रा गरेर सहरका ठूला अस्पताल धाउनुपर्ने बाध्यता थिए । केही महिनामै पहिलेजस्तो अवस्था आउन लागेकामा कञ्चनपुरको पुनर्वास१ का मिर्गौलापीडित श्याम चन्द चिन्तित छन् । उनी भन्छन्, सबै बिरामीले सहज सेवा पाइरहेका थिए । अब फेरि उही समस्याले सताउने देखियो । कैलाली गोदावरीका बिरामी कित्थी विकले उस्तै चिन्ता व्यक्त गरे । सेती अस्पतालमा उनीहरूजस्तै ९० जना मिर्गौलापीडितले उपचार गराइरहेका छन् । सेती अस्पतालका लेखा अधिकृत बलदेव कपाडीले आन्तरिक स्रोतबाट खर्च व्यवस्थापन लामो समय गर्न नसकिने भन्दै सरकारलाई चाँडै रकम उपलब्ध गराउन अनुरोध गरे ।धनगढीस्थित निजी क्षेत्रबाट सञ्चालित नवजीवन अस्पतालले पनि डायलाइसिस सेवा प्रदान गर्दै आएको छ । खासगरी सुदूरपश्चिमका सात पहाडी जिल्लामा डायलाइसिस गराउने सुविधा छैन । मिर्गौलापीडितले डायलाइसिस गराउन धनगढी नै आउनुपर्ने बाध्यता छ । धनगढीमा घर, डेरा नभएका पहाडी जिल्लाका बिरामीलाई उपचार गराउन निकै खर्चिलो अवस्था छ । सेती प्रादेशिक अस्पतालको सामाजिक सेवा इकाईमा कार्यरत जयराज जैसीले सेवा बन्द भएमा बढी मर्का दुर्गमका बिरामीलाई पर्ने बताए । उनीहरूलाई यातायात खर्च र कोठा भाडाकै भार खेपिनसक्नु हुन्छ, जैसीले भने ।सरकारले मिर्गौला बिरामीको उपचारका लागि प्रतिडायलाइसिस २ हजार ५ सय रुपैयाँ दिने गरेको छ । विपन्न नागरिक उपचार कार्यक्रममार्फत सरकारले मिर्गौला प्रत्यारोपण गर्न ४ लाख, अल्पकालीन रूपमा मिर्गौला काम नगरेको बिरामीलाई डायलाइसिसबापत १ लाख रुपैयाँ, प्रत्यारोपण गर्न नमिल्ने वा नपर्ने बिरामीलाई औषधोपचार तथा प्रयोगशाला खर्चबापत १ लाख, प्रत्यारोपणपश्चात् १ लाख रुपैयाँ, अंगदाता र ग्रहणकर्ताको प्रयोगशालाबापत बढीमा ५० हजार, हेमोडायलाइसिस बढीमा साताको दुई सेसन र त्यसभन्दा बढी गर्नुपर्ने अवस्थामा प्रतिसेसन २ हजार ५ सय रुपैयाँ, संक्रमित भएका बिरामीलाई डायलाइसिस उपचार सेवाबापत प्रतिसेसन शोधभर्ना ४ हजार रुपैयाँ दिने व्यवस्था छ ।त्यस्तै क्यान्सर, पार्किन्सन्स, अल्जाइमर, स्पाइनल इन्जुरी, हेड इन्जुरी, सिकलसेल एनिमिया रोग लागेकालाई ११ लाख रुपैयाँ दिने प्रावधान छ । दीर्घ तथा घातक रोगको उपचार गरेबापतको रकम पनि समयमा नपाएको अस्पतालहरूले बताएका छन् ।२०७२ मा स्वास्थ्य बिमा कार्यक्रम लागू भएयता भुक्तानी नभएका कारण अस्पतालहरूले बिमा कार्यक्रम बेलाबेलामा स्थगित गर्दै आएका छन् । धरानको बीपी कोइराला स्वास्थ्य विज्ञान प्रतिष्ठानले २०७८ मंसिरमा बिमा कार्यक्रम स्थगित गर्ने निर्णय गरेको थियो । त्यसअघि असारमा त्रिवि शिक्षण अस्पताल महाराजगन्जले ८ करोडभन्दा बढी रकम सरकारको स्वास्थ्य बिमा बोर्डबाट भुक्तानी नपाएको दाबी गरेको थियो ।विपन्नको उपचार गर्ने अस्पतालहरूको नवीकरण कुन निकायले गर्ने भन्ने व्यवस्था कार्यविधिमा नभएकाले अस्पताललाई भुक्तानी दिन समस्या भएको बताउँछन् स्वास्थ्य बोर्डका कार्यकारी निर्देशक डा दामोदर बसौला । विपन्न कार्यक्रमअन्तर्गत दिइँदै आएको कडा रोगहरूको उपचार खर्च स्वास्थ्य बिमामा आबद्ध गर्ने कार्यविधि २०७८ बनाउँदा त्यस्तो उपचार गर्ने अस्पतालहरूको नवीकरण कुन निकायले गर्ने भन्ने कुरा उल्लेख गर्न छुटेछ । यही कारणले भुक्तानीमा समस्या भएको हो, उनले भने । तर तत्कालका लागि मन्त्रालयले नै नवीकरण गर्ने गरी पत्र प्राप्त भएको पनि उनले बताए । बोर्डमा जनशक्ति अभाव भएकाले पनि भुक्तानीमा ढिलाइ भएको उनले बताए । दाबी भुक्तानीको रुजुलगायतको काम गर्ने जम्मा १२ जना मात्र कर्मचारी छन्, उनले भने, अस्पतालहरूले नियमअनुसार प्रमाणित बिलहरू नराखी भुक्तानी माग गर्ने गरेकाले पनि अस्पतालहरूलाई रकम पठाउन ढिला हुने गरेको छ । तैपनि गत भदौसम्मको भुक्तानी दिन बोर्डको तयारी रहेको उनले बताए ।स्वास्थ्य बिमा बोर्ड स्वास्थ्य बिमा ऐन, २०७४ अनुसार स्थापना भएको स्वायत्त संस्था हो । बोर्डले आवश्यकताअनुसार कर्मचारी मात्र नभई विज्ञहरू पनि नियुक्त गर्न सक्छ तर विनियमावली बनाउन ढिला गर्दा बोर्डमा कर्मचारी थपिएका छैनन् । अहिले बोर्डको मुलुकभर ३ सय ८२ जना कर्मचारी छन् । सीमित संख्याका कर्मचारीले ७७ वटा जिल्लामा लागू भएको कार्यक्रमको बिललगायत कागजात रुजु गर्नॅपर्छ ।कार्यकारी निर्देशक डा बसौलाका अनुसार थप ९ सय जना कर्मचारी आवश्यक छ । बोर्डका प्रशासन प्रमुख बाबुराम खनालले विनियमावली एक पटक बनाए पनि नमिलेका कारण फेरि बनाउनुपर्दा ढिलाइ भएको दाबी गरे । चाँडै नै टुंग्याएर मन्त्रालय पठाउँदै छौं । ओ एन्ड एम सर्भे भइसकेको छ, उनले भने । स्वास्थ्य मन्त्रालयका सहप्रवक्ता समीर अधिकारीले बोर्डका लागि दरबन्दी स्वीकृत भइसकेको बताए । अब कर्मचारी नियुक्त गर्न बोर्डले मन्त्रालयसँग अनुमति लिइराख्नु पर्दैन, उनले भने । रमेशकुमार पौडेल (भरतपुर), अर्जुन शाह (धनगढी) र प्रदीप मेन्याङ्बो (धरान)"
हवाई इन्धनमा लिटरकै ९९५३ रुपैयाँ नाफा,"अरू इन्धनमा पनि उच्च नाफानिगमलाई डिजेल र पेट्रोलमा पनि उच्च मुनाफा छ । ८५ रुपैयाँ ३५ रुपैयाँमा खरिद गरिएको पेट्रोलमा ६३ रुपैयाँ ५० पैसा सरकारी राजस्व जोडिएको छ । त्यस्तै, ढुवानी भाडा, प्रशासनिक खर्च, बिमा, विक्रेता मुनाफासहित जोडेर बिक्री मूल्य १ सय ७८ रुपैयाँ तोकिएको छ । उक्त मूल्यमा निगमले १४ रुपैयाँ ६६ पैसा नाफा राखेको छ । त्यस्तै, डिजेलमा ७ रुपैयाँ १८ पैसा नाफा छ । १ सय १० रुपैयाँ ३० पैसामा खरिद गरिएको डिजेलमा ४७ रुपैयाँ ९३ पैसा कर जोडिएको छ । अन्य खर्चसहित जोडेर बिक्री मूल्य १ सय ७५ रुपैयाँ तोकिएको छ ।यसरी उच्च नाफा राख्दा उपभोक्तालाई मार परिरहेको छ । निगमले भने आईओसीको ११ अर्ब रुपैयाँ बक्यौता र सरकारको ७ अर्ब ऋण चुक्ता गर्नुपर्ने दायित्व रहेकाले मुनाफा राखेको दाबी गर्दै आएको छ । बक्यौता र ऋण चुक्ता भए मूल्य घटाइने निगमले जनाएको छ । इन्धनको मूल्य घटाउन सुरु गरिसकेका छौं, आईओसीको बक्यौता र सरकारलाई तिर्नुपर्ने ऋण चुक्ता गरेपछि पूर्ण रूपमा स्वचालित मूल्यमा जान सकिन्छ, निगमका कार्यकारी निर्देशक उमेशप्रसाद थानीले भने ।"
आँगनैपिच्छे तान,"पछिल्लो पुस्तामा तानबाट घरबुना कपडा बनाउने सीप हस्तान्तरण हुन सकेको छैन । थोरैले मात्र यस्तो सीप सिक्ने गरेको रम्बाले बताइन् । पछिल्ला पिँढीले नसिकेकामा उनलाई दुःख लागेको छ । भेडाको ऊनबाट घरबुना कोट, जुहारी कोट, इस्टकोट, पेटी, कम्मल, राडीपाखी, बर्की, टोपी र पटुकी आदि तयार पारिन्छ । भेडाको ऊनबाट बनाइएका कपडाले बर्खाको झरीबाट बचाउने गरेको तकसेराका दलबहादुर घर्तीले बताए । आफूहरू अहिले पनि भेडी गोठ जाँदा लगाउने कपडाका रूपमा ऊनबाट बनेका कपडा नै प्राथमिकतामा पर्ने गरेको उनको भनाइ छ । भेडाको ऊनले झरी र चिसो छल्छ, उनले भने, हामी त यही कपडा अहिले पनि प्रयोग गर्छौं । यो अरूभन्दा मजबुत हुन्छ । गोठमा बस्दा न्यानो पनि हुन्छ । तान र घरबुना कपडा आफूहरूको सान र चिनारी भएको उनले बताए । पहिलेपहिले ऊनबाट जस्ताको तस्तै कपडा बनाइने भए पनि हिजोआज प्रशोधन गरी तानमा राखेर कपडा बनाउने चलन बढेको छ । पहिला भेडाको ऊनलाई हातैले कातेर डोरी बनाइन्थ्यो र तानमा राखेर कपडा बनाउँथ्यौं, रम्बाले भनिन्, अब त मेसिन प्रयोग हुन्छ । यसकारण काम गर्न पनि सहज छ, कपडा पनि आकर्षक बन्छन् । रुकुम पूर्वमा भेडाको ऊन प्रशस्त पाइने भए पनि प्रशोधनका लागि काठमाडौं पठाउनुपर्ने बाध्यता रहेको स्थानीय महिला बताउँछन् । गाउँमै ऊन प्रशोधन गर्ने प्रविधिको व्यवस्था भए यसले कपडामाथिको लागत घटाउने र बिक्री बढाउने उनीहरूको अनुमान छ । ऊनबाट बनेका कपडाको आकारप्रकार र डिजाइनअनुसार १ हजारदेखि ५० हजार रुपैयाँसम्ममा बिक्री हुने गरेको रामु पुन बताउँछिन् । तर, उत्पादन बेच्ने बजार र ग्राहकको कमी हुँदा चाहेअनुसारको मूल्य पाउन छाडेको उनको गुनासो छ । भेडाको ऊनबाट कपडा बनाउने सीपको प्रवर्द्धन गर्दै यसको संरक्षण, पुस्तान्तरण र बजारीकरणका लागि भूमे गाउँपालिकाले प्रत्येक वडामा तालिम दिने उपाध्यक्ष सविना बुढाले बताइन् । ऊनका कपडालाई बजारसम्म पुर्याएर यसप्रतिको आकर्षण बढाउन योजना बनाएर गाउँपालिका लाग्ने उनको प्रतिबद्धता छ । भेडाको ऊनबाट बनेका कपडालाई हामी यस क्षेत्रको ब्रान्डका रूपमा स्थापित गर्न चाहन्छौं, उनले भनिन्, यसका लागि सीपको संरक्षण, पुस्तान्तरण र यसको सम्भावनालाई देखाउन जरुरी छ । त्यो हामी गर्छौं ।"
प्रजनन चक्र,"याक चौंरी गाईका भाले प्रजाति हुन् । याक (हिमाली गोरु) सँग रैथाने गाईको सम्भोग गराएपछि चौंरीको जीवन चक्र सुरु हुन्छ । यिनीहरूको संसर्गबाट जन्मेको बाच्छोलाई फोम्जो (जोक्पे) र बाच्छीलाई उराङ भनिन्छ । उराङ दूध र जोक्पेचाहिँ भारी बोक्न प्रयोग हुने पाँचथर याङवरक१ पानीभित्ताकी अगुवा चौंरी पालक किपालमु भोटिया सुनाउँछिन् । उराङसँग याक मिसाई प्रजनन गराएर जन्माइएका बाच्छाबाच्छीलाई तोले भनिन्छ । चौंरी पालक पेम्बा छिरिङ शेर्पाका अनुसार भारी बोक्न, जोत्न र सन्तान उत्पादनमा बाच्छो तोलेको कुनै उपादेयता नहुने भएकाले जन्मेको केही समयमै यसलाई मारिन्छ वा प्राकृतिक मृत्यु पनि हुन्छ । बाच्छी तोलेलाई चाहिँ वयस्क भएपछि याकसँग सम्भोग गराइन्छ । यसरी याक र तोलेबाट जन्मेको बाच्छाबाच्छीलाई गार भनिन्छ । गार र याकको मिलनपछि जन्मेको बाच्छाबाच्छीलाई गिर भनिन्छ । गिर र याकको सहवासबाट जन्मेको बाच्छाबाच्छीलाई गुर भनिने शेर्पा बताउँछन् । अब पुनः गुरसँग याक मिसायो भने चौंरी वा याक जन्मन्छन् ।"
के हुन् नयाँ संसद्का प्राथमिकता ?,"घनश्याम खड्का (काठमाडौं)निर्वाचित संघीय संसद्को पहिलो अधिवेशन सोमबार बस्दै छ । सभामुख र उपसभामुखबिनाको संसद्को पहिलो अधिवेशन ज्येष्ठ सदस्य पशुपतिशमशेर राणाको नेतृत्वमा सुरु हुनेछ, जसले मंगलबार सरकारले लिने विश्वासको मतको प्रक्रिया तय गर्नेछ । बैठकको कार्यप्रक्रिया र एजेन्डा तय गर्न संसद् सचिवालयले ज्येष्ठ सदस्य राणाकै नेतृत्वमा शुक्रबार सर्वदलीय बैठक आह्वान गरेको छ । सुरुका औपचारिक प्रक्रिया सकेपछि संसद्ले लामो समयदेखि थाती रहेका केही पेचिला मुद्दालाई किनारा लगाउनुपर्नेछ । पहिलो अधिवेशनअघि नै संसद्ले सभामुख पाइसक्ला भन्ने आशा थियो तर त्यो हुन सकेन, पूर्वसभामुख सुवास नेम्वाङ भन्छन्, सरकारले विश्वासको मत लिएपछि र राष्ट्रपति, उपराष्ट्रपतिलगायत संवैधानिक पदहरूको निर्वाचन भएपछि संसद्ले आफ्नो खास काम अर्थात् विधेयकहरूको निर्माणमा जुटिहाल्नुपर्ने स्थिति छ ।संविधान कार्यान्वयन र शान्ति प्रक्रियालाई टुंगोमा पुर्याउने कामसँग सम्बन्धित विधेयकहरू सक्दो छिटो निर्माण गर्नुपर्ने नयाँ संसद्को जिम्मेवारी भएको नेम्वाङले बताए । अघिल्लो संसद्को कार्यकाल सकिँदा २७ वटा महत्त्वपूर्ण विधेयक पारित हुन बाँकी थिए । संसद् सचिवालयका सहायक प्रवक्ता दशरथ धमलाका अनुसार राष्ट्रिय सभामा दर्ता भएर प्रतिनिधिसभामा पुगेका ५, प्रतिनिधिसभामा दर्ता भएर राष्ट्रिय सभामा रहेका १ र प्रतिनिधिसभामा दर्ता भएर प्रतिनिधिसभामै रहेका २१ वटा विधेयक गत असोज १ मा संसद्को कार्यकाल सकिँदासम्म पारित हुन सकेनन् । संसद् सकिएपछि ती सबै शून्य अवस्थामा पुगेका छन्, जसलाई सरकारले तत्काल संसद्मा पेस गर्न जरुरी रहेको कानुनविद्हरूको बुझाइ छ । धेरै महत्त्वपूर्ण कानुन अलपत्र अवस्थामा छन्, तिनलाई सक्दो छिटो संसद्ले पारित गर्नुपर्छ, कानुन आयोगका पूर्वअध्यक्ष तथा पूर्वकानुनमन्त्री माधव पौडेल भन्छन्, त्यसका लागि सरकारको साथ संसद्लाई चाहिन्छ ।कतिपय कानुनलाई सरकारले अध्यादेश ल्याएर खलबल्याएकाले तिनलाई तत्काल विधेयकका रूपमा पेस गरेर विरोधाभासहरूलाई सम्बोधन गर्नुपर्ने उनको बुझाइ छ । तत्कालीन ओली सरकारले २०७७ मा संवैधानिक परिषद्सम्बन्धी अध्यादेश ल्याएर अख्तियार, मानवअधिकार आयोगलगायत १३ वटा संवैधानिक निकायमा ५१ जनालाई विवादास्पद नियुक्ति गरेको थियो, जसबारेको मुद्दा सर्वोच्च अदालतमा विचाराधीन छ । संवैधानिक निकायजस्तो राज्यलाई निगरानी गर्ने अंगमा देखिएको यो कानुनी अड्चनलाई आउने दिनमा लम्बिन नदिन सरकारले तत्काल विधेयक ल्याउनुपर्ने र त्यसलाई संसद्ले तुरुन्त पारित गर्नुपर्ने पौडेलले बताए ।अपराध संहिता तथा देवानी संहिताका धेरै विधेयक संशोधन गर्न दुई वर्षअघि नै कानुन आयोगले सरकारलाई सिफारिस गरेको थियो । त्यसअनुसार महिला हिंसा, गोपनीयताको हक रक्षालगायतका विषयमा संहितामा भएका मौजुदा व्यवस्थालाई संशोधन गर्न संसद्मा विधेयक दर्ता भएका थिए । त्यस्तै, देउवा सरकारले नागरिकतासम्बन्धी विधेयकलाई अध्यादेशबाट ल्याउन खोज्दा राष्ट्रपतिबाट रोकिएको थियो । अब त्यो विधेयक पनि शून्यमा पुगेकाले नयाँ विधेयक तत्काल ल्याउनुपर्नेछ, नेम्वाङ भन्छन्, त्योभन्दा पनि महत्त्वपूर्ण विधेयक शान्ति प्रक्रियालाई टुंगोमा पुर्याउनका लागि चाहिने सत्य निरूपण तथा मेलमिलापसँग सम्बन्धित छ, त्यसलाई पनि सरकारले तुरुन्त पेस गर्नुपर्छ । निजामती विधेयक पनि विवादै विवादमा अल्झिएर अघिल्लो कार्यकालभर संसद्ले पारित गर्न सकेन । त्यस्तै, तीन तहका सरकारले बनाएका कानुनलाई समायोजन गर्नका लागि कानुन व्याख्यासम्बन्धी ऐन, २०१० लाई संशोधन गर्न कानुन आयोगले विधेयक तयार पारे पनि त्यो संसद्बाट पारित हुन सकेको छैन । त्यसलाई पनि तुरुन्त पारित गर्ने नयाँ संसद्को प्राथमिकता हुनुपर्ने पौडेलले बताए । सरकारले संवैधानिक पदाधिकारीको सुनुवाइसम्बन्धी ऐन पनि बनाएको छैन, पौडेलले भने, यसलाई पनि संसद्मा अविलम्ब छलफलका लागि पेस गर्नुपर्ने जरुरी छ ।त्यस्तै, नयाँ संविधानको व्यवस्थाअनुसार देशमा महाभियोगसम्बन्धी कानुन पनि छैन जो नहुँदा निकै अन्योल सिर्जना हुने गरेको छ । त्यसलाई पनि पारित गर्नु नयाँ संसद्को प्राथमिकतामा पर्नुपर्ने कानुनविद्हरूको राय छ ।"
योग्यता नहेरी स्वकीयलाई अधिकृतसरह सुविधा,"मकर श्रेष्ठ (काठमाडौं)संघीय संसद् सचिवालयले सांसदका स्वकीय सचिवको योग्यता नहेरी अधिकृत तहको तलब सुविधा उपलब्ध गराउँदै आएको छ । शैक्षिक योग्यता र पदपूर्ति प्रक्रियाको मापदण्ड बनाउन महालेखा परीक्षकको कार्यालयले दिएको सुझावलाई बेवास्ता गर्दै स्वकीय सचिवलाई सुविधा दिने गरिएको हो । संघीय संसद्का पदाधिकारी तथा सदस्यको पारिश्रमिक र सुविधासम्बन्धी ऐनमा प्रतिनिधिसभाको सभामुख र राष्ट्रिय सभा अध्यक्षले सहसचिवसरहको १, उपसचिव सरहको १, शाखा अधिकृतसरहको १ कर्मचारी र नायब सुब्बासरहको १ कम्प्युटर अपरेटर राख्न पाउने व्यवस्था छ । सत्तापक्षीय र विपक्षी दलका नेता, उपसभामुख, उपाध्यक्ष, प्रमुख सचेतक र सचेतकले उपसचिवसरहको १ कर्मचारी र नायब सुब्बासरहको १ कम्प्युटर अपरेटर नियुक्त गर्न पाउँछन् । सांसदले भने अधिकृतसरहको सुविधा पाउने गरी एक जना स्वकीय सचिव राख्न पाउने कानुनी व्यवस्था छ । तर पदाधिकारी र सांसदले आफूखुसी कार्यकर्ताआफन्तलाई स्वकीय राखेर सुविधा उपलब्ध गराउँदै आएका छन् । कानुनमा शैक्षिक योग्यता उल्लेख नभएकैले सचिवालयले योग्यता नहेरी स्वकीयलाई सुविधा उपलब्ध गराउँदै आएको हो । संसद् सचिवालयका सचिव रोजनाथ पाण्डे भने कानुनमा योग्यता खुल्ने प्रमाण पेस गर्नैपर्ने व्यवस्था नभए पनि यसलाई व्यवस्थित गर्नु जरुरी रहेको बताउँछन् । कानुनमा निजामती कर्मचारीको पदसरह लेखेर त्यहीअनुसार सेवा सुविधा दिने भनिए पनि योग्यता स्पष्ट लेखिएको छैन, उनले भने, सम्बन्धित पद उल्लेख भएपछि योग्यता नखुलाइएको हुन सक्छ । त्यसैले हामीले योग्यता पनि पुनर्विचार गर्नुपर्ने हुन्छ । प्रतिनिधिसभाका सभामुख र उपसभामुख, राष्ट्रिय सभाका अध्यक्ष र उपाध्यक्षको स्वकीय सचिवालयका २६ कर्मचारीको पारिश्रमिकबापत गत वर्ष ८६ लाख ६३ हजार भुक्तानी गरिएको थियो । प्रतिनिधिसभा तथा राष्ट्रिय सभाका पदाधिकारी र सांसदहरूको स्वकीय सचिवालयका उपसचिव २४, शाखा अधिकृत २ सय ७३ र सहायकस्तरका ९६ समेत ३ सय ९३ कर्मचारीको पारिश्रमिकमा मात्रै सचिवालयले मासिक १७ करोड २४ लाख ९९ हजार रुपैयाँ भुक्तानी गरेको थियो । सांसद र पदाधिकारीको स्वकीय सचिवको तलबभत्तामा पाँच वर्षमा ८६ करोड २४ लाखभन्दा बढी खर्च हुन्छ ।महालेखा परीक्षक कार्यालयले सांसद र पदाधिकारीका स्वकीयलाई योग्यता नहेरी तलबभत्ता उपलब्ध गराएको उल्लेख गर्दै मापदण्ड तयार गर्न सुझाव दिइसकेको छ तर सुझाव कार्यान्वनमा चासो दिइएको छैन । सचिवालयअन्तर्गत स्वकीय सचिवालयका कर्मचारीहरूको योग्यता र पदपूर्ति प्रक्रिया सम्बन्धमा सचिवालयले मापदण्ड तयार गरेको देखिएन । सहसचिव र उपसचिवस्तरको सुविधा प्राप्त गर्ने गरी नियुक्त हुने स्वकीय सचिवालयका कर्मचारीहरूका लागि कुनै प्रकारको शैक्षिक योग्यता तोकेको छैन, महालेखा परीक्षकको ५९ औं प्रतिवेदनमा उल्लेख छ, स्वकीय सचिवालयका कर्मचारीको शैक्षिक योग्यता र पदपूर्ति प्रक्रियाको मापदण्ड तयार गर्नु उपयुक्त हुने देखिन्छ । महालेखाका एक अधिकारीले योग्यता जाँच नै नगरी सांसद र पदाधिकारीका आफन्तलाई सरकारी सुविधा दिनु विकृति भएको टिप्पणी गरे । लोक सेवा आयोगका पूर्वअध्यक्ष उमेश मैनालीले सरकारी पदअनुसार सेवा सुविधा पाउने व्यक्तिले तोकिएको शैक्षिक योग्यता पेस नगरी सुविधा लिनु वा दिनु गलत भएको बताए । जुन सरकारी पदको सुविधा लिने हो, त्यही पदका लागि तोकिएको योग्यता पेस हुनैपर्छ, उनले भने, यो त सांसदहरूमाथि उठ्ने नैतिक प्रश्न पनि हो । उनका अनुसार सांसदहरूले राख्ने स्वकीयले शाखा अधिकृतसरहको सुविधा पाउने भएपछि स्नातक तह उत्तीर्ण गरेको हुनुपर्छ । सांसदलाई अध्ययन अनुसन्धानमा सहयोग गर्न अधिकृतस्तरको एक व्यक्ति नियुक्ति गर्ने अधिकार कानुनमा दिए पनि त्यसको दुरुपयोग भइरहेको संसद् सचिवालयका एक कर्मचारीले बताए । अधिकृत तहकै सुविधा लिने हो भने त कम्तीमा स्नातक तह उत्तीर्ण व्यक्ति राख्नुपर्यो । स्वकीयको तलब पनि आफैं लिनका लागि जो पायो त्यही नियुक्ति गर्नु गलत हो, ती कर्मचारीले भने, सांसदलाई सहजताका लागि हुनुपर्नेमा स्वकीयको सुविधा आफैं खप्ट्याउनका लागि जस्तो मात्रै भयो । पहिले स्वकीयको तलब सम्बन्धित पदाधिकारी र सांसदको खातामा जान्थ्यो । दुरुपयोग बढेको समाचार आएपछि सम्बन्धित व्यक्तिकै खातामा तलब हाल्ने व्यवस्था गरिएको छ ।"
डलर देखाएर ठगी गर्ने ४ पक्राउ,"मकवानपुर (कास) अमेरिकी डलर देखाएर ठगी गर्ने ४ जनालाई प्रहरीले पक्राउ गरी बिहीबार सार्वजनिक गरेको छ । मकवानपुर प्रहरीले उनीहरुलाई बुधबार दिउँसो करिब ३ बजे नियन्त्रणमा लिएको थियो । पक्राउ पर्नेमा सिन्धुपाल्चोकको बाह्रविसे३ का २१ वर्षीय सोमबहादुर डुम्जन, ३३ वर्षीय दिवश डुम्जन, बाह्रविसे४ का २८ वर्षीय शेरबहादुर तामाङ र त्रिपुरा गाउँपालिकाका २८ वर्षीय देवा डुम्जन छन् । ठगीमा संलग्न एक जना भने फरार रहेको मकवानपुर प्रहरी प्रमुख बामदेव गौतमले जानकारी दिए । अमेरिकी डलर देखाई ठगी भइरहेकोसूचनापछि प्रहरीको विशेष टोली खटिएको थियो । खोजी गर्दा सूचनाबमोजिम नै ४ जनालाई पक्राउ गर्न सफल भयौं, उनले भने, उनीहरूको साथबाट ३ वटा मोटरसाइकल, १ हजार ७ सय ४१ अमेरिकी डलर, ६ हजार २ सय १० नेपाली रुपैयाँ, ८ बन्डल नक्कलीनोट, ५ थान मोबाइल र ३ थान गुलेली पनि बरामद भएको छ । उनीहरुलाई मुलुकी फौजदारी अपराध संहिता, २०७४ को दफा २४९ र २५२ बमोजिम ठगी, आपराधिक विश्वासघात, आपराधिक लाभसम्बन्धी कसुर तथा संगठित अपराधसम्बन्धी कसुरमा मुद्दा दर्ता गरी कारबाही प्रक्रिया अघि बढाइएको मकवानपुर प्रहरीका प्रवक्ता टेकबहादुर कार्कीले बताए ।"
वाग्मतीमा पुस २५ भित्रै सरकार,"सुवास बिडारी (मकवानपुर)वाग्मती प्रदेशमा नयाँ सरकार गठनको दाबी पेस गर्न प्रदेश प्रमुखले दलहरूलाई आह्वान गरेका छन् । प्रदेश प्रमुख यादवचन्द्र शर्माले संविधानको धारा १६८ को उपधारा २ अनुसार बिहीबार मुख्यमन्त्रीमा दाबी गर्न ५ दिनको समय सीमा दिएका हुन् ।प्रदेशसभामा प्रतिनिधित्व गर्ने दुई वा दुईभन्दा बढी दलहरूको समर्थनमा बहुमत प्राप्त गर्न सक्ने प्रदेशसभा सदस्यलाई वाग्मती प्रदेशको मुख्यमन्त्री नियुक्त गर्नका लागि २०७९ पुस २५ गते सोमबार दिउँसो४ बजेभित्र दाबी पेस गर्न माननीय प्रदेश प्रमुखज्यूबाट आह्वान भएको छ, प्रदेश प्रमुखको कार्यालयका प्रवक्ता प्रकाश चापागाईंद्वारा जारी विज्ञप्तिमा उल्लेख छ । निर्वाचनको अन्तिम परिणाम सार्वजनिक भएको मितिले ३५ दिनभित्र सरकार गठन गरिसक्नु पर्ने संवैधानिक प्रावधानअनुसार प्रदेश प्रमुख शर्माले मुख्यमन्त्रीमा दाबी पेस गर्न भनेका हुन् । प्रदेश प्रमुख कार्यालयले निर्वाचनको अन्तिम परिणाम सार्वजनिक भएको मिति गत मंसिर २८ गतेलाई आधार मानेर सरकार गठनको लागि आह्वान गरेको हो ।गत मंसिर ४ मा सम्पन्न आमनिर्वाचनपश्चात् सरकार गठन गर्न पहिलो पटक आह्वान भए पनि दलहरू भने हतारोमा देखिँदैनन् । ११० सदस्यीय प्रदेशसभामा सरकार गठन गर्न ५६ जना सांसद आवश्यक हुन्छ । तर, केन्द्रीय गठबन्धन दलबीच भागबण्डा नहुँदा प्रदेश सरकारको नेतृत्व कसले गर्ने भन्ने अन्योल कायमै छ । सत्तारुढ गठबन्धनमा केन्द्रदेखि प्रदेशसम्मको भागबन्डाको विषय अझै निचोडमा पुगेको छैन । प्रदेशको नेतृत्व र शक्ति बाँडफाँटको विषय छिट्टै टुंग्याउन सत्तारुढ दललाई प्रदेश प्रमुखको आह्वानले दबाब परेको छ ।प्रदेश सरकारको नेतृत्व, मन्त्रालय, सभामुख, उपसभामुख र अन्य संवैधानिक नियुक्तिका विषयमा केन्द्रबाट निर्देशन नआउँदा गठबन्धन दलहरूले औपचारिकरुपमा संसदीय दलको बैठक नै बस्न सकेका छैनन् । जसले गर्दा उनीहरूमा अलमलको अवस्था सिर्जना भएको छ । भागबन्डाको सम्पूर्ण निर्णय केन्द्रीय तहमै हुने भएका कारण प्रदेशस्तरमा औपचारिक बैठक बस्नुको कुनै तुक नरहेको सांसदहरू बताउँछन् ।हालसम्मको अंकगणितीय अवस्था हेर्दा वाग्मतीमा राप्रपाको नेतृत्वमा सरकार बन्ने सम्भावना बलियो देखिन्छ । केन्द्रीय सत्ता समीकरणअनुसार प्रदेशसभामा एमालेका २७, माओवादीका २१ र राप्रपाका १३ गरी ६१ जना सांसद पुग्छन् । अर्कोतर्फ राप्रपा र नेकपा (एकीकृत समाजवादी) ले तालमेल गरे कांग्रेस सम्मिलित सरकार बन्ने सम्भावना पनि छ । कांग्रेस सम्मिलित सरकार बनाउन राप्रपाका १३, एकीकृत समाजवादीका ७ जना सांसदले साथ भए केन्द्रीय समिकरणविपरीत वाग्मतीमा सरकार बन्न सक्छ । वाग्मतीमा ७ दलको प्रतिनिधित्व छ । ३ सांसद रहेको नेमकिपा र २ सांसद रहेको हाम्रो नेपाली पार्टीले सरकारको विषयमा कुनै प्रतिक्रिया दिएका छैनन् ।प्रदेश सरकारको नेतृत्व गर्न माओवादीले सवैभन्दा बढी दौडधुप गरिरहेको छ । एमालेले मुख्यमन्त्रीको विषयमा कुनै प्रतिक्रिया दिएको छैन भने राप्रपा कुनै पनि हालतमा मुख्यमन्त्रीको दाबी छोड्न तयार देखिएको छैन । ठूलो दल कांग्रेसले राप्रपालाई मुख्यमन्त्रीको प्रस्ताव गरेर मौन बसिरहेको छ । ७ प्रदेशमध्ये ४ वटामा आफूहरू निर्णायक रहेकोले प्रदेशको पूरा कार्यकाल राप्रपाले नेतृत्व गर्न पाउनुपर्ने माग राप्रपा संसदीय दलका नेता उद्धव थापाको छ ।सरकार गठन गर्न हालसम्म प्रदेशमा औपचारिक छलफल नभएको र नेतृत्वको विषयमा केन्द्रबाटै टुंगो लाग्ने माओवादी संसदीय दलका नेता शालिकराम जम्मकट्टेलले बताए । कसको नेतृत्वमा सरकार गठन गर्ने भनेर टुंगो लगाउने अधिकार पार्टीले हामीलाई दिएको छैन । प्रदेशसभाका दलहरूसँग हामीले अनौपचारिक छलफल गरे पनि निचोडमा पुग्न अझै केही समय लाग्नेछ, जम्मकट्टेलले भने । उनले मुख्यमन्त्रीमा आफ्नो दाबी स्वाभाविक भएको बताए ।"
छिटो सेवा दिन टाइमकार्ड,"(काठमाडौं)जिल्ला प्रशासन कार्यालय काठमाडौंले दैनिक रूपमा प्रवाह हुने सेवामा टाइमकार्ड लागू गरेको छ । प्रशासनले १० वटा सेवामा बिहीबारदेखि टाइमकार्ड लागू गरेको हो । काठमाडौंका प्रमुख जिल्ला अधिकारी घनश्याम उपाध्यायले दैनिक प्रवाह हुने १० वटा सेवामा निश्चित समय अवधि तोकेर सेवा प्रवाहको व्यवस्था मिलाइएको बताए । अब तोकिएका कागजातसहित आएका सेवाग्राहीले तोकिएको अवधिभित्र सेवा लिई फर्कन सक्नेगरी प्रबन्ध मिलाइएको उनको भनाइ छ ।अब संस्था नवीकरण ३० मिनेटभित्र हुनेछ । नागरिकता प्रमाणपत्र र नाबालक परिचयपत्र १ घण्टाभित्र पाइनेछ, उनले भने, राष्ट्रिय परिचयपत्र लिन ३० मिनेट, राहदानी वितरण गर्न १५ मिनेट, प्रशासनबाट हुने सिफारिस लिन १ घण्टा, मुद्दाको पेसी र तारेखलाई ३० मिनेट र मुद्दाको फैसलाका लागि ६० दिनको समय छुट्याइएको छ । शुक्रबारबाहेक कार्यालय समय खुल्ने ५ दिन दिउँसो ३ बजेदेखि ४ बजेसम्म प्रजिअले गुनासो सुन्ने व्यवस्था पनि मिलाइएको छ । प्रशासनले ६५ वर्ष उमेरमाथिका, अशक्त, काखे बालबालिकासहित आएका महिलालाई लाइनमा नबसी सेवा पाउने प्रबन्ध पनि सुरु गरेको छ । ७५ वर्षमाथिका वृद्धवृद्धालाई प्रशासनले सहयोगी नै खटाएर सेवा प्रदान गर्ने प्रजिअ उपाध्यायले जानकारी दिए । टाइमकार्ड लागू भएसँगै सेवा लिन घण्टौं लाइनमा बस्नुपर्ने बाध्यता हट्नेछ । अब तोकिएका आवश्यक कागजात लिएर आएका सेवाग्राही कसैले पनि अनावश्यक समय पर्खनुपर्ने र सोर्सफोर्स लगाउनुपर्ने छैन, उनले भने, यसले सेवाग्राहीको समय मात्रै बचत हुने छ्रैन, बिचौलियाको घूसपैठ र चलखेललाई पनि रोक्ने हाम्रोअपेक्षा छ ।केही सेवाका हकमा यसअघिदेखि नै चुस्त बनाइएको प्रशासनले दाबी गरेको छ । पहिले राष्ट्रिय परिचयपत्रको बायोमेट्रिक दिनमा २ सय जनाको मात्रै लिने गरिएकोमा केही महिनायता त्यसलाई बढाएर ४ सय ५० सम्म पुर्याइएको छ, उनले भने, राहदानीको बायोमेट्रिक दिनमा १ सय ५० जनाको मात्रै लिने गरिएकोमा अहिले उक्त संख्या सरदर २ सय ५० छ । विस्तारै यसमा पनि क्षमता बढाएर थप सहज बनाउँछौं ।"
उड्डयन अगुवाको 'डिपार्चर,"सुरज कुँवर (ललितपुर)जागिरे जीवनबाट अवकाश पाएका ज्येष्ठ नागरिकमध्ये बिरलैले नयाँ उद्यम सुरु गरेका उदाहरण छन् । भोजपुरको दिङ्लामा जन्मेहुर्केका सुरेन्द्रबहादुर बस्नेतले अवकाशपछि ७० वर्षको उमेरमा थालेको नयाँ व्यवसाय भने नेपाली अर्थतन्त्रकै एक हिस्सा बन्न पुगेको छ । र, उदाहरणीय पनि । तीन सन्तानमध्ये कान्छा शिवेन्द्रबहादुरले हेलिकोप्टर पाइलट अध्ययन गरी फर्किएपछि २०५२ सालमा सुरेन्द्रबहादुरले बुद्ध एयर स्थापना गरेका हुन् । आज आन्तरिक उडानमा लगभग ६० प्रतिशत हिस्सा ओगट्दै बुद्ध पहिलो स्थानमा छ । उड्डयन क्षेत्रमा प्रवेश गर्नुअघि राष्ट्रिय पञ्चायत सदस्य, मन्त्री, सर्वोच्च अदालतको न्यायाधीश, निर्वाचन आयोगका प्रमुख आयुक्त, प्रेस काउन्सिल अध्यक्ष बनेका उनको गत आइतबार ९५ वर्षको उमेरका निधन भयो । जेठा छोरा तथा बुद्धका प्रबन्ध निर्देशक वीरेन्द्रबहादुरका अनुसार पछिल्लो ७ महिना उनी चिकित्सकको निगरानीमा थिए । ४ वर्षअघि आँखामा जलबिन्दु भएपछि आँखा देख्न छाड्नुभयो, उनले भने, १९९७ अक्टोबर ११ मा कम्पनी स्थापना भएदेखि २०१८ सम्म हरेक दिन उहाँ अफिस आउजाउ गर्ने, सबै कुराको जानकारी लिने, चेक हस्ताक्षर गर्ने गर्नुहुन्थ्यो । आँखा नदेख्ने भएपछि मलाई अधिकार प्रत्यायोजन गरेर कार्यकारी अध्यक्षका रूपमा जावलाखेलस्थित घरमै बसिरहनुभएको थियो । भोजपुरको दिङ्लास्थित साल्मा गाउँमा १९८४ साउन २७ मा जन्मेका सुरेन्द्रबहादुरका ७ दाजु र दुई दिदी थिए । परिवार शिक्षित भएकाले कक्षा ८ सम्म स्वदेशकै विभिन्न शिक्षालयमा अध्ययन गरेका उनी ९ कक्षा पढ्न २००० सालमा भारतको वाराणसी पुगे । उनले बनारस हिन्दु विश्वविद्यालयबाट बीएस्सी, कानुनमा एलएलबी र राजनीतिशास्त्रमा एमए अध्ययन गरेका थिए । बनारसमा रहँदा नेपाली छात्र संघका उपसभापति र पछि सभापति बने । उनले २०१९ सालमा भारतको गुजरात राज्यको रियासत मुदोलकी महारानी लक्ष्मीदेवीकी छोरी आशारानीसँग विवाह गरेका थिए । उनका तीन सन्तान वीरेन्द्रबहादुर, सङ्गीता र शिवेन्द्रबहादुर छन् । वीरेन्द्र बुद्धमै छन् भने शिवेन्द्र हाल अमेरिकामा व्यवसाय गर्दै आइरहेका छन् । छोरी सङ्गीता चिकित्सक हुन् । कुनै समय साप्ताहिक पत्रिका पनि प्रकाशन गरेका सुरेन्द्रबहादुर २०२४ मा राष्ट्रिय पञ्चायत सदस्य, कानुन, न्याय तथा शिक्षामन्त्री बने भने ०२५ मा अर्थ, उद्योग, वाणिज्य तथा आपूर्तिमन्त्रीको भूमिका निर्वाह गरे । त्यसैताका उनले ७ महिना अर्थमन्त्रीको पनि जिम्मेवारी सम्हालेका थिए । केशर पुस्तकालय सार्वजनिकीकरण र बूढानीलकण्ठ स्कुलको स्थापनामा पनि संलग्न उनी बहुदलीय व्यवस्था पुनःस्थापनापछि राष्ट्रिय प्रजातन्त्र पार्टीमा आबद्ध भए । २०२१ सालमा सर्वोच्च अदालतको न्यायाधीश भएका उनलाई ०२२ मा राजा महेन्द्रले नवलपरासीमा गाउँले र बजारवासीबीच भएको दोहोरो भिडन्त छानबिन गर्न गठन गरेको निष्पक्ष शाही छानबिन आयोग को अध्यक्ष बनाए । १५ दिन समय तोकिएको आयोगले १२ दिनमै राजासमक्ष प्रतिवेदन बुझाएपछि उनलाई ०२३ भदौमा निर्वाचन आयोगको प्रमुख आयुक्त बनाइएको थियो । पहिलो प्रमुख आयुक्त बनेका उनले गाउँ पञ्चायतदेखि राष्ट्रिय पञ्चायतसम्मको निर्वाचन सम्पन्न गराए । अदालतका न्यायाधीशलाई निर्वाचन अधिकृत बनाउने कानुनी परिपाटी उनकै पालामा सुरु गरिएको हो । ०२७ देखि ०२९ सम्म उनले प्रेस काउन्सिलको अध्यक्षका रूपमा पनि जिम्मेवारी लिएका थिए । कुनै बेला राजपरिवारका सदस्यले व्यवसाय गर्न हुन्छ कि हुँदैन भन्ने अध्ययन गर्न गठित आयोगको समेत जिम्मेवारी सम्हालेका सुरेन्द्रबहादुरले सामाजिक र कृषि क्षेत्रमा पनि योगदान पुर्याएका छन् । उनका दर्जनौं कर्ममध्ये भौगोलिक विकटता भएको नेपालमा स्थापना भएको वायुसेवा कम्पनी आजको दिनमा सर्वसाधारणका लागि मात्र नभई राज्यकै लाइफलाइन बनिरहेको छ । एसियामै सबैभन्दा धेरै फ्रेन्च एटीआर विमान सञ्चालन गर्ने वायुसेवाको सूचीमा बुद्ध पनि रहेको छ । यसका निर्देशक रूपेश जोशीका अनुसार ०५२ सालताका रोटर (हेलिकोप्टर) उडाउने उद्देश्यले स्थापित बुद्ध पछि फिक्स्ड विङ (जहाज) उडाउने कम्पनीमा मोडिएको हो । बुद्ध एयर स्थापना गर्दा मारवाडीसहित केही सेयर होल्डर थिए । एमआई१७ हेलिकोप्टरमार्फत दुर्गममा उडान भर्ने मुख्य उद्देश्य थियो । तर, तत्कालीन सरकारले हेलिकोप्टरबाट मान्छे बोक्न नपाउने निर्णय गरेपछि बुद्धले जहाज ल्याउने निर्णय गर्यो, जोशी भन्छन्, यो निर्णयले बस्नेत परिवारलाई कम्पनी हस्तान्तरण गरेर अरू सेयरधनी बाहिरिए । नेपालमा मात्र होइन सीमापारि भारतको वाराणसीमा समेत बुद्धले व्यवसाय विस्तार गरेको छ । पोखराबाट पनि वाराणसी उड्ने तरखर गरिरहेकै बेला बुद्धले आफ्नो मूल अभिभावक भने गुमाएको छ ।"
निर्मला प्रकरणको पुनः अनुसन्धान सुरु,"(काठमाडौं)प्रहरी प्रधान कार्यालयले कञ्चनपुरकी १३ वर्षीया किशोरी निर्मला पन्तको बलात्कार र हत्या प्रकरणको अनुसन्धान गर्न प्रहरी नायब महानिरीक्षक (डीआईजी) नेतृत्वमा अनुसन्धान टोली खटाएको छ । प्रहरी महानिरीक्षक धीरजप्रताप सिंहले केन्द्रीय अनुसन्धान ब्युरो (सीआईबी) का डीआईजी दुर्गा सिंहको नेतृत्वमा मनोचिकित्सकसहितको टोली कञ्चनपुर पठाएका हुन् ।उपप्रधान तथा गृहमन्त्री रवि लामिछानेले पदभार ग्रहण गरेकै दिन (पुस ११ मा) निर्मला पन्तलाई न्याय दिलाउन अधिकतम पहल गर्ने सम्बन्धी निर्णयमा हस्ताक्षर गरेका थिए । त्यसलगत्तै गृह मन्त्रालयले हालसम्म अनुसन्धानबाट खुलेका विषयबारे जानकारी गराउन र दोषी पत्ता लगाउने गरी पहल गर्न प्रहरी प्रधान कार्यालयलाई पत्र पठाएको थियो । महानिरीक्षक सिंहले डीआईजी सिंह नेतृत्वमा सीआईबीका एसपी कमल थापा, प्रहरी अस्पतालका मनोचिकित्सक डा आशिष दत्त, सीआईबीकै निरीक्षक दुर्गा योञ्जनसहितको टोली गठन गरेर कञ्चनपुर पठाएका हुन् ।कञ्चनपुरको भीमदत्त नगरपालिका२ स्थित खोल्टीकी निर्मलाको शव २०७५ साउन ११ मा भीमदत्त१८ निम्बुखेडा खोला किनारको उखुबारीमा फेला परेको थियो । त्यसपछि सीआईबी र कञ्चनपुर प्रहरीले अनुसन्धानका क्रममा भदौ ३ मा दिलिपसिंह विष्टलाई पक्राउ गरेको थियो । त्यसको भोलिपल्ट सिंहलाई नै आरोपित बनाएर प्रहरीले सार्वजनिक गरे पनि दोषीको पहिचान अझै भइसकेको छैन । यसबीच स्थानीय भीड र विभिन्न अधिकारवादीका आआफ्नै दाबी, प्रहरीकै विभिन्न प्रतिवेदनलगायत कारणले अनुसन्धान थप गिजोलियो ।अनुसन्धान समिति गठनलगत्तै डीआईजीसहित केही सदस्य कञ्चनपुर पुगिसक्नुभएको छ, केही जाने तयारीमा हुनुहुन्छ, प्रहरी प्रवक्ता डीआईजी टेकप्रसाद राईले भने, यसपटक उच्च तहका अधिकृतलाई नै अनुसन्धानको जिम्मा दिएर खटाइएको छ । हामी पनि यसपटक नतिजा आउने गरी अनुसन्धान टुंगिनेमा आशावादी छौं ।घटनामा संलग्नको पहिचान र कारबाही गर्न यसअघि कैयौंपटक प्रयास भएका थिए । जिल्ला प्रहरी, प्रदेश प्रहरी, प्रहरी प्रधान कार्यालय र गृह मन्त्रालयबाट पनि यस घटनामा अनुसन्धान र छानबिन भएका थिए तर ती संयन्त्रका सुझावसहितका प्रतिवेदन बेवारिस छन् । गृह मन्त्रालयका तत्कालीन सहसचिव हरिप्रसाद मैनाली नेतृत्वको समिति र तत्कालीन एआईजी धीरु बस्न्यात नेतृत्वको प्रहरीको आन्तरिक समितिका प्रतिवेदनले विष्टलाई निर्दोष भनेका थिए । गृह र प्रहरी प्रधान कार्यालयबाट बनाइएका समितिका प्रतिवेदन र कञ्चनपुर प्रहरीको अनुसन्धान बाझिएपछि घटनाका अभियुक्त कानुनी दायरामा आउन सकेका छैनन् । घटनायता प्रहरीमा मात्रै चारजना आईजीपी बनिसकेका छन् । तीनवटा सरकार फेरिएका छन् । स्रोतका अनुसार घटनापछि भीमदत्तबाटै फरार भएका तीन जना अझै फर्किएका छैनन् । उनीहरूको पहिचानका लागि प्रहरी चार वर्ष अघिबाटै खटिए पनि केही खुलाएको छैन । यसबारे विगतका अनुसन्धानमै समेटिएको छैन । घटनाको अनुसन्धानमा लापरबाही गरेको भन्दै कञ्चनपुरका तत्कालीन एसपी दिल्लीराज विष्टसहितका ८ प्रहरी कारबाहीमा परेका थिए । त्यसमध्येका कतिपयमाथि भएको कारबाही सरकारले फिर्ता लिइसकेको छ ।"
किर्ते आरोपमा वडाध्यक्ष पक्राउ,राजविराज (कास) सरकारी लिखतसम्बन्धी कसुर र किर्ते नागरिकता बनाएको आरोपमा सप्तरीको डाकनेश्वरी नगरपालिका२ का वडाध्यक्ष रहमान मियाँ बिहीबार पक्राउ परेका छन् । एक करोड रुपैयाँभन्दा बढी सामाजिक सुरक्षा भत्ता अपचलन गरेको दाबीसहित दुई वर्षअघि परेको उजुरीका आधारमा प्रहरीले पक्राउ गरेको हो । स्थानीयले ०७४७५ देखि ०७७७८ सम्म ७८ जनाका नाममा किर्ते कागजात पेस गरी सामाजिक सुरक्षा भत्ता उठाउँदै आएको भन्दै मियाँसहित २१ जनाविरुद्ध ०७७ असार १७ मै जाहेरी दिए पनि प्रहरीले दर्ता अस्वीकार गरेको थियो । तत्कालीन जिल्ला न्यायाधिवक्ता कैलाश दाहालले जाहेरीउपर नियमानुसार कारबाही थाल्नू भनेर जिल्ला प्रहरीलाई पत्राचार गर्दा पनि जाहेरी दर्ता भएको थिएन । त्यसपछि स्थानीय उच्च अदालत जनकपुरको राजविराज इजलासमा पुगेका थिए ।
विश्वविद्यालयहरूमा चाहिएको आमूल परिवर्तन,"नेपालमा उच्च शिक्षण संस्थाहरू कतिसम्म अस्तव्यस्त छन् भन्ने पछिल्लो उदाहरण खुला विश्वविद्यालय बनेको छ । प्रवेश परीक्षा उत्तीर्ण गरेर एलएलबी गरिरहेका, उपलब्ध भर्ना सूची अनुसार ४२८ विद्यार्थीलाई हालै बार काउन्सिलले अधिवक्ताको परीक्षामा नराख्ने जनाएको छ । र, यो मुद्दा अहिले सर्वोच्च अदालतमा विचाराधीन छ । यस्तो अवस्था आउनुमा विद्यार्थीकेन्द्रित शिक्षण पद्धतिको विकास तथा पाठ्यक्रम परिमार्जन गर्न नसक्नुलाई औंल्याइएको छ । हाललाई सर्वोच्चको व्याख्याले नै विद्यार्थीको भविष्य निर्क्योल गर्नेछ । तर, विश्वविद्यालयको यस्तो कमजोरीबारे भने थप छलफल आवश्यक छ । विशेष गरी विभिन्न मन्त्रालय तथा प्रदेश, स्थानीय तह र गैरसरकारी क्षेत्रहरूमाझ विश्वविद्यालय खोल्ने लहर चलिरहेको परिवेशमा खुला विश्वविद्यालयको यस्तो हालतले बेलैमा सतर्क गराएको छ ।बढ्दो विद्यार्थी संख्याका आधारमा विश्वविद्यालयको माग आउनु स्वाभाविक भए पनि, त्यसको आवश्यकता र सञ्चालनको मापदण्डमा सम्बद्ध निकाय गम्भीर हुनुपर्छ । खुला विश्वविद्यालयकै उदाहरण लिऔं, सञ्चालनमा आएको आठ वर्ष पुग्दा पनि यसले पाठ्यक्रमको समायानुकूल परिमार्जन गर्न सकेको छैन, पठनपाठन गतिलो छैन, परीक्षा र नतिजा प्रकाशन समयमै हुन्न अर्थात् निश्चित मापदण्ड पुर्याउन सकेको छैन । उच्च शिक्षा लिन नसक्ने दुर्गम भेगका विद्यार्थीलाई लक्षित गरी प्रविधिको उपयोग गर्दै अनलाइन माध्यमबाट पढाउने उद्देश्यको अपेक्षित पूर्ति यो विश्वविद्यालयले गरेको छैन । विश्वविद्यलयबाट बाहिरिँदा बजारअनुकूल सीप पाइने आम अपेक्षा पनि पूरा गर्न सकेको छैन । कतिसम्म भद्रगोल छ भने, राजनीतिक भागबन्डा नमिलेर डेढ वर्षदेखि डिनसमेत नियुक्त भएका छैनन् । खुला विश्वविद्यालय मात्र होइन, अपवादबाहेक अरू विश्वविद्यालयको उपलब्धि पनि सन्तोषजनक छैन, तिनले पनि अपेक्षित शैक्षणिक एवं प्राज्ञिक वातावरण दिन सकेका छैनन् । विश्वविद्यालयहरूलाई बजारको माग अनुरूपको जनशक्ति उत्पादनका अतिरिक्त ज्ञान उत्पादनपुनरुत्पादनको थलोका रूपमा उभ्याउन सकिएको छैन । यसर्थ शैक्षिक गुणस्तरको सुधारको पक्षलाई बिर्सिएर, हालसम्मका नीतिनियमले शिक्षण क्षेत्रको समस्या ठोस रूपमा सम्बोधन गर्न नसकिरहेको वास्तविकता हुँदाहुँदै खास परिवेशमा बाहेक विश्वविद्यालय मात्र थुपार्ने नीति सरकारले लिनु हुन्न । विश्वविद्यालयलाई सम्बन्धनमार्फत पैसा कमाउने उद्योग तथा आफ्ना मान्छे भर्ती गर्ने स्थानका रूपमा लिइने राजनीतिक प्रवृत्तिका कारण पनि यसको संख्यालाई बढाउन जोड दिइने गरिन्छ । भइरहेकै उच्च शिक्षण संस्थाहरूले गर्नुपर्ने आधारभूत काम भएनभएकामा भने कमै चासो लिइन्छ । कुनै पनि विश्वविद्यालयले नियमित अनुसन्धान तथा प्रकाशन गर्न सकेको छैन । अध्ययनअध्यापन र परीक्षा लिई नतिजा निकाल्ने असाध्यै आधारभूत प्राज्ञिक कर्म पनि समयमा हुन्न । विश्वविद्यालय सुधारको गतिविधि कार्यदल बन्ने, प्रतिवेदन सरकारलाई बुझाउनेमै सीमित भएको देखिन्छ । यही पुसमै राष्ट्रिय योजना आयोगका शिक्षा हेर्ने सदस्यको नेतृत्वमा बनेको कार्यदलले छुट्टै विश्वविद्यालय खोल्नुभन्दा सम्बन्धित विषयको अध्ययन गराउने विश्वविद्यालयबाट सम्बन्धन लिई विशिष्टीकृत कलेज चलाउनुपर्ने निष्कर्ष सरकारलाई सुनाएको थियो । यस्ता सुझावमा भने सरकार तथा राजनीतिक नेतृत्वको कति पनि रुचि हुन्न । विज्ञका सुझाव एकातिर, व्यवहारमा भने विश्वविद्यालय खोलेर आफ्ना मान्छेलाई उच्च ओहोदामा राख्ने चलन अक्षुण्ण छ । दशकौंदेखि एउटै ऐनले विश्वविद्यालयको नियमन तथा व्यवस्थापन गर्ने अवधारणा एकीकृत उच्च शिक्षा ऐनमाथि बहस चलिरहे पनि त्यो अझै टुंगिएको छैन । ऐनको चर्चा चलिरहन्छ, खुला विश्वविद्यालयकै ढाँचामा विश्वविद्यालयहरू खुलिरहन्छन् । एकातिर सरोकारवालाहरूको विरोधतर्क, अर्कातिर राजनीतिक नेतृत्वको उदासीनताले पनि यस्तो अवधारणा अलपत्र परेको हो । विश्वविद्यालय र प्रतिष्ठानहरूलाई राजनीतिक नेतृत्वबाट टाढा राखी प्राज्ञको समूहमार्फत सञ्चालन गर्दा सुधार हुन्छ भन्ने सूत्र त दलहरूका घोषणापत्रमै भेटिन्छ । त्यसलाई व्यवहारमा ल्याउन नसक्नुमा विश्वविद्यालयलाई व्यापार ठान्ने, त्यसबाट आफू र आफ्ना वरिपरिकाको आम्दानीको माध्यम बनाउने सोच नै बाधक छ । यसमा नीतिगत सुधारले राजनीतिक दल तथा शिक्षा मन्त्रालयको भूमिका स्वतः कमजोर हुने थियो । अर्को, नियामक निकायका रूपमा अनुदान आयोगको परिमार्जनको माग पनि वर्षौंदेखि उठिरहेको छ । सबै उच्च शिक्षाका संस्थालाई निर्देश गर्न सक्ने आयोगलाई बलियो बनाउनुपर्छ भन्नेमा कसैको असहमति छैन । तैपनि काम हुन सकेको छैन ।उच्च शिक्षाका लागि अपरिहार्य नीतिगत सुधार अलपत्र परे पनि विश्वविद्यालयका आन्तरिक शासनप्रशासन र प्रणालीको व्यवस्थापनमा अलि बढी ध्यान दिन सके धेरै समास्याको हल खोज्न सकिन्छ । जस्तो शैक्षिक क्यालेन्डरको पालना गर्ने, समृद्ध पुस्तकालय स्थापना गर्ने, अनुसन्धानप्रकाशनलाई नियमित प्राज्ञिक गतिविधिमा राख्ने लगायतका काम धेरै हदसम्म प्रशासनको दक्षतामा भर पर्छ । यद्यपि राजनीतिक हस्तक्षेप यहाँ पनि विद्यमान छ । प्राध्यापक, शिक्षकसहित कर्मचारी तथा प्रशासकको छनोट र क्षमतालाई लिएर प्रश्न उठ्ने गरेका छन् । तिनबाट आन्तरिक संरचना अभिवृद्धिका काम हुन सकेका छैनन् । तसर्थ प्रथमतः प्रशासनिक सुधारका विषयमा गम्भीर भएर प्राज्ञिक गतिविधिलाई नियमित बनाउनु जरुरी छ । र, विश्वविद्यालयलाई समाजको जल्दोबल्दो ज्ञान उत्पादक संस्था बनाउने गरी नीतिगत सुधार गर्न पनि घनीभूत विमर्शको खाँचो छ ।"
राष्ट्रिय परिचयपत्रको अड्को,"नागरिकता, राहदानी, मतदाता, प्यान, सवारीचालक र लालपुर्जासमेत समेटिएको राष्ट्रिय परिचयपत्रका भरमा घरमै बसीबसी सबै सरकारी काम अनलाइनबाटै गर्न सकिने भनी सरकारले घोषणा गरेको १३ वर्ष बितिसक्दा यसतर्फ अपेक्षाकृत काम भएका छैनन् । यस्तो तरिकाबाट सेवा पाउन नसकेर सेवाग्राहीले सास्ती बेहोर्नुपरिरहेको छ । निकै तामझामका साथ योजनाहरू ल्याउने तर समयमै, प्रभावकारी मितव्ययी किसिमले सम्पन्न गर्न नसक्ने सरकारका विभिन्न परियोजनामध्ये राष्ट्रिय परिचयपत्र पनि एक हो । महत्त्वका बहानामा राहदानीका लागि यसलाई अनिवार्य गरिए पनि सहजै उपलब्ध गराउन नसकेर राति २ नबज्दै निदाउँदै लाइनमा लाग्नुपर्ने, भोक, प्यास, निद्रा र आर्थिक विकराल अवस्था झेलेर पर्खंदा पनि राष्ट्रिय परिचयपत्र पाउन नसकेको सरकारलाई अवगत छ ? सम्बन्धित जिल्ला प्रशासन कार्यालयबाटै राष्ट्रिय परिचयपत्र उपलब्ध गराउने जिम्मेवारी सुम्पन सक्दैन र ? राष्ट्रिय परिचयपत्र तथा पञ्जीकरण विभागबाट जिल्ला प्रशासन कार्यालयमा आफ्ना कर्मचारी खटाएर, जिल्लाबाटै भर्ना गरेर पनि काम गर्न सक्नुपर्ने होइन र ? यति काम गर्न पनि नसक्ने भए राहदानी बनाउन राष्ट्रिय परिचयपत्रको अड्को थापेर सोझासीधा सेवाग्राहीलाई अलपत्र किन पार्नुपरेको हो ? त्यसकारण शीघ्रातिशीघ्र निर्णय गरी सम्बन्धित जिल्ला प्रशासन कार्यालयबाटै राष्ट्रिय परिचयपत्र र राहदानी उपलब्ध हुने व्यवस्था गर्नु नितान्त जरुरी छ । गंगाराज अर्याल, पाली, अर्घाखाँची"
रविको परीक्षा,"राजनीतिमा लागेको छोटो समयमै राष्ट्रिय स्वतन्त्र पार्टीका रवि लामिछानेले मारेको छलाङको चर्चा चलिरहेको छ । उपप्रधानसहित गृृहमन्त्री भएपछि उनको परीक्षा सुरु भएको छ । प्रथमतः उनलाई उपप्रधानमन्त्री बनाएकामा राजनीतिमै हलचल मच्चिएको छ । पटकपटक मन्त्री भइसकेकाहरू वरीयता नमिल्ने भन्दै सरकारमा जान मानिरहेका छैनन् । उता रविजस्ता अनुभवै नभएकालाई गृहजस्तो मन्त्रालय दिनै हुँदैनथ्यो भन्ने आवाज पनि उत्तिकै सुनिन्छ । सत्ताका मुख्य साझेदार नेकपा एमाले र माओवादी केन्द्रका अध्यक्ष क्रमशः केपी शर्मा ओली र पुष्पकमल दाहाल रविलाई उपप्रधानसहितका गृह मन्त्रालय दिन चाहँदैन थिए । दाहाललाई प्रधानमन्त्री बन्न हतार भएको र रविले मौकामा चौका हानेकै कारण उनलाई सफलता मिलेको हो । उनलाई गृहमन्त्री बनाएकामा नागरिकको समर्थन देखिए पनि राजनीतिक वृत्तमा सकारात्मक संकेत देखिएको छैन । रवि सरकारमा जानै हुँदैनथ्यो भन्नेहरू पनि उत्तिकै छन् । सरकारमा गएपछि बाहिर हुँदा बोलेजस्तो काम गर्न सहज हुँदैन । त्यसैले रविको भावभङ्गीमा परिवर्तन देखिन थालिसकेको छ । काम गरेर देखाउँछु, खादा र माला पहिरिन्न भन्ने रविले मन्त्री भएकै दिनदेखि भुलिसके । मन्त्रीको शैलीमा सलामी ग्रहण गरिसके फरक यत्ति रह्यो उनले पिर्कामा टेकेनन् । पूर्वविशिष्टको घरबाट नियमविपरीत राखिएका प्रहरी र सेना फिर्ता बोलाउने राम्रो कामको थालनी गरेका उनले आफैंले भने यसअघिका जस्तै मन्त्रीलाई पछ्याउन छोडेनन् । आफ्नै कमीकमजोरीका कारण उनको सत्तायात्रा कति समयसम्म रहला भन्नेमा द्विविधा छ । सुजन देवकोटा, पालुङ्टार४, गोरखा"
नजर नयाँ राष्ट्रपतितिर,"नयाँ प्रधानमन्त्रीको छनोट भैसकेपछि अब सबैको नगर नयाँ बन्ने राष्ट्रपतितर्फ सोझिएको छ । राष्ट्रपति केवल दलहरूको सरोकारको विषय हुन सक्दैन । यो आम सरोकार हो । मतदाताले सोझै राष्ट्रपति चुन्ने संवैधानिक प्रावधान छैन । तथापि राम्रो छवि भएको, जनताको सम्मान र कदर गर्न सक्ने, देशविदेशमा राम्रो प्रभाव पार्न सक्ने व्यक्तित्व राष्ट्रपतिमा आउन भन्ने चाहना आम नागरिकको छ । जो आउँदा जनताले पनि अपनत्व र आफ्नो शिर उचो बनाएर भन्न सकून् हेर राष्ट्रपति महोदय कति राम्रो छवि बोकेका छन् । पार्टीहरूले त्यस्तो व्यक्तिलाई राष्ट्रपतिमा अगाडि सानुपर्छ नकि चुनाव लडेका तर जनताले विश्वास नगरेर हारेका नेताहरूलाई उक्त पदमा ल्याउने काम । जनताले हराएकाहरूलाई राष्ट्रपति पदमा अगाडि सारिए, त्यो जनताको अपमान मात्र हुनेछैन, त्यसले सो पार्टीप्रति जनताले हेर्ने नजरमा पनि असर पुर्याउँछ । यस विषयमा हाम्रा पार्टीहरू सजग हुनुपर्छ । हालै बनेको गठबन्धनको सहमति अनुसार यसपालि राष्ट्रपति पद पुनः एमालेले नै पाउने बताइँदै छ । पत्रपत्रिकाका अनुसार एमालेबाट यसपालि राष्ट्रपतिमा सुवासचन्द्र नेम्बाङ, अष्टलक्ष्मी शाक्य र ईश्वर पोखरेलको नाम अगाडि आएका छन् । नेम्बाङ र शाक्यको नाममा खासै विमति नभए पनि पोखरेलको नामले भने आम जनताले रोष प्रकट गरेका छन् । हो यदि पोखरेल यसपालि शाक्यझैं चुनाव नलडी बसेका भए उनको नाम पनि स्वीकार्य हुन सक्थ्यो । तर त्याग भने नगर्ने जहिले पद मात्र खोज्ने कार्य किमार्थ उचित होइन । त्यसमाथि भर्खरै चुनाव हारेको व्यक्ति अगि सर्नु वा सारिनु जनमतको ठूलो अपमान हुनेछ । एमालेकै छवि बिग्रन्छ । चर्चामा आएका नाममध्ये शाक्य उपयुक्त होला कि ! उनले प्रतिनिधिसभाको टिकट पाउँदा पनि युवाहरूले अवसर पाउनुपर्छ भनेर छोडिदिइन्, जसले उनीप्रति जनताले हेर्ने नजरमै परिवर्तन ल्यायो । गोपाल देवकोटा, गोकर्णेश्वर८, काठमाडौं"
विभेद अन्त्यका लागि अभियान,"कानुन जहाँ पूर्ण रूपमा सबैमा लागू हुन्छ त्यहाँ पद्धति बसेको हुन्छ । र त्यो पद्धति बस्न आर्थिक रूपमा देश मजबुत हुनु जरुरी छ, राजनीतिक स्थिरता अनिवार्य छ । नत्र लोकतन्त्र नै छाडातन्त्र हुने हो र त्यसको परिणाम जनप्रतिनिधि र शक्तिमा हुनेलाई कारबाही भएको हामी बिरलै पाउँछौं । सन्तोष लिम्बू"
अबको विकासका प्राथमिकता,"सातदलीय समर्थनको सरकार बन्नासाथ मलाई एउटा कुराले बारम्बार सोचमग्न बनाइरहेको छ । त्यो के भने, म आफैं सहभागी नयाँ संसद् र मेरो दलसमेत सामेल वर्तमान सरकारसँग नागरिकका आशा र आकांक्षा उच्च छन् । तर जीवनको क्षणभंगुरता सम्झँदा सीमित स्रोत र समयभित्र पूरा गर्नुपर्ने जनआकांक्षा र चुनावी घोषणापत्रका प्रतिबद्धता दुवै असीमित लाग्दा रहेछन् । किनभने हामी सबैको मृत्यु निश्चित छ र काम गर्ने समय एकदम सीमित छ । यो पृष्ठभूमिमा संसद् र सरकार दुवै भूमिकामा रहने हामीमध्येका जोकसैले उच्च जनअपेक्षालाई सम्बोधन गर्न सीमित स्रोत र समयलाई अधिकतम प्रतिफल दिने गरी उपयोग नगरी सुखै छैन । विश्वसमुदाय विज्ञान र प्रविधिमा फड्को मार्दै तीव्र गतिमा अघि बढिरहेको छ, ग्लोबल साउथ भनिने नेपालजस्ता केही मुलुक भने विकासको मामिलामा दशकौं पछि छन् । समाजशास्त्री डोरबहादुर विष्टले ३२ वर्षअघि भनेजस्तो, नेपालको विकासमा अझै पनि भाग्यवाद र चाकरीवाद बाधक देखिँदै आएको छ । यो भाग्यवादलाई परास्त गर्दै हामीले दक्ष जनशक्ति उत्पादनलाई प्राथमिकतामा राख्नुपर्छ । नत्र विकासको द्रुत गति भेट्ने हाम्रो लक्ष्य केवल दिवास्वप्न हुनेछ ।सर्वप्रथम, नेपालको विकासको ढाँचा कस्तो हुने भन्नेबारे बहस आवश्यक छ । १२३ भाषा र १२६ जातजातिले भरिएको राष्ट्रमा नागरिकका विकास अवधारणा विविध छन् । भौतिक पूर्वाधार र आर्थिक सूचकांकसँगै शिक्षा, स्वास्थ्य र राज्यका अन्य स्रोतमा पहुँच लगायतका सामाजिक र वर्गीय विकास पनि महत्त्वपूर्ण छन् । विकासको कुनै एउटा दृष्टिकोण वा पद्धतिले मात्र काम नगर्न सक्छ । उदाहरणका लागि, नेपालका ठूला सहरहरूमा फुटपाथमा व्यापार गर्ने मानिसहरू र स्थानीय सरकारबीच घम्साघम्सी देखिइरहेको छ जुन विकासको पद्धतिमा समान धारणा नहुनुको परिणाम हो । न्युयोर्क वा सिंगापुरजस्ता अति विकसित सहर वा राष्ट्रको जस्तो विकास गर्ने हो भने यस्तो मोडल पछ्याउन उद्यत हाम्रा सहरहरू मृतप्रायः भइजान्छन् । किनभने हरेक सहरको आफ्नै विशिष्ट विशेषता हुन्छ । हाम्रोजस्तो विकासशील मुलुकका सम्भ्रान्त तथा कतिपय मध्यम वर्गका नागरिकहरूले अमेरिका वा युरोपका विकसित सहरमा सुविधापूर्ण जीवन जिउने सपना देख्छन् । त्यसरी नै नेपालको पनि प्रत्येक सहरले जुनसुकै सपना बोकेर उन्नति गर्ने अवसरको खोजीमा आउने जहाँसुकैका मानिसलाई पनि ठाउँ दिनुपर्छ । अन्यथा यहाँका गाउँसहरहरूबाट उत्तम अवसरको खोजीमा युरोपअमेरिकामा पुगेर स्थापित हुने प्रयत्न गरिरहेका तमाम नेपाली दाजुभाइ तथा दिदीबहिनी पनि त्यसरी नै विस्थापित हुनलायक ठानिन सक्छन् भन्ने हामी कसैले पनि बिर्सनु हुँदैन । हाम्रा महानगर, उपमहानगर र नगरका आम बासिन्दामध्ये कोहीलाई सजिलो बनाउनकै लागि अरू कतिपयलाई दुःख दिएर नयाँ वर्गहरू सृजना गर्दै जाने हो भने समता र समानतामा आधारित समृद्ध समाजको परिकल्पना साकार हुनु त कता हो कता, त्यसका लागि बन्दै गरेको जग पनि गर्ल्यामगुर्लुम हुने खतरा धेरै टाढा छैन । त्यस्तो नीति र व्यवहारले मानिसमानिसबीच विद्यमान विभेदको खाडल पुर्नुको सट्टा झन्झन् गहिरो र फराकिलो बनाउँदै लैजान्छ ।हाम्र सहरहरूमा श्रमजीवी वर्ग र राज्यबीच देखिएको टकरावको जुन समस्या छ, त्यसको समाधान बहुपक्षीय विश्लेषणबाट मात्रै सम्भव छ । राज्यपक्षले एउटा नियम बनाएर लाद्दैमा विकासको एक मात्र उपाय त्यही हो भन्ने हुँदैन । त्यसले त अझ विद्रोह निम्त्याउँछ । यो विषय समुन्नत नेपालको भविष्य कोर्नका लागि एउटा सान्दर्भिक दृष्टान्त भएकाले यहाँ उल्लेख गरिएको हो । यो पंक्तिकार मासाचुसट्स इन्स्टिच्युट अफ टेक्नोलोजी (एमआईटी) मा अध्ययनरत रहँदा त्यहाँका प्राध्यापकले विकासका तीन प्रमुख आधारहरू उत्पादनका साधन, प्रविधि र समन्वयकारी पात्रको महत्त्वबारे कुरा गर्थे । यीमध्ये समन्वयकारी पात्रको भूमिका राजनीतिक नेतृत्वले निर्वाह गर्नुपर्छ । नेपालमा उत्पादनका लागि आवश्यक स्रोत र कच्चा पदार्थ प्रशस्त मात्रामा पाइन्छन् । प्रविधि पनि सीमित मात्रामा आयात गरिएकै छ । विकासको सामूहिक सपनालाई जागृत तुल्याउन र त्यसमा काम गर्न जादूको छडी आवश्यक छैन । यसका लागि गतिशील र सामयिक नेतृत्वको भूमिका महत्त्वपूर्ण हुन्छ, जसले विकासका विविध सपनालाई एउटा धागोमा उन्न सकोस् र प्रगतिको बिगुल फुक्न सकोस् ।यहाँनेर नेतृत्व भन्नाले कुनै एउटा व्यक्तिलाई इंगित गरिएको होइन । व्यक्ति त, यस आलेखको सुरुमै भनिएजस्तो, सीमित समयका लागि आएको हुन्छ । राष्ट्रको ऐतिहासिक विकासक्रम हेर्दा एउटा व्यक्तिको भूमिका गौण देखिन्छ । तर त्यस राष्ट्रको नेतृत्वको प्रणाली र पद्धति निर्माण गर्ने प्रक्रियामा राजनीतिक नेताहरूको सामूहिक पहल आवश्यक हुन्छ । निर्वाचन सकिएर प्रतिनिधिसभा गठन भइसकेको छ र अब चुनावी भाषणको धङधङीबाट माथि उठ्ने बेला भएको छ । सतही घोषणा र प्रतिबद्धतामा सीमित नरही वस्तुगत परिणामका लागि राजनीतिक नेतृत्वले हस्तक्षेपकारी भूमिका निर्वाह गर्नुपर्छ । त्यस्तो जिम्मेवारी खोजिरहेको अर्को क्षेत्र शिक्षा हो जसले विकासको जग बसाउँछ । शिक्षाको परिणाममुखी विकासका बारेमा बहस गर्दा पूर्वप्राथमिक शिक्षाका निम्ति गाउँगाउँमा स्थापना भएका बाल विकास केन्द्रहरूसम्म पुग्नुपर्छ । निजी विद्यालयहरूले कम्तीमा तीन वर्षको पूर्वप्राथमिक कक्षा सञ्चालन गरिरहँदा सरकारी विद्यालयका विद्यार्थी एक वर्ष मात्रैको बाल विकास केन्द्रमा पढ्न किन बाध्य छन् ? राजनीतिक नेतृत्वले यो असमानताको खाडल बढ्दै जान दिने कि यसलाई सदाका लागि पुर्न हस्तक्षेप गर्ने ? सरकारी तथ्यांक अनुसार, प्राथमिक र आधारभूत तहमा क्रमशः ९६९ र ९२७ प्रतिशत रहेको खुद भर्नादर माध्यमिक तहमा आइपुग्दा घटेर ४६४ प्रतिशतमा पुगेको छ । स्नातक तहसम्म आइपुग्दा यो संख्या अझ घट्छ । शिक्षालाई भर्नाको अंकमा मात्र नहेरेर त्यसको प्रतिफलमा पनि मूल्यांकन गर्नुपर्छ । स्नातक तह उत्तीर्ण गर्ने विद्यार्थीहरूमध्ये ककसले कुनकुन विषय पढ्छन् ? तत्तत् विषयहरूमा सुधारको अवस्था कस्तो छ ? रोजगारी प्राप्त गर्न त्यो शिक्षा पर्याप्त छ कि छैन ? शिक्षाका नाममा केवल प्रमाणपत्र मात्र वितरण भइरहेको छ कि सीप र ज्ञान पनि हस्तान्तरण भइरहेको छ ? यी प्रश्नहरूको उत्तर खोजेपछि मात्र आगामी कार्यदिशा निर्माण गर्ने तहमा पुग्न सकिन्छ । यस्तो परिवेशमा संसद्ले नयाँ कानुन र सरकारले नयाँ नीतिहरू बनाउँदै गर्दा सतही लोकप्रिय नारामा मात्र सीमित नभई त्यसअघि विस्तृत र गहन अध्ययन गरिनुपर्छ । पर्याप्त स्रोत, जनशक्ति र प्रविधि अभावको बहाना बनाइरहने छुट अबको नेतृत्वलाई छैन । नेपालबाट टाढा नगईकन छिमेकी भारतकै उदाहरण हेरेर पनि शिक्षा र रोजगारीको अवसरमा समानुपात कायम गर्न सकिन्छ । जस्तो कि, सूचना प्रविधिको औद्योगिकीकरणमा सन् १९९८ देखि सुरु भएको बैङ्लोर बुम बाट प्रेरित भएर निजी क्षेत्रसँग नेपाल सरकारले सहकार्य गर्नुपर्छ । नेपालको निजी क्षेत्र परिपक्व हुने बाटामा छ भन्दै गर्दा परिपक्व भइसकेको भारतको निजी क्षेत्रसँग सहकार्य किन नगर्ने ? शिक्षा र रोजगारीबीच सामञ्जस्य कायम गर्नका निम्ति शिक्षामा राज्यको लगानी केवल लगानीका निम्ति नभई त्यो अर्थपूर्ण र प्रतिफल दिने किसिमको हुनुपर्छ । राज्यले सैद्धान्तिक मात्र नभई व्यावहारिक शिक्षामा समेत जोड दिनुपर्छ । उदाहरणका लागि, कम्प्युटर प्रविधिका निम्ति आवश्यक जनशक्ति उत्पादन गर्न अनौपचारिक शिक्षातालिमका रूपमा बुट क्याम्पहरू आयोजना गर्ने र तिनबाट उत्पादित जनशक्तिलाई दक्षको मान्यता दिएर विकासको आधारका रूपमा सदुपयोग गर्न सकिन्छ । विकास र राजनीतिक नेतृत्वको कुरा गरिरहँदा निष्पक्ष मिडिया र सचेत नागरिकको भूमिका पनि बिर्सनु हुँदैन । मिडियालाई राज्यको चौथो अंग भनिन्छ । सञ्चारमाध्यमको भूमिका राजनीतिक पृष्ठभूमिका समाचारसँगसँगै जनजीविकाका सवाल अथवा विकासको बहुपक्षीय चरित्रसम्बन्धी बहसमा केन्द्रित हुनुपर्छ । साथै, नागरिक तहमा पनि जागरुकता र सचेतता आवश्यक छ । कसको अजेन्डा के हो ? त्यो अजेन्डा पूरा गर्ने मार्गचित्र के हो ? आर्थिक स्रोत र खर्चमा कत्तिको पारदर्शिता छ ? यस्ता विषयमा नागरिकको जागरुकता र क्रियाशीलता जरुरी हुन्छ । किनभने हरेक आवधिक निर्वाचनमा मतदान गर्ने जिम्मेवारीका अतिरिक्त ती निर्वाचनबीच समेत नागरिकले पहरेदारको भूमिका निभाउनुपर्छ । अन्यथा राज्य प्रशासनसँग सम्बन्धित सार्वजनिक महत्त्वका विषयमा नागरिकको अर्थपूर्ण सहभागिता सुनिश्चित हुन सक्दैन । अन्त्यमा, नेपाली राजनीतिको पछिल्लो विकासक्रममा छुटाउन नहुने विषय वैकल्पिक राजनीति को उदय हो । वैकल्पिक राजनीति शब्दावली आफैंले कति फरकफरक कुरा जनाउँछ, त्यो व्यक्तिगत धारणामा भर पर्न सक्छ । व्यवस्था ठीक भए सबै ठीक हुन्छ भन्ने भाष्य निर्माण गरेर अमुक राजनीतिक दल वा शक्तिले सबै समस्याको समाधान गर्छ भन्नुचाहिँ वैकल्पिक राजनीति होइन । किनभने समाजलाई क्षणभरमा परिवर्तन गर्नका लागि कुनै खास जादूको छडी अस्तित्वमा छैन । वैकल्पिक राजनीतिसँग पनि त्यस्तो ब्रह्मास्त्र हुने कुरै भएन ।वास्तवमा वैकल्पिक राजनीति त नागरिकको तहमा देखिनुपर्छ । त्यसका लागि हरेक नागरिकले आफ्नो व्यक्तिगत, व्यावसायिक, पेसागत जीवनबाट एकै छिनका निम्ति भए पनि समय निकालेर सचेत नागरिकका रूपमा राजनीतिक मुद्दा र विकासका बहसमा सक्रिय सहभागिता जनाउनु जरुरी छ । नागरिकको सबैभन्दा ठूलो शक्ति सायद आवधिक निर्वाचनमा दिने मत हो र त्यसपछिको शक्तिशाली अस्त्र उनीहरूको सशक्त आवाज हो । जिम्मेवार नागरिकको त्यही सदाबहार शंखघोषलाई वैकल्पिक राजनीतिका रूपमा बुझेर तदनुरूपको आचरणमा निष्ठापूर्वक क्रियाशील रहन सक्यौं भने नयाँ संसद् र सरकारका माध्यमबाट नेपाललाई उकास्ने भूमिकामा हामी खरो उत्रिन सक्छौं । श्रेष्ठ राष्ट्रिय स्वतन्त्र पार्टीकी प्रतिनिधिसभा सदस्य हुन् ।"
वामपन्थी पार्टी र मध्यम वर्ग,"को हो मध्यम वर्ग ?आर्थिक वर्गको कुरा गर्दा सुरुमा मार्क्स नै आउने भए । उनका अनुसार पुँजीवादी समाजमा श्रमिक (सर्वहारा) र बुर्जुवा गरी दुई वर्ग हुन्छन् । बुर्जुवासँग उत्पादनका साधन हुन्छन्Ù जस्तै जग्गा, कलकारखाना र पैसा । श्रमिकसँग उत्पादनमा चाहिने एक मात्र साधन हुन्छ श्रम । मार्क्सका पालामा बुर्जुवा र श्रमिकबीच मध्यम वर्ग उल्लेख्य मात्रामा थिएन । थोरै नै भए पनि, मार्क्सले मध्यम वर्गलाई खासै वास्ता गरेनन् । उनको भविष्यवाणीमा पुँजीवादको विकासका क्रममा दुई वर्गबीच ध्रुवीकरण (पोलराइजेसन) हुन जान्छ । अर्थात्, धनी अझै धनी हुँदै जान्छन्, गरीब अझै गरिब । यस क्रममा सीमित मध्यम वर्ग पनि श्रमिक वर्गमा परिणत हुन पुग्छ ।मार्क्सलाई वर्गकै विश्लेषणमा चुनौती दिने अर्का जर्मन विद्वान् हुन् म्याक्स वेबर । उनले मध्यम वर्गको विशिष्ट खालको विश्लेषण गरे ह्वाइट कलर वर्कर, साधारणतया शारीरिक श्रम होइन, बरु बुद्धिबाट जीविका आर्जन गर्ने तप्का मध्यम वर्ग हो । यसले श्रमिक वर्गभन्दा बढी लाइफ चान्स (जीवनमा चाहिने सरसुविधा) प्राप्त गर्छ, किनभने यसको तलब पनि श्रमिकभन्दा बढी हुन्छ । अर्थात्, तलब बढी हुनासाथ स्वास्थ्य, शिक्षा तथा अरू सेवामा मध्यम वर्गको औसत श्रमिकभन्दा बढी पहुँच भयो । त्यस्तै, मध्यम वर्गसँग बुर्जुवाको जस्तो आर्थिक पुँजी नभए पनि, फ्रेन्च लेखक बोर्डुवाले पहिचान गरेको सांस्कृतिक पुँजी भने हुन्छÙ जस्तै चिनजान, बोलीचाली, पढाइ, भाषा, गीतसंगीत, रेस्टुराँमा काँटाचम्चा चलाउने तरिका इत्यादि । वेबरले मार्क्सभन्दा ठीक उल्टो अर्को पनि दृष्टिकोण राखे मध्यम वर्ग हराउँदै जाँदैन, बरु यसको आकार बढ्दै जान्छ । वा, श्रमिक वर्गको ठूलो हिस्सा कालान्तरमा मध्यम वर्गमै समाहित हुन्छ । मार्क्स वा वेबरमा को ठीक भन्ने कुरो ठूलै प्राज्ञिक विमर्शको विषय हो । तर विगत डेढ सय वर्षको पुँजीवादको इतिहास सरसर्ती हेर्ने हो भने, मध्यम वर्गको आकार भने बढेकै देखिन्छ । कम से कम, नेपालको परिवेशमा मध्यम वर्ग बढेकै छ । यसको मुख्य कारण भनेको चाहिँ प्राकृतिक तवरमै नेपाली जनताको वर्ग उत्थान हुनु हो । यहाँ खानलाउन संकट हुने किसान वर्गको महत्त्वपूर्ण तप्काले २०४६ सालपछि खाडीमलेसियामा गएर श्रम बेच्न थाल्यो । त्यहाँबाट पठाइएको पैसाका कारण नेपालका सहरबजार र गाउँहरूमा डिस एन्टिनासहितको एकतले पक्की घर बनाउन, आँगनमा एउटा मोटरसाइकल राख्न र छोराछोरीलाई नजिकको अंग्रेजी बोर्डिङ स्कुलमा पढाउन सक्ने क्षमता बढेको देखिएको छ । सन् २०२२ सम्म आइपुग्दा तिनै खाडीमलेसियाका मजदुरले पठाएको पैसाले देशको कुल गार्हस्थ्य उत्पादनको एकचौथाइ धानेको छ । त्यही पैसाको मल्टिप्लायर इफेक्ट का रूपमा सहरबजारभरि लुगा, खाद्यान्न, स्वास्थ्य, शिक्षा र मनोरञ्जन सम्बन्धी अनेक व्यापारव्यवसाय चलेका छन् । त्यसैले, खाडीमलेसियाको मजदुर वर्गले नेपालमा पठाएको पैसाबाट एउटा ठूलो मध्यम वर्गको उदय भएको छ । यसका साथै, नेपालमा पक्का ह्वाइट कलर वर्करहरू जस्तै ः गैरसरकारी संस्थाका कर्मचारीहरू, सरकारी कर्मचारीहरू, शिक्षक, डाक्टर, इन्जिनियर इत्यादि को संख्या पनि बढेकै छ । अवसरवादी कि क्रान्तिकारी ?मजदुरकिसान वा सर्वहारा वर्गका सम्बन्धमा मार्क्सले गुमाउनका लागि (शरीरमा बाँधिएको) साङ्लोबाहेक केही नभएको भनेका थिए । त्यही केही नभएका सर्वहाराले जस्तोसुकै बलिदान दिन सक्ने र समाज बदल्नका लागि क्रान्ति गर्न सक्ने भन्ने अभिप्राय थियो उनको । उन्नाइसौं शताब्दीको औद्योगिक क्रान्ति भैसकेको युरोपमा धनी र गरिबबीच एकदमै ठूलो खाडल थियो एवं मध्यम वर्ग एकदमै सीमित थियो । त्यति बेला क्रान्तिको स्वाभाविक नायक गरिबहरू नै थिए । मध्यम वर्गलाई भने मार्क्सवादीहरूले ढुलमुले र अवसरवादी भएको आरोप लगाउँदै आएको अहिलेदेखि होइन । तर बीसौं शताब्दीको उत्तरार्द्धको लोकतन्त्रीकरण विषयका ज्ञाता डायट्रिक रोसिमेयरले मध्यम वर्गलाई न क्रान्तिकारी न पुरातनवादीका रूपमा हेरेका छन् । देश, काल, परिस्थिति अनुसार यसले कहिले श्रमिकको त कहिले बुर्जुवाको साथ दिन्छ । नेपालका पछिल्ला दुई दशक हेर्दा चाहिँ यहाँको मध्यम वर्गले मजदुरकिसानसँग मिलेर राजसंस्था फालेकै हो । तर अहिले आएर मध्यम वर्गको राजनीतिक चेतलाई एक महत्त्वपूर्ण वामपन्थी राजनीतिज्ञले विचलनको संज्ञा दिनुभएको छ ।शंकर पोखरेल यस अर्थमा सही हुनुहुन्छ कि, सहरिया मध्यम वर्गले बोलेको छ अहिले । पोलिटिक्स इज अ डर्टी गेम भन्ने सहरिया मध्यम वर्ग यसपालि संसदीय निर्वाचनमा पनि जबर्जस्त रूपमा अगाडि आएको छ । पत्रकार पत्रकारिताको खोल च्यातेर अगाडि आए, अस्पतालमा मात्र देखिने डाक्टरहरू भोट माग्दै घरघर हिँडे र सुनसरी क्षेत्र नम्बर १ मा यौनिक अल्पसंख्यक अधिकारवादी गोमा तामाङ सरिन ले १६ हजार ६ सय ६ मत प्राप्त गर्दै झन्डै चुनाव जितिन् । जे होस्, एउटा सकारात्मक ऊर्जा अगाडि आएको छ । ठ्याक्कै यतिउति मध्यम वर्गको भोटले जितहार भयो भन्ने रिसर्च त अहिले हामीसँग छैन, त्यही पनि, देशको प्रमुख पार्टीका महासचिव पोखरेलको विश्लेषणजस्तै, नयाँ अनुहारहरूलाई जिताउनमा मध्यम वर्गको हात देखिन्छ । बल वामपन्थीहरूकै कोर्टमा कुनै पनि वर्ग आफैंमा अवसरवादी वा क्रान्तिकारी हुँदैन । मजदुर वर्ग गलत दिशामा गयो भने फासीवादमा कसरी होमिन सक्छ भनेर दोस्रो विश्वयुद्धअगाडिको युरोप हेरे पुग्छ । त्यस्तै, अहिलेको सहरिया मध्यम वर्गलाई आफैंमा क्रान्तिकारी कदापि भन्न सकिँदैन । यसमा सीमान्तीकृत जातजातिलाई हेर्ने नजरमा संकीर्णता देखिन्छ । यसले सुरुदेखि नै संघीय प्रणालीमाथि शंका गरेको छ । यसमा वस्तुगत विश्लेषण र योजनाभन्दा पनि लोकप्रियतावाद हावी देखिन्छ । यद्यपि सहरिया मध्यम वर्गको अहिलेको राजनीतिक आवाज पुराना पार्टीहरूको तौरतरिकाविरुद्धको प्रतिक्रिया नै हो । तर नयाँ ढाँचामा अगाडि बढ्न खोजे पनि, सहरका मध्यम वर्गको ठूलो हिस्सा अझै पनि वामपन्थी रुझान राख्छ । यो भोट बैंकसँगसँगै सम्पूर्ण सहरिया मध्यम वर्गलाई आफ्नो पकडमा राखिराख्न वामपन्थीहरूले के गर्नुपर्छ त ? एउटा राजनीतिक दल, त्यसमाथि पनि वामपन्थी दलले सर्वहारा र मध्यम वर्गलाई सँगै राखेर वैचारिक नेतृत्व दिनु उसको जिम्मेवारी होइन र ? यस्तो खालको नेतृत्वका लागि अब वामपन्थीहरूले आफ्नो पार्टीगत दृष्टिकोणलाई शास्त्रीय मूल्यमान्यताबाट माथि उठेर परिष्कृत बनाउँदै लानुपर्ने देखिन्छ । वास्तवमा धेरै पछि कुनै वामपन्थी नेताले देशको राजनीतिक वातावरणको विश्लेषणमा वर्ग को भूमिका अगाडि ल्याएको सुनियो । यो आफैंमा स्वागतयोग्य विषय हो । सायद राष्ट्रिय स्वतन्त्र पार्टीको उदय र सामान्यतः मध्यम वर्गको राजनीतिक हस्तक्षेपले फुकुयामाको इन्ड अफ हिस्ट्री लाई नेपाली सन्दर्भमा आत्मसात् गरेको देखिन्छ । र सायद अब नेपाली जनताको एउटा महत्त्वपूर्ण हिस्साले परम्परागत वामपन्थ र दक्षिणपन्थको राजनीतिक आयाम चिरेर अहिले वर्तमानमा सर्भिस डेलिभरीलाई प्राथमिकतामा पो राखेको हो कि ? अहिले बिदेसिनुपर्ने बाध्यताको विकल्प पो खोजेको हो कि ? बिदेसिँदै गर्दा पनि, राहदानी बनाउँदा लामो लाइन घटाउन खोजेको हो कि ? सस्तोमा गुणस्तरीय शिक्षा र स्वास्थ्य सेवा खोजेको हो कि ? त्यसैले बढ्दै गएको सहरीकरणसँगै बढेको मध्यम वर्गको आकार, अनि यस वर्गसँगै बढेको शैक्षिक स्तर र त्यसबाट जन्मेका आकांक्षाहरूलाई वामपन्थीहरूले गम्भीरताका साथ सम्बोधन गर्नैपर्छ । यदि वामपन्थीहरूले सहरिया मध्यम वर्गको नयाँ प्रवृत्तिलाई विचलन नभनी, यसलाई सही वैचारिक नेतृत्व दिन सकेनन् भने, नेपाली राजनीतिमा गैरऐतिहासिक प्रवृत्ति हावी भएर अन्त्यमा पुँजीवाद नै सर्वेसर्वा हो भन्ने भाष्य अघि बढ्न सक्नेछ । र त्यस्तो भएमा, नेपाली कांग्रेसले त आफ्ना भोटरहरू मात्र गुमाउला तर वामपन्थीहरूले चाहिँ ठूलो वैचारिक चुनौतीको पनि सामना गर्नुपर्नेछ । अहिलेसम्म चाहिँ, बल वामपन्थीहरूकै कोर्टमा छ ।"
नेतालाई सुरक्षा खतरा केबाट ?,"वि शिष्ट व्यक्तिका लागि नियमविपरीत खटाइएका सुरक्षाकर्मी फिर्ता ल्याउन गृह मन्त्रालयले परिपत्र जारी गरेको छ । सिंहगर्जनसहित घोषणा गरिने तर कार्यान्वयनका बेला पुच्छर लुकाउने गरिएका यस्ता निर्णय हुनु गृह मन्त्रालयको इतिहासमा नौलो होइन । नौलो के हो भने, उदीयमान बनेर नेपाली राजनीतिको दैलो ढकढक्याउन आएको राष्ट्रिय स्वतन्त्र पार्टीले सम्हालेको मन्त्रालयको यो सुरुआती कदम हो । पूर्णपालना भए यसले प्रहरी संसाधन र जनताको करको विवेकी उपयोग गराउँछ । त्यसैले अहिलेका गृहमन्त्रीलाई शंकाको सुविधाचाहिँ दिन सकिन्छ ।यद्यपि, खटिएका सुरक्षाकर्मीको संख्याभन्दा बढी बहस हुनुपर्ने विषय हो विशिष्ट व्यक्तिको सुरक्षासम्बन्धी कार्यविधिमै गरिनुपर्ने सुधार । कार्यविधि पालना गराउनु अल्पकालीन समाधान हो, कार्यविधि नै अद्यावधिक गर्नु दीर्घकालीन । त्यसका लागि भीआईपीलाई हुने सुरक्षा खतरा बुझ्ने र तीसँग जुझ्ने तौरतरिका महत्त्वपूर्ण हुन्छन् । अहिले नवीन सुरक्षा चुनौती यत्रतत्र छन् । अगलबगल सुरक्षाकर्मी राखेर, साइरन बजाउँदै सडक खाली गराएर र घरदेखि मञ्चसम्म बन्दुकधारी उभ्याएर भीआईपी जोगाउँछु भन्नु भ्रम हो । हामीकहाँ असुरक्षा भन्नाले मानिसबाट हुने खतरालाई धेरै बुझिन्छ । तर भीआईपीलाई असुरक्षा तिनको कार्यालयको बनोट, बिजुली, प्रकोप वा स्वास्थ्य चुनौती जेबाट पनि हुन सक्छ । अहिले भौतिक आक्रमण गर्न भौतिक रूपमा नजिकिनै पर्दैन । संसारमा राजनीतिक व्यक्तित्वमाथिका पछिल्ला आक्रमणमा रेडियोधर्मी पदार्थ र रिमोटनियन्त्रित हतियारहरू प्रयोग भएका छन् । अहिले चल्दाचल्दैको कारनजिक पुगेर सिस्टम ह्याक गरी दुर्घटना गराइदिन सकिन्छ । मुटुको चाल नियन्त्रण गर्ने केही पुराना मोडलका पेसमेकरलाई चुम्बकीय प्रविधिले दस मिटर वरैबाट निष्क्रिय पार्न सकिने बताइन्छ । यसर्थ सुरक्षाकर्मीको संख्याभन्दा लक्षित व्यक्तिको व्यक्तिगत वा स्वास्थ्य सम्बन्धी सूचनाको गोपनीयता बरु बढी महत्त्वपूर्ण हो । अब कुरा गरौं भीष्म तयारी नचाहिने जुत्ताप्रहारहरूको । नेपालका प्रचण्डदेखि अमेरिकाका जर्ज डब्ल्यू बुससम्मले जुत्ताप्रहार खेपे । प्रचण्ड र झलनाथ खनाल दुवैलाई झापड हानियो । सुशील कोइरालाले चाहिँ चौकोसको आक्रमण बेहोरे । आंशिक रूपमा यो अपर्याप्त दण्डव्यवस्थाको परिणति हो । फौजदारी कानुन बलियो भएका मुलुकमा जुत्ताप्रहार गर्दा मात्रै पनि हत्याप्रयासको मुद्दा चल्न सक्छ । चुच्चो बनोट भएको जुत्ता (जस्तै, महिलाको कक्सुज) ले टाउकाको निश्चित भागमा लागे ज्यानै जान सक्छ । आंशिक कारणचाहिँ जनताका चरम आक्रोश सम्बोधन गर्न नसक्ने नेता र फरक विचार राख्ने व्यक्तिलाई स्विकार्न नसक्ने असहिष्णु प्रवृत्ति हो । यी जटिल समस्या नेताजनता दुवैको लोकतान्त्रिक व्यवहारबाट मात्रै हल हुन सक्छन्, सुरक्षाकर्मी बढाएर किमार्थ सकिँदैन ।भीआईपी सुरक्षाको उद्देश्य तिनको प्राणरक्षा मात्रै होइन । विवादित नेतामाथि हुने आक्रमणका कारण प्रतिक्रियात्मक हूलदंगा मच्चिन सक्छ । कहिलेकाहीँ साम्प्रदायिक सद्भाव खलबलिन्छ । एउटा कुशल राजनीतिकर्मी गुम्दा देशको उन्नतिमै असर पर्छ । यिनै राजनीतिक र आर्थिक क्षति रोक्न पनि भीआईपीलाई केही तहको सुरक्षा चाहिन्छ । कार्यसम्पादनका सिलसिलामा गृहमन्त्री, अर्थमन्त्री र प्रमुख न्यायाधीशले जोखिमपूर्ण निर्णयहरू लिनुपर्ने हुन्छ । त्यसैले पदावधि सकिएको निश्चित अवधिसम्म (जस्तै, एकदुई वर्ष) राज्यले विशेष सुरक्षा दिनु जायज हो । त्यसपछि त बाँकी नागरिकले जस्तो सुरक्षा सुविधा पाउँछन्, तिनैमा सीमित हुनुपर्ने हो । जस्तै, दसवर्षे माओवादी युद्ध सकिएकै चौध वर्ष भइसक्यो । प्रचण्डलाई यो पालि प्रधानमन्त्री बन्नुअघिसम्म दिइएको सुरक्षा सुविधा त्यही युद्धको नेतृत्व गरेबापत आइपर्न सक्ने खतरामा आधारित थियो । आफैंलाई जीवनभर सुरक्षा चुनौती हुने गरेर युद्ध छेड्नु उनले लिएको व्यक्तिगत जोखिम थियो । उनको सुरक्षामा तीन पुस्ता नेपालीको कर खर्च हुनु जनताको पसिनाको अपमान र अपव्यय हो । तस्करी र गम्भीर अपराधको भुङ्ग्रो बनेका कतिपय सीमावर्ती जिल्लामा प्रहरीको खटन दरबन्दीभन्दा २५ प्रतिशतले कम छ । तर केही भूपू मन्त्रीले आफ्नै सुरक्षार्थ दसौं प्रहरी राखेका छन् । नैतिकता योभन्दा रसातलमा जाने ठाउँ सायदै कहीँ छ ।उन्नत राष्ट्रहरूमा भीआईपीलाई सबै खाले गतिविधिमा सुरक्षा दिइँदैन । जस्तै, अस्ट्रेलियामा सांसद र पूर्वप्रधानमन्त्रीका कार्यालयलाई विशेष सुरक्षा सुविधा दिइन्छ । धेरैजसोमा सुरक्षाकर्मी सशरीर उपस्थित हुँदैनन् । निवासमा भौतिक सुरक्षाको व्यवस्था भए त्यो राजनीतिक हिंसाविरुद्ध मात्रै हुन्छ । व्यक्तिगत अपराध वा चोरीडकैतीबाट घर सुरक्षित राख्ने वा नभए प्रहरीको सहयोग माग्ने जिम्मा भीआईपीको आफ्नै हुन्छ । कार्यालयमा चाहिँ नियमित निगरानी हुने र आवश्यक परे प्रहरी तत्कालै खटिने व्यवस्था छन् । त्यसका लागि प्रहरी कार्यालयसँग जोडिएका सीसीटीभी र आपत्कालीन बटन हुन्छन् । यति हुँदाहुँदै भीआईपीका अघि गरिने शान्तिपूर्ण प्रदर्शनमा चाहिँ प्रहरी हस्तक्षेप हुँदैन । सार्वजनिक नीतिको नेतृत्व गर्ने नेताले त्यतिचाहिँ खप्ने ल्याकत राख्नुपर्छ ।खतरा मूल्याङ्कन विधिको प्रभावकारिता अर्को पक्ष हो । सुरक्षा खतरा भनेको कसैलाई शारीरिक, मानसिक, राजनीतिक अथवा आर्थिक क्षति पुर्याउने अभिप्राय वा सम्भावना हो । यस्तो खतरा दुई खाले हुन्छ लक्षित व्यक्तिलाई जुनसुकै समयमा आइपर्न सक्ने अथवा निर्धारित स्थान, गतिविधि वा रुटमा मात्र आउने । यसलाई खुट्याउन स्थानीय अपराधको दर तथा प्रवृत्ति र प्रत्यक्ष तथा कल्पित खतरा (डिरेक्ट एन्ड पर्सिभ्ड थ्रेट) को विश्लेषण गर्नुपर्ने हुन्छ । तर त्योभन्दा महत्त्वपूर्ण कुरा हो आक्रमणकारीको क्षमता, अभिप्राय र अवसर (क्यापाबिलिटी, इन्टेन्ट एन्ड अपर्च्युनिटी) को विश्लेषण । यी तीनै तत्त्व बलिया हुँदा खतरा उच्च रहन्छ । मूल्याङ्कन विधि अद्यावधिक भए मात्रै सम्भाव्य, सन्निकट र तत्कालीन खतराहरू (पटेन्सल, इमिनेन्ट एन्ड इमिडियट थ्रेट्स) को पहिचान चुस्त हुन्छ । सबै सुरक्षा खतरा वास्तविक खतरामा परिणत हुँदैनन् । जोगाउनुपर्ने मानिस जतिजति खतरासँग नजिकिन्छ, सम्भाव्य खतरा वास्तविक खतरामा परिणत हुने जोखिम उति नै बढ्छ । हामीकहाँ भीआईपीले रवाफका लागि आवश्यकभन्दा धेरै कार्यक्रममा पानस बाल्ने र रिबन काट्ने चलन छ । यो प्रवृत्ति घटाउँदा मात्रै पनि धेरै खर्च र जोखिम टार्न सकिन्छ । नेताहरूले सार्वजनिक भेटघाट कार्यालयमा नगरी निजी निवासमा गरिदिँदा दोहोरो सुरक्षा व्यवस्था गर्नुपर्छ । कार्यालयका अतिरिक्त निजी निवासको जोखिम मूल्याङ्कन, आपत्कालीन विकल्पका योजना र पहराले झन्झट र खर्च उस्तै बढाउँछन् ।यो जटिल समस्या समाधानको प्रवेशविन्दु भीआईपीको पुनर्परिभाषा तथा वर्गीकरण र राज्यले सुरक्षा दिने तिनका गतिविधिको सीमाङ्कन हो । सार्वजनिक स्थानमा हुने आक्रमणका धेरै अपराधी व्यक्तिगत कुण्ठा पालेका, आपराधिक पृष्ठभूमि भएका, लागूऔषध वा मानसिक समस्या भएका तथा पारिवारिक जीवनमा ऋण वा कलहजस्ता तनाव भएका देखिएका छन् । सम्भावित आक्रमणकारीहरू (पर्सन्स अफ इन्ट्रेस्ट) को सूची बनाउने, तिनमाथि निगरानी बढाउने र तिनको आक्रमण क्षमता (जस्तै, साना हतियारको पहुँच) घटाउने कामले भीआईपी सुरक्षालाई एकीकृत र मितव्ययी बनाउँछ ।भीआईपीको सुरक्षालाई खर्चमैत्री र लक्ष्यकेन्द्रित बनाउने काम सुरक्षाकर्मीको संख्या होइन, कार्यविधिको गुणस्तरले निर्धारण गर्छ । खटिने सुरक्षाकर्मीको संख्या नियमसंगत बनाउँदा जनप्रिय बन्न सकिएला, तर दीर्घप्रभावी बन्नचाहिँ सुरक्षाको पद्धति नै सुधार्नुपर्छ ।"
श्यामश्वेत शाहरूख खान,"बलिउडका हिन्दी सिनेमाहरू फिका बन्दै गएको विश्लेषण प्रचारमा छ । दक्षिण भारतका चलचित्रमा भइरहेका परीक्षण धेरै रुचाइँदै गएकाले बलिउडमा चलेका कथा, सिनेमा निर्माणका तौरतरिका, स्थापित कलाकार, निर्देशक र निर्माता सबै बिस्तारै विस्मृत हुने आकलन सुनिन्छ । यसै बेला दिल्लीबाट निस्कने द क्याराभान पत्रिकाले अभिनेता शाहरूख खानको श्यामश्वेत तस्बिर राखेर उनीमाथि कभर स्टोरी प्रकाशन गरेको छ । लामो समय हिन्दी सिनेमा संसारमा छाएका शाहरूखको रंगैरंगको जिन्दगी यस पटक ओझेल परेको छ तर उनको श्यामश्वेत अवतार बलिउडको व्यापारसँग नभई, भारतको राजनीतिसँग जोडिएको छ । भारतीय राजनीतिमा अरू सबै रंग विलुप्त भएर गेरु रंग हावी भएपछि, शाहरूखको सादा तस्बिर अर्थपूर्ण बनेको हो । सन् २०१५ मा उनले भारतीय समाजमा असहिष्णुता व्याप्त हुन थालेकामा सार्वजनिक चिन्ता व्यक्त गरेका थिए । त्यसको करिब एक वर्षअघि मात्र भारतीय जनता पार्टी (बीजेपी) सत्तामा आएको थियो, नरेन्द्र मोदी प्रधानमन्त्री बनेका थिए । दक्षिणपन्थको हावा बाक्लिन थालेपछि मुस्लिम, दलित र धेरै अल्पसंख्यक समुदायले सकस भोग्न सुरु गरे । सत्ताका आलोचकहरू बोल्न र लेख्न हच्किने अवस्था आइलाग्यो । बोलेका वाक्य र शब्दलाई समग्रताबाट विमुख तुल्याएर सामाजिक भनिने विद्युतीय सञ्जालमा दुष्प्रचार गर्ने क्रम सुरु भयो । साथै, ह्वाट्स्यापजस्ता विद्युतीय संयन्त्र प्रयोग गरेर हिन्दु समुदायलाई अपमान गरिएको भन्ने अफवाहहरू फैलाउन थालियो । केही समयपहिले मात्रै मुस्लिमले लभ जिहाद छेडेको अफवाह ह्वाट्स्यापबाटै फैलाएर हिन्दु र मुस्लिम समुदायबीच हिंसा मच्चाइएको थियो । सम्भवतः यी सबै परिस्थितिप्रति चिन्तित हुँदै उनले असहिष्णुता बढेको भनाइ राखेका थिए । शाहरूखको सो भनाइ सार्वजनिक भएको सात वर्षपछि, भनाइमा प्रयुक्त इन्टोलरेन्स (असहिष्णुता) शब्दले आम भारतीयको मन दुखाएको र दुनियाँका सामु भारतीय समाजको अपमान गरेको भनेर उनको खेदो खनियो । साथै, शाहरूख र दीपिका पादुकोण अभिनीत पठान सिनेमाको प्रचारका लागि बेशरम रंग नामको गीत सार्वजनिक भएपछि कलाकारले लगाएका गेरु र हरियो रंगका पहिरनलाई औंल्याउँदै भारतीय समाज र हिन्दु धर्मकै अपमान गरेको आरोप लगाइयो । आरोप मात्रै नभई, मध्यप्रदेशका गृहमन्त्री नरोत्तम मिश्राले त सिनेमाहलमा पठान चलाउन नदिने उर्दी पनि जारी गरे । यसै मेसोमा केही समयपहिले दीपिकाले जवाहरलाल नेहरू विश्वविद्यालय (जेएनयू) का विद्यार्थीको आन्दोलनलाई समर्थन गरेकामा पनि क्षुब्धता व्यक्त गरियो । उनले टुकडे टुकडे ग्याङ अर्थात् मुलुक टुक्य्राउनुपर्छ भन्ने जत्थाप्रति सहानुभूति देखाएको आरोप लगाइयो । यसअघि पनि शाहरूखले प्रयोग गरेको असहिष्णुता शब्दलाई नै औजार बनाएर उनी अभिनीत सिनेमा जीरो विरुद्ध प्रचार गरिएको क्याराभानले उल्लेख गरेको छ । बलिउडका धेरै सिनेमाजस्तै यसमा पनि थुप्रै समस्या थिए होलान् र आलोचनाका अनेक विन्दु पक्कै फेला पर्लान् । सिनेमा हेरेर विषयवस्तु, अभिनय, कथा भन्ने शैली, वा निर्माण र निर्देशनका विभिन्न पक्षमा सम्यक् आलोचना हुन जरुरी हुन्छ । तर सिनेमै नहेरी, कुनै अभिनेताको नामथर वा समुदायको आडमा, उसले राखेको कुनै विचारका आधारमा, वा भनाइमा प्रयुक्त एउटा कुनै शब्द टिपेर सिनेमाविरुद्ध विषवमन गरिनुले नै समाजमा असहिष्णुता व्याप्त भएको संकेत गर्छ । यही दुष्प्रचारका कारण कतिपय सिनेमाहलमा जीरो प्रदर्शन नै हुन सकेन भने, प्रदर्शन भएका कतिपय सिनेमा हलसम्म कोही दर्शक पुगेनन् । यस पटक पनि ह्वाट्स्याप नै प्रयोग गरी सिनेमा नहेर्न दर्शकलाई उक्साइएको थियो । क्याराभानका अनुसार दुष्प्रचारका लागि प्रयोग भएको ह्वाट्स्याप मेसेज यस्तो थियो, यिन को पैसे देते हो, इस्लामियों को, जिहादियों को पैसे देते हो, यह बाहर जाकर बोलते हैं इन्डिया इज इन्टोलरेन्ट । त्यति मात्र नभई, शाहरूखलाई हतोत्साही तुल्याउन उनी अभिनीत विज्ञापनले प्रचार गरेका सामग्रीहरूको प्रयोग गर्न नहुने हल्ला मच्चाइयो । राज्य संयन्त्र नै प्रयोग गरेर बिनाप्रमाण उनका छोरा आर्यन खानलाई लागूऔषध प्रयोग र ओसारप्रसार गरेको आरोपमा करिब एक महिना कस्टडीमा राखियो । लामो झन्झट र हैरानी दिएपछि कुनै ठोस प्रमाण फेला नपरेको भन्दै उनलाई रिहा गरियो । त्यसअघि नै उनी बास बसेको होटलअघिल्तिर नाराबाजी गर्ने, उनी चढेको गाडीमा ढुंगा बर्साउने लगायतका काम भइसकेका थिए । पछिल्ला वर्षहरूमा प्रत्येक पटक शाहरूख सम्बन्धी कुनै समाचार सार्वजनिक भएपछि, उनले २०१५ मा बोलेको सोही असहिष्णुता शब्दको स्मरण गरिन्छ, र सो शब्दले सिंगो समाजको कसरी अपमान गरेको थियो भनेर व्याख्या हुन थाल्छ । यही सिलसिला जोडिँदै जाँदा, भारतीय गायिका लता मंगेसकरको मृत्युपछि, उनको पार्थिव शरीरमा आफ्नो धार्मिक रीत अनुसार शाहरूखले सम्मान जनाउँदा पनि उनको आलोचना गरियो । मंगेसकरको पार्थिव शरीरमा थुकेको आरोप लगाएर उनीविरुद्ध दुष्प्रचार गरियो । शाहरूख र उनी अभिनीत सिनेमाविरुद्ध जस्ता प्रचार भए, ती सबैले उनको सात वर्षपहिलेको भनाइलाई नै प्रमाणित तुल्याउँछन् । त्यति मात्रै होइन, आम दलित र मुस्लिममाथि भएका सबै प्रहारलाई एक ठाउँ राखेर हेर्दा असहिष्णुता शब्द स्वयं फिका हुन पुग्छ । असहिष्णुताको यसभन्दा ठूलो प्रभाव र परिणाम सुन्न सकिने हिंसा हुँदैन । लेखक र चिन्तकहरू मारिएका र उनीहरूलाई हतोत्साही तुल्याउन विद्युतीय सञ्जालमार्फत गरिएका बुलिइङ हेर्दा सहजै बुझिन्छ, भारतीय समाजमा खुलेर आफ्ना मत अभिव्यक्त गर्न सकिने अवस्था छैन । त्यसैले आफूले बुझेको यथार्थ बोल्ने साहस जुटाउने बलिउडका स्थापित कलाकारमा शाहरूख करिबकरिब एक्लै छन् । केही दिनपहिले कोलकातामा आयोजित एक कार्यक्रममा अमिताभ बच्चनले करिब शाहरूखकै भाकामा आफ्ना असहमति प्रकट गरेका खबरहरू प्रकाशित छन् । तथापि, शाहरूखको एक्लोपनाको पूर्णतया अन्त्य भइसकेको छैन । त्यसो त जतिसुकै चर्को बदनामी भए पनि, अत्यन्त चर्चित कलाकार भएकाले, गौरी लङ्केश र गोविन्द पन्सारेजस्ता सत्ताविहीन बौद्धिकजसरी मारक प्रहार उनले खेप्नुपरेन । यथार्थको अर्को पाटो पनि उत्तिकै पेचिलो छ अन्य कतिपय ठूला कलाकारले झैं आफ्नो मुस्लिम परिचय छोप्न अर्को नाम नराखेका र सगर्व मुस्लिम परिचय अघि सार्ने उनले आफू हुर्केको हिन्दुमिश्रित परिवेशबारे उति नै खुलेर बताउने गरेका थिए । साथै, आफ्नो सेक्युलर विश्वदृष्टिकोणबारे बोल्न पनि उनी कहिल्यै जिब्रो चपाउँदैनन् । त्यसो त उनले अभिनय गरेका सिनेमाको गम्भीर आलोचनाबाट भयभीत भएर अनर्गल टिप्पणी गरेको पनि देखिएको छैन । यसरी हेर्दा, उनका अडान र कामले लोकतान्त्रिक समाजले माग गर्ने खुलापनको पैरवी गरेको बुझिन्छ । यसो भन्दै गर्दा, के उनले अभिनय गरेका सिनेमामा भारतीय राष्ट्रवाद, पितृसत्ता र अन्य धेरै आलोचनायोग्य विचारधाराको प्रभाव छैन त ? पक्कै छ । त्यसैले बलिउडका अध्येताहरूले ती सिनेमाको सम्यक् आलोचना अघि सारेका छन् । कतिपयले उनको अभिनयमा समेत थुप्रै खोट औंल्याएका छन् । पछिल्ला केही वर्षमा उनले गहकिला काम गर्न नसकेका टिप्पणीहरू पनि प्रशस्त लेखिएका छन् । उनको सृजनात्मक क्षमतामा ह्रास आएकामा टिप्पणी गर्नु र बलिया तर्कका आधारमा उनका कामको आलोचना गर्नु जति जरुरी छ, त्यति नै जरुरी छ उनले लिएको साहसिलो लोकतान्त्रिक अडानको अर्थ बुझ्नु । साथै, उनका भनाइ र गराइलाई समग्रतामा नहेरेर, सन्दर्भबाट बिलकुल काटेर हुने गालीगलौजको अन्तर्य थाहा पाउनु पनि उति नै आवश्यक छ । सन् २०१५ यता बलिउडका अन्य ठूला हस्तीले खुला रूपमा सत्ताको मोलाहिजा गरिरहँदा उनले आफूलाई ती सबैभन्दा अलग्ग उभ्याएका थिए । त्यसैले उनी एक्ला देखिए । एक्ला शाहरूखको साहस र अडानको अर्थ बुझाउन नै सायद क्याराभानले उनलाई कभर स्टोरीको विषय बनाएको हो । उनको एक्लोपनालाई इंगित गर्न उनको कलाकारिता र जीवनले प्रतिनिधित्व गर्ने विविध रंग कभरमा राखिएन । पत्रिकाको कभर हेर्दा यस्तो लाग्छ, मानौं केही बेरअघिसम्म भएका रंगहरू कसैले मिहिनेतपूर्वक पुछिदियो र बलजफ्ती श्यामश्वेत बनाइदियो । भारतको गेरुवा राजनीतिको हर्कतसमेत कभरमा चित्रित छ । तर, के उनी सदैव एक्लै होलान् ? गहिरिएर सोच्यो भने बुझिन्छ, खासमा उनी अहिले पनि एक्ला छैनन् । संकटमा एक्लै हिँड्न साहस गर्ने, यथार्थ बोल्न र सत्यमा अडिन सक्ने संसारका धेरै लेखक र कलाकारका हारमा उनी पनि समावेश भएका हुन् । श्यामश्वेत शाहरूखले अहिले जगेर्ना गरेकै रंगको विविधता हो ।"
चीनमा कोभिडको त्रास बढ्दो,"बेइजिङ (एजेन्सी)चीनमा पछिल्लो समय सेलिब्रेटीहरूको मृत्युको खबर बाहिरिएसँगै सर्वसाधारणमा कोभिडको त्रास बढेको जनाइएको छ । चीनकी चर्चित गायिका चु लानलानको डिसेम्बर अन्त्यमा ४० वर्षको उमेरमा मृत्यु भएको खबर बाहिरिएपछि अधिकांश आश्चर्यमा परेका थिए । सर्वसाधारणहरूले उनको निकै कम उमेरमा मृत्यु भएको र त्यसको कारण सम्भावित कोभिड संक्रमण हुन सक्ने आकलन गरेका जनाइएको छ । चुको परिवारले उनको अप्रत्याशित मृत्युले निकै दुःखी तुल्याएको जनाएको भए पनि मृत्युको कारणबारे केही उल्लेख गरेको छैन । भाइरसको संक्रमण फैलिएसँगै शून्यकोभिड नीति अख्तियार गरेको चीनले गत डिसेम्बरमा लचिला नियमहरू ल्याएको थियो । त्यसयता चीनमा भाइरसको संक्रमण तथा मृत्युदर ह्वात्तै बढेको जनाइएको छ । पछिल्लो समय अस्पतालहरूमा संक्रमितको भीड बढेको स्वास्थ्यकर्मीहरूले जनाएका छन् । नयाँ सबभेरिएन्ट बीएफ७ तीव्र रूपमा फैलिएको र त्यसका कारण अस्पतालहरूका सघन उपचार कक्ष भरिएका विश्व स्वास्थ्य संगठन (डब्लूएचओ) को दाबी छ । चीनले भने पछिल्लो समय संक्रमित र ज्यान गुमाएकाहरूबारे तथ्यांक सार्वजनिक गर्न बन्द गरेको छ । डिसेम्बरयता २२ जनाले भाइरसको संक्रमणबाट ज्यान गुमाएका चिनियाँ अधिकारीहरूको भनाइ छ । डब्लूएचओले चीनमा बढिरहेको संक्रमण चिन्ताजनक भएको जनाउँदै संक्रमणको गम्भीरता, अस्पताल भर्ना दर र आईसीयूको आवश्यकताबारे तथ्यांक उपलब्ध गराउन चीन सरकारसँग पटकपटक आग्रह गरिसकेको छ । त्यसका साथै, भाइरसविरुद्धको खोपको प्रयोग व्यापक पार्न संगठनले चीन सरकारसमक्ष माग गरेको छ । तर चु लगायत सेलिब्रेटीको मृत्युले भने चीनमा सरकारी अधिकारीले जनाएको भन्दा भयावह स्थिति रहेको दाबी गरिएको छ । नयाँ वर्षको दिनमा अभिनेता गोङ्ग जिन्ताङको पनि मृत्यु भएको थियो । ८३ वर्षीय गोङ्ग चीनकै लामो टेलिभिजन शृंखला इनलज, आउट लज बाट निकै लोकप्रिय भएका थिए । उनको मृत्युको अझैसम्म प्रस्ट भइसकेको छैन, तर सामाजिक सञ्जाल प्रयोगकर्ताले भने यसलाई कोभिड संक्रमणसँग जोडेका छन् । हे भगवान्, वृद्ध मानिसहरूको राम्रोसँग उपचार गर, गोङ्गसँगै काम गरेका हु यानफेनले चिनियाँ सामाजिक सञ्जाल विबोमा लेखेका छन् । त्यस्तै, चर्चित पटकथा लेखक नी झेनको पनि ८४ वर्षको उमेरमा सोमबार मृत्यु भएको छ । पूर्व पत्रकार तथा नान्जिङ विश्वविद्यालयका पूर्वप्राध्यापक हु फुमिङ पनि हालै ज्यान गुमाउनेमध्येमा छन् । डिसेम्बर २१ देखि २६ सम्म १६ जना वैज्ञानिक तथा इन्जिनियरहरूले ज्यान गुमाएका बताइएको छ । तर उनीहरूमध्ये कसैको पनि कोभिडका कारण मृत्यु भएको जनाइएको छैन । पछिल्लो समय भाइरसको संक्रमण फैलिएसँगै अमेरिका, भारत, जापान भारतलगायत देशले चीनबाट आउने यात्रुहरूका हकमा कडा नियम जारी गरिसकेका छन् ।"
युक्रेनमा युद्धविराम गर्न पुटिनलाई आग्रह,"अंकारा (एजेन्सी) टर्कीका राष्ट्रपति रेसेप तैयप एर्दोगानले रुसी समकक्षी भ्लादिमिर पुटिनलाई युक्रेनमा एकतर्फी युद्धविरामका लागि आग्रह गरेका छन् । राष्ट्रपति एर्दोगानले शान्ति र वार्ताका लागि गरिएको आह्वानलाई एकपक्षीय युद्धविराम र समस्या समाधानको दृष्टिकोणसहित समर्थन गर्नुपर्ने बताउनुभएको छ, एर्दोगानलाई उद्धृत गर्दै बिहीबार उनको कार्यालयले जनाएको छ । एर्दोगानले मस्को र किभ दुवैसँगको आफ्नो राम्रो सम्बन्धलाई युद्ध अन्त्यका लागि मध्यस्थताका लागि प्रयास गर्दै आएका छन् । यस विषयमा उनले युक्रेनी राष्ट्रपति भ्लोदिमिर जेलेन्स्कीसँग पनि टेलिफोन वार्ता गर्ने जनाइएको छ । टर्कीले दुई चरणको शान्तिवार्ताको मध्यस्थता गर्दै संयुक्त राष्ट्रसंघको मध्यस्थतामा ब्ल्याक सी हुँदै खाद्यान्न आपूर्तिलाई सहज बनाउने सम्झौता गर्न दुवै पक्षलाई सहयोग गरेको थियो । एर्दोगानले पुटिन र जेलेन्स्कीलाई शान्तिका लागि शिखर सम्मेलन गर्न टर्की ल्याउने प्रयास पनि गरेका छन् ।रुसका आध्यात्मिक नेता प्याट्रिआर्क किरिलले यसै साता अर्थोडक्स क्रिसमसका अवसरमा युद्धविरामका लागि प्रस्ताव गरेपछि एर्दोगानले युद्धविरामको आह्वान गरेका हुन् । एर्दोगानले रुसमाथि पश्चिमा प्रतिबन्धमा सामेल हुन अस्वीकार गरेर र युद्धको समयमा द्विपक्षीय व्यापार बढाउन अस्वीकार गरेर पुटिनसँग राम्रो सम्बन्ध कायम राख्न सफल भएका हुन् ।"
डिजिटल भुक्तानी संस्थामा पनि विदेशी लगानी गर्न पाइने,"(काठमाडौं) अब डिजिटल भुक्तानीसम्बन्धी काम गर्ने संस्थाले पनि विदेशी लगानी भित्र्याउन पाउने भएका छन् । राष्ट्र बैंकले बिहीबारदेखि लागू गरेको भुक्तानीसम्बन्धी कार्य गर्ने संस्थालाई प्रदान गरिने अनुमति नीति२०७९ मार्फत राष्ट्र बैंकले ती संस्थामा पनि विदेशी लगानीको बाटो खोलेको हो । यसअघि भुक्तानीसम्बन्धी काम गर्ने संस्थामा विदेशी लगानीको व्यवस्था थिएन । यही कारण हाल सञ्चालनमा रहेका केही संस्थाले विदेशी लगानी ल्याउन अनुमति माग्दा पनि पाएका थिएनन् । अहिले कम्तीमा एक सञ्चालक विदेशी रहन पाउने गरी विदेशी लगानीको बाटो खोलिएको राष्ट्र बैंकले बताएको छ । भुक्तानीसम्बन्धी कार्य गर्न अनुमतिका लागि निवेदन पेस गर्ने संस्था वा हाल अनुमतिपत्र प्राप्त संस्थाले यस बैंकको स्वीकृति लिई विदेशी फर्म, कम्पनी वा संस्थाबाट लगानी भित्र्याउन सक्नेछन्, नीतिमा भनिएको छ, यस्तो लगानी रकम अनुमतिपत्र प्राप्त संस्थाको चुक्ता पुँजीको १५ प्रतिशतभन्दा अधिक हुनेछैन । राष्ट्र बैंकले चालु आर्थिक वर्षको मौद्रिक नीतिमार्फत भुक्तानीसम्बन्धी काम गर्ने अनुमति प्राप्त संस्था आपसमा गाभ्नेगाभिने तथा प्राप्ति गर्ने र यस्ता संस्थामा तोकिएको सीमासम्म वैदेशिक लगानी भित्र्याउनेलगायत अनुमतिसम्बन्धी विद्यमान नीतिगत व्यवस्था पुनरावलोकन गर्ने घोषणा गरेको थियो । सोही व्यवस्थाका आधारमा राष्ट्र बैंकले अनुमति नीति जारी गरेको हो ।वैदेशिक लगानी भित्र्याउँदा नेपालको प्रचलित कानुनअनुसार सम्बन्धित निकायको स्वीकृति लिनुपर्ने भए सोसमेत लिनुपर्नेछ । वैदेशिक लगानी नेपालमा प्राप्त भएपछि त्यसको लेखांकन, लगानी तथा आर्जित रकम फिर्तालगायत अन्य प्रावधान विदेशी विनिमय (नियमित गर्ने) ऐन, २०१९ बमोजिम गर्नुपर्ने पनि नीतिमा उल्लेख छ ।नीतिमार्फत राष्ट्र बैंकले भुक्तानीसम्बन्धी कार्य गर्ने संस्थाको चुक्ता पुँजी पनि वृद्धि गरेको छ । यसअनुसार भुक्तानी सेवा प्रदायक (भुक्तानी कार्डबाहेक अन्य उपकरण सञ्चालन गर्ने संस्था) को न्यूनतम चुक्ता पुँजी ५ करोड रुपैयाँ हुनुपर्नेछ । यसअघि यस्ता संस्थाको चुक्ता पुँजी न्यूनतम १ करोड रुपैयाँ थियो । भुक्तानी सेवा प्रदायक (भुक्तानी कार्डसहित अन्य उपकरण सञ्चालन गर्ने संस्था) को न्यूनतम चुक्ता पुँजी न्यूनतम २५ करोड रुपैयाँ हुनुपर्नेछ । यसअघि यी संस्थाका लागि चुक्ता पुँजी न्यूनतम ५ करोड हुनुपर्ने व्यवस्था थियो । भुक्तानी प्रणाली सञ्चालकको न्यूनतम चुक्ता पुँजी २५ करोडबाट बढाएर ४० करोड रुपैयाँ बनाइएको छ । नेपालमा जारी भएको भुक्तानी उपकरणमार्फत नेपाल बाहिरसमेत भुक्तानी कारोबार हुने गरी सञ्चालन हुने भुक्तानी प्रणाली सञ्चालक संस्थाको चुक्ता पुँजी न्यूनतम ८० करोड रुपैयाँ तोकिएको छ । यसअघि यस्तो पुँजी न्यूनतम ४० करोड रुपैयाँ थियो । यो व्यवस्था लागू हुनुअघि सञ्चालनमा रहेका संस्थालाई तोकिएको पुँजी पुर्याउन २०८५ असारसम्म समय दिइएको छ । यो व्यवस्था लागू हुनुअघि राष्ट्र बैंकबाट अनुमतिपत्र लिएका संस्थाको हकमा तोकिएको न्यूनतम चुक्ता पुँजी २०८५ साल असार मसान्तसम्ममा कायम गरिसक्नुपर्नेछ, नीतिमा भनिएको छ, बैंक तथा वित्तीय संस्था र विदेशमा स्थापना भई नेपालमा भुक्तानीसम्बन्धी कार्य गर्ने संस्थालाई न्यूनतम चुक्ता पुँजीसम्बन्धी उपर्युक्त व्यवस्था लागू हुनेछैन ।नयाँ व्यवस्थाअनुसार भुक्तानीसम्बन्धी कार्य गर्ने संस्थाहरूलाई आपसमा गाभ्ने तथा प्राप्तिका (मर्जर तथा एक्विजिसन) लागि पनि बाटो खुलेको छ । भुक्तानीसम्बन्धी कार्य गर्ने संस्थाहरू बैंकको नीतिगत व्यवस्थाको अधीनमा रही एकआपसमा गाभ्नगाभिन वा एक अर्को संस्थालाई प्राप्ति गर्न सक्नेछन् । यस सम्बन्धमा अन्य प्रक्रिया तोकिएको व्यवस्थाबमोजिम हुनेछ, नीतिमा भनिएको छ । नीति जारी भएसँगै दुई वर्ष अघिदेखि बन्द रहेको भुक्तानीसम्बन्धी कार्य गर्ने संस्थाको लाइसेन्स वितरण राष्ट्र बैंकले खुला गरेको छ । राष्ट्र बैंकले आर्थिक वर्ष ०७७७८ को मौद्रिक नीतिमार्फत यी संस्थाको नयाँ लाइसेन्स वितरण बन्द गरेको थियो ।"
भारतबाट हिँड्यो जीटूजीको रासायनिक मल,"राजेश मिश्र (नयाँदिल्ली) लामो अवधिको तयारी र प्रतीक्षापछि भारतबाट नेपालका लागि पहिलो खेप युरिया मल बिहीबार कोलकाताबाट हिँडेको छ । सरकारसरकार (जीटूजी) सम्झौताअन्तर्गत कृषि सामग्री कम्पनी लिमिटेडले किनेको ३० हजार टन मल ढुवानी सुरु भएको हो । २ हजार ५ सय १० टन युरिया बोकेको रेल र्याक वीरगन्जका लागि हिँडिसकेको कम्पनीका महाप्रबन्धक राजेन्द्रबहादुर कार्कीले जनाए । कोलकातामा रहेका कार्कीले सातादस दिनमा पहिलो खेपमा किनिएको मल नेपाल पुगिसक्ने उनको भनाइ छ । दुई देशका सरकारबीच मल खरिद बिक्रीका लागि गत वर्ष फागुनमै सम्झौता भएको थियो । यसअघि ग्लोबल टेन्डरबाट मात्रै मल किन्ने गरिएकामा पहिलो पटक जीटूजी प्रक्रियाबाट मल आपूर्ति थालिएको हो । दुई देशका सरकारबीच भएको सम्झौतापछि कृषि सामग्री कम्पनी लिमिटेड र भारतको राष्ट्रिय केमिकल फर्टिलाइजर (आरसीएफ) बीच साउनमा खरिदबिक्रीसम्बन्धी आवश्यक सहमति (एमओयू) भएको हो । त्यसयता भारतबाट मल खरिदको प्रक्रिया थालिँदै आएको कार्कीले बताए । पहिलो पटक जीटूजीको प्रक्रिया गरिएकाले समय लागेको हो, कहिले हाम्रोतिर, कहिले भारततिर प्रक्रिया पूरा गर्दा समय लाग्न गयो, उनले भने एक पटक थालनी भइसकेपछि आगामी दिनमा सहज हुनेछ । भारतीय कम्पनी आरसीएफले विराटनगर, वीरगन्ज र भैरहवाको सीमा क्षेत्रमा रहेका कृषि सामग्री कम्पनीको गोदामसम्म मल पुर्याउनेछ । सार्वजनिक खरिद ऐनका सबै प्रक्रिया पूरा गरेर ग्लोबल टेन्डरबाट मल खरिद गर्दा कम्तीमा ७ महिना लागेको कार्कीले बताए । छिटोका लागि जीटूजी प्रक्रिया नै आगामी दिनमा सहज देखिएको उनले उल्लेख गरे । ३० हजार टन खरिदका लागि ३ अर्ब २७ करोड नेपाली रुपैयाँ कम्पनीले खर्चिएको छ । आवश्यक करबाहेक प्रतिटन ६ सय ६७ डलर मूल्यमा भारतबाट मल किनिएको हो । कर थप्दा प्रतिटनको मूल्य ८ सय ९ डलर पुग्छ । ५० किलो युरियाको प्रतिबोराको खरिद मूल्य ५ हजार ३ सय रुपैयाँ पर्ने र किसानलाई उक्त बोरा ७ सय ५० रुपैयाँमा मात्रै बिक्री गरिने कार्कीले जानकारी दिए । अहिले भित्रिने युरियाले गहुँको सिजनलाई राहत हुनेछ । यसबाहेक ग्लोबल टेन्डरबाट ९० हजार टन मल खरिदको अर्डर भइसकेको र मलेसियाबाट केही दिनमा ढुवानी सुरु हुने महाप्रबन्धक कार्कीले बताए । भारतबाट ३० हजार टनको ढुवानी पूरा भएसँगै अर्को अर्डरको प्रक्रिया थालिने उनले जनाए । आगामी आर्थिक वर्षको बजेटबाट खरिद गरिने मलको टेन्डर प्रक्रियाका लागि कम्पनीले सरकारसँग स्वीकृति मागेको छ ।सार्वजनिक खरिद ऐनमा रहेका प्रावधानले समय धेरै लिन्छ, त्यही भएर अहिलेबाटै प्रक्रिया थाल्न सहमति मागेका हौं, त्यसो हुँदा साउनमै मल ल्याउन सकिन्छ, कार्कीले भने, धानको सिजनमा किसानलार्ई मलको सुनिश्चितता होस् भन्ने विभिन्न प्रयास गरिरहेका छौं । कम्पनीले यसै वर्ष पनि मल खरिदका लागि ७ अर्ब ७५ करोड थप रकम सरकारसँग मागेको छ । सबैतिरबाट समयमै काम भए आगामी वर्ष धानको सिजनमा मलको समस्या नहुने कार्कीको दाबी छ । भारतसँग भएको सम्झौताअनुसार ५ वर्षका लागि भारत आफूले तेस्रो मुलुकबाट किनेकै मूल्यमा नेपाललाई तोकिएको अनुपातमा मल दिनेछ । सम्झौताअनुसार पहिलो वर्ष १ लाख ५० हजार, दोस्रो वर्ष १ लाख ७० हजार, तेस्रो वर्ष १ लाख ९५ हजार, चौथो र पाँचौं वर्षमा २ लाख १० हजार टन मल नेपालले भारतसँग किन्न पाउनेछ ।"
'सरकारले उद्योगलाई प्रोत्साहन गरे आयात आफैं रोकिन्छ,"नेपाल उद्योग परिसंघ (सीएनआई) ले भर्खरै ११० उद्योगी व्यवसायीलाई सहभागी गराएर सर्वेक्षण गर्यो, सर्वेक्षणले बजारमा ३० देखि ७० प्रतिशतसम्म माग घटेको देखाएको छ, माग घट्नुको खास कारण केके रहेछन् ?हामी पछिल्लो समय बैंकको ब्याजदर कम गर्न र तरलतालाई सहज बनाउन सरकारसँग आग्रह गरिरहेका थियौं । पछिल्लो समय उद्योगी व्यवसायीको मनोबल कमजोर भएको छ । यसो हुनुको मुख्य कारणमा अर्थतन्त्रमा मागको संकुचन भनिरहेका थियौं । यसबारे सरकारी निकाय तथा अधिकारीसँग कुरा गर्दा उनीहरूलाई पुष्टि चाहिएको थियो । पुष्टि गराउन हामीले अध्ययन गर्ने सोच बनायौं । सीएनआईमा रिसर्च सेल बनिसकेको थियो, जसले छोटो प्रश्नावली बनाएर १ सय ४० भन्दा बढी उद्योगीलाई पठायो । त्यसका आधारमा गरिएको सर्वेक्षणले सूचना प्रविधि र पर्यटनबाहेक ३० देखि ७० प्रतिशतसम्म मागमा संकुचन आएको देखिन्छ । त्यसमा पनि मुख्यतः निर्माण सम्बद्ध उद्योगको अवस्था एकदमै कमजोर छ । डन्डीको माग ६०, सिमेन्ट ५० र फुटवेयरमा ३० प्रतिशत माग घटेको छ । अटोमोबाइल क्षेत्रमा ७० र इँटामा ७०८० प्रतिशत माग घटेको छ । माग १०१५ प्रतिशतसम्म घट्दा उद्योगी व्यवसायीले थेग्न सक्छन् । तर ५०६० प्रतिशत घट्दा गाह्रो पर्छ । यसमा मुख्य ३ कारण छन् । कोभिडकालमा दुई वर्ष घर बसेर मान्छेहरू बाहिर आए । ओमिक्रोन भेरिएन्टले खासै असर गरेन, जसले आत्मबल बढायो । त्यसपछि बजारमा माग बढ्यो, आयात बढ्यो, विश्व बजारमा सामग्रीको मूल्य उच्च थियो, आयात गर्ने क्रममा अमेरिकी डलर र भारतीय रुपैयाँ धेरै बाहिरियो । माग ह्वात्तै बढेपछि शोधनान्तर स्थितिमा असर पर्यो । विदेशी सञ्चिति पनि घट्यो । त्यही कारणले शोधनान्तर स्थितिमा फरक पर्यो । शोधनान्तर स्थिति ऋणात्मक हुने भएपछि सरकार डरायो । विदेशी मुद्राको सञ्चिति थप घट्दै जाने डर भयो, जसले गर्दा सरकारले विभिन्न कदम चाल्यो । सरकारका नियन्त्रणकारी कदमले माग घट्न थाल्यो । अर्थतन्त्रको चक्र नै प्रभावित भयो । यही बेला तरलताको व्यवस्था हुन पाएन, ब्याजदर ह्वात्तै बढ्यो । सरकारी खर्च पनि भएन । यी विविध कारणले व्यवसायीको आत्मविश्वासमा कमी आयो । व्यापार घट्यो, लगानी गर्ने वातावरण भएन । अर्थतन्त्रमा अहिलेको अवस्था आउनुमा बाह्य कारण बढी छ कि आन्तरिक ? दुवै कारणले गर्दा प्रभाव परेको छ । भनेर तोक्न ग्राहो हुन्छ । तर हाम्रो सरकारी संरचना बढी सचेत भएर अगाडि बढ्यो । त्यसले गर्दा उद्योगी व्यवसायीको आत्मविश्वास घट्यो । लगानी पनि रोकियो । लगत्तै अर्थतन्त्रमा तरलताको पनि चरम अभाव आयो । नयाँ सरकार गठन भइसकेको छ, प्रधानमन्त्री, अर्थमन्त्री आइसकेका छन्, यस्तो अवस्थामा सरकारले केके गरिदिँदा संकटबाट बाहिर निस्किन सजिलो होला ? सबैभन्दा पहिला उद्योगी व्यवसायीको मनोबल बढाउनुपर्छ । नयाँ सरकार आएपछि सेयर बजारमा उछाल आउन थालेको छ । अब तरलतालाई सहज गरिदिए हुन्छ । ब्याजदर घट्ने वातावरण बनाउनुपर्छ । ब्याजदर कम्तीमा २ प्रतिशतसम्म घटोस् । राष्ट्र बैंकले जारी गरेको चालु पुँजी कर्जासम्बन्धी मार्गदर्शन कम्तीमा २ वर्षका लागि सार्न आग्रह गरिरहेका छौं । यो मार्गदर्शनका केही बुँदा संशोधन भएका छन् । राष्ट्र बैंकले हाम्रा माग सुनुवाइ गरेको छ, उसले लचकता देखाएको छ, यो सकारात्मक हो । सीएनआईले यसबारे आधिकारिक धारणा तय गर्दै छ । यसबाहेक सीएनआईले एउटा नयाँ अवधारणा ल्याएको छ रिबुटिङ नेप्लिज इकोनोमी । नेपालको अर्थतन्त्र धेरै ठूलो छैन । केही कदम चाले अर्थतन्त्र माथि आइहाल्छ । त्यसका लागि हामीले ६ क्षेत्र पहिचान गरी सरकारलाई सुझाव दिएका छौं । तत्कालका लागि पहिलो र दोस्रो सुझाव तरलता सहज र ब्याजदर कम गर्नेसम्बन्धी छ । तेस्रो, ऊर्जा क्षेत्रको विकास हो । अहिले ११ हजार ५ सय मेगावाटका आयोजना पाइपलाइनमा छन् । ती सबैको विद्युत् खरिद सम्झौता (पीपीए) गरेर अगाडि बढ्दा अर्थतन्त्रमा ठूलो लगानी आउँछ । पीपीए गर्दा विदेशी लगानीलाई प्राथमिकता दिए ५ वर्षमा करिब २० खर्ब रुपैयाँ नेपालमा लगानी हुने वातावरण बन्छ । चौथो, उद्योगको विकास हो । त्यसका लागि मैले एउटा उदाहरण दिने गरेको छ । १५ वर्षअघिसम्म भारतको उत्तराखण्डस्थित रुद्रपुरमा उद्योगको नामनिसान थिएन । नेपालबाट करिब ७० किमि परको रुद्रपुर अहिले औद्योगिक सहर बनिसकेको छ । लाखौं मान्छेले रोजगारी पाएका छन् । त्यहाँको अर्थतन्त्र, स्वरूप र संरचना नै परिवर्तन भएको छ, जसको एक मात्रै कारण, औद्योगिक क्षेत्र स्थापना हो । उद्योगहरू त्यसै त्यहाँ गएका होइनन् । उद्योगीहरूले प्रोत्साहन पाएर गएका हुन् । नेपालमा पनि अहिले करिब १५ वटा औद्योगिक क्षेत्र छन् । तीमध्ये ९ वटा मात्रै सञ्चालनमा छन् । सञ्चालनमा भएका औद्योगिक क्षेत्रमा धेरै समस्या छन् । बाँकी ६ औद्योगिक क्षेत्रलाई पनि सार्वजनिक निजी साझेदारी (पीपीपी) मोडलबाट अगाडि बढाएर सुविधा दिनुपर्छ ।पाँचौं हो, आईटीको विकास । यस क्षेत्रमा नेपालमा धेरै ठूलो सम्भावना छ । बिजुली सस्तो छ । अन्य मुलुकको तुलनामा मानव संसाधनको लागत खर्च सस्तो छ । लागत खर्च ६०७० प्रतिशत कम छ । फिलिपिन्स, बंगलादेश र भियतनामका विकास गरिएको आईटी पार्कको अवधारणाअनुसार काम गर्न सके धेरैलाई रोजगारी दिन सकिन्छ । छैटौं हो, निर्माण क्षेत्रको लागत घटाउने । निर्माणमा जहिले पनि लागत बढी भइरहेको हुन्छ । समयसँगै हामीले गुणस्तरको काम गर्न सकिरहेका छैनौं । त्यसका लागि पनि प्रगति गरेको मुलुकका पूर्वाधार बनाउने क्षमता के छ, त्यसमा विशेष ध्यान दिनुपर्छ । यिनै ६ वटा अवधारणालाई लिएर हामीले रिबुटिङ इकोनोमी लाई अगाडि बढाएका छौं । यसअनुसार अघि बढे अर्थतन्त्रलाई छोटो समयमा चलायमान बन्न सक्छ । तत्काल सुधार गरिहाल्नुपर्ने सुझावमा तरलता सहज बनाउने र ब्याजदर घटाउने भन्नुभयो, यी क्षेत्रको सुधार गर्न केके गरिदिनुपर्छ ? ब्याजदरबारे सरकार, राष्ट्र बैंक र बैंकर्स एसोसिएसनले आपसमा मिलेर छलफल गरे समस्या समाधान भइहाल्छ । आयात बढ्न थालेदेखि नै बेलाबेलामा तरलताको अभाव देखिँदै आएको छ । यसपटक अलिक लामो गयो । उद्योगी व्यवसायीहरूले आवश्यकताअनुसार सहजै कर्जा पाउने अवस्था छैन । समस्या समाधानका लागि हामीले अल्पकालीन र दीर्घकालीन समाधान खोज्न आवश्यक छ । सीएनआईले यी दुवै कोणबाट सरकार, राष्ट्र बैंकलगायतलाई सुझाव दिएको छ । तत्कालको तरलता संकट समाधानका लागि केही नीतिगत सुधार गर्दा प्रणालीभित्रै थप तरलता उपलब्ध हुनेछ । जस्तै सीआरआर ४ बाट ३ प्रतिशतमा झार्दा अहिलेको कुल निक्षेपको १ प्रतिशत अर्थात् ५० अर्बभन्दा बढी तरलता थपिन्छ । अर्थतन्त्र सामान्य अवस्थामा नफर्किएसम्मलाई सीडी रेसियो ९० बाट ९२ प्रतिशत कायम गर्नुपर्छ । यसबाट सय अर्ब हाराहारी तरलता थपिन्छ । सरकारले विनियोजन गरेको पुँजीगत खर्च समयमै गर्नुपर्छ । तीनै तहका सरकारको राष्ट्र बैंकको खातामा रहेको (१८२ अर्ब हाराहारी) मध्ये ५० प्रतिशत बैंक तथा वित्तीय संस्थाहरूलाई बैंकदरमा कर्जाका रूपमा प्रदान गर्ने व्यवस्था कायम गर्दा त्यसले पनि तरलता बढाउन सहयोग गर्नेछ । विगतमा निर्माण क्षेत्रमा दिइने २० प्रतिशत मोबिलाइजेसन फन्ड घटाएर १० प्रतिशतमा झारिएको छ । त्यसलाई फेरि २० बनाउँदा यसले बजारमा तरलता बढाउन सहयोग गर्नेछ । दीर्घकालीन रूपमै चालु खाता स्वस्थ रहने गरी विदेशी मुद्रा सञ्चिति बढाउन काम गर्नुपर्छ । रेमिट्यान्स, पर्यटन, एफडीआई, निर्यात व्यापारलगायतबाट यसमा सुधार गर्न सकिन्छ । तर त्यसका लागि ठोस काम गर्नुपर्छ । जलविद्युत् नेपालको सबैभन्दा ठूलो सम्भावनाको क्षेत्र हुनुका बाबजुद तीन वर्षयता झन्डै साढे ११ हजार मेगावाट बराबरका परियोजनाको पीपीए पाइपलाइनमा छ । त्यो खुलाएर भारत, बंगलादेशलगायत देशमा निर्बाध निर्यातका लागि सरकारले पहल गर्नुपर्छ । गैरआवासीय नेपालीको निक्षेप नेपालमा भित्र्याउन फरेन करेन्सी बन्ड, विदेशी मुद्रामा सहजै खाता खोल्न पाउने सुविधा, नेपालमा ल्याएको विदेशी मुद्रा निश्चित समयपछि विदेशी मुद्रामै आफूले चाहेको स्थानमा लैजान पाउने व्यवस्थाको सुनिश्चितता गर्नुपर्छ । अर्थतन्त्रमा लगानीयोग्य पुँजीको न्यूनता पूर्ति गर्न बाह्य व्यावसायिक ऋण आकर्षित गर्नुपर्छ । रेमिट्यान्स आय बढाउन सरकारले औपचारिक माध्यमबाट पैसा पठाउनेलाई अनुदान दिएर प्रोत्साहन गर्नुपर्छ । अर्थतन्त्र सुधार्ने सुझावमा तपाईंले यहीँ उत्पादन बढाउने, निर्यात गर्ने, विदेशी मुद्रा सञ्चिति बढाउनेसम्मका कुरा गर्नुभयो तर पनि तपाईंले विरोधाभासपूर्ण कुरा गरिरहनुभएको छ, विदेशी विनिमय सञ्चिति कम भएर सरकारले आयातमा कडाइ गर्दा सबैभन्दा बढी विरोध गर्नुभयो, आयात खुला गर्नुपर्छ भन्नुभयो, उत्पादनलाई प्राथमिकता दिनुपर्छ भन्ने तर प्राथमिकता व्यापारमा देखियो नि ? त्यस्तो होइन । सरकारकै नीति नियमले व्यापारलाई बढावा दिइरहेको छ । व्यापार बढ्नु भनेको उद्योगलाई प्राथमिकता नदिनु हो । उद्योग पनि नहुने, व्यापार पनि नहुने हो भने मान्छेका आकांक्षाआवश्यकता कसरी पूरा हुन्छन् ? त्यसकारण हामीले आयात र व्यापार रोक्ने भन्न सक्दैनौं । जबर्जस्त रोक्नेभन्दा पनि उद्योगलाई प्राथमिकता दिने काम गरे स्वतः रोकिइहाल्छ । त्यसकारण उद्योगलाई प्राथमिकतामा राख्न, प्रोत्साहन गर्न र अगाडी बढाउन भनिरहेका छौं । यसका लागि भएका औद्योगिक क्षेत्रलाई पीपीपी मोडलमा कार्यान्वयन गर्न सकिन्छ । रुद्रपुरको मोडलमा कार्यान्वयन गर्न इच्छा चाहिन्छ । त्यसो गरे आयात प्रतिस्थापन गर्न सहयोग पुग्छ । यसका लागि बजेटमा भनिएका कुरा कार्यान्वयन गरिदिए पुग्छ । जस्तै जग्गाको हकबन्दी एवं रुग्ण उद्योगबारे महत्त्वपूर्ण बुँदा समेटिएका छन् । बजेटमा आएका व्यवस्था कार्यान्वयन गरिदिए उद्योग आफैं फस्टाउँछन् । उत्पादनमूलक उद्योगलाई अत्यधिक प्रोत्साहन गरिदिए आयात आफैं प्रतिस्थापन हुन्छ । उद्योगलाई प्रोत्साहन गर्न कहाँकहाँ समस्या छन् ? सरकारले केके गरिदिनुपर्यो ?शक्तिखोरको औद्योगिक क्षेत्र पीपीपी मोडलमा अगाडि बढाउनुपर्यो, बजेटमा यसबारे कुरा उठिसकेको छ । उद्योग स्थापना गर्न, प्रोत्साहन गर्ने कहिले वन, कहिले कार्यविधिको समस्या ल्याएर अल्झाउने गरिएको छ । एउटा मन्त्रालयले गर्न खोजेको काम अर्को मन्त्रालयले रोकेको हुन्छ । यी सबै समस्या समाधान गरेर अन्तर मन्त्रालय समन्वय गर्न जरुरी छ । उद्योगलाई प्रोत्साहनका लागि धेरै कानुन संशोधन गर्नु छ । २०२२ वटा यस्ता नियमकानुन छन्, जसले उद्योग र त्यहाँको वातावरणमा ठूलो प्रभाव पार्छन् । केही कानुनको आवश्यकता नै छैन । तिनलाई हटाउनुपर्छ । कालोबजार तथा केही अन्य सामाजिक अपराध तथा सजाय ऐन, २०३२ को म काम देख्दिनँ । केही ऐन संशोधन गर्नुपर्नेछ । यी विविध काम गर्न सके औद्योगिक वातावरणमा ठूलो फरक पार्छ । कतिपय उद्योगी व्यवसायी अनुशासित छैनन्, कालोबजारी ऐनलाई खारेज नै गर्नुपर्ने भन्नुभयो, यस्तो अवस्थामा उपभोक्ताको हक अधिकार कसरी संरक्षण हुन्छ ?उपभोक्तालाई संरक्षण गर्ने विषय अन्य ऐनले पनि उठाएका छन् । कालोबजारी ऐन कुनै सीमित प्रडक्टका हिसाबले आएको थियो । त्यस बेला मूल्यलाई नियन्त्रण गर्न आएको थियो । अहिले बजार प्रतिस्पर्धी छ । वस्तु छनोटको अवसर पनि छ । सेवाको प्रभुत्व भएको छ । अन्य ऐन आएर उपभोक्ताको अधिकार संरक्षण भएको छ । त्यही भएर आवश्यक नभएका ऐन खारेज गर्नुपर्छ भनेको हुँ । उपभोक्ता अधिकारको दायित्व हाम्रो पनि हो । हामीले सुरु गरेको मेक इन नेपाल अभियानमा त्यसलाई प्राथमिकता दिएका छौं । अहिलेको अर्थतन्त्रको विषयमा विभिन्न माग राख्दै तपाईंहरूले प्रधानमन्त्री अनि अर्थमन्त्री दुवैलाई भेट्नुभयो, अर्थतन्त्रप्रति नेतृत्वको प्रतिबद्धता के कस्तो पाउनुभयो ? अर्थतन्त्रबारे दुवैले धेरै चासो राखेको पायौं । उनीहरूको प्राथमिकतामा अर्थतन्त्र छ । उद्योगी व्यवसायी समस्यामा छन, मनोबल खस्केको छ, उकास्न सरकार संवेदनशील हुनुपर्छ भन्ने महसुस गरेका रहेछन् । त्यसैले उद्योगी व्यवसायीको मनोबल बढाउन सरकारलाई आग्रह गरेका छौं । आश्वासन पनि पाएका छौं । यसपालि निजी क्षेत्रको प्रतिक्रिया हेर्दा प्रधानमन्त्री तथा अर्थमन्त्रीप्रति अलि बढी नै आशावादी देखिन्छ, प्रधानमन्त्री र अर्थमन्त्रीसँग जादुको छडी त छैन होला नि ? मैले अघिल्ला सरकार तथा मन्त्रीहरूसँग तुलना गर्न खोजेको छैन । तर अहिले उनीहरूले जुन किसिमको आश्वासन दिएका छन्, त्यसबाट हाम्रो मनोबल बढेको छ । प्रधानमन्त्रीले अर्थमन्त्रीसँग, अर्थमन्त्रीले सचिव तथा गभर्नर राखेरै समस्या सुनेका छन् । केही सम्बोधन पनि भइसकेका छन् । त्यसकारण अझै धेरै आशा गर्ने ठाउँ छ ।सीएनआईमा तपाईंको कार्यकाल सकिँदै छ, तपाईंको कार्यकालको समीक्षासँगै सीएनआईका गतिविधि के छन्, बताइदिनुस् न ? सीएनआईमा मैले अध्यक्षका रूपमा करिब डेढ वर्ष काम गरें । मेक इन नेपाल अभियानलाई आफ्नो मुख्य अभियानका रूपमा अगाडि बढाएका छौं । यस अभियानमा ८० भन्दा बढी कम्पनी आबद्ध छन् । सरकारलाई पनि स्वदेशी वस्तुलाई प्राथमिकतामा राखेर आफ्नो टेन्डर निकाल्न सचेत गराउन सफल भएका छौं । औद्योगिक वातावरण बनाउन आफ्नातर्फबाट प्रयास गरिराखेका छौं । मेक इन नेपाल समिट पनि गर्यौं । औद्योगिकीकरणका लागि गर्नुपर्ने कामसहितका ३४ सुझाव दिएका थियौं । हाम्रा करिब ४० प्रतिशत सुझाव बजेटमा समावेश भए । बजेट वाच कार्यक्रम पनि राख्यौं । त्यसमा ५५ वटा विषय यस वर्षमा कार्यान्वयन गर्न सके राम्रो उपलब्धि हुन्छ भनेर सरकारलाई ताकेता गरिरहेका छौं । उद्यमशीलता विकास स्टार्टअपको एउटा ठूलो हिस्सा हो । त्यसका लागि हामीले स्टार्टअप फेस्ट पनि गर्यौं । त्यसमा करिब ५ हजारको सहभागिता थियो । लगानीकर्ताको भेला गरेर साढे २४ करोडको स्टार्टअपमा लगानी गर्न विश्वस्त पार्यौं । नेपाल पूर्वाधार सम्मेलन पनि गर्यौं । सीएनआईमा रिसर्च सेल स्थापना गरेका छौं । अन्य संस्थामा यस्तो टिम छैन । सरोकारवाला पक्ष, विज्ञ आदिको अध्ययन, अनुसन्धान र सर्वेक्षणका आधारमा सरकारलाई सल्लाह सुझाव दिने गरेका छौं । बजेटमा आएका सुझाव कार्यान्वयन हुने सम्भावना छ । उद्योगी व्यवसायीलाई समस्याबाट कसरी निकाल्न सकिन्छ ? लगानीको सहज वातावरण कसरी बनाउन सकिन्छ ? त्यसमा पनि लागिरहेका छौं ।"
फुटवेयर प्रदर्शनी सुरु,"काठमाडौं (कास) काठमाडौंको भृकुटीमण्डपमा १६औं अन्तर्राष्ट्रिय फुटवेयर प्रदर्शनी सुरु भएको छ । राष्ट्रपति विद्यादेवी भण्डारीले फुटवेयर म्यानुफ्याक्चरर्स एसोसिएसन अफ नेपालले आयोजना गरेको प्रदर्शनीको बिहीबार उद्घाटन गरिन् । मुलुकभित्र उपलब्ध स्रोतसाधनको दिगो उपयोग गर्दै स्वाधीन र आत्मनिर्भर राष्ट्रिय अर्थतन्त्र निर्माण गर्न स्वदेशी उत्पादनलाई बढाउनुपर्ने राष्ट्रपति भण्डारीको भनाइ छ । नेपाली श्रम, सीप र कच्चापदार्थबाट नेपालमै उत्पादित सामग्रीको निकासी प्रवर्द्धन गर्न सके मात्र मुलुकले बेहोरिरहेको चुलिँदो व्यापार घाटा सन्तुलनमा ल्याउन सकिने उनले बताइन् । स्वदेशी उत्पादनलाई सहज र सुलभ बनाउन सरकारले ध्यान दिनुपर्ने उनको भनाइ छ । मुलुकको अर्थव्यवस्था बलियो बनाए केही वर्षभित्रै नेपालको व्यापार घाटा कम गर्दै लैजाने आधार निर्माण हुने र रोजगारी एवं उद्यमशीलताका नयाँ अवसर सिर्जना गरी पुँजी एवं प्रतिभाको पलायनसमेत रोक्न सकिने राष्ट्रपति भण्डारीले बताइन् । एसोसिएसनले ०६० सालदेखि राष्ट्रिय औद्योगिक प्रदर्शनी गर्दै आएको थियो । तर यस वर्ष अन्तर्राष्ट्रिय स्तरको औद्योगिक प्रदर्शनी गरिएको संघका उपाध्यक्ष तथा मेला संयोजक सुरज बञ्जाडेले बताए ।"
बजारमा सामसङ ग्यालेक्सी ए०४ई मोबाइल,"काठमाडौं (कास) सामसङले नयाँ मोबाइल फोन ग्यालेक्सी ए ०४ ई सार्वजनिक गरेको छ । एसिरिजको यो पछिल्लो उत्पादन इन्ट्रीलेभल फोन रहेको कम्पनीले जनाएको छ । कम्पनीका अनुसार यो फोन ३ जीबी र्याम र ३२ जीबी इन्टरर्नल मेमोरीको भेरियन्टमा उपलब्ध हुनेछ । यसमा थप १ टीबी एक्सटर्नल स्टोरेज स्पेस माइक्रो एसडी कार्डद्वारा जोड्न सकिन्छ । यसको मूल्य नेपाली बजारमा १३ हजार ४९९ रुपैयाँ तोकिएको छ । ग्यालेक्सी ए०४ई मा ३ वटा क्यामेरा समावेश छन् । मेन क्यामेरा १३ एमपी तथा यसको साथमा २ एमपीको डेप्थ क्यामेरा छ । अगाडि सेल्फीका लागि भने ५ एमपी क्यामेरा छ । यो फोनमा टाइपसी चार्जिङ पोर्ट छ, जसले अन्य चार्जिङ केबलभन्दा बढी प्रभावकारी र छिटो चार्ज गर्ने सामसङको दाबी छ । मोबाइलमा ५००० एमएएच पावरको ब्याट्री छ, जसले ४० घण्टासम्म स्क्रिन टायम दिन सक्ने कम्पनीको भनाइ छ ।"
सूर्यज्योतिलाई आईएसओ गुणस्तर चिह्न,"काठमाडौं (कास) युनाइटेड रजिस्ट्रार अफ सिस्टम (यूआरएस) ले सूर्यज्योति लाइफ इन्स्योरेन्सलाई आईएसओ गुणस्तर चिह्न प्रदान गरेको छ । कम्पनीको व्यवस्थापन, कर्मचारी सुशासन र सेवाको गुणस्तरबारे निरीक्षण गरी यूआरएसले सूर्यज्योति लाइफ इन्स्योरेन्सलाई आईएसओ ९००१ः२०१५ को मान्यता दिएको हो । उक्त मापन कम्पनीको व्यवस्थापन पक्ष, कर्मचारी सुशासन र कम्पनीले सेवाग्राहीमाझ पुर्याउँदै आएको सेवा सुविधाको गुणस्तरका आधारमा गरिएको यूआरएसले जनाएको छ । देशभर सूर्यज्योतिका १८१ शाखा सञ्चालनमा छन् ।"
उत्कृष्ट विज्ञापनदातालाई आनको सम्मान,"काठमाडौं (कास) नेपाल विज्ञापन संघ (आन) ले विज्ञापन क्षेत्रमा उल्लेख्य योगदान गर्नेहरूलाई सम्मान गरेको छ । पुस १९ मा आयोजित आनको २३ औं वार्षिक साधारणसभामा उत्कृष्ट विज्ञापनदाता र एजेन्सी सम्मानित भएका हुन् । विज्ञापनदातातर्फ चौधरी ग्रुप, एनसेल आजिएटा, डाबर नेपाल, बोटलर्स नेपाल लिमिटेड (कोकाकोला), शंकर ग्रुप, जावलाखेल ग्रुप अफ इन्डस्ट्री, एनआईसी एसिया बैंक र स्वास्थ्य तथा जनसंख्या मन्त्रालय सम्मानित भए । विज्ञापन एजेन्सीतर्फ मेकवेज, आउटरिच नेपाल र थम्सन नेपाल सम्मानित भए ।"
पाठकलाई 'लिडरसिप फिमेल अफ द इयर अवार्ड,काठमाडौं (कास) भायानेट कम्युनिकेसन्सकी प्रमुख कार्यकारी अधिकृत सेवा पाठक बोहरालाई नेपालको प्राविधिक क्षेत्रमा गरेको नेतृत्व र योगदानका लागि एचआरएम लिडरसिप फिमेल अफ द इयर अवार्डबाट सम्मान गरिएको छ । सन् २०१२ मा भायानेटको वित्त तथा सञ्चालन निर्देशकका रूपमा भायानेटमा आएकी पाठक सन् २०१८ मा कम्पनीको प्रमुख कार्यकारी अधिकृत बनेकी थिइन् । उनको कार्यकालमा भायानेटले आफ्नो गुणस्तरीय इन्टरनेट र आईपीटीभी सेवाको स्तरोन्नति गर्दै देशैभर द्रुत रूपमा सेवा विस्तार गरिरहेको बताएको छ । एचआरएम अवार्ड कर्पोरेट क्षेत्रमा भएका विविध विधाका उत्कृष्टतालाई पुरस्कृत गर्ने उद्देश्यले सन् २०२१ मा स्थापना भएको वार्षिक पुरस्कार हो ।
प्रधानमन्त्रीले चासो नदिँदा जनगणनाको नतिजामा ढिलाइ,"गणेश राई (काठमाडौं)सरकारको हरेक अंग र निकायको आधारभूत उद्देश्य नागरिकको जीवनस्तर उकास्ने नीति, योजना तथा कार्यक्रम निर्माण गरी कार्यान्वयन गर्ने हो । त्यसका निम्ति मुलुकको जनसंख्या प्रमुख आधार मानिन्छ । जनसंख्याको सवालमा अमेरिकाका सोह्रौं राष्ट्रपति अब्राहम लिंकनले भनेका थिए, हामी कहाँ छौं र कता लाग्दै छौं भन्नेमात्र थाहा पायौं भने पनि हामीले के गर्ने र कसरी गर्ने भनेर बढी राम्रोसँग निर्णय लिन सक्नेछौं । मुलुकमा १२ औं राष्ट्रिय जनगणना २०७८ सम्पन्न भएको चौध महिना बितेको छ । तत्कालीन केन्द्रीय तथ्यांक विभागले सम्पन्न गरेको जनगणनाको प्रारम्भिक नतिजा गत माघमा प्रकाशित गर्यो । प्रारम्भिक नतिजाअनुसार मुलुकको कुल जनसंख्या २ करोड ९१ लाख ९२ हजार ४ सय ८० छ । भौगोलिक आधारमा हिमाली भेगमा ६ दशमलब ०९ प्रतिशत बसोबास गर्छन् । पहाडमा ४० दशमलब २५ प्रतिशत र तराई भूभागमा ५३ दशमलब ६६ प्रतिशत बस्छन् । अन्तिम नतिजामा केही थपघट हुने जनाइएको छ । तर, अन्तिम नतिजा नआउँदा एघार वर्षअघिको तथ्यांककै आधारमा नीति, योजना तथा कार्यक्रम नै लागू भइरहेका छन् । देशको समग्र र प्रदेश तथा स्थानीय तहगत आधारमा जातिजाति, भाषा, धर्म, सामाजिक, आर्थिकलगायत विविध पक्षको नतिजा आउन बाँकी छ । सरकारले गत भदौमा तथ्यांक ऐन, २०७९ जारी गरेपछि प्रधानमन्त्री कार्यालय मातहत रहने गरी राष्ट्रिय तथ्यांक कार्यालय बनेको छ । तर प्रधानमन्त्री स्वयंले समय दिन नसक्दा जनगणनाको तथ्यांक सार्वजनिक हुन ढिलाइ भएको कार्यालयका अधिकारीले जनाएका छन् । जनसंख्याविद् योगेन्द्र गुरुङले धेरै निकाय, संघसंस्था, व्यक्तिले जनगणनाको नतिजा कुरिरहेको बताए । जनगणनाको नतिजा जतिसक्दो चाँडो आओस् र प्रयोग गरौं भन्ने व्यग्र प्रतीक्षा गर्ने विश्वविद्यालयदेखि विभिन्न निकाय छन्, प्राध्यापक गुरुङले भने, नयाँ ऐनअनुसार प्रधानमन्त्री मातहत रहेकाले राष्ट्रिय तथ्यांक कार्यालयले सरकारले यसको मर्म बुझ्न जरुरी देखिन्छ । हरेक पालिका वर्षमा दुईवटा सभा बसेर नीति, योजना, कार्यक्रम बनाई बजेट विनियोजन गर्छन् । ओखलढुंगाको मानेभन्ज्याङ गाउँपालिका प्रमुख ज्ञानेन्द्र रुम्दाली राई यकिन तथ्यांकको अभावमा सकस भएको बताउँछन् । जनसंख्याको यकिन तथ्यांक नहुँदा योजना निर्माण र स्रोत बाँडफाँट गर्न समस्या भएको छ, उनले भने, यदि नयाँ तथ्यांक पाएको भए, त्यसैका आधारमा नयाँ योजना लिएर अघि बढ्थ्यौं । नेपाल नगरपालिका संघका अध्यक्ष भीमप्रसाद ढुंगानाले बाह्र वर्ष पुरानो तथ्यांकले योजना तर्जुमा गर्न अन्योल सिर्जना गरेको बताए । पुरानो तथ्यांकले वडासभा, पालिका सभालाई प्रभावित तुल्याएको छ, उनले भने, हरेक वडाको यकिन तथ्यांक चाहिन्छ । त्यो नहुँदा स्थानीय खानेपानी योजना तर्जुमा गर्नसमेत गाह्रो भइरहेको छ ।विभागका पूर्वउपमहानिर्देशक रुद्र सुवाल जनगणनाको नतिजा चाँडो प्रकाशित भएमा सरकारका विभिन्न निकाय र तहलाई नीति, योजना तर्जुमा गर्न सहज हुने बताउँछन् । जनताकै निम्ति कार्यान्वयन गर्ने नीति, योजना निर्माणका निम्ति सान्दर्भिक हुन्छ, उनले भने, आम मान्छे, केडेमियाहरूले त्यही तथ्यांकका आधारमा अध्ययन, अनुसन्धान गर्छन् । जति ढिलो भयो त्यसको सान्दर्भिकता कम हुन जान्छ ।तथ्यांक कार्यालयले गत असोजमा तथ्यांक सार्वजनिक गर्ने लक्ष्य लिएको थियो । मंसिरमा संघ र प्रदेशको चुनाव हुने भएपछि नतिजा पछाडि धकेलिएको थियो । चुनावलगत्तै तत्कालीन प्रधानमन्त्री शेरबहादुर देउवाबाट नतिजा सार्वजनिक गर्ने कार्यक्रम तय भएको थियो । राजनीतिक परिदृश्य बदलिएसँगै पुष्पकमल दाहाल प्रधानमन्त्री बनेपछि जनगणनाको नतिजा सार्वजनिक गर्ने समयतालिका पाउन नसकेको जनाइएको छ । प्रधानमन्त्रीज्यूले विश्वासको मत लिनुभएपछि मात्र जनगणनाको नतिजा सार्वजनिक गर्ने समय मिल्ने भएको छ, कार्यालयका निर्देशक ढुण्डीराज लामिछानेले भने, राज्यलाई नयाँ तथ्यांक चाहिएको छ । संघ, प्रदेश र स्थानीय तहको तथ्यांक विश्लेषणको काम भइरहेको छ । १९६८ सालमा पहिलो जनगणना भएको थियो । त्यसयता हरेक दस वर्षमा जनगणना हुँदै आएको छ । अन्तर्राष्ट्रिय प्रचलन र वैज्ञानिक हिसाबले नेपालमा पहिलो पटक २०१८ सालको जनगणना देशभर एकै समयमा भएको थियो । त्यसयता सातवटा जनगणना अन्तर्राष्ट्रिय मान्यताअनुकूल सम्पन्न भएका थिए भने असार ८ गतेलाई जनगणना दिवस कायम गरिएको थियो । कोभिड१९ महामारीको दोस्रो लहर फैलिएपछि १२औं राष्ट्रिय जनगणना निर्धारित मितिभन्दा पाँच महिना पछि धकेलिएको थियो । ०७८ जेठ २५ गतेबाट असार ८ गतेभित्र सम्पन्न हुनुपर्नेमा कात्तिक २५ गतेबाट मंसिर ९ गते सम्पन्न भएको थियो ।"
"दादुराले बालकको मृत्यु, ३० जनाभन्दा बढीमा संक्रमण","जे पाण्डे (बाँके)नेपालगन्ज उपमहानगरपालिकाको वडा ५ मा दादुराका कारण एक बालकको मृत्यु भएको छ । एक सातादेखि संक्रमित साढे दुई वर्षका बालकको बुधबार घरमै मृत्यु भएको हो । नेपालगन्जमा एक सातादेखि फैलिएको दादुराबाट बहीबार साँझसम्म ३० जनाभन्दा बढी संक्रमित भइसकेको पुष्टि भएको छ । अभिभावकले दादुराका बिरामी बालबालिकालाई लुकाएकाले उपचार तथा रोगको निदानमा ढिलाइ भएको जिल्ला स्वास्थ्य कार्यालयले जनाएको छ । उपमहानगरमा ९ महिनादेखि १५ वर्ष उमेर समूहमा दादुरा देखिएको छ । स्वास्थ्य कार्यालयका अनुसार बिहीबारसम्म नेपालगन्ज५, ७, ८, ९, १०, ११, १४, १५ र २२ वडामा दादुराका बिरामी पत्ता लागेका छन् । तीव्र गतिमा संक्रमण बढेको भन्दै प्रकोप नियन्त्रणका लागि स्वास्थ्य कार्यालयमा बिहीबार आकस्मिक बैठक बसेर स्वास्थ्यकर्मीहरूले उपचारका लागि चाहिने सहयोग जुुटाउन स्थानीय सरकारलाई पत्राचार गरेका छन् । संक्रमित सबैजसो बिरामीलाई घरमै राखेर उपचार गरिँदै छ, स्वास्थ्य कार्यालय बाँकेकी प्रमुख सुनीता पौडेलले भनिन्, स्वास्थ्यकर्मीको सम्पर्कमा नआउँदै एक जना बालकको मृत्यु भएको हो । अब अरू बिरामीको खोजी गर्दै दादुराविरुद्धको खोप लगाउने तयारीमा छौं । स्वास्थ्य कार्यालय प्रमुख पौडेलले दादुराविरुद्धको ४ हजार ५ सय डोज खोप आइपुगेको जानकारी दिइन् । दादुरा देखिएपछि विश्व स्वास्थ्य संगठन, युनिसेफ, स्वास्थ्य कार्यालय, नेपालगन्ज उपमहानगरपालिका स्वास्थ्य शाखाको टोली निगरानीमा खटिँदै आएका छन् । निगरानी तथा निरीक्षणमा खटिएका एक जना स्वास्थ्यकर्मीसमेत बिरामी भएका छन् । दादुरा छिटो सर्न सक्ने भएकाले बिरामीलाई परिवारको सम्पर्कबाट टाढा तर घरभित्रै राखेर उपचार गरिँदै छ । संक्रमणको लक्षण देखिएकाको तथ्यांक संकलन भइरहेको छ । दादुराको संक्रमण नियन्त्रणका लागि बजेट अभाव भएको स्वास्थ्य कार्यालयले जनाएका छन् । यस्तो महामारीमा पनि बजेट छैन, नेपालगन्ज उपमहानगरपालिका स्वास्थ्य महाशाखाका स्वास्थ्य निरीक्षक तेज वलीले भने, जनचेतनाका लागि माइकिङ गर्ने पैसासमेत छैन । नेपालगन्ज उपमहानगरपालिका स्वास्थ्य महाशाखाका प्रमुख रामबहादुर चन्दले शुक्रबारदेखि उपमहानगरभित्र ९ महिनादेखि १५ वर्षसम्मका बालबालिकालाई खोप लगाउने कार्यक्रम रहेको जानकारी दिए । दादुरा संक्रमितलाई अस्पताल पुर्याउनुको साटो लुकाएर बस्दा प्रकोपले महामारीको रूप लिएको हो, उनले भने, संक्रमितमध्ये धेरैले खोप नलगाएको पाइयो ।"
आईसीसी टोली अकस्मात् काठमाडौंमा,"विनोद पाण्डे (काठमाडौं)खेलाडी तथा अफिसियलले पारिश्रमिक नपाएको तथा म्याच फिक्सिङ, स्पट फिक्सिङ र बेटिङका कारण नेपाल टी२० लिग क्रिकेट बदनाम भइरहेको पृष्ठभूमिमा अन्तर्राष्ट्रिय क्रिकेट परिषद् (आईसीसी) को दुई सदस्यीय प्रतिनिधिमण्डल बिहीबार अकस्मात् काठमाडौं आएको छ । लगत्तै उनीहरूले सरोकारवाला पक्षहरूसँग परामर्श थालेका छन् । आईसीसी इन्ट्रिग्रेटी युनिटका एन्ड्रयु इफग्रेभको नेतृत्वमा आएको दुई सदस्यीय टोलीले त्रिवि क्रिकेट मैदान कीर्तिपुरमा भइरहेको नेपाल टी२० लिगको बिहीबारको खेल अवलोकन गर्दै त्यहाँको वस्तुस्थितिबारेमा बुझेको थियो । उनीहरूले दिउँसो राष्ट्रिय खेलकुद परिषद् (राखेप) का सदस्यसचिव टंकलाल घिसिङलाई त्रिपुरेश्वरस्थित कार्यकक्षमै भेट गरेका थिए । नेपाली टी२० लिगमा कमेन्ट्री गरिरहेका सचिन तिमल्सिनाले मंगलबार खुला रूपमा नै स्पट बेटिङ भएको दाबी गर्दै आफू कमेन्ट्री टोलीबाट अलग भएको जनाएका थिए । काठमाडौं नाइट्सको नेतृत्व गरिरहेका नेपाली राष्ट्रिय टोलीका पूर्वकप्तान ज्ञानेन्द्र मल्लले आफ्नो टोलीका एक खेलाडीलाई सट्टेबाजले प्रस्ताव गरेको खुलासा गरेको पृष्ठभूमिमा आईसीसीको छानबिन टोली काठमाडौं आएको हो ।नेपाल क्रिकेट संघ (क्यान) सँग साझेदार बनेको भारतीय कम्पनी सेभेन थ्री स्पोर्ट्स प्रतियोगिताको बीचमै फरार भएपछि खेलाडी तथा अम्पायरको पारिश्रमिकलाई लिएर अन्योल छाएको छ । क्यान स्वयंले सेभेन थ्री स्पोर्टसबाट पाउनुपर्ने ३ करोड ९० लाख रकममध्ये ३० प्रतिशतमात्र पाएको छ । गृह मन्त्रालयले नेपाल टी२० लिगको पारिश्रमिक नदिई आयोजकको एउटा पक्ष फरार भएको, बेटिङका जालो बनाएको विषयमा अनुसन्धान गर्न मंगलबार नै प्रहरी प्रधान कार्यालयलाई निर्देशन दिएको थियो । प्रहरीको केन्द्रीय अनुसन्धान ब्युरोले पनि अनुसन्धान सुरु गरिसकेको छ । अख्तियार दुरुपयोग अनुसन्धान आयोगले पनि राष्ट्रिय खेलकुद परिषदको स्वीकृतिबिनै प्रतियोगिता गराइएको र विदेशी खेलाडीले श्रम स्वीकृतिविनै खेलेको विषयमा राय उपलब्ध गराउन राखेपलाई पत्र काटेको छ ।नेपाल टी२० लिगका सम्बन्धमा आईसीसी प्रतिनिधिमण्डलसँग छलफल भएको राखेप सदस्यसचिव घिसिङले बताए । श्रम स्वीकृतिका लागि क्यानको टोली राखेपमा आएको थियो, तर राखेपले त्यो प्रक्रिया अगाडि बढाएन, घिसिङले भने, सार्वजनिक खरिद ऐनको विषय, विदेशी साझेदार कस्ता छन् भन्दै राखेपले क्यानसँग कागजात मागेको थियो । त्यसलाई क्यानले बेवास्ता गर्यो । यही विषय हामीले आईसीसीका प्रतिनिधिलाई जानकारी गराएका छौं । कुनै पनि क्रिकेट पदाधिकारीका कारण सिंगो नेपाली क्रिकेट पीडित हुनुहुँदैन । नेपाली क्रिकेट यसको भागिदार हुन सक्दैन भनेर उनीहरूलाई भनेका छौं ।राखेपले आफ्ना बोर्ड सदस्य एकेन्द्र कुँवरको संयोजकत्वमा नेपाल टी२० लिग काण्डको छानबिनका लागि कार्यदल बनाइसकेको र त्यसको पहिलो बैठक बिहीबार बसिसकेको बारे घिसिङले आईसीसी टोलीलाई जानकारी गराएका छन् । उनले विगतमा पनि आईसीसीले क्यानमाथि आर्थिक निलम्बन र प्रतिबन्ध लगाएका कारण नेपाली क्रिकेटले ठूलो क्षति बेहोनुपरेको विषय पनि स्मरण गराएको घिसिङले जनाए ।"
राजदूत पराजुलीद्वारा रियल म्याड्रिडलाई बुद्धमूर्ति प्रदान,"काठमाडौं (कास) स्पेनका लागि नेपाली राजदूत शर्मिला पराजुली ढकालले स्पेनिस क्लब रियल म्याड्रिडका अध्यक्ष फ्लोरेन्टिनो पेरेजलाई गौतम बुद्धको मूर्ति हस्तान्तरण गरेकी छन् । रियल म्याड्रिड र पोलिडेपोर्टिभो कासेरेन्योबीच मंगलबारको खेलअघि राजदूत पराजुलीले पेरेजलाई राष्ट्रपति विद्यादेवी भण्डारीले पठाएको उपहारस्वरूप बुद्धको मूर्ति हस्तान्तरण गरेकी थिइन् । उनले कासेरेन्यो टिमका पदाधिकारीलाई पनि बुद्धमूर्ति हस्तान्तरण गरिन् ।कासेरेन्योले दुई साताअघि नेपाल भ्रमण गरेको थियो । स्पेनिस लिग संरचनामा सेगुन्डा डिभिजनको ग्रुप फोरमा रहेको कासेरेन्योले पोखरामा गण्डकी ११ र काठमाडौंमा काठमाडौं ११ सँग दुई मैत्रीपूर्ण खेल खेलेको थियो । टोलीले दुवै खेल जितेको थियो । टोलीले उक्त भ्रमणलाई कोपा डेल रे को तयारीको रुपमा लिएको थियो । त्यसअन्तर्गत कासेरेन्योले बुधबार कोपा डेल रेको अन्तिम ३२ मा रियल म्याड्रिडसँग प्रतिस्पर्धा गरेको हो । जुन खेलमा म्याड्रिड १० ले विजयी भयो । गोल ६९ औं मिनेटमा रोड्रिगोले गरेका थिए । उक्त खेल हुनुपूर्व राजदूत पराजुलीले रियलका प्रशिक्षक कार्लो एन्सेलोटी, मार्केटिङ प्रमुख रोबर्टो कार्लोस र दुवै फुटबल क्लबका प्रतिष्ठित व्यक्ति तथा प्रतिनिधिलाई भेट गरेकी थिइन् ।"
भुटानी क्लब फाइनलमा,"अनिष भट्टराई (गण्डकी) अमेरिकाबाट नेपाल फुटबल खेल्न आएको टोली भुटानी युथ स्पोर्ट्स क्लब (बीवाईएससी) आहारारा पोखरा गोल्डकप प्रतियोगिताको फाइनलमा पुगेको छ । बिहीबार पोखरा रंगशालामा भुटानीले चर्च ब्वाइज युनाइटेडलाई १० ले हराउँदै उपाधि नजिक पुगेको हो । भुटानी टिमका लागि एकमात्र गोल रोजिन प्रजापतिले गरे । पहिलो हाफको इन्ज्युरी समयमा प्रवीण बस्नेतले गरेको प्रहार चर्चका गोलरक्षक किशोर गिरीले बचाउ गर्नेक्रममा फुस्किएपछि रोजिनले गरेको हेडरमा गोल सम्भव भयो । भुटानी युथले संकटा क्लबसँग फाइनल खेल्नेछ । संकटाले पहिलो सेमिफाइनलमा विभागीय टोली नेपाल एपीएफ क्लबलाई हराउँदै फाइनल पुगिसकेको छ । भुटानी क्लबका प्रशिक्षक प्रदीप हुमागाईंले आफूहरूले धेरै अवसर पाए पनि गोलमा परिणत गर्न नसक्दा कम स्कोरमा जितेको बताए । उनले संकटासँगको फाइनलमा थप बलियो भएर उत्रने बताए । उनका अनुसार लामो पास आफूहरूको बलियो पक्ष भएको र खेलमा त्यसैलाई फोकस गरिएको हो । एयर बल हाम्रो बलियो पक्ष हो, गोल चाहिएको थियो पायौं । खेल सोचेजस्तै भयो, धेरै अवसरलाई गोलमा परिणत गर्न चाहिँ नसकेकै हो, हुमागाईंले भने । चर्च ब्वाइजका प्रशिक्षक विक्रम लामा आफ्ना खेलाडीले विपक्षीलाई खुला स्पेस दिँदा खेल हार्न पुगेको बताउँछन् । आफ्नो योजनाअनुसार टोलीले मैदानमा नखेले पनि हारको सबै जिम्मा प्रशिक्षकका रूपमा आफैंले लिने लामाले बताए । आहारारामा भुटानी क्लबको दोस्रो सहभागिता हो । अघिल्लो संस्करणमा टोली पहिलो खेलमा एपीएफ क्लबसँग ३१ ले हारेको थियो । यसपालि भुटानी युथले पोखरा आउनुअघि झापामा दुई प्रतियोगिता खेलेर आएको हो ।"
झापाका पदक विजेता सम्मानित,"बिर्तामोड (कास) नवौं राष्ट्रिय खेलकुदमा पदक विजेता झापाका खेलाडी तथा प्रशिक्षकलाई बिहीबार जिल्ला खेलकुद विकास समितिले नगदसहित सम्मान गरेको छ । उक्त प्रतियोगितामा झापाबाट सहभागीमध्ये १६ खेलाडीले २ स्वर्ण, ९ रजत र ८ कांस्य पदक जितेका थिए । भद्रपुरस्थित मेची रंगशालामा समितिले स्वर्ण विजेता बक्सिङकी तृषा जबेगु र आईटीएफ तेक्वान्दोका रोशन मगरलाई जनही १० हजारसहित सम्मानपत्र प्रदान गर्यो । रजत विजेता बृद्धिचालकी कृतिसरा अधिकारी, पौडीका प्रारम्भ भण्डारी, आर्चरीकी योगिता काम्बाङ र स्मृति उप्रेती, बक्सिङका अभिनय राई र सुस्मिता राई तथा सेपाकताक्रोका सुशील विश्वकर्मा छन् । उनीहरूले जनही ५ हजार पाए । कांस्य विजेता बुद्धिचालका राजन सुवेदी र खुश्बु थापा, कुस्तीका विशाल बुढाथोकी र रेणुका राजवंशी तथा जुडोका निश्चल राई, मंगलु मेचे र प्रेम गुरुङ छन् । उनीहरूलाई जनही ३ हजार प्रदान गरियो । जिल्लाबाट १ सय ४३ खेलाडीले ८ खेलमा पदक जितेका थिए । २४ छनोट खेल खेलेको कार्यालय प्रमुख विष्णु नेम्बाङले जानकारी दिए । कार्यक्रममा पदक जिताउन सफल बक्सिङका प्रशिक्षक डम्बरबहादुर लिम्बू र आईटीएफ तेक्वान्दोका प्रशिक्षक नवीन तामाङ, समितिका निवर्तमान अध्यक्ष शंकर थापा, कार्यालयका अवकाशप्राप्त प्रमुख टहलदास मैनाली र लेखापाल देवी न्यौपानेलाई समेत सम्मान गरियो ।"
सम्झना कप टेबलटेनिस हुँदै,"काठमाडौं (कास) ललितपुर टेबलटेनिस क्लबको आयोजनामा पाँचौं सम्झना कप अन्तर्राष्ट्रिय टेबलटेनिस प्रतियोगिता माघ १७ देखि २१ सम्म हुने भएको छ ।आयोजक ललितपुर टेबलटेनिस क्लब र सम्झना ल्याबोरेटरी क्लिनिकबीच बुधबार प्रायोजन सम्झौता भएको छ । क्लबका अध्यक्ष उर्दिप जोशी र सम्झना ल्याबोरेटोरी क्लिनिककी निर्देशक रजना श्रेष्ठ जोशीले सम्झौतापत्र आदानप्रदान गरे । सम्झौताअनुसार प्रतियोगिताको अनुमानित बजेट २२ लाख ५५ हजारमध्ये ५० प्रतिशत खर्च सम्झना ल्याबोरेरटीले बेहोर्ने जनाइएको छ ।प्रतियोगितामा नेपालसहित भारत, पाकिस्तान, बंगलादेश, माल्दिभ्स, थाइल्यान्ड, यूएई, जापान, फ्रान्स, इंग्ल्यान्ड, दक्षिण कोरियाका करिब ५ सय खेलाडीको सहभागिता रहनेछ ।प्रतियोगितामा पुरुषमहिला एकल र टिम, भेट्रान पुरुष ४० वर्षमाथि र ५५ वर्षमाथि तथा महिलामा ४० वर्षमाथि गरी ७ इभेन्टमा प्रतिस्पर्धा हुनेछ । एकल र टिममा शीर्ष तीन स्थान हात पार्नेले क्रमशः ५० हजार, २५ हजार र १०१० हजार रुपैयाँ नगद पुरस्कार प्राप्त गर्नेछन् । भेट्रानतर्फ विजेताले २० हजार, उपविजेताले १० हजार र तेस्रोले ५ हजार पाउनेछन् । प्रतियोगिताको कुल पुरस्कार राशि ५ लाख रहेको छ ।"
तेक्वान्दो संघलाई निरन्तरता दिन आदेश,काठमाडौं (कास) राष्ट्रिय खेलकुद परिषदले दर्ता खारेज गरेको नेपाल तेक्वान्दो संघलाई बिहीबार पाटन उच्च अदालतले निरन्तरता दिएको छ । न्यायाधीशद्वय श्यामजी प्रधान र दीपेन्द्र अधिकारीको संयुक्त इजलासले अल्पकालीन अन्तरिम आदेशलाई निवेदनको अन्तिम निरुपण नभएसम्मका लागि निरन्तरता प्रदान गरेको छ । राखेपले पुस ६ मा प्रकाश शम्शेर राणा अध्यक्ष रहेको नेपाल तेक्वान्दो संघलाई विघटन गरेको थियो । यस्तै त्यतिबेला उसु र शारीरिक सुगठन संघ पनि विघटन गरेको थियो । लगत्तै राखेपले प्रदीप जोशीको संयोजकत्वमा नेपाल तेक्वान्दो महासंघ गठन गरेको थियो । त्यही महासंघ गठनविरुद्ध तेक्वान्दो संघले पाटन उच्च अदालतमा पुस ८ मा रिट निवेदन दायर गरेको थियो । त्यसपछि पुस ११ मा अल्पकालीन अन्तरिम आदेश जारी भएको थियो । पुस २० मा दुवै पक्षलाई छलफलका लागि झिकाउँदै अदालतले राखेपको निर्णय र कात्तिक २४ मा युवा तथा खेलकुद मन्त्रीस्तरीय निर्णयविरुद्ध रिट निवेदनको अन्तिम निरुपण नभएसम्मका लागि कार्यान्वयन नगर्ननगराउन अन्तरिम आदेश दिएको हो ।
