शीर्षक,विवरण
शव चिन्न आफन्तलाई सकस,"एटीआरमा त्रुटि छैन ः प्राधिकरणनेपालमा उडानमा रहेका एटीआर विमानहरूमा कुनै प्राविधिक त्रुटि नभएको प्राधिकरणले सोमबार प्रस्टीकरण दिएको छ । एटीआर विमान पोखरामा दुर्घटना परेपछि सरकारले उडानमा रहेका सबै कम्पनीका जहाजको अवस्था जाँच गर्न प्राधिकरणलाई निर्देशन दिएको थियो । हाल नेपालमा बुद्ध एयरसँग तीन एटीआर४२ र ११ एटीआर७२ गरी सर्वाधिक १४ एटीआर विमान छन् । यतीसँग ४ वटा एटीआर विमान छन् । पोखरामा भएको यतीको विमान दुर्घटनापछि नेपालमा दर्ता भई उडानमा रहेका विमान सबै एटीआर प्राधिकरणका प्राविधिकहरूले आइतबार तीन घण्टा लगाई जाँच गरेका थिए । सबै विमान प्राविधिक रूपमा उडानयोग्य रहेको पाइएको प्राधिकरणका प्रवक्ता जगन्नाथ निरौलाले बताए । उनका अनुसार सुगम रुटमा उडानमा रहेका एटीआर वायुयानका सञ्चालक कम्पनीहरूले अन्तर्राष्ट्रिय मापदण्डअनुसार मर्मत सम्भारका काम गर्दै आएका छन् । पोखराको घटनापछि प्राधिकरणले आफ्ना उडान सुरक्षा निरीक्षकमार्फत सबै एटीआर४२ र एटीआर७२ विमानको प्राविधिक जाँचको अवस्था हेरेको जनाउँदै विस्तृत प्राविधिक परीक्षण पनि गरिसकेको उल्लेख गरेको छ । यसैबीच, एटीआर जहाज उत्पादक कम्पनीबाट ७ जना प्राविधिक यती एयरको दुर्घटनाबारे अध्ययन गर्न मंगलबार काठमाडौं आइपुग्ने भएका छन् ।"
शक्तिमा कांग्रेसलाई जोड्न खोज्दै प्रधानमन्त्री,"अझ, राष्ट्रपति र सभामुख पनि एमालेलाई दिँदा आफू निरीह हुने भय दाहालमा छ । त्यही कारण उनले राष्ट्रपति र सभामुखमध्ये एक पदमा कांग्रेसलाई ल्याउन चाहेका छन् । प्रधानमन्त्रीबाट त्यस्तो सन्देश पाएको कांग्रेस नेताहरूको भनाइ छ । उनीहरूका अनुसार एमाले अध्यक्ष ओलीको शक्ति अभ्यास नियन्त्रण गर्ने नीति लिएर दाहालले कांग्रेसलाई सहकार्यमा जोड्न खोजेका हुन् । कांग्रेसले साथ नदिएकाले एमालेको समर्थनमा प्रधानमन्त्री भएका प्रचण्डजीले तत्काल गठबन्धन भत्काउन चाहनुभएको छैन । तर राजनीतिक संयन्त्रको संयोजक ओलीजी नै हुने, राष्ट्रपति र सभामुखसमेत एमालेलाई दिने हो भने आफ्नो राजनीतिक सुरक्षा हुँदैन भन्ने मनोविज्ञानमा प्रधानमन्त्रीजी देखिनुहुन्छ, उनीसँग संवादमा रहेका कांग्रेसका एक नेताले भने, त्यही मनोविज्ञानबाट राष्ट्रपतिमा कांग्रेसलाई साथ दिने संकेत गरेका कारण कांग्रेसले विश्वासको मत दिएको हो ।कांग्रेसले भने प्राथमिकतामा राष्ट्रपति पदलाई राखेको छ । राष्ट्रपतिको पदबाट भएका शक्ति अभ्यासका गलत नजिरकै कारण राष्ट्रपति पदमा सबैको जोड छ । प्रतिनिधिसभा विघटन, नागरिकता विधेयक र मुद्दा फिर्ता तथा सजाय मिनाहासम्बन्धी अध्यादेशमा राष्ट्रपतिको फरक कदमले यो पद भविष्यका लागि पनि सबैको प्राथमिकतामा परेको छ । कांग्रेस सभापति देउवाले अनुकूल स्थितिमा नेता रामचन्द्र पौडेललाई अघि सार्ने बचन दिएका छन् । त्यही कारण पौडेल पनि राष्ट्रिय सहमतिको एजेन्डामा सक्रिय छन् । योबीचमा उनले माओवादी र एकीकृत समाजवादीका नेताहरूसँग भेटघाट बढाइरहेका छन् । पौडेलले शनिबार एकीकृत समाजवादीका अध्यक्ष माधवकुमार नेपालसँग भेटेका थिए भने आइतबार माओवादी नेता वर्षमान पुनसँग संवाद गरे । उनले अन्य नेतासँग समेत टेलिफोन संवाद गरिरहेका छन् । कांग्रेसले के पाउने र के निर्णय गर्ने भन्ने कुराहरू प्रधानमन्त्रीले बोलाएको सर्वदलीय बैठकपछि तय होला, उनले भने, अहिले यसै हुन्छ भनेर भन्ने स्थिति छैन । कांग्रेस प्रवक्ता प्रकाशशरण महत पनि साझा र निष्पक्ष भूमिका निर्बाहका लागि राष्ट्रपति र सभामुख पदको भूमिका हुने भएकाले राष्ट्रिय सहमतिमै अघि बढ्नु उपयुक्त हुने बताउँछन् । प्रधानमन्त्रीजीले सबैको सहमतिमा अघि बढ्नुपर्छ भन्नुभएको छ, त्यसमा उहाँ अडिए त्यहीअनुसार होला, उनले भने, समझदारी भएन भने सत्ता गठबन्धनले जेजे गर्छ त्यसैको पछिपछि जाने कुरा हुन्न । हामी पनि उम्मेदवार अघि सारेर जान्छौं ।गठबन्धन जोगाउन नसक्दा पुस १० मा सत्ताका सबै पदबाट विमुख बनेको कांग्रेसले राष्ट्रपति पाउँदा देउवालाई राजनीतिक राहत मिल्नेछ । यसबाट एमाले र माओवादीबीच उत्पन्न हुने अविश्वासले केन्द्रदेखि प्रदेशसम्मका सत्ता फर्काउन सकिने दाउमा देउवा छन् । त्यसैका लागि देउवाको मुख्य लक्ष्य यतिबेला सभामुखभन्दा पनि राष्ट्रपति पदमा राखेका छन् । सभामुख दिन राष्ट्रिय समझदारी नै बन्यो भने कांग्रेस राष्ट्रपतिमा अड्डी लिएर नबस्ने पनि उनले बताए । सभामुख कांग्रेसले पाए प्रधानमन्त्रीको नेतृत्वमा रहने संवैधानिक परिषद्मा निर्णायक भूमिका रहने अवस्था बन्छ । आयोगका पदाधिकारीहरू नियुक्ति सिफारिस गर्ने परिषद्मा प्रधानमन्त्रीका अलाबा प्रधानन्यायाधीश, सभामुख, उपसभामुख, राष्ट्रिय सभा अध्यक्ष र विपक्षी प्रतिपक्षी दलको नेता सदस्य हुने व्यवस्था छ । कांग्रेसले के पाउने भन्ने तय भइसकेको छैन, तर प्रधानमन्त्री दाहाल राष्ट्रपति र सभामुख दुवै पद एमालेलाई दिन तयार हुनुहुन्न, त्यसैका लागि नै सर्वदलीय बैठक बोलाउन खोज्नुभएको हो, बालुवाटार स्रोतले भन्यो ।"
घुम्दै फिर्दै रुम्जाटार,"(ओखलढुंगा)घुम्दै फिर्दै रुम्जाटार फेरि भेटौंलादुःख नमान सानी बाँचे भेटौंलाइटहरीका कलाकार बालकृष्ण कार्कीलाई गीतमा घुमिफिरी रुम्जाटार जोड्नु थियो, २०४३४४ ताका उनले गीतमा रुम्जाटार लेखे । तर, ओखलढुंगाको त्यो गाउँसँग उनको साइनो छैन, जो थेगोमा चर्चित छ काम बनेन वा फेरि सुरुवातकै अवस्थामा आइपुग्नु परे भन्ने गरिन्छ, घुमिफिरी रुम्जाटार । कार्की भन्छन् गीतमा रुम्जाटार त जोडियो तर मलाई आज पनि जिज्ञासा छ आखिर घुमिफिरी रुम्जाटारचाहिँ के कारणले भनेका होलान् ? थेगोले घुम्दै फिर्दै रुम्जाटार पुगिन्छ भन्ने संकेत गरे पनि यो पुरानो पहाडी बस्ती छाडेर हिँडेका धेरै जना फेरि फर्किएका छैनन् । हाम्रो कथाले कार्कीको जिज्ञासा शान्त पार्नेछ ।रुम्जाटारका बालासुन्दर गुरुङ भेडा चराउन सोलुखुम्बुको दूधकुण्डमाथि शैलुङ पोखरी पुगेका थिए । अचानक बिरामी भए । भेडीगोठमै अन्तिम सास फेरे । हिमालको फेदीबाट शव बोकेर ल्याउन सम्भव थिएन । गोठाले साथीहरूले उतै माटोले पुरेर अन्त्येष्टि गरे । यो २०३० अघिको घटना हो, जसलाई रुम्जाटारका पाका पुस्ता अझै सम्झन्छन् ।बाजेको चिहानबाट नली हाड निकालेर जुनबेंसीको गुम्बाका लामाहरूले बजाउँछन् भन्ने पछिसम्म सुनेका थियौं, बालासुन्दरकी नातिनी ६३ वर्षीया पदमकुमारीले भनिन्, पछि बज्यै पनि भेडा चराउन जाँदा सोलुको लोदिङमा २०४० मा बित्नुभयो, २०५६ मा गएर बज्यैको चिहानमा पूजा लगाएर फर्कियौं । बालासुन्दरका नाति ढोलबहादुर र पनाति सन्तोष यतिखेर उदयपुरको रौतापोखरी छेउमा छन् । करिब एक हजार भेडा चराउँदै रौता नजिक पुगेका उनीहरूसँग अन्य चार गोठाले साथमा छन् । हिउँदमा बेंसी (उदयपुरको कटारी, गाईघाट, सिन्धुली सीमा क्षेत्र) र वर्षामा लेक (सोलुको दूधकुण्ड आसपास) पुर्याएर चराइने रुम्जाटारको भेडीगोठ लोप हुने चरणमा छ । बालासुन्दर जस्ता भेडीगोठमै कतिले ज्यान गुमाए यकिन छैन । तर रुम्जाटारे गुरुङका ती भेडीगोठका कथा अब सुनिन छाडेको छ । २०४० सम्म रुम्जाटारमा करिब ५० हजार भेडा पालिन्थ्यो । एक घरमा कम्तीमा ३०४० भेडा हुन्थे । धेरैजसोले सयभन्दा बढी भेडा पाल्थे । समूहमा मिसाएर भेडा चराउने चलन थियो । खड्गसिंह गुरुङको सबैभन्दा ठूलो भेडीगोठ थियो । एक हजार भेडा त उनीसँगै थिए । रुम्जाटारदेखि सोलुखुम्बुको टाप्टिङ, पीकेलगायतका क्षेत्रमा हजारौं रोपनी भेडा चराउने खर्क उनकै नाममा थियो । २०४५ मा नापी हुँदा कतिपय जग्गा अरूले नपाए । हदबन्दीले गर्दा ती खर्क सबै जंगल र अरू व्यक्तिको नाममा दर्ता भयो । जसको भेडा धेरै, उही धनी हुन्थ्यो, खड्गसिंहका नाति बद्रीकाजीले भने, भेडापालन र राडीपाखी रुम्जाटारको पहिचान थियो । जिल्लाभरिका सात भेडापालक किसान आबद्ध भई २०७७ मा भेडा विकास समिति गठन गरिएको छ । अहिले रुम्जाटारमा दुई वटा मात्र भेडीगोठ बाँकी छन् । राडी बुन्ने मान्छे घटेपछि किसानले पालेको भेडाको सबै ऊन रुम्जाटारमा खपत हुँदैन । अहिले हामीसँग छ सय धार्नी जति ऊन छ, समितिका अध्यक्ष पदमकुमारी गुरुङ ले भनिन्, अरू किसानले भोजपुरतिरकालाई ऊन बेच्न थालेका छन् । भेडा चराउने मुख्य समस्या चरन अभाव हो । सबै जंगल सामुदायिक, कबुलियती र व्यक्तिको नाममा छ । जहाँ पुगे पनि भेडा चराउनलाई पैसा तिर्नुपर्ने ढोलबहादुर गुरुङले बताए । माघभरि उदयपुर र सिन्धुलीको सिमाना कमला नदी किनारमा मैनी बजार लाग्थ्यो । भलाकाजी गुरुङ पाँच जना भरिया लिएर राडी बेच्न पुस मसान्तमै मैनी बजार पुग्थे । एक भरियाले ३० देखि ४० वटा राडी बोक्थे । रुम्जाटारे गुरुङको मैनीबजारमा २०२५ वडा राडीपाखी पसल हुन्थ्यो । मैनीबजारमा नबिकेको राडी लिएर भलाकाजी विराटनगरदेखि सर्लाहीसम्म पुग्थे । सबै बेचिसकेर घर फर्किंदा खल्तीभरि पैसा हुन्थ्यो । अहिले सातदेखि आठ हजार पर्ने राडी त्यतिखेर २५३० रुपैयाँमा बिक्री हुन्थ्यो, भलाकाजीले ती दिन सम्झे, पैसाको दुःख थियो, अहिले पैसा सस्तो भयो, राडीपाखी बुन्ने, बिक्री गर्ने जमाना गयो । भलाकाजी तीन वर्षअघिसम्म मैनीबजार, हलेसी, रबुवा ओखलढुंगाको प्रत्येक शनिबारे हाटमा राडीपाखी लिएर पुग्थे । अब हिँड्न पनि सक्दिनँ, पुसको ठण्डीमा घर नजिकै घाम तापिरहेका ७६ वर्षीय उनले भने, पहिले जस्तो बिक्री हुँदैन, दुःख मात्रै । भलाकाजी सानोमा बुबासँगै भेडा गोठालो जान्थे । १९ वर्षको उमेरमा अंशबन्डा गर्दा दाजुलाई भेडीगोठ दिएर उनी राडीपाखी व्यापारमा लागेका थिए । रुम्जाटारमा भेडा नपाल्ने घरलाई छोरी दिँदैनथे । छोरी दिँदा धनी परिवारले दाइजोमा भेडीगोठ नै दिन्थे । रुम्जाटार विमानस्थलदेखि विमानमार्फत राडी काठमाडौं लगिन्थ्यो । भक्तपुरका व्यापारी राडीपाखी लिन विमानस्थलसम्मै आइपुग्थे । रुम्जाटारको प्रत्येक घरमा राडीपाखी बुनिन्थ्यो । अहिले यो २५३० घरमा सीमित छ । बजारमा प्लास्टिकका सस्तो चकटी किन्न पाइन्छ । भेडा विकास समितिकी अध्यक्ष पदमकुमारीले पहिले जस्तो राडीपाखी बिक्री नहुने भएकाले सम्पर्कमा आधारमा मात्रै बुनेका सामान बेच्ने गरिएको बताइन् । िििरुम्जाटारमा साउनमा कोदो रोपिन्छ । असारदेखि माइती (केटा) र चेली (केटी) बीचमा चुरोट, रोटी, रक्सी बैना गरेर पर्मका लागि निम्तो दिइन्थ्यो । बैना लिइसकेपछि धोका दिएमा भौतिक कारबाही गर्ने सामाजिक नियम थियो । साउन लागेपछि कोदो रोपाइँ सुरु हुन्थ्यो । माइतीहरू खन्ने, चेलीहरू रोप्ने । ४०५० जनाको पर्मेली हुल हुन्थ्यो, स्थानीय कल्याण राईले पुराना दिन सम्झिए, त्यस्तो हुल रुम्जाटारभरि दर्जनौं हुन्थे, पर्मेली भाकामा गीत गाउँदै कोदो रोप्दै बिहानदेखि झमक्कै साँझ पारिन्थ्यो ।मेलामा जाँदा चेलीहरूले टाउकामा घुमराडी ओढ्दै कोदालो बोक्थे । प्रत्येक दिन पर्मेलीका हूल काम सकेर साँझमा कोदालो ठोक्दै, मादल बजाउँदै तेर्सो बाटोमा जम्मा हुन्थे । त्यहाँ जाँडरक्सी खाने, नाचगान गर्ने, बलियाहरू जुध्ने गर्थे । रातिसम्म रमाइलो गर्यो, बिहान फेरि पर्ममा हाजिर । ती दिन साँच्चिकै रमाइला थिए, कल्याण भन्छन् ।कोदो टिप्ने मौसममा मंसिर १५ का दिन सिलाम र काँचो चामल खाने चलन थियो । मंसिरे पूर्णेमा काफलबोटको भगवती मन्दिरमा एकराते मेला लाग्थ्यो । माइतीचेली सबै जम्मा हुन्थे । माइतीले रोटी, तरकारी, अचार किनेर ख्वाउँथे । चेलीले रक्सी किनेर ख्वाउनुपर्थ्यो । साउनमा कोदो रोप्ने, भदौमा गोड्ने र मंसिरमा टिप्ने पर्मेली संस्कृति थियो । अहिले पर्मेली गीत र पर्म दुवै हरायो, कल्याणले भने, अब त सम्झनामा मात्रै छन् ती दिन । रुम्जाटारको अर्को पहिचान हो सुन्तला । प्रत्येक घरमा सुन्तलाका बगैंचा हुन्थे । मंसिर लागेपछि पहेंलपुर बगैंचा रमितलाग्दो हुन्थ्यो । मूलखर्कतिरका तामाङहरू डोको बोकेर सुन्तला किन्न आउँथे । २० रुपैयाँमा सय दाना बिक्री हुन्थ्यो, भलाकाजी गुरुङले भने, अहिले सुन्तलाको मूल्य राम्रो छ तर बोट मर्न थाले, आधाभन्दा धेरै सुन्तला मरिसके । रासायनिक मल र विषादीको प्रयोगमात्रै होइन जलवायु परिवर्तनसँगै बढ्दो तापक्रमले सुन्तलाको बोट मर्न थालेको स्थानीय अनुमान गर्छन् । सुन्तला मासिनुको प्रमुख तीन कारण छन्, कृषि ज्ञानकेन्द्र ओखलढुंगाका प्रमुख हेम आलेमगरले भने, पहिलो त सुन्तलाको बोट व्यवस्थापन गोडमेल, सिँचाइ मलजल भएन । दोस्रो, पशुपालन नभएपछि प्रांगारिक मलभन्दा रासायनिक मलको प्रयोग बढ्यो र माटोमा अम्लियपना धेरै भयो । तेस्रोचाहिँ जलवायु परिवर्तन हुन सक्छ, सुन्तला फल्ने उचाइ बर्सेनि बिस्तारै बढ्दै गएको छ ।अहिले रुम्जाटारमा एक सयभन्दा बढी सुन्तलाका बगैंचा छन् । एउटा बगैंचामा १५२० देखि बढीमा ४०५० बोटसम्म सुन्तला छन् । तर ४० प्रतिशत बोट मासिसकेका छन् । गाउँ छोड्ने क्रम बढेकाले पनि भएका बोटबिरुवाको स्याहार नगर्ने र नयाँ बिरुवा रोप्ने काम भएको छैन । समथर भूभाग र पारिलो ठाउँको सुन्तला भएकाले पहिले रुम्जाटारको सुन्तला स्वादिलो मानिन्थ्यो । अहिले फलेको पनि धेरैजसो अमिलो हुने गरेको छ । एक दशक अघिसम्म जिल्लाको सबैभन्दा बढी सुन्तला फल्ने भनेर चिनिएको रुम्जाटार अहिले पछि परिसकेको कृषि ज्ञान केन्द्रले जनाएको छ । रुम्जाटारमा विमानस्थल बनाउने भन्दै २०१९ मा सर्भे भएको थियो । २०२६ देखि पिलाटस पोर्टरले अवतरण सुरु गर्यो । धावनमार्ग कच्ची भए पनि २०३१ देखि नियमित उडान भयो । वर्षौंसम्म जिल्लावासीले कालोपत्रको माग गरेपछि धावनमार्ग कालोपत्र त भयो तर विमानस्थल बन्द हुन पुग्यो । विमानस्थल कालोपत्र सुरु हुँदा मध्यपहाडी राजमार्गअन्तर्गत घुर्मीखुर्कोट बाटोको ट्र्याक खुल्दै थियो । त्यसअघि यात्रुहरू तीन दिन लगाएर राजधानी पुग्न उदयपुरको कटारी घुमेर जान्थे । मध्यपहाडी ट्र्याक खुलेपछि यात्रुलाई राजधानी जाने बाटो छोटियो । सुनकोसीमा पुल नबनुन्जेल विमान चलिरहेकै थियो । सात वर्षअघि पक्की पुल बन्यो । विमानका लागि यात्रु पाइन छाडे । बन्द भएको विमानस्थल लामो समयदेखि कार्यालय सहयोगीको भरमा छ । शुक्रबारेभन्दा अलि तल चन्द्रकला गुरुङको पुरानो विशाल घर छ । उनीहरू दुई दशकदेखि घर छाडेर राजधानीमा छन् । अहिले घरको रेखदेख गर्ने मान्छेसमेत छैनन् । चन्द्रकलाको मात्रै होइन, रुम्जाटारमा सयभन्दा बढी घरका गुरुङहरू राजधानी, बेलायत, हङकङ बसाइँ गए । काँचो माटोले बनेका पुराना घर खण्डहरमा परिणत हुन थालेका छन् ।कति त भत्केर गइसके, ४० वर्षदेखि रुम्जाटार बसेका जीवनाथ खतिवडाले भने, यहाँको समस्या घरजग्गा बिक्री नगर्ने भएकाले पनि खण्डहरमा परिणत हुन थालेका हुन् । अधिकांश गुरुङ समुदायमा पहिलेपहिले छोरीलाई दाइजोका रूपमा जग्गा दिने चलन थियो । त्यसैले रुम्जाटार छोडेर बसाइँ गएकाले बाबुबाजेको चिनो भन्दै जग्गा बेच्न नमान्ने खतिवडा सुनाउँछन् ।रुम्जाटारको भूगोल ३९ किलोमिटर उत्तर दक्षिण लम्बाइ र २ किमि पूर्वपश्चिम चौडाइमा फैलिएको छ । यहाँ ७ सय ५६ घरधुरी छन् । दुई दशकअघिसम्म यहाँ ९० प्रतिशत घर गुरुङहरूकै थियो । अन्य समुदायको प्रवेशसँगै हाल गुरुङ ५० प्रतिशत मात्र छन् । बेलायतमै रुम्जाटारे गुरुङहरू १ सय १४ घर छन् । भेडापालन छाड्दै यहाँबाट लाहुर जाने चलन सुरु भयो । लाहुरपछि वैदेशिक रोजगारी । त्यसपछि शिक्षा, स्वास्थ्य र रोजगारीको अवसर खोज्दै गाउँ छाड्ने क्रम बढेको पूर्वगाविस अध्यक्ष सीताराम गुरुङ बताउँछन् । दुई सय ५० वर्षअघि नेपाल एकीकरणका क्रममा सेनाका रूपमा आएका गुरुङहरूले रुम्जाटार कब्जा गरी बसेका थिए । शाहकालभरि राजदरबारसँग प्रत्यक्ष साइनो जोडिएको रुम्जाटार कुनै बेला सदरमुकामभन्दा गुल्जार हुन्थ्यो । त्यसैले घुमी फिरी रुम्जाटार उखानै बनेको थियो । अब भने रुम्जाटार उखानमा मात्र सीमित भएको छ । घरको मूल ढोकामा ताल्चा मारेर रुम्जाटार छाड्नेहरू फिर्न छाडेका छन् । रुम्जाटार पहिलेकै स्वरूपमा फर्किने र गुल्जार हुने सम्भावना त रहेन, लेखक डीआर पोखरेलले भने, संस्कृति र जीवन परिवर्तनशील छ, सांस्कृतिक जीवनमात्रै बाँच्दैन, त्यसका लागि भौतिक परिवेश निर्भर रहन्छ । रुम्जाटार चार्खुका उनी हाल चितवन बस्छन् । उनको भनाइमा रुम्जाटारे पहिचान चाहेर पनि संरक्षण गर्न कठिन छ । यहाँ भेडीगोठका लागि चरन मासिए । भेडीगोठ चराउने पुरुष र राडीपाखी बुन्ने महिला छैनन् । रुम्जाटारको अर्थतन्त्र आत्मनिर्भरताबाट परनिर्भरतातर्फ लागेपछि सुरु भएको उनी बताउँछन् । परनिर्भर बनाउने कामको सुरुवात तत्कालीन दरबारले गर्यो, पोख्रेल भन्छन्, सुसारे, धाइआमा, रखौटीको रूपमा बाहिरिया रानीजस्ता अनेक कामका लागि रुम्जाटारका सयौं नारीलाई दरबार लगेर एक किसिमको शोषणसहित रोजगारी दिए । त्यसबाट उनीहरूले आम्दानी पनि गर्न थालेपछि परम्परागत पेसाबाटै आत्मनिर्भर हुने चलनमा असर पर्यो । गोर्खा भर्ती जाने अर्को चरण सुरु भयो । भर्ती गएपछि पैसा कमाउने र गाउँ नफर्किने चलन बढ्यो । भेडा चराउने, श्रम साटासाट गर्ने पर्मर्लेी प्रथाको संस्कृति पनि हराउँदै गयो । हाल रुम्जाटारको इतिहासलाई संरक्षण गर्ने उद्देश्यले स्थानीयले गुरुङ संग्रहालय र नेपाली सेनाले आफ्नो इतिहास बुझाउने संग्रहालय निर्माण गरिरहेका छन् । यसले थोरै रुम्जाटारको इतिहास संरक्षण गर्ने आशा गरिएको छ । चार वर्षअघि प्रदेश १ सरकारले रुम्जाटारलाई स्मार्ट सिटी बनाउने अवधारणा ल्यायो । भइरहेकै संरचनालाई यथावत् राखी स्मार्ट सिटी बनाउने वा नयाँ संरचना बनाउने भन्ने टुंगो लागेन । विकल्पसहितका विस्तृत परियोजना प्रतिवेदन (डीपीआर) बनेको छ । तर अब स्मार्ट सिटीकै काम अघि बढ्छ कि बढ्दैन भन्ने अन्योल छ । यदि काम अघि बढिहालेमा स्थानीय मौलिकता, पहिचान जगेर्ना हुन्छ या हुँदैन भन्ने टुंगो नभएको स्थानीय बताउँछन् ।"
ललितकलामा नाम र दाम,"(काठमाडौं)कहिलेकाहीँ एक्लै हुँदा उनी त्यही एक्लोपनालाई सिर्जनाले भरिदिन्छन् । कहिले मनमा उत्साह, कहिले दुःख ती सबै पललाई भुलाउने र त्यसैलाई सिर्जनाको आकार दिएरै २८ वर्षीय कलाकार विद्यमान तामाङको दिनचर्या बित्छ । रामेछाप पुर्ख्यौली घर भएका तामाङ गाउँ छोडेर बाल्यकालमै परिवारसँगै काठमाडौं पसे । सानैदेखि चित्रकलामा रुचि भएका उनी स्कुले जीवनपछि भने व्यवस्थापन संकायमा भर्ना भए । १२ कक्षासम्मको अध्ययनपछि भने उनी २०७० सालमा त्रिभुवन विश्वविद्यालयअन्तर्गत ललितकला क्याम्पस भर्ना भए ।ललितकलामा नै स्नातकोत्तर पूरा गरेर हाल उनी कला सिर्जनासँगै काठमाडौं विश्वविद्यालयमा कला विषय प्राध्यापनमा समेत लागेका छन् । कलामा सानैदेखि रुचि भएर पनि परिवारलाई उनले कला विषय नै अध्ययन गर्छु भनेर भन्न नसकेको उनी बताउँछन् । कलाको औपचारिक अध्ययन हुने कलेज र विश्वविद्यालयबारे पनि उनी अनभिज्ञ थिए । म सानोमा स्कुलमा पनि सर, म्यामले पढाइरहँदा पछाडि बसेर चित्र कोर्थें, उनले भने, कलेजमा आर्ट नै पढ्छु भनेर कसैलाई भन्न नसक्दा दुई वर्ष व्यवस्थापनमा बिताएँ । चित्र कोर्ने, मानविकी संकायमा पढ्ने विद्यार्थीलाई कमसल, नपढ्ने विद्यार्थीको दर्जामा राख्ने समाज र परिवारको मानसिकता भएकोले नै सुरुमै आफ्नो मनपर्ने विषय पढ्ने अवसर नपाएको उनले बताए । पछि उनले ललितकला अध्ययन गर्ने कलेज हुन्छ भन्ने पत्तो पाएपछि मात्र कला अध्ययनतिर लागे । कला अध्ययनपछि मात्र उनको मनले शान्ति, अनौठो खुसी तथा उत्साहको महसुस गर्यो । मैले सानैदेखि चाहेको चित्रबारे पढ्न पाउँदा मनमा एक किसिमको रिलिफ फिल भयो । कला भनेको चित्र कोर्नु मात्र होइन । आफ्नै जीवन, समाज, देश, इतिहास, विज्ञान, भूगोल, प्रकृति तथा सम्पूर्ण जीवको अध्ययनसँगै त्यसलाई नजिकबाट बुझ्नु पनि रहेछ भन्ने कुरा मैले बुझें, उनले भने । विशेषतः प्रिन्ट माध्यममा चित्र सिर्जना गर्ने उनले कलामा नै प्रकृति, जीव तथा बाल्यकालका स्मरणलाई अभिव्यक्त गर्दै आएका छन् । सहरीकरणसँगै खण्डीकरणमा परिणत कृषियोग्य भूमिलाई उनले चित्र तथा प्रतिस्थापन कलामार्फत हालै सम्पन्न एकल कला प्रदर्शनीमा प्रस्तुत गरेका थिए । उनी सन् २०२० को अस्ट्रेलियन हिमालयन अवार्ड विजेता पनि हुन् । उनका अनुसार आधुनिक कलाकृति सिर्जनामात्र नभई समकालीन समय र परिवेशको दस्ताबेज पनि हो । त्यसका लागि एउटा कलाकार प्रत्येक समय र पलसँग सचेत भइरहनुपर्ने उनको अनुभव छ । तामाङ मात्र होइन, पछिल्ला केही वर्षयता ललितकला अध्ययनमा युवा पुस्ताको आकर्षण ह्वात्तै बढेको देखिन्छ । ललितकला विषय अध्यापन गर्ने स्कुल, कलेज तथा विश्वविद्यालयको संख्यामा वृद्धि र यसअन्तर्गत पनि विभिन्न विधा थपिएपछि युवा पुस्ता आकर्षित भएका कलाकार, कला लेखक तथा लाजिम्पाटस्थित सिर्जना कलेज अफ फाइन आर्ट्सका पूर्वप्रधानाध्यापक मदन चित्रकार बताउँछन् । कला अध्ययन गर्न अहिले सहज वातावरण उपलब्ध हुनु र कला नै समाजमा रोजगारी तथा उद्योगका रुपमा विकसित हुँदै गएकाले पनि युवा पुस्तामा आकर्षण बढेको उनको भनाइ छ ।युवा पुस्तालाई अहिले कला स्वतन्त्र रूपमा मनको अभिव्यक्ति दिने माध्यम बनेको स्वयं कलाकारहरू नै स्विकार्छन् । हामीले देखेको र भोगेको कुरा नै कलामा आउने हो । कसरी यसलाई अवधारणा बनाउने र नौलो रूपमा प्रस्तुत गर्ने भनेर हामी जुनसुकै बेला पनि रिसर्च र सोचाइमा रहेका हुन्छौं, कलाकार तामाङ भन्छन् । नयाँ कलाको अवधारणाले समाज र देशलाई दिने सन्देश र सचेतनाले आफैंलाई गर्व लाग्ने उनको भनाइ छ । तामाङको जस्तै अनुभव कलाकार रसिक राईको छ । झापाका राईले परिवारकै करमा कम्प्युटर इन्जिनियरिङमा स्नातक तह पूरा गरे । उनलाई भने चित्रकार बन्ने सपना थियो । ललितकला पढ्ने अध्ययनकै खोजीमा उनी सिर्जना कलेज पुगे । हाल स्नातक तह अन्तिम वर्षमा अध्ययनरत राई निकै खुसी र सन्तुष्ट छन् । उनी मन छोएको विषय र आफ्नै भोगाइलाई स्वतन्त्र रूपमा रङ लिएर क्यानभासमा भरिदिन्छन् । मलाई मन पर्ने विषय बल्ल पढ्न पाएको छु । यसैमा म आफूलाई फ्रिडम फिल गर्छु । सिक्दै छु तर केही काम पनि भइरहेको छ । हाम्रो संस्कार र परम्परा अझै पनि सन्तानको भन्दा अभिभावकको रहरमा पढाउने प्रचलन हाबी छ । अझ आफ्नो सन्तान डाक्टर वा इन्जिनियर नै बनोस् भन्ने चाहना राख्ने अभिभावकलाई राईको सुझाव छ, आफ्नो बच्चालाई जेमा भित्री इच्छा छ, त्यही पढाउँदा राम्रो हुन्छ । कलामा स्वतन्त्र र आनन्द मात्र होइन, गर्न चाहने हो भने रोजगारीको अवसर पनि निकै राम्रो रहेकाले आफूले यो क्षेत्र नछाड्ने सोचमा छन् उनी । कला स्कुल र औपचारिक कला अध्ययनको इतिहास हेर्ने हो भने नेपालमा १९९१ सालमा नेपाल आर्ट स्कुल को स्थापना भएको थियो । पछि १९९५ मा यसैलाई जुद्धकला पाठशालाका रूपमा नामकरण गरिएको कलाकार तथा कला लेखक देवेन्द्र थुम्केलीले कला शिक्षाको भूमिका शीर्षक लेखमा उल्लेख गरेका छन् । सानैदेखि बाबु तेजबहादुर चित्रकारको सिर्जना हेरेर प्रेरणा पाएका कलाकार तथा कला लेखक चित्रकारले जुद्धकलामा नै औपचारिक कला शिक्षा लिए । उनको समयमा कला अध्ययन गर्ने वातावरण र यसलाई पेसाका रूपमा समाजले स्विकार्ने अवस्था थिएन । नेपालमा स्नातक तहमा कला पढ्ने वातावरण नभएपछि उनी सन् १९६३ तिर बम्बईमा गएर ५ वर्ष कला अध्ययन गरेर स्वदेश फर्के । त्यतिखेर कला अध्ययन प्राथमिकतामा पर्दैनथे । पढ्नलाई पनि कलेजहरू थिएनन् । पढ्न चाहनेले बम्बई, कलकत्ताजस्ता ठाउँमा गएर पढ्नुपर्थ्यो, उनले सुनाए । लेखक थुम्केलीका अनुसार २०२४ सालमा जुद्धकला नै ललितकला महाविद्यालयका रूपमा परिणत भयो । २०३० सालमा भने त्रिभुवन विश्वविद्यालयअन्तर्गत मानविकी तथा सामाजिक संकायमा राखेर आईए, आईएफए (प्रवीणता प्रमाणपत्र) तह अध्ययन गराउने ललितकला क्याम्पसको सुरुवात भयो । यसैमा २०३३ सालमा स्नातक तह र २०६६ सालदेखि त्रिवि केन्द्रीय विभाग नै खोलेर ललितकला स्नातकोत्तर अध्ययनअध्यापन हुन लागेको हो । विभागअन्तर्गत हाल भने विद्यावारिधिसम्म अध्ययन गर्न सकिन्छ । क्रमिक रूपमा ५० को दशकपछि सिर्जना कलेज अफ फाइन आर्ट्स (त्रिवि) सँगै काठमाडौं विश्वविद्यालयले सेन्टर फर आर्ट एन्ड डिजाइन डिपार्ट नै स्थापना गरेर स्नातक तहको अध्ययन सुरुवात गर्यो । कला डिपार्टले हाल स्नातकोत्तर अध्ययनसमेत सुरु गरेर अहिले दोस्रो सेमेस्टर चालु भइरहेको कलाकार तथा प्राध्यापक सागर मानन्धरले बताए । उनका अनुसार हाल कलेजमा ललितकलामा मात्र तीन सयको हारहारीमा विद्यार्थी अध्ययनरत छन् । कलेजले कला सिर्जना मात्र नभएर कलासँग सम्बन्धित रहेका कला क्युरेट, स्टुडियो आर्ट, ग्राफिक डिजाइनजस्ता युवा पुस्तको सीप र आधुनिक समय तथा प्रविधिलाई सुहाउँदो अध्ययनलाई जोड दिइरहेको उनले बताए । कला सिर्जना, युवा पुस्ताको सीपलाई उपयोगी हुने गरी हामीले फाइन आर्टमै क्राफ्ट एन्ड डिजाइन पनि पढाउन थालेका छौं, उनले भने । कलाले युवा पुस्तालाई परिवार, समाज र राष्ट्रप्रति अनुशासित, जिम्मेवार मात्र नभएर सीपमूलक र जीवन उपयोगी ज्ञान दिने भएकोले अहिले युवा पुस्तासँगै अभिभावकमा कला विधाप्रति सकारात्मक सोच आएको उनको भनाई छ । हालै मात्र काठमाडौं विश्वविद्यालयमा आर्ट एन्ड डिजाइन डिपार्टअन्तर्गत नै स्टुडियो आर्टमा स्नातक (बीएफए) पूरा गरेकी शैली मल्लले कला अध्ययन युवा पुस्तालाई सक्रिय र रोजगारीका हिसाबले पनि सीपमूलक बनाउन निकै उपयोगी रहेको सुनाइन् । मल्लले हालै साथीहरूको सहकार्यमा नक्सालस्थित स्टुडियो दुरान्तर सञ्चालन गरेकी छन् । ललितकला अध्ययनपछि र यही क्रममा कलासँगै सम्बन्धित इलस्ट्रेसन, भिडियोलगायतका सिर्जनात्मक कामसँगै युवा पुस्ताले आम्दानी गर्न सक्ने उनी बताउँछिन् । सिर्जनाका प्रधानाध्यापक बालकृष्ण रञ्जितका अनुसार अहिले विद्यार्थीहरूले उच्च मावि र स्नातक तहमा चित्र, मूर्ति, ग्राफिक कम्युनिकेसन, संगीत र नृत्य विषय अध्ययन गर्न पाउँछन् । ललितकला फाँटमा मात्र हाल कलेजमा ४ सय १९ जना विद्यार्थी अध्ययनरत रहेका रञ्जितले सुनाए । तीमध्ये अधिकांशले ग्राफिक कम्युनिकेसन अध्ययन गरिरहेका छन् । त्यसपछि भने चित्र र मूर्तिकला विद्यार्थीको रोजाइमा पर्छन् । मूर्ति, संगीत तथा नृत्यमा भने विद्यार्थी संख्या न्यून रहेको उनले बताए । ग्राफिक कम्युनिकेसन पढेपछि विद्यार्थीलाई जुनसुकै क्षेत्रको डिजाइन, इलस्ट्रेसन जस्ता काममा उपयोगी हुने रहेछ । त्यसैले यसमा विद्यार्थी बढी छन्, उनले भने । मूर्तिकलामा स्रोत, साधनको कमी, चुनौती र बजारमा अन्य विधाभन्दा न्यून मागकै कारण यसमा आउने युवा पुस्ताका कलाकारहरू कमै रहे पनि बूढानीलकण्ठकी अनमारी तामाङ भने यसैमा साधनारत छिन् । मूर्तिकलामै ललितकला क्याम्पसमा हालै स्नातकोत्तर अध्ययन पूरा गरेकी उनलाई यसैमा भविष्य बनाउने बताउँछिन् । ए लेभल अध्ययन गरेकी उनी मूर्तिकार बन्ने सपना बोकेर सिर्जनामा स्नातक तह अध्ययन गर्न पुगेकी थिइन् । सिर्जनामा मूर्तिकला पढ्ने म मात्र थिएँ । मलाई जहिले पनि अरूले भन्दा फरक काम गर्न मनपर्ने भएकाले झन् खुसी भएँ, उनले भनिन् । विशेष गरी ढुंगाका मूर्तिहरू सिर्जना गरे पनि केही महिना अघि मात्र फ्रान्समा चार महिना इन्टर्नसिपअन्तर्गत नै अन्तर्राष्ट्रिय सेरामिक तालिममा सहभागी भएकी उनले त्यतै एकल प्रदर्शनीसमेत गरिन् । ढुंगासँगै माटोको मूर्तिकलामा आधुनिक समय र कालखण्डलाई उतारेर थोरै कलाकार रहेको जमातमा धेरै सिर्जना गर्ने उनको ध्येय छ । हाल उपत्यकाभित्र नै निजी तथा सामुदायिक कलेज र अधिकांश विद्यालयमा कला शिक्षालाई प्रारम्भ गरिएको पाइन्छ । स्वयम्भूस्थित बिजेश्वरी मावि, भक्तपुरस्थित जय बागेश्वरी मावि, लगनखेलस्थित एम्स कलेज, ललितपुरस्थित ब्लुबर्ड कलेज, मैतीदेवीस्थित युनिभर्सलन्यु समिट कलेजलगायतले प्लस टु तहमा कला शिक्षा अध्यापन गरिरहेका छन् । त्यस्तै बौद्ध लुम्बिनी विश्वविद्यालयअन्तर्गत पुल्चोकस्थित अक्षेश्वर विहारले स्नातक तहमा परम्परागत कला अध्ययनको सुरुवात गरेको छ । उपत्यका बाहिर भने पोखरास्थित हिल प्वाइन्ट मावि र पथरी मोरङस्थित पञ्चायत माविमा कला शिक्षा अध्ययन सुरु गरिएको छ । कलालाई सिर्जना मात्र नभई अहिले उत्पादनसँगै युवा पुस्ताले चित्रकार, मूर्तिकार, डिजाइनरजस्ता दैनिक रूपमा प्रयोगमा आउने प्रयोगात्मक सीप छान्न पाउने अवसर रहेकाले युवा पुस्ताको आकर्षण बढेको कला लेखक थुम्केलीको ठम्याई छ । यसैमा युवा पुस्ताले रोजगारीसँगै नाम र दाममा करियर बनाउन सक्ने उनले बताए ।"
अमेरिकी राष्ट्रपिताको जन्म,"सन् १७०६ मा आजकै दिन (जनवरी १७) मा अमेरिकी वैज्ञानिक, लेखक, कूटनीतिज्ञ तथा दार्शनिक बेन्जामिन फ्रांकलिनको जन्म भएको थियो । अमेरिकाको बोस्टन (मासाचुसेट्स) मा जन्मिएका उनी १७ वर्षको उमेरमा नयाँ कामको खोजी गर्दै फिलाडेल्फिया (पेन्सलभेनिया) पुगेका थिए । बेलायती उपनिवेश अन्त्यका लागि भएका चारवटा प्रमुख सम्झौता सबैमा हस्ताक्षर गर्ने उनी एक मात्र अमेरिकी राष्ट्रपिता हुन् । ती सम्झौता स्वतन्त्रताको घोषणापत्र (१७७६), फ्रान्ससँगको सन्धि (१७७८), पेरिस सम्झौता (१७८३) र अमेरिकी संविधान (१७८७) हुन् । फ्रांकलिन अमेरिका र बेलायतको युद्ध अन्त्य गर्ने पेरिस सम्झौता का प्रमुख वार्ताकारसमेत थिए । उनले लाइटनिङ रड, बाइफोक लेन्स, फ्रांकलिन स्टोभलगायतका विभिन्न आविष्कारहरू गरेका हुन् । फ्रांकलिन अमेरिकाका राष्ट्रपितामध्ये एक हुन् । जर्ज वासिङ्टन, थोमस जेफर्सन, जोन एडम्स, अलेक्जेन्डर हामिल्टन, जोन जे र जेम्स मेडिसन अन्य हुन् । अमेरिकी एक सय डलरको नोटमा फ्रांकलिनको तस्बिर प्रकाशित हुन्छ । अमेरिकी गैरराष्ट्रपति दुई जनाको मात्र अमेरिकी नोटमा तस्बिर हुने गर्छ । उनीहरू फ्रांकलिन र हामिल्टन हुन् । प्रकाशक र सम्पादकका रूपमा समेत उनी निकै सफल मानिन्छन् । उनले २३ वर्षको उमेरमा अमेरिकाको फिलाडेल्फियामा पेन्सिलभानिया गजेटको प्रकाशन गरेका थिए । सन् १७६७ मा भने उनी पेन्सलभेनिया क्रोनिकलसँग आबद्ध भएका थिए । बेलायती संसद् र राजसंस्थाको कडा आलोचना गर्ने उक्त पत्रिकाले सर्वसाधारणमा क्रान्तिकारी छवि बनाएको थियो । उनी सन् १७८५ देखि तीन वर्ष पेन्सलभेनियाको गभर्नर भएका थिए । त्यसअघि उनी सन् १७७६ देखि १७८५ सम्म फ्रान्सका लागि राजदूत थिए । आफ्नो जीवनकालमा फ्रांकलिनले ३० हजारभन्दा बढी पत्रहरू लेख्ने तथा आदानप्रदान गरेका थिए । संगीतमा विशेष रुचि राख्ने फ्रांकलिनले भायोलिन, हार्प तथा गिटार बजाउने गर्थे । उनी पहिलो अमेरिकी चेस खेलाडीका रूपमा समेत चिनिन्छन् । फ्रांकलिनको सन् १७९० अप्रिल १७ मा फिलाडेल्फियास्थित घरमा ८४ वर्षको उमेरमा मृत्यु भएको थियो ।"
टेन्सेन्टका सय कर्मचारी बर्खास्त,"बेइजिङ (एजेन्सी) चिनियाँ प्रविधि कम्पनी टेन्सेन्टले कम्पनीको नीति उल्लंघन गरेको आरोपमा एक सयभन्दा बढी कर्मचारी बर्खास्त गरेको छ । हङकङमा सूचीकृत कम्पनी विश्वको शीर्ष भिडियो गेम निर्माता तथा चीनमा लोकप्रिय सामाजिक सञ्जाल विच्याटको लगानीकर्ता हो । कम्पनीले विश्वभर इन्टरनेट, सूचना प्रविधि, कम्प्युटर लागयतका क्षेत्रमा विभिन्न सामाग्री आपूर्ति पनि गर्छ । सन् २०२० को अन्त्यदेखि चीनले प्रविधि क्षेत्रका नियम, कानुनहरूमा कडाइ गरेको मार कम्पनीले खेप्दै आएको छ । सयभन्दा बढी कर्मचारीले जालसाजीविरोधी नीतिको उल्लंघन गरेका कम्पनीको दाबी छ । कम्पनीले गत नोभेम्बरमा एक विज्ञप्ति जारी गर्दै लगातार दोस्रो त्रैमासिकमा आम्दानीमा गिरावट आएको जनाएको थियो । कम्पनीभित्र भ्रष्टाचार र धोखाधडीको समस्याको प्रतिक्रियामा, टेन्सेन्टको जालसाजी अनुसन्धान विभागले आफ्नो कारबाहीलाई सशक्त पार्दै सामान्य समस्यासँगै उल्लंघनको श्रृंखलाको अनुसन्धान र सामना गरेको छ, कम्पनीद्वारा जारी विज्ञप्तिमा उल्लेख छ । विज्ञप्तिमा सन् २०२१ को को तुलनामा २०२२ मा अनुसन्धान र कारबाहीमा परेका मुद्दा र कर्मचारीको संख्यामा वृद्धि भएको जनाइएको छ । अभियुक्तहरूले कम्पनीको रकम हिनामिना गरेको र घूस लिएको पाइएको छ, जसमा धेरैलाई प्रहरीमा पठाइएको छ र केहीलाई अदालतले समेत दोषी ठहर गरेको छ, कम्पनीको विज्ञप्तिमा उल्लेख छ । बर्खास्त गरिएका र भ्रष्टाचारको आरोप लगाइएकामध्ये धेरै कम्पनीको समाचार, खेलकुद र चलचित्रहरूमा कम्पनीको व्यापक सामग्री उत्पादनको निरीक्षण गर्ने सार्वजनिक परामर्श समूह शाखाको हिस्सा थिए । तर उनीहरूले टेनसेन्टका क्लाउड कम्प्युटिङ र फिनटेकलगायत अन्य व्यवसायहरू पनि विस्तार गर्छन् ।कम्पनीका अनुसार एक कर्मचारीलाई गैरराज्यकर्मचारीबाट घूस लिएको अभियोगमा दोषी ठहर गर्दै तीन वर्षको जेल सजाय सुनाइएको छ । कम्पनीका प्रमुख कार्यकारी अधिकृत पोनी माले गत महिना एक आन्तरिक कर्मचारी बैठकलाई सम्बोधन गर्दै कम्पनीमा भएको भ्रष्टाचारको स्तर आश्चर्यजनक भएको बताएका थिए । कारबाहीपछि टेन्सेन्टलाई ठूलो धक्का लागेको छ ।"
क्रिटिक्स च्वाइसमा आरआरआर उत्कृष्ट,"लस एन्जेल्स (एजेन्सी) ऐतिहासिक गोल्डेन ग्लोब अवार्ड जितेको केही दिनमा तेलगु फिल्म आरआरआर ले अर्को महत्त्वपूर्ण सफलता हासिल गरेको छ । अमेरिकाको लस एन्जल्समा आयोजित क्रिटिक्स च्वाइस अवार्डको २८ औं संस्करणमा आरआरआर ले विदेशी भाषाको उत्कृष्ट फिल्म र नाटु नाटु ले उत्कृष्ट गीतको अवार्ड प्राप्त गरेका छन् । आरआरआरको नाटु नाटु गीतले केही दिनअघि गोल्डेन ग्लोब अवार्ड जितेको थियो । तर गोल्डेन ग्लोबमा उत्कृष्ट फिल्म घोषित अर्जेन्टिना १९८५ लाई पछि पार्दै क्रिटिक्स च्वाइस अवार्ड भने आरआरआर ले हात पारेको हो । एभ्रिथिङ एभ्रिह्वेयर अल एट वन्स ले उत्कृष्ट फिल्मको अवार्ड प्राप्त गरेको छ । त्यस्तै, द ह्वेल बाट ब्रेन्डन फ्रासर उत्कृष्ट अभिनेता र टार बाट केट ब्लानचेटले उत्कृष्ट अभिनेत्रीको अवार्ड जितेका छन् । अवतार ः द वे अफ वाटर बाट जेम्स क्यामेरुन उत्कृष्ट निर्देशक बने । अवार्ड प्राप्त गरेपछि फिल्मका निर्देशक एसएस राजामौलीले आफ्नी आमाको मार्गदर्शनका कारण आफू यहाँसम्म आइपुगेको बताएका छन् । विद्यालय शिक्षालाई अनावश्यक बढाइचढाइ गर्ने गरिएको ठान्ने मेरी आमाले मलाई कमिक्स र कथाहरू पढ्न प्रोत्साहित गर्नुहुन्थ्यो, उनले भनेका छन् । उत्कृष्ट फिल्मको सम्मानमा अमेरिकीक्यानाडेली क्रिटिक्स च्वाइस एसोसिएसनले हरेक वर्ष उक्त अवार्ड प्रदान गर्दै आएको छ । अवार्डको ट्वीटर पेजमार्फत आरआरआर र यसको निर्माण टिमलाई विदेशी भाषाको उत्कृष्ट फिल्म र गीतको अवार्ड जितेकोमा बधाई दिइएको छ । आरआरआरको सफलतासँगै भारतीय फ्यानहरूले खुसी मनाएका छन् । सामाजिक सञ्जालहरूमा उनीहरूले देशका लागि गौरवको समय भएको लेखेका भारतीय सञ्चारमाध्यमहरूले जनाएका छन् । सन् १९२० मा बेलायती उपनिवेशबाट मुक्त हुन संघर्ष गरिरहेको भारतका दुई नायकलाई फिल्मले मुख्य कथावस्तु बनाएको छ । देशलाई स्वतन्त्र बनाउन संघर्ष गर्ने राष्ट्रका हिरो का रूपमा राजामौलीले रामचरण र जुनियर एनटीआरलाई पर्दामा उतारेका हुन् । उपनिवेशबाट मुक्त हुन उनीहरूले गरेको संघर्षलाई फिल्मले नयाँ शैलीमा बुनेको छ । यसअघि बाहुबली र मागाधिरा जस्ता ब्लकबस्टर फिल्मका निर्देशक राजामौलीले यसपटक भने राष्ट्रवाद मार्फत अन्तर्राष्ट्रिय सफलता पाउन सफल भएका छन् । भारतको महँगोमध्येको फिल्मलाई भारत र अन्य कतिपय देशका बक्स अफिसमा निकै ठूलो सफलता मिलेको जनाइएको छ । कतिपय हलिउडकर्मीले पनि फिल्मको खुलेरै चर्चा गर्ने गरेका छन् । नाटु नाटु गीतका कम्पोजर एमएम किरावानीले ओस्कार विजेता निर्देशक जेम्स क्यामेरुनसँगको तस्बिर ट्वीट गरेका छन् । आफूलाई क्यामेरुनले दुई पटक फिल्म हेरेको बताएका किरावानीले ट्वीटमा उल्लेख गरेका छन् । त्यस्तै, बलिउड अभिनेत्री आलिया भट्टले पनि क्यामेरुनले फिल्मको प्रशंसा गरेको बताएकी छन् । फिल्ममा आलियाले रामचरणको बाल्यकालको साथी तथा प्रेमिकाको भूमिका निर्वाह गरेकी छन् ।"
'बंगलादेशसँगको विद्युत् व्यापार ३ महिनामा ब्रेक थ्रु हुन सक्छ,"विद्युत् उत्पादनको समग्र अवस्था अहिले कस्तो छ ?नेपालमा हाल विद्युत्को जडित क्षमता करिब २३५५ मेगावाटभन्दा केही बढी छ । साना परियोजनासमेत जोड्दा २३८० मेगावाट जति पुग्छ । तर औसत उत्पादन ९ सयदेखि १ हजार मेगावाट छ । अहिले जस्तो सुक्खा मौसममा हाम्रो उत्पादन क्षमताको ४० प्रतिशतसम्म तल झर्ने भएकाले बिजुली पुग्दैन । यसपालि हिउँ कम परेको छ, सुक्खा अझै बढ्ला जस्तो छ । बिहानबेलुकाको समयमा बिजुलीको पिक डिमान्ड (उच्चतम माग) १८ सयदेखि १९ सय मेगावाट पुग्छ भने औसत माग १२१३ सय मेगावाट छ । उच्चतम मागका बेला माथिल्लो तामाकोसीको पूर्ण क्षमता ४५६ मेगावाट बिजुली उत्पादन हुन्छ । कालीगण्डकी पनि पूर्ण क्षमतामा चल्छ, त्यसबाट १४४ मेगावाट उत्पादन हुन्छ । उच्चतम माग ९५० देखि १ हजार मेगावाट भए पनि पिकमा हामीले १४ सय१५ सयसम्म पुर्याउन सक्छौं । त्यसो हुँदा औसतमा ३ सयदेखि साढे ३ सय, ४ सय मेगावाट आयात गर्नुपर्छ । अहिले करिब साढे ३ सय मेगावाट आयात गरेर आपूर्तिमा सन्तुलन गरिरहेका छौँ । निजी क्षेत्रले धेरै परियोजना अघि बढाइरहेका छन् । हामीले करिब ६४ सय मेगावाट विद्युत्का लागि निजी क्षेत्रसँग विद्युत् खरिद सम्झौता (पीपीए) गरिसकेका छौं । हजारपन्ध्र सय मेगावाट विद्युत्का पीपीए हुने क्रम छ । चालु आर्थिक वर्षमा ७ सयदेखि ८ सय मेगावाट थपिनेछ । अबको एक महिनाभित्रै २ सय मेगावाट थपिँदै छ । तर २ सय भनिए पनि सुक्खायाममा उत्पादन हुने भनेको ८० मेगावाट जति मात्रै हो । समग्रमा प्रत्येक वर्ष ७८ सय मेगावाट विद्युत् थपिन्छ । त्यसपछि हामीलाई पुग्छ ।विद्युत् आपूर्तिका लागि चाहिने ठूला पूर्वाधार भनेका प्रसारण लाइन हुन्, प्रसारण लाइन निर्माणको समग्र प्रगति के छ ?अहिले ४ सय केभीएका लाइन धेरै ठाउँमा बनिरहेका छन् । इनरुवादेखि ढल्केवर हुँदै हेटौंडासम्मको ४ सय केभीए लाइन बनिरहेको छ । वनसँगको विवादलगायत समस्याले आयोजनाको काम लामो समयदेखि अड्किरहेको थियो । अदालतले अन्तरिम आदेश दिएको नै ४ वर्ष भइसकेको थियो, त्यसको अहिले निर्क्योल भएको छ । केही ठाउँमा सर्वसाधारणसँगको मनमुटाव छ । यस्तै समस्या समाधान गर्दै हामी अगाडि बढिरहेका छौं । करिडोरका आयोजनामा पनि धमाधम निर्माणको काम भइरहेको छ । कोसी करिडोर २२० केभीएको प्रसारण लाइन निर्माण गरिसक्यौं । मनाङदेखि भरतपुरसम्मको मर्स्याङ्दी करिडोरमा काम भइरहेको छ । चिलिमे करिडोर २२० केभीएको लाइन पनि बनिरहेकै छ । खिम्तीदेखि बाह्रबिसे हुँदै लप्सीफेदीको ४०० केभीए लाइन निर्माणको काम लगभग सकिने चरणमा छ । तर लप्सीफेदी सबस्टेसन निर्माणमा अवरोध आइरहेको छ । बुटवल पश्चिममा पनि लाइन बनिरहेको छ । हेटौँडादेखि भरतपुर, भरतपुरदेखि बुटवलसम्मको २२० केभीए लाइन निर्माण भइरहेको छ । प्रसारण लाइन निर्माणका विषयमा विशेषतः वन कार्यालय र स्थानीयको अवरोध प्रायः सबै ठाउँमा लगभग अनिवार्य जस्तै देखिने गरेको छ, के कारणले यस्ता समस्या आउँछन् ?प्रसारण लाइन निर्माण भनेको समस्यै समस्याले ग्रस्त हुने परियोजनामा पर्छन् । हजारौं किमि लामा प्रसारण लाइन बनाउँदा हजारौं टावर निर्माण गर्नुपर्छ । ती कि त वनको जग्गामा पर्छन् कि व्यक्तिको जग्गामा । वनमा पर्यो भने तल कार्यालयदेखि माथि मन्त्रिपरिषद्को स्वीकृति लिन दुई वर्ष लाग्छ, स्वीकृत गरिसकेपछि वन कटानलाई अर्को एकडेढ वर्ष लाग्छ । वनको स्वकृतिबिना नांगो डाँडामा समेत टावर गाड्न पाइँदैन । राइट अफ वे मा पर्ने सबै जग्गाको पैसा वनलाई तिर्नुपर्छ । वन कटानी गर्दा पाँच वर्षभित्र वन हुर्काउने गरी १ः२५ ले लगानी गर्नुपर्छ । सरकारी निकायमै यति धेरै लगानी हुन्छ । यति गरेर पनि छिटो काम गर्न पाए त हुने, त्यो पनि हुँदैन । निकुञ्ज क्षेत्रमा त झन् पैसा दिएर मात्रै पनि हुँदैन, जग्गाको सट्टा जग्गा नै किन्नुपर्छ । हजारौं हेक्टर, बिघा जग्गा कहाँ गएर किन्नु ? कोहलपुरदेखि सुर्खेतको बर्दिया निकुञ्जमा अहिले त्यही भइरहेको छ । निकुञ्जसँग जोडिएको जग्गा किन्नुपर्नेछ । ६३ बिघा जग्गा कसको हुन्छ ? करोडौं पैसा त्यसमा लगानी गर्नुपर्छ । तनहुँ जलविद्युत्को रिजर्भ्वायर क्षेत्रमा जग्गा र वनका लागि मात्रै ३ अर्ब रुपैयाँ सरकारलाई बुझाउनुपर्छ । कहाँबाट, कसरी बुझाउनु त्यत्रो पैसा ? पैसा नबुझाएसम्म प्रसारण लाइन र अन्य क्रियाकलापका लागि सहमति दिँदैनौं भनिरहनुभएको छ । हाम्रा आफ्नै सरकारी निकायले आफ्नै निकायका आयोजना रोकिदिइरहेका छन् । व्यक्तिको जग्गाको त के कुरा गर्नु π हरेक टावर र हरेक लाइनमुनि समस्या छ ।यो मुलुकमा प्रसारण लाइनजस्तै सडक निर्माणका काम पनि भइरहेकै छन्, सडक र प्रसारण लाइन विस्तार गर्दा कुनै न कुनै जग्गाकै प्रयोग हुने हो, सडक विस्तारमा भन्दा प्रसारण लाइन विस्तारमा चाहिँ किन सधैं समस्या आउने रहेछन् ?सडक निर्माण गर्दा मुआब्जा पूरै दिने व्यवस्था छ । अर्कोतर्फ सडक बनेपछि जग्गाको भाउ पनि बढ्छ । काम नलाग्ने जग्गा घडेरी बन्छन् । सडकले त्यस खण्डका सबैलाई फाइदा पुग्ने भयो । तर प्रसारण लाइनले केही दिँदैन भन्ने भान परेको छ । आफूकहाँ बलेको बत्ती त्यही ट्रान्समिसन लाइनबाट आएको हो भन्ने भुलिन्छ । व्यक्तिको जग्गामाथि प्रसारण लाइन राखेबापत हामी उचित दस्तुर दिन्छौं । लाइनमुनिको जग्गामा घर बनाउनबाहेक खेतीपातीलगायत सबैथोक गर्न मिल्छ । त्यहीँबाट सडक बनाउन पनि मिल्छ । तर पनि प्रसारण लाइन निर्माणको विषयमा धेरै अवरोध छ ।प्रसारण लाइन निर्माणका क्रममा वनको जग्गा प्रयोग गर्दा त्यसको मूल्यांकनको शतप्रतिशतसम्म सरकारलाई क्षतिपूर्ति दिने गरिएको छ, रूख काटेबापत पाँच वर्षसम्म रूखै रोपिदिनुपर्नेसम्मका व्यवस्था छन् तर सर्वसाधारणको जग्गा प्रयोग गर्दा मूल्यांकनको २० प्रतिशत मात्रै मुआब्जा अथवा क्षतिपूर्ति पाइन्छ ? यस्तो विभेद भएपछि सर्वसाधारणले समस्या सिर्जना गर्नु स्वाभाविक होइन र ?हो, त्यही भएर हामीले यसलाई परिवर्तन गर्नुपर्छ भनिरहेका छौं । एउटा सरकारी निकायले अर्को सरकारी निकायलाई किन पैसा दिने ? प्राधिकरणसँग बजेट छैन, सरकारले पर्याप्त बजेट दिन सक्दैन । यस्तोमा उल्टो भार थपेर ऊर्जाको महसुल बढाउने ? प्रसारण लाइनको लागत बढ्नु भनेको ऊर्जाको महसुल बढ्नु हो । यसले गर्दा हामी विद्युत् बिक्रीका लागि प्रतिस्पर्धी हुन सक्दैनौं । सर्वसाधारणलाई पनि बिजुलीको शुल्क महँगो पर्न जान्छ । यद्यपि, वन र व्यक्तिको जग्गालाई दिइने क्षतिपूर्तिसम्बन्धी तपाईंको प्रश्नमा जाँदा, मूल्यांकनको विधि छ । त्यसअनुसार वनको जग्गामा शतप्रतिशत क्षतिपूर्ति दिने भनिए पनि मूल्यांकन गर्दा २०३० प्रतिशत मात्रै हुन्छ । तर व्यक्तिको जग्गाको मूल्यांकन बढी गर्ने गरिएको छ । तसर्थ २०३० प्रतिशत मात्रै पाउँदा पनि राम्रै मूल्य आउँछ । तर पनि तपार्इंले भनेजस्तो केही समस्या छ । ऐनमै भएको विषय हामीले सुधार गर्न सक्ने कुरा भएन । संसद्ले ऐन परिवर्तन गर्न सक्छ । संसद्मा त्यो ऐन जानुपर्यो । हामीले सुरुदेखि नै ऐन परिवर्तन गर्नुपर्छ भनिरहेका छौं । बीचमा ऐन फेरिएर आयो । तर त्यो झनै रिग्रेसिभ (प्रतिगामी खालको) भयो । जग्गाको सट्टा जग्गा किन्नुपर्ने, वनलाई शतप्रतिशत क्षतिपूर्ति तिर्नुपर्नेजस्ता व्यवस्था पछिल्लो पटक आएका हुन् ।फेरि फास्ट ट्र्याकमा प्रोजेक्ट बनाउने गरी सरकारले विधयेक ल्याउँदै छ । त्यसमा हामी यी कुराहरूको सम्बोधन गर्नुपर्छ भनिरहेका छौं । यस विषयमा वनका कर्मचारीहरूलाई मात्रै दोष दिन मिल्दैन । यसमा समग्र राज्य संयन्त्र नै जिम्मेवार छ । ऐनमा जे छ, वनका कर्मचारीहरूले त्यही गर्ने हो । तर उनीहरू व्यावहारिक मात्रै भइदिँदा पनि धेरै सहज हुन्थ्यो, गर्नुपर्ने काम गर्न दिए हुन्थ्यो । रूख काट्नु नपर्ने नांगो डाँडामा टावर राख्न दिँदा त समस्या नहुनुपर्ने । तार टाँग्ने बेला पो रुख काट्नुपर्ने हो । तर उनीहरू यति रिजिड (अडिग) छन् कि वनभित्र छिरेर सानो काम गर्नासाथ हाम्रा कर्मचारी र ठेकेदारलाई तुरुन्त समातेर जेल हालिहाल्छन् । बर्दघाट न्यु बुटवलमा त्यस्तै भयो । वनको क्षेत्रमा काम गरिरहेको ठेकेदारको मान्छेलाई समातेर लगेर थुनिदिए, सबै सामान जफत गरिदिए । रसुवाको एउटा नांगो डाँडामा काम गरिरहेको ठेकेदारको मान्छेलाई थुन्छु भनेर धम्क्याए ।प्रसारण लाइन निर्माणका सन्दर्भमा काठमाडौंको शंखरापुरमा पनि समस्या आइरहेको छ, स्थानीय आन्दोलनमा छन्, त्यहाँ खास के भएको हो ?पहिलो कुरा, त्यहाँ एमसीसीको प्रोजेक्ट आयो भनेर हल्ला फैलाइएको छ, त्यो होइन । सन् २०१२ मा एसियाली विकास बैंकको ऋण सहायता स्वीकृत भएको थियो । खिम्तीदेखि बाह्रबिसेसम्म ४ सय केभीए लाइन बनाउन त्यो ऋण स्वीकृत भएको थियो । माथिल्लो तामाकोसीको टेन्डर भएको पनि सन् २०१११२ मै हो । त्यो बिजुली र भोटेकोसीतिरको बिजुली पनि काठमाडौंमा छिराउन उक्त ट्रान्समिसन लाइनबारे अध्ययन गरेर काम सुरु भएको हो । सन् २०१७ मा एडीबीले थप बजेट दिएको थियो । करिब १८२० अर्बको प्रोजेक्ट हो । त्यसले चाँगुनारायणसम्म चारवटा सबस्टेसन, ४०० केभीएको करिब ९० किमि लाइन निर्माण गर्नुछ । त्यसका लागि लप्सीफेदीमा १७० रोपनी जग्गा अधिग्रण गर्ने भनेर काम सुरु भयो । ऋण स्वीकृत हुनुभन्दा अघि, सन् २०१७ मा लप्सीफेदी सबस्टेसनका लागि टेन्डर भएको थियो । त्यतिबेला चिनियाँ कन्ट्र्यान्टर आए । हामीले लालपुर्जा भएकाहरूलाई मुआब्जा बाँड्यौं । ती ठेकेदारले एक वर्षसम्म काम गरे, त्यसपछि सकेनन्, ठेक्का तोड्नुपर्यो । नयाँ ठेक्का आह्वान गरेपछि सन् २०२० मा भारतीय ठेकेदार आए । काम गर्न जाँदा अनेक समस्या निकालियो । त्यहाँको ४५ रोपनी जग्गाको मोही मात्रै रहेछन्, लालपुर्जा नभएकाले पैसा दिन समस्या भइरहेको थियो । आनन्दशमशेरको हकबन्दीमा परेको जग्गा रहेछ, मोही कायम भएको तर उनीहरूका नाममा नआएको । मोहीले ५० प्रतिशत मात्रै मुआब्जा पाउने हुन् । तर भोगचलन गरेको हुनाले हामीले ९० प्रतिशत मुआब्जा दियौं । यसरी पाउनेमा अब एक जना बाँकी छन्, उनलाई पनि दिन्छौं । यसरी करिब ९२ करोड रुपैयाँ हामीले मुआब्जा दिइसकेका छौँ । मुआब्जा लिन अस्तिसम्म पनि हाम्रो कार्यालयमा लाइन लाग्न आएका थिए । कसैले विरोध गरेको थिएन । बीचमा राजनीतिक हिसाबले विभिन्न किसिमका मुद्दा उठाइए । विवाद निस्किन थाल्यो । सम्बन्धित जग्गाधनीभन्दा पनि बाहिरका मान्छेले विरोध, रोकावट गर्ने गरिरहेका छन् । यद्यपि हामीले पटकपटक छलफल गर्यौं । म आफैं गएर शंखरापुर नगरपालिका, साँखुमा वर्तमान सांसद, मेयर सबैलाई राखेर पटकपटक छलफल गरेका छौं । यति गर्दा पनि नभएपछि काम सुरु गर्नुपर्छ भनेर अघि बढेका हौं । अघिल्लो पटक प्रधानमन्त्री कार्यालयमा बसेर जनताका माग सबै सम्बोधन गर्ने, छलफल गर्दै जाने र सुरक्षा दिएर काम गराउने निर्णयअनुसार काम थालिएको हो ।उनीहरू सबस्टेसन सारौं भन्छन् । प्राविधिक अनि कानुनी रूपले सार्न सक्ने सम्भावनै छैन । त्यहीँ बनाउने भनेर जग्गै किनिसक्यौं । हामी सर्वसाधारणलाई अझै पनि क्षतिपूर्ति बढाऊँ भन्ने पक्षमै छौं । १०१२ किमि सडक बनाइदिने, गुम्बालगायत अरू विकास निर्माणका काम गर्छौं भनेकै छौं । रोजगारी, ठेक्कापट्टामा कामको विषयमा समेत हामी सकारात्मक छौं । चुनावका बेला उनीहरूले केही एजेन्डा बनाए । कतिपय वर्तमान जनप्रतिनिधिले सबस्टेसन सारिदिन्छौं, पैसा फिर्ता गर्नुपर्दैन भन्ने खालका कुरा गरेका रहेछन् । पछिल्लो चरणमा समान नेपालजस्ता विभिन्न एनजीओ थपिए । त्यहाँका बासिन्दालाई उक्साइरहेका छन् । अहिले भइरहेको भनेको सर्भेको काम मात्रै हो, त्यो रोक्छौं । अब केही दिन हामी हाम्रा क्रियाकलाप मत्थर गर्छौं । उनीहरूले आन्दोलन नगर्ने, हामीले पनि सुरक्षा निकाय परिचालन नगर्ने सहमति भएको छ । त्यसपछि पनि वार्ता भइरहन्छन् । सबस्टेसन सार्नेबाहेक स्थानीयका सम्पूर्ण जायज माग हामी पूरा गरेर अघि बढ्छौँ ।अहिले विवादको अर्को विषय प्राधिकरण र इन्टरनेट सेवाप्रदायकबीच छ, चारपाँच वर्षदेखि पोल भाडाको विवाद छ, यो किन सुल्झिन नसकेको ?सुल्झिसक्यो । सबैले एग्रिमेन्ट गरेका छन् । हामीले भनिसकेका छौं तपाईंहरू आउनुस्, सम्झौता गर्नुस्, तपाईंको किमि आफैं घोषणा गर्नुस्, कति पैसा दिनुहुन्छ, लेख्नुस् । सबैले सम्झौता गरेर गएका छन् । कति किमि, के भनेर अब हामी भेरिफिकेसन गर्छौं । बक्यौता भएपछि हामी कुनै पनि ग्राहकको बिजुलीको लाइन काट्छौं । बक्यौतासम्बन्धी पुरानो विवादमा हामीले तत्कालीन सञ्चार सचिव नेतृत्वको समितिले बुझाएको प्रतिवेदनअुसार नै काम गरेका छौं । ब्याक डेटको चाहिँ मिलाउनुपर्यो भन्ने थियो । पछाडि फर्केर निर्णय गर्न विभिन्न नजिरका कारण हाम्रो बोर्डले मानिरहेको छैन । यो ठूलो कुरै होइन, उनीहरूले ठूलो बनाइरहेका मात्र छन् ।हालै मात्र विराटनगरका तीन उद्योग संगठनले अघोषित विद्युत् कटौती र ट्रिपिङ समस्या सामधान नभएको भन्दै विज्ञप्ति जारी गरी विरोध जनाए, लुम्बिनीमा पनि त्यस्तै भएको भन्दै उद्योगी व्यवसायीले आन्दोलनको चेतावनी दिएका छन्, खासमा अहिले विद्युत् आपूर्तिमा के भएको हो ?हामीले उनीहरूकै लागि भनेर विद्युत् उत्पादन गरेका हौं । उद्योगीहरू उद्योग चलाउनेभन्दा पनि राजनीति बढी गर्छन् । गत वर्षाभरि दुईतीन महिना उनीहरूले उद्योग चलाएनन् । त्यति बेला हाम्रो विद्युत् खेर गयो । पूर्ण क्षमतामा विद्युत् उत्पादन र वितरण हुँदा उद्योग चलाउँदैनन्, विद्युत् खेर फाल्नुपर्ने अवस्था हुन्छ । तर, उद्योग नचलाइदिएपछि विद्युत् खेर गयो, त्यो बेला हामीलाई कति घाटा भयो, उनीहरूले हेरेका छन् ? अहिले सुक्खायाममा विद्युत् माग उच्चतम हुने र बिजुली आयात गर्नुपर्ने स्थिति छ । बिहारले दुई दिन वितरण रोकेको हुनाले केही दिन विद्युत् आपूर्तिमा अलिकति तलमाथि हुँदा लोडसेडिङ गर्यो भन्छन् । बिहारले बिजुली दिँदा हामीले रामनगरबाट तानिरहेका थियौं । त्यसले गर्दा पुगिरहेको थियो । बिहारको पावर प्लान्ट बन्द भयो । अपर तामाकोसी बन्द भयो भने यहाँ सर्वसाधारणको पनि बत्ती काट्नुपर्छ । उद्योग यसै पनि चलिरहेको हुँदैन, बत्ती छैन भनेको सुनेर उनीहरूले विज्ञप्ति निकाल्छन् । दुई दिन बन्द हुँदा यस्तो गर्न मिल्छ ?केही समयका लागि बिहानबेलुका पिक टाइममा उद्योग नचलाउनुस् भनेका हौं । त्यसलाई लोडसेडिङ भन्न मिल्दैन । उनीहरूका उद्योग चौबीसै घण्टा चल्दा पनि चल्दैनन् । अहिले अमेरिका, भारत, चीनमासमेत समस्या छ । अमेरिकामा आँधी आएर कति दिन अन्धकार भयो । सिस्टममा कहीँ न कहीँ ट्रिपिङ हुन्छ, रुख ढल्छ, तार चुँडिन्छ, लाइन जान्छ । रोबोट सिस्टम बनिसकेको छैन । चीनमा घोषणै गरेर एक महिनासम्म देशभरिका उद्योग बन्द गरियो । कोही बोलेको छ ? यहाँ दुई दिन बत्तीमा अलिकति गडबड हुँदा लोडसेडिङ गर्यो भन्दै राजनीति गरियो । उनीहरूसँग लिनुपर्ने डेडिकेटेड विद्युत्को बक्यौता महसुल त्यत्रो छ, हामीले लाइन काटेका छैनौं । मैले मनखुसीले लाइन काटेको हुँ र ?एकातिर उत्पादिन विद्युत् अपुग भइरहेको छ, अर्कोतिर निजी क्षेत्रले उत्पादन गर्छु भनेको विद्युत्को बजार सुनिश्चितता गरिदिनुभएको छैन, विद्युत् खरिद सम्झौता (पीपीए) रोकिएको छ, के भएको हो ? पिकिङ रन अफ रिभर मा पीपीए भई नै रहेको छ । त्यसको कोटा थियो, १५ सय, दुई हजार मेगावाटको, त्यो पूरा भइरहेको छ । नेपाललाई चाहिने भनेको पिकिङ नै हो । पिकिङ नभएका रन अफ रिभरका प्रोजेक्टको चाहिँ नीतिमा भएको कोटा सकिएको हो, ५२ सय मेगावाट कोटा थियो । ३५ प्रतिशत रन अफ रिभर, ३५ प्रतिशत पिकिङ र ३० प्रतिशत रिजर्भ्वायर भन्ने थियो । रिजर्भ्वायरको अनुपात घटाएर रन अफ रिभरमा १५ सय मेगावाट थप्ने भनेर मन्त्रिपरिषद्ले निर्णय गरेको छ । हामीले बोर्डमा पेस गरेका छौं, अब मन्त्रीज्यू आएपछि बोर्डले निर्णय गर्यो भने त्यो पनि अगाडि बढ्छ ।१५ सयभन्दा बाहेकले लगानी गरेकाले चाहिँ के गर्ने ?हामीले १५ हजार मेगावाटको लक्ष्य राखेर अनुपात मिलाउँदा १५ सय आएको हो । अहिले पिकिङसहित १०११ हजार मेगावाटका लागि आवेदन आएका छन् । रन अफ रिभरका मात्रै ५६ हजार मेगावाटका आवदेन होलान् । यो लगानी भएका प्रोजेक्टसँग भटाभट पीपीए गर्छु भन्नु त भएन । तर राज्यले अनुमतिपत्र दिएको छ, केही अध्ययन भएको छ । त्यसका लागि एउटा टाइमलाइन राखेर पीपीए गर्नुपर्ने गरी केही नीतिगत निर्णय आउला । पीपीएमा पनि प्रतिस्पर्धात्मक केही गर्ने हो कि भनेर हामी सोचिरहेका छौं । यसबारे प्राधिकरणको सञ्चालक समितिले निर्णय गर्नुपर्छ । दीर्घकाललाई सोचेर हामीले केही प्रोजेक्टमा पीपीए गर्नुपर्छ । भारतमा पनि लङटर्म पीपीए हुन्छ । हामीले भारतीय बजारलाई पनि खुला गर्न खोजिरहेका छौं । बंगलादेशमा पीपीए हुन सक्छ । पीपीए चाहिँ यहाँ मात्रै होइन, क्रस बोर्डर मार्केटमा पनि जान सक्छ । लगानीकर्ता अहिले नै निराश भइहाल्नुपर्ने अवस्था छैन ।तपाईंले हाम्रो विद्युत् भारतदेखि बंगलादेशसम्म विद्युत् निर्यातसम्मको कुरा गरिरहनुभएको छ, भारतसँग विद्युत् निर्यात गर्ने सिलसिलामा तपाईंको प्रारम्भिक अनुभव कस्तो छ ?भारतमा हाम्रो बिजुली निर्यात नै हुँदैन भन्ने धारणा नेपालीहरूमा थियो । भारतले किन्दैन, भारतमा निर्यात हुँदैन भन्ने थियो । त्यो धारणा तोडियो । सुरुमा हामीले ३९ मेगावाट निर्यात गर्यौं, त्यसपछि ४ सय मेगावाट भयो । अरू थपिँदै छ । आत्मविश्वास बढ्दै गएको छ । नेपालमा हजार मेगावाट ग्रिन इजर्नी खेर जाने, भारतमा कोइला बालेर बत्ती निकाल्ने अवस्था छ । अन्तर्राष्ट्रिय नजरमा पनि यो त राम्रो देखिएन । भारतीय प्रधानमन्त्री नरेन्द्र मोदीको वान सन, वान वर्ल्ड, वान ग्रिड भिजनले विश्वकै एउटा ग्रिड बनाउने भन्छ । यस्तोमा नेपालको विद्युत् खेर गइरहेका देख्दा उनलाई पनि राम्रो हुँदैनथ्यो । त्यसैले भारतले पनि यसमा सकारात्मक रुचि देखायो । गत वर्ष हामीले १ अर्ब जतिको निर्यात गर्न सक्यौं । अहिले एक्सचेन्ज मार्केटमा दैनिक कारोबार गरिरहेका छौं । लङटर्म पीपीएका लागि भारतीय सरकारी निकायहरूसँग कुरा भइरहेको छ ।तपाईंले आशावादी कुरा गर्नुभयो तर भारतले विद्युत् खरिदका लागि आयोजना नै तोक्ने, नामै किटान गरेर ८ वटा आयोजनाको मात्रै विद्युत् लिने, अल्पकालीन रूपमा छोटो अवधिको मात्रै सम्झौता तथा अनुमति दिने गरेको छ, उसले अलि संशयपूर्ण व्यवहार गरेकाले यो दिगो र भरपर्दो छैन भन्ने टिप्पणी छ नि ?आयोजना तोक्ने भन्नेचाहिँ भारतमा पनि हुन्छ । कुन आयोजनाबाट कति बिजुली कसलाई दिने भन्नेबारे उल्लेख नभई भारतीय डेभलपरले पनि ट्रेडिङ गर्न पाउँदैनन् । भनेपछि नेपालमा पनि चाहिने भइहाल्यो । अर्को, अल्पकालीनमा दियो भने दीर्घकालीन पनि हुन्छ भन्ने मानौं न । पछिल्लो पटक अल्पकालीन गरेकै हामीलाई फाइदा भयो, मूल्य धेरै आयो । दीर्घकालीन सम्झौता गरेको भए अलि कम मूल्य आउँथ्यो । मचाहिँ उत्साहित छु । हरेका देशका आआफ्नै नीति हुन्छन् । उनीहरूको सेन्टिमेन्टलाई हामीले बुझ्नु पनि पर्छ । भारतले सबै देशको विद्युत् निषेध गरेको पनि छैन । कतिपय निश्चित देशको लगानी रोक्दा त्यसबारे जानकारी दिएर, नीतिमै राखेर रोकेको छ । हाम्रो एउटै चासोचाहिँ ठेकेठार त्यो देशको भए पनि रोक्नु हुँदैन भनेर हामीले पटकपटक भनेका छौं । तामाकोसीमा बाहिरको ठेकेदार भएर रोकिएको छ । तर यसबारे पनि छलफल भएको छ । र भारत सकारात्मक नै छ ।बंगलादेशसँग पनि नेपालको विद्युत् व्यापारमा भारतको अड्को छ, बंगलादेश नेपालको बिजुली लैजान मञ्जुर भइसकेको छ, हामी निर्यात गर्न पनि मञ्जुर नै छौं तर लामो समयदेखि बंगलादेश निर्यात गर्न सकिएको छैन नि ?बल्कमा पठाउन अहिले प्रसारण लाइनको सीमितता छ किनभने करिब ११ सय१२ सय मेगावाटको प्रसारण लाइन क्षमता छ । बंगलादेशले ११६० मेगावाट त भारतबाट लिइरहेको छ । त्यसबाट अहिले करिब ५० मेगावाट जान्छ भन्ने हामीलाई सूचना प्राप्त भएको छ । लाइन नबनेसम्म त्यही ५० मेगावाट पनि सिम्बोलिक रूपमा पठाइरहौं भन्ने हो । लाइन बनाउने प्रक्रियामा उनीहरू छन् । बंगलादेश र भारतबीच ७६५ केभीको लाइन बनाउँदै छन् । त्यसपछि हामीले बल्कमा हजारौं मेगावाट पनि पठाउन सक्छौं । अहिले सांकेतिक रूपमा पठाउँछौं भनेर हामीले कुरा गरेका थियौं । सुरुमा त्यसमा पनि समस्या छ भन्ने खालका कुरा आएका थिए । तर अब सकारात्मक रहेको जानकारी पाएका छौं । दुईतीन महिनामा यसमा ब्रेक थ्रु हुन सक्छ । यसमा भारतले पनि सहयोग गर्छ । कनेक्टिभिटिसम्बन्धी हिजोका दिनसम्म धेरै समस्या थिए । तर उनीहरूले हामी सबैको अनुरोधमा क्रसबोर्डर गाइडलाइन ल्याए । भारतसँग हिजोका दिनमा हामीले विद्युत् आयात मात्रै गर्थ्यौं आज निर्यात सुरु भयो । बंगलादेशसँग पनि हामी गर्दैं छौं । एकैचोटि सबै परिवर्तन हुँदैन । अहिले दोस्रो कार्यकालको करिब डेढ वर्ष समय बिताइसक्नुभएको छ, हामीले विद्युत् उत्पादनदेखि आपूर्तिसम्मका समस्याबारे चर्चा गर्यौँ, कतिपय समस्या छन् भन्ने तपार्इंको पनि स्वीकारोक्ति छ, यससँगै बाहिरका टिप्पणी र केही मुद्दा विश्लेषण गर्दा पहिलो कार्यकालमा भन्दा यस पटक तपाईंको चर्चा र व्यवस्थापन अलि खस्किएको जस्तो देखिन्छ, हो ?मान्छे एक वर्ष चर्चामा आएर भोलिपल्ट हराउँछन् । सगरमाथाको चुचुरोमा पुगेर एक दिन बिताउन सकिँदैन । म त ६ वर्षदेखि निरन्तर काम गरिरहेको छु । शतप्रतिशत विद्युतीकरण, देशभरका संरचना सुधारको काम, भरपर्दो सेवा प्रवाहलगायत यति धेरै काम गरिरहेको छु । घाटालाई ८९ प्रतिशतमा झारिरहेका छौं । १५२० अर्ब नाफा गरिरहेका छौं । हिजो लोडसेडिङका कारण मान्छेलाई अत्यन्त पीडा भएको थियो, त्यो अन्त्य गर्दा मान्छेले सबैभन्दा ठूलो खुसी महसुस गरे । लोडसेडिङ अन्त्य गरेपछि पनि हामीले त्योभन्दा धेरै काम गरिरहेका छौं । लोडसेडिङ अन्त्य त सहरी क्षेत्रका ६० प्रतिशत जनताका लागि थियो । तर ४० प्रतिशत जनता विद्युत्विहीन अवस्थामा थिए । हामीले ९५ प्रतिशत विद्युतीकरण गरेका छौं । अब एकडेढ वर्षभित्र शतप्रतिशत विद्युतीकरण गर्छौं । जहाँसम्म जनसमर्थनको कुरा छ, त्यो वर्षौंसम्म एउटै रहन्छ भन्ने मलाई लाग्दैन । मैले यति मेन्टेन गर्न सकें, त्यो नै ठूलो हो ।तपाईं सामाजिक सञ्जालमा धेरै फलो गरिने वा चर्चा भइरहने व्यक्तिमा पर्नुहुन्छ, त्यहाँ कहिले असाध्यै प्रशंसा गरिएको हुन्छ भने कहिले तपार्इंविरुद्ध कडा आलोचना गरेको देखिन्छ, प्रशंसा र आलोचनाबारे सञ्जालमा कत्तिको अपडेट हुनुहुन्छ ?फेसबुकलगायत सोसल मिडिया हेर्छु तर कमेन्ट गर्ने, लेख्ने केही गर्दिनँ । प्रशंसा गर्दा मक्ख पर्ने, आलोचना गर्दा दुःखी हुने बानी छैन । काम गर्दा कसैले प्रशंसा गर्छन्, कसैले आलोचना गर्छन् । यो ठाउँमा बसेपछि धेरै किसिमका निर्णय गरेर अगाडि बढ्नुपर्छ । कतिपय अप्रिय निर्णय पनि गर्नुपर्छ । त्यो बेला आलोचित भइन सक्छ । आलोचनाले दुःखी हुने भए ठाउँ छाडेर हिँड्नुपर्छ । गएको प्रतिनिधिसभा निर्वाचनमा तपाईं पनि उम्मेदवार हुने चर्चा थियो, उम्मेदवार हुनुभएन, त्यो यत्तिकै चलेको चर्चा थियो कि तपाईं आफैं उम्मेदवार नहुनुभएको हो ?म उम्मेदवार हुन्छ भनेर इच्छा व्यक्त गरेर हिँडेको थिइनँ । तर सर्वसाधारण र राजनीतिक दलहरूले पनि अपेक्षा गरेका हुन् । प्रस्ताव पनि आएको हो । नयाँ पार्टी दर्ता गरौं भन्ने प्रस्ताव पनि आएको थियो । तर अहिले नै कुनै पार्टीमा जानुभन्दा विद्युत् प्राधिकरणमै बसेर योगदान गर्न ठीक छ भनेर म नगएको हुँ । यसपालि जे गर्न सक्छु यहीँ बसेर गर्छु भनेर त्यतातिर विचार गरिनँ । साढे दुई वर्ष यहाँ अझै बाँकी छ । यही प्रोफेसनमा रहिरहन पनि सक्छु, जे पनि गर्न सक्छु । देशका लागि सेवा गर्ने हो, माध्यम जे पनि हुन सक्छ ।"
विमान दुर्घटनाका पाँच प्रश्न,"नेपालले फेरि एकपल्ट अकल्पनीय हवाई दुर्घटना बेहोर्नुपरेको छ । काठमाडौंबाट आइतबार बिहान पोखरा उडेको यती एयरलाइन्सको एटीआर७२ विमान सेती नदी खोंचमा दुर्घटनाग्रस्त हुँदा नेपालको आन्तरिक उडान इतिहासमै सबैभन्दा ठूलो क्षति पुगेको छ । विमानमा यात्रुदल सदस्यसहित ७२ जना सवार रहेकामा सोमबार साँझसम्म ६८ जनाका शव भेटिएका छन्, ४ अझै बेपत्ता छन् । हवाई मार्गलाई यातायातको सबैभन्दा सुरक्षित माध्यम मानिए पनि र काठमाडौंपोखरा उडानलाई देशभित्र तुलनात्मक रूपमा सुरक्षित भनिए पनि आइतबार जुन दुर्घटना हुन पुग्यो, त्यसले एकसाथ कैयौं प्रश्न जन्माएको छ । खासमा छोटोछोटो समयमै एकपछि अर्को गरी मुलुकमा किन हवाई दुर्घटना भैरहेका छन् ? यो प्रश्नको उचित निरूपण हुनैपर्छ । खासमा पछिल्लो यो आपत्ले हाम्रो उड्डयन सुरक्षामा आमूल सुधारको खाँचो झन् टड्कारोसित औंल्याएको छ, जसलाई सरकारले बिनाबियाँलो हृदयंगम गर्न आवश्यक छ । सर्वप्रथम त, मौसम अनुकूल नै हुँदा पनि यतीको पछिल्लो विमान किन दुर्घटना हुन पुग्यो ? पोखरा विमानस्थलका एयर ट्राफिक कन्ट्रोलरका अनुसार उक्त उडान अवतरण गर्ने तरखरमा छँदा विमानस्थलको भिजिबिलिटी ७ किलोमिटर थियो, जबकि अवतरण गर्न ५ किलोमिटर दृष्टिक्षेत्र हुनु नै पर्याप्त हुन्छ । हावाको गति पनि प्रतिघण्टा साढे ५ किलोमिटर मात्र थियोÙ जहाजलाई अवतरणमा बाधा पुग्ने स्थिति थिएन । तैपनि धावनमार्गबाट १८ सय मिटरनजिक पुगिसकेको विमान दुर्घटनामा पर्यो, यसको यकिन कारण पत्ता लगाउनुपर्छ । मन्त्रिपरिषद्ले दुर्घटनाबारे छानबिन गर्न आइतबारै पूर्वसचिव नगेन्द्र घिमिरे नेतृत्वमा पाँचसदस्यीय आयोग गठन गरेको छ । विज्ञसहितको आयोगले पक्कै उचित छानबिन गर्ला तर लोक त्यति विश्वस्त देखिन्नÙ कतिले त अन्तर्राष्ट्रिय जाँच टोली नै बनाउन माग गरेका छन् । खास गरी यसअघिका दुर्घटनापछि गठित आयोगहरूले अक्सर मौसम वा मानवीय कारणलाई मात्रै दोषी देखाउने गरेकाले उड्डयन सुरक्षा सुध्रिन नसकेको धेरैको गुनासो छ, जसलाई यसै खारेज गर्न सकिँदैन । अनुसन्धानहरू मौसम या मानवीय त्रुटि मात्र औंल्याएर टुंगिँदा हवाई सुरक्षालाई प्रणालीगत रूपमै थप सुरक्षित र जिम्मेवार बनाउने अभिभारामाथिको प्रश्न गौण बन्ने गरेको यथार्थ बिर्सिदिन मिल्दैन । तसर्थ, यस आयोगसित सत्यतथ्य पत्ता लगाउने चुनौती अहम् छ, जसलाई उसले जुनसुकै सर्तमा पूरा गर्नुपर्छ । दोस्रो, आयोगको औचित्य र स्वायत्तता दुवैमाथि प्रश्न छ । गत जेठमा मुस्ताङमा दुर्घटनामा परेको तारा एयरको विमान दुर्घटना सम्बन्धी छानबिन प्रतिवेदन अझै सार्वजनिक नभएको परिप्रेक्ष्यमा भोलि यस आयोगको प्रतिवेदनलाई पनि गम्भीरतापूर्वक नलिइएला भन्न सकिन्न । अर्को, अन्तर्राष्ट्रिय नागरिक उड्डयन संगठन (आईकाओ) ले यस्ता जाँच आयोगहरू स्वायत्त हुनुपर्ने आवश्यकता औंल्याएको छÙ यस सन्दर्भमा सरकारी अधिकारीसहितको यो आयोग कति स्वायत्त हुन सक्छ, आफैंमा प्रश्न छ । यसर्थ, फेरि अर्को एक जाँच आयोग मात्रै बन्न र अर्को एक थान झाराटारुवा प्रतिवेदन मात्रै जारी गर्नबाट बच्न यसका सदस्यहरू सतर्क रहनुपर्छ । नियामक निकायदेखि उड्डयन व्यवसायीसम्म कसैको पनि अनुचित दबाबप्रभावमा नपरीकन आयोगले दुर्घटनाका कारण खोतल्दै कार्यदेश अनुसार हवाई सुरक्षाका उपाय पहिल्याउनुपर्छ । तेस्रो, तारन्तारको दुर्घटनाकै सन्दर्भमा एउटा प्रश्न उठेको छ के नेपालको आन्तरिक उडानमा प्रयोग हुने सबै विमान सम्पूर्ण रूपमा चल्नयोग्य छन् ? विमान कहिल्यै थोत्रा हुँदैनन्, बनेको मिति मात्र पुरानो हुँदै जान्छ भनिन्छ, सिद्धान्ततः त्यो सही पनि होला, तर विमानलाई चुस्तदुरुस्त राख्न जुन खाले प्राविधिक परीक्षण वा मापदण्डको पालना भैरहनुपर्छ, त्यो भएको छ त ? कि एयरलाइन्सहरूले चलिहाल्छ नि शैलीमा पनि विमान उडाइरहेका छन् ? अहिलेसम्म भएका सबै दुर्घटनाहरू वास्तवमै टार्नै नसकिने आपत् थिए कि सम्बन्धित निकायहरूका गैरजिम्मेवारीका उपज पनि ? यती एयरलाइन्सकै हकमा पनि स्थापनाको २४ वर्षमा ३७ विमान प्रयोगमा ल्याउँदा ११ वटा दुर्घटनामा पर्नुलाई के सहजै स्वाभाविक मान्न सकिन्छ ? आफैंमा संगीन लाग्ने यी प्रश्नहरूको पाटोमा पनि नियामक निकायले उचित ध्यान पुर्याउनुपर्छ । चौथो, नियामक निकाय लगायतकै मिलेमतोमा कतै सम्झौता गरेर विमान उडाउने गरिएको त छैन भन्ने जुन आमआशंका छ, सरकारले त्यसलाई चिर्ने गरी उड्डयन क्षेत्रमा संरचनागत सुधार गर्नुपर्छ । अहिले नियामक निकायको हैसियत र दक्षता दुवैमाथि प्रश्न छ । सेवा प्रदान र नियमन एउटै निकायले गर्नु नै जग हँसाउन पर्याप्त छ । एक दशकदेखि मुलुकको वायुसेवा युरोपेली संघको कालो सूचीमा पर्नुको एउटा कारण पनि यही हो । परन्तु यस क्षेत्रको नियामक निकाय हवाई उड्डयन प्राधिकरणलाई टुक्र्याएर सेवाप्रदायक र नियामक निकाय अलगअलग बनाउने विधेयक स्वार्थ समूहहरूको चलखेलका कारण संसद्मा अघि बढ्नै सकेन । अतः दुर्घटना न्यूनीकरणमा सरकार र संसद्को यसतर्फ उचित ध्यान जानैपर्छ । पाँचौं, आइतबारको दुर्घटनाले नेपालको उद्धार क्षमतामा पनि पुनः प्रश्न तेर्स्याएको छ । दुर्घटनाबारे खबर पाएको १० मिनेटभित्रै सेना, प्रहरी र सशस्त्रका सुरक्षाकर्मी घटनास्थल पुगे पनि विमानमा लागेको आगो निभाउन पानी, दमकल वा अन्य उपकरण तत्काल उपलब्ध नहुनु आफैंमा टीठलाग्दो अवस्था हो । पोखराजस्तो सहरमा पनि आपत्कालीन उद्धार संयन्त्र र उपकरण दुवैको अभाव देखिनु चिन्ताको विषय हो । यस्ता घटनाबाट पाठ सिकेर सरकारले प्रभावकारी उपकरण व्यवस्थापन र त्यसमा केन्द्रित संयन्त्र तयार पार्न जोड दिनुपर्छ, ताकि भविष्यमा परेका बेला समयमै उद्धार हुन सकोस् । मूल प्रश्न भने फेरि पनि उडान सुरक्षाको हो, त्यसतर्फ सम्पूर्ण शक्तिले सुधार थाल्नैपर्छ । यस्ता घटनामा कमी ल्याउन यो शोकका बेला सम्बन्धित सबैको सार्थक संकल्पको जरुरी छ । अहिले आन्तरिक उडान भरेको विमान सकुशल अवतरण नहुन्जेलसम्म त्यसमा सवार यात्रु र तिनका आफन्त धुकचुकधुकचुक भएर बस्नुपर्ने अवस्था छ । सर्वत्र सबै याममा मोटर नगुड्ने हाम्रोजस्तो देशमा हवाई यात्राको महत्त्व त्यसै धेरै छ, त्यसमाथि आन्तरिक उडान असुरक्षित हुँदा त्यसको सोझो असर आन्तरिक र बाह्य पर्यटनमा पनि पर्छ । अतः सबैका लागि विश्वसनीय बनाउन यस क्षेत्रमा महसुस गर्न सकिने गरी ठोस सुधारको खाँचो छ । त्यसका निम्ति हवाई दुर्घटनालाई आफैंमा नियमित नियति बन्नबाट जसरी हुन्छ रोक्नुपर्छ, सबैले ढुक्कसँग यात्रा गर्न सक्ने वातावरण बन्नुपर्छ ।"
बिदा दिएर मात्र जिम्मेवारी पूरा हुँदैन,"यती एयरलाइन्सको जहाज आइतबार दुर्घटनामा परेको छ । दुर्घटना के कारणले भयो भन्ने खुल्न बाँकी छ । नेपालको आन्तरिक उडानमा यो सबैभन्दा ठूलो दुर्घटना हो । गत जेठमा पनि पोखराबाट जोमसोम उडेको जहाज दुर्घटना हुँदा एकै परिवारका सात सदस्यले ज्यान गुमाएका थिए । यतीको दुर्घटना पटकपटक भइरहेको छ । सरकार भने यसप्रति कति पनि गम्भीर बन्न सकेको छैन । हवाई यात्रालाई सुरक्षित कसरी बनाउन सकिन्छ भनेर सरकारले ध्यान दिएको पाइँदैन । अहिलेसम्म भएका हवाई दुर्घटनामा को कारबाहीमा परे ? नागरिकको ज्यान यसरी लिन पाइन्छ ? सरकारले जवाफ दिनैपर्छर् ।सबभन्दा सुरक्षित मानिएको काठमाडौंपोखरा हवाई मार्गमा यस्तो अप्रिय घटना कसरी भयो ? दुर्घटना भइसकेपछि छानबिन समिति बनाउने, प्रतिवेदन निकाल्ने अनि काम सकियो भन्ने ठान्ने, यसरी कहिलेसम्म चलिरहन्छ ? विमान दुर्घटना पर्नुमा दोषी को हो ? एयरलाइन्स, सरकार वा हवाई विभाग ? विमान दुर्घटनाको जिम्मेवारी कसले लिने ? हरेक पटक विमान दुर्घटना हुने केही दिन चर्चा गरिने त्यसपछि चुप लाग्ने हो भने यस्ता घटनामा कमी आउँदैन । सरकारले सोमबार सार्वजनिक बिदा दिएर राष्ट्रिय झन्डा आधा झुकाउने निर्णय गर्यो, के यतिले पुग्यो त ? बिदा दिनु नदिनुले सरोकार राख्दैन । एयरलाइन्सहरूका जहाज कस्ता छन्, उडान भर्न ठीक छन् या छैनन् ? चेकजाँच हुनुपर्यो । २० वर्ष पुरानो गाडी हटाउन लगाउने सरकार ४० वर्ष पुरानो जहाज उडाउने अनुमति किन दिन्छ ? जहाज पुरानो हुँदैन भन्ने पनि सुनियो, त्यसो हो भने विदेशी मुलुकले नयाँ जहाज किन किन्थे, त्यही पुरानो जहाज उडाइरहन्थे । सार्वजनिक बिदा दिएर मात्र सरकारको कर्तव्य पूरा हुँदैन । जेजसरी हुन्छ हवाई मार्ग सुरक्षित राख्नैपर्छ । पुरुषोत्तम घिमिरे, जोरपाटी, काठमाडौं"
यती विमान दुर्घटना सम्बन्धीका समाचार  बाट लिइएका टिप्पणी,"नेपालमा मात्र घरीघरी विमान दुर्घटना हुनुमा मुख्य त विमान सञ्चालन कम्पनीको दोष देखिन्छ, थोत्रा जहाजलाई पैसा कमाउने भाँडो बनाएर बर्सेनि सयौं मान्छेको ज्यान लिने यस्ता कम्पनी अनि तिनका सञ्चालकमाथि कारबाही अनि प्रतिबन्ध नलागेसम्म यो क्रम रोकिँदैन । ह्यारिस क्षत्री"
अख्तियारको पुनःसंरचना आवश्यक,"अख्तियार दुरुपयोग अनुसन्धान आयोगका पूर्वआयुक्तले भ्रष्टाचार गरेको प्रमाणित भएको छ । यो प्रतिनिधिमूलक घटना मात्र हो । बाहिर नआएको यस्ता प्रकरण सधैं गुपचुप रहन्छ । अख्तियारले दैनिकजसो मुद्दा दायर गरिरहेको छ । अख्तियार प्रतिवेदन अनुसार, दायर मुद्दाभन्दा बढी मुद्दाहरू तामेलीमा छन् । सयौं मुद्दा दायर हुँदा पनि देशमा किन झन्झन् भ्रष्टाचार बढिरहेको छ ? किन भ्रष्टाचार गर्नलाई सबै निकाय तथा कर्मचारीहरू उद्यत छन् ? किन जनताले भ्रष्टाचार कम भएको महसुस गर्न सकिरहेका छैनन् ? यसको प्रमुख कारण अख्तियारको अक्षमता र ऊ आफैं भ्रष्टाचारको मतियार हुनुले हो, जसलाई यो प्रतिनिधि घटनाले पनि पुष्टि गर्छ । भ्रष्टाचार निवारणका लागि हालको अख्तियारको पुनःसंरचना आवश्यक छ । पहिलो, बहालवाला वा अवकाश प्राप्त निजामती कर्मचारीलाई अख्तियारको कुनै तहतप्कामा नियुक्त गर्न बन्द गर्नुपर्छ । दोस्रो, अख्तियारले दायर गरेका मुद्दाहरू अधिकांश झिनामसिना खालका हुने गरेका छन् । यस्ता मुद्दामा आँखा चिम्लिनुपर्छ भन्ने होइन, तर के ती मसिना मुद्दालाई मात्र ध्यान दिँदा देशमा भ्रष्टाचार निवारण हुन्छ ? यस्ता मुद्दामा अख्तियार अल्झिँदा एक त राज्यले अख्तियारलाई दिएको अर्बौ स्रोतको उपलब्धि गुमिरहेको छ भने ठूला भ्रष्टाचारीहरूको जगजगी बढेको छ । ठूला भ्रष्टाचारलाई कसैले छुन सक्दैन, मिलाउन पनि सकिन्छ भन्ने मनोविज्ञानबाट प्रेरित भई प्रत्येक निकायमा डरलाग्दो भ्रष्टाचार मौलाइरहेको छ । त्यसैले अख्तियारको कार्यदायरा परिवर्तन गर्नु जरुरी छ । एउटै निकायबाट सबै खाले भ्रष्टाचार निवारण होस् भनेर अख्तियारको कार्यदायरा फराकिलो पारिएको हुनुपर्छ । तर झिनामसिना मुद्दामा नियतवश अल्झिएर यसको दुरुपयोग पदाधिकारीहरूले गरिरहेको प्रस्टै छ । तसर्थ ससाना मुद्दा हेर्न अर्कै निकाय खडा गरेर अख्तियारलाई भ्रष्टाचारको जरो उखेल्ने काममा खडा गराउनुपर्छ । ठूला मुद्दामा गहकिलो अनुसन्धान गर्न सक्ने संस्थाका रूपमा स्थापित गर्नुपर्छ । बीस, तीस हजार रुपैयाँको अनियमिता देखिने मुद्दामा, राज्यको उत्तिकै खर्च गराउनु विवेकपूर्ण कदम हो ? के यस्ता मुद्दाले अख्तियार र न्यायालयको महत्त्वपूर्ण समय खेर पठाएन ? यो समयलाई ठूला भ्रष्टाचारको जरो उखेल्नलाई प्रयोग गर्न सकिन्थ्यो । तसर्थ हालको भ्रष्टाचार निवारण ऐन र अख्तियार दुरुपयोग अनुसन्धान आयोग ऐन परिवर्तन गर्नु जरुरी भएको छ । झिंगा मार्न बन्दुक पड्काउने होइन असली बाघ मार्न राइफल पड्काउन सक्ने संस्था आजको आवश्यकता हो । रवीन्द्र सुवाल, काठमाडौं"
सन्दीपरिहाइले जन्माएका प्रश्न,"नाबालिगसँग जबर्जस्ती करणी गरेको मुद्दामा थुनामा रहेका सन्दीप लामिछानेलाई उच्च अदालत पाटनको आदेशानुसार बीस लाख रुपैयाँ धरौटीमा रिहा गरिएको प्रसंग केही गम्भीर प्रश्न र आशंकाको घेराभित्र देखिएको छ । उच्च अदालतले यसअघि काठमाडौं जिल्ला अदालतबाट भएको थुनछेक आदेशमाथि पुनरवलोकन गर्न परेको निवेदनमा सुनुवाइ गर्दै सन्दीपलाई रिहा गर्नुपर्ने भनी बीस पृष्ठ लामो आदेश दिएको हो । आदेशको भाषा फौजदारी न्याय को नाम लिएरै यसरी जेलेमेले पारिएको छ, बुँदापिच्छे कानुनका नौ सिङ भनिने प्रचलित उक्ति याद आउँछ । उक्त आदेशमा मुलुकको आज प्रयोगमा आइरहेको कानुनले प्रस्टसँग राखेका प्रावधानलाई भन्दा विभिन्न देशका संविधान र त्यहाँका अदालती न्याय निरूपणका क्रममा बेन्च (न्यायाधीश) बाट व्यक्त अभिव्यक्तिका तथ्यलाई आधार लिँदै भनिएको छ, फौजदारी कसुरको अनुसन्धान, अभियोजन र न्यायिक कारबाहीमा एकातिर पीडित र समाजको सारभूत चाख वा हित जोडिएको हुन्छ भने अर्कोतिर शंकित (सस्पेक्ट) वा अभियुक्त (एक्युज्ड) को वैयक्तिक स्वतन्त्रताको सम्मान पनि गाँसिएको हुन्छ । यी दुवै विषयबीच राज्यले सन्तुलन कायम गर्नुपर्ने हुन्छ । आदेशमा यस्ता अमूर्त र छद्म भाषाको चाङ नै लगाइएको छ । अझ अगाडि बढेर राज्यले व्यक्तिको स्वतन्त्रता र समाजको बृहत् हितलाई ध्यानमा राखी विचार गर्नुपर्ने, सामान्य प्रकृतिको कसुरको अनुसन्धान र पुर्पक्षका क्रममा शंकित वा अभियुक्तलाई धरौटी वा जमानतको अधिकार रहने भएकाले उचित र पर्याप्त कारण भएको अवस्थामा बाहेक शंकित वा अभियुक्तको त्यस्तो अधिकारलाई इन्कार गरिन नहुने, अभियुक्तलाई थुनामा राख्ने कानुनी व्यवस्थालाई प्रयोग गर्न प्रमाणको प्रचुरता हुनुपर्ने र थुनालाई अन्तिम विकल्पका रूपमा मात्रै प्रयोग गर्नुपर्ने (नेपाल कानुन पत्रिका २०६६, निनं ८२०२) लगायतका व्याख्या र नजिरको उपयोग गरिएको छ । आदेशको यस्तो अभिव्यक्तिले सन्दीप प्रतिवादी रहेको मुद्दाको गुरुत्वलाई नै कमजोर बनाएको छ जसले गर्दा न्यायका आकांक्षी पीडितप्रभावित (भिक्टिमसर्भाइवर) पक्ष गम्भीर रूपमा हतोत्साही हुने अवस्था छ । सन्दीपमाथि परेको जाहेरी सामान्य प्रकृतिको होइन । मुद्दामा पेस भएका तथ्य पनि अनुमान र अड्कल होइनन्, पुष्ट प्रमाण हुन् । अहिले सन्दीप पक्षका अधिवक्ताहरूले बारम्बार प्रयोग गरिरहेको तथ्य भनेको जाहेरीवालीको उमेर विवाद नै हो जुन आफैंमा विवादभन्दा बढी केही प्रतीत हुँदैन । यही प्रसंगले जाहेरीवालीको उमेर नाबालिग पुष्टि नहुँदा पनि सन्दीप अभियोगमुक्त ठहर्ने स्थिति देखिन्न । कथम् जाहेरीवाली नाबालिग नरहेको पुष्टि हुने अवस्थामा पनि सन्दीपले सात वर्षदेखि दस वर्षसम्म कैद भुक्तान गर्नुपर्नेछ र मनासिब ठहरिएको क्षतिपूर्तिसमेत भर्नुपर्नेछ । तर हाललाई जाहेरीवाली नाबालिगको उमेरबारे अदालत टुंगोमा पुगिसकेको छैन । त्यसैले उच्च अदालतले उनलाई नाबालिग नै ठानेर तीन वर्षभन्दा बढी कैद सजाय हुने कसुर ठहर हुन सक्ने स्थितिका सन्दीपको अपराधको ग्राभिटी आत्मसात् गर्नुपर्ने र त्यसै अनुसार थुनामै राख्ने आदेश दिनुपर्ने थियो । त्यसो गरिएनÙ नगर्नकै लागि जेलेमेले लम्बेतान शब्दजाल बुनियो । यो आदेश आफूमाथि जघन्य अपराध भयो भन्दै बडो मुस्किलले साहस जुटाएर न्यायका लागि उजुरी गर्न पुग्ने कसैका लागि पनि आतंकित पार्ने गरी बज्रिएको छ । उच्च अदालत पाटनको आदेशमा धरौटी वा जमानत सम्बन्धी अन्य देशका संविधान र बेन्चले प्रयोग गरेका सारभूत विषय को जिकिर लिन जुन विद्वत्ता पोखिएको देखिन्छ, त्यसको सार सन्दीपमाथि लगाइएको अभियोग सामान्य प्रकृतिको हो भन्नेमा लक्षित रहेको प्रस्टै बुझिन्छ । आदेशले विभिन्न मुलुकका प्रचलित कानुन र अभ्यासमा शंकित वा अभियुक्त लाई थुनामा राख्नुपर्ने सोह्र आधार प्रस्तुत गर्दै मुद्दाको पुर्पक्षका लागि थुनामा नराखी नहुने निर्विकल्प अवस्था छ भनी वादी (जाहेरीकर्ता) तर्फका वकिलहरूबाट इजलासलाई विश्वस्त र सन्तुष्ट पार्ने प्रस्तुति नगरेकाले पनि सन्दीप धरौटीमा रिहा हुनुपर्ने तर्क गरेको छ । बीस मिनेट मात्रै फुर्सद लिएर बीसपाने यो आदेशको पूर्ण पाठ पढ्ने हो भने समाजमा आफ्नो प्रसिद्धि, पद र शक्तिको अभ्यासबाट न्यायमाथि प्रभाव पार्न सक्ने व्यक्ति, समूह वा संगठनले कानुनको भाषालाई कसरी जुलेबीझैं घुमाइदिन सक्छन् भन्ने बुझिन्छ । समकालीन कानुनी अभ्यासमा नाबालिगमाथि जबर्जस्ती करणीजस्तो गम्भीर मुद्दालाई हेर्ने हाम्रो अदालती आँखा कस्तो रहेछ भन्ने दृष्टान्तका लागि त यो आदेश कानुनका विद्यार्थी, अभ्यासरत अधिवक्ता र न्यायिक क्षेत्रका व्यक्तिसहित हरेक जिज्ञासुका लागि कामलाग्दो रेफरेन्स बन्न सक्छ ।सन्दीपको रिहाइ प्रसंगमा सार्वजनिक वृत्तले प्रकट गरेका र नगरेका समेत केही प्रश्नको उठान गर्दै नेपालमा हाल प्रचलित फौजदारी कानुनको मर्म र लक्ष्यमाथि ध्यानाकर्षण नगरी नहुने देखिएको छ । यस प्रसंगमा सर्वोच्च अदालतको अविलम्ब ध्यान पुग्नुपर्छ । न्याय निरूपणमा पछिल्लो समय अदालतबाटै भएका कतिपय त्रुटिले पनि यी प्रश्नलाई थप बल दिएका छन् । यसअघि न्यायको मकसद पूरा भएको भनी न्यायाधीशको चित्तमा लागेकाले सजायको अवधि पूरा नै नभई सर्वोच्च अदालतकै फैसलाबाट रिहा गरिएका रञ्जन कोइरालाको प्रसंग स्मरणबाट छेलिइसकेको छैन । फिल्मकर्मी पल शाहको मुद्दामा नाबालिगमाथि भएको जबर्जस्ती करणी अभियोगलाई कमजोर बनाएर बाल यौन दुरुपयोग मात्र ठहर गरी अढाई वर्ष कैद र दस लाख रुपैयाँ क्षतिपूर्ति भराउने भनी पूर्वी नवलपरासी जिल्ला अदालतले गरेको फैसलामा उठेका पीडितदर्शी सरोकार र प्रश्नहरू पनि ताजै छन् । अघिल्लो वर्ष मात्रै अछाम जिल्ला अदालतका एक न्यायाधीशले युवक फसाउन खोजेको र झुठो मुद्दा दायर गरेको भन्दै त्यसअघि नै निष्क्रिय भैसकेको अध्यादेशमाथि टेकेर जाहेरीवाली किशोरीलाई साढे तीन वर्ष कैद सजाय र आरोपित पुरुषलाई सफाइ दिने अदालती इतिहासमै सबैभन्दा द्रुत गतिको (जम्मा ३३ दिनमा) फैसला गरे । उक्त फैसला विवादित मात्रै भएको थिएन, फैसला गर्ने न्यायाधीशलाई नै अनुसन्धानको दायरामा तानिएको थियो । यी सार्वजनिक स्तरमै चर्चा पाएका र छलफलमा आएका ताजा प्रकरणहरूले देखाउँछन्, हाम्रा न्यायालयका कतिपय इजलास अत्यन्तै फितला र निकम्मा मात्र छैनन्, भयंकर शंकाको घेराभित्र समेत छन् । त्यसैले यहाँबाट भएका वा हुने आदेश, फैसलाहरूमाथि आम नागरिकको सचेत दृष्टि निरन्तर जरुरी छ । सार्वजनिक प्रश्नले घेरिइसकेका यस्ता सबै शंकास्पद प्रकरणमा सर्वोच्च अदालतमार्फत न्यायिक हस्तक्षेप गर्नुपर्ने देखिन्छ । नाबालिगमाथि बलात्कारजस्तो संगीन अभियोग लागेर थुनामा रहेका सन्दीपमाथि उच्च अदालत पाटनको उदारता प्रति सन्देह गर्नुपर्ने मुख्य आधार स्वयं अदालतले जारी गरेको आदेश हो । आदेशले एकातिर कसैको पनि राजनीतिक, सामाजिक, पेसागत, व्यावसायिक वा अन्य कुनै पनि किसिमको हैसियत, पद प्रतिष्ठा वा वैभवका कारण निजलाई कानुनले पृथक् वा विशेष व्यवहार गर्दैन र गर्नु पनि हुँदैन (आदेशको बुँदा १७) भन्ने फौजदारी न्यायको आधारभूत मूल्य उल्लेख गर्ने तर अर्कोतिर वादी पक्षका वकिलले सन्दीप थुनामै बस्नुपर्छ भन्ने अवस्था पेस गर्दै इजलासलाई विश्वसनीय रूपले आश्वस्त पार्न नसकेकाले उनलाई थुनामुक्त गर्नुपरेको पनि बताउँछ । त्यसो हो भने वादीतर्फका वकिलहरूको अक्षमता को फाइदा स्वतः अभियुक्तलाई प्राप्त हुनुपर्छ भन्ने ठानिएको देखियो । के यो प्रसंगमा इजलासको आफ्नो न्यायिक विवेक हुनुपर्दैन ? स्थितिको लाभ उठाउँदै इजलासले कानुनका विद्यमान स्पष्ट प्रावधानमा नटेकी जुलेबीजस्तो भाषा बुनेर अभियुक्त छोड्न मिल्छ ?यस प्रकरणमा जाहेरीवाली नाबालिग भए पनि नभए पनि शारीरिक सम्बन्ध हुँदा सन्दीपले सहमति लिएको भन्ने जिकिर लिन नसकेको कुरा यही आदेशले व्यक्त गरेको छ (बुँदा ६) । साथै, जाहेरीवालीको उमेर सम्बन्धी विवादको अन्तिम ठहर यसको निरूपण हुने बखत टुंगो लाग्ने कुरा पनि आदेशको यही बुँदामा उल्लेख छ । त्यसो हो भने नाबालिगमाथि जबर्जस्ती करणी स्थापित हुने आधार र तथ्यहरूको टुंगो नलाग्दै किन प्रतिवादीलाई थुनाबाहिर निकाल्ने आदेश दिइयो भन्नेमा शंका गर्ने ठाउँ रहेन ? वादी पक्षका वकिलले थुनामा राख्ने विश्वसनीय आधार पेस गरेनन् भन्नेमै टेक्दा पनि कानुनमा भएका व्यवस्थालाई उछिनेर विदेशी अभ्यासको सहारामा निकालिएका निष्कर्षहरूलाई कसरी बुझ्ने ? व्यापक प्रभावशाली खेलाडी रहेका, पैसा र प्रशंसकको अन्धसमर्थनले उचालिएका र सन्दीप लामिछाने बचाऊ अभियान नै चलाएर सार्वजनिक दबाब दिँदै पीडितद्वेषी घृणाको खेती गरिएका अभियुक्तलाई थुनामुक्त गर्दा कसैको हैसियत, पद प्रतिष्ठा वा वैभवका कारण निजलाई कानुनले पृथक् वा विशेष व्यवहार गर्दैन र गर्नु पनि हुँदैन भन्ने उच्च अदालत आफैंले प्रयोग गरेको फौजदारी मान्यता नाघिएको ठहरिँदैन ? पाटन उच्च अदालतले थुनछेक, जमानत र धरौटी सम्बन्धी मुलुकी फौजदारी कार्यविधि संहिताको व्यवस्था (परिच्छेद ७ दफा ६७) मा प्रवेशै नगरी दक्षिण अफ्रिका, बेलायत, क्यानाडा, अस्ट्रेलिया, न्युजिल्यान्ड, भारत लगायतका कानुनी अभ्यासको लामो बयान गर्दै अनावश्यक घुमाउरा तर्क गरेको छ । त्यति मात्रै होइन, उक्त आदेशमा हाल प्रचलित कानुनले जमानत र धरौटी सम्बन्धी आधारभूत विषयलाई सम्बोधनै गर्न नसकेकाले अभियुक्त र पीडित दुवैतर्फ प्रतिकूल असर पारेको भन्दै मुलुकी फौजदारी कार्यविधि संहिताका दफा ६७ र ६८ को व्यवस्था अति संक्षिप्त र अति अपुरो भएकाले उक्त दफाहरूको प्रयोग र अभ्यास गर्दा मुद्दाको पुर्पक्षसँग सम्बन्धित सिद्धान्त र मान्यतालाई आधार बनाउनुपर्ने दाबी पनि गरेको छ । यी सबै कुराले अहिले अदालतमा विचाराधीन सन्दीप प्रकरणमा मात्रै होइन, अन्य धेरै उस्तै प्रकृतिका मुद्दामा न्यायको मकसद मर्ने बदनियतपूर्ण आदेश गरेको शंकाका लागि धेरै ठाउँ बनाएका छन् । त्यसैले पनि आदेशलाई उद्धृत गर्दै कतिपय सञ्चारमाध्यमले यो मुद्दामा न्यायालय कानुनी कम र मनोगत ज्यादा भएको विश्लेषण पनि गरेका छन् । यी विश्लेषण धेरै हदसम्म तथ्यसंगत छन् । प्रचलित कानुनमा टेक्ने ठाउँ नभएका मुद्दामा वा ठाउँ भएरै पनि विशेष रूपले सम्बोधन गर्नुपर्ने गम्भीर र दीर्घकालीन सार्वजनिक सरोकारका मुद्दाहरूमा संसारभरका कानुनी पद्धति र अभ्यासमा आएका, बहसविमर्श भइरहेका विषय र प्रकरणहरूको उल्लेख, वर्णन र व्याख्या गरिनु अदालती आदेश र फैसलामा नयाँ कुरा होइन । तर सन्दीपको मुद्दामा जेजस्ता अन्तर्राष्ट्रिय आधार लिएर उनलाई धरौटीमा रिहा गरिएको छ, यो सम्बन्धित इजलासलाई खास लागेको मुद्दाका लागि खास किसिमको उदारता बाट निष्पादित देखिन्छ । घटनाबारे पीडितले बयान दिइसकेको हुनाले उनमाथि दबाब वा प्रभाव पर्ने सम्भावना नभएकाले, अभियुक्त थुनामुक्त हुँदा पीडितले आत्महत्या गर्ने वा कुनै अप्रिय घटना छनोट गर्ने सम्भावना नरहेकाले, अभियुक्त थुनामा रहँदा मानसिक तनावबाट गुज्रिएकाले जस्ता आधार देखाएर अदालत फौजदारी न्यायका मान्यता अनुसार अभियुक्तमाथि थुनाको विकल्प प्रयोग गर्न अदालत उदार हुनुपर्ने ठहरमा पुगेको देखियो । भएको कानुन मिचेरै पनि विश्वभरका फौजदारी मान्यताको रेफरेन्स मा सन्दीपलाई उदारता देखाउनुपर्ने कारण के छ ? यद्यपि यो उदारताका लागि केही सर्तसमेत राखिएका छन् । यता नेपाल क्रिकेट संघ भने सन्दीपलाई पुनः खेलमै फर्काउन तयारीमा जुटिसकेको खबर छ । यो हतारोले सन्दीप मुद्दा लड्दालड्दै थुनामुक्त भएका मात्र हुन्, नाबालिगमाथि बलात्कारको अभियोगबाट पूर्ण उन्मुक्ति पाइसकेका होइनन् भन्नेसम्ममा ध्यान दिएको देखाउँदैन ।यस प्रकारका प्रकरणमा सडक अहिले लगभग प्रतिकारशून्य देखिन्छ । बलात्कार र हत्याजस्ता मुद्दामा, पछिल्ला दिनहरूमा लगातार प्रकट भइरहेका हिंसापीडितका अपिलमा अपेक्षित सार्वजनिक आक्रोश र विवेकपूर्ण सामूहिक संवाद अत्यन्तै न्यून देखिन्छन् । यसको फाइदा पनि सन्दीपबचाउकर्मीलाई राम्रैसँग मिलेको देखिन्छ । राज्यव्यवस्था बदलिए पनि आर्थिकसांस्कृतिक प्रणालीमा हावी रहेको सामन्ती मनोविज्ञानका कारण आम वर्गका प्रश्न र प्रतिकारको घनत्व घट्नु अस्वाभाविक नभए पनि यस्तो बेला कानुन लागू हुनुपर्ने ठाउँबाट कुनै प्रभावशाली व्यक्तिमाथि कानुनबाहिरको उदारता प्रकट हुँदा चुपचाप हेरेर बस्नु सम्बन्धित पीडितप्रभावितका लागि अन्याय मात्रै होइन, न्यायको अपेक्षामा अदालत र प्रहरीको आँगनमा टेक्ने सबैका लागि घातक हो । अहिले सन्दीपको मुद्दामा देखिएको उदारताको नजिर न्यायको मर्ममाथि जहिलेसुकै तरबार बनेर खस्ने निश्चित छ । यसले न्यायालयको अदूरदर्शिता या अक्षमताको मात्रै संकेत गर्दैन, न्यायिक क्षेत्रका भ्रष्टताको शंकालाई समेत पर्याप्त प्रश्न छोडेको छ । यसमा छिटोभन्दा छिटो चौतर्फी जागरुक संवाद, सडकप्रतिकार र व्यापक विमर्शको खाँचो महसुस भएको छ ।"
संसद् सपना हुर्काउने नर्सरी बनोस्,"आवधिक रूपमा निर्वाचन भएकामै खुसी मान्नुपर्ने दुःख नेपाली नागरिकको छ । संसद् पाँच वर्ष चलेकामा अझ खुसी हुनुपर्ने दुःखमा हामी छौं । वास्तवमा संसद् नागरिकका सडकमा यत्रतत्र पोखिएका इच्छा, आकांक्षा र सपना हुर्काउने नर्सरी हो । विगतको संसद् योभन्दा तुलनात्मक रूपले बलियो थियो । एउटा पार्टीको बहुमत थियो । त्यस्तो बेला त संसद् नागरिकका सपना हुर्काउने नर्सरी बन्न सकेन, बरु उल्टो नागरिकको सपनाको भ्रूण हत्या गर्ने थलोजस्तो बन्यो भने, अहिलेको गणितले झन् आशावादी हुने ठाउँ दिँदैन । संसद्को काम अरू केही नभएर सरकार बनाउने र ढाल्नेमा सीमित हुन सक्छ, जुन आगामी दिनमा नागरिकका लागि अत्यन्तै दुर्भाग्य र महँगो हुन जान सक्छ । आगामी दिनमा संसद्ले हाम्रा मुख्य अन्तरविरोधहरूलाई पहिल्याउनु, विश्लेषण गर्नु र समाधानको बाटोतर्फ लैजानुपर्छ । विकासे ढाँचामा संसद् कैद भयो भने हाम्रो समस्याको समाधान हुन सक्दैन । विगतका आन्दोलन र वर्तमान संविधानको लक्ष्य र उद्देश्यलाई एक ठाउँमा राखेर विश्लेषण गर्दा, हामी संविधान आएपछि आन्दोलनका घोषित अभीष्टभन्दा उल्टो बाटो हिँडिरहेका छौं । आन्दोलनले मुलुकलाई सबैको साझा बनाउन, खास अर्थमा नेपालको एकीकरण गर्न समावेशिता र समानुपातिकता अगाडि सार्यो । नेपालमा भूगोलको एकीकरण भए पनि सामुदायिक एकीकरण भएकै छैन । सामुदायिक एकीकरण भएको भए रेशम चौधरीहरू अर्कै स्वरूपमा हुन्थे । आदिवासी जनजाति समुदायले आफूलाई अपमानित महसुस गर्दैनथ्यो । दलितहरूले जात व्यवस्थाको किटान गरी आन्दोलन गर्नुपर्ने परिस्थिति आउँदैनथ्यो । दलितहरूले आज भोगिरहेको अपमान हाम्रो मूल राजनीतिक आन्दोलनको लक्ष्यसँग कहीँनेर मिल्दैन । खासमा सामुदायिक एकीकरण बृहत् राजनीतिक प्रक्रियाबाट हुन सक्छ, जुन बाँकी छ । भूगोलको एकीकरण पनि भयो भन्नु मात्रै हो । संघीयताको मूल मर्म विविध जाति र समुदायबीच राजनीतिक, आर्थिक, सांस्कृतिक, सामाजिक एउटै डोरीमा उनिनु हो । तर विभिन्न फूललाई एउटा धागोमा उनेर बनाइएको मालाजस्तो राजनीतिक माला नेपालमा बनेकै छैन । सबैलाई एउटै मालामा उन्न संघीयता जरुरी परेको हो । हाम्रो अबको दिशा यो हुनुपर्छ । सबैलाई एउटै मालामा उन्न सकिएको भए मधेश, कर्णाली र सुदूरपश्चिम यो अवस्थामा हुँदैनथे । संघीयता, समावेशिता, समानुपातिकता यसैका लागि चाहिएको हो । अहिले व्यवहारमा त समावेशिता छ, तर कांग्रेसको मधेशी कोटामा केन्द्रीय सदस्य विनोद चौधरी आउने खालको । राजनीतिक दलमा मात्रै होइन, संसद् र अन्य ठाउँमा पनि यस्तै अवस्था छ । समानुपातिक प्रणालीबाट संसद्मा आरजु देउवाको प्रवेश हुन्छ । सबै दलको हालत उस्तै छ । राजनीतिक दलहरूका दैनिक व्यवहारले हाम्रो आन्दोलनको लक्ष्यलाई सघाउन सकेका छैनन् । संविधानमा समाजवाद भन्ने शब्द छ तर जोसुकैको सरकार भए पनि समाजवादको गन्ध नीति, रणनीति र कार्यक्रममा पाउन सकिन्न । संघीयतामार्फत तल अधिकार लैजाने विषयमा होस् वा समावेशिता र समानुपातिकता वा समाजवादका बारेमा, आन्दोलन र संविधानका घोषित उद्देश्यहरूलाई दलहरूका दैनिक क्रियाकलापहरूले सघाएका छैनन् । त्यही कारण व्यवस्था परिवर्तन भइसकेपछि पनि नागरिकले परिवर्तनको स्वाद चाख्न पाएकै छैनन् । अहिलेको संसद्को मुख्य काम आन्दोलन र संविधानको उद्देश्य र लक्ष्यमा संसद् र सरकारलाई एकाकार गर्नु हो । अर्थात्, बाटो सुल्टाउनु हो । तर अधिकांश सांसदका प्राथमिकतामा बाटो, पुलपुलेसा छन् । कुनै राजनीतिक दलले यस्तो विषयलाई ठोस रूपमा उठाएको छैन । आशा गर्ने ठाउँ कम छ तर संसद् यो दिशामा हिँडेन भने त्यो नागरिकका सपनाहरू हुर्काउने नर्सरी बन्न सक्दैन, बरु नागरिकका सपना हत्या गर्ने थलो भएको आरोप बेहोर्नुपर्नेछ । संसद्को अहिलेको मुख्य प्राथमिकता संघीयताको सुदृढीकरण र सुशासनको प्रत्याभूति हो । नयाँ संविधानमार्फत स्थापित गरिएपछि संघीयतालाई सुदृढीकरण गर्ने दिशामा एक पाइला पनि चालिएन । विगतका आन्दोलनहरूले भनेको राज्य पुनःसंरचनाको लयमा संघीयताको सुदृढीकरण हुन जरुरी छ । सबभन्दा पहिले स्थानीय सरकारका लागि कर्मचारीको व्यवस्थापन प्रादेशिक तहबाटै गर्नु जरुरी छ । स्थानीय सरकारलाई मूल रूपमा नागरिकका लागि चुस्तदुरुस्त सेवाप्रवाह गर्न योग्य बनाउनुपर्छ । घरआँगनको सरकार त भनियो तर त्यो कर्मचारीतन्त्रको नियन्त्रणमा भयो, सेवाप्रवाह हुनै सकेन । निर्वाचित जनप्रतिनिधिहरूले कर्मचारीकै अटेरले यो तारतम्य मिलाउन सकेनन् । दोस्रो, स्थानीय सरकारलाई विद्यालय व्यवस्थापन, स्वास्थ्य चौकी व्यवस्थापन, प्रकोप व्यवस्थापनजस्ता पैसा कम लाग्ने तर महत्त्वपूर्ण दिशामा सहजीकरण गर्नुपर्यो । भौतिक पूर्वाधार र विकासनिर्माणको कुरा मात्रै भन्दा शासकीय व्यवस्थापनको दिशामा सहजीकरण गर्न सके नागरिकले लाभ लिन सक्छन् । तेस्रो, स्थानीय कृषि उत्पादन छैन । यो पंक्तिकार नै संलग्न भएर नौ जिल्लामा गरिएको अनुसन्धानले भन्छ दलहन र तेलहन उत्पादन ९५ प्रतिशतले घटेको छ । भैंसी, गाई, गोरु ९० प्रतिशतले घटेका छन् । लगभग ४० प्रतिशत जग्गा बाँझै छ । यो अवस्था फेर्नका लागि स्थानीय सरकारलाई उचित सहयोग गर्न जरुरी छ । कस्तो नीतिगत व्यवस्थापन, कस्तो संरचनागत व्यवस्थापन भन्नेबारे संसद्मा छलफल गरेर निर्क्योलमा पुग्नुपर्छ । स्थानीय सरकारको मात्रै होइन, अहिले प्रदेशको पुनःसंरचनामा पनि बहस गर्नुपर्नेछ । खासमा प्रदेश चाहिएको जनजाति समुदायको आत्मसम्मान र पहिचान प्रवर्द्धनका साथै प्रादेशिक विशेषतामा आधारित विकासको जग निर्माणका लागि हो । अहिले प्रदेशहरूले यो काम गर्न सकेनन् । संघ र प्रदेशमा रहेको अधिकारको दोहोरोपनलाई पाँच वर्षभित्र छिनोफानो गर्न सकिएन । न प्रदेशहरूले पहल गर्न सके न संघले संघीयताको मर्म बुझ्न सक्यो । यिनै कारणले गर्दा प्रदेशलाई आलोचकहरूले औंला ठड्याएका छन् । लामो समयदेखि काठमाडौंलाई नै नेपाल मान्दै आएको वर्गले संघीयतालाई पचाउन सकेकै छैन । काठमाडौं मात्रै नेपाल हैन भनी २०६२६३ पछि संघीयताको सवाललाई लिएर जुन बहस भयो, त्यो निकै पृथक् छ र अत्यन्तै महत्त्वको पनि । तर प्रदेशहरूले डेलिभरी दिन सकेनन् र संघीयताबारे अनेक प्रश्न उठाइए संघीयता खर्चिलो छ, पार्टी कार्यकर्ता व्यवस्थापनका लागि मात्रै उपयुक्त भयो । संघीयता राज्यको बढी खर्च भए पनि जनताको कम खर्च हुने व्यवस्था हो । हामीले अलिकति राज्यको खर्च बढाएर नागरिकका इच्छाआकांक्षा सम्बोधन गर्न सक्छौं भने त्यो केही ठूलो कुरो होइन । सकेसम्म कम खर्च गरिनुपर्नेमा पनि विवाद छैन । आदिवासी जनजाति समुदायको आत्मसम्मान र पहिचानका लागि प्रदेशहरूले स्वायत्त, संरक्षित र विशेष क्षेत्रहरूको व्यवस्थापन गर्नुपर्छ, ताकि आदिवासी जनजाति समुदायले आफ्नो शासन आफैंले गरेको अनुभूति गर्न पाऊन् । प्रदेशहरूले प्रादेशिक विशेषता र समस्या हेरी विकासनिर्माणको बाटो समाउनुपर्छ । प्रादेशिक उत्पादन, प्रादेशिक औद्योगिकीकरण, प्रादेशिक रोजगारी, प्रादेशिक अर्थतन्त्र निर्माण र सबलीकरणका दिशामा लाग्ने वातावरण बनाउनुपर्छ । यसका लागि फेरि पनि प्रादेशिक संसद्को भूमिका त छँदै छ तर संघीय संसद्ले बहस गरी संघीय नीतिनियमहरूलाई त्यो दिशामा लैजान जरुरी छ । संसद् लोकतन्त्रको मुटु हो, नीतिगत बहस गर्ने र उपयुक्त नीति बनाउने थलो हो । तर हाम्रो संसद्ले कहिल्यै नीतिगत बहसमा रुचि देखाएन । सामुदायिक शिक्षा नीति कस्तो हुनुपर्ने भनेर बहस हुनुपर्नेमा सांसदहरू मेरो क्षेत्रको विद्यालयमा टिनको छानो चाहियो भन्नेमा जोड दिन्छन् । अर्को सांसद चर्किन्छ, विद्यालयलाई पर्खालले घेर्न नसक्दा गाईबाख्रा पसेर पढाइमा डिस्टर्ब भयो । पर्खालले घेर्नुपर्यो । अझ विगतमा त हामीले सांसदहरूलाई सांसद विकास कोष खडा गरेर विकासे कार्यकर्ता बनायौं । संघीय सांसदको काम संघीयताको मूल मर्म अनुसार नीति निर्माण हो, विकास बाँड्न अलमलिएका सांसदहरूले नीतिनिर्माणतर्फ ध्यान नदिँदा दलहरूको नीतिगत र राजनीतिक नेतृत्व गुम्दै गयो । एकातिर यसले सांसदलाई भ्रष्ट बनाउन मद्दत गर्यो, अर्कातिर मूल कामबाट विचलित बनायो । संघीयताको सैद्धान्तिक ढाँचाबाट हेर्दा यो ठ्याक्कै उल्टो काम हो । आउँदा दिनमा यो उल्टो काम सुल्टाइन्छ वा सुल्टाइन्न ? हेर्न बाँकी छ । यस्तै कामहरूले गर्दा गत पाँच वर्ष व्यवस्थाको भ्रष्टीकरणमा मद्दत पुग्यो । कस्तो शिक्षा नीति, कस्तो स्वास्थ्य नीति, कस्तो कृषि नीति भन्ने विषयमा संसद्ले बहसै गर्दैन र नीति नै बनाउँदैन । नेपालको नीतिनिर्माणमा कर्मचारीतन्त्रको नेतृत्व छ, विदेशीहरूको हालीमुहाली छ । यो अत्यन्तै खतरनाक छ । बिचौलिया र स्वार्थ समूहहरूबाट नीतिनिर्माण हुँदै आएको छ, जुन लज्जास्पद छ । यसलाई अबको संसद्ले गम्भीरतापूर्वक लेला ? नीतिगत र संरचनागत परिवर्तन नहुँदा परिवर्तनको अनुभूति हुनै सकेको छैन । के अबको संसद् यो दिशामा लाग्न सक्ला ? संसद्मा केही व्यापारिक घराना छन्, केही आपराधिक पृष्ठिभूमिका मानिस छन्, केही ठेकदार छन्Ù यो सम्मिश्रणले संसद्लाई नीतिगत बहस र नीतिनिर्माणमा डोर्याउन सक्ला ? अर्को अचम्मको पक्ष के हो भने, जो ठेकदार पनि होइनन्, व्यापारिक घरानाका पनि होइनन्, उनीहरू पनि नीतिगत बहसमा रुचि राख्दैनन् । जसले जित्छ उसैलाई टिकट दिनुपर्ने पार्टीहरूको प्रचलनले गर्दा थोरै मान्छे मात्रै नीतिगत बहसमा पुग्छन् । नेपालको यो नीतिगत पाटो भने निकै कमजोर छ । हामीले बनाउन खोजेको संसद् कस्तो हो ? त्यसका लागि कस्ता सांसद चाहिएका हुन् ? राजनीतिक दलहरूभित्र यसबारे कहिल्यै बहस हुन्न । राजनीतिक दलहरूभित्रको यो कमजोरी र दिशाहीनता सर्लक्कै संसद्मा छिरेको छ । त्यही कारण संसद् नीतिनिर्माण गर्ने थलोका रूपमा विकास हुन सकेकै छैन । दलहरूले सुशासनको सुगारटाइ गर्छन् । भ्रष्टाचारमा शून्य सहनशीलता त दलहरूको थेगो नै छ । तर आम नागरिकलाई के लागेको छ भने, नेपालमा अहिले नीतिगत भ्रष्टाचार बढेको छ । संसद्ले त्यस्तो नीतिगत भ्रष्टचारलाई नियन्त्रण गर्न सकेकै छैन । मन्त्रि, ठेकेदार, बिचौलियाहरूको साँठगाँठमा नीतिगत भ्रष्टाचार भइरहेको छ । भ्रष्टाचार तलदेखि माथिसम्म व्याप्त छ । यसैले सबभन्दा पहिले त राजनीतिक दलहरूले आफैं अग्रसर भएर २०४६ देखिका सबै पार्टीका नेताकार्यकर्ताहरूको सम्पत्ति छानबिन गर्न सर्वशक्तिमान आयोग बनाउनुपर्छ । तर दलहरूले यस्तो आयोग बनाउने कल्पना गर्न सकिँदैन । संसद्ले यस्तो आयोगका लागि वकालत गर्न सक्छ ? भ्रष्टाचार नियन्त्रणका लागि लोकपालजस्तो शक्तिशाली विधेयक पहल गर्न सक्छ ? यो दिशामा पहल गर्न नसके संसद्ले आफ्नो अस्तित्व धेरै देखाउन सक्दैन ।"
निर्माण सामग्री ओसारपसारमा क्रसर व्यवसायीकै अवरोध,"(काठमाडौं) नागढुंगासिस्नेखोला सुरुङमार्गको काम सोमबार दिउँसोबाट ठप्प छ । प्रतिदिन दुई सिफ्टमा काम हुँदै आएको सुरुङमा बालुवा ढुवानी हुन नसक्दा काम रोकिएको हो । धादिङको महादेवबेसीबाट बालुवा ल्याएर सुरुङमा क्रंक्रिटिङको काम गरिँदै थियो । तर क्रसर व्यवसायीले ढुवानीमा अवरोध गर्न थालेपछि काम ठप्प बनेको हो । सुरुङको ठेक्का जापानी निर्माण कम्पनी हाज्मा एन्डोले लिएको छ । उसले वैधानिक रूपमा दर्ता भएका क्रसर उद्योगबाट बालुवा ल्याउने गरेको भए पनि अन्य अवैध रूपमा सञ्चालित क्रसर उद्योगले ढुवानी गर्न नदिएपछि काम रोकिएको सडक विभागका महानिर्देशक अर्जुनजंग थापाले जनाए । सुरुङ खन्ने क्रममा निस्किएका ढुंगा फुटाएर गिट्टी बनाउने गरिएको छ । वैध क्रसर उद्योगबाट बालुवा ल्याए पनि सारा क्रसर बन्द हुँदा यो मात्र चल्ने, हामीले चलाउन नपाइने भन्दै अन्य व्यवसायीकै दबाबमा बन्द भयो, महानिर्देशक थापाले भने, स्थानीय प्रशासनले सुरक्षा दिन नसकेपछि ल्याउन बालुवा सकिएन । क्रसरमा प्रहरी राखे पनि निर्माणस्थलसम्मै ल्याउन सुरक्षा चाहिन्छ । क्रसर व्यवसायीले तोडफोड गर्न सक्ने डरले ट्रिपर चालकले बालुवा बोक्न मानेका छैनन् । गत पुस २० मा गृह मन्त्रालयले ७७ वटै जिल्ला प्रशासन कार्यालयलाई परिपत्र गर्दै अवैध क्रसर बन्द गराउन भनेको छ । देशभर १ हजार २ सय १ क्रसर सञ्चालनमा छन् । यसमध्ये ७ सयभन्दा बढी अवैध क्रसर प्रशासनले बन्द गराएको हो । ८६ वटा क्रसर उद्योग विभिन्न आयोजनाका नाममा देखाइएको छ । सुरुङ क्षेत्रमा सडक बनाउनेलगायत काम मात्र भइरहेको छ । नागढुंगासिस्नेखोला सुरुङमार्गको विस्फोट गराएको ठाउँमा क्रंक्रिटिङको काम बन्द भएको हो, महानिर्देशक थापाले भने, काम नभए निर्माण व्यवसायीले हर्जाना माग्न सक्छन् । निर्माण सामग्री सहज रूपमा किन्न सक्ने व्यवस्था हामीले गरिदिने भनेका छौं, निर्माण सामग्री उपलब्ध गराउन नसकेर काम नभए स्वतः हर्जना तिर्नुपर्छ । निर्माणको ठेक्का अवधि सकिन चार महिना बाँकी छ । अहिलेसम्म नागढुंगासिस्नेखोला सुरुङमार्गको समग्र भौतिक प्रगति ४७९० प्रतिशत छ । सुरुङ खन्ने काम ७३३० प्रतिशत सकिएको छ । मुख्य र आपत्कालीन सुरुङसहित ५ दशमलव ४९९ किमि दूरी छ । निर्माण थालेको ३ वर्ष भएको छ । मुख्य सुरुङको दूरी भने २६८८ किमि छ । ठेक्का लिने कम्पनीले तीन महिनाभित्र सुरुङको ब्रेक थ्रु गर्ने आयोजनाले जनाएको छ । तत्कालीन प्रधानमन्त्री केपी शर्मा ओलीले ०७६ कात्तिकमा शिलान्यास गरेको सुरुङ ४२ महिनाभित्र निर्माण सक्नुपर्नेछ । कुनै समस्या नआए ०८० साउनमा सुरुङबाट गाडी चल्ने आयोजनाको दाबी छ । सुरुङ निर्माणमा जापानको साढे १६ अर्ब रुपैयाँ ऋण सहयोग छ । ठेक्का भने साढे २२ अर्ब रुपैयाँको हो । यसमा ६ अर्ब रुपैयाँ नेपाल सरकारको छ । सुरुङ बनेपछि साढे ७ किमि सडक छोटिँदा नागढुंगा उकालोमा हुने सवारी जामको समस्याबाट यात्रुले छुटकारा पाउनेछन् । धादिङ र काठमाडौं दुवैतिर सुरुङ खन्ने काम जारी छ । समयमै काम गर्न नपाए तोकिएको समयमा काम सक्न गाह्रो छ, महानिर्देशक थापाले भने, त्यसका लागि काममा अवरोध हुन भएन, निर्माण सामग्री निर्बाध रूपमा ढुवानी गर्ने वतावरण बनाउनुपर्यो । निर्माण सामग्री अभावमा नागढुंगानौबिसे सडकको काम पनि रोकिएको छ । जहाँजहाँ मौज्दात निर्माण सामग्री छ, त्यहाँ काम भइरहेको छ, उनले भने, उक्त सडक खण्डमा पनि पर्खाल लगाउने, नाली बनाउने काम रोकिएको छ । यस सडकका लागि निर्माण व्यवसायीले जग्गा भाडामा लिएर करिब एक हजार ट्रिप बालुवा राखे पनि प्रहरीले वैधानिकता खोजेपछि निर्माणस्थलसम्म निर्माण सामग्री लैजान नसकिएको सडक विभागको भनाइ छ । वैधानिक प्रक्रिया पूरा नगरेको भन्दै धादिङ जिल्ला प्रशासन कार्यालयले साइटसम्म निर्माण सामग्री ढुवानी गर्न रोकेको आयोजनाको दाबी छ । मुग्लिङपोखरा सडकमा पनि फाट्टफुट्टबाहेक अन्य काम हुन नसकेको महानिर्देशक थापाले जनाए । क्रसर सञ्चालनसम्बन्धी मापदण्ड व्यावहारिक नहुँदा त्यसको प्रभाव आयोजनाहरूमा परेको उनी बताउँछन् । नौबिसेदेखि मुग्लिङसम्म ढुंगा, गिट्टी, बालुवा झिक्ने भनेको महेशखोला, त्रिशूली नै हो, खोलाबाट ५ सय मिटर बाहिर क्रसर हुनुपर्ने भन्ने मापदण्ड छ, उनले भने, सबै मापदण्ड पालना गर्दा डाँडामा लगेर क्रसर चलाउनुपर्छ । खोलानालाको अवस्था हेरेर मापदण्ड बनाउनुपर्ने उनको सुझाव छ ।"
"युनियन, प्राइम र गुराँस लाइफबीच मर्जर सम्झौता","काठमाडौं (कास) युनियन लाइफ इन्स्योरेन्स, प्राइम लाइफ र गुराँस लाइफ इन्स्योरेन्स कम्पनीबीच एक अपसमा मर्जर गर्ने अन्तिम सम्झौता भएको छ । मर्जर सम्झौतापत्रमा युनियन लाइफका अध्यक्ष सुलभ अग्रवाल, प्राइमका पीयूषराज अर्याल र गुराँस लाइफका अध्यक्ष विवेक दुगडले हस्ताक्षर गरे ।सम्झौताअनुसार युनियन, प्राइम र गुराँस लाइफ इन्स्योरेन्स कम्पनीको सेयर अनुपात १ः१ः१ कायम गरिएको छ । अर्थात् हाल जुन कम्पनीको सेयर जति छ, मर्जरपछि बन्ने कम्पनीको सेयर पनि त्यति नै कायम हुनेछ । मर्जर सम्झौताअनुसार नयाँ बन्ने कम्पनीको नाम हिमालय लाइफ इन्स्योरेन्स लिमिटेड रहनेछ । युनियन लाइफ इन्स्योरेन्स कम्पनी लिमिटेडका अध्यक्ष सुलभ अग्रवाल नयाँ बन्ने कम्पनीको अध्यक्ष रहनेछन् । यस्तै युनियन लाइफ इन्स्योरेन्स कम्पनीको प्रमुख कार्यकारी अधिकृत मनोजकुमार लालकर्ण मर्जरपछि बन्ने नयाँ कम्पनीको प्रमुख कार्यकारी अधिकृत रहनेछन् । सम्झौताअनुसार मर्जरसम्बन्धी आवश्यक सम्पूर्ण काम सम्पन्न गरी ०७९ चैतभित्र एकीकृत कारोबार गरी कम्पनीका शाखा, कर्मचारी समायोजनका कार्यसमेत सम्पन्न गर्ने दाबी गरिएको छ । मर्जर सम्झौता कार्यक्रममा नेपाल बिमा प्राधिकरणका अध्यक्ष सूर्यप्रसाद सिलवालले तीन कम्पनी आपसमा मर्जर हुनु ऐतिहासिक कार्य भएको र नियमनकारी निकायका तर्फबाट मर्जरमा पूर्ण सहयोग रहने जानकारी गराए । मर्जर सम्झौता सफल बनाउन प्राधिकरणका तर्फबाट आवश्यक सहयोग र समन्वय गर्ने नेपाल बिमा प्राधिकरणका कार्यकारी निर्देशक राजुरमण पौडेलले बताए ।"
सरकारी अनलाइन सेवाको भद्रगोल,"(काठमाडौं) राहदानी विभागले सूचना जारी गर्यो हाम्रो सर्भरमा देखिएको समस्या समाधान भइसक्यो । तयार छ भन्ने सूचना पाएकाले मात्रै विभागमा लिन आउनुहोला । पुष्पकमल दाहालले प्रधानमन्त्री पदमा सपथ लिए लगत्तै उच्च पदस्थ कर्मचारीहरूलाई जनताले लाइसेन्स र राहदानीका लागि लाइनमा बसेर सेवा लिन धेरै हैरानी खेपिरहेकाले सेवा प्रवाह सरलीकरण गर्न निर्देशन दिएका थिए । लगत्तै राहदानी विभागको सर्भरमा समस्या आयो, सेवा नै बन्द भएपछि सेवाग्राहीले लाइन लागेर बस्नै परेन । सेवा पुनः सुरु भएपछि राहदानी विभागमा पुनः दिनहुँ लाम देखिन थालेको छ । तर, फेरि सर्भर सिस्टममा समस्या नआउला भनेर कर्मचारी भने ढुक्क छैनन् ।विद्युतीय राहदानीसम्बन्धी सम्पूर्ण जिम्मा पाएको फ्रान्सको आइडिमिया कम्पनीका प्राविधिकहरूले तत्काललाई समस्या समाधान गरेको बताए पनि के कारणले अवरोध भयो भन्नेबारे रिपोर्ट दिन बाँकी रहेको विभागकी प्रवक्ता दुरपदा सापकोटाले बताइन् । ठ्याक्कै केके कारणले सर्भर सुस्त भयो भन्ने जानकारी प्राप्त नभइसकेको छैन, उनले भनिन्, हाम्रो सर्भरको क्षमता २५ सय प्रतिसेकेन्ड छ । मेरो अनुमानमा दैनिक सरदर १० हजारदेखि १५ हजार जनाले पासपोर्टका लागि आवेदन दिन पोर्टल खोल्नुहुन्छ । दिउँसो फाराम खोल्ने बेला एकदमै धेरै ट्राफिक देखिने गरेको छ । हाई ट्राफिकका कारण पनि सिस्टम स्लो भएको हुन सक्छ । उनका अनुसार आइडिमियासँग इन्ड टु इन्ड सम्झौता भएकाले विभाग ऊप्रति पूर्ण रुपमा निर्भर छ । आफूहरूले यसको दीर्घकालिन समाधान खोज्न कम्पनीलाई भनेको र सम्झौताविपरीत भए आवश्यक कदम चाल्ने उनले बताइन् । राहदानी विभागको अनलाइन प्रणालीसम्बन्धी यो घटनाले के देखाउँछ भने हाम्रा सरकारी निकाय अत्यन्तै जरुरी र आवश्यक सूचना प्रविधिसम्बन्धी सेवा प्रवाहको लागि निजी सेवा प्रदायकमाथि निर्भर छन् र प्राविधिक रुपमा धेरै विषय अहिले पनि तिनै निजी सेवा प्रदायकको तजबिजमा चल्छ । सरकारी सेवाबाट हालै सेवानिवृत्त एक कर्मचारीका अनुसार सफ्टवेयरमा काम र सर्भरको सिस्टम सरकारी संरचनाका लागि नितान्त नौलो र जटिल विषय हो । सबैजसो निकाय टाइपिस्ट र कम्प्युटर सहायकको भरमा चलेका छन् । कर्मचारीको नेतृत्वलाई समस्या कहाँनिर हो भन्ने थाहा पनि हुँदैन । उनीहरूले निजी सेवा प्रदायकले दिएको जानकारी हुबहु मिडियामा भनिरहेका हुन्छन्, उनी भन्छन् । टाइपिस्ट वा कम्प्युटर सहायकका बुतामा सेवा सञ्चालन हुने भएकाले प्राविधिक समस्या, सेवाको गुणस्तर र मर्मतसम्भारबारे ज्ञान र क्षमता कर्मचारी वृत्तमा हुँदैन । यातायात व्यस्था विभागको सिस्टम सर्भरमा आइरहने समस्यालाई पनि राहदानी विभागभन्दा भिन्न मान्न नहुने तर्क उनको छ ।यातायात व्यवस्था विभागले भने हाल सफ्टवेयर र सर्भरको समस्या हल भइसकेको जनाएको छ । नेटवर्किङमा भने समस्या रहेकाले सुविसुसँग छलफल गरिरहेको विभागका एक प्रविधिक कर्मचारीले बताए । सर्भर डाउन भइरहने समस्याले नै गर्दा विभागले केही महिनायता कोटा प्रणालीअन्तर्गत दिनको १२ हजार जनाका लागि मात्रै सवारीचालक अनुमतिपत्रका लागि आवेदन खुला गर्ने गरेको छ । पछिल्ला दिनमा कोटाभन्दा कम आवदेन प्राप्त भइरहेको विभागको दाबी छ । सिंहदरबारमा रहेको केन्द्रीय डेटा सेन्टर, राष्ट्रिय सूचना प्रविधि केन्द्रका एक अधिकारीका अनुसार हाल अधिकांश सरकारी निकायहरूले १२८ जीबी मेमोरी क्षमता भएको २४ कोर सीपीयूका सर्भर राख्ने गरेका छन् । ६८ जीबी र्याम, ४० टेराबाइट स्टोरेज क्षमता भएका सानो आकारका सर्भर सेटअप गर्न १ लाख रुपैयाँदेखि लोड ब्यालेन्स गर्न धेरैवटा सर्भर राखेर करोडौं रुपैयाँसम्म खर्च हुन्छ । सबैले आआफ्नै आवश्यकताअनुसार सर्भर राखेका छन्, उनले भने, हाई एन्ड, प्रिमियम सर्भर राख्यो भने समस्या समाधान हुन्छ । यो सर्भर एआई प्रविधिमा आधारित हुने भएकाले माग अनुसार मेमोरी र स्टोरेज थपिदै जान्छ । त्यसो हुदा सर्भरको क्षमतालाई लिएर प्रश्न नै उठ्दैन ।नाम मात्रको डिजिटलस्थानीय, प्रदेश र संघीय सरकारका बजेट भाषण वा नीति तथा कार्यक्रममा सबैजसोले समावेश गर्ने केही समान बुँदा छन् सरकारी सेवालाई सर्वसुलभ बनाउने, सेवा प्रवाहमा सर्वसाधारणको पहुँच बढाउने र सरकारी सेवालाई डिजिटाइज गर्ने । उपयुक्त सफ्टवेयर, सर्भर सिस्टम, इन्टरनेट लाइनसँगै दक्ष कर्मचारी अभावमा सरकारी सेवा प्रणाली धेरैजसो स्थानमा नाम मात्रको डिजिटल भएको छ ।सरकारले स्मार्ट लाइसेन्स बाँड्ने अवधारणा अगाडि सारेपछि सुरु भएको लाइसेन्स वितरण प्राविधिक अक्षमताको एउटा उत्कृष्ट उदाहरण हो । लाइसेन्स परीक्षा उत्तीर्ण गरेका हजारौं जना वर्षौंसम्म नगदी रसिदको भरमा सवारी चलाइरहेका छन् । यस्तै, अव्यवस्थाको अर्को नमुना राष्ट्रिय परिचयपत्र वितरणमा भएको भद्रगोलमा देखिन्छ । पहिल्यै उपलब्ध अन्य परिचयपत्रभन्दा राष्ट्रिय परिचयपत्र कसरी र के कारणले आवश्यक भन्ने सर्वसाधारणलाई बुझाइको छैन । हतारमै सुरु गरिएको राष्ट्रिय परिचयपत्रको नम्बर नयाँ राहदानी जारीका लागि अनिवार्य गरिपछि सर्वसाधारणले निकै सास्ती पाएका छन् । हालैको निर्वाचनअघि भएको मतदाता विवरण संकलन र परिचयपत्र पाउन नागरिकले खप्नुपरेको हैरानी धेरैको स्मृतिमा ताजै छ । पछिल्ला दिन पत्रपत्रिकामा छ्यापछ्याप्ती आएका राहदानी वितरणको अव्यवस्था त भुल्ने कुरै भएन । विज्ञहरू यो बेथिति प्राविधिक समस्या वा स्रोतको अभाव मात्रै नभएर नीति र कार्यक्रम तथा त्यसको कार्यान्वयनबीच तालमेलको कमी, अनियमितता, जनशक्ति अभाव र नेतृत्वको बेवास्तालाई पनि प्रमुख कारण मान्छन् ।सडक कालोपत्र गरेलगत्तै भत्किनु वा खाल्डो पर्नुमा कमसल सामग्री प्रयोग भएको बुझिएझैं सूचनाप्रविधि क्षेत्रमा सर्भर डाउन हुनु वा सिस्टम नचल्नुले यहाँ पनि अनियमितता भएको जनाउँछ, सूचनाप्रविधि विज्ञ विवेक राणा भन्छन्, हामीकहाँ समस्या कहाँनिर हो भन्ने राम्ररी पहिचान नै नगरी मेसिन वा सेवा खरिद गर्ने र त्यसले काम नगरेपछि बल्ल समस्याबारे सोच्ने चलन छ । हाम्रा सरकारी निकायले सूचनाप्रविधिसँग सम्बन्धित विषयलाई मेसिन, सफ्टवेयरलगायत खरिद गर्ने रूपमा बुझेका छन्, यो गलत हो । नेपाल सरकारका पूर्वसचिव भीम उपाध्यायको अनुभव पनि लगभग उस्तै छ । उनका अनुसार नेपाल सरकारका सम्बन्धित निकायमा डिजिटल साक्षरताको अभावका कारण कम्प्युटर अपरेटर वा टाइपिस्टहरूले अति महत्त्वपूर्ण सेवा पोर्टल सञ्चालन गर्नुपर्ने बाध्यता छ । त्यहाँका सूचना प्रविधिसम्बन्धी परियोजनाको ठेक्का चिनजान र प्रभावका आधारमा निजी वा तेस्रो पक्षलाई दिइन्छ र भएका सूचना प्रविधि जनशक्ति पनि कम्प्युटर मर्मत र विद्युतीय सामग्रीको ट्रबलसुटिङमा सीमित छन् । कुन कार्यालय वा सेवाका लागि कति माग हुन्छ र त्यसका लागि भविष्यमा समेत पुग्ने गरी कति क्षमताको उपकरण वा सेवा आवश्यक हुन्छ भन्ने पर्याप्त अध्ययन छैन । वस्तु तथा सेवा आपूर्ति गर्ने भेन्डरले नै स्पेसिफिकेसन बनाइदिने र वस्तु खरिद गरिहाल्ने प्रचलन छ, उनी भन्छन्, ल्याएको केही समयमै नचल्ने सर्भर र काम नलाग्ने सेवा खरिद हुने गरेकाले यसमा हुने अनियमितता त प्रस्टै छ । नेपालमा विद्युतीय सुशासन र सरकारी सेवाको अनलाइन पहुँच वृद्धिबारे दुई दशकअघिदेखि नै चर्चा र कार्यक्रम बन्न थालेको हो । यसमा केही नीतिगत पहल पनि भएका छन् । २०५७ को सूचना प्रविधि नीति, २०६३ को विद्युतीय सरकार गुरुयोजना, सुशासन ऐन २०६४, २०७६ मा पारित डिजिटल नेपाल फ्रेमवर्क अवधारणा लगायत नीति र संरचनागत पहल भए पनि सेवा प्रवाहमा सुधार देखिन्न । उपभोक्ता अधिकारकर्मीहरू यसलाई सेवामा सुधार ल्याउने प्रयासभन्दा पनि बिनातयारी गरिएको लहडको पहल मान्छन् । उपभोक्ता हित संरक्षण मञ्चका महासचिव विष्णुप्रसाद तिमल्सिना सरकारी निकायको बिनातयारी र बिचौलियाको अति प्रभावले समस्या देखिएको बताउँछन् । बरु पहिले कागजी प्रणाली छँदा पुलिस रिपोर्ट एक सातामै पाइन्थ्यो, अहिले डिजिटल बनाउने नाममा १५ दिन लगाइन्छ, उनको गुनासो छ, प्रणाली डिजिटल भनिए पनि कमसल उपकरण र अपडेट नभएका सफ्टवेयर तथा वेबसाइटले हैरानी व्यहोर्नुपरेको छ । यसमा राजनीतिक दलको प्रभावमा ठेक्कापट्टा पाउने आपूर्तिकर्ताले दिने गुणस्तरहीन उपकरण तथा सेवा त छँदै छ, बिचौलियाले आफ्नो प्रभाव कायम राख्न पनि डिजिटल सेवा प्रवाह गतिलो हुन दिँदैनन् । विभिन्न निकायले सीमित मात्रामा उपलब्ध गराउने अनलाइन सेवा पनि एकअर्कासँग अन्तरसम्बन्धित छैनन् । जसले गर्दा सेवाग्राहीले एउटै प्रकृतिको विवरण विभिन्न निकायमा पटकपटक बुझाउन लाइन बस्नुपर्ने मात्र नभएर एउटै किसिमको सेवा लिन बारम्बार भौंतारिनुपर्ने स्थिति छ । यो समस्या निराकरणका लागि सन् २००८ मा सूचना प्रविधि विभागले एक इन्टरप्राइज आर्किटेक्ट प्रोजेक्ट नामक कार्यक्रम सुरु गरेको थियो । तर त्यसले कुनै परिणाम नदिँदै अवधि सकियो । यत्तिका वर्षपछि पनि डिजिटल सुशासनप्रति सरकारी बेवास्ता उस्तै छ । पाँच वर्षमा लक्ष्य पूरा गर्ने भनेर तीन वर्षअघि प्रधानमन्त्री अध्यक्ष र सञ्चारमन्त्री उपाध्यक्ष रहने गरी गठित डिजिटल नेपाल फ्रेमवर्कले काम गर्नु त परै जाओस्, अहिलेसम्म यसका समितिको नियमित बैठकसमेत हुन सकेको छैन । तर हालै सरकारले विद्युतीय सेवा विस्तार र सुधारका नाममा विश्व बैंकबाट १ अर्ब ८२ करोड बराबरको ऋण सहायता स्वीकृत गरिसकेको छ । विज्ञहरू यसलाई ठोस नीतिबिना नै ऋणमाथि ऋण थोपर्ने प्रयत्न भएको ठान्छन् । विद्युतीय सुशासन व्यवस्थापन गर्ने प्रयोजनका लागि हालै गठित विद्युतीय सुशासन आयोगले आफ्नो काम सुरु गर्ने तयारीमा रहेको यसका प्रमुख कार्यकारी अधिकृत दीपेश विष्टको दाबी छ । आयोगको गठन आदेशमा डिजिटल नेपाल फ्रेमवर्कलगायत नेपाल सरकारबाट तोकिएका सूचना प्रविधि सम्बन्धित अन्य नीति, कार्यक्रम तथा आयोजना प्रभावकारी कार्यान्वयनका लागि समन्वय, सहजीकरण गर्ने उल्लेख छ । नेपालमा ईगभर्नेन्सको व्यवस्थापन र विकासमा यो आयोग एउटा राम्रो माध्यम बन्न सक्छ, विष्ट भन्छन्, सरकारको एउटा निकायमा कुनै व्यक्तिले एक पटक आफ्नो विवरण बुझाएपछि पटकपटक बुझाइरहनु नपर्ने वन्ली वन्स पोलिसी विकास गर्ने पहल गरिरहेका छौं । यसले डिजिटल सेवा प्रवाहलाई अन्तरसम्बन्धित बनाउन सघाउनेछ । हाल राहदानी तथा सवारी चालक अनुमतिपत्रलगायत सरकारी कागजात वितरणमा देखिएका समस्यालाई विज्ञहरू प्राविधिक अक्षमता ठान्छन् । उदाहरणका लागि सरकारले अहिले दिनमा ६ हजार मात्र राहदानी वितरण गर्छ तर माग भने १० हजारभन्दा माथि छ । राहदानी विभागले केन्द्रबाट दैनिक खुलाउने १७ सय आवेदन पनि मागको तुलनामा अत्यन्तै कम छ । विश्वका विभिन्न भागमा रहेका नेपालीले राहदानीका लागि आवेदन दिने सर्भरलगायतमा सधैं समस्या आएको गुनासो गर्छन्, पूर्वसचिव उपाध्याय व्यंग्य गर्छन्, लाइसेन्स ट्रायल पास गरेको रसिद लिएर सवारी चलाइरहेका छन् । यही रसिदले काम हुने र स्मार्ट लाइसेन्स प्रिन्ट गर्न नसक्ने हो भने त हस्तलिखित लाइसेन्स दिने वा त्यही रसिदले नै लाइसेन्सको काम गर्ने बनाइदिए भइहाल्यो । यस विषयमा जिज्ञासा राख्दा यातायात व्यवस्था विभागका महानिर्देशक तोकराज पाण्डेले आफूहरूले सुधारको प्रयत्न गरिरहेको र लाइसेन्स तथा यसको सर्भरमा देखिएका समस्या केही समयमै समाधान हुने दाबी गरे । अनलाइन प्रणालीले सेवाग्राहीलाई धेरै सहज भएको छ, उनी भन्छन्, यो प्रविधि नयाँ भएकाले हामीलाई अभ्यस्त हुन केही समय लागेको हो । बिस्तारै मागअनुसारको आपूर्ति हुनेछ । सरकारी सेवा प्रवाहलाई सूचना प्रविधिमैत्री र चुस्त बनाउन खरिद प्रक्रियालाई पारदर्शी बनाउनुपर्ने विज्ञहरूको राय छ । कमसल तथा गुणस्तरहीन वस्तु तथा सेवा आपूर्ति गर्नेलाई सजाय, जरिवाना गर्नुपर्ने, सूचना प्रविधिप्रतिको सरकारी दृष्टिकोणमा परिवर्तन ल्याउनुपर्ने आवश्यकता रहेको उनीहरू बताउँछन् । साथै, तेस्रो पक्षप्रतिको निर्भर हटाउन आफ्नै आईटी कर्मचारीको क्षमता विकास गरी तिनैलाई सूचना प्रविधिसम्बन्धी परियोजनाको जिम्मा दिन विज्ञहरूले सुझाव दिएका छन् ।"
सत्ता गठबन्धनमा मन्त्रालय बाँडफाँट,"(काठमाडौं)सत्ता साझेदार दलले सरकार गठनको तीन सातापछि सोमबार १९ मन्त्रालयको भागबन्डा टुंग्याएका छन् । गठबन्धनको बालुवाटारमा करिब पाँच घण्टा बसेको बैठकले पाँच दलले मन्त्रालय छिनोफानो गरेका हुन् । सत्तारूढमध्ये जनता समाजवादी पार्टी (जसपा) र स्वतन्त्र सांसदले पाउने मन्त्रालय टुंगो लाग्न बाँकी छ । गठबन्धनको सहमतिअनुसार एमालेले ८, माओवादीले प्रधानमन्त्री तथा मन्त्रिपरिषद् कार्यालयसहित ५, राष्ट्रिय स्वतन्त्र पार्टी र राप्रपाले ३३ र जनमत पार्टीले १ मन्त्रालय लिनेछन् । जसपाले तीन मन्त्रालय दाबी गर्दा बाँकी मन्त्रालयमा सहमति हुन सकेको छैन । नागरिक उन्मुक्ति पार्टीले संस्थापक नेता रेशम चौधरीको रिहा नभएसम्म सरकारमा नजाने अडान लिएको छ । अहिले २२ वटा मन्त्रालय रहेकामा राज्यमन्त्रीसहित २५ सदस्यीय मन्त्रिपरिषद् बनाउन सकिने संवैधानिक व्यवस्था छ । केही मन्त्रालय टुंगिएको छ, बाँकी मंगलबार बिहान छलफल गरी अन्तिम रूप दिने तयारी छ, बालुवाटार स्रोतले भन्यो ।अर्थ मन्त्रालय लिइसकेको एमालेले रक्षा, परराष्ट्र, संस्कृति, पर्यटन तथा नागरिक उड्डयनलगायत मन्त्रालय लिने मोटामोटी सहमति भएको गठबन्धनका एक नेताले बताए । एमालेले आफ्नो भागमा परेका मन्त्रालयभित्रै थप दुई राज्यमन्त्रीसमेत पठाउने हुनाले मन्त्रिपरिषद्मा उसका १० जना रहने ती नेताले जानकारी दिए । सरकारको नेतृत्व गरिरहेको माओवादीले थप स्वास्थ्य, सञ्चार तथा प्रविधि र भूमिसुधार पाउने अनौपचारिक सहमति भएको छ । माओवादीबाट यसअघि भौतिक पूर्वाधार तथा यातायात मन्त्रालयको जिम्मेवारी उपप्रधानमन्त्री नारायणकाजी श्रेष्ठले लिइसकेका छन् । सबै मन्त्रालयको बाँडफाँट नसकिएकाले अन्तिममा माओवादीले लिने मन्त्रालय हेरफेर पनि हुन सक्छ, माओवादीका एक नेताले भने । राष्ट्रिय स्वतन्त्र पार्टीले थप शिक्षा र श्रम मन्त्रालय पाउने भएको छ । रास्वपाका सभापति उपप्रधान तथा गृहमन्त्री भइसकेका छन् । हाम्रो पार्टीले एक राज्यमन्त्री पनि पाउने निश्चित भएको छ, उपप्रधान तथा गृहमन्त्रीका सचिवालय संयोजक दीपक बोहराले भने, उपसभामुख पनि हाम्रो पार्टीबाट हुनुहुनेछ । प्रतिनिधिसभामा २० सिट भएको रास्वपा सत्ता साझेदारमध्ये तेस्रो ठूलो दल हो । राष्ट्रिय प्रजातन्त्र पार्टीले ऊर्जा, जलस्रोत तथा सिँचाइ र सहरी विकास मन्त्रालय पाउने मोटामोटी सहमति छ । राप्रपालाई युवा तथा खेलकुद र महिला, बालबालिका तथा ज्येष्ठ नागरिक मन्त्रालयमध्ये एउटा रोज्न भनिएको छ । राप्रपाबाट नेतृत्व गर्दै अध्यक्ष राजेन्द्र लिङ्देन उपप्रधान तथा ऊर्जामन्त्रीका रूपमा सरकारमा जाने भएका छन् । राप्रपाका एक नेताका अनुसार सहरी विकासमन्त्रीका रूपमा ध्रुवबहादुर प्रधानलाई पार्टीले पठाउने तयारी छ । थप एक मन्त्रालयमा धवलशमशेर राणा र विक्रम पाण्डेमध्ये एक जना जानुहुन्छ, ती नेताले भने । राप्रपाले पहिलो चरणमा प्रत्यक्ष निर्वाचित सांसदलाई मन्त्री बनाउने नीति लिएको छ । जनमत पार्टीले भने उद्योग, वाणिज्य तथा आपूर्ति मन्त्रालय लिने सम्भावना छ । सत्ता साझेदार दलले सोमबार करिब ५ घण्टासम्म दुईपक्षीय, त्रिपक्षीय र बहुपक्षीय बैठक गरेर मन्त्रालय भागबन्डामा मोटामोटी सहमति जुटाएका हुन् । सत्ता गठबन्धनले मंगलबार बिहान बैठक गरी मन्त्रालय भागबन्डाको अन्तिम टुंगो लगाउने भएका छन् । दलहरूले मन्त्री बन्नेको नाम प्रधानमन्त्रीलाई उपलब्ध गराएपछि दिउँसो १ बजे गराउने तयारी छ । मन्त्रालय बाँडफाँटमै केन्द्रित रहेर प्रधानमन्त्री पुष्पकमल दाहाल र एमाले अध्यक्ष केपी शर्मा ओलीबीच बालकोटमा लन्च बैठक भएको थियो । बालकोटमा करिब चार घण्टा वार्ता भएको थियो । स्रोतका अनुसार दाहाल प्रधानमन्त्री हुनुअघि भएको सहमतिअनुसार राष्ट्रपति र सभामुख एमालेको हुनुपर्ने दाबी ओलीले राखेका थिए । दाहालले यसबारे गठबन्धन बैठकमा कुरा गर्ने बताएका थिए । सोमबार बेलुका बसेको गठबन्धनको बैठकमा ओलीले राष्ट्रपति र सभामुख आफ्नो पार्टीबाट हुने बताउँदा रास्वपा र राप्रपाले समर्थन गरेको स्रोतको दाबी छ ।प्रधानमन्त्री निवास बालुवाटारमा भएको सत्ता साझेदार दलहरूको बैठकले मन्त्रालयको बाँडफाँट टुंग्याएको जानकारी दिए पनि उपप्रधानमन्त्री रवि लामिछानेले कसले कुन मन्त्रालय पाउने भन्नेबारे खुलाएनन् । कुनकुन मन्त्रालय कुनकुन दलले लिने विषयमा मन्त्रालयको बाँडफाँट टुंगिएको छ, केही मिलाउन पनि बाँकी छ, उनले भने, भोलि (मंगलबार) १ बजे नयाँ मन्त्रीहरूको शपथग्रहण हुनेछ । उनले मन्त्रीहरूको शपथपछि मंगलबार अपराह्न ४ बजे सर्वदलीय बैठक बस्ने जानकारी पनि दिए ।"
प्रज्ञाको तलब भत्ताविरुद्ध रिट,"काठमाडौं (कास) नेपाल प्रज्ञा प्रतिष्ठानको आजीवन सदस्यता, कर्मचारी नियुक्ति र तलबभत्ता वितरण प्रणाली खारेज गर्नुपर्ने माग राख्दै सर्वोच्च अदालतमा रिट दर्ता भएको छ । साहित्यकार तथा पत्रकार घनेन्द्र ओझाले प्रधानमन्त्री तथा मन्त्रिपरिषद् कार्यालय, संस्कृति, पर्यटन तथा नागरिक उड्डयन मन्त्रालय र प्रतिष्ठानलाई विपक्षी बनाई शुक्रबार रिट दर्ता गरेका हुन् । आजीवन सदस्यता, कर्मचारी भर्ती र तिनीहरूले लिँदै आएको तलबभत्ता सुविधा अनैतिक र गैरकानुनी हिसाबले अघि बढेकाले रिट हाल्नुपरेको ओझाले बताए । भाषा साहित्यको सिर्जना, संवर्द्धन र विस्तार गर्ने ठाउँमा आजीवन सदस्यता, कर्मचारी तलबभत्ताको नाममा राज्यलाई अनावश्यक आर्थिक भार बढेको छ, उनले भने, यस क्षेत्रमा विशिष्ट योगदान दिने विद्वान् तथा स्रष्टाको सम्मान र कदर गर्नुपर्ने प्रावधान भए पनि प्रज्ञामा सबै ऐनविपरीत काम भइरहेका छन् । पछिल्लो समय आजीवन सदस्य बनेका निवर्तमान कुलपति गंगाप्रसाद उप्रेती र साहित्यकार प्राज्ञसभा सदस्य आरडी प्रभास चटौतले राज्यको दोहोरो सुविधा लिइरहेकाले यसलाई गैरकानुनी मान्दै रिट दर्ता गरेको उनको भनाइ छ । गएको मंसिर २५ गते प्रतिष्ठानको ३८औं प्राज्ञ सभामा उप्रेती र चटौतलाई आजीवन सदस्यका रूपमा अनुमोदन गरिएको थियो । उप्रेती त्रिभुवन विश्वविद्यालयबाट सेवा निवृत्त प्राध्यापक र चटौत नेपाल सरकारका सेवा निवृत्त सहसचिव हुन् । यसरी प्रतिष्ठानमा दोहोरो सुविधा लिने प्रवृत्तिप्रति लेखक विद्वान्हरूले असन्तुष्टि जनाउँदै आएका छन् । नेपाल प्रज्ञा प्रतिष्ठान ऐन, २०६४ को दफा २८ मा रहेको आजीवन सदस्यतासम्बन्धी व्यवस्था खारेज गर्न र आजीवन सदस्यलाई मासिक तलबभत्ता उपलब्ध गराउने नियमावली, २०६७ तथा मानार्थ प्राज्ञ सदस्यता एवं आजीवन सदस्यता प्रदान गर्नेसम्बन्धी मापदण्ड तथा कार्यविधि, २०६९ का प्रावधान खारेज गर्न पनि ओझाले माग गरेका छन् । प्राज्ञ सिफारिस समितिका अध्यक्ष संस्कृतिमन्त्री हुने व्यवस्थाले नियुक्तिमा राजनीतिक प्रभाव देखिएकाले ऐनको दफा ८ बमोजिमको सिफारिस समितिमा पनि उनले संशोधनको माग गरेका छन् । उप्रेती र चटौतभन्दा अघि पनि प्रतिष्ठानबाट तुलसी दिवस, ध्रुवचन्द्र गौतम, वासुदेव त्रिपाठीलगायतले दोहोरो सुविधा लिइरहेका छन् ।"
आर्सनललाई रोक्न गाह्रो,"लन्डन (एपी) इंग्लिस प्रिमियर लिगको शीर्ष स्थानमा आठ अंकको ठोस अग्रता । त्यसमाथि सललल बग्ने मीठो खेल । अझ त्यसमाथि आफ्नो सबैभन्दा ठूलो शत्रु क्लबको घरमै प्राप्त प्रभावशाली जित । आर्सनललाई यस सिजनमा यो भन्दा बढी के नै चाहियो र ? आर्सनलले आइतबार टोटेनहमलाई उसकै घरमा २० ले पराजित गर्यो । यसले प्रस्ट पारेको छ, अहिले उत्तरी लन्डनमा वर्चस्व कसको छ भनेर । अनि यसले के पनि प्रस्ट पारेको छ भने अब सायद आर्सनललाई लिग उपाधि जित्नबाट रोक्न गाह्रो हुनेछ । इंग्लिस फुटबलमा अहिले सबैभन्दा राम्रो टिम भनेकै आर्सनल हो । यसमा अब फरक मत राख्नु झन् गाह्रो हुन थालेको छ । आर्सनलले लिगमा अहिलेसम्म उपलब्ध ५४ अंकमध्ये ४७ कमाएको छ । यस्तोमा आर्सनल सन् २००३२००४ यता पहिलोपल्ट लिग जित्ने संघारमा पुगेको छ । त्यो सिजन आर्सनलले गज्जब खेलेको थियो, त्यसैले अपराजित रह्यो । त्यसैले यो टिमलाई अझैसम्म पनि इनभिजिबल नामले गर्वले सम्झिने गरिन्छ । त्यसको केही छनक अहिले देख्न पाइन्छ, मिकेल आर्टेटाको टिममा । केही दिन भयो, आर्सनलले लिगको शीर्ष स्थानमा आठ अंकको अग्रता खोलेको । तर त्यति बेला दोस्रो स्थानमा रहेको म्यानचेस्टर सिटीले आर्सनलको तुलनामा एक खेल कम खेलेको थियो । त्यसैले एक प्रकारको मनोवैज्ञानिक दबाब थियो । तर अब त के स्थिति आएको छ भने आर्सनल र सिटी दुवैले समान १८ खेल खेलेका छन्, कुल ३८ खेलमध्ये । अहिलेको स्थितिमा सिटी आफैं पनि उपाधिका होडमा सामेल हुन संघर्षरत देखिएको छ ।टोटेनहमविरुद्ध पहिलो हाफमा आर्सनलको प्रदर्शन वास्तवमै प्रशंसायोग्य रह्यो । आर्टेटाका लागि विशेषतः बुकायो साकाले चारैतर्फ दौडिएर मज्जाले खेले । यिनै इंग्लिस विङगरबाट डिफ्लेक्ट भएको बललाई टोटेनहम गोलरक्षक ह्युगो लोरिसले आफ्नै पोस्टको दिशा दिए । त्यसपछि मार्टिन ओडेगार्डले दोस्रो गोल थपे र खेलको कथा लगभग त्यहीं सकियो । अब त चतुर बेलायती सट्टेबाजहरूले पनि खुलेरै आर्सनलका पक्षमा बाजी थाप्न थालेका छन् ।अब लिग आफ्नो दोस्रो हाफमा अग्रसर भएको बेला कम्तीमा आर्सनल आफैंले पनि केही न केही दबाब महसुस गर्न सक्छ । यो अर्को फरक खालको मनोवैज्ञानिक दबाब हुनेछ । विश्वास गर्न सकिन्छ, सिटीले अब आफ्नो स्थितिलाई अझ राम्रो बनाउन कोसिस गर्नेछ, किनभने प्रशिक्षक पेप ग्वार्डिओला यस्तै कामका लागि माहिर छन् । न्युकासल पनि उत्तिकै उत्साहित छ, के के न ठूलै गर्ने सोच छ । अनि म्यानचेस्टर युनाइटेड पनि आफ्नो लयबाट आफैं मख्ख परेको स्थिति छ ।आर्सनलले यसै सप्तान्तको खेलमा फुलहमलाई १० ले हराएको छ भने युनाइटेड म्यानचेस्टर डर्बीमा विजयी रहेको त अब जगजाहेर नै छ । त्यसैले अहिलेको स्थिति बनेको सिटी, न्युकासल र युनाइटेड त्यस्तो दाउमा खेल्नेछन्, जहाँ तिनीहरूको चाहना भनेको आर्सनलको खेल बिग्रियोस् भन्ने नै हो । तर तिनका दुःख के भने आर्सनलले खेल तलमाथि हुने कुनै संकेत देखाइरहेको छैन् । अझ उल्टै संयमित छ, त्यसैले ओडगार्ड भन्छन्, हामी संयमित हुनुपर्छ, टिममा अझै सुधार चाहिन्छ ।यो भनेको अहिलेको आर्सनल जित्दै जाँदा आफैंमा घमण्डी छैन, बरु भलाद्मी छ । यी सबै परिस्थितिबीच आर्टेटा आफैं टोटेनहममाथि प्राप्त जितलाई लिएर के भन्छन् त ? उनी भन्छन्, म त अहिले निकै भावनात्मक भएको छु । हाम्रा लागि टोटेनहमलाई उसकै घरमा हराउनु विशेष हुने गर्छ । हामीले आफ्ना समर्थकलाई खुसी बनाउन सकेका छौं । टोटेनहमको घरमा यत्तिको राम्रो खेल्नु पनि बहादुरी हो । समग्रमा म टिमको प्रदर्शनलाई लिएर खुसी छु, पक्कै पनि टिमको केही स्थानमा अझै पनि सुधारको आवश्यकता रहेकै छ । अनि लिग तालिकाको शीर्ष स्थानमा आठ अंकको अग्रताबारे आर्टेटाको भनाइ के छ त ? उनको प्रतिक्रिया छ, हामीले राम्रोसँग खेलेर नै त्यहाँसम्म पुगेका हौं । यो तथ्य कसैले पनि बिर्सन मिल्दैन । हाम्रो काम भने त्यस्तै प्रदर्शनलाई कायम राख्नु नै हो । मैले फेरि दोहोर्याएर भनें अझै पनि हाम्रो टिममा सुधारका केही स्थिति छन् । यो व्यक्तिगत पनि हुन सक्छ, सामूहिक पनि हुन सक्छ । हामी यी सबै तथ्यमा केन्द्रित हुने हो भने अन्त्यमा सबथोक राम्रो हुने विश्वास छ ।"
सुदूरपश्चिम अन्तिम चारमा,"(सुनसरी)प्रधानमन्त्री कप महिला टी२० राष्ट्रिय क्रिकेटमा सोमबार प्रदेश १ र सुदूरपश्चिम प्रदेशले लगातार दोस्रो जित निकालेका छन् । प्रदेश १ ले सोमबार लुम्बिनी प्रदेशविरुद्ध ९ रनको संघर्षपूर्ण जित हात पार्यो । इटहरीस्थित जनता क्रिकेट पार्कमा भएको खेल बाक्लो हुस्सुले ९ ओभरका झारिएको थियो । टस जितेर पहिला ब्याटिङ गरेको प्रदेश १ ले ४ विकेट गुमाउँदै ५९ रन बनायो । ओपनरद्वय काजल श्रेष्ठ र कप्तान रुबिना क्षेत्रीले पहिलो विकेटमा ३८ रनको साझेदारी गरे । रुबिना १३ बलमा ४ चौका प्रहार गर्दै १७ रन बनाउँदै पाँचौं ओभरमा आउट भइन् । काजलले २१ रन जोडिन् । लकिता राजवंशी र अप्सरी बेगम १२ रनमा आउट भए । स्मृति कटुवाल ४ र सबनम राई १ रनमा अविजित रहे ।लुम्बिनीकी कृतिका मरासिनी, सरस्वती पुन र विभाष्ना बीसीले समान ११ विकेट लिए । लक्ष्मी चौधरीले ३१ रन बनाए पनि लुम्बिनीले ७ विकेट गुमाई ५० रन मात्र बनाउन सक्यो । अन्य खेलाडीले दोहोरो अंकमा रन जोड्न सकेनन् । आस्मा पुलामी २, कप्तान सरस्वती जीएम ६, सरस्वती पुन १, जिज्ञाषा थापा ४ र रञ्जु श्रेष्ठले १ रनमा आउट भए । प्लेयर अफ द म्याच संगीता राईले तीन, रुबिना, ज्योति दनुवार र सबनमले ११ विकेट लिए । दोस्रो खेलमा सुदूरपश्चिमले पनि लगातार दोस्रो जित निकालेको छ । उसले गण्डकी प्रदेशलाई नौ विकेटले पराजित गरी दुई खेलमा शतप्रतिशत जित निकाल्दै चार अंकका साथ सेमिफाइनल प्रवेश गरेको छ । यही समूहबाट पहिलो दुई खेलमा जित हात पार्दै एपीएफ सेमिफाइनल प्रवेश गरिसकेको छ ।लगातार दोस्रो हारपछि गण्डकीको सेमिफाइनल यात्रा टुंगिएको छ । ६१ रनको लक्ष्य सुदूरपश्चिमले ११ ओभरमा एक विकेट गुमाउँदै भेटायो । कप्तान बिन्दु रावलले ४३ बलमा आठ चौका मद्दतमा अविजित ४६ रन बनाइन् । सोभा रोकाया ८ रनमा अविजित रहिन् । गण्डकीबाट एकमात्र विकेट निरुता जीटीले लिइन् । यसअघि टस जितेर ब्याटिङ रोजेको गण्डकीले निर्धारित २० ओभरमा नौ विकेट ग्मुाउँदै ६० रन बनाएको थियो । सिमान केसीले १३ रन बनाउनुबाहेक अन्य ब्याटरले दोहोरो अंकको रन जोड्न सकेनन् । सुदूरपश्चिमकी मनीषा चौधरीले ४ तथा स्नेहा महरा र ईश्वरी विष्टले समान एक विकेट लिए ।दुई खेलमा शतप्रतिशत जित निकालेको प्रदेश १ चार अंकसहित समूह बी को शीर्ष स्थानमा छ । दोस्रो स्थानमा रहेको लुम्बिनीको दुई अंक रहेको छ । समान अंक भएको मधेस प्रदेश रनरेटका आधारमा तेस्रो स्थानमा छ । कर्णालीले दुवै खेल हारेको छ ।"
नाडालको कठिन जित,"मेलबर्न (एपी) डिफेन्डिङ च्याम्पियन राफेल नाडालले सोमबार अस्ट्रेलियन ओपनमा विजयी सुरुआत लिएका छन् । उनी कीर्तिमान २३ औं ग्रान्ड स्लाम उपाधि जित्ने अभियानमा छन् । नाडालले आफूभन्दा १५ वर्षले कान्छा खेलाडी बेलायतका ज्याक ड्रापरलाई ७५, २६, ६४ र ६१ ले हराए । शीर्ष वरीयताका स्पेनी खेलाडीले आफ्नो सबैभन्दा ठूलो शक्ति फोरह्यान्डको मद्दतले खेल जिते ।तर यसक्रममा ४६ अनावश्यक गल्ती पनि गरे र यो कठिन जित रह्यो । खेलपछि नाडालले राहत महसुस गरेको भन्दै प्रतिक्रिया दिए, मलाई चाहिएको भनेकै जित थियो । यो नै मुख्य विषय हो, खेलमा के भयो, त्यो त्यसपछि मात्र आउने गर्छ । अब नाडालले दोस्रो चरणमा म्याकेन्जी म्याकडोनाल्डको सामना गर्नेछन् । उनले आफ्ना अमेरिकी साथी खेलाडी ब्रान्डन नाकासिमीलाई पाँच सेटको खेलमा हराएका थिए । त्यस अगाडि चोटका कारण निक किर्गोसले खेल्दै नखेलेर प्रतियोगितामा आफ्नो नाम फिर्ता लिए । यस्तै चीनका क्वालिफायर साङजुचङले जर्मनीका ओस्कर ओटेलाई ६२, ६४, ६७ र ७५ ले हराए । यसक्रममा १७ वर्षीय साङजुचङ अस्ट्रेलियन ओपनको इतिहासमै पुरुषको मुख्य सिंगल्स ड्रमा खेल जित्ने पहिलो चिनियाँ खेलाडी बने ।"
ब्लुबर्ड सेमिफाइनलमा,"काठमाडौं (कास) ब्लुबर्ड कलेज र किंग्स क्रिकेट क्लब एस क्रिकेट टी२० लिग क्रिकेटको सेमिफाइनलमा पुगेका छन् । सोमबार ब्लुबर्डले निर्णायक खेलमा थर्टिन होप्सलाई २ विकेटले र किंग्सले भक्तपुर क्रिकेट सेन्टरलाई २० रनले पराजित गरे । यसअघि नै ग्रेट हिमालय क्रिकेट एकेडेमी र पुल्चोक क्रिकेट क्लब लगातार तेस्रो जित हात पार्दै आआफ्नो समूहको शीर्ष स्थानमा रहेर सेमिफाइनल पुगिसकेका थिए । मंगलबार हुने सेमिफाइनलमा ग्रेट हिमालयले किंग्स र पुल्चोकले ब्लुबर्डको सामना गर्नेछन् । पहिला ब्याटिङ गरेको थर्टिन होप्स १९३ ओभरमा ८२ रनमा अलआउट भयो । सुमित श्रेष्ठले अविजित ३६ र अशोक पौडेलले १३ रन बनाए । ब्लुबर्डका सुवास खत्रीले ४ ओभरमा २ मेडन राख्दै ९ रन खर्चेर ४ र संगम न्यौपानले २ विकेट लिए । ब्लुबर्डले १३ ओभरमै लक्ष्य पूरा गर्यो । विवेक रानामगरले २० र प्लेयर अफ द म्याच सुवासले १६ रन बनाए । थर्टिन होप्सका कौशल रूपाखेतीले ३ र स्वरूप शर्माले २ विकेट लिए । अर्को खेलमा किंग्सले निर्धारित २० ओभरमा ९ विकेट गुमाई १ सय ३० रन बनायो । रविन जोशीले ३७, सक्षम काफ्लेले २७ रन बनाए । भक्तपुरका रोहन श्रेष्ठले ३ र दीक्षित कुँवरले २ विकेट लिए । भक्तपुरले ७ विकेट गुमाई १ सय १० रनमात्र बनाउन सक्यो । हेमन्त श्रीवास्तवले २९, विनोद तामाङले २६ र सर्वोच्च बस्नेतले २० रन बनाए ।"
