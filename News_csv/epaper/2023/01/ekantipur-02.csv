शीर्षक,विवरण
पोखरेली सपना पाँच दशकपछि पूरा,पोखरामा पहिलो न्यारोबडी हिमालयकोपोखरा अन्तर्राष्ट्रिय विमानस्थलमा हिमालय एयरलायन्सले न्यारोबडी विमानबाट डेमो (प्रदर्शनी) उडान गरेको छ । मुलुककै तेस्रो अन्तर्राष्ट्रिय विमानस्थल पोखरामा अवतरण गर्ने यो नै पहिलो एयरबसको न्यारोबडी हो । काठमाडौंबाट दिउँसो १ः४४ मा उडेको हिमालयको अल्फा लिमा भिक्टर एयरबस ३२० विमान ३३ मिनेटमा पोखरा पुगेको थियो । १ सय ८० सिटको उक्त विमानलाई पोखरा विमानस्थलमा वाटर क्यानन सलुट (पानीको फोहोराले दिइने सलामी)ले स्वागत गरिएको थियो । विमानस्थल उद्घाटनका लागि बुद्ध एयरको एटीआर विमानमा पोखरा पुगेका प्रधानमन्त्री पुष्पकमल दाहाल अवतरण गरेको ४५ मिनेटपछि हिमालयको जहाज पोखरा अवतरण भएको थियो । उक्त विमानलाई पोखरा विमानस्थलका प्रमुख विक्रम गौतमले स्वागत गरेका थिए । उक्त विमान चिनियाँ कप्तान तथा हिमालयका सञ्चालक उपाध्यक्ष क्याप्टेन हाओ डीको नेतृत्वको चालक दल (आरपी प्रधान र पीबी श्रेष्ठ) ले पोखरा पुर्याएका थिए । बिनायात्रु काठमाडौंबाट उडेको विमान पौने ४ बजे रित्तै काठमाडौं फर्किएको थियो । पूर्ण यान्त्रिक विधिमा आधारित उडान सेवा सुरु भइनसकेकाले हिमालयको जहाज हेरेर गरिने उडान (भीएफआर) विधि अपनाउँदै डेमो उडानमा गएको थियो ।
बाँसबारीको ६ रोपनी जग्गा व्यक्तिका नाममा,"बाँसबारी माविनजिकैको सरकारी जग्गा उपयोगहीन रहेको थाहा पाएपछि त्यसको भोगाधिकारका लागि झन्डै ६ वर्षसम्म पहल गरेको थिएँ, ३६ वर्षसम्म बाँसबारी माविमा सेवारत रहेका पूर्वप्रधानाध्यापक लक्ष्मीप्रसाद भण्डारीले कान्तिपुरसँग भने, शिक्षा तथा खेलकुद मन्त्रालयले २०५८ माघ ५ मा जग्गाको स्वामित्व श्री ५ को सरकार (तत्कालीन) मा रहने गरी विद्यालयलाई उपभोग गर्न सहमति दिएको थियो । काठमाडौं महानगरपालिका वडा नं ३, ४ र बुढानीलकण्ठ नगरपालिका वडा नं ८ को त्रिकोणमा रहेको उक्त जग्गा बाँसबारी माविको दुई सय मिटर दूरीमा छ । शिक्षा र भूमिसुधार मन्त्रालयसहित नापी, मालपोत र स्थानीय निकायबाट समेत सरकारी जग्गाको भोगाधिकारसम्बन्धी सम्पूर्ण प्रक्रिया टुंगिएको थाहा भएपछि त्यतिबेलैदेखि उक्त जग्गा व्यक्तिका नाममा ल्याउन चलखेल सुरु भएको थियो । त्यही चलखेलका माझ २०६६ चैत ३० मा डिल्लीबजार मालपोत कार्यालयले पहिलो पटक सरकारी जग्गालाई बाँसबारीका स्थानीय ठकुरी परिवारका तीन जनाका नाममा दर्ता गरिदिएको थियो । तर, सरकारी सम्पत्ति व्यक्तिका नाममा गरिएको आरोप र उजुरी पर्यो भने ठकुरीद्वय र शाहले नै मालपोत कार्यालयमा निवेदन दिँदै २०६७ भदौ ३ मा आफ्नो नाममा रहेको दर्ता बदर गरी सरकारी कायम गर्न माग गरे ।ठकुरीद्वय र शाहले आफ्नो नाममा कायम जग्गाको दर्ता बदर गर्न माग गरेको पत्र कान्तिपुरले प्राप्त गरेको छ । उनीहरूले उक्त जग्गा आफूहरूको नाममा कायम गर्न भूलवश निवेदन दिएको र त्यसका आधारमा व्यक्तिका नाममा सारिएको उल्लेख गर्दै पत्रमा भनेका छन्, सरकारी जग्गा व्यक्तिका नाममा दर्ता गराउन नहुने कानुनी व्यवस्था भएअनुरूप हाम्रो नाममा कायम गरिएका कित्ताहरू बदर गरी पुनः सरकारका नाममा कायम गरिपाऊँ ।उनीहरूकै निवेदनका आधारमा मालपोत कार्यालयले सोही दिन व्यक्तिका नाममा सारिएको जग्गाको स्वामित्व बदल्दै सरकारी बनाउने निर्णय गरेको थियो । तर, त्यसलगत्तै उनीहरू आफूहरूलाई कुनै सूचनासमेत नदिई व्यक्तिका नामको जग्गा सरकारी कायम गरिएको भन्दै मालपोत कार्यालयको निर्णय बदर गर्ने माग लिएर सर्वोच्च अदालत गएका थिए । सर्वोच्चले २०६८ कात्तिक २ मा मालपोत कार्यालयले बुझ्दै नबुझी प्राकृतिक न्यायको सिद्धान्तविरुद्ध निर्णय गरेको भन्दै बदर गरिदिएको थियो । साथमा मालपोत कार्यालयलाई आदेश दियो अब जोजो बुझ्नुपर्ने हो, बुझी ठहरेबमोजिम निर्णय गर्नू ।त्यसपछि फेरि मालपोत कार्यालयले उक्त जग्गा सरकारी नै हुने ठहर गरेको थियो । मालपोत ऐन र जग्गा नापजाँच ऐनमा नापीको फिल्डबुकको विरह विवरणमा पर्ती भनी जनिएको जग्गा सरकारी जग्गा हुने भनी परिभाषित गरिएको छ । त्यही परिभाषाका आधारमा मालपोत कार्यालय उक्त जग्गाको साविक नापीको फिल्डबुकको विरह विवरणमा पनि पर्ती भनेर जनिएको आधारमा सरकारी जग्गा ठहर गर्दै व्यक्तिका नाममा हुन गएको दर्ता बदर गर्ने आफ्नो २०६७ भदौको निर्णयमा अडिएको थियो । २०७२ कात्तिक १३ मा मालपोत कार्यालयले गरेको निर्णयमा भनिएको छ, नेपाल सरकारका नाममा कायम रहेको स्रेस्तामा केही गरिरहनुपरेन । निवेदकले यस निर्णयविरुद्ध पुनरावेदन गरी वा अदालतबाट हक कायम गराई आएमा कानुनबमोजिम हुने नै हुँदा निवेदकको साथै यस कार्यालयको २०६७ भदौ ३ को निर्णयबमोजिम स्रेस्ता बदर हुन गएका सबैलाई यो निर्णयको जानकारी दिनू ।मालपोत कार्यालयको यस्तो निर्णयपछि फेरि सरकारी बनेको उक्त जग्गामा पूर्ववत् सहमति र सर्तमा बाँसबारी विद्यालयले भवन बनाउने तयारी गरेको थियो । तर, यसैबीचमा फेरि अदालत पुगेर ठकुरीद्वय र शाहले उक्त जग्गालाई आफ्नो नाममा बनाए । त्यसका लागि प्रयोग भए काठमाडौं जिल्ला अदालतका न्यायाधीश ओली । उनले ठकुरी परिवारका नाममा स्रेस्ता कायम भइसकेको जग्गालाई नापीको समयमा फिल्ड बुकमा पर्ती जनाइएको भन्ने एकमात्र आधार उल्लेख गरी सरकारी जग्गाका रूपमा स्रेस्ता कायम गरेको भन्दै मालपोत कार्यालय, डिल्लीबजारको निर्णय बदर गरिदिएका थिए । न्यायाधीश ओली आफ्ना विवादास्पद फैसलाका कारण बदनाम छन् । २०४३ साउन २५ मा न्याय सेवा प्रवेश गरेका झापाका ओलीलाई २७ वर्षपछि २०७० जेठ २७ मा जिल्ला न्यायाधीश बनाइएको थियो । २०१६ चैत १८ मा जन्मिएका उनले जिल्ला अदालतका न्यायाधीशको ६३ वर्षे उमेर हदका कारण आगामी चैत १७ मा अनिवार्य अवकाश पाउँदै छन् । काठमाडौं आउनुअघि पर्सा जिल्ला अदालतमा कार्यरत रहँदा २०७६ जेठमा अंश मुद्दामा प्रचलित कानुन र सर्वोच्चको नजिरविपरीत फैसला गरेका उनीविरुद्ध न्यायाधीशहरूलाई कारबाही गर्ने अधिकारप्राप्त निकाय न्यायपरिषद्मा उजुरी परेको थियो तर कारबाहीको सट्टा पुरस्कृत गर्दै राजधानी सरुवा गरिएको थियो । काठमाडौंमा बाँसबारीको सरकारी जग्गालाई व्यक्तिका नाममा पुर्याउने फैसलाविरुद्ध पनि न्यायपरिषद्मा उजुरी पर्यो । त्यसपछि रामेछाप सरुवा भएका न्यायाधीश ओलीले जबर्जस्ती करणी, ठगी र शरीर बन्धक तथा अपहरणको मुद्दा लागेका लिखुतामाकोसी गाउँपालिकाका अध्यक्ष गोविन्दबहादुर खड्कालाई अस्वाभाविक रूपमा सफाइ दिएका थिए । लगत्तै उनलाई छानबिन गर्न भन्दै मुद्दा हेर्नबाट रोकेर सर्वोच्च अदालतमा काजमा हाजिर गराइयो । अवकाशको मुखमा रहेका उनले सम्भावित कारबाही छल्न राजीनामासमेत गरेका थिए तर न्यायपरिषद्को अध्यक्ष रहेका तत्कालीन कायममुकायम प्रधानन्यायाधीश दीपककुमार कार्कीले उनको राजीनामा अस्वीकृत गरिदिएका थिए । राजीनामा अस्वीकृत भए पनि उनीमाथि हालसम्म कुनै कारबाही भएको छैन ।यता उनले व्यक्तिका नाममा पुर्याइदिएको सरकारी जग्गा फिर्ता ल्याउन मालपोत कार्यालय उच्च अदालत पुगेको छ । बाँसबारी विद्यालयले भोग गरिरहेको जग्गा व्यक्तिका नाममा पुगेपछि भवन निर्माण प्रक्रिया अवरुद्ध बनेको छ । २०७२ मा आएको भूकम्पपछि सरकारी प्रबन्धमा बाँसबारी विद्यालयले पनि रेट्रोफिटिङ खर्च पाउने तय भएको थियो । तर, मर्मतसम्भारसँगै विद्यालय क्षेत्र साँघुरो र थप कक्षाकोठा चाहिने भएकाले २०७५ सालपछि प्राप्त भोगाधिकारको जमिनमा ३२ कोठे नयाँ भवन बनाउने प्रक्रिया अघि बढेको थियो । रेट्रोफिटिङभन्दा नयाँ भवन बनाउने प्रक्रियामा जिल्ला आयोजना कार्यान्वयन (शिक्षा) ले साथसहयोग दिएपछि २०७५ पछि यहाँ विद्यालय भवन निर्माण प्रक्रिया अघि बढेको थियो, पाँच वर्षयता बाँसबारी विद्यालयमा प्रधानाध्यापक रहेका अनिलकुमार झा भन्छन्, केन्द्रीय आयोजना (शिक्षा) र ठेकेदार आशिष निर्माण सेवाबीचमा सम्झौता भएर एसियाली विकास बैंकको १२ करोड रुपैयाँ ऋण सहयोगमा निर्माण प्रक्रिया अघि बढिसकेको थियो । एक्कासि २०७८ असारमा यो जमिन व्यक्तिका नाममा दर्ता गरिएको भनेर काठमाडौं जिल्ला अदालतको फैसला बाहिर आएको थाहा पायौं ।एउटै जग्गा कहिले व्यक्तिका नाममा दर्ता, कहिले बदर हुँदै अहिले फेरि व्यक्तिकै नाममा गएपछिको किचलो अझै टुंगिएको छैन । जग्गाको दाबी गर्नेमध्येका एक कान्छासिंह ठकुरीले यो जग्गा पुर्ख्यौलीदेखि आफ्नै रहेको भन्दै अरू जे कुरा बुझ्नु छ, पाटन उच्च अदालत गएर बुझ्नु भन्ने संक्षिप्त प्रतिक्रिया दिए । २०१८ सालमा स्थापित बाँसबारी माध्यमिक विद्यालयमा अहिले ७७९ विद्यार्थी अध्ययनरत छन् । विद्यालयको स्वर्ण जयन्तीमा दुई साताअघि मात्रै राष्ट्रपति विद्यादेवी भण्डारी सहभागी भएकी थिइन् ।"
सुनिन छाड्यो टापको टकटक,"जे पाण्डे (नेपालगन्ज बाँके)पढाइ छाडेर एउटा हातमा चाबुक र अर्कोमा घोडाको लगाम समातेर टाँगा हाँक्न थाल्दा रामदुलारे तमौलीको उमेर २० वर्ष पनि थिएन । पुस्तैनी पेसा सम्हाल्दै उनी एउटा घोडा भाडामा लिएर नेपालगन्जका सडकमा टाँगासहित निस्केका थिए । सहरका सम्पन्न परिवारहरूसँग पनि आफ्नै सवारीसाधन थिएन । छोटो दूरी आउजाउमा तमौली र अरू टाँगावालमा निर्भर थिए । त्यो बेला दैनिक हुने ५० रुपैयाँ कमाइले तमौलीको परिवारको गुजारा चलेको थियो । ७२ वर्षीय तमौली हिजोआज ती दिनहरू सम्झन्छन् । विशेषगरी राजा वीरेन्द्रको सवारीमा साथीहरू टाँगा लिएर स्वागत जुलुसमा सहभागी भएको झनै स्मृतिमा छ । मैले घोडा र टाँगा चिटिक्क सिँगारेर जुलुसमा लगेको थिएँ । टाँगाहरूको लस्कर नै थियो, नेपालगन्ज८ भैरवगन्जका तमौलीले भने, तर मलाई ठ्याक्कै भने तिथिमिति याद छैन । पाखुरामा बल निख्रेरभन्दा पनि गुजारा चलाउन नसकिने भएपछि उनले ५ वर्षअघि टाँगा चलाउन चटक्कै छोडिदिए । छोराहरूले पनि पुर्ख्यौली व्यवसायमा कुनै सम्भावना नदेखेर सिलाइकटाइको काम सुरु गरे । अहिले त सबैतिर टेम्पो, अटो रिक्सा र बसहरू छन् । टाँगामा चढ्ने यात्रु नै पाइँदैन, तमौली भन्छन् । एक समय नेपालगन्ज परिचय टाँगाहरूको सहरका रूपमा थियो । यात्राका निम्ति टाँगा निर्विकल्प थियो । तमौली सम्झन्छन् जन्तीदेखि र मलामीसमेत टाँगामै हुन्थे । उनले भेरी अस्पताल बिरामी पुर्याए, अस्पतालबाट घाटसम्म शव पनि पुर्याए । बिहेका बेहुला र बेहुली बोके, रुपैडिहाबाट मालताल पनि बोके । विसं २०३० देखि ०५० सम्मको बीस वर्ष नेपालगन्जका सडकमा टाँगाको वर्चस्व थियो । तत्कालीन अञ्चल प्रहरी कार्यालयमा दर्ता भएरै ९ सय ५५ वटा टाँगा सञ्चालनमा थिए । दर्ता नभएकाको संख्या पनि जोड्ने हो भने एक हजार नाघ्थ्यो । कालान्तरमा बाँकेको यो पुरानो सहरका सडकहरूबाट घोडाको टापका आवाजहरू पातलिँदै गयो । यो क्रम सुरु भयो २०५१ बाट । त्यतिबेला लगानी गर्न सक्नेले काठमाडौं, वीरगन्ज र भारतको लखनउबाट तीनपांग्रे टेम्पो ल्याएर चलाउन थाले । त्यसलाई घोडा जसरी न दानापानी खुवाउने झमेला, न त फोहोर नै गर्ने । खुरुरु कुदने र टाँगाभन्दा छिटो गन्तव्यमा पुगिने विक्रम टेम्पोको सोझो मार टाँगा व्यवसायमा पर्न थाल्यो । त्यसो त २०३९ सालमा खजुराबाट राँझामा विमानस्थल सरेपछि नै टाँगाको विकल्प खोजी भइसकेको थियो । किनकि टाढाको विमानस्थल छोटो समयमा पुग्न टाँगा कामयाब साधन थिएन । टेम्पोको बढ्दो संख्या २०६३ माघमा रोकियो । किनकि तराईमा सुरु भएको राजनीतिक आन्दोलनबाट नेपालगन्ज पनि प्रभावित भयो । भारत हुँदै आउने इन्धन आयात रोकिँदा टेम्पो चल्न नसक्ने अवस्था आयो । टाँगाले पुनर्पवन पाएको जस्तो देखियो । सडकमा फेरि घोडाका टापको आवाज सुनिए । केही समय नबित्दै फाट्टफुट्ट ब्याट्रीरिक्सा र इलेक्ट्रिक अटोहरू देखिए । आन्दोलनको रापताप सकिएपछि धूँवा फाल्दै कर्कश आवाज निकालेर कुद्ने विक्रम टेम्पोभन्दा शान्तिपूर्वक कुद्ने इलेक्ट्रिक अटोहरू यात्रुको रोजाइमा पर्न थाले । परिवर्तनको यो मार पनि टाँगा व्यवसायमै पर्यो । २० वर्षसम्म नेपालगन्जमा टाँगा चलाएका साहिद ढपालीले सुनाए, अहिले त बजारमा १५ वटा पनि टाँगा छैनन् । पेसेन्जर घोडा होइन इन्जिनले चल्ने साधन रोज्छन् ।२०७१ भदौमा सरकार र एसियाली विकास बैकको संयुक्त लगानीमा जमुनाह नाकादेखि कोेहलपुरसम्म २१ किलोमिटर राजमार्ग ४ लेनको बनाउन थालेपछि टाँगाहरू झनै मारमा परे । राजमार्गमा अटो र विक्रम टेम्पो हुइँकिने तर टाँगाहरूले तिनको गति भेट्न नसक्ने भएपछि विस्थापन नै सुरु भयो । तमौलीका अनुसार अहिले त सडकमा एक दर्जन टाँगा पनि भेटिन मुस्किल पर्छ । घोडा बेचेपछि बाँकी रहेका एक्का टाँगा पनि खुला आकाशमुनि कुहिँदै गएका र जीर्ण अवस्थामा कतैकतै देख्न सकिन्छ । नेपालगन्जको पुरानो नाका टोल छिर्ने हो भने बाटोको छेउछाउमा भग्न अवस्थाका टाँगाहरू भेटिन्छन् । पहिलेपहिले नाका टोलनजिकै भन्सार भएकाले टोलको नाम पनि नाका रहन गएको हो । धेरै कुदेका र हजारौं यात्रुहरू बोकेका टाँगाहरू परित्यक्त भएसँगै नेपालगन्ज बजारका सडकबाट घोडाहरूको टपटप आवाजहरू पनि हराउन थाल्यो । नाका टोलका ७४ वर्षीय मोहम्मद उमरले जीवनका ३५ वर्ष घोडाको लगाम खिचेर सडकहरूमा टाँगा दौडाउँदै बिताए । २० वर्षको उमेरदेखि नै पुस्तैनी पेसा टाँगा चलाएका उनले अब त्यो युग सकिएको निष्कर्ष सुनाए । नेपालगन्ज९ बाँके गाउँका राहिद ढपालीले दुई दशकपछि टाँगा चलाउने पेसा छाडे । उनका छोरा सुल्तान पनि टाँगामा केही वर्ष कुदे तर त्यसबाट हुने कमाइले उनी अडिन नसक्ने देखेपछि अटोरिक्सा किनेर कुदाउन थाले । ६३ वर्षीय चुन्नु ढपालीले जीवनमा ४४ वर्ष टाँगा चलाए । १५ वर्षको उमेरमा पहिलो पटक लगाम समातेका उनले ४ वर्षअघि यो पेसा छाडे । उमेरले त अझै गरिखान सक्छु भन्ने आँट थियो । तर, उनले जानेको पेसा नै धर्मराइसकेको थियो । नेपालगन्जमा अहिले सडक छेउछाउमा प्रशस्तै ग्यारेजहरू देखिन्छन् । ठाउँठाउँमा पेट्रोल पम्पहरू पनि खुलेका छन् । तर टाँगाहरूको सहर भनेर चिनिएका बेला नेपालगन्जमा यी केही थिएनन् । थिए त टाँगावालालाई लक्षित गरी खुलेका पसलहरू । जहाँ घोडालाई खुवाउने दाना, दुबो घाँस, चना, खुदर, पिठो बेचिन्थ्यो । त्यतिबेला नेपालगन्जमा टाँगावालालाई लक्षित गरी खुलेका कैयन् पसल थिए । घोडालाई खुवाउने दानाघाँस एउटै पसलमा पाइन्थ्यो । चुन्नुले हिजोआज सहरमा त्यस्ता पसल नगण्य भइसकेको सुनाए । एक समय नाका टोल र घसरीयन टोल टाँगावालाकै कारण चम्किएका थिए । नाका टोल छेउछाउमा टाँगाको लस्कर देखिन्थ्यो । किनकि त्यहाँ घोडाको दाना र घाँस बेच्ने पसलहरू थिए । घसरीयन टोल घोडालाई घाँस बेच्ने टोलका रूपमा प्रख्यात थियो । नगरभवन नजिकैको टाँगा स्टेसन छेउ घर भएका निजामुद्दिन सिद्दिकीले हिजोआज नाका टोलमा पहिलेजस्तो चहलपहल हुन छाडेको बताए । उनले भने, हेर्दाहेर्दै टाँगा पनि देखिन छाडे । अनि त दाना बेच्ने धेरै दुकानहरू प्नि बन्द भए । एउटा समय थियो, मोहम्मदको पुरै परिवार नै टाँगाको कमाइमा निर्भर थियो । उनका बाबु मोहम्मद सिद्दिकीदेखि काका मोहम्मद याकुव र हनिफ टाँगा नै चलाउँथे । त्यो बेला उनी हेर्दैमा खाइलाग्दो र सलक्क परेको घोडा किन्न भारतका लखनउ, इमामगन्ज, रिसिया, बहराइच, कानपुरसम्म धाउँथे । तीनचार दिन लगाएर किनेका घोडा घर ल्याइपुर्याउँदा हेर्नेको ताँती हुन्थ्यो । रुपैडिहा रेल स्टेसनसम्मको भाडा ५ आना रहेको समयमा नेपालगन्जको बजार क्षेत्र बस्ती अहिले झैं फैलिइसकेको थिएन । नाकामा स्वागतद्वार पनि थिएन । उनी उपचारदेखि किनमेलसम्म र रोजगारीदेखि भेटघाटसम्म भारत जाने यात्रुदेखि पारिबाट कमाएर फर्केकालाई घरघर पुर्याउन टाँगा दौडाइरहेका हुन्थे । आधुनिक यातायातको प्रबन्ध नभएको त्यो समयमा मोहम्मद टाँगाभरि यात्रु लिएर कहिले बर्दियाको राजापुर त कहिले कैलालीको टीकापुरसम्म पनि पुग्थे । भारतबाट फर्केका यात्रुदेखि मध्यपश्चिम र कर्णालीबाट रोजगारीको खोजीमा भारतको कालापहाड जाने मजदुरहरूको लर्को सबै टाँगावालहरूका सेवाग्राही थिए । भारतबाट नेपालगन्जको फत्तेवाल आँखा अस्पतालमा उपचारार्थ आउने बिरामीहरू पनि टाँगा नै रोज्थे । ओहोरदोहर गर्नेको चाप घटेको छैन, दिनदिनै बढेकै छ, यात्रुहरू त अहिले पनि उस्तै छन् । तर, उनीहरू यात्राका लागि टाँगाको सट्टा अटो रोज्छन् । अहिले गाडी सजाएजस्तै एक समय टाँगाहरू कसले आकर्षक तरिकाले सजाउँछ भन्ने प्रतिस्पर्धा नै हुन्थ्यो । सौखिन टाँगा चालकले यात्रा अवधिमा यात्रुलाई मनोरन्जन दिन क्यासेट राखेर गीतहरू बजाउँथे । कतिपयले घोडा र टाँगालाई विभिन्न रंगका मालाले सजाउँथे । घोडा वा घोडीको शिरमा रङविरंगी प्वाख, घाँटीमा घुंघरु बाँधेर थप आकर्षक तुल्याउने चलन पनि थियो । त्योभन्दा प्रतिस्पर्धा कसको घोडा महँगो र कसको आकर्षक छ भन्नेमा हुन्थ्यो । तमौलीका अनुसार सबैभन्दा महँगो घोडा अग्लो र सेतोलाई मानिन्थ्यो । जुन हत्तपत्त किन्न पाइँदैनथ्यो ।बजारमा टाँगा चालकहरू बेलाबेलामा एकअर्कासँग कसको घोडाले कति यात्रु राखेर सबैभन्दा बढी दौडिन सक्छ भनेर प्रतिस्पर्धा गर्थे । तमौलीले सुनाए, बलिया र अग्ला घोडा नियन्त्रणमा लिँदा निकै खतरा हुन्थ्यो । तत्काल रोक्दा टाँगा पल्टने डर हुन्थ्यो । फाट्टफुट्ट मात्रै यान्त्रिक सवारीसाधन भएकाले नेपालगन्जका सडकहरूमा टाँगावालाहरूको व्यवसाय एकछत्र थियो । तर सडक कच्ची भएकाले उलारको जोखिम भने जतिबेला पनि हुन्थ्यो । उनले सुनाए, बदमास घोडा त उफ्रन्थे । लगाम खिच्दा पनि रोक्न गाह्रो हुन्थ्यो । कहिलेकाहीं त उलार भएर आपत् ।समयक्रममा नेपालगन्जले स्वरूप फेरिसक्यो । टाँगा हराउँदै गए र त्यसको ठाउँ अटोहरूले ओगटे । भारतीय टाँगा चालक जुवेर अलीले रुपैडिहानेपालगन्ज सडकमा टाँगा दौडाउन थालेको ४० वर्ष भयो । टाँगा चढ्न यात्रुको हानथाप हुन्थ्यो, कामको चापले घोडा रोकेर दानापानी खुवाउने समय निकाल्न गाह्रो हुन्थ्यो । तर हिजो आज दैनिक चार सय खर्चेर घोडाका लागि दाना किन्ने पैसा पनि अभाव हुन्छ । भन्छन्, अहिले त यात्रु पाउनै मुस्किल छ । कहिलेकाहीं खाली हिँड्नुपर्छ ।अहिले त नेपालगन्जरुपैडिहा रुटमा मात्र नेपाली र भारतीयका गरी दैनिक एक दर्जन टाँगा भेटिन्छन् । नेपाल टाँगा चालक संघका पूर्वअध्यक्ष सहादत अली शाह अटोसँग टाँगाहरूले प्रतिस्पर्धै गर्न नसकिने अवस्था रहेको बताए । उनले भने, कम भाडा र छिटो पुगिने भएकाले सबै त्यतै लाग्छन् ।"
लुकेर टाँगा चढें,"पहिलो पटक २००९ सालमा मैले पहिलो पटक टाँगालाई नजिकैबाट हेर्ने मौका पाएँ । म ७ वर्षको छँदा विद्युत् प्राधिकरणनजिकै बहादुरशमशेर राणाको सिनेमा हल पुगेको थिएँ । रामबागबाट राणा परिवारका सदस्य टाँगा चढेर त्यहीँ सिनेमा हेर्न जाँदै थिए । अरूले नदेखुन् भनेर उनीहरूले टाँगालाई सेतो कपडाले बेरेका थिए । त्यही मौकामा म पनि भित्र घुसेँ । त्यतिबेला धेरैजसो राणा परिवारका सदस्यहरू नै टाँगा चढ्थे । पुरैनामा जुद्धजंग राणाका खलक हुन् कि, रामबागका पद्मजंग जबराका खलक, जंगबहादुर खलकका केदारनरसिंहका छोरा र भतिजादेखि देवशमशेरका छोरा मसुरीशमसेरसम्म टाँगामै हिँड्डुल गर्थे । सर्वसाधारणले टाँगा चढ्न थालेको त धेरैपछि मात्रै हो । २०१३ सालमा तत्कालीन राजा महेन्द्र खजुरा विमानस्थलमा उत्रेका बेला नेपालगन्जमा साहूमहाजनहरू टाँगा चढेर ८ किलोमिटर छिचोल्दै स्वागतमा पुगेका थिए । २०३६ मा बीपी कोइराला नेपालगन्ज आएर टाँगा चढेर नै ४० किलोमिटर पश्चिम बर्दियाको गुलरिया पुगेका थिए । सोही वर्ष नेपालगन्ज आएका गणेशमान सिंहले पनि टाँगा चढेरै सभा सम्मेलन भ्याएका थिए । एक समय बिहान ४५ बजेदेखि नै टाँगाको ओहोरदोहोर सुरु भइसक्थ्यो । कति मान्छेहरू घोडाका टापको टकटक आवाजबाटै बिहान भएको लख काट्थे । नेपालगन्जको पहिचान नै टाँगा थिए ।"
भागबन्डा मिलाउन तीन मन्त्रालय फुटाउने तयारी,"प्रकाश धौलाकोटी (काठमाडौं)सत्ता साझेदार दलहरूले भागबन्डा मिलाउन तीनवटा मन्त्रालय फुटाउने तयारी गरेका छन् । संसदीय समितिले प्रशासनिक खर्च घटाउन मन्त्रालय १५ वटामा सीमित पार्न सिफारिस गरेको दुई महिनामै मन्त्रालय फुटाएर २५ वटा पुर्याउन लागिएको हो । मन्त्रालयको संख्या अहिले प्रधानमन्त्री तथा मन्त्रिपरिषद्को कार्यालयसहित २२ छ । २०७४ को आम निर्वाचनपछि कार्यविभाजन नियमावली संशोधन गरेर मन्त्रालयको संख्या १८ मा सीमित गरिएकामा तत्कालीन प्रधानमन्त्री केपी शर्मा ओलीले सरकार गठनको एक महिनामै मन्त्रालय २२ वटा पुर्याएका थिए । पुष्पकमल दाहालको नेतृत्वमा सरकार बनेपछि युवा तथा खेलकुद, शिक्षा, विज्ञान तथा प्रविधि र भौतिक पूर्वाधार तथा यातायात मन्त्रालय फुटाउने कसरत सुरु भएको हो । मन्त्रालय टुक्य्राउने विषयमा छलफल भइरहेको छ, टुंगो लागेको छैन, सत्तारूढ दलका एक नेताले भने । ०७४ को चुनावअघि संघमा मन्त्रालयको संख्या ३१ वटा थियो । तत्कालीन प्रधानमन्त्री शेरबहादुर देउवाले भागबन्डा मिलाउन पटकपटक विस्तार गर्दै मन्त्रिपरिषद्लाई ६४ सदस्यीय बनाएका थिए, जुन अहिलेसम्मकै ठूलो मन्त्रिपरिषद् हो । नयाँ संविधानअनुरूप आमनिर्वाचन भएपछि भने मन्त्रिपरिषद् २५ सदस्यीयभन्दा ठूलो बनाउन मिल्दैन । संविधानले नै राज्यमन्त्रीसहित अधिकतम २५ जनाको मन्त्रिपरिषद् हुनुपर्ने सीमा तोकिदिएको छ । माओवादी केन्द्रका अध्यक्ष दाहाललाई प्रधानमन्त्री बनाउन सात दल र तीन स्वतन्त्र सांसदले समर्थन गरेका छन् । पाँच दल सरकारमा सहभागी हुने निश्चित भइसकेको छ भने अन्य दुई दलले सर्त पूरा भए मन्त्री पठाउने बताइरहेका छन् । तीन स्वतन्त्र सांसदले पनि मन्त्री पद मागिरहेका छन् । स्वतन्त्र सांसद प्रभु साहले दल नै गठन गरिसकेका छन् । हालको आठ सदस्यीय मन्त्रिपरिषद्मा चार दलको प्रतिनिधित्व छ । प्रधानमन्त्रीमा दाहाललाई समर्थन गरेका सबै दल र स्वतन्त्र सांसदले मन्त्री पदमै दाबी गरिरहेका कारण मन्त्रालय फुटाउने तयारीमा सरकार लागेको हो । सत्ता टिकाउनकै लागि प्रधानमन्त्री दाहालले तीन जनालाई उपप्रधानमन्त्री बनाइसकेका छन् । राष्ट्रिय सभा सदस्य खिमलाल देवकोटा नेतृत्वको संघीयता कार्यान्वयन अध्ययन तथा अनुगमन विशेष संसदीय समितिले सातै प्रदेश र स्थानीय तहसम्म समेत पुगेर दलका नेता, उच्च पदस्थ व्यक्ति र नागरिक समाजसँग छलफल गरी १७ कात्तिकमा बुझाएको प्रतिवेदनमा मन्त्रालय अधिकतम संघमा १५ र प्रदेशमा ५ देखि ११ भए पर्याप्त हुने उल्लेख छ । त्यसअघि गठन भएका यस्ता समिति र आयोगले पनि मन्त्रालयको संख्या घटाएर प्रशासनिक खर्च कम गर्न सुझाव दिँदै आएका थिए । पूर्वसचिव शारदाप्रसाद त्रिताल राजनीतिक दल र नेतृत्वले कहिल्यै पनि प्रशासनिक सुधार र सार्वजनिक खर्च कम गर्न नचाहेको टिप्पणी गर्छन् । दलहरू देश बनाउन सरकारमा गएका होइनन् । नेतालाई मन्त्रीको कुर्सी चाहिएको छ, सचिवालयमा कार्यकर्ता भर्ती गर्नुपर्नेछ, उनले भने, शक्तिको बलमा राज्यका स्रोतसाधन लाभ लिने प्रवृत्ति हाबी भएको छ । उनले कामको प्रकृति र कार्यभारका आधारमा अहिले संघमा प्रधानमन्त्रीसहित ११ र प्रदेशमा ५ वटा मन्त्रालय भए पुग्ने बताए । प्रदेशमा प्रदेशसभाका कुल सदस्य संख्याको २० प्रतिशतभन्दा बढी नहुने गरी मन्त्रिपरिषद् गठन गर्न सकिने संवैधानिक व्यवस्था छ । संविधानले मन्त्रिपरिषद्को आकार तोके पनि मन्त्रालयको संख्या उल्लेख गरेको छैन । हाल वाग्मती प्रदेशमा सबैभन्दा बढी १४ मन्त्रालय र मन्त्रिपरिषद् १८ सदस्यीय छ । प्रशासनिक खर्च घटाउनुपर्यो भनेर आवाज उठ्यो भने दलहरूले आयोग बनाउँछन्, समिति गठन गर्छन्, प्रतिवेदन आउँदासम्म विरोधको स्वर थामथुम भइसक्छ, अनि प्रतिवेदनको कार्यान्वयन किन गर्छन् ? पूर्वसचिव त्रितालले भने । संसदीय समितिका संयोजक देवकोटा धेरै मन्त्रालय र जनशक्ति राख्नु राज्यलाई नोक्सानी मात्रै हुने बताउँछन् । मुलुक संघीयतामा गएपछि संघ सरकारको कार्यक्षेत्र खुम्चिएको छ । जहाँ काम हुन्छ, त्यहाँ संरचना र जनशक्ति आवश्यक पर्ने हो, कामविहीन संरचना र जनशक्ति खडा गर्नु प्रशासनिक खर्च बढाउनुमात्रै हो, उनले भने, संविधानले नै तीन तहका सरकारमध्ये कसले के गर्ने भन्ने तोकेको छ, पहिले संघले गर्ने काम अहिले स्थानीय तहबाटै हुन्छ ।अहिलेसम्म सार्वजनिक प्रशासन सुधारका लागि २००७ सालयता नौ वटा आयोग र समिति बनेका छन् । सबै आयोग र समितिले मन्त्रालयको संख्या घटाउन सुझाव दिएका छन् । २००९ सालमा बनेको बुच कमिसनले मन्त्रालयको संख्या घटाएर ११ बनाउन सुझाव दिएको थियो । त्यसबेला १७ वटा मन्त्रालय थिए । बहुदल स्थापनापछि २०४८ मा गिरिजाप्रसाद कोइरालाको नेतृत्वमा उच्चस्तरीय प्रशासन सुधार आयोग गठन भयो । त्यस आयोगले मन्त्रालयको संख्या १८ मा सीमित गर्नुपर्ने सुझाव दिएको थियो । त्यति बेला २१ वटा मात्रै मन्त्रालय थिए । तर आयोगको सुझाव कार्यान्वयन भएन ।सरकारले काशीराज दाहालको संयोजकत्वमा गठन गरेको प्रशासन सुधार सुझाव समितिले २०७० मा बुझाएको प्रतिवेदनमा संघीयता लागू भइसकेपछि संघमा मन्त्रालयको संख्या १२ भए पुग्ने उल्लेख छ । समितिका संयोजक एवम् प्रशासन विज्ञ दाहाल संघीयतापछि काम चाप घट्ने भएकाले संघमा मन्त्रालय १२ वटामा सीमित गर्न सुझाव दिइएको बताउँछन् । संघीयता अधिकारमा मात्रै होइन, राज्यका संरचना र जनशक्तिमा हुनुपर्छ, हाम्रो अभ्यासमा संघले राष्ट्रिय र अन्तर्राष्ट्रिय महत्त्वका विषय हेर्ने हो, प्रदेशले समन्वय गर्ने र प्रादेशिक महत्त्वका विषयमा काम गर्ने हो । अरू अधिकार स्थानीय तहलाई दिनुपर्ने हो, उनले भने, तर खुद्रे आयोजना पनि काठमाडौंबाटै चलाउन चाहने नेतृत्वको प्रवृत्तिले राज्यलाई नोक्सानी भइरहेको छ । दाहाल राजनीतिक दलहरूले निर्ममतापूर्वक मन्त्रालयको संख्या घटाउने निर्णय नगरेसम्म प्रशासनिक खर्च घट्न नसक्ने बताउँछन् । प्रशासनिक सुधारका लागि राजनीतिक दलहरूको बलियो प्रतिबद्धता आवश्यक रहेको उनले औंल्याए । पूर्वसचिव त्रिताल दलीय शासनपछि नागरिकको अधिकार क्षेत्र बढेको तर सार्वजनिक प्रशासन कमजोर बनेको तर्क गर्छन् । पहिले एकात्मक व्यवस्थामा प्रशासनिक खर्च कम हुन्थ्यो, बहुदलपछि सार्वजनिक प्रशासन झन् बलियो हुनुपर्ने हो तर दलहरूको हेलचेक्र्याइँले उल्टै कमजोर बनेको देखिन्छ, उनले भने । संसदीय विशेष समितिका संयोजक देवकोटा अहिले पनि मन्त्रालय घटाउने आधार रहेको बताउँछन् । संविधानले मन्त्रिपरिषद् बढीमा २५ सदस्यीय भनेको हो, त्यति नै बनाउनुपर्छ भनेको छैन, उनले भने, अहिले भएका मन्त्रालयमै काम छैन, फेरि मन्त्रालय थप्नुको औचित्य देखिँदैन । बरु मन्त्रालयलाई गाभेर प्रधानमन्त्री तथा मन्त्रिपरिषद्को कार्यालय मातहतमा ल्याए हुन्छ ।"
जसपा अझै अनिर्णीत,"कुलचन्द्र न्यौपाने (काठमाडौं)प्रधानमन्त्रीमा पुष्पकमल दाहाललाई समर्थन गरेको जनता समाजवादी पार्टी (जसपा) ले सरकारमा सहभागी हुनेनहुने निर्णय अझै गर्न सकेको छैन । पार्टीभित्र नेताहरूका फरकफरक धारणा रहेका कारण जसपा निर्णयमा पुग्न नसकेको हो । अध्यक्ष उपेन्द्र यादवले सरकारमा जानेबारे उति चासो देखाएका छैनन् । उनी आफैं सप्तरी२ मा जनमत पार्टीका अध्यक्ष सीके राउतसँग पराजित भएका कारण प्रतिनिधिसभामा छैनन् । यादव विपक्षीमा बसेर पार्टीको शक्ति आर्जन गर्नुपर्ने पक्षमा देखिएका छन् । चुनाव जितेका बहुमत सांसदको जोड भने सरकारमा जानुपर्नेमा छ । सरकारकै विषयले पार्टी धेरै पटक टुटफुटमा गुज्रिएकाले यादवले आफ्नो चाहना जबर्जस्ती लागू गर्ने परिस्थिति नभएको एक नेता बताउँछन् । आमनिर्वाचनबाट जसपा खुम्चिएपछि पार्टी नेतृत्वप्रति नेताकार्यकर्ताको असन्तुष्टि बढेको छ । नेतृत्व सत्ता स्वार्थमा केन्द्रित भएको र चुनावको संघारमा सत्ता गठबन्धन छाडेर एमालेसँग तालमेल गरेका कारण क्षति पुगेको असन्तुष्ट नेताहरूको तर्क छ । अहिले विपक्षमै बसेर पार्टी सुदृढीकरणमा जानुपर्नेमा उनीहरूले जोड दिइरहेका छन् । जसपाका संसदीय दल नेता रामसहाय प्रसाद यादवले नागरिकता विधेयकलगायतका मुद्दामा सरकारको धारणा र शक्ति सन्तुलनको आधार हेरेर सत्तामा जानेनजाने निर्णय लिइने बताए । पार्टीको राजनीतिक समितिको बैठक सोमबार र मंगलबार बस्दै छ । त्यहाँ यस विषयमा गम्भीर छलफल र समीक्षा हुन्छ, उनले भने । सत्ता साझेदार दलहरूले सरकारको साझा न्यूनतम कार्यक्रम तयारीका लागि गठन गरेको समितिमा जसपाले नेता रकम चेम्जोङलाई प्रतिनिधित्व गराएको छ । पार्टी प्रवक्ता मनीष समुनले न्यूनतम साझा कार्यक्रम र शक्ति सन्तुलनमा कुरा मिले सरकारमा सहभागिता हुने बताए । शेरबहादुर देउवा नेतृत्वको पूर्ववर्ती सरकारका पालामा संसद्का दुवै सदनले दुई पटक पारित गरेर पठाएको नागरिकता विधेयकलाई राष्ट्रपतिले रोकेको विषयमा दाहाल सरकारको कस्तो धारणा रहन्छ भन्नेबारेमा जसपाको मुख्य चासो छ । नागरिकतासम्बन्धी कानुन नबनेकै कारण जन्मसिद्धका आधारमा नागरिकता पाएका बाबुआमाका सन्तान नागरिकताबाट वञ्चित छन् ।जसपा प्रवक्ता मनीष सुमन सरकारले नागरिकतासम्बन्धी मुद्दा तत्काल सम्बोधन हुने गरी कार्यक्रम नल्याए सत्तामा नजाने बताउँछन् । उनले भने, हाम्रा मुद्दा सम्बोधन नभए बाहिर बस्छौं । प्रधानमन्त्री दाहालले लिने विश्वासको मतका पक्षमा भने हामी उभिन्छौं । अनौपचारिक तहमा जसपाले उपराष्ट्रपति र तीन मन्त्रालयमा दाबी गरेको छ । उपराष्ट्रपतिमा माओवादीको पनि दाबी छ । जसपाका संसदीय दल नेता यादवले भने मन्त्रालय भागबन्डाका विषयमा अहिले कुरै नभएको दाबी गरे ।"
७ वर्षदेखि टहरामै,"अनिश तिवारी (सिन्धुपाल्चोक)२०७२ वैशाखको भूकम्पले घरै ध्वस्त बनायो । पीडितको सूचीमा नाम नअटाएपछि उनी अनुदान छुटेको गुनासो गर्दै पहिलो किस्ता आउने आसमा वडादेखि नगरपालिकामा बारम्बार धाइरहिन् । जनप्रतिनिधिलाई गुहारिन् । केहीले रकम आउने आश्वासन पनि दिए । पीडित सूचीमा नाम नअटाएको निश्चित भएपछि बाह्रबिसे नगरपालिका९ मानेडाँडाकी ४३ वर्षकी सरिता नेपालीको घर बनाउने सपना अधुरै रह्यो । त्यसयताका ७ वर्ष उनको परिवार घामपानीले प्वाल पारिसकेको जस्तापाताले छाएको र बारेको टहरामा बस्दै आएको छ ।भूकम्पपछि हामीले ठूलो बर्बादी सहनुपर्यो । घर ढलेपछि बचेखुचेको यही बारीमात्रै हो । यसमा जति मिहिनेत गरे पनि छाक टार्न मुस्किल पर्छ । घर बनाउनु धेरै ठूलो कुरा भइहाल्यो, उनले भनिन् । कमजोर आर्थिक अवस्थाका कारण घर बनाउन नसकेपछि उनको परिवार मेलापात, मजदूरी गरेर रकम जुटाउने प्रयासमा छ । २ छोरीलाई पढाएर आत्मनिर्भर बनाउने सपना पूरा गर्न पनि सरिता दिनहुँ श्रम गरिरहेकी छन् ।बाह्रबिसे नगर प्रमुखले आवास निर्माण गर्न व्यक्तिगत रूपमा १५ हजार रुपैयाँ सहयोग गरेका छन् । यति रकमले घर नबन्ने भएपछि सबैतिर हारगुहार मागिरहेको उनको भनाइ छ ।यस्तै, बाह्रबिसे बजारकै तुलसी श्रेष्ठलाई टहराकै बासका कारण दम र खोकीको समस्याले च्यापिरहन्छ । चिसोले गर्दा मुटुमा समस्या देखिएपछि बेलाबेलामा बेहोस भएर ढल्ने गरेको उनले सुनाए । भूकम्पपछि घर भत्किएर बस्नै नमिल्ने भयो । त्यसपछि तुलसी बजारछेउमा अरूकै जग्गामा टहरो बनाएर बसेको पनि ७ वर्ष भइसकेको छ । आफू निःसन्तान भएकाले आहिले यस्तो अवस्था आएको उनको तर्क छ । वृद्ध भइयो । आफूसँग पैसा छैन । पीडितको सूचीमा नाम पनि अटाएन । यो दुनियाँमा हाम्रो पक्षमा बोलिदिने कोही भएनन् । टहरामै काल कुरिरहेको छु, उनले भने । तुलसीको जस्तै दुःख सहनेमा बाह्रबिसे३ धार्पा यार्सा गाउँका चिन्ताबहादुर तामाङ पनि पर्छन् । टहराले वर्षा थेग्दैन । तर, यसैमा भिज्दै रातदिन गुर्जानुपर्छ । अरू विकल्प पनि छैन, उनले भने । ०५९ सालको सुरुमै एक्कासि पेट सुन्निएपछि उनी मेडिकल धाए । धामीझाँक्रीदेखि काठमाडौं पुगेर पनि उपचार गराए । मुटुको भल्भ काम नलाग्ने भएको डाक्टरले सुनाएपछि उपचारमा भएबचेको सबै खर्चिए । सबै सम्पत्ति बेचेर र अरूको पनि सहयोग लिएर बल्लतल्ल उपचार गरियो, न्यानो घर त कहाँबाट बनाउनु ? अहिले अरूको जग्गामा थोत्रो टहरामा जीवन गुजार्नुपरेको छ, उनले भने ।भूकम्पले घर भत्केपछि अहिलेसम्म पनि पीडितको सूचीमा नाम नरहने र घर बनाउन सरकारबाट अनुदान नपाउनेको संख्यामा यतिमै सीमित छैन । तत्कालीन राष्ट्रिय पुनर्निर्माण प्राधिकरणअन्तर्गतको जिल्ला आयोजना कार्यान्वयन इकाइ (अनुदान तथा पूर्वाधार) का अनुसार जिल्लाभर जोखिम वर्गका लाभग्राही सूचीमा रहेका पीडितको संख्या १ हजार २ सय ८१ छ । जसमध्ये टहरामा बस्ने पीडितको दैनिकी निकै कष्टकर बित्ने गरेको छ । बर्खामा पानी र हिउँदमा चिसोले कठ्यांग्रिनु उनीहरूका लागि आम भइसकेको छ । तर, राज्यले उनीहरूको पीडा अझै सुनेको छैन । अहिले जिल्ला आयोजना कार्यान्वयन इकाइ (अनुदान तथा पूर्वाधार) को जिम्मा सघन सहरी तथा भवन निर्माण आयोजनाले लिएको छ । आयोजनाको मन्थली शाखाका इन्जिनियर कृष्ण ज्ञवालीका अनुसार सिन्धुपाल्चोकका ९१ हजार लाभग्राहीमध्ये ९५ प्रतिशतले अनुदान लिएर घर उभ्याइसकेका छन् ।केही छुटपुट भएका पीडितको हकमा समस्या देखिएको छ, यसबारे सबै सरोकारवालाहरूले गम्भीर हुनुपर्ने देखिन्छ । त्यतिबेला तत्कालका लागि अस्थायी समाधान खोजिए पनि दीर्घकालीन सुरक्षित आवासको योजना बनाइरहेको जिल्लाका जनप्रतिनिधिले बताउने गरेका छन् । जाडो बढ्न थालेपछि केही स्थानीय सरकार भूकम्प पीडितको स्वास्थ्य परीक्षण अभियान सुरु गर्ने तरखरमा छन् ।"
"पीडित बिर्संदैनन्, नेता सम्झन खोज्दैनन्","ॅसहमति कार्यान्वयन भइरहेको छदाहालसँग गरेको सहमति कार्यन्वयन गर्न माडी नगरपालिकाका तत्कालीन प्रमुख ठाकुर ढकालको मध्यस्थतामा समिति पनि बनेको थिथो । ढकाल मागहरू पूरा नभएको मान्न तयार छैनन् । हामीहरूले मृतकका आफन्त र घाइतेहरूमध्ये ६० जनालाई एक लाख रुपैयाँका दरले सहयोग उपलब्ध गराएका छौं, उनले भने, थप १० जनाको नाम प्राप्त भएको थियो, उनीहरूलाई उपलब्ध नभएको हुन सक्छ । तर, उक्त रकमले मात्रै उपचार, रोजगारी, स्वरोजगार, जीवनवृत्तिलगायत विषय नसमेटिने पीडितहरू बताउँछन् ।मृतकका बालबालिकाले माडीभर जहाँ पनि निःशुल्क स्नातकसम्म पढ्न पाउने व्यवस्था मिलाएको ढकालले दाबी गरे । तर, पढेनपढेको जानकारी आफूलाई नभएको उनको भनाइ छ । त्यसैगरी, बाँदरमुढेमा स्मारक बनाउन १२ करोड रुपैयाँको योजना तयार भएको उनले बताए । घटनास्थल नजिक विद्यालयको जग्गा छनोट गरेर तारबार र पर्खाल पनि लगाएको उनले सुनाए । यो वर्षबाट काम सुरु होला । यो पार्क बनेपछि नमुना नै हुनेछ । पर्यटकहरू आउनेछन् । यसको आम्दानीले बाँदरमुढे घटनाका पीडितहरूलाई नै सहयोग गर्नेछौं, उनले भने ।ढकाल हाल यसै स्थान चितवन३ (२) बाट प्रदेशसभा सदस्य निर्वाचित भएका छन् । तर, पीडितहरू पत्याइहाल्ने अवस्थामा छैनन् । हामीलाई न्याय दिन भनेर आयोग पनि बनेको हो तर ६ वर्ष भइसक्दा पनि खै त के भयो ? आयोगले छिटो काम सकेर हामीलाई न्याय दिन किन सक्दैन ? कसले रोकेको छ ? अधिकारी प्रश्न गर्छन् । गठबन्धन फेर्दै चुनाव लड्ने र सरकार चलाउने गरेका कारण एमाले र कांग्रेसले समेत आफूहरूको कुरा सुन्न छाडेको उनले बताए ।गत निर्वाचानमा उम्मेदवारी दिनुअघि रास्वपाका अध्यक्ष रवि लामिछानेले भेटे पनि मनोनयनपछि नभेटेको र चुनावी प्रचारका बेला आफूहरूको बारेमा केही नबोलेको अधिकारीले गुनासो गरे । यसै क्षेत्रमा एमालेबाट प्रदेशसभा सदस्य उम्मेदवार रहेकी सरस्वती विष्टले बाँदरमुढेको पुरानो स्मारकमा गएर बत्ती बाल्दै चुनावी अभियान थालेकी थिइन् । तर, अहिले एमालेकै सहयोगमा दाहाल प्रधानमन्त्री भएका छन् ।"
अवकाश लिइसकेका उपरथीलाई सर्वोच्चले फर्कायो,"जगदीश्वर पाण्डे (काठमाडौं) नेपाली सेनाबाट अवकाशपत्र लिइसकेका एक उपरथीलाई सर्वोच्च अदालतले अवकाश हुनबाट रोकेको छ । आफ्नो पदावधि एक वर्ष बाँकी रहेको दाबी गर्दै उपरथी प्रेम शाहीले सैनिक मुख्यालय र रक्षा मन्त्रालयविरुद्ध पुस ७ मा दायर गरेको रिटमा सर्वोच्चले अन्तरिम आदेश जारी गरेको हो । उनीमाथि आफ्नो शैक्षिक प्रमाणपत्रमा उमेर फरकफरक पारेको आरोप छ । यसअघिका प्रधानसेनापति पूर्णचन्द्र थापाका विश्वासिला पात्र मानिएका शाही सेनामा रहेको दस्ताबेजका आधारमा ५८ वर्ष उमेर हद पूरा गरी यही पुस २० मा नियमित अवकाशमा जाँदै थिए । सेनाको परम्पराअनुसार उनी १५ दिनअघि नै अवकाशपत्र बुझेर बिदामा बसिसकेका छन् ।सैनिक मुख्यालयअन्तर्गत निरीक्षणाधिकृत विभागका प्रमुख रहेका शाहीको शैक्षिक प्रमाणपत्रमा दुईथरी उमेर देखिएको छ । उनले जागिर प्रवेश गर्दा बुझाएका एसएलसीको चारित्रिक प्रमाणपत्र र अन्य कागजातमा उमेर बाझिएको छ । चारित्रिक प्रमाणपत्रमा जन्ममिति २०२२ साल पुस २० गते छ भने नागरिकता र अन्य प्रमाणपत्रमा २०२३ पुस २२ गते उल्लेख छ । सेनामा रहेको रेकर्डमा उनको जन्ममिति २०२२ पुस २० नै छ । त्यसैअनुसार सैनिक मुख्यालयले उनलाई अवकाशको पत्र थमाएको हो । शाहीले बूढानीलकण्ठ स्कुलले २०३९ सालमा दिएको आफ्नो प्रमाणपत्रमा नेपाली जन्ममितिलाई अंग्रेजीमा उल्था गर्दा त्रुटि गरी एक वर्ष फरक पारेकाले त्यसलाई सच्याएर २०२३ पुस २२ गते कायम गरिदिन माग गर्दै सैनिक मुख्यालयमा निवेदन दिएका थिए । त्यसपछि सैनिक कर्मचारीको नाम, जात, उमेर सच्याउने सैनिक आदेश १६१४५६ अनुसार तत्कालीन बलाधिकृत रथी (पूर्णचन्द्र थापा) को अध्यक्षतामा गठित बोर्डले २०७४ चैत ३० मा एकरूपता कायम गर्ने राय दिएको थियो । तत्कालीन प्रधानसेनापति (राजेन्द्र क्षत्री) ले पनि बोर्डको रायअनुसार नै शाहीको जन्ममितिमा एकरूपता कायम गर्न मिति २०७५ जेठ ६ मा समर्थन गरी फरक परेको जन्ममिति एकरूपता कायम गरिएको थियो । त्यसको जानकारीका लागि सैनिक सचिव विभागले २०७७ जेठ ६ मा रक्षा मन्त्रालयका सचिवलाई र सचिवले स्वीकृतिका लागि सोही महिनाको १५ गते रक्षामन्त्रीलाई सम्बोधन गरी पत्राचार गरेका थिए । तर, मन्त्रीस्तरीय निर्णयअनुसार रक्षा मन्त्रालयले शाहीको जन्ममिति २०२२ पुस २० गते नै कायम गर्न निर्देशन दिएको थियो । मन्त्रीस्तरीय निर्णयमा चित्त नबुझेपछि २०७७ पुस ८ मै शाहीले रक्षा मन्त्रालय, रक्षामन्त्री तथा रक्षा निर्देशन समिति अध्यक्ष, रक्षा निर्देशन समिति, रक्षा मन्त्रालयको कर्मचारी प्रशासन शाखा र सैनिक मुख्यालय जंगीअड्डालाई विपक्षी बनाएर सर्वोच्चमा मुद्दा हालेका थिए । तर उक्त मुद्दाको किनारा हालसम्म नलागेकाले उनले अवकाशपत्र बुझिसकेपछि दोस्रोपटक सर्वोच्चमा रिट दायर गरेका हुन् । रिटमा उनले आफ्नो जन्ममिति २०२३ पुस २२ लाई कायम गरिदिन माग गरेका थिए । पुस १३ मा न्यायाधीश हरिप्रसाद फुयाँलको एकल इजलासले रक्षा मन्त्रालय र नेपाली सेनाको नाममा कारण देखाऊ आदेश जारी गर्दै हालका लागि शाहीले माग गरेअनुसारै अन्तरिम आदेश जारी गरेको हो । योसँगै उपरथी शाही अब एक वर्ष बढी सेनामै रहने सम्भावना बढेको छ । शाहीले अवकाश हुनुअघि आफ्नो जिम्मेवारी हस्तान्तरण गरिसकेका थिए । सेनाका प्रवक्ता कृष्णप्रसाद भण्डारीले भने सैनिक अभिलेखमा भएको जन्ममितिअनुसार शाही पुस २० बाट अवकाश हुने प्रस्ट पारे । उनले भने, नेपाली सेनाको परम्पराअनुसार सैनिक अधिकृतहरू अवकाशको १५ दिनअघि बिदामा बस्नुपर्छ, सोहीअनुसार उहाँ (शाही) बिदामा हुनुहुन्छ । उहाँको सम्बन्धमा सर्वोच्च अदालतले गरेको आदेशका बारेमा हालसम्म कुनै पनि जानकारी प्राप्त भएको छैन । पहिलोपटक सर्वोच्चमा मुद्दा दायर गरेपछि शाहीले कान्तिपुरलाई आफ्नो जन्ममिति २०२२ साल नभएको बताएका थिए । शाहीले उमेर सच्याउनका लागि उक्त निवेदन नदिएको दाबी गरे । स्कुलले नेपालीबाट अंग्रेजीमा मिति उल्था गर्दा गल्ती गर्यो, पछि मैले निवेदन दिएपछि सच्यायो, मैले सैनिक मुख्यालय र रक्षा मन्त्रालयमा त्यस विषयमा जानकारी पनि दिएँ तर मन्त्रालयले मेरो जन्ममिति नै नयाँ बनाएर पठाइदियो, उनले भनेका थिए । शाहीले आफूमाथिको निर्णय सरासर गलत भएको उल्लेख गर्दै न्याय माग्नका लागि अदालत गएको बताएका थिए । मेरो संगठनको काम र हैसियत फरक कुरा हो तर ममाथि अन्याय भएपछि म एक नागरिकको हैसियतमा अदालत जानुपरेको हो, उनको दाबी थियो । स्थायी घर डोटी भएका शाहीले संविधानको धारा ४६ तथा १३३ (२) र (३) अनुसार उत्प्रेषण परमादेशलगायत अन्य उपयुक्त आदेश जारी गरिपाऊँ भनी मुद्दा हालेका हुन् । शाहीले आफू सेनामा प्रवेश गर्नुअघि नै २०४३ साल भदौ १६ मा जिल्ला प्रशासन कार्यालय काठमाडौंबाट नेपाली नागरिकताको प्रमाणपत्र लिएको उल्लेख गरेका थिए । नागरिकताको प्रमाणपत्रमा आफ्नो जन्ममिति २०२३ साल पुस २३ रहेको शाहीले दाबी गरेका छन् । नेपाली सेनाको सहायक सेनानी पदमा प्रतिस्पर्धा गर्दा मैले तिनै शैक्षिक प्रमाणपत्र र नेपाली नागरिकताको प्रमाणपत्र पेस गरी सेवा प्रवेश गरेको हुँ । म २०४३ फागुन ३ देखि सहायक सेनानी पदबाट नेपाली सेनामा प्रवेश गरी विभिन्न समयमा पदोन्नति भई हाल उपरथी पदमा कार्यरत छु, शाहीको रिट निवेदनमा उल्लेख थियो । यसअघि नागरिकताको प्रमाणपत्रमा फरकफरक रहेको जन्ममितिलाई पनि शाहीले सच्याइसकेका छन् । उनले आफ्नो नागरिकतामा जन्ममिति २०२३ साल पुस २३ भए पनि एसएलसीलगायत शैक्षिक प्रमाणपत्रमा त्योभन्दा एक दिनअघि २०२३ साल पुस २२ उल्लेख थियो । जसले गर्दा उनको नागरिकताको प्रमाणपत्र र शैक्षिक प्रमाणपत्रको जन्ममितिमा एक दिन फरक परेको थियो । शाहीले शैक्षिक प्रमाणपत्रबमोजिम नै जन्ममिति कायम गर्न माग गर्दै जिल्ला प्रशासन कार्यालय काठमाडौंमा आवश्यक कागजपत्रसहित निवेदन दिएका थिए । जिल्ला प्रशासनले त्यसैअनुसार उनको जन्ममिति २०२३ पुस २२ गते कायम गरी प्रतिलिपि नागरिकता दिएको थियो । उनले सच्याइएको नागरिकता यसअघि नै सेनालाई बुझाएका थिए । उक्त नागरिकतालाई सेनाले मान्यता दिइसकेको उनले बताए ।अहिलेको विषय भनेको नागरिकता वा जन्ममिति नभएर स्कुलले नेपाली मितिलाई अंग्रेजीमा उल्था गर्दा सर्टिफिकेटमा गरेको गल्तीको कुरा थियो र त्यसलाई नियमअनुसार सच्याएर जंगीअड्डामार्फत स्वीकृतिका लागि रक्षा मन्त्रालयमा पठाइएको थियो तर निर्णय उमेरको सम्बन्धमा पो आएछ, जन्ममिति नै परिवर्तन भएछ, शाहीले भने । उनले आफ्नो नागरिकताको प्रमाणपत्र, परीक्षा नियन्त्रण कार्यालयबाट जारी गरिएको एसएलसीको प्रमाणपत्र र स्नातक तहको शैक्षिक प्रमाणपत्रमा समेत जन्ममिति २०२३ साल पुस २२ गते नै रहेको बताए । यसअघि अर्का सहायक रथीले पनि आफूमाथि अन्याय भएको भन्दै नेपाली सेनाविरूद्ध सर्वोच्चमा मुद्दा दायर गरेका थिए । सहायक रथी मधुकरसिंह कार्कीले ०७९ कात्तिक २९ मा हालेको मुद्दामा न्यायाधीश अनिलकुमार सिन्हाको एक इजलासले मंसिर पहिलो साता उनकै पक्षमा अन्तरिम आदेश जारी गर्दै सेनालाई १५ दिनभित्र जवाफ दिन भनेको थियो । अमेरिकामा तीन वर्ष सेनाको तर्फबाट सैनिक सहचारी बसेका कार्कीले आफूलाई प्रशिक्षणका लागि नेसनल डिफेन्स कोर्स (एनडीसी) वार कलेजमा विदेश नठाएको भन्दै अदालतमा रिट दायर गरेका हुन् । उनले प्रधानसेनापतिको कार्यालय र सैनिक सचिव विभागलाई प्रतिवादी बनाएका थिए । कानुनी सम्बन्धमा देखिएका विवाद निरूपण गर्न सेनाभित्रै प्राड विवाक भए पनि कार्की सर्वोच्च अदालत पुगेका हुन् । कार्कीले अमेरिकास्थित नेपाली दूतावासमा सैनिक सहचारीका रूपमा सन् २०१९ देखि २०२१ सम्म काम गरेका थिए । तर, उनको वासिङ्टन बसाइ विवादमुक्त रहन सकेको थिएन । कार्कीले आफ्नो सेवाको दौरान अमेरिकाका लागि तत्कालीन राजदूत अर्जुन कार्कीको निर्देशनमा एनसेलको स्वामित्व खरिदबिक्रीको समयमा अन्तर्राष्ट्रिय तहमा नेपालका तर्फबाट मुद्दा लड्नका लागि कानुनी परामर्शदाता नियुक्त गर्दा र वासिङ्टन डीसीस्थित राजदूत निवासका लागि भवन खरिद गर्दा कागजपत्रहरूमा हस्ताक्षर गरेका थिए । राजदूत कार्कीले आफ्नै निर्देशनमा नियोग प्रमुखको हैसियतमा सैनिक सहचारी कार्कीलाई आवश्यक कागजपत्रमा हस्ताक्षर गराएको कान्तिपुरलाई बताए । तर, सेनाको कार्यविधिअनुसार सैनिक सहचारीले कूटनीतिक मिसनहरूमा आर्थिक लेनदेनमा हस्ताक्षर गर्न नपाउने उल्लेख छ । परराष्ट्र मन्त्रालय र त्यहाँका अधिकारीहरूले भने यस विषयमा औपचारिक वा अनौपचारिक रूपमा कुनै धारणा बाहिर ल्याएका छैनन् । उक्त विषयलाई लिएर प्रश्न उठ्न थालेपछि जंगीअड्डाले गोप्य रूपमा सहायक रथी कार्कीमाथि गत वर्ष उपरथीको नेतृत्वमा कोर्ट अफ इन्क्वायरी (छानबिन) गराएको थियो । दूतावासमा कार्कीले खेलेको भूमिकालाई लिएर रक्षा मन्त्रालयले समेत पत्राचार गरी जवाफ मागेपछि जंगीअड्डाले छानबिन समिति गठन गरेको हो । उक्त समितिले सैनिक सहचारीले दुवै घटनामा हस्ताक्षर गर्न नमिल्ने भन्दै सहायक रथी कार्कीलाई सचेत गराएको थियो । सचेत गराएपछि सेनाभित्र भविष्यमा पाउने वा लिनुपर्ने आवश्यक सैनिक तालिम र बढुवामा समेत असर पर्छ । कार्कीले त्यही नजिरका आधारमा आफूलाई नेसनल डिफेन्स कोर्स (एनडीसी) मा सहभागी नगराउने संकेत पाएपछि प्रधानसेनापति प्रभुराम शर्मालाई गुहारेका थिए । स्रोतका अनुसार प्रधानसेनापति शर्माले यस सम्बन्धमा आफूले केही गर्न नसक्ने जनाउँदै आवश्यक कानुनी प्रक्रिया चाल्न भनेपछि कार्की अदालत पुगेका हुन् । कार्कीले यो वर्ष नेसनल डिफेन्स कोर्स (एनडीसी) का लागि विदेश जान नपाए यही पदबाट बिदा हुनुपर्ने हुन्छ । एनडीसी तालिम नलिएका सैनिक अधिकृतहरू उपरथीमा बढुवा हुन पाउने व्यवस्था कानुनमा छैन ।यस्तै, गत माघमा सेनाका तत्कालीन उपरथी अनन्त कार्कीले जंगीअड्डाले आफ्नो पदावधि नथपेर अन्याय गरेको भन्दै रक्षामन्त्रीसमेत रहेका प्रधानमन्त्री शेरबहादुर देउवासक्षम गुनासो पोखेका थिए । प्रधानसेनापति शर्मा र दुई रथीपछि चौथो वरीयतामा रहेका कार्कीले प्रधानमन्त्रीको निजी सचिवालय सिंहदरबार पुगेर अघिल्लो वर्ष माघ ४ मा पदावधि थपिदिन आग्रह गर्दै निवेदन दिएका थिए । तर, माग सम्बोधन नभएपछि उनले अवकाश पाएका थिए ।"
त्रिविको नक्कली परीक्षक खोज्दै अख्तियार,"सुदीप कैनी (काठमाडौं)अख्तियार दुरुपयोग अनुसन्धान आयोगले उत्तरपुस्तिका परीक्षण गरेको भन्दै नक्कली कागजपत्र बनाएर त्रिभुवन विश्वविद्यालय परीक्षा नियन्त्रण कार्यालयबाट २६ लाखभन्दा बढी रकम ठगी गर्ने व्यक्तिको खोजी थालेको छ । अख्तियारले तस्बिरसहितको मानिस पहिचानसम्बन्धी सार्वजनिक सूचना जारी गरेर ती व्यक्तिबारे पहिलो जानकारी दिनेलाई ५० हजार नगद पुरस्कार दिने घोषणा गरेको छ । अख्तियारले गत पुस १३ मा आफ्नो वेबसाइटमा उक्त सूचना राखेको थियो । गत साता सञ्चारमाध्यममार्फत सूचना जारी गर्दा पनि व्यक्ति पहिचान हुन नसकेपछि आइतबार त्रिविका विभिन्न निकायमा उक्त सूचना टाँसिएको छ । अख्तियारका प्रवक्ता श्यामप्रसाद भण्डारीले अनुसन्धानको विषयमा थप खुलाउन नमिल्ने बताए । त्रिविको परीक्षा नियन्त्रण कार्यालयले भने किर्ते कागजात बनाई रकम लिने व्यक्तिको खोजी भइरहेको जनाएको छ । परीक्षा नियन्त्रक पुष्पराज जोशीले पनिकाको आग्रहमा बदमासी गर्ने व्यक्तिको खोजी भएको बताए । घटना २०७५ अघिको हो । नक्कली कागजात बनाई ती व्यक्तिले त्रिविबाट २६ लाखभन्दा बढी रकम लिएको एक कर्मचारीले बताए । कार्यालयले उत्तरपुस्तिका परीक्षण गरेबापत परीक्षकलाई रकम उपलब्ध गराउँछ । ती व्यक्तिले उत्तरपुस्तिका परीक्षण गरेको कागजात बनाएर, रकम पाउन माग फारामसमेत बनाएर, डेपुटी परीक्षा नियन्त्रकको किर्ते हस्ताक्षर गरेर पटकपटक रकम लिएको देखियो, ती कर्मचारीले भने, परीक्षा नियन्त्रण कार्यालयबाट चेक बुझेर बैंकमा रकम साट्दै गरेको सीसीटीभी फुटेजका आधारमा बदमासी गर्ने व्यक्तिको खोजी भइरहेको छ । ती व्यक्तिले फर्जी व्यक्तिको नामबाट कागजात बनाई उसैको नाममा चेक बनाएर नगद सटही गरेको उनको भनाइ छ । चेक चितवन, काठमाडौंलगायत फरकफरक स्थानबाट साटिएको थियो ।परीक्षा नियन्त्रक जोशीले डेपुटी परीक्षा नियन्त्रकको हस्ताक्षरमा शंका लागेर सोधपुक्ष गर्दा बदमासी भएको फेला परेको थियो । यस विषयमा प्रहरीको केन्द्रीय अनुसन्धान ब्युरो (सीआईबी) र काठमाडौं प्रहरी परिसरले समेत छानबिन गरिसकेका छन् । यी निकायको छानबिनबाट मुख्य व्यक्ति पहिचान हुन नसकेपछि उक्त विषय अख्तियारसम्म पुगेको ती कर्मचारीको भनाइ छ । प्रहरी र अख्तियारले पनिकाका विभिन्न कर्मचारीको समेत बयान लिइसकेको छ । मुख्य व्यक्ति पहिचान हुन नसक्दा कर्मचारीको केकति संलग्नता छ भन्ने छुट्याउन सकिएन, त्रिविका एक पदाधिकारीले भने, त्यसैले ती व्यक्तिको खोजीमा सबैको ध्यान केन्द्रित गरिएको छ । दीक्षान्त समारोहको अवधिमा पनिकामा अत्यधिक भीड हुने गर्छ । ती व्यक्तिले त्यही अवधिमा उत्तरपुस्तिका परीक्षण गरेको दाबी गर्दै रकम लिने गरेको गोप्य शाखाका कर्मचारीहरू बताउँछन् । किर्ते कागजात बनाएर ती व्यक्तिले लेखापाललाई झुक्याउन सफल भएको केही कर्मचारीको भनाइ छ भने केहीले परीक्षा नियन्त्रण कार्यालयका कर्मचारीको मिलेमतोबिना यी सबै काम गर्न सम्भव नहुने दाबी गरेका छन् । केही कर्मचारीमाथि शंका गरेर अनुसन्धान पनि जारी राखिएको स्रोतले जनायो ।"
पोखरा विमानस्थल : प्रसन्नता र प्रश्न,"आधा शताब्दीदेखिको सपना र दशक लामो गृहकार्यको उपलब्धिस्वरूप पोखरामा अन्तर्राष्ट्रिय विमानस्थल निर्माण सम्पन्न भई उद्घाटन हुनु निःसन्देह खुसीको कुरा हो । अन्नपूर्ण हिमशृंखलाको आँगन पोखराको पर्यटकीय सम्भावनालाई यो विमानस्थलले अझै व्यापक बनाउने अपेक्षा राख्न सकिन्छ । चौबीसै घण्टा उडानअवतरण गर्न सकिने पूर्वाधार र देशमै पहिलो पटक प्यासेन्जर बोर्डिङ ब्रिज सुविधासहितको विमानस्थलले तालहरूको सहरका रूपमा परिचित यस सुन्दर नगरीमा अझै हिस्सी थप्ने निश्चित छ । तथापि, महँगो ऋण लिएर बनाइएको विमानस्थल सञ्चालनमा उचित ध्यान पुर्याइएन भने अहिले हर्षबढाइँको विषय बनेको यो परियोजनाले कुनै विन्दुमा पुगेर मुलुकलाई पिरोल्न पनि सक्छ । तसर्थ, राष्ट्रिय गौरवको नाम दिइएको यस विमानस्थललाई बेलैदेखि सुव्यवस्थित ढंगले चलाउने प्रबन्ध मिलाउनु अपरिहार्य छ । पुरानो विमानस्थलदेखि तीन किलोमिटर पूर्व छिनेडाँडा क्षेत्रको २ सय हेक्टर क्षेत्रफलमा निर्मित विमानस्थलको आइतबार उद्घाटन भए पनि अन्तर्राष्ट्रिय उडान भने फागुन दोस्रो सातापछि मात्रै हुनेछ । पुस अन्तिमसम्म एरो थाईले क्यालिब्रेसन (यान्त्रिक परीक्षण) उडानको विस्तृत प्रतिवेदन बुझाउने तालिका छ । त्यसपछि नागरिक उड्डयन प्राधिकरणले अन्तर्राष्ट्रिय नागरिक उड्डयन संगठन (आईकाओ) को प्रावधान अनुसार एआईपी (एरोनटिकल इन्फर्मेसन पब्लिकेसन) मा त्यसलाई प्रकाशन गर्नेछ, जसको अवधि ४२ दिन हुन्छ । अनि मात्रै यो विमानस्थल अन्तर्राष्ट्रिय उडानका लागि योग्य मानिनेछ । आशा गरौं, योजना अनुसारै अन्तर्राष्ट्रिय उडान थालिनेछ, र गत जेठमा मात्रै सञ्चालनमा ल्याइएको भैरहवास्थित मुलुकको दोस्रो अन्तर्राष्ट्रिय विमानस्थलकै नियतिबाट यो नगुज्रियोस् भनेर पनि उत्तिकै हेक्का पुर्याइनेछ । चिनियाँ ऋणमा बनेको पोखरा विमानस्थलबारे आजै सम्पूर्ण रूपमा नकारात्मक दृष्टिकोण राख्न पक्कै जरुरी छैन, तर यसको अर्थ यो परियोजनाउपर आलोचनात्मक चेत नै राख्न हुन्न भन्ने होइन । मुलुकको आफ्नै क्षमताले बनेका होऊन् या विदेशी अनुदानऋणमा, जुनसुकै परियोजनाको पनि हरकोणबाट लाभलागत विश्लेषण गरिएको हुनुपर्छ, त्यही अनुरूप त्यसको सञ्चालनमा ध्यान दिइनुपर्छ । ऋणमार्फत बनाइने परियोजनाका हकमा त झनै सतर्कता अपनाउनुपर्छ । त्यस हिसाबले यो विमानस्थल पनि प्रश्नातीत छैन । सर्वप्रथम त, उद्घाटनको पूर्वसन्ध्यामा काठमाडौंस्थित चिनियाँ दूतावासले यो विमानस्थल आफ्नो महत्त्वाकांक्षी परियोजना बेल्ट एन्ड रोड इनिसियटिभ (बीआरआई) को एक हिस्सा भएको बताएको छ । नेपालले यसअघि नै बीआरआईमा हस्ताक्षर गरिसकेको सन्दर्भमा यो विमानस्थल उक्त परियोजनाकै एक हिस्सा नै हो भने पनि खासै फरक पर्ने त केही होइन, तर नेपाली अधिकारीहरूले यसलाई चिनियाँ बुझाइ मात्र भएको र दस्तावेजले त्यस्तो नबोल्ने बताएका छन् । यो फरकफरक धारणा आफैंमा आश्चर्यर्जनक छ । तात्त्विक अन्तर धेरै नपर्ने भए पनि बीआरआई आफैंमा भूराजनीतिक परियोजना भएकाले यस्ता विषयहरू पारदर्शी र दुवै देशका अधिकारीहरूको न्यूनतम समान बुझाइमा आधारित हुन जरुरी छ । कम्तीमा जे हो त्यो दस्तावेजमा बोलिनुपर्छ, जे होइन त्यो भनिनु हुन्न । विमानस्थल निर्माणबारे दुई देशका अधिकारीहरूले पटकपटकको वार्तापश्चात् ऋण सम्झौता गरे पनि यो काम पारदर्शी तवरले भएको भने थिएन । कतिपय वैदेशिक परियोजनाका दस्तावेजजस्तो यो सम्बन्धी कागजात सार्वजनिक पहुँचमा पनि छैन । नेपाल सरकारले सन् २०१६ मार्चमा चीनसित यो विमानस्थल बनाउन करिब साढे २१ करोड अमेरिकी डलर ऋण लिने सम्झौता गरेको थियो । यसको २५ प्रतिशत निर्ब्याजी हो भने बाँकीको वार्षिक २ प्रतिशतका दरले ब्याज तिर्नुपर्छ । ऋणको अवधि २० वर्षको मात्रै छ । वार्षिक १ प्रतिशतभन्दा कम ब्याज तिर्नुपर्ने र लामो भाका भएकालाई मात्र सहुलियतपूर्ण ऋण मान्न सकिन्छ । पोखरा विमानस्थलका हकमा नेपालले वार्षिक ३२ लाख डलरजति त ब्याज मात्रै तिर्नुपर्छ । ऋणको साउँ र विमानस्थल सञ्चालन खर्च छँदै छ । त्यस हिसाबले साउँब्याज तिरेर, सञ्चालन खर्च धानेर विमानस्थललाई लाभको परियोजना बनाउन र एउटा खराब नमुना बन्नबाट रोक्न सरकारले आजैदेखि हरसम्भव उपाय लगाउनुपर्छ । अहिलेलाई अन्तर्राष्ट्रियतर्फ बुद्ध एयरले पोखराबाट बनारस उडानका लागि पहल गरेको छ । अन्य विदेशी वायुसेवाले पनि मौखिक रूपमा पोखराबाट उडान भर्न चासो देखाएका छन् भनिएको छ, जसलाई मूर्त रूप दिन नेपाली पक्षले पनि उचित तदारुकता देखाउनुपर्छ । वार्षिक ८ लाखसम्म यात्रुको आवागमन धान्न सक्ने भनिएको विमानस्थलको आन्तरिकतर्फ दैनिक ४८ र अन्तर्राष्ट्रियतर्फ ६ वटा उडान तथा अवतरण गर्ने क्षमता छ, जसबाट अधिकतम लाभ लिन कुनै कसर बाँकी राख्नु हुँदैन । जसरी हुन्छ, प्रभावकारी सञ्चालन गरेर विमानस्थललाई साँच्चिकै गर्व गर्न लायक बनाउनुपर्छ ।"
अब अन्तर्राष्ट्रिय उडानको प्रतीक्षा,उद्घाटन गर्नु ठूलो कुरा होइन । नियमित सञ्चालन गर्नु ठूलो कुरा हो । यति सानो देशमा चारवटा अन्तर्राष्ट्रिय विमानस्थलको किन खाँचो पर्यो ? विदेशी ऋण तिर्न नसके के हुन्छ ? भएको एउटा अन्तर्राष्ट्रिय विमानस्थललाई व्यवस्थित गरेर चुस्त पार्न सकिएको छैन । गौतमबुद्ध विमानस्थल पनि निर्माण सम्पन्न भएर पनि बन्दप्रायः छ । पोखरा विमानस्थलको पनि हालत यस्तै हुन सक्ला । रिजाल कान्छो
प्रचण्ड ३०,"घरेलुबाह्य शक्ति सन्तुलनचीन, भारत र अमेरिकाजस्ता शक्तिराष्ट्रहरूको स्वार्थद्वन्द्व बढिरहँदा तेस्रो पटक प्रधानमन्त्री बनेका प्रचण्डका आगामी दिन कम्ती चुनौतीपूर्ण हुनेछैनन् । उनका घरेलु र बाह्य मुख्य दुई चुनौती हुनेछन् । पहिलो, संसद्को गणितमा माओवादीको हैसियत महत्त्वपूर्ण भए पनि सानो छ । प्रचण्डको बाध्यता एमाले लगायतका गठबन्धन दलको समर्थनको बलमा टिक्नु छ । ओलीटेकोमा अडेका छन् उनी । सरकारप्रति आम रूपमा उत्साह छैन । त्यसकारण गठबन्धनलाई रिझाउनुपर्नेछ, जनतालाई भरोसा र उत्साह जगाउन सुशासनको प्रत्याभूति दिनुपर्नेछ । त्यस्तो प्रत्याभूतिको सुरुआत बन्न सक्छ उच्चस्तरीय सम्पत्ति छानबिन आयोग । चुनावका बेला लाभको पदमा बस्ने नेताकर्मचारीको सम्पत्ति छानबिन गर्ने प्रतिबद्धता गरेका प्रचण्डले आफूसहित लाभका पदमा बसेकाहरूको सम्पत्ति छानबिन गर्न शक्तिशाली आयोग बनाउन सक्लान् ?प्रचण्डले आर्थिक विकास र समृद्धिको नारा फलाकेको धेरै भयो । चरम आर्थिक संकटका दिनहरू नजिकिँदै गर्दा उनले ती नारालाई कसरी मूर्तरूप देलान् ? संविधानको संस्थागत विकास र संघीयताको सबलीकरण आदि मुद्दामा उनी कति खरो उत्रिएलान् ? चुनौतीका चाङ छन् । दोस्रो, मुलुकलाई भूराजनीतिक जटिलतामा फस्न नदिनु अर्को मुख्य चुनौती हो । त्यसका लागि उनले सुझबुझपूर्ण परराष्ट्रनीतिलाई व्यवहारमा अंगीकार गर्न सक्नुपर्छ । शक्तिराष्ट्रहरूसँगको सम्बन्धमा प्रचण्डको छवि गतिलो छैन । अहिले उनलाई प्रोचाइना ट्याग लागेको छ, तर कुनै बेला उनलाई भारतपरस्त को आरोप लाग्थ्यो । चीनबाट आयातित राजनीतिलाई शिरमा राखेर माओवादी जनयुद्ध लडेका प्रचण्ड विद्रोहकालको धेरै समय भारतमै रहे । नेपालमा नियन्त्रित अस्थिरता रुचाउने भारतले त्यो कालमा माओवादीलाई आश्रय पनि दियो । शान्ति र संविधान निर्माणकालमा पनि प्रचण्ड कहिले भारत त कहिले चीननजिक पुगेको आरोप लाग्थ्यो । पहिलो पटक प्रधानमन्त्री हुँदा पहिलो विदेश भ्रमण चीन गरेर उनले भारतलाई चिढ्याए । २०७३ मा दोस्रो पटक प्रधानमन्त्री हुँदा भारतसमीप पुगे, चीनसँग चिसोपना बढ्यो । उनले चीन सरकारको वान बेल्ट वान रोड (ओबीओआर, जसलाई अहिले बीआरआई भनिन्छ) अवधारणामा सहमति जनाएर त्यो चिसोपना केही हटाउने प्रयत्न गरे । यद्यपि सारमा, सत्ताशक्तिका लागि जता पनि ढल्किन सक्ने छवि बनेको छ प्रचण्डको । त्यसकारण यति बेला प्रोचाइना ट्याग हटाउनु उनको मुख्य चुनौती हो । चीनसँग नजिक हुँदैमा भारत सशंकित हुनुपर्दैन भन्ने विश्वास दिलाउन सक्नुपर्छ । शक्तिराष्ट्रहरूका उचित चासो सम्बोधन गर्दै अन्तर्वार्तामा भनेजस्तै प्रचण्डले प्रोनेपाल लाइन व्यवहारमै अंगीकार गर्न सक्लान् ?"
भुइँमान्छेको चीत्कार,"रूपाको मौनता नेहाको विद्रोह समाचार पढेर साह्रै खिन्न भइयो । दाइजोको कमीको बहानामा पछिल्लो समय धेरै महिलाले घरेलु हिंसा खेपेको सार्वजनिक भइरहेको छ । केही महिनाअघि यस्तै एउटा घटना सार्वजनिक भएको थियो । काठमाडौंको प्रतिष्ठित अस्पतालका चिकित्सक पंकज चौधरीले मागेजति दाइजो दिए पनि पुनः काठमाडौंमा घरको माग गर्दै अनेकन् अमानवीय व्यवहार गरेपछि नेहा चौधरीले पतिविरुद्ध मुद्दा दायर गरिन् । जिल्ला अदालत महोत्तरीले नेहाका पक्षमा आदेश त दियो, तर न्यायका नाममा झारा टार्ने किसिमले मात्र । यसले पीडकलाई नै बल पुगेको छ । त्यस्तै २०६६ पुसमा दाइजो कम भएको बहाना झिकेर धनुषाकी रूपा कर्णलाई पनि आफ्नै घरपरिवार मिलेर झुन्ड्याएर हत्या गरिएको थियो, जसको पीडितले अझै न्याय पाउन सकिनन् । अदालतले हत्या गरेको ठहर त गर्यो तर समयमै हत्यारालाई पक्राउ गरी कानुनी कारबाही गर्न सकेन । रूपाका बाबुआमा डर, त्रासमा दिन बिताइरहेका छन् । रूपाको ससुरा समातिए पनि अहिले छुटिसके । दाइजोका नाममा घरेलु हिंसा गर्नेलाई प्रहरीले किन प्रक्राउ गर्न सक्दैन ? दबाबपछि पक्राउ गरिहाले पनि मुद्दा चलाउन किन आलटाल गर्छ ? बरु उल्टै पीडितलाई नै सजाय किन गरिन्छ ? अपराध र अन्याय गर्ने जोसुकैलाई कानुनको कठघरामा किन ल्याउन सकिँदैन ? चिकित्सकजस्तो ओहोदाको व्यक्तिलाई नेपाल मेडिकल काउन्सिलले लाइसेन्स खोस्ने हिम्मत गर्न किन सक्दैन ? गंगाराज अर्याल, पाणिनि८, अर्घाखाँची"
सार्वजनिक संस्थाको दलीयकरण,"प्राज्ञिक क्षेत्र, कूटनीतिक नियोग होस् या विभिन्न निकायका महत्त्वपूर्ण पद नै किन नहोस्, दलको टीका लगाउने, नेताको अघिपछि लाग्नेहरूले ओगट्ने गरेको चर्चा व्याप्त छ । राजनीतिको दुर्गन्ध शिक्षा, निजामती कर्मचारी, न्यायिक क्षेत्र सबैतिर व्याप्त छ । पूर्वप्रधानन्यायाधीश चोलेन्द्रशमशेर जबरालाई एउटा राजनीतिक पक्षले काखी च्यापेको र पछिकाले पेन्डुलम बनाएर ढुनमुन्याएको सन्दर्भलाई राजनीतिक धावाको परिणति मान्न सकिंँदैन र ? एउटा मात्र उदाहरण हेरौं देशविदेशमा चर्चित प्राचीन संस्कृत भाषाको संरक्षण, संवर्द्धन र प्रवर्द्धन गर्ने हेतुले स्थापना भएको दाङस्थित संस्कृत विश्वविद्यालयमा विभिन्न दलमा आबद्ध विद्यार्थी नेतादेखि कर्मचारीसम्मले पटकपटक एकअर्काको कठालो समात्ने प्रवृत्ति लज्जाको विषय बनेको छ । यावत् राजनीतिक विसंगति, बेथिति, स्वार्थबीच नयाँ बनेको सरकारले न्यूनतम साझा कार्यक्रम निर्माण गरी कार्यान्वयनमा ल्याउने योजना बनाएको छ । यसबाट मुलुकमाथिको कालो बादल क्रमशः हट्दै जाला कि भन्ने आशा राख्न सकिन्छ । भुवनेश्वर शर्मा, चन्द्रागिरि२, काठमाडौं"
नाम फरक परेछ,धेरै वर्षपहिलेको घटनामा आधरित फिचर हुनुका साथै मेरो स्मृतिमा आएको मलिनतादोषका कारण गत शनिबारको कोसेलीमा प्रकाशित चार्ल्स शोभराज सम्बन्धी मेरो लेखमा भक्तपुर जिल्ला अदालतमा चार्ल्स शोभराजविरुद्ध चलेको कर्तव्य ज्यान मुद्दा क्यानेडियन नागरिक लरेन्ट अर्मान्ड क्यारेरेको हत्या सम्बन्धी हुनुपर्नेमा अन्यथा भएकाले क्षमायाचनाका साथ भुल सुधार गरेको छु । हरि अधिकारी
नयाँ राष्ट्रिय मेलमिलाप,"नेपाली राजनीतिमा राष्ट्रिय मेलमिलाप विशिष्ट अवधारणा हो । यस पदावलीको जन्म बीपी कोइरालाबाट खास ऐतिहासिक समयमा भएको थियो । २०३६ सालको ऐतिहासिक जनमतसंग्रह अघि र पछि नेपाली कांग्रेसको राजनीतिलाई नयाँ जीवन दिन बीपीले यस पदावलीको व्यापक प्रयोग गरे । कांग्रेसको राजनीतिक जीवन तरंगित पार्ने दृष्टिकोणबाट उनको प्रयोग धेरै हदसम्म सफल पनि भयो । तर तत्कालीन परिवेशमै राष्ट्रिय मेलमिलापको अवधारणा र प्रयोगमा धेरै सीमा थिए । त्यो सीमालाई ठम्याउन नसक्ने कांग्रेसका नेताहरूबाट नयाँ राष्ट्रिय मेलमिलापको अपेक्षा राख्न सकिँदैन । बीपी करिब आठ वर्षको बन्दी जीवनपछि सुन्दरीजल कारागारबाट छुटे । त्यसपछि उनले हठात् हिन्दुस्तान गएर बस्ने निर्णय गरे । सो निर्वासनकालमा बनारसमा रहँदा उनले सशस्त्र संघर्षको वकालत गरे । जसरी सशस्त्र संघर्षको वकालत गरे, त्यो अनुरूप क्रान्तिका लागि ठोस तयारी गरेनन् । त्यो वकालत र अपरिपक्व तयारीको परिणामस्वरूप कांग्रेसमा आबद्ध युवाले केही दुस्साहसी एवं हिंस्रक काम गरे । विमान अपहरण गरे । राजा वीरेन्द्रउपर विराटनगरमा बम प्रहार भयो । त्रासद तरिकाले ओखलढुंगा काण्ड घटित भयो । तर कांग्रेसी कार्यकर्तामाझ र जनस्तरमा हिंसात्मक संघर्षप्रति उत्साह जागेन । केही होनहार युवा र विद्यार्थीहरूको मार्मिक बलिदान भयो । ती क्षतिका कारण बीपीको संवेदना पनि मर्माहत भयो । यता नेपालमा कांग्रेसका कार्यकर्ताहरूको बलिदानबाट आघात पुगेका बेला उता छिमेकी राष्ट्रहरूको राजनीति संकटग्रस्त थियो । भारतमा इन्दिरा गान्धीले संकटकाल लादेको व्यवस्थालाई जयप्रकाश नारायणको सम्पूर्ण क्रान्तिको आह्वानले झस्काएको थियो । बंगलादेश नयाँ राष्ट्र बने पनि मुजिबुर रहमानको हत्या भएको थियो । यी घटनाहरू बीपीको राष्ट्रिय मेलमिलापका लागि निर्णायक थिएनन् तर उनका निर्णयलाई प्रभावित गर्न सहायक थिए । शीतयुद्धकालीन त्यस समयमा कतै नेपाल थप अप्ठेरोमा पर्छ कि भन्ने सोच बीपीमा रह्यो । तर त्योभन्दा बढी उनलाई निजी स्वास्थ्य र आफ्नो राजनीतिक विरासत के होला भन्ने सवालले गाँजेको थियो । जीवनको उत्तरार्द्धमा सबै बाह्य परिवेशभन्दा बढी आफ्नो राजनीतिक विरासतलाई निर्णायक मोड दिने हुटहुटी बीपीमा थियो । राष्ट्रिय मेलमिलाप त्यही छटपटीको उपज थियो । राष्ट्रिय मेलमिलापभन्दा पहिले बीपीले कुनै तयारीबेगर क्रान्तिको सपना देखे । २००७ सालको सेरोफेरोमा जस्तै भारतको साथसहयोगलाई बढी प्राथमिकता दिए । तर किशोरकिशोरीलाई उद्वेलित बनाउँदै क्रान्तिकारी सपना देखाए । राजतन्त्रलाई विस्थापित गर्ने कुरा गरे । त्यस समय उनले कल्पना गरेको राष्ट्रियताभित्र राजतन्त्रका लागि न सकारात्मक दृष्टिकोण थियो न कुनै ठाउँ । तर ओखलढुंगा काण्डले मर्माहत बनेपछि राष्ट्रिय एकता तथा मेलमिलापपछिको सोच अर्कै रह्यो । उनले राजतन्त्रका लागि पूर्ण सकारात्मक दृष्टिकोण प्रस्तुत गरे । राजासँगको मेलमिलाप अत्यावश्यक छ भन्न थाले । त्यस नयाँ नारामा निहित अवधारणा र राजनीतिक दाउपेचले तत्कालीन परिवेशमा कांग्रेस र राजसंस्थाबीच रहेको मुठभेडको मनस्थितिलाई मत्थर बनायो । व्यवस्थाबाट प्रताडित रहेका कांग्रेस कार्यकर्ताले क्रान्तिको भारी बिसाउँदै हल्का महसुस गरे । कांग्रेसको राजनीतिक जीवनमा अर्कै किसिमको हलचल आउन थाल्यो । २०१७ सालयता राजसंस्थाको संरक्षणमा झाँगिएको नवोदित मध्यम वर्गले पनि बीपीको आह्वानबाट राहत महसुस गर्न थाल्यो । पञ्चायत व्यवस्थाले प्रारम्भिक पन्ध्र वर्ष छिचोल्दा मुलुकको भौतिकसामाजिक परिस्थितिमा थुप्रै परिवर्तन आएका थिए । बाटाघाटा थपिएकाले आवागमन धेरै सहज बनेको थियो । व्यापारिक गतिविधि र कलकारखानाहरू बढिरहेका थिए । देशभित्रै स्कुलकलेज फैलिएका थिए । दरबारको संरक्षण पाएको वर्गले परिवर्तित परिस्थितिको फाइदा लिइरहँदा आमूल परिवर्तनको आकांक्षा नराख्ने मध्यम वर्गको विस्तारसमेत भइरहेको थियो । आफूलाई पञ्चायत व्यवस्थाकै संरक्षक सम्झने र दरबारको निहित स्वार्थमा रमाएको तप्काबाहेकको राजनीतिक वृत्तमा बीपीको नारा कर्णप्रिय सुनियो । धेरैका लागि बीपीले प्रस्ताव गरेको राष्ट्रिय मेलमिलाप सजिलो र आकर्षक नारा बन्यो । राष्ट्रिय मेलमिलाप अनाकर्षक लाग्ने एउटा महत्त्वपूर्ण तप्कामा माओ त्सेतुङको सांस्कृतिक क्रान्तिप्रति वशीभूत युवा थिए । उनीहरूमध्ये पनि राजसंस्थालाई राष्ट्रियताको प्रतीक ठान्नेको संख्या ठूलै थियो । मेलमिलाप राष्ट्रिय विशेषणमा समाहित भएकाले झापा विद्रोहका नायक ठानिएका र अन्य क्रान्तिकारीहरू अलमलिएका थिए । त्यसैले सांस्कृतिक क्रान्तिमा वशीभूतमध्ये धेरै सानो संख्याका युवा मात्रै बीपीको नाराप्रति आकर्षित थिएनन् । ती किशोरकिशोरी खासै संगठित थिएनन् । सामूहिक प्रयास गरिरहेकाहरू पनि ससाना समूहमा सीमित थिए । संगठित आधार कमजोर भएकाले समेत राष्ट्रिय राजनीतिलाई तरंगित पार्ने सामर्थ्य उनीहरूसँग थिएन, न राष्ट्रिय कद हासिल गरेका नेता नै उनीहरूसँग थिए । पुष्पलालको राजनीतिक नारा गौण भइसकेको थियो । बाँकी जो थिए, तीमध्ये अधिकांश कारागारभित्र निरुपाय थिए । यसै पनि राष्ट्रिय मेलमिलापको आह्वान राजा र राजसंस्थाप्रति लक्षित थियो । यस नयाँ नाराले नौलो जनवादको सपना बोकेका युवालाई न आकर्षित गर्यो न समेट्न सक्यो । बीपीले राष्ट्रिय एकता र मेलमिलाप आह्वान गरेको यो साता ४६ वर्ष भयो । यही अवसरमा नेपाली कांग्रेसका महामन्त्रीद्वय विश्वप्रकाश शर्मा र गगन थापाले दलका तर्फबाट नयाँ अपिलसमेत जारी गरे । उमेरका हिसाबले दुवै महामन्त्री लगभग त्यही समय जन्मिएका हुन् जुन समय बीपीले मेलमिलाप आह्वान गरेका थिए । अर्थात्, कांग्रेसभित्र तेस्रो पुस्ताका नेता । झन्डै पाँच दशकको यो समयावधिमा नेपाली जनजीवनको आधारभूत राजनीतिकसामाजिक परिस्थितिमा आमूल परिवर्तन आएको छ । बीपीले कहिल्यै नचाहेको र आफ्नो जीवनकालमा नचिताएको दिशामा मुलुकले पाइला चालेको छ । बीपीले मृत्युवरण गरेको पहिलो दशकमा, उनले कहिल्यै नचाहेको, कांग्रेस र कम्युनिस्टले मिलेर राजनीतिक संघर्ष गरे । बीपीले कल्पना गरेको भन्दा फरक तरिकाले पञ्चायत व्यवस्थाविरुद्ध लडे । पञ्चायत ढल्यो । निरंकुश पञ्चायत व्यवस्था ढलेसँगै लोकतान्त्रिक एकता र मेलमिलापको नयाँ अध्याय प्रारम्भ भयो । तर यो यात्रा सोचेजस्तो सहज रहेन । अद्यापि सहज छैन । बीपी बितेको दोस्रो दशक उनले आफ्नो राजनीतिक जीवनमा प्रयोग गरेको भन्दा फरक किसिमले माओवादीको हिंसात्मक संघर्ष प्रारम्भ भयो । माओवादीहरूको तयारी बीपीको भन्दा नितान्त भिन्न थियो । उनीहरूको राजनीतिक सोच फरक थियो । युद्धको रणनीति अलग थियो । त्यसैले बीपीको समयभन्दा फरक हिंसात्मक संघर्षले गर्दा देशमा नयाँ राष्ट्र निर्माण गर्ने सपनाको आँधी चल्यो । नयाँ थितिको काल्पनिकीमा राष्ट्रियताको परिकल्पना फराकिलो थियो । त्यो परिकल्पनाको केन्द्रमा सामान्यजन र उनीहरूको सांस्कृतिक विविधता रह्यो । नयाँ राष्ट्रियताको काल्पनिकी यति शक्तिशाली र वेगवान् थियो, बीपी नरहेको तेस्रो दशक नेपाल गणतान्त्रिक मुलुक बन्यो । यो यात्रा सहज थिएन । बीपीको समयमा नेपाल तराई कांग्रेसले राष्ट्रियताको दृष्टिकोणलाई फराकिलो बनाउने प्रयत्न गरे पनि त्यो असफल रह्यो । २०६४ सालको मधेश विद्रोहसम्म आइपुग्दा धेरै ऐतिहासिक फेरबदलको कारक मधेश विद्रोह भयो । त्यसैले बीपीले आफ्नो जीवनकालमा नचिताएको संविधानसभाको चुनावसमेत नेपाली जनताले गरे । जनसंघर्ष र जनआन्दोलनले थेगेको आकांक्षा र आत्मविश्वासका कारण मुलुक लोकतान्त्रिक गणतन्त्र बन्यो । बीपीले मृत्युवरण गरेको चौथो र पाँचौं दशक देश त्यही विषयलाई लिएर संघर्षरत छ, जुन सवाललाई स्थापित गर्न बीपीले जीवनभर संघर्ष गरे । त्यो हो जनतामुखी लोकतान्त्रिक थिति र मूल्यमान्यता । हिजो राजसंस्था र सामन्ती थितिले देश र जनतालाई गरिब बनाएको थियो, आज मुलुक र सामान्यजनलाई झन्झन् गरिब बनाउन नवशासक र नवसामन्त जन्मिएका छन् । हिजो मूलतः भारतमा जीविका धान्न जाने नेपालीहरू आज संसारभर जान बाध्य छन् । परिणामतः, जनजीविकाको आधारभूत परिस्थिति व्यापक फेरिएको छ । सञ्चारसँगै प्रविधिका क्षेत्रमा अकल्पनीय परिवर्तन आएको छ । यी सबै परिवर्तनका कारण मुलुकको संकट पनि झन्झन् गहिरिँदो छ । जनजीविकामा पराश्रित भइरहँदा मुलुकले स्वाधीन निर्णय गर्ने सामर्थ्य बेवारिसेजस्तो प्रतीत भएको छ । राष्ट्रियता कोरा नारामा अलपत्र देखिन्छ । शासन भनेको केवल सत्तालिप्सा मात्र देख्ने नेताहरूको हालीमुहालीबीच राजनीतिक अभ्यास दलहरूको गुट व्यवस्थापनमा खुम्चिएको छ । लोकतान्त्रिक थिति र संस्थाहरू नबन्न यस्तै सोच पर्याप्त छन् । मुलुकभित्र मुठभेडका अनेकौं आयाम गहिरिरहँदा पार्टीमा टुटफुटिया स्वार्थले घर बनाएको छ । शासकीय थितिलाई ससानो आर्थिक लाभले जनमुखी बनाउनबाट रोकेको छ । मुट््ठीभर धनाढ्यले यही थितिलाई लोकतन्त्र ठानेका छन्, धनी झन्झन् धनी भएका छन् । वर्गीय, जातीय, लैंगिक, क्षेत्रीय आकांक्षालाई संघीय अभ्यासले सम्बोधन गर्न सकेको छैन । दण्डहीनता धेरैमध्ये एउटा मूल शासकीय चरित्र बनेकाले समाजमा हिंसा थप मौलाएको छ । राज्य र सरकार सानो स्वार्थमै रुमलिएका छन् । यस्तोमा अबको बाटो के हो त ?अबको बाटो नयाँ राष्ट्रिय मेलमिलाप नै हो । हिजोको मेलमिलापले राजालाई केन्द्रमा राख्यो । अबको मेलमिलापमा जनतालाई केन्द्रमा राख्नुपर्छ । जनता केन्द्रमा रहनासाथ बहुपक्षीय संस्कृति र चौतर्फी द्वन्द्वबारे चासो बढ्छ । अझ प्रविधिले विश्वलाई अभूतपूर्व तरिकाले एकीकृत मात्र गरेको छैन, सर्वसाधारणलाई समेत शासन गरेको छ । ज्ञानविज्ञानमा भएको उन्नतिले वैश्विक स्तरमै वित्तीय प्रवाह र शक्तिसम्बन्धलाई झन् सीमित वर्गमा केन्द्रित गरेको छ । पर्यावरणीय विनाशले नेपाललाई मात्र होइन, विश्वलाई नै गाँजिरहेको छ । यी फेरबदलले जुन स्तरको वर्गीय र क्षेत्रीय विभेद निम्त्याएका छन्, तिनलाई ठम्याएर मुलुक हाँक्न सक्ने नेतृत्वको दरकार छ । यसैले नयाँ राष्ट्रिय मेलमिलापको आह्वान बीपीको समयभन्दा ज्यादा कठिन छ । सर्वप्रथम नयाँ राष्ट्रिय मेलमिलापको सैद्धान्तिक दृष्टिकोणबारे विचारको खाँचो छ । त्यस्तो दृष्टिकोणको अभावमा दलहरूबीचको भागबन्डा नै शासकीय थिति बन्ने हो । विभेद र शोषण चरम रहेको समाजमा दलका टाउकेहरू मिल्दैमा शासकीय थिति मिल्ने होइन । केही नेताले शान्तिका लागि हस्ताक्षर गर्दैमा समाजमा निहित अशान्ति लोप हुने होइन । नवनियुक्त प्रधानमन्त्रीले भर्खरै आश्वासन दिएजस्तै शान्ति प्रक्रिया टुंग्याउने कार्य यान्त्रिक कुरा होइन । समाजमा विद्यमान विषमता र बेरोजगारीलाई सम्बोधन गर्ने चेष्टा नगरी शान्तिपूर्ण सामाजिक परिस्थिति हात लाग्ने छैन । तर नेताहरूमा समाजको भयावह स्थिति आकलन गर्ने उत्सुकता देखिँदैन । कांग्रेसका महामन्त्रीद्वयले समेत नेतृत्व किन सत्ताच्युत भयो, त्यसको पारदर्शी छलफल र सुशासनसहितको सुदृढ लोकतन्त्र मात्र खोजेको सन्देश दिएका छन् । मेलमिलाप दिवसलाई सन्दर्भ बनाएर उनीहरूले गरेको नयाँ आह्वान यत्तिमै सीमित देखिन्छ । यस्तो आह्वान जरुरी छ तर पर्याप्त छैन । नयाँ पुस्ताका नेताले सृजनात्मकता प्रदर्शन गर्दै साहसका साथ नयाँ राष्ट्रिय संकल्प ल्याउनुपर्छ । एकता र मेलमिलापको अर्थ सामान्यजनले स्वामित्व लिन सक्ने लोकतान्त्रिक प्रक्रिया र मूल्यमान्यता नै हो । सुदृढ लोकतन्त्र जस्तो कोरा नाराले जनस्तरमा त्यस्तो विश्वास जगाउने सम्भावना छैन । केवल सुशासन मात्र भनेर पनि पुग्नेवाला छैन । एक्साइसौं शताब्दीमा दलीय गुटबन्दी र आन्तरिक व्यवस्थाबाट मात्र देशमा विद्यमान विषम विभेदको सम्बोधन हुँदैन । यसका लागि उपभोगवादी जीवनशैलीलाई प्रहार गर्ने समृद्धिका खाकाहरूबारे राष्ट्रिय विमर्श चाहिन्छ । यतातर्फ बेलैमा ध्यान पुगोस् ।"
चुनौतीका चाङमा न्यायिक नेतृत्व,"बिचौलियाको बिगबिगी न्यायपालिकाको सबैभन्दा ठूलो समस्या भनेकै बिचौलियाको बिगबिगी हो । जिल्ला तहदेखि सर्वोच्च अदालतसम्मै न्यायपालिका बिचौलियाको नियन्त्रणमा परेको छ । प्रधानन्यायाधीशको परिवर्तनसँगै बिचौलियाहरूका अनुहार भने फरकफरक हुने गरेका छन् । न्यायिक नेतृत्वको गम्भीर अठोटबिना यो समस्या टर्ने सम्भव छैन । समग्र न्यायपालिका परिवार नै यसप्रति पूर्ण रूपमा प्रतिबद्ध हुनुपर्छ । अन्त्यमा, नयाँ नेतृत्वमा यसअघिका प्रधानन्यायाधीशहरूमा भन्दा केही विशिष्ट प्रकृतिका गुणहरू छन् । थोरै बोल्ने र सकेसम्म विवादमा आउन नचाहने तथा विवादमा आउने कामसमेत नगरेका कामु प्रधानन्यायाधीशलाई विगतमै जसरी पद र सुविधा मात्रै प्रयोग गरेर जाने छुट छैन । न्यायपालिकाका कुनकुन विन्दुमा सुधार आवश्यक छ, ऐतिहासिक प्रतिवेदनले औंल्याएकै छ । ती सुधार नगरी नेतृत्वलाई अवकाश हुने छुट छैन । यसका लागि आवश्यक सबै अस्त्र प्रयोग गर्नुपर्छ । कामु प्रधानन्यायाधीशको जीवनमा योभन्दा उच्चतम पदमा पुग्ने र सम्भवतः सो पदको लालसा कमै रहेकाले न्यायपालिकाको अस्तित्व बचाउन हदैसम्म लाग्नुपर्छ ।पौडेल अधिवक्ता हुन् ।"
१५ लाख मात्रा खोप खरिद गर्न पत्राचार,"काठमाडौं (कास) कोरोना महामारीको नयाँ लहर फैलिने जोखिम बढेपछि सरकारले अन्तर्राष्ट्रिय सञ्जाल गाभीमार्फत खोप ल्याउन पत्राचार गरेको छ । अमेरिकाबाट १५ लाख मात्र फाइजर खोप ल्याउन स्वास्थ्य विभागले प्रक्रिया अघि बढाएको हो ।स्वास्थ्य विभाग आपूर्ति व्यवस्थापन शाखा प्रमुख डा सुरेन्द्र चौरासियाका अनुसार फाइजर खोप दुई साताभित्र आइसक्नेछ । तत्कालका लागि १२ वर्ष माथिकालाई लगाउन मिल्ने फाइजर ल्याउन लागेका हौं । यो खोप नयाँ भेरिएन्टका लागि काम लाग्छ, उनले भने, कोभिडको परिस्थिति हेरेर अरू खोप पनि ल्याउँछौं ।छिमेकी चीन र भारतमा ओमिक्रोनको सबभेरिएन्ट बीएफ७ को संक्रमण बढिरहेको छ । नेपाली बढी रहेका जापान, दक्षिण कोरियामा पनि नयाँ भेरिएन्ट बढ्दै छ । ओमिक्रोनको नयाँ प्रजाति नेपालमा हालसम्म देखा परेको छैन । भारतसँगको खुला सिमानाका कारण नेपाल संक्रमणको उच्च जोखिममा रहेकाले सतर्क रहन विज्ञहरूले जोड दिँदै आएका छन् । अहिले नेपालमा कोभिसिल्ड, जोनसन खोप लगाएकाहरूलाई बुस्टर लगाउनुपरे खोप छैन । भेरोसिल ४३ लाख ९६ हजार र फाइजर ४ लाख ८० हजार डोज छ । भण्डारणमा रहेको फाइजर ५ देखि ११ वर्ष उमेर समूहका बालबालिकालाई बुस्टरका रूपमा उपयोग गर्न सकिन्छ ।सरुवा रोग विज्ञ डाशेरबहादुर पुनका अनुसार नयाँ भेरिएन्ट ओमिक्रोन डेल्टाभन्दा कम घातक भए पनि तीव्र गतिमा फैलिने भाइरस हो । यसको जोखिममा वृद्धवृद्धा, दीर्घरोगी, खोप नलगाएका र पूर्णरूपमा खोप नलगाएका समूह पर्छन्, उनले भने, नेपालमा फैलिइसकेपछि मात्र खोजीनिती गर्ने चलन छ । सतर्कता नअपनाउने हो भने भयावह हुन सक्छ तर चिन्ता लिइहाल्नुपर्ने स्थिति छैन ।स्वास्थ्य मन्त्रालयका प्रवक्ता डा सञ्जयकुमार ठाकुरले सीमानाका तथा अन्तर्राष्ट्रिय विमानस्थलबाट नेपाल भित्रिने यात्रुको ज्वरो नाप, शंकास्पद व्यक्तिको एन्टिजेन परीक्षण र जिन सिक्वेन्सिङ भइरहेको जानकारी दिए ।"
"१२ हजारलाई कोरोना बिमाको भुक्तानी, बाँकीको छैन टुंगो","(काठमाडौं)  पहिलो चरणमा करिब १२ हजार बिमितले कोरोना बिमाको भुक्तानी पाएका छन् । बिमा कम्पनीहरूले भुक्तानी रोकेको झन्डै २ वर्षपछि करिब १२ हजार बिमितले दाबी भुक्तानी पाएका हुन् । यो गत सातासम्मको तथ्यांक हो । सरकारले १ अर्ब रुपैयाँ रकम दिएपछि पहिलो चरणमा व्यक्तिगत र परिवारको बिमा भुक्तानी दिन बिमा प्राधिकरणले कम्पनीहरूलाई निर्देशन दिएको थियो । प्राधिकरणको निर्देशनअनुसार पहिलो चरणमा करिब १६ हजार बिमितले दाबी भुक्तानी पाउनेछन् । त्यसमध्ये गत सातासम्म करिब १२ हजारले भुक्तानी पाइसकेको बिमक संघको तथ्यांक छ । केही बिमा कम्पनीबाट पछिल्लो तथ्यांक अद्यावधिक गर्न बाँकी छ, बिमक संघका अध्यक्ष चंकी क्षेत्रीले भने, पहिलो चरणमा भुक्तानी गर्नुपर्नेमध्ये प्रायः कम्पनीले वितरण गरिसकेका छन् । बाँकी रहेको भुक्तानी पनि छिट्टै पूरा हुने देखिन्छ । सरकारबाट प्राप्त रकमलाई ५५ प्रतिशत मानेर बाँकी ४५ मध्ये ८ प्रतिशत प्राधिकरणले, १२ प्रतिशत नेपाल पुनर्बिमा कम्पनी र बाँकी २५ प्रतिशत बिमा कम्पनीले उठाएर भुक्तानी गर्ने बिमा प्राधिकरणको योजना थियो । सोहीअनुसार सरकारबाट प्राप्त १ अर्ब र आफ्नो ८ प्रतिशतबापत हुन आउने १४ करोड गरी करिब १ अर्ब १४ करोड रुपैयाँ प्राधिकरणले बिमक संघलाई दिएको थियो । यही अनुपातमा सबैले (बिमा प्राधिकरण, नेपाल पुनर्बिमा र बिमा कम्पनी) रकम संकलन गरेको भए करिब १८ हजार बिमितले भुक्तानी पाउँथे । तर उक्त निर्देशनअनुसार नेपाल पुनर्बिमा कम्पनीले १२ प्रतिशतले हुन आउने करिब २१ करोड रुपैयाँ दिन इन्कार गर्यो । कोरोना बिमाको मापदण्डअनुसार रकम दिनु नपर्ने अडान राखेकै कारण नेपाल पुनर्बिमा कम्पनीका निवर्तमान अध्यक्ष रवीन्द्र घिमिरेले राजीनामा नै गर्नुपर्यो । प्राधिकरणले भने अझै पनि रकम भुक्तानी गर्न नेपाल पुनर्बिमा कम्पनीलाई निरन्तर निर्देशन दिँदै आएको दाबी गरेको छ । यसरी पुनर्बिमाबाट २१ करोड रुपैयाँ तत्काल प्राप्त नभएपछि पहिलो चरणमा करिब १६ हजार बिमितले मात्र भुक्तानी पाउने भएका हुन् । पुनर्बिमाले रकम नदिएपछि बिमा कम्पनीहरूले पनि सरकारसँग शोधभर्ना माग्ने सर्तमा मात्र कोरोना बिमाको रकम भुक्तानी सुरु गरेका थिए । नेपाल बिमा प्राधिकरणको निर्देशनअनुसार २५ प्रतिशत दायित्व स्वीकार नगर्ने तर पहिलो चरणमा वितरित थप रकम शोधभर्नाका लागि नियामक निकायमा लिखित आग्रह गर्ने निर्णयपछि कम्पनीहरू कोरोना बिमा भुक्तानी गर्न तयार भएको बिमक संघको दाबी छ । प्राधिकरणको निर्देशनअनुसार २५ प्रतिशत दायित्व स्वीकार गर्न कम्पनीहरूले मानेनन् । तर कोरोना मापदण्डमा तोकिएको व्यवस्थाभन्दा बढी रकम सरकारबाट शोधभर्ना लिने गरी अहिले भुक्तानी सुरु गर्न कम्पनी तयार भएका छन्, यसअघि बिमक संघले कम्पनीलाई लेखेको पत्रमा भनिएको छ, कम्पनीहरूले यसअघि मापदण्डभन्दा बढी भुक्तानी गरेको रकम पनि शोधभर्ना गर्न बाँकी छ । अहिलेको रकम पनि त्यसमै समावेश हुने गरी भुक्तानी दिन कम्पनीहरूलाई बिमक संघले आग्रह गरेको थियो ।यसरी पहिलो चरणले करिब १६ हजार बिमितले भुक्तानी पाउने भए पनि बाँकीको टुंगो नभएको जानकारहरू बताउँछन् । सरकारले नदिई कम्पनीले थप रकम नदिने र अहिलेसम्म थप रकमबारे नियामक निकायले सरकारसँग कुरा नगरिसकेकाले बाँकी बिमितले रकम कहिले पाउँछन् भन्ने टुंगो नभएको उनीहरूको भनाइ छ । थप रकम कहिलेदेखि वितरण गर्ने भन्नेबारे आफूले केही भन्न नसक्ने बिमक संघका अध्यक्ष क्षेत्रीले बताए । सरकारबाट कहिले र कति रकम आउँछ ? त्यसका आधारमा बिमा प्राधिकरणको निर्देशन कस्तो हुन्छ ? सोहीअनुसार थप रकम भुक्तानी हुन्छ, उनले भने, अहिले सरकारबाट थप रकम आउने जानकारी आफूलाई नभएकाले त्यसबारे केही भन्न सकिएन । कोरोना बिमाको थप भुक्तानीबारे पहल भइरहे पनि कहिलेदेखि भनेर मिति तोक्न सक्ने अवस्था अहिले नरहेको बिमा प्राधिकरणका अध्यक्ष सूर्यप्रसाद सिलवालको भनाइ छ । भर्खर नयाँ अर्थमन्त्री आउनुभएको छ । अहिले अर्थमन्त्रीको व्यस्तता धेरै रहेकाले थप रकमबारे कुरा भएको छैन, उनले भने, अब छिट्टै अर्थमन्त्रीलाई भेटेर थप रकमबारे कुरा गर्छौं । निवर्तमान अध्यक्ष घिमिरेको राजीनामासँगै खाली रहेको नेपाल पुनर्बिमाको कार्यवाहक अध्यक्षमा सरकारले ईश्वरीप्रसाद अर्याललाई नियुक्त गरिसकेको छ । यसअघि प्राधिकरणको निर्देशनअनुसार पुनर्बिमा कम्पनीले भुक्तानी गर्न बाँकी रकम दिनेबारे कार्यवाहक अध्यक्ष अर्यालसँग छलफल भइसकेको पनि प्राधिकरणका अध्यक्ष सिलवालले बताए । यद्यपि बाँकी थप रकम भुक्तानीबारे केही निर्णय नभएको अर्थ मन्त्रालय स्रोतले बताएको छ । नेपाल सरकारको स्वीकृतिमा तत्कालीन बिमा समितिले जारी गरेको कोरोना बिमा मापदण्ड, ०७७ मा दाबी भुक्तानीको दायित्व बाँडफाँट भएको र ३ अर्ब ५० करोडभन्दा बढीको दाबी भुक्तानी सरकारले बेहोर्ने भनी स्पष्ट व्यवस्था छ । उक्त व्यवस्थाअनुसारको रकम निकासा नहुँदा धेरै बिमितलाई हालसम्म कोरोना बिमाको दाबी भुक्तानी गर्न नसकिएको, मापदण्डमा बिमा कम्पनीले बेहोर्नुपर्ने भनिएको १ अर्बको सीमाका अतिरिक्त नेपाल सरकारबाट शोधभर्ना हुने अपेक्षामा यस कम्पनीबाट थप रकमसमेत अग्रिम रूपमा बिमितलाई भुक्तानी गरिसकिएको पनि बिमक संघले जनाएको छ । पहिलो चरणमा करिब १६ हजारले भुक्तानी पाए पनि अझै १ लाख हाराहारी बिमितको भुक्तानी दिन बाँकी छ । यसअनुसार कम्पनीहरूले करिब ९ अर्ब रुपैयाँ भुक्तानी गर्नुपर्नेछ । कोरोना बिमा मापदण्ड ०७७ अनुसार त्यो रकम सबै सरकारको दायित्वअन्तर्गतको हो । सरकारले पैसा नदिएको भन्दै बिमा कम्पनीहरूले ०७७ चैतदेखि कोरोना बिमाको भुक्तानी रोकेका थिए । भुक्तानी रोकेको करिब डेढ वर्षपछि सरकारले आफ्नो दायित्व स्वीकार गर्दै दसैंअघि नै १ अर्ब रुपैयाँ निकासा गरिदिएको थियो ।"
एसियाली राजमार्गमा गुडे सवारी,"दुई देशका अधिकारीहरूले रिबन काटेपछि सबै किसिमका सवारी निर्बाध गुड्न थालेका छन् । लामै प्रयत्नपछि राजमार्ग सञ्चालन गर्न सफल भयौं, पाठकले भने, राजमार्ग खुलाउने विषयमा भारतीय अधिकारीहरूले खेलेको भूमिका अतुलनीय छ ।चारपांग्रे सवारीसहित मालवाहक ट्रककन्टेनरलगायत सबै सवारीलाई नयाँ पुलबाट जाने र पुरानो पुलबाट आउने व्यवस्था मिलाइएको छ । दुईपांग्रे सवारीसहित पैदल यात्रीलाई पुरानो पुलबाट आवागमनको व्यवस्था मिलाइएको छ । यति भएपछि अब दिनहुँ हुँदै आएको सवारी जाम कम हुने अपेक्षा छ, पाठकले भने, यात्रीहरूले अब सकस भोग्नुपर्दैन ।एसिया उपक्षेत्रीय आर्थिक सहयोगसडक सञ्जाल परियोजना (एसएएसईसी) अन्तर्गत एसियाली विकास बैंक (एडीबी) को करिब डेढ अर्ब भारु ऋण सहयोगमा भारतले ६ लेन सडकसहित नेपालभारत सीमा छुट्याउने मेची नदीमा अर्को पुल बनाएको हो । कोरोना कहरकै बेला निर्माण सकिएको यो पुल र राजमार्गले मुलुकको पूर्वी सीमान्त सहरको स्वरूप नै बदलिदिएको छ ।उक्त पुल निर्माणसँगै नेपालतर्फको करिब ५ सय मिटर पहुँच मार्ग (एप्रोच रोड) पनि भारतले बनाएको छ । यस राजमार्गबाट भारत हुँदै बंगलादेश, थाइल्यान्डसम्म पुग्न सकिनेछ । यसले खास गरी नेपालको अर्थ व्यापारको विकासमा टेवा पुग्ने अपेक्षा गरिएको छ, मेची उद्योग वाणिज्य संघका अध्यक्ष ऋषिराज तिम्सिनाले भने, आयातनिर्यात व्यापार अब सहज बन्दै जाने निश्चित छ । ०७३ मा तत्कालीन प्रधानमन्त्री शेरबहादुर देउवा र भारतीय समकक्षी नरेन्द्र मोदीले मेची नदीमा पुल निर्माणमा सम्झौता गरेका थिए । गत ०७४ फागुनबाट औपचारिक निर्माण सुरु भएको पुल ०७७ माघमा पूर्ण सम्पन्न भएर एसियन हाइवे निर्माण कम्पनीले भारत सरकारलाई हस्तान्तरण गरेको थियो । ६ सय ७५ मिटर लामो पुल ६ लेन चौडाइको छ ।"
डेरी उद्योगले आफूखुसी बढाएको मूल्यमा चौतर्फी विरोध,"दैनिक उपभोग्य वस्तुमा एक्कासि अनुचित रूपमा गरिएको मूल्यवृद्धि र राज्यका निकाय बेखबर हुनु सुशासनविरुद्ध हो । दूधमा भएको मूल्यवृद्धिविरुद्ध प्रधानमन्त्री तथा मन्त्रिपरिषद्को सचिवालयमा उजुरीसमेत परेको राष्ट्रिय उपभोक्ता मञ्चका अध्यक्ष प्रेमलाल महर्जनले जनाए । गैरकानुनी रूपमा दूधको मूल्य बढाउने डेरी उद्योगलाई कारबाही गर्नुपर्ने उनको भनाइ छ । राष्ट्रिय दुग्ध विकास ऐन तथा नीतिअनुसार दुईदुई वर्षमा मात्रै बजारमूल्य समायोजन गर्न पाइन्छ । यसअघि ०७८ माघ २८ मा सरकारले दूधको फ्याटका आधारमा प्रतिलिटर ९ देखि १४ रुपैयाँसम्म मूल्य बढाएको थियो । अहिले अध्ययनबिनै डेरी उद्योग संघले मूल्यवृद्धि गरेको हो । संघले बढेको मूल्य शनिबारदेखि नै कार्यान्वयन गरिसकेको छ । यसअघि आधा लिटर दूधको मूल्य ४३ रुपैयाँ थियो । शनिबारदेखि ५० रुपैयाँ तोकिएको छ । दूधमा गरिएको अस्वाभाविक मूल्यवृद्धि घटाउन दुग्ध विकास बोर्डले निर्देशनसमेत दिएको छ । वृद्धि गरिएको दूधको मूल्यले किसानको अवस्था उखु किसानसरह हुने बोर्डका कार्यकारी निर्देशक राजेन्द्रप्रसाद यादवले बताए । दूधको आपूर्ति कम हुँदा मूल्य बढाइएको छ, एकै पटक ह्वात्तै मूल्य बढाएर फेरि ह्वात्तै घटाउँदा तिनको अवस्था उखु किसानको जस्तै हुन्छ । यसले किसानलाई पलायन बनाउन सक्छ । डेरी उद्योगको निर्णय अवैज्ञानिक छ, यादवले भने, त्यसैले बढेको मूल्य घटाउन भनेका छौं । केही डेरी उद्योगले दूधको मूल्यवृद्धि गरेको विषयमा आइतबार सचिवको उपस्थितिमा सरोकारवाला निकायहरूबीच बैठक बसेको थियो । बैठकमा दूधको बढाइएको मूल्य स्थगन गर्न अनुरोध गरिएको बोर्डले डेरी उद्योग, डेरी एसोसिएसन र दुग्ध विकास संस्थान (डीडीसी) लाई पठाएको पत्रमा उल्लेख छ । दूधको उत्पादन लागत मूल्य, बजार मूल्यको वृद्धि तथा उपभोक्ता क्रयशक्तिको समेत वैज्ञानिक रूपमा शीघ्र अध्ययन गरी मूल्य समायोजन गर्ने सहमति भएको छ, पत्रमा भनिएको छ । डेरी उद्योग संघका अध्यक्ष राजकुमार दाहालले भने बोर्डले मूल्य घटाउन भने पनि घटाउने सहमति नभएको दाबी गरे । महँगोमा किनेको दूधको मूल्य घटाउन सक्दैनौं, उनले भने ।"
मूल्यवृद्धिको आधार के हो ?,"रमेशकुमार पौडेल (चितवन)डेरी उद्योग संघले हालै दूधको मूल्य प्रतिलिटर १४ रुपैयाँ बढाएकामा चितवनका किसानले प्रश्न उठाएका छन् । राष्ट्रिय व्यावसायिक पशुपालन तथा दूध उत्पादक कृषक समाज, नेपालले आइतबार भरतपुरमा आयोजना गरेको पत्रकार सम्मेलनमा किसानले दूधको मूल्य बढ्न आवश्यक भएको तर त्यो वैधानिक रूपमा प्रक्रिया पुर्याएर तय हुनुपर्ने विषय भएको दाबी गरे । लिटरमा १४ रुपैयाँ किसानले पाउनुपर्ने गरी मूल्य बढ्न आवश्यक छ । किनकि अहिले किसानले अधिकतम ५६ देखि ६० रुपैयाँसम्म मूल्य पाएका छन् । त्योभन्दा कम मूल्यमा पनि दूध बिक्री भएको छ । तर हाम्रो उत्पादन लागत प्रतिलिटर ७० रुपैयाँ पुगेको छ, समाजका केन्द्रीय अध्यक्ष आनन्द निउरेले भने । डेरी उद्योग संघले १२ रुपैयाँ किसान र दुई रुपैयाँ उद्योगीले पाउने गरेर मूल्य बढाएको दाबी गरेको छ ।डेरी उद्योग संघको यो निर्णय एकपक्षीय भएको केन्द्रीय दुग्ध उत्पादक सहकारी संघका उपाध्यक्ष भगीरथ तिमिल्सिनाले बताए । दूधको मूल्य निर्धारण गरेर कृषि मन्त्रालयले बढाउने र दुग्ध विकास संस्थानमार्फत कार्यान्वयन हुने चलन छ । मूल्य निर्धारण हुनुअघि केन्द्रीय दुग्ध सहकारी, नेपाल डेरी एसोसिएसन, डेरी उद्योग संघ, उपभोक्ता अधिकार मञ्चका प्रतिनिधि बसेर छलफल र सहमति हुन्थ्यो, तिमिल्सिनाले भने । तर यस पटक डेरी उद्योग संघले एकलौटी बढाएको हुँदा यसको विश्वसनीयता नरहने उनको भनाइ छ । आज बढाउने भोलि फिर्ता लिने हुन सक्छ । किनकि उनीहरूलाई यो बेला एउटा अप्ठ्यारो परेको छ । त्यसैले बढाएका हुन्, तिमिल्सिनाले भने । दूध अभाव भएको भन्दै डेरी उद्योगहरूले चाडपर्वमा भारतबाट दूध ल्याएको तिमिल्सिनाले बताए । तर अहिले भारतमा पनि मूल्य बढेको छ । त्यसैले उद्योगीहरूले केही दिनयता यहींका किसानसँग प्रतिलिटर ६८ देखि ७२ रुपैयाँसम्म तिरेर दूध किनेका छन् । उपभोक्ता मूल्य पनि बढाउन मात्रै यो निर्णय आयो, तिमिल्सिनाले भने । बढ्ने हो भने आधार मूल्य ७२ रुपैयाँ कायम गरेर त्यसमा नयाँ मूल्य थप्न उनको माग छ । किसानका अन्य समस्या पनि रहेको हुँदा त्यसतर्फ सरकारले ध्यान दिनुपर्ने राष्ट्रिय व्यावसायिक पशुपालन तथा दूध उत्पादक कृषक समाज, नेपालका वाग्मती प्रदेश अध्यक्ष विष्णु अधिकारीको भनाइ छ । सरकारी अनुदान नाम मात्रको भएकाले किसानको आवश्यकता हेरी सोहीअनुरूप अनुदान पाउने व्यवस्था गर्न समाजका केन्द्रीय सदस्य डिलाराम कँडेलले बताए । मेसिन औजार खरिदमा ८० प्रतिशत अनुदान दिनुपर्ने उनको भनाइ छ ।"
'जब प्लेसमेन्ट विकबाट छानिए सय विद्यार्थी,"काठमाडौं (कास) सफ्टवेरिका कलेज अफ आईटी एन्ड ईकमर्सले विद्यार्थीहरूका लागि जब प्लेसमेन्ट विक सञ्चालन गरेको छ । कलेजले विद्यार्थीहरूका लागि विभिन्न कम्पनीमा रोजगारीका लागि पहल गर्न कार्यक्रम आयोजना गरिएको कलेजले जनाएको छ । जब उपलब्ध गराउने र जब खोज्नेबीच पुल बन्न यो कार्यक्रम सञ्चालन गरेका हौं, कलेज प्रमुख प्रमोद पौडेलले भने । रोजगारीका लागि विद्यार्थीलाई कसरी तयार पार्ने भन्नेबारे यस कार्यक्रमले सहयोग गरेको उनको भनाइ छ । कार्यक्रममा कम्प्युटिङ, इथिकल ह्याकिङ र साइबर सेक्युरिटीबारे विद्यार्थी र विभिन्न कम्पनीका अधिकारीबीच छलफल गराइएको थियो । जब प्लेसमेन्ट विकमा कलेजका पूर्वविद्यार्थी, अध्ययनरत विद्यार्थी एवम् विभिन्न २० कम्पनीका प्रतिनिधिको सहभागिता थियो । बिहीबार सकिएको कार्यक्रममा १५० विद्यार्थी सहभागी थिए, जसमा सय जनाभन्दा बढी विद्यार्थी छानिएको कलेज प्रमुख पौडेलले जानकारी दिए ।"
ॅस्मिरनफ भोड्काको उत्पादन अब नेपालमै,"काठमाडौं (कास) स्मिरनफ भोड्का अब नेपालमै उत्पादन हुन थालेको छ । पेय उत्पादक नेपाल लिकर्सले नेपालमै यो भोड्का उत्पादन गरी बजारीकरण थालिएको जनाएको छ । तीन पटक डिस्टिल र १० पटक फिल्टर गरेर भोड्का उत्पादन गरिएको कम्पनीका अध्यक्ष राजेशवीर सिंह तुलाधरले जनाए । विराटनगरस्थित कारखानामा स्मिरनफको उत्पादन सुरु भएको छ । विश्वका १ सय ३० भन्दा बढी देशमा स्मिरनफको उत्पादन तथा बिक्री हुने गरेको कम्पनीले बताएको छ । यो भोड्का नेपालमा ७५० मिलि, ३७५ मिलि र १८० मिलिमा उपलब्ध रहेको र मूल्य क्रमशः २ हजार २ सय, १ हजार १ सय र ५ सय ५० रुपैयाँमा उपलब्ध रहेको कम्पनीको भनाइ छ ।"
कुमारी र एनसीसीको एकीकृत कारोबार सुरु,काठमाडौं (कास) कुमारी र नेपाल क्रेडिट एन्ड कमर्स (एनसीसी) बैंकको मर्जर प्रक्रिया पूरा भई एकीकृत कारोबार सुरु भएको छ । दुई बैंकबीच १ बराबर १ अनुपातमा सेयर संरचना कायम भई एकीकृत कारोबार सुरु भएको हो । कुमारी बैंक लिमिटेडका नामबाट बैंक सञ्चालनमा आएको छ । काठमाडौंमा आयोजित एक कार्यक्रममा कुमारी बैंकका अध्यक्ष अमीरप्रताप राणा तथा साविकको एनसीसी बैंक अध्यक्ष उपेन्द्रकेशरी न्यौपानेले संयुक्त रूपमा एकीकृत कारोबार शुभारम्भ गरे । मर्जरपछि बैंकको चुक्ता पुँजी २६ अर्ब २३ करोड रुपैयाँ पुगेको छ । त्यस्तै कुल निक्षेप ३ खर्ब २ अर्ब रुपैयाँ र कर्जा २ खर्ब ८० अर्ब रुपैयाँ पुगेको छ । अब कुमारी बैंकले ४ सय १५ स्थानबाट आफ्ना बैंकिङ सुविधा प्रदान गर्ने भएको छ ।
एनसेलले घटायो भ्वाइस कल शुल्क,"काठमाडौं (कास) एनसेलका प्रिपेड ग्राहकले थप सुलभ दरमा आफ्नो मेन ब्यालेन्सबाटै भ्वाइस कल सेवाको लाभ लिन पाउने भएका छन् । एनसेल आजियाटा लिमिटेडले आफ्नो नेटवर्कभित्र तथा नेपालका अन्य कुनै पनि दूरसञ्चार सेवाप्रदायकको नेटवर्कमा कल गर्दा लाग्ने भ्वाइस कलको महसुल दर करबाहेक प्रतिमिनेट १ रुपैयाँ ६२ पैसा कायम गरेको छ । प्रिपेड ग्राहकका लागि भ्वाइस सेवामा मेन ब्यालेन्सबाट कल गर्दा अर्थात् पेएजयूगोको नयाँ महसुल दर आइतबारदेखि लागू भएको एनसेलले जनाएको छ । यसअघि कुनै पनि नेटवर्कमा लोकल कल गर्दा करबाहेक १ रुपैयाँ ९९ पैसा रहेको कम्पनीले जनाएको छ । नयाँ शुल्क लागू भएसँगै ग्राहकले अब नेपालभर जुनसुकै नेटवर्कमा एकै दर करसहित प्रतिमिनेट २ रुपैयाँ ५ पैसामा कल गर्न सक्छन्, कम्पनीले जारी गरेको विज्ञप्तिमा भनिएको छ, यसअघि यो शुल्क करसहित २ रुपैयाँ ५२ पैसा थियो ।"
इन्भेस्टमेन्ट र मेगा बैंकको मर्जर प्रक्रिया पूरा,काठमाडौं (कास) नेपाल इन्भेस्टमेन्ट र मेगा बैंकबीचको मर्जर प्रक्रिया पूरा भएको छ । राष्ट्र बैंकले मर्जरका लागि आइतबार अन्तिम स्वीकृति प्रदान गरेपछि दुवै बैंकको मर्जर प्रक्रिया पूरा भएको हो । बैंकले एकीकृत कारोबार सुरु गर्न भने बाँकी छ । पुस ७ मा सम्पन्न दुवै बैंकका वार्षिक साधारणसभाले मर्जर प्रस्ताव पारित गरेका थिए । त्यसपछि बैंकहरूले अन्तिम स्वीकृतिका लागि राष्ट्र बैंकमा आवेदन दिएका थिए । मर्जरपछि मेगा बैंकको १ सय कित्ता सेयर बराबर इन्भेस्टमेन्ट बैंकको ९० कित्ता कायम रहनेछ । मर्जरपछि नेपाल इन्भेस्टमेन्ट मेगा बैंकका नामबाट एकीकृत कारोबार हुनेछ । कम्पनी रजिस्ट्रारको कार्यालयबाट स्वीकृति पाएपछि दुवै कम्पनीले एकीकृत कारोबार सुरु गर्नेछन् । हाल इन्भेस्टमेन्ट बैंकको चुक्ता पुँजी १९ अर्ब ३ करोड र मेगा बैंकको १६ अर्ब ७६ करोड रुपैयाँ छ । मर्जरपछि बन्ने बैंकको चुक्ता पुँजी ३५ अर्ब रुपैयाँ हाराहारी पुग्नेछ ।
ढुवानी व्यवसायी संघमा खनाल,"काठमाडौं (कास) नेपाल सामान ढुवानी व्यवसायी संघको १६औं साधारणसभा तथा छैटौं अधिवेशनबाट अध्यक्षमा अच्युतराज खनाल निर्वाचित भएका छन् । नगरकोटमा सम्पन्न अधिवेशनले खनालको नेतृत्वमा १२ सदस्यीय समिति चुनेको हो । संघको वरिष्ठ उपाध्यक्षमा अरुणकुमार श्रेष्ठ, उपाध्यक्षमा केदार बानियाँ, सचिवमा टेकराज पोख्रेल (सन्तोष), सहसचिवमा कृष्ण पोखरेल र कोषाध्यक्षमा नीलकण्ठ थापा निर्वाचित भएका हुन् । सदस्यहरूमा धीरज जोशी, वेदप्रसाद पोख्रेल (प्रताप), चूडामणि खतिवडा, राजीव खड्का, श्रद्धा श्रेष्ठ र पवन सिलवाल चुनिएका छन् ।"
अस्ट्रेलियामा मनाइयो टोपी दिवस,"अस्ट्रेलिया (कास) पछिल्लो समय लोकप्रिय बन्दै आएको टोपी दिवस नेपालको पदयात्रा तथा पर्यटन प्रवर्द्धन गर्दै अस्ट्रेलियामा पनि मनाइएको छ । सन् २०२३ को पहिलो दिन आइतबार बिहानै अस्ट्रेलियास्थित नेपाली समुदायले नेपाली झन्डा र परम्परागत पोसाकसहित शिरमा ढाका टोपी लगाएर पदयात्रा गरेका छन् । केही वर्षयता अस्ट्रेलियाका विभिन्न सहरमा टोपी दिवस धुमधामसँग मनाउने गरिएको छ । अस्ट्रेलियास्थित प्रवासी नेपाली मञ्चले गरेको कार्यक्रममा आफन्तसँग भेटघाटका लागि नेपालबाट आएकाहरूको समेत उल्लेख्य उपस्थिति थियो । मञ्चले ५ वर्षदेखि नेपाली टोपी दिवसका दिन विभिन्न कार्यक्रम गर्दै आएको छ । एडिलेडस्थित पर्यटकीय क्षेत्र समरटनबाट ग्लेनेग बीचबाट सुरु गरिएको कार्यक्रम करिब ५ किलोमिटरको पदयात्रापश्चात् पुनः सोही स्थानमा टुंगिएको थियो । पदयात्राप्रति चासो राख्दै कतिपय स्थानीयसमेत सहभागी बनेका थिए । नेपालीको पहिचानका रूपमा रहेको ढाका टोपी र नेपाली परम्परा र कलासंस्कृतिबारे अस्ट्रेलियामा प्रचारप्रसार गर्न कार्यक्रम आयोजना गरेको मञ्चका अध्यक्ष युवराज पहाडीले बताए । हाम्रो मुख्य उद्देश्य कुनै न कुनै माध्यमबाट नेपालको कला संस्कृति, भेषभूषा र पर्यटनका विषयमा विदेशीलाई जानकारी दिने नै हो, उनले भने । हालै भएको काउन्सिल निर्वाचनमा विजयी नेपालीमूलकी रेणुका लामालाई सम्मान गरिएको कार्यक्रममा दक्षिण अस्ट्रेलियाका लागि नेपाली अवैतनिक वाणिज्यदूत दीपक धमलालगायत विभिन्न संघसंस्थाका प्रतिनिधिको उपस्थिति थिए । कार्यक्रमका सहभागीलाई आयोजक संस्थाले ढाकाटोपी वितरण गरेको थियो ।"
इन्डोप्यासिफिक क्षेत्रमा बेलायतको चासो,"नवीन पोखरेल (लन्डन)करिब दुई महिनाअघि बेलायतको प्रधानमन्त्री पद सम्हालेका ऋषि सुनकसामु खासगरी दुई मुख्य चुनौती छन् । आयव्ययबीच सन्तुलन मिलाई बेलायतको ओरालो लागेको अर्थतन्त्र सुदृढ पार्ने र पछिल्लो समय राजनीतिक रूपमा विभाजित कन्जरभेटिभ दललाई एकीकृत बनाउने । तर केही दिनअघि सुनकले गरेको घोषणाअनुसार भने उनले देशको भूराजनीतिक स्वार्थ र चासोलाई प्राथमिकतामा राख्ने निश्चित भएको छ । बेलायत, इटाली र जापान मिलेर नयाँ पुस्ताका लागि लडाकु विमान बनाइनेछ, लिंकनसायरस्थित रोयल एयर फोर्स परिसर पुगेका सुनकले घोषणा गरेका थिए । त्रिदेशीय संयुक्त परियोजनाको उद्देश्य बेलायतमा हजारौं रोजगारी सिर्जना गर्ने र सुरक्षा सम्बन्ध थप बलियो बनाउनु रहेको उनको भनाइ छ । रुसयुक्रेन युद्धले सुरक्षा चुनौती बढिरहेको र चीनले इन्डोप्यासिफिक क्षेत्रमा आफ्नो प्रभाव बढाइरहेका बेला बेलायतले इटाली र जापानसँग सहकार्य अघि बढाएको हो । बीबीसीका अनुसार नयाँ लडाकु विमान आर्टिफिसियल इन्टलिजेन्स (एआई) प्रविधिमा आधारित हुने र यसले अत्याधुनिक हतियार बोकेर लैजाने बताइएको छ । नयाँ लडाकु विमानहरू सन् २०३५ सम्ममा बजारमा आउने र यसले पुराना लडाकु जेटहरूलाई विस्थापित गर्ने दाबी गरिएको छ । हालका तुलनामा निकै महँगो पर्ने भए पनि नयाँ विमानहरू पाइलटबिना उड्ने र हाइपरसोनिक मिसाइल प्रहार गर्न सक्ने क्षमताका हुनेछन् । द ग्लोबल कम्ब्याट एयर प्रोग्राम (जीसीएपी) नाम दिइएको यस सहकार्यमा तीन वटै देशले लागत खर्च साझेदारी गर्ने बताइएको छ । यसअघि तीन देशले अलगअलग रूपमा लडाकु विमान निर्माण योजना अगाडि बढाएका थिए । इटालीले टेम्पेस्ट र जापानले आई एक्स नेक्स्ट जेन नामक परियोजना अघि बढाएको थियो । जसका लागि इटालीले २५ अर्ब डलर, जापानले ४० बिलियन डलर र बेलायतले ११६ अर्ब डलर छुट्याएका थिए ।बेलायतमा लडाकु विमान निर्माण योजनामा करिब २ हजार ५ सय मानिसले काम गरिरहेका थिए । जसमा ५ सय ८० वटा संस्था, ९१ वटा साना तथा मझौला उद्योग र १६ वटा शैक्षिक संस्थासमेत संलग्न थिए । यसअघिको लडाकु विमान टाइफुन बनाउँदा पनि बेलायत, जर्मनी, स्पेन र इटालीले सहकार्य गरेका थिए । सहकार्यको प्रमुख कारण लागत खर्च घटाउनु हो । सन् २०२५ बाट सुरु हुने यस योजनाले सन् २०५० सम्ममा बेलायतमा २१ हजार जागिर बढाउने र २६२ अर्ब पाउन्ड बराबरको आर्थिक टेवा दिने प्राइस वाटर कुपर हाउस नामक लेखा कम्पनीले आकलन गरेको छ ।त्यसो त यस परियोजनाले तीनवटै देशमा रोजगारी र आर्थिक अवसरको सिर्जना गर्नेछ । बेलायतका लागि यो सुरक्षा रणनीति मात्र नभई अर्थतन्त्रसँग पनि जोडिएको छ । यसले हतियार निर्यातको पनि ढोका खोल्ने अपेक्षा छ । नयाँ साझेदारीले नयाँ सुरक्षा चुनौतीबीच देशलाई सुरक्षित राख्ने विश्वास बेलायती प्रधानमन्त्रीको छ । उनले युरो एटलान्टिक र इन्डोप्यासिफिक सुरक्षा चुनौतीलाई अलग गर्न नसकिने धारणा व्यक्त गरेका छन् ।प्रधानमन्त्री सुनकले भनेका छन्, हामी थोरै देशमध्ये एक हौं जसले अत्याधुनिक प्रविधियुक्त लडाकु एयरक्राफ्ट निर्माण गर्न सामर्थ्य राख्छौं । प्रधानमन्त्री सुनकले राष्ट्रिय सुरक्षा वर्तमान र भावी पुस्ताका लागि सधैं महत्त्वपूर्ण हुने पनि बताए । उता अमेरिकाले एक्लै र फ्रान्स, जर्मनी र स्पेन मिलेर लडाकु विमान बनाउने योजना गरिरहेका छन् तर ती परियोजनाले अपेक्षित गति लिन नसकेको अवस्थामा बेलायत, जापान र इटालीको संयुक्त परियोजना अघि बढेको छ । यस्तै, हालसम्म यस्ता सुरक्षा कार्यमा अमेरिकासित सहकार्य गर्दै आएको जापान पहिलो पटक अन्य मुलुकहरूसँग सहकार्य गर्न लागेको छ । सन् २०२१ को मार्चमा प्रधानमन्त्री बोरिस जोन्सनले सुरक्षा तथा बाह्य सम्बन्धबारेमा ग्लोबल ब्रिटेन इन कम्पिटिटिभ एज नामक नीति ल्याएका थिए । जसमा इन्डोप्यासिफिक क्षेत्रलाई धेरै महत्त्व दिई सम्पर्क तीव्र बनाउने बताइएको छ ।सोही नीतिको निरन्तरता स्वरूप केही साताअघि मात्र बेलायती विदेशमन्त्री जेम्स क्लेभर्लीले आर्थिक, सुरक्षा र खुला समाजका कारण इन्डोप्यासिफिक क्षेत्र बेलायतका लागि महत्त्वपूर्ण भएको बताएका छन् । सो क्षेत्रमा करिब १७ लाख बेलायती नागरिक बस्छन् भने बेलायतसित २ सय ५० अर्ब डलरभन्दा बढीको व्यापार हुने गरेको छ । यो बेलायतको विश्व व्यापारको १७५ प्रतिशत हो । सो क्षेत्रबाट बेलायतमा करिब १० प्रतिशत वैदेशिक लगानी भित्रिने गरेको छ ।बेलायतस्थित सेन्टर फर नेपाल स्टडिज यूकेका अध्येता नरेश खपांगी मगर बेलायतले इन्डोप्यासिफिक क्षेत्रलाई सन् २०२० देखि नै महत्त्व दिँदै उक्त क्षेत्र हेर्नका लागि विदेश मन्त्रालयमा महानिर्देशकको पद सिर्जना गरेको बताउँछन् । विश्वमा चीनको बढ्दो प्रभाव, उत्तर कोरियाको परमाणु हतियार मोह र शक्ति राष्ट्रहरूको चासोका कारण अगामी दशकमा इन्डोप्यासिफिक क्षेत्रले विश्वको ध्यान खिच्ने उनको विश्लेषण छ । इन्डोप्यासिफिक क्षेत्रले विश्वको ४० प्रतिशत कुल गार्हथ्य उत्पादन (जीडीपी) ओगट्ने गरेको छ । बेलायतको रक्षा खर्च सन् २०२१२२ मा ७१४ बिलियन पाउन्ड थियो । रुसले गत फेब्रुअरी २४ मा युक्रेनमा आक्रमण सुरु गरेयता बेलायतले युक्रेनलाई करोडौं डलर बराबरको सहयोग गरिसकेको छ ।"
अफगान सैन्य विमानस्थलमा विस्फोट,काबुल (एजेन्सी) अफगानिस्तानको राजधानी काबुलस्थित सैन्य विमानस्थलमा आइतबार भएको विस्फोटमा कम्तीमा १० जनाको ज्यान गएको छ । घटनामा ८ जना गम्भीर घाइते भएका आन्तरिक मन्त्रालयका प्रवक्तालाई उद्धृत गर्दै खामा प्रेसले बताएको छ । मन्त्रालयका प्रवक्ता अब्दुल नाफी टकुरले काबुलको सैन्य विमानस्थलको मुख्य गेटनजिकै आइतबार बिहान ८ बजे विस्फोट भएको बताए । यो सन् २०२३ मा अफगानिस्तानमा भएको पहिलो विस्फोट हो । तालिवानले सन् २०२१ को अगस्टमा अफगानिस्तानको सत्ताकब्जा गरेयता इस्लामिक स्टेटले आक्रमण तीव्र पारेको छ । तर पछिल्लो विस्फोटको भने कसैले जिम्मेवारी लिएको छैन । यसअघि गत बुधबार उत्तरी तखार प्रान्तको राजधानी तालुकानमा भएको विस्फोटमा ४ जना घाइते भएका थिए । तखारमा तालिवान सुरक्षा कमान्डर अब्दुल मुबिन साफीले विस्फोटको पुष्टि गर्दै स्थानीय प्रशासनिक कर्मचारीको डेस्कमुनि बम राखिएको बताएका थिए ।
मछिन्द्रलाई नवप्रवेशीको प्रहार,"अनिष भट्टराई (गण्डकी)नवप्रवेशी टोली चर्च ब्वाइज युनाइटेड आहा रारा पोखरा गोल्डकपको सेमिफाइनल प्रवेश गरेको छ । बी डिभिजनबाट भर्खरै ए डिभिजन लिगमा बढुवा भएको चर्च ब्वाइजले ए डिभिजन लिगको दुई पटकको साविक विजेता मछिन्द्र क्लबलाई हराउँदै सेमिफाइनलको यात्रा तय गरेको हो । पोखरा रंगशालामा आइतबार चर्च ब्वाइजले मछिन्द्रलाई ३१ ले पराजित गर्यो । विजयी टोलीबाट आशिष चापागाईंले २ र आशिष चौधरीले १ गोल गरे । मछिन्द्रका लागि सौरभ सुब्बाले सान्त्वना गोल फर्काए । खेलको २२ औं मिनेटमा आशिषले गोल गर्दै चर्चलाई अग्रता दिलाए । बिकु राईले दिएको लामो पासमा अञ्जन विष्टले हेडर गर्दा गोलरक्षक विशाल श्रेष्ठसँग ठोक्किएपछि आशिषले कुनै गल्ती गरेनन् । पहिलो हाफमा थपिएको ३ मिनेटको खेलमा चर्च ब्याइजका आशिषले ४६ औं मिनेटमा व्यक्तिगत दोस्रो गोल गरे । ६५ औं मिनेटमा आशिष चौधरीले गोल गर्दै चर्चको जित सुनिश्चित गरे । ८८ औं मिनेटमा मछिन्द्रका लागि सौरभले गोल फर्काए । अभिषेक गुरुङको पासमा उनले गोल गरेका हुन् । खेलको अन्तिम केही समय मछिन्द्रले दबाब बढाए पनि पाएका मौका सदुपयोग गर्न सकेन् । चर्च ब्वाइजले सेमिफाइनलमा मनाङमर्स्याङ्दी र भुटानी क्लबबीचको विजेतासँग खेल्नेछ । आहा रारा पोखरा गोल्डकपमा पहिलो पटक खेलिरहेको चर्च ब्वाइजले पहिलो खेलमा नेपाल पुलिस क्लबलाई २१ ले हराएको थियो । आहा रारामा मछिन्द्रको यसअघि यात्रा उल्लेख्य छैन । २०६६ को संस्करणमा क्वाटरफाइनलमा आर्मीसँग पराजित हुँदै बाहिरिएको मछिन्द्रले त्यसपछि उसले २ संस्करणमा सहभागिता जनाएन । २०६९ मा मच्छिन्द्र आयोजक सहारासँग अन्तिम समयमा गएर स्तब्ध भएको थियो । खेलको ८९ औं मिनेटमा पेनाल्टीमा योना इलियसले गोल गर्दै सहारालाई अघि बढाएका थिए । २०७० को संस्करणमा पनि मछिन्द्र सहारासँगै अभागी सावित भयो । खेलको निर्धारित समयमा कुनै पनि गोल नभएपछि टाइब्रेकरमा सहारासँग ५३ ले पराजित हुँदै मछिन्द्रको यात्रा सेमिफाइनलसम्म सीमित भयो । सेमिफाइनलमा हारेपछि मछिन्द्रले ६ वर्ष प्रतियोगितामा भाग लिएन । २०७७ को संस्करणमा प्रि क्वाटरफाइनलमा अफ्रिकन रुट्ससँग पराजित भएको थियो भने २०७८ को प्रतियोगितामा एपीएफसँग सेमिफाइनलमा ३१ ले पराजित हुँदै घर फर्केको थियो । मछिन्द्रका प्रशिक्षक प्रवेश कटुवालले आफूहरू तयारी नै नगरी आउँदा हारेको बताए । टिममा धेरै खेलाडी नयाँ भएकाले समन्वयको पनि अभाव देखिएको कटुवालले बताए । २ दिनको प्रशिक्षण गरेर आएका हौं । खेलाडी नयाँ भएकाले समन्वय पनि देखिएन, कटुवालले भने । चर्च ब्वाइजका प्रशिक्षक विक्रम लामाले आफूहरूले सुरुआतबाटै पछाडि बसेर खेल्ने र काउन्टर अट्याक गर्ने रणनीति लिएको बताए । हाम्रो सुरुमै लङ बल खेल्ने र पछाडि बसेर काउन्टर अट्याक गर्ने योजना थियो । पूरा पनि गर्न सक्यौं, लामाले भने ।"
विराटनगरको नाटकीय पतन,"काठमाडौं (कास) ब्याटिङको प्रभाव बढ्दै गइरहेको समयमा त्रिवि क्रिकेट मैदान कीर्तिपुरमा १ सय २३ रनको लक्ष्यलाई सामान्य नै मानिन्छ । तर विराटनगर सुपर किंग्सले आइतबार नाटकीय पतन भएपछि नेपाल टी२० लिगमा लुम्बिनी अल स्टार्सविरुद्ध १२ रनको अस्वाभाविक हार बेहोरेको छ । नेपाली राष्ट्रिय क्रिकेट टोलीका कप्तान रोहित पौडेलको नेतृत्वमा रहेको विराटनगर १९३ ओभरमा १ सय १० रनमै अलआउट भयो । यसअघि टस जितेर ब्याटिङ रोजेको अल स्टार्सले निर्धारित २० ओभरमा ९ विकेट गुमाई १ सय २२ रन बनाएको थियो । अन्तिम ६ बलमा ४ विकेट गुमाएपछि विराटनगरले जितको मौका गुमाएको थियो । विवेक यादव १९, नन्दन यादव ३, प्रदीप ऐरी ६ र सूर्य तामाङ शून्य रनमा आउट हुने अन्तिम चार खेलाडी थिए । टोलीका ओपनर अर्जुन साउदले ४५ बलमा ४ चौकासहित ४१ रन बनाए । गौरांशु शर्मा १ र पृथु बाँस्कोटा १९ रनमा आउट भए । अल स्टार्सका तिलक भण्डारी, हेरी टेक्टर र स्याड्ली भान साल्कविकले २२ तथा किशोर महतो, हरमित सिंह र कप्तान दीपेन्द्रसिंह ऐरीले ११ विकेट लिए ।यसअघि संकटमा परेको अल स्टार्सको इनिङ्सलाई दीपेन्द्रले अविजित ५० रन बनाउँदै उकासेका थिए । इनिङ्सको अन्तिम बलमा अर्धशतक पूरा गरेका उनले ४२ बल खेली ६ चौका प्रहार गरे । कुशल भुर्तेल, टेक्टर र अनिल शाह समान १३ रनमा आउट भए । विराटनगरबाट सूर्य, नन्दन र विवेकले २२ तथा किओन जोसेफ र राज नन्नन्ले ११ विकेट लिए । ७ खेलमा छैटौं जित हात पारेपछि अल स्टार्सले प्लेअफमा स्थान निश्चित गरेको छ । त्यसको विपरीत विराटनगरले ६ खेलमा चौथो हार बेहोरेको हो । अर्को खेलमा काठमाडौं नाइट्सले जनकपुर रोयल्सलाई ९० रनले पराजित गरी प्लेअफमा पुग्ने सम्भावना बलियो बनायो । काठमाडौंले पाँचौं खेलमा तेस्रो जित हात पारेको हो । सुनाम गौतमले ४७ बलमा समान ४ चौका र छक्का प्रहार गर्दै ६२ र रायन बलले ४० बल खेल्दै ४ चौका र ३ छक्का प्रहार गरी अविजित ६१, एलेक्स ब्लेकले २० रन बनाएपछि काठमाडौंले पहिला ब्याटिङ गर्दै ६ विकेट गुमाई १ सय ८० रन बनाएको थियो । जनकपुरका जितेन्द्र मुखियाले ३ तथा कप्तान ट्रेभोर ग्रिफिथले सराफुद्दिन असरफले ११ विकेट लिए । जनकपुर १९१ ओभरमा ९० रनमै अलआउट भयो । असरफले ३१ बलमा २ चौका र ३ छक्कासहित ३७, सोमपाल कामीले २१ र खडक बोहराले १० रन बनाए । काठमाडौंका अविनाश बोहराले ३१ ओभरमा १३ रन खर्चेर ४, अजमतुल्लाह ओमारजाईले २ तथा बसिर अहमद, अनिल खरेल र कमलसिंह ऐरीले ११ विकेट लिए ।"
सामना सेमिफाइनलमा,"आश गुरुङ (लमजुङ)सामना फुटबल क्लब तुरतुरे तनहुँ बेंसीसहरमा भइरहेको त्रिवेणी कपको ३० औं संस्करणमा सेमिफाइनलमा प्रवेश गरेको छ । सहजीस्थित त्रिवेणी रंगशालामा आयोजित प्रतियोगितामा समाज सेवा काठमाडौं पनि सेमिफाइनलमा प्रवेश गरेको छ । क्वाटरफाइनलमा सामनाले डिफेन्डिङ च्याम्पियन बुद्ध युथ क्लब भोटेओडार लमजुङलाई १० ले हरायो । सामनाका विपिन कँडेलले खेलको १५ औं मिनेटमा गरेको गोल नै निर्णायक बन्यो । सामनाका विदेशी खेलाडी मौसा प्लेयर अफ द म्याच घोषित हुँदै २ हजार ५ सय रुपैयाँ र ट्रफी पाए ।अन्तिम क्वाटरफाइनलमा समाज सेवाका भरत शाहले चौथो मिनेटमा गोल गर्दा नखिपोटका अब्दुल्लाहले छैटौं मिनेटमा गोल फर्काए । दोस्रो हाफ गोलरहित बराबरी खेलेका समाज सेवा र नखिपोट काठमाडौंले अतिरिक्त १५ मिनेटको समयमा पनि कुनै गोल गर्न सकेनन् । एकआपसमा झगडा गरेपछि दोस्रो हाफको २० मिनेटमा नखिपोटका आशिष सुनार र समाज सेवाका अब्दुल्लाहले रातो कार्ड पाए ।पेनाल्टी सुटआउटमा समाज सेवाका कप्तान सुवास गुरुङ चुक्न पुगे । एलेक्स, निसान, पुष्कर खड्का र सन्तोष श्रेष्ठले गोल गरे । गोलरक्षक नवीन सिलवालले राम शाही र भरत शाहको प्रहार रोक्दा समाज सेवाले सेमिफाइनलको यात्रा तय गर्यो । नखिपोटका युवराज ढकाल र करणले गोल गरे पनि सेमिफाइनलका लागि पर्याप्त भएन । नवीन प्लेयर अफ द म्याच भए । सामना फाइनल प्रवेशका लागि वाग्मती फुटबल क्लब सर्लाहीविरुद्ध भिड्दै छ । समाज सेवा र रोड्स रामपुरबीच दोस्रो सेमिफाइनल पनि सोमबार नै हुनेछ । फाइनल मंगलबार हुनेछ ।"
