शीर्षक,विवरण
नागरिकतामा नजिर बनाउँदै गृहमन्त्रीको मुद्दा,"लामिछानेले बुझाएका कागजातअनुसार उनले एकैपटक नेपाली तथा अमेरिकी नागरिकता र राहदानी प्रयोग गरेको देखिन्छ, जसलाई नेपालको कानुनले कसुर मान्छ । यो कदमविरुद्ध गृह मन्त्रालयमा पनि उजुरी परेपछि अनुसन्धान गर्न नागरिकता तथा राष्ट्रिय परिचय व्यवस्थापन शाखाले मंसिर १२ मा काठमाडौं जिल्ला प्रशासन कार्यालयलाई पत्राचार गरेको थियो । त्यसै दिन प्रशासन कार्यालयले जिल्ला प्रहरी परिसर काठमाडौंमा पत्र पठाएको थियो । आफ्नो नागरिकता र राहदानी दुरुपयोगसम्बन्धी अनुसन्धान गरिरहेको प्रहरीको तालुकवाला मन्त्रालयको नेतृत्वमा स्वयम् लामिछाने नै पुगेपछि अनुसन्धान रोकिएको छ ।एकै समयमा दुई देशका नागरिकता र राहदानी प्रयोग गरेको विषयमा अनुसन्धान गर्ने जिम्मा प्रहरी प्रशासनको हो, प्रमाण भेटिएमा जिल्ला सरकारी वकिल कार्यालयले अभियोजन गर्दछ र जिल्ला अदालतको नियमित इजलासले सुनुवाइ गर्छ । तर, यो विषयमा प्रहरी अनुसन्धान नभएको र सरकारी वकिल कार्यालयले अदालतमा मुद्दा नै दर्ता नगरेकाले दोहोरो नागरिकताको कसुरमा संवैधानिक इजलासले कुनै फैसला दिनेछैन । यो इजलासले लामिछाने संसद्को सदस्य बन्न योग्य छन् कि छैनन् भनेर मात्र हेर्दै छ । किनकि निर्वाचन र जनप्रतिनिधिका अयोग्यतासम्बन्धी विवादको सुनुवाइ गर्ने अधिकार र जिम्मेवारी सर्वोच्च अदालतको संवैधानिक इजलासलाई छ । यद्यपि प्रहरीले अनुसन्धान गरिरहेका बेला गृहमन्त्रीको शपथ लिएर लामिछानेले स्वार्थ बाझिने जिम्मेवारी लिएको भन्दै रिट निवेदकहरूले सर्वोच्च अदालतमा तर्क राखेका छन् ।लामिछानेले अध्यागमन विभागमा लेखेको पत्रमा अमेरिकी नागरिकका रूपमा नेपाल बस्दा श्रम स्वीकृति लिएर टीभी कार्यक्रम सञ्चालन गरेको उल्लेख गरेका छन् । तर, अध्यागमन नियमावली, २०५१ को दफा २० को (१) मा भनिएको छ, पर्यटक र परिवारको सदस्यको हैसियतले भिसा पाउने विदेशीले नेपालभित्र रहँदा पारिश्रमिक लिई वा नलिई कुनै उद्योग, व्यापार, व्यवसाय वा संस्थामा काम गर्न पाउने छैन । नियमावलीको दफा २०(२) मा यस नियमावलीबमोजिम भिसा प्राप्त गर्ने विदेशीले जुन उद्देश्यको निमित्त भिसा प्राप्त गरेको हो सोबाहेक अन्य काम गर्न पाइने छैन भन्ने व्यवस्था छ । त्यसैले लामिछानेले श्रम स्वीकृति कसरी प्राप्त गरे होलान् भन्ने स्पष्ट छैन । अमेरिकी नागरिकता त्यागेको जानकारी दिन अध्यागमन विभागलाई लेखेको पत्रमा उनले भनेका थिए, मैले अमेरिकी पासपोर्ट आधिकारिक रूपमा सम्पूर्ण प्रक्रिया पुर्याई फिर्ता बुझाइसकेको परिप्रेक्ष्यमा यस विषयलाई लिएर अध्यागमन र गृह मन्त्रालयसँग मैले कुनै पनि समन्वय गरिरहनुपर्ने आवश्यकता नदेखेको बुझेको छु । तर एक जिम्मेवार नागरिकका हैसियतले नेपाल सरकारको गृह मन्त्रालय र त्यसअन्तर्गतको अध्यागमन विभागलाई आफ्नो रेकर्ड अद्यावधिक गर्न सहयोग मिलोस् भनी यो जानकारीसहितको निवेदन पेस गरेको छु ।लामिछानेले अध्यागमन विभागलाई यो पत्र पठाएपछि उनको पुरानो नेपाली नागरिकता स्वतः क्रियाशील भएको उनका कानुन व्यवसायीहरूले दाबी गरेका छन् । संवैधानिक इजलासको सुनुवाइका क्रममा वरिष्ठ अधिवक्ताहरू सुशील पन्त र सुनील पोखरेलले पनि यही तर्क गरेका थिए, जुन पुस २९ मा लामिछानेका तर्फबाट उनका वारेस अफताब आलमले सर्वोच्चमा बुझाएको लिखित जवाफमा पनि उल्लेख छ । लामिछानेका कानुन व्यवसायीहरूले नागरिकता ऐन र नियमावलीमा रहेका नागरिकता कायम नरहने र नागरिकता त्याग गरेको भन्ने जस्ता वाक्यांशले फरकफरक अर्थ दिने तर्क गरेका छन् । जस्तो, नागरिकता ऐनको दफा १० (१) मा विदेशको नागरिकता प्राप्त गरेपछि नेपाली नागरिकता कायम नरहने भनेकाले लामिछानेको नागरिकता कायम नरहेको हो (रद्द भएको होइन) भन्ने उनीहरूको जिकिर छ । नागरिकता नियमावलीको नियम ११ मा पुनः नेपाली नागरिकता कायम गर्ने कार्यविधि छ । जहाँ भनिएको छ, नागरिकता ऐनको दफा ११ बमोजिम नेपालको नागरिकता त्यागी विदेश गएको कुनै व्यक्तिले पुनः नेपाली नागरिकता प्राप्त गर्न चाहेमा विदेशको नागरिकता त्यागेको निस्सासहित निजलाई पहिले नागरिकताको प्रमाणपत्र प्रदान गर्ने मन्त्रालय वा सम्बन्धित जिल्ला प्रशासन कार्यालयसमक्ष अनुसूची११ बमोजिमको ढाँचामा निवेदन दिनुपर्नेछ । लामिछानेले यही प्रक्रिया पूरा नगरेकाले उनको नेपाली नागरिकता कायम नरहेको र त्यसैकारण उनी उम्मेदवार बन्न अयोग्य रहेको दाबी रिट निवेदकहरूको छ । लामिछानेका कानुन व्यवसायी भने यस्तो प्रक्रिया उनको हकमा लागू नहुने दाबी गर्छन् । उनीहरूका अनुसार नियमावलीको यो व्यवस्था नेपाली नागरिकता त्यागेर विदेश गएका (नागरिकता ऐनको दफा १०२ बमोजिम) व्यक्तिले पुनः नेपालको नागरिकता लिन चाहेमा मात्र पूरा गर्नुपर्छ । ऐनको दफा १०(२) मा भनिएको छ, नेपाली नागरिकले नेपालको नागरिकता त्याग्न तोकिएबमोजिम सूचना गरेपछि तोकिएको अधिकारीले त्यस्तो सूचना दर्ता गर्नेछ र त्यसरी दर्ता गरिएको मितिदेखि निजको नेपाली नागरिकता कायम रहनेछैन । लामिछानेले नेपालको नागरिकता त्यागेको नभई विदेशको नागरिकता प्राप्त गरेपछि उनको नेपाली नागरिकता कायम नरहेको (नागरिकता ऐनको दफा १०१ को अवस्था) हुनाले नेपाली नागरिकता त्यागेका व्यक्तिले पूरा गर्नुपर्ने प्रक्रिया अपनाउनु नपर्ने उनीहरूको दाबी छ । लामिछानेले ऐनकै दफा ११ को प्रक्रिया पूरा गरे पुग्ने उनका कानुन व्यवसायीहरूले तर्क गरेका छन् । उक्त दफामा कुनै नेपाली नागरिकले विदेशी मुलुकको नागरिकता प्राप्त गरेपछि पुनः नेपालमा आई बसोबास गरेको र विदेशी मुलुकको नागरिकता त्यागेको निस्सा तोकिएको अधिकारीलाई दिएमा त्यस्तो निस्सा दर्ता भएको मितिदेखि निजको नेपाली नागरिकता पुनः कायम हुनेछ भन्ने व्यवस्था छ । लामिछानेले अमेरिकी नागरिकता त्यागेको सूचना अध्यागमन विभागलाई दिनु नै विदेशी मुलुकको नागरिकता त्यागेको निस्सा दिएको मानिने भएकाले त्यसपछि पुरानो नागरिकता स्वतः क्रियाशील भएको उनका वकिलहरूको दाबी छ । लामिछानेले विदेशको नागरिकता त्यागेको निस्सा तोकिएको अधिकारीसमक्ष पेस गरेको र पुनः नागरिकता लिन अनुसूचीमा भएको ढाँचामा जिल्ला प्रशासन कार्यालयमा निवेदन दिनुनपर्ने उनीहरूको दाबी छ । तर, उनको विपक्षमा रहेका वकिलले नियमावलीको नियम ११ उठाएका छन् । जहाँ भनिएको छ, नागरिकता ऐनको दफा ११ बमोजिम नेपालको नागरिकता त्यागी विदेश गएको कुनै व्यक्तिले पुनः नेपाली नागरिकता प्राप्त गर्न चाहेमा विदेशको नागरिकता त्यागेको निस्सासहित निजलाई पहिले नागरिकताको प्रमाणपत्र प्रदान गर्ने मन्त्रालय वा सम्बन्धित जिल्ला प्रशासन कार्यालयसमक्ष अनुसूची११ बमोजिमको ढाँचामा निवेदन दिनुपर्नेछ । आगामी बुधबारदेखि हुन लागेको पूर्ण सुनुवाइ सकिएपछि संवैधानिक इजलासले यो मुद्दाको अन्तिम आदेश गर्दा यस्ता विवादमा भविष्यमा पनि नजिर हुने गरी व्याख्या गर्नेछ । संवैधानिक इजलासको व्याख्याले लामिछानेको राजनीतिक जीवनलाई मात्रै बाटो देखाउने छैन, विदेशको नागरिकता लिएपछि पनि नेपालको नागरिकता त्याग नगरेका व्यक्तिलाई आफ्नो राष्ट्रियता छनोट गर्नॅपर्ने वा नपर्ने मार्गनिर्देश गर्नेछ ।"
"मोर्चाबन्दीको तयारीमा माओवादी, जसपा र एस","माओवादी, जसपा र एकीकृत समाजवादीबीच मोर्चाबन्दी वा एकता भए एमाले थप दबाबमा पर्नेछ । प्रतिनिधिसभामा ३२ सिट रहेको माओवादीले सरकारको नेतृत्व गरिरहेको छ । १२ सिट रहेको जसपा सत्ता गठबन्धनमा छ तर संघीय सरकारमा सहभागी छैन । मन्त्रालयको भागबन्डामा असन्तुष्टि जनाउँदै जसपा सरकारमा नगएको हो । १० सिट रहेको एकीकृत समाजवादी भने प्रतिपक्षमा छ । गत पुस १० सम्म माओवादी र एकीकृत समाजवादी तत्कालीन सत्तारूढ पाँचदलीय गठबन्धनमा थिए । जसपा पनि आम निर्वाचनका लागि उम्मेदवारी दिनुअघि उनीहरूसँगै थियो ।"
'प्रधानमन्त्रीलाई विश्वासको मत दिनु गलत,"(काठमाडौं)प्रधानमन्त्री पुष्पकमल दाहाललाई विश्वासको मत दिएको विषयमा कांग्रेसमा अन्तरविरोध सुरु भएको छ । नेता शेखर कोइरालाको समूहले प्रधानमन्त्री दाहाललाई दिएको समर्थन तत्काल फिर्ता लिनुपर्ने माग गरेका छन् । कोइरालाको समूहले समूहको आइतबार बिहान बसेको बैठकमा सांसदहरूले विश्वासको मत दिने पार्टीको कदमका विषयमा प्रश्न उठाएका थिए । त्यसपछि नेता कोइरालाले प्रधानमन्त्री दाहाललाई विश्वासको मत दिएर पार्टीले गलत गरेको टिप्पणी गरे । कार्यसम्पादन समिति बैठकमा बहुमतले निर्णय भयो, हाम्रो कुरा सुनुवाइ भएन, कोइरालालाई उद्धृत गर्दै एक नेताले भने, प्रधानमन्त्रीलाई विश्वासको मत दिनु गलत नै थियो । तपाईंहरूले उठाएको कुरा सही हो । तर हामी अल्पमतमा छौं, के गर्ने ? पार्टी पदाधिकारीहरूले भने कुनै प्रतिक्रिया दिएनन् । सांसद राजेन्द्र बजगाईंका अनुसार बैठकमा पार्टीले विश्वासको मत दिन ह्वीप लगाएको विषयमा समेत सांसदले गुनासो गरेका थिए । सांसद मुक्ताकुमारी यादवले प्रधानमन्त्री दाहाललाई दिएको विश्वासको मत तत्कालै फिर्ता लिनुपर्ने बताइन् । जोसँग भइरहेको सहकार्य तोडियो, तत्काल सहकार्यको सम्भावना पनि छैन, उसलाई विश्वासको मत दिनुको अर्थ के हो ? उनले भनेकी थिइन्, हामी सत्तापक्ष नरहेपछि विश्वासको मत दिनुको के अर्थ ? सरकारलाई दिएको समर्थन फिर्ता लिइनुपर्छ । सांसदहरूले राष्ट्रपतिको निर्वाचनका विषयमा समेत चासो व्यक्त गरेका थिए । नेता चन्द्र भण्डारीले दाहालबाटै धोका भएको अवस्थामा उनलाई नै विश्वासको मत दिनु गलत कदम भएको बैठकको निष्कर्ष रहेको सुनाए । विश्वासको मत दिएर गल्ती भयो भन्ने त परिणाममै देखिँदै छ । नत्र कांग्रेसले विश्वासको मत दिनुपर्ने कुनै कारण नै छैन, उनले भने । उनले त्यसबारे अझै छलफल हुने बताए । माओवादीकै कारण गठबन्धन बनेर सरकार गठन भयो । राष्ट्रिय सभा, स्थानीय र आमनिर्वाचन पनि भयो । जनतासँग विभिन्न वाचा र प्रतिबद्धता भए । तर, जब चुनावबाट जनताले गठबन्धनलाई सरकार बनाऊ भनेर जनमत दिए, त्यसपछि किन गठबन्धन टुट्यो ? यो अहिलेको मुख्य प्रश्न हो, भण्डारीले भने, किन यस्तो भयो ? यसबारे छलफल हुन्छ । उनका अनुसार मंगलबार पनि समूहको बैठक बस्नेछ । बैठकमा नेता कोइराला, उपसभापति धनराज गुरुङ, महामन्त्री गगन थापा, सहमहामन्त्रीहरू जीवन परियार र बद्री पाण्डे, नेताहरू अर्जुननरसिंह केसी, चन्द्र भण्डारी, बलबहादुर केसीलगायत केन्द्रीय सदस्य र सांसद सहभागी थिए । पार्टीको संसदीय दलको निर्वाचनमा महामन्त्री थापाको पक्षमा उभिएका अर्का महामन्त्री विश्वप्रकाश शर्मा र नेता प्रदीप पौडेल भने बैठकमा सहभागी भएनन् । सांसद् सन्तोष चालिसे र केन्द्रीय सदस्य उर्मिला थपलिया आइतबारको बैठकपछि कोइराला पक्षमा खुलेका छन् । प्रधानमन्त्रीलाई विश्वासको मत दिने विषयमा सभापति शेरबहादुर देउवाले पदाधिकारीहरूसँग छलफल गरेर त्यसबारे निर्णय लिने प्रयास गरेका थिए । पार्टीभित्र त्यसको विरोध भएपछि अन्तिम समयमा कार्यसम्पादन समितिबाट निर्णय गरिएको थियो । महामन्त्री गगन थापा, अर्का महामन्त्री विश्वप्रकाश शर्मा, नेताहरू प्रकाशमान सिंह, अर्जुननरसिंह केसी र प्रदीप पौडेलले प्रधानमन्त्रीलाई विश्वासको मत दिनु गलत हुन्छ भनेर त्यस बेला फरक मत राखेका थिए तर उनीहरूले पार्टीले ह्वीप नाघ्न सकेनन् । सभापति देउवाले प्रधानमन्त्रीलाई विश्वासको मत दिएर सभामुख र उपसभामुखको निर्वाचनमा फरक समीकरण बनाउन प्रयास गरेका थिए तर सफल भएनन् । अब राष्ट्रपतिको निर्वाचनमा परिणाम आउने अपेक्षा रहेको नेताहरू बताउँछन् । कोइराला समूहको बैठकमा भने नेताहरूले तत्कालै त्यस्तो सम्भावना नरहेको विश्लेषण गरेका थिए । पहिले आफ्नै हातमा भएको सत्ता जोगाउन नसक्ने, अहिले हातबाट फुत्किसकेपछि फेरि प्रतिपक्षको धर्म पनि निभाउन नसक्ने, बैठकपछि एक केन्द्रीय सदस्यले भने, पार्टीमा सभापतिको मनमौजी चलेको छ । महामन्त्रीहरू निरीहता देखाएर हिँडिरहेका छन् । कार्यकर्तामा अस्पष्टता छ । पार्टी किन यति धेरै दोधार भएर चलिरहेको छ भन्ने प्रश्न उठिरहेको छ ।संसदीय दलको निर्वाचनमा कोइराला समूहका उम्मेदवार महामन्त्री गगन थापालाई कम मत परेको विषयमा पनि छलफल भएको थियो । केही नेताले उम्मेदवार चयनमै गल्ती भएको तर्क गरे भने अन्यले समूहमा अन्तरघात गर्नेलाई पहिचान गरेर दण्डित गर्नुपर्ने बताएका छन् । संसदीय दल नेताको निर्वाचनमा सभापति शेरबहादुर देउवाविरुद्ध महामन्त्री गगन थापाले प्रतिस्पर्धा गरेका थिए । देउवा ६४ मत ल्याएर संसदीय दलको नेता बन्दा थापाले २५ मत मात्रै पाएका थिए । जबकि त्यसबेला कोइराला समूहकै सांसदको संख्या ३२ थियो । आइतबारको बैठकमा भने २६ सांसद मात्रै सहभागी थिए । बैठकमा सांसद डिकबहादुर लिम्बूले समूहको नेता को हो भनेर अलमल गर्न नहुने बताए । संसदीय दलको नेताको निर्वाचनमा उम्मेदवार चयन गर्दा गल्ती भयो । लामो समय शेखर कि गगन भनेर अलमल गर्नु हुने थिएन । त्यही निर्वाचनको परिणामले पनि समूहको नेता को हुनुपर्ने हो भनेर स्पष्टै देखिएको छ, मोरङ कांग्रेसको सभापतिसमेत रहेका लिम्बूले भनेका थिए । केन्द्रीय सदस्य एवम् सांसद प्रतिमा गौतमले बैठकमा संसदीय दलको निर्वाचनमा समूह एकढिक्का हुन नसक्नुका कारणबारे छलफल भएको बताइन् । संसदीय दलमा हाम्रो पक्षको मत किन एकीकृत हुन सकेन ? किन कम आयो ? यसबारे नेताहरूले प्रश्न उठाउनुभयो, बैठकपछि उनले कान्तिपुरलाई भनिन्, त्यसमा नेताहरूका फरकफरक धारणा आएका छन् ।अर्का एक सांसदले समूहमा अन्तरघात गर्नेको पहिचान हुनुपर्ने बताएका थिए । जो उम्मेदवार भए पनि टिमको भोट एकीकृत हुनुपर्ने थियो । त्यो किन भएन, समूहको नेता को हो जस्ता विषयमा प्रस्ट हुनुपर्छ भन्ने कुरा उठेका छन् । उम्मेदवारी चयनमा ढिलाइ हुनु, धेरै छलफल नहुनुजस्ता कारणले अलमल सिर्जना भएको धारणा पनि आएको छ, बैठकपछि केन्द्रीय सदस्य गोविन्द पोखरेलले भने । बैठकमा उपसभापति धनराज गुरुङले आगामी महाधिवेशनका लागि पुनः शेखर कोइरालालाई नै सभापतिको उम्मेदवार घोषणा गरेर अघि बढ्नुपर्ने प्रस्ताव गरेका छन् । पार्टीको १४ औं महाधिवेशन सकिएको एक वर्षमात्रै बित्दै छ । अर्को महाधिवेशनमा कसलाई सभापतिको उम्मेदवार बनाउने भन्नेबारे अहिले नै प्रस्ट नभए समस्या हुने उपसभापति गुरुङको भनाइ थियो । म उपसभापति छु, गगनजी महामन्त्री हुनुहुन्छ, उनले भने, भोलि ममा पनि महत्त्वाकांक्षा चढ्न सक्छ, गगनजीलाई पनि त्यस्तो लाग्न सक्छ, त्यसैले अहिले नै सभापतिको उम्मेदवार घोषणा गरेर अघि बढौं । गुरुङले हलमा त्यस्तो प्रस्ताव गर्दा कसैले पनि प्रतिक्रिया दिएनन् । यसअघि संसदीय दलको निर्वाचनमा उम्मेदवार चयन गर्दा नै उपसभापति गुरुङसहित नेताहरूले कोइरालालाई आगामी महाधिवेशनमा सभापतिको उम्मेदवार बनाउने सहमतिमा मात्रै थापालाई संसदीय दलको उम्मेदवार बनाउन सकिने सर्त राखेका थिए । थापाले पनि त्यो सर्तमा सहमति जनाएको नेताहरूको भनाइ थियो । यसबारे थापाले भने आइतबारको बैठकमा केही बोलेनन् । उनीसहित अन्य पदाधिकारीले मंगलबार सम्बोधन गर्ने तयारी छ ।"
ओलीदाहाल : आशंका र अविश्वासको सम्बन्ध,"(काठमाडौं)गत मंसिर ४ मा सम्पन्न निर्वाचनपछि दोस्रो दलको हैसियतमा खुम्चिए पनि सुषुप्त रूपमा सत्ता खेलमा लागेका एमाले अध्यक्ष केपी शर्मा ओली र जसरी पनि प्रधानमन्त्री बन्ने लक्ष्यमा रहेका माओवादी अध्यक्ष पुष्पकमल दाहाल गत पुस १० मा आश्चर्यजनक रूपमा एकै ठाउँ आइपुगे । उक्त दिन मध्याह्नपछि एकाएक बदलिएको राजनीतिक समीकरणसँगै दाहाल प्रधानमन्त्री बनेका छन् । त्यही दिन भएको सहमतिअनुसार अन्य महत्त्वपूर्ण पदहरूमा सत्ता गठबन्धनका उम्मेदवार निर्वाचित भइसकेका छन् । एउटै गठबन्धनमा रहेर सबैजसो मुख्य पदको नेतृत्व हात पारिसक्दा पनि ओली र दाहालबीच एकअर्काप्रति अविश्वास र शंका कायमै छ । खासगरी यही महिनाभित्रै हुने राष्ट्रपति निर्वाचनमा दाहालले खेल्ने भूमिकाप्रति ओली सशंकित छन् भने राष्ट्रपति निर्वाचनपछि राज्यका सबै मुख्य पद एमालेको भागमा पर्ने र राज्य सञ्चालनमा ओली हावी हुन सक्ने डर दाहाललाई छ । गठबन्धनमा राष्ट्रपति एमालेले र उपराष्ट्रपति माओवादीले लिने सहमति छ । यसअघि प्रतिनिधिसभाको सभामुख, चार मुख्यमन्त्री, दुई प्रदेश सभामुखलगायत पदमा एमालेका प्रतिनिधि निर्वाचित भइसकेका छन् । संघीय सरकारका महत्त्वपूर्ण मन्त्रालय पनि एमालेसँगै छन् । प्रतिनिधिसभाका सभामुख देवराज घिमिरे र राष्ट्रिय सभा अध्यक्ष गणेश तिमल्सिना ओलीका विश्वासपात्र हुन् । संवैधानिक निकायहरूमा ओलीले अध्यादेशमार्फत एकै पटक नियुक्त गरेका ५२ पदाधिकारी कार्यरत छन् । अहिले भएको सहमति कार्यान्वयन भए पाँचवर्षे कार्यकालको उत्तरार्द्धको आधा समय प्रधानमन्त्री पनि एमालेकै हुनेछन् ।२०७६ जेठमा तत्कालीन नेकपा अध्यक्ष तथा प्रधानमन्त्री केपी शर्मा ओली र अर्का अध्यक्ष पुष्पकमल दाहालबीच सत्ता बाँडफाँटसम्बन्धमा एक वर्षअघि भएको गोप्य सम्झौता सञ्चारमाध्यममा चुहिएपछि सुरु भएको अविश्वास पार्टी विभाजनको प्रस्थान बिन्दु बनेको थियो । गत पुस १० मा नयाँ सरकार गठनका लागि ओली र दाहाल त्यही बिन्दुमा आइपुगेका छन् तर उनीहरूबीच तीन वर्षअघिको जस्तै अविश्वास र आशंका छ ।ओली र दाहालबीच आधा कार्यकाल बाँड्ने सम्झौता चुहिएपछि सुरु भएको आशंकाको यात्रामा २०७७ फागुन २३ मा पूर्णविराम लागेको थियो । दुवै पक्षबीच बढेको शंका दाहालसहित तत्कालीन सचिवालयका बहुमत सदस्यले ओलीमाथि लगाएको १९ पेजको आरोप र ओलीको ३८ पेजको जवाफसँगै नेकपा विवाद उत्कर्षमा पुगेको थियो । नेकपाभित्रको विवादले २०७७ पुस ५ मा संसद् विघटनमा मात्रै पुर्याएन, फागुन २३ मा सर्वोच्च अदालतको फैसलामार्फत पार्टी विभाजनसमेत भएको थियो । २०७४ मा चुनावी गठबन्धन, त्यसपछि एकता, आन्तरिक विवाद हुँदै पार्टी विभाजनको तहमा पुगेपछि ओली र दाहालले एकअर्काविरुद्ध तिक्ततापूर्ण टिप्पणी गर्दै आएका थिए । विश्लेषक झलक सुवेदी ओली र दाहालबीच एकता र मिलापभन्दा एकअर्काप्रति शंका बढी रहेको बताउँछन् । दुवै नेताका बीचमा शंका बढी छ, उनीहरू खास कालखण्डमा बाध्यताले मिलिरहेका छन्, २०७४ को चुनावअघि जस्तो अवस्था थियो र अहिले (२०७९) मा पनि त्यही छ, सुवेदीले भने, बाहिरबाट हेर्दा ओलीले केही कोर्स करेक्सन गरेको जस्तो देखिन्छ । हिजो प्रधानमन्त्री मात्रै होइन, पार्टीको कार्यकारी जिम्मेवारी पनि दिएका थिएनन्, अहिले अल्पसमयका लागि भए पनि प्रचण्डलाई स्वीकार गरेका छन् । उनका अनुसार दाहाल मात्रै नभएर माओवादीको पार्टीपंक्ति नै एमालेसँग एकता होस् भन्ने चाहन्छन् तर उनीहरू ओलीसँग विश्वस्त छैनन् । माओवादीका एक पदाधिकारी पनि ओलीमा सत्ताको भोक जागेकाले राष्ट्रपति चयन हुनेबित्तिकै प्रधानमन्त्री दाहाललाई अप्ठ्यारोमा पार्ने बताउँछन् । त्यसैकारण प्रधानमन्त्रीले कांग्रेसलाई पनि समदूरीमा राखेर राष्ट्रिय सहमतिको कुरा गर्नुभएको हो, उनको भनाइ थियो ।एमालेका पदाधिकारी भने सरकार सञ्चालनमा ओली लचिलो हुने भएकाले दाहाललाई कुनै अप्ठ्यारो नपर्ने दाबी गर्छन् । अध्यक्ष ओली सरकारमाथि कुनै दबाब दिने पक्षमा हुनुहुन्न, उनी भन्छन्, प्रधानमन्त्रीले ढुक्कसँग काम गर्न पाउनुहुन्छ । तर, दाहालले राष्ट्रिय सहमतिका नाममा कांग्रेससँग नजिकिएर राष्ट्रपति निर्वाचनमा एमालेलाई धोका दिन सक्ने आशंका उनले व्यक्त गरे । गत मंगलबार सर्वदलीय बैठकमा प्रधानमन्त्री दाहालले राष्ट्रपतिमा राष्ट्रिय सहमतिको सहजकर्ता बन्न चाहेको बताएपछि एमाले पंक्ति झस्किएको छ । दाहालको भनाइको ओलीले तत्कालै प्रतिवाद गरेका थिए भने बिहीबार संसद् भवनमा सञ्चारकर्मीसँग पनि एमालेले राष्ट्रपतिमा उठाउने उम्मेदवारमै राष्ट्रिय सहमति हुने बताएका थिए ।एमाले उपमहासचिव विष्णु रिमाल गठबन्धनभित्र एमालेको राष्ट्रपति उम्मेदवार हुनेमा कुनै शंका नरहेको बताउँछन् । एमालेबाट राष्ट्रपति उम्मेदवार हुन्छ भन्ने विषयमा गठबन्धनभित्र कुनै समस्या र शंका छैन, हामी एकमत छौं, उनी भन्छन्, राष्ट्रपति भनेको संसद्ले चुन्ने पद हो । बहुदलीय व्यवस्थामा प्रतिस्पर्धामा उत्रिएका दलमा सर्वसम्मति हुन्छ भन्ने कुनै ग्यारेन्टी हुँदैन तर चुनिएपछि राष्ट्रिय सहमतिकै हुने हो । यसमा मेकानिकल कुरा गर्नु हुँदैन ।उनका अनुसार एमालेले सत्ताकब्जा गर्न लाग्यो भनेर कांग्रेसले हल्ला फैलाएको हो । कांग्रेससँग गठबन्धन भएको भए उनीहरू राष्ट्रिय सहमति कुरा गर्थे ? उनको प्रश्न छ । दाहालले प्रधानमन्त्रीबाहेक सबै पद दिँदा नलिएको कांग्रेसले अहिले राष्ट्रिय सहमतिको नाममा राष्ट्रपति खोज्नु उचित नभएको उनी बताउँछन् । सरकारमा जुन गठबन्धन छ, त्यसको बीचमा छलफल र सहमति भएर अघि जाने कुरा हो, हामी गठबन्धनको सहमतिमै जान्छौं, उनी भन्छन्, अहिले सरकारसँग बहुमत छ । सरकारमा भएका दलले प्रस्ताव गरेको व्यक्ति नै राष्ट्रपति बन्ने हो । माओवादी उपमहासचिव जनार्दन शर्मा पनि राष्ट्रपतिमा सत्ता गठबन्धनकै उम्मेदवार निर्वाचित हुने दाबी गर्छन् । माओवादी अब गठबन्धन फुटाउने र जोड्ने खेलमा नलाग्ने उनको भनाइ छ । प्रतिनिधिसभाको शनिबारको बैठकपछि सञ्चारकर्मीसँग संक्षिप्त कुराकानीमा उनले सबै दलको सहमतिमै राष्ट्रपति चयनको सम्भावनासमेत टरिनसकेको बताए । राष्ट्रपति निर्वाचनको विषयमा अब छलफल हुन्छ, प्रतिपक्षसहितको सहमतिमा पनि राष्ट्रपति चयन हुन सक्छ, उनले भने, अहिले हाम्रो गठबन्धनको सरकार छ, गठबन्धनकै उम्मेदवार राष्ट्रपति बन्ने निश्चित नै छ ।२०७४ को आमनिर्वाचनअघि ओली र दाहालबीच चुनावी गठबन्धन हुँदै पार्टी एकता गर्ने सहमति भएको थियो । गठबन्धनले प्रतिनिधिसभामा करिब दुई तिहाइ स्थान जितेको थियो । सातमध्ये ६ प्रदेशमा सरकार बनाएको थियो । तर, २०७९ को चुनावमा एमाले र माओवादी दुवैले पूर्ववत् शक्ति गुमाएका छन् । अहिले दक्षिणपन्थी र क्षेत्रीय एजेन्डा बोक्ने दलहरूसँग मिलेर उनीहरूले ६ वटा प्रदेशमा मुख्यमन्त्री हात पारेका छन् । माओवादी सचिव राम कार्की ओली र दाहालले सत्ताका लागि कोर्स करेक्सन गरेको देखिने बताउँछन् । सत्ता प्राप्त गर्न कोर्स करेक्सन गरेको देखियो, दुवै नेतामा जनताले विश्वास गर्ने गरी करेक्सन हुन जरुरी छ, उनले भने, एमाले र माओवादी आफ्नै तागतमा उभिने क्षमता भएको भए एकअर्काको भर पर्नुपर्ने थिएन । निर्वाचनको म्यान्डेटले एकै स्थानमा उभ्याइदिएको छ । यो गठबन्धन किन भयो भन्ने उनीहरूले जस्टिफाई गर्नुपर्छ ।"
मेसीसँग नेपाली युवाको सेल्फी,"(ओखलढुंगा)चर्चित फुटबलर लियोनल मेसीलाई भेट्ने रहर कसको नहोला ? तर भर्खरैका विश्वकप विजेता मेसीलाई भेटेर सेल्फी खिच्ने मौका जोकोहीले कहाँ पाउँछन् र ? त्यसमाथि एक सामान्य नेपाली युवकले उनलाई भेट्न पाउनु असम्भव जस्तै हो । काभ्रे दोलालघाटका ३८ वर्षीय नवाङ लामाले बुधबार मेसीसँग सेल्फी खिच्ने अवसर पाए । कतारको राजधानी दोहामा रहेको द टर्च होटल मा एक दशकदेखि काम गर्दै आएका नवाङले जीवनमा यही अवसर खोजिरहेका थिए । टर्च होटलमा विश्वका अधिकांश खेलाडी आउने गर्छन् । त्यसैक्रममा उनले धेरै जनासँग यसअघि भेटेर सेल्फी खिच्न भ्याइसकेको थिए । उनको एउटै धोको थियो मेसीलाई भेट्ने । उनी मेसीका कतिसम्म डाइहार्ट फ्यान थिए भने मनमनै कुलदेवता भाकेर भेट्न पाइयोस् भनेर कामना गर्ने गर्थे । साउदी अरबमा बिहीबार भएको पीएसजी र अल नासर क्लबबीचको मैत्रीपूर्ण खेलका लागि पीएसजी टिम बुधबार कतारको टर्च होटलमा आएर बस्यो । त्यही अवसरमा अप्रत्याशित रूपमा उनले मेसीसँग भेट्न पाए । सुरुमा उनले मेसीलाई लिफ्टसम्म पुर्याएर कोठा देखाउने अवसर पाए । तर सुरुमै उनीसँग सेल्फी खिचेनन् । होटलका कर्मचारीलाई कोही पाहुनासँग फोटो, अटोग्राफ लिन निषेध गरिएको छ । तर उनी मेसीसँग फोटो खिच्ने अवसर पाउँदा होटलले जागिरबाट निकाले पनि तयार नै थिए । मैले त पहिले नै म्यानेजरलाई भनेको थिएँ । बरु मलाई घर फर्काइदेऊ तर मेसीसँग अवसर मिलेमा सेल्फी लिन्छु भनेर, नवाङले भने, नभन्दै मेरो चाहना पूरा भयो । अब म पूर्ण भएँ । पीएसजीका सबै टोलीले खाना खाइसकेर कोठा फर्किने बेला उनले लियो, कम हेयर वान फोटो प्लिज भनेर अनुरोध गरे । मेसी नजिकै आएर उभिए । मुसुक्क हाँसे । त्यतिखेर नवाङ पूरै नर्भस भए । उनको जीउभरि काँडा उम्रियो ।पीएसजीका सबै खेलाडी सँगै थिए । तर उनलाई अरूसँग खासै मतलब थिएन । जसरी पनि मेसीसँग तस्बिर लिने उनको चाहना थियो । उनले फेसबुक र इन्स्टाग्राममा प्रोफाइल परिवर्तन गर्दै लेखे मिसन एकम्प्लिसड । विश्व चर्चित खेलाडीका सुरक्षा व्यवस्थादेखि गोपनीयता कायम गरिएको हुन्छ । त्यसैले जोकोही प्रशंसकले मेसी स्तरका खेलाडीसँग व्यक्तिगत रूपमा भेटेर तस्बिर लिन पाउनु सहज छैन । उनले यसअघि नै नेयमार जुनियर, आर्जेन रोबेन, मारियो गोट्जे, जाभियर हर्नान्डेज, आर्टुरो भिडाल, रोबर्ट लेवन्डन्स्की, जाभी अलोन्सोलगायत दर्जनौं विश्वचर्चित फुटबलरसँग सेल्फी लिन भ्याइसकेका छन् ।"
क्रिप्टोकरेन्सी किन बढ्दै छ लगानी ?,"(काठमाडौं)फर्च्युन म्यागजिनको सन् २०२२ अगस्टसेप्टेम्बर अंकको आवरणमा ३० वर्षीय अमेरिकी उद्यमी साम ब्यांकम्यानफ्रिडलाई आगामी वारेन बफेट को संज्ञा दिँदै उनको व्यावसायिक सुझबुझको प्रशंसा गरिएको थियो । तिनै युवा उद्यमी २०२२ डिसेम्बर १३ मा ठगीको आरोपमा बहमासको नासाउबाट पक्राउ परे । नोभेम्बरमा आफ्नो क्रिप्टो व्यापार कम्पनी एफटीएक्स टाट पल्टिएको घोषणा गरेका उनी अहिले २५ करोड डलर धरौटीमा रिहा भएर अमेरिकी अदालतमा मुद्दा लड्दै छन् । २०२२ को सुरुमा विश्लेषकहरूले २०१९ मा स्थापित ब्यांकम्यानफ्रिडको कम्पनीको कुल मूल्य (नेट वर्थ) ४० अर्ब डलरभन्दा माथि रहेको आकलन गरेका थिए । करियरको उचाइमा छँदा उनको आफ्नै कुल मूल्य पनि झन्डै २६ अर्ब डलर बराबर पुगेको थियो । आफ्नो अनौठो लगानी नीतिका कारण चर्चामा आएका उनी हाल भने वायर ठगी, सुरक्षा घोटाला र अवैध सम्पत्तिको तस्करीमा मुछिएका छन् । सन् २०२१ को क्रिप्टो पिकदेखि सन् २०२२ को अन्त्यसम्ममा लगानीकर्ताहरूले करिब दुई खर्ब डलर गुमाएको अनुमान सार्वजनिक भएका छन् । यो स्तरको अप्रत्याशित उतारचढाव आउने क्रिप्टो खास के हो त ? क्रिप्टोकरेन्सी डिजिटल मुद्राको एउटा रूप हो, जुन कुनै बैंक वा सरकारको नियमनबिना विकेन्द्रित रूपमा सञ्चालन हुन्छ । परम्परागत मुद्राझैं यसको मूल्य पनि माग र आपूर्तिमा भर पर्छ र पछि त्यसलाई अल्गोरिदममार्फत सुरक्षित गरिन्छ । क्रिप्टोकरेन्सी विद्युतीय कारोबारको तरिका वा प्लेटफर्म होइन, बरु आफैंमा एक वास्तविक मुद्रा हो । यो इन्क्रिप्टेड अल्गोरिदमको प्रयोगबाट सिर्जना गरिएको लेनदेनको एक माध्यम हो । इन्क्रिप्सन प्रविधिको प्रयोग भन्नाले क्रिप्टोकरेन्सीले एक मुद्रा र भर्चुअल खाता (लेजर) प्रणालीको रूपमा एकसाथ काम गर्न सक्छ भन्ने हो । यसको प्रयोगका लागि तपाईंसँग क्रिप्टोकरेन्सी वालेट हुन जरुरी छ । यस्ता वालेट कुनै क्लाउड प्रणाली वा तपाईंको स्वामित्वको कम्प्युटर मोबाइलमा भएका कुनै सफ्टवेयर पनि हुन सक्छन् र त्यो तपाईंलाई आफ्नो पहिचान पुष्टि गर्ने इन्क्रिप्सन की राख्न र आफ्नो क्रिप्टोकरेन्सीसँग लिंक गर्न काम लाग्छ । क्रिप्टोकरेन्सीलाई बुझ्न मुख्यतया तीनवटा अवधारणा बुझ्नुपर्ने हुन्छ ः ब्लकचेन, विकेन्द्रीकरण र क्रिप्टोग्राफी । क्रिप्टोकरेन्सीको सन्दर्भमा ब्लकचेन भनेको एक किसिमको स्प्रिडसिट जस्तै डिजिटल खाता हो, जसमा अधिकारप्राप्त प्रयोगकर्ताहरूको मात्रै पहुँच हुन्छ । यस्ता खाताले सम्पत्ति, पैसालगायत बौद्धिक अधिकारका लागि भएको कारोबारहरूको रेकर्ड राख्ने गर्छन् । यस्ता रेकर्ड अधिकारप्राप्त प्रयोगकर्ताहरूबीच बाँडिन्छ र यस्तो खाले कुनै पनि रेकर्ड पारदर्शी, तत्काल र अपरिवर्तनीय हुन्छ । केन्द्रीकृत मुद्रा भन्नाले केन्द्रीय बैंक वा बैंकिङ संस्थाको नियमन वा नियन्त्रणमा प्रचलनमा रहेको मुद्रा भन्ने बुझिन्छ । क्रिप्टोकरेन्सीका समर्थक वा प्रशंसकहरूले सबैभन्दा जोडतोडले प्रवर्द्धन गर्ने धारणा यही हो, क्रिप्टोकरेन्सीमा कुनै नियामक, नियन्त्रक वा तेस्रो पक्ष हुँदैन, यसको काम गर्ने प्रक्रिया विकेन्द्रित हुन्छ । कुनै क्रिप्टोकरेन्सीको उतार वा चढावका लागि जिम्मेवारी लिइदिने निकाय यो खाले मुद्राको कारोबारमा हुँदैन । क्रिप्टोग्राफी भनेको इन्क्रिप्सन प्रविधिको माध्यमबाट सम्बन्धित डेटामा अनधिकृत पहुँच रोक्ने प्रणाली हो । ब्लकचेनमार्फत प्राप्त हुने भनिएका गोपनीयता र अपरिवर्तनीयताको आधार नै क्रिप्टोग्राफी हो । सन् १९८९ मा क्रिप्टोग्राफिक प्रोटोकल, सफ्टवेयर र डिजिटल मुद्राको परिकल्पना गरिएको थियो । पछि सन् २००८ को सेप्टेम्बर १५ मा त्यतिबेलाको चरम आर्थिक मन्दीबीच चर्चित अमेरिकी बैंक लेहम्यान ब्रदर्सले टाट पल्टिएको घोषणा गर्यो । यही पृष्ठभूमिमा प्रविधिविज्ञ सातोसी नाकामोतो नाममा जारी श्वेतपत्रले कुनै वित्तीय संस्थाको हस्तक्षेपबिना नै पियर टु पियर लेनदेन गर्न मिल्ने विद्युतीय मुद्रा अर्थात् बिटक्वाइनको चर्चा गरेको थियो । यो लेख्ने व्यक्ति को हुन् भन्ने कुरामा भने अझै रहस्यमै छ । सन् २००९ मा नाकामोतोले ओपन सोर्स सफ्टवेयरका रूपमा बिटक्वाइन क्रिप्टो मुद्राको घोषणा गरे । सन् २०१० मा यो बजारमा रहेको एकमात्र क्रिप्टो मुद्रा थियो । त्यसपछिका केही वर्ष क्रिप्टो मुद्राहरू खासै चर्चामा रहेनन् । निकै क्रिप्टो मुद्राहरू थपिँदै र हराउँदै गए, तिनको मूल्य बिटक्वाइनसँगै तलमाथि हुने गर्थ्यो ।२०१७ को सुरुतिर भने बिटक्वाइनसमेतका क्रिप्टो मुद्राहरूको मूल्यमा अभूतपूर्व उछाल आयो । झन्डै ११ सय अमेरिकी डलर मूल्यबाट २०१७ मा बिटक्वाइनको उछाल सुरु भएकामा २०१८ को जनवरीमा उच्च बिन्दुमा पुग्दा झन्डै १८ हजार डलर भयो । २०१८ को जनवरीमा बजार उल्लेख्य रूपमा बिग्रनुअघि क्रिप्टो बजार झन्डै ८ सय २० अर्ब डलर बराबरसम्म पुगेको अनुमान छ । तर २०१७ क्रिप्टो बजारका लागि उल्लेख्य वर्षका रूपमा रह्यो किनभने त्यो वर्ष आएको उछालले क्रिप्टो बजारको आकार र आकर्षणसँगै जोखिम, ह्याकिङ, चोरी र दुर्घटना पनि बढाउने काम गर्यो । २०१८ पछिका वर्षमा बिटक्वाइन झरेर ४ हजार डलर हाराहारीमा समेत आयो भने २०२२ को उच्च बिन्दुमा झन्डै ६५ हजार डलर आसपासमा समेत पुगेको थियो । तर वर्षको अन्त्यमा झरेर २० हजार डलरभन्दा तल आइपुगेको थियो ।सन् २०२२ को अन्त्यसम्ममा विश्वभर १८ हजारभन्दा बढी क्रिप्टो मुद्राहरू आइसकेका अनुमान गरिएको थियो । यसमध्ये अघिल्ला २० मुद्राहरूले कुल बजारको ८७ प्रतिशत भाग ओगटेका छन् । सन् २०२१ को क्रिप्टो मुद्रा उछालको श्रेय अमेरिकी धनाढ्य इलन मस्कलाई पनि जान्छ, हरेक पटक उनले बिटवाइन, डजक्वाइनका बारेमा ट्वीट गर्दा वा क्रिप्टोमार्फत टेस्ला खरिदबिक्री हुने घोषणा गर्दा क्रिप्टोको बजार र मूल्य दुवै अकासिने गरेको थियो ।कुनै एक व्यक्ति (वा समूह) ले उन्नतस्तरको गणित र रेकर्ड राख्नेबीचको संयोजनबाट बिटक्वाइन माइन गर्न सक्छन् । कुनै एक जनाले अर्को व्यक्तिलाई बिटक्वाइन पठाउँदा नेटवर्कले त्यो लेनदेन र कुनै निश्चित समयभित्र भएका अन्य लेनदेनको हिसाबकिताबलाई ब्लक का रूपमा राख्छ । विशेष सफ्टवेयरसहितका माइनर कम्प्युटरहरूले यी लेनदेनलाई एउटा विशाल डिजिटल लेजरमा अंकित गर्ने काम गर्छन् । यी सबैको संयोजनलाई ब्लकचेन भनिन्छ । यसमा सबै प्रयोगकर्ताले कहाँ, कति के कारोबार भइरहेको छ भन्ने हेर्न सक्छन् तर हेरफर गर्न सक्दैनन् । विशेष सफ्टवेयर र शक्तिशाली हार्डवेयरमार्फत माइनरहरूले यस्ता ब्लकहरूको प्रयोग गरी कोडको सिक्वेन्स निर्माण गर्छन्, जसलाई ह्यास भनिन्छ । बिटक्वाइन वा अन्य क्रिप्टो मुद्राको मूल्य भने खरिदकर्ताहरू कतिसम्म तिर्न तयार हुन्छन् र त्यसको कत्तिको माग छ भन्नेमा भर पर्छन्, त्यस हिसाबले यसको र स्टक मार्केटमा हुने सेयरको मूल्य निर्धारणमा केही समानता हुन्छन् । सरकार अथवा अन्य नियामक निकायको अभावमा यसरी हुने मूल्य निर्धारणन स्वेच्छाचारीसमेत हुन सक्छ । फर्च्युनका अनुसार फेसबुकबाट ६५ मिलियन डलर पेआउट लिएर बिटक्वाइनमा लगानी गर्ने भेन्चर क्यापिटलमा पैसा लगाएका विंकलेभोस् दाजुभाइ अहिले अर्बपति छन् ।सन् २०२२ को मार्च महिनामा एक्सी इन्फिनिटी जस्ता चल्तीका गेम बनाउने अमेरिकी कम्पनी रोनिन नेटवर्कको खाताबाट ६ सय १५ मिलियन बराबरको १ लाख ७३ हजार युथेरम्समेतको क्रिप्टो मुद्रा गायब भयो । यो गेम खेल्दा एनएफटी (डिजिटल सम्पत्ति) जम्मा गरेर क्रिप्टो मुद्रा जित्न सकिने भएकाले फिलिपिन्सजस्ता देशमा निकै लोकप्रिय रहेको थियो । पछि खोज्दै जाँदा उत्तर कोरिया समर्थित ह्याकर समूह लजारससम्म यो क्रिप्टो ह्याक जोडियो । यस्तै छिमेकी देश भारतमै गेन बिटक्वाइन नामक पोन्जी स्क्याममार्फत अमित भारद्वाज नामक व्यक्तिले अहिलेको मूल्यमा झन्डै ९० हजार करोड भारतीय रुपैयाँ ठगी गरेको अनुसन्धान पनि चलिरहेको छ । यी घटनाहरू र अन्य क्रिप्टो अपराधका गुनासोहरू हेर्दा अन्य परम्परागत मुद्राहरूजस्तै विभिन्न समस्या देखिए पनि क्रिप्टो मुद्राका आफ्नै सबल र दुर्बल पक्षहरू छन् ।क्रिप्टो मुद्राको सबल पक्ष भनेको विकेन्द्रीकरण हो । कोइनबेसले आफ्नो विज्ञापनमा भेन्मो वा पेपालजस्तो परम्परागत वित्तीय प्रणालीको अनुमति लिनु नपर्ने पक्षलाई जोड दिएको छ भने नस्दाकले आफ्नो सन्देशमा प्रयोगकर्ताको पूर्ण नियन्त्रण हुने पक्षलाई प्रमुख सबलता भनेको छ । दैनिक जीवनमा क्रिप्टो दिएर कुनै सामग्री पाउन अहिलेलाई त्यति सहज नभए पनि अन्तरदेशीय या महादेशीय लेनदेन, गोप्य किनबेचलगायत कार्यमा क्रिप्टोकरेन्सीको प्रयोग बढ्दो छ । कुनै समय क्रिप्टोलाई फ्रड भनेको जेपी मोर्गनले आफ्नो कारोबारमा क्रिप्टो मुद्रा स्वीकार गर्न सुरु गरेको छ भने विभिन्न देश र प्रमुख कम्पनीहरूले क्रिप्टो मुद्रालाई अपनाउन थालेका छन् । यससँगै तेस्रो पक्षको हस्तक्षेप नहुनु, सुरक्षित लेनदेन, फिर्ता नहुने, ठगीबाट सुरक्षालगायतलाई पनि क्रिप्टोको फाइदाका रूपमा प्रचार गर्ने गरिएको छ । कुनै समय निकै कम मूल्यमा क्रिप्टो मुद्रा खरिद गर्ने विंकलेभोस्जस्ता लगानीकर्ताहरूले यसबाट उल्लेख्य कमाएका पनि छन् । यस अर्थमा क्रिप्टोकरेन्सीहरूले लगानी र प्रतिफलको अवसर पनि जुटाएका छन् ।तर यसका केही दुर्बल पक्ष पनि रहेको मान्न सकिन्छ । पपिङ द क्रिप्टो बबल का लेखक स्टेफेन डेहलले भनेका छन्, क्रिप्टो सिद्धान्तले धन आर्जनको चामत्कारिक आश्वासन त दिन्छ तर त्यो मिहिनेत वा आर्थिक क्रियाकलापमा भन्दा पनि भरोसामा आधारित छ । जतिसुकै गोपनीय भनिए पनि क्रिप्टो कारोबारले एक किसिमको डिजिटल ट्रेल छोड्ने भएकाले आवश्यक परेको खण्डमा नियमनकारी निकायले त्यसको जाँच गर्न सक्छन् । क्रिप्टोकरेन्सीको लोकप्रियता सँगै नियमनकारी निकायको उपस्थिति नहुने भएकाले अवैध कारोबार र कालोधनको कारोबारमा पनि यसको प्रयोग बाक्लिन थालेको छ ।युनाइटेड नेसन्स कन्फेरेन्स अन ट्रेड एन्ड डेभलपमेन्ट रिपोर्ट २०२१ का अनुसार २०२१ सम्म भारतको जनसंख्याको ७३ प्रतिशतसँग क्रिप्टोकरेन्सी थियो । तर यसअघि २०१७ मा एक सूचना जारी गरेर भारतको केन्द्रीय बैंकले देशभित्र क्रिप्टोकरेन्सीको कारोबार अवैध भएको भन्यो तर कारोबारमा प्रतिबन्ध भने लगाएको थिएन । सन् २०१९ मा आएर सोही बैंकले भारतमा क्रिप्टो कारोबार गरेमा आर्थिक जरिवानाका साथै १० वर्षसम्मको जेल सजाय हुन सक्ने चेतावनी दियो । तर २०२० मा भारतको सर्वोच्च अदालतले सो प्रतिबन्ध हटाइदिएपछि सरकारले विभिन्न नियमनकारी निर्देशनहरू जारी गर्दै क्रिप्टोमार्फत हुने कुनै पनि कारोबारमा ३० प्रतिशत कर लाग्ने घोषणा गर्यो । नेपालमा भने सन् २०१७ को अगस्टमा राष्ट्र बैंकले बिटक्वाइन कारोबारमा प्रतिबन्ध लगाएको थियो । बैंकले कुनै किसिमका क्रिप्टोकरेन्सी कारोबार र लेनदेनलाई पूर्ण रूपमा अवैध भनेको छ । विदेशमा रहने नेपालीले यदाकदा सामाजिक सञ्जालमा क्रिप्टो खरिदबिक्रीको चर्चा भने गर्ने गरेका छन् । (एजेन्सीहरूको सहयोगमा)"
इतिहासकै विनाशकारी भूकम्प,"सन् १५५६ मा आजकै दिन (जनवरी २३) मा चीनको सान्सी प्रान्तमा विनाशकारी भूकम्प गएको थियो । इतिहासकै विनाशकारी मानिएको भूकम्पमा परी करिब ८ लाख ३० हजार जनाको ज्यान गएको थियो । ८ म्याग्निच्युड रहेको ठानिएको उक्त भूकम्पले सान्सी र छिमेकी प्रान्त सान्छी निकै प्रभावित भएका थिए । यद्यपि, केही रेकर्डमा उक्त भूकम्प ८३ म्याग्निच्युडको रहेको जनाइएको छ । भूकम्पले करिब ५ सय २० वर्ग माइलसम्मको क्षेत्रमा क्षति पुर्याएको थियो । भूकम्पका कारण ती दुई प्रान्तको जनसंख्या ६० प्रतिशतले घटेको जनाइएको थियो । केही सेकेन्डमात्र गएको भूकम्पपछि कतिपय पहाडको अस्तित्व सकिएको थियो भने त्यस क्षेत्रका अधिकांश नदीको बहाव परिवर्तन भएका कारण भीषण बाढीपहिरो गएको थियो । भूकम्पपछि फैलिएको आगो निभ्न कैयौं दिन लागेको थियो ।स्थानीय तथ्यांकका अनुसार भूकम्पमा ज्यान गुमाउनेमध्ये अधिकांश घर तथा भवनका ढुंगाले च्यापिएका थिए । उक्त भूकम्पपछि ती प्रान्तमा बाँस तथा काठका घरहरू निर्माण गर्न थालिएको जनाइएको छ । वेई नदी उपत्यकामा केन्द्रबिन्दु रहेको भूकम्पले सबैभन्दा बढी विनान र हुयायिन प्रभावित भएका थिए । भूकम्पका कारण हुवाछियान सहरका सबै घर तथा भवनहरू ध्वस्त भएका थिए । सहरमा मात्र दसौं हजार जनाको ज्यान गएको थियो । त्यसको दुई वर्षपछि पनि वेई नदी क्षेत्रमा पर्ने वेइनान सहरमा शक्तिशाली भूकम्प गएको थियो ।"
अन्तरिक्ष यात्रीको ९३ वर्षमा चौथो बिहे,न्युजर्सी (एजेन्सी) विश्व प्रसिद्ध अन्तरिक्ष यात्री बज एड्रिनले ९३ औं जन्मदिनका अवसरमा चौथो विवाह गरेका छन् । लामो समयदेखि प्रेमिका रहेकी एन्क फाउरसँग उनीले विवाह गरेका हुन् । फाउर ६३ वर्षकी छन् ।एड्रिन नील आर्मस्ट्रङसँगै चन्द्रमामा अवतरण गर्ने दोस्रो व्यक्ति हुन् । अमेरिकी सञ्चारमाध्यमहरूले सानो निजी समारोहमा एड्रिनको विवाह भएको जनाएका छन् । अमेरिकाको न्युजर्सीमा बस्दै आएका एड्रिनले यसअघि तीन जनासँग विवाह गरिसकेका थिए । तर उनीहरूसँग सम्बन्ध विच्छेद भइसकेको छ । उनीहरूबाट एड्रिनका तीन सन्तान छन् । विवाहका बारेमा ट्वीट गर्दै उनले आफू किशोर अवस्थामा पुगेको भन्दै किशोर प्रेमीको जस्तै अनुभव भएको बताएका छन् । एड्रिन सन् १९६९ मा एपोलो इलाभेन यानमा चन्द्रमामा पुगेका थिए । आर्मस्ट्रङसँग चन्द्रमामा पाइला टेकेका उनी १९७१ मा अन्तरिक्ष यात्रीबाट सेवानिवृत्त हुनुअघि १२ दिन अन्तरिक्षमा बिताएका थिए ।
उपल्लो डोल्पाका अधिकांश गुम्बा रित्तै,"(काठमाडौं)उपल्लो डोल्पाको धोतरपस्थित गाकार गुम्बाबाट ६ वर्षअघि चोरिएको शाक्यमुनि बुद्धको पुरातात्त्विक कास्यमूर्ति बेइजिङको निजी ग्यालरी चाइना गार्जियन अक्सन मा लिलामीमा राखिएको समाचार सार्वजनिक भएसँगै डोल्पाबाट दर्जनौं सम्पदा हराएको खुल्न थालेका छन् । नेपाल गुम्बा व्यवस्थापन समिति, पुरातत्त्व विभागसहितका निकाय पनि डोल्पाको सम्पदा अभिलेखीकरणमा जुर्मुराएका छन् । गाकार गुम्बाको सम्पदा लुटपाटबारे प्रहरी प्रशासनको अनुसन्धान भने जारी छ । नेपाल गुम्बा व्यवस्थापन समितिमा डोल्पाका १ सय १८ वटा गुम्बा दर्ता छन् । तर, त्यसभित्रको सम्पदा वा बौद्ध सामग्रीको सूची अप्राप्य छ, समितिका कार्यकारी प्रमुख होमबहादुर दोङले भने, त्यहाँका कतिपय पुरातात्त्विक गुम्बा अझै दर्ता भएका छैनन् । गाकार गुम्बाको शाक्यमुनि बुद्ध बेइजिङमा भेटिनुअघि डोल्पाकै सेफोक्सुन्डोस्थित लाङ गुम्बामा रहेको चौंधौं शताब्दीमा निर्मित तामाधातुले बनेको शाक्यमुनि बुद्धको सुनौलो मूर्ति अमेरिकाको सिकागोमा भेटिएको थियो । सन् ९० दशकको सुरुवातमा हराएको मानिने उक्त मूर्ति सिकागो राज्यअन्तर्गत निजी संग्रह प्रिज्कर (टम) कलेक्सनमा भेटिएको बारे गत साउनमा मात्रै सूचना बाहिर आएको थियो । यो प्रतिमाको प्रामाणिकता पहिल्याउन स्वीस अध्येता उर्लिच भोन स्क्रोडरको इन्डोटिबेटन ब्रोन्जेज (१९८१) पुस्तकमा संकलित तस्बिरलाई आधार मानिएको थियो । प्राचीन लाङ गुम्बाबाटै हराएको बोधिसत्व अवलोकितेश्वरको सुनौलो मूर्ति अस्ट्रेलियाको सिड्नीस्थित आर्ट ग्यालरी अफ न्यू साउथ वेल्समा गत असोजमा भेटिएको थियो । लाङमा रहेका पुरातात्त्विक सम्पदाबारेमा कला अध्येता एमी हेलरको हिडन ट्रिजर्स अफ द हिमालयज ः टिबेटन मेनुस्क्रिप्ट, पेन्टिङ एन्ड स्कलप्चर अफ डोल्पो (२००९) पुस्तकमा विस्तृत विवरण छ । उपल्लो डोल्पामा रहेका बौद्ध सम्पदा र गुम्बाबारेमा बेलायती शोधकर्ता डा मिलिन स्मिथले अन्वेषण गर्दै आएकी छन् । स्मिथले सम्पदा संरक्षण अभियानमा सघाउ पुग्ने गरी पेमा र डोल्पाबाट चोरिएको मूर्ति शीर्षकमा सचित्र पठनसामग्रीसमेत तयार पारेकी छन् । डोल्पाको सेफोक्सुन्डोस्थित येछेर जाङचुवलिङ गुम्बासम्बद्ध रनग रिम्पोचेले आफूले आमाबुबाको पुस्ताबाट सुनेको आधारमा डोल्पामा बोल्ने ताराका प्रतीक (मूर्ति) रहने गरेकामा अहिले ती सबै अप्राप्य भइसकेको जनाए । ३० वर्षअघिदेखि त्यस्ता पुरातत्त्व र महत्त्वका सम्पदा हराइरहेका छन्, उनले भने, एउटा सम्पदा हराएपछि त्यहाँको संस्कृति र चिनारी पनि हराउँछ, सभ्यता र इतिहास पनि हराउँछ । डोल्पामा पुराना गुम्बाहरू संरक्षण अभावमा भत्काउँदै छन्, गुम्बाभित्रका मूर्तिहरू एकपछि अर्को गर्दै हराइरहेका छन् ।लस्ट आटर््स अफ नेपाल ले दिएको जानकारीअनुसार, लामा र बौद्ध प्रतीकसहितको महाकाल पानी रङको कपडाचित्र क्यालिफोर्नियाको नर्टन सिमोन म्युजियममा पाइएको छ भने बोन धर्मदेवतासम्बन्धी १६ औं शताब्दीको कपडाचित्राकृति जर्मनीको स्टुटगार्टस्थित नागेल अक्सनमा लिलामी हुने जनाइएको थियो । गत ६ डिसेम्बरमा लिलामी हुने उक्त कलाकृतिका बारे पछिल्लो अपडेट आएको छैन । यस्तै, बुद्ध शाक्यमुनीको २० औं शताब्दीकै थाङ्काचित्र पनि गत नोभेम्बर ३० मा मार्कोपोलो एसियन आर्ट, इटालीमा लिलामीमा राखिएको थियो । बोन देवतासम्बन्धी स्नेला ओकार को १६ औं शताब्दीको थाङ्का पनि गत ८ डिसेम्बरमै पेरिसमा लिलामीमा राखिएको थियो । डोल्पो क्षेत्रबाटै संकलित १४ औं शताब्दीको क्राउन्ड बुद्ध पनि २०११ नोभेम्बर २ मा जुरिचको कोलर अक्सनमा लिलामी गरिएको प्रमाण लस्ट आर्ट्स अफ नेपाल ले राखेको छ । यी सबै पुरातात्त्विक सम्पदाहरू डोल्पाबाटै संकलन गरिएको थियो । यसैगरी, डोल्पाको मार्गम गुम्बाबाट हराएको बौद्धगुरु पाल्देन लोडोको पोट्रेट स्विट्जरल्यान्डको रिएटबर्ग म्युजियममा भेटिएको छ भने अक्षधारा प्रतिमा पनि यही म्युजियममा संकलित छ । सिकागो राज्यअन्तर्गत निजी संग्रह प्रिज्कर (टम) मा डोल्पोसहितका एक दर्जनभन्दा बढी सम्पदा सामग्री छन्, जसको उत्पत्तिको पहिचान प्रमाणित गर्ने कार्य जारी छ । यसरी हराएका डोल्पाका दर्जनौं सम्पदा र पुरातात्त्विक सामग्रीमध्ये अहिलेसम्म बेइजिङमा भेटिएको शाक्यमुनि बुद्ध मात्रै घर फर्कन सक्ने पहल अघि बढेको छ । यसबारेमा उत्पत्तिको पहिचान खुलेपछि पुरातत्त्व विभाग हुँदै परराष्ट्र मन्त्रालय र बेइजिङस्थित नेपाली दूतावासले गरेको पहलमा यो सम्पदाको लिलामी भने रोकिएको छ । हामीले उक्त सम्पदाबारेको प्रमाण जुटाएर तथा सन् २०११ मा खिचिएको उक्त सम्पदाबारेको तस्बिरभिडिओसमेत उपलब्ध गराएर पुरातत्त्व विभागमार्फत हाम्रो सम्पत्तिको लिलामी रोक्न आग्रह गरेका थियौं, रिम्पोचे सेई नामखाई दोर्जीले भन्छन्, परराष्ट्र मन्त्रालयमार्फत बेइजिङस्थित दूतावासमा उक्त अनुरोध गएपछि कूटनीतिक प्रक्रियाबाट सम्पदा लिलामी हुनबाट जोगिएको छ, तर अब घरफिर्तीको प्रक्रिया भने बाँकी छ ।नेपाल गुम्बा व्यवस्थापन समितिका अनुसार, समितिको जिम्मामा गुम्बाको दर्ता र मर्मतसम्भारका लागि अवस्था हेरीकन बढीमा ५ लाख रुपैंयासम्म प्रतिगुम्बालाई दिन सकिने प्रावधान छ । समितिका कार्यकारी प्रमुख दोङले बौद्ध धर्ममा धेरै सिद्धगुरुहरू जन्मेको ठाउँ भए पनि डोल्पाका लागि राज्यले खासै ध्यान दिन नसकेको बताए । उपल्लो डोल्पाको कुनै बिन्दुमा रहेको गुम्बाको मर्मतसम्भार वा सम्पदा सुरक्षामा ५ लाख रुपैयाँ दिइए पनि त्यहाँको भौगोलिक अवस्थिति र खर्च गर्नैपर्ने ढुवानीसहितका कठिनाइका कारण यो पैसाको खासै महत्त्व रहँदैन, दोङले भने, डोल्पासहितका हिमाली जिल्लाको बौद्ध सम्पदा र सभ्यताको जगेर्नाका निम्ति भिन्नै योजना र प्रबन्ध जरुरी देखिएको छ । यसमा पैसाभन्दा पनि बढी सम्पदा र सभ्यताको जगेर्नामा सरोकार जोडिएको हुनुपर्छ । यसका लागि केन्द्रदेखि स्थानीय तहसम्मको विशिष्ट तहको प्राथमिकता तय हुन सक्नुपर्छ ।"
डोल्पाको बौद्ध सम्पदा रित्तिँदै छ,"उपल्लो डोल्पा, धोतरपस्थित गाकार गुम्बाबाट २०१६ को अप्रिल ९ को रात शाक्यमुनि बुद्ध कास्यमूर्ति, ताज पहिरिएको बज्रधारासहितका ४ वटा पुरातात्त्विक सम्पदा चोरिएको घटनापछि त्यो क्षेत्रमा निकै त्रासको स्थिति बढ्न थालेको थियो । युनेस्को सूचीमा रहेका यी सम्पदाको चोरी र गुम्बामा भएको आक्रमणबारेमा हिमालयन डोल्पो गाकरहङट्राम फाउन्डेसनका तर्फबाट तत्कालै प्रहरी कार्यालय (जोमसोम र काठमाडौं) तथा पुरातत्त्व विभागसमेतलाई अवगत गराएका थियौं । झन्डै ६ वर्षपछि लस्ट आर्ट्स अफ नेपाल अभियानले गाकार गुम्बाबाट चोरिएको बुद्ध शाक्यमुनिको मूर्ति चीनको बेइजिङमा लिलामीमा राखिएको प्रमाणसहितको सूचना बाहिर ल्याएपछि यो हाम्रो सम्पदा फिर्ता ल्याउने पहलमा म लागेको छु । उक्त बुद्ध प्रतिमाको उत्पत्तिको पहिचानसहितका प्रमाण जुटाएर पुरातत्त्व विभागमार्फत हकदाबीको कागजात बेइजिङ पठाएका छौं । यो एउटा उदाहरणबाहेक शेफोक्सुन्डोको लाङ, मार्गम, बोन गुम्बा र उपल्लो डोल्पाका दर्जनौं गुम्बाहरूबाट थुप्रै पुरातात्त्विक सम्पदाहरू चोरी भइसकेको सूचना आइरहेको छ । स्थिति कस्तो भइदियो ५७ वर्ष पुराना गुम्बाहरू संरचना र मर्मतसम्भारका हिसाबमा धेरै नाजुक भइरहेको यथार्थ त एकातर्फ छँदै छ, अर्कातिर ती गुम्बामा रहेका बौद्ध सामग्री, पुरातत्त्व बनिसकेका मूर्ति, हस्तलिखित पाण्डुलिपि र थाङ्का चित्रहरू पनि आज पाउन छाडिएको छ । एक प्रकारले डोल्पाको बौद्ध सम्पदा रित्तिने क्रममा पुगेको देखिन्छ । यही सरोकार लिएर म सरकारी निकायका रूपमा रहेको गुम्बा व्यवस्थापन समितिमा पनि केही जानकारी लिन र दिनसमेत गएँ । समितिको सूचीमा डोल्पामा १ सय १८ वटा गुम्बा रहेको भए पनि त्यसको अद्यावधिक स्थिति र हराइरहेका सम्पदाहरूको बारेमा खासै अभिलेखको काम भएकै रहेनछ । बौद्ध सभ्यता, सम्पदा र साधनाका हिसाबमा पनि परापूर्वकालदेखिको तपस्थली मानिने डोल्पाका बारेमा पुरातत्त्व विभागले पनि तत्कालै विषयगत अध्यन र अनुसन्धान थाल्नुपर्ने देखिन्छ । कम्तीमा डोल्पामा रहेका बौद्ध सम्पदाहरूको अभिलेखीकरण गर्ने काम भने थाल्नैपर्ने देखिन्छ, अन्यथा डोल्पाको बौद्ध सम्पदा, गुम्बा र पहिचान नामेट हुने स्थिति छ ।"
देश छाड्ने खेलाडीको ताँतीले सरकारको मन रुँदैन ?,"पछिल्लो समय नेपाली फुटबलमा खेलाडी पलायनको निकै निराशाजनक प्रवृत्ति देखिएको छ । सातैपिच्छेजसो कोही न कोही खेलाडी विदेश पलायन भइरहेका छन् । धेरैजसोको रोजाइ अस्ट्रेलिया बन्ने गरेको छÙ केहीले अमेरिकालाई गन्तव्य बनाइरहेका छन् । एक वर्षभन्दा कम समयमै नेपालको घरेलु फुटबलमा माथिल्लो दर्जाका खेल खेलिरहेका ३० भन्दा बढी खेलाडी विदेश गएका छन्, जसमध्ये आधाजतिले त कुनै न कुनै समय नेपाली राष्ट्रिय टिमबाट पनि खेलिसकेको पृष्ठभूमि छ ।अझ दुःखलाग्दो त सबैजसो खेलाडीले आफ्नो खेल जीवन उत्कर्षमा छँदै देश छाडिरहेका छन् । यो प्रवृत्तिले नेपाली फुटबलमा एक प्रकारको रिक्तता छाएको छ । अर्को महिना नेपाली फुटबलको सबभन्दा ठूलो प्रतियोगिताका रूपमा सहिद स्मारक लिग ए डिभिजनको आयोजना हुँदै गर्दा देखिएको यो दृश्य विरक्तलाग्दो छ । अहिले नै त्यस प्रतियोगितामा खेल्ने खेलाडीको अभाव हुन थालेको छ । क्लबमा अनुबन्धित खेलाडी नै बाहिर गइरहँदा माथिल्लो दर्जामा खेल्ने खेलाडीको अभाव अझै चर्को हुने निश्चित छ । त्यस लिगको समाप्तिमा फ्रेन्चाइज लिगका रूपमा नेपाल सुपर लिग हुने कार्यक्रम पनि छ । खेलाडी अभावकै कारण उक्त प्रतियोगिता पनि प्रभावित हुने निश्चित छ ।एउटा खेलाडी उत्पादनका लागि लाखौं रुपैयाँ मात्र होइन, उत्तिकै समय पनि खर्च भएको हुन्छ । यसका निम्ति अन्य क्षेत्रको पनि त्यत्तिकै योगदान परेको हुन्छ । तिनै खेलाडी विदेश पलायन हुँदा स्वाभाविक रूपमा खेल जगत्मा अकल्पनीय क्षति भइरहेको छ । राम्रा खेलाडीले देश छाडेपछि त्यसको सबभन्दा ठूलो असर नेपाली राष्ट्रिय टिममा पर्छ । केही महिनापछि साफ च्याम्पियनसिपको अर्को संस्करणको तालिका छ । त्यसअगाडि नेपालले भारतमा हुने एउटा अर्को अन्तर्राष्ट्रिय प्रतियोगिता खेल्दै छ । त्यसका लागि नेपाली टिम निर्माणमा कठिनाइ आउने देखिन्छ । अहिले टिममा रहेका केही प्रमुख खेलाडीहरू लगभग संन्यासको संघारमा पुगिसकेको स्थितिमा तिनको स्थान लिने खेलाडी पनि नहुने चिन्ता उत्तिकै छ । खेलाडीको पलायनले नेपाली फुटबलप्रतिको आकर्षण र लोकप्रियता पनि घट्ने देखिन्छ । यो रिक्तताका कारण फुटबललाई एउटा उद्योगका रूपमा व्यावसायिक ढंगले सञ्चालन गर्न पनि व्यवधान आउनेछ । यो दुरवस्था अन्त्यका लागि सम्बन्धित निकायले गहिरो चिन्तन गरी खेलाडी टिकाउन नीतिगत व्यवस्था गर्नुपर्ने हो । तर ठीक यही बेला नेपाली फुटबलको सर्वोच्च निकाय अखिल नेपाल फुटबल संघ (एन्फा) मौनप्रायः छ । राष्ट्रिय खेलकुद परिषद् र युवा तथा खेलकुद मन्त्रालय पनि चुपचाप देखिन्छन् । खेलाडी व्यक्तिगत कारणले पलायन भएको औंल्याउँदै त्यसलाई रोक्न नसकिने तर्क एन्फा अधिकारीहरूको छ । खेलाडीहरू किन पलायन भैरहेका छन्, त्यसपछाडिका सामाजिकआर्थिक कारणहरू केके हुन्, यो अवस्था सच्याउन के गर्न सकिन्छ, एन्फाले यसको खोजी गर्न र सुधारका उपायहरू अवलम्बन गर्न जरुरी छ । त्यसो त, यति बेला देशको ठूलो युवाशक्ति अध्ययन वा रोजगारीका सिलसिलामा बिदेसिने गरेको छ । कारणहरू पक्कै उही र उस्तै होलान्, तर आम युवाजसरी नै राष्ट्रिय जीवन बनाइसकेका खेलाडीहरू पनि पलायन हुनुलाई उत्तिकै स्वाभाविक रूपमा लिनु हुन्न । आम युवाकै हकमा पनि अहिले भैरहेको पलायन रोक्न मुलुकले विस्तृत सुधारको बाटो समात्नैपर्छ, त्यसको पहिलो सुरुआत भने खेलाडीहरूमा केन्द्रित भएर हुन सक्छ । शंकै छैन, खेलाडी पलायन हुनुको प्रमुख तत्कालीन कारण खेलेर देशमा कुनै भविष्य नदेख्नु नै हो । एक त खेलाडीले पाउने पारिश्रमिकसुविधा अति न्यून छ, त्यसमाथि यो अनियमित पनि छ । फेरि, खेलाडीहरूलाई व्यस्त राख्न र निरन्तर आम्दानी सुनिश्चित गर्न फुटबलका प्रतियोगिताहरू पनि नियमित भैरहेका छैनन् । र, यो अवस्था एकाएक आएको भने होइन । लामो समयदेखि जिम्मेवार निकायहरूको अदूरदर्शिता र व्यवस्थापनहीनताका कारण यस्तो परिस्थिति निम्तिएको हो । यसअघि पनि फुटबल खेलाडीहरू विदेश पलायन नभएका होइनन्, तर संख्यात्मक हिसाबले हालको अवस्था अकल्पनीय छ । फेरि अहिले फुटबल मात्र होइन, अन्य खेलका खेलाडी पनि बाहिरिने क्रम बढ्दो छ । नेपालमै भएको पछिल्लो दक्षिण एसियाली खेलकुदमा पदक जितेका खेलाडीसमेत धेरै विदेश पुगिसकेका छन् । धेरै पदक जितेका दुई खेल तेक्वान्दो र करातेका लगभग सबै पदकविजेता पलायन भइसकेका छन् । अहिले नेपाली खेलकुदमा जताततै भताभुंग चाला छ । नेपाली खेलकुदमा जति पनि संघहरू छन्, ती सबैमा अनुचित राजनीतिले प्रवेश पाएको छ, जहाँ विवाद, अन्योल र अनिश्चितताबाहेक अर्थोक छैन । त्यसैले सम्बन्धित खेल संघ मात्र होइन, युवा तथा खेलकुद मन्त्रालय र समग्र सरकारकै यसतर्फ गम्भीर ध्यानाकर्षण हुनुपर्छ । खेलाडीहरू आफ्नो खेल जीवनको सबैभन्दा उत्कृष्ट क्षणमै किन देश छाड्न बाध्य छन्, यसका यथोचित कारणहरू पहिल्याई समस्याको समाधान गर्न जरुरी छ । खेलाडीलाई राष्ट्रिय गहना भन्ने तर त्यो गहनालाई राष्ट्रमै अड्याइराख्न नसक्ने विडम्बनाको अन्त्य हुनुपर्छ ।"
सम्पादकलाई चिठी,"अहिलेको शासकीय व्यवस्था टीठलाग्दो देखिन्छ । लामो अनुभवबाट विज्ञता, योग्यता हासिल गरेका कर्मचारी राजनीतिक दलको प्रमाणपत्र नलिई कुनै पालिकामा प्रवेश नपाउने, हाजिर भए पनि भ्रष्टाचारको आलमा डुबेका राजनीतिक जत्थाले सही काम गर्न नदिने प्रवृत्ति सर्वत्र छ । पालिकामा जाँदा यावत् हन्डर खानुपर्ने भएकाले धेरै कर्मचारी केन्द्रमै बस्ने गरेका छन् । उता राजनीतिक संघ संगठनमा आबद्ध निजामती कर्मचारीहरूबाट भने लामो समयदेखि विकासमा अवरोध खडा हुँदै आएको छ । नेताको मनगढन्ते धारणाले समृद्धि नारामै सीमित छ । विकासको पाइलापाइलामा अवरोध गर्ने यस्ता अवाञ्छित सन्दर्भलाई प्रधानमन्त्रीले नामेट पार्न सक्लान् ? वस्तुतः संघ, प्रदेशका राजनीतिक वृत्तलाई विकासभन्दा होहल्लाको अखडा पनि बन्न दिनु हुँदैन । यावत् विसंगति चिर्न अभियान नै थाल्नुपर्छ । भुवनेश्वर शर्मा, चन्द्रागिरि२, काठमाडौं"
शासक फेर्न अक्षम लोकतन्त्र,"अपुरा क्रान्तिनेपाल किन यसरी अविकास र कुशासनलाई उल्टाउन नसक्ने अक्करे दुश्चक्रमा फस्यो ? यो व्यापक एवम् बहुआयामको गम्भीर समीक्षा र बहसको विषय हो । तर, सहजगम्य एउटा अहं पक्षचाहिँ नेपालमा पटकपटक भएका राजनीतिक परिवर्तनहरूले क्रान्तिको स्वरूप ग्रहण गर्न नसक्नु र ती परिवर्तनबाट प्राप्त उपलब्धिहरू संस्थागत हुनुपूर्व नै विघटनको भीरमा पुग्नु हो । २००७ सालको क्रान्तिको उद्देश्य र वैचारिक मार्गचित्र प्रस्ट थियो संवैधानिक राजतन्त्रसहितको बहुदलीय संसदीय व्यवस्थालाई संवैधानिक तवरले स्थापित गर्ने । राजतन्त्रको मूर्खताका कारण त्यो उद्देश्य प्राप्त हुन सकेन । दस वर्षको अराजकतापछि संसदीय चुनाव भयो र त्यसको अठार महिनामै निर्वाचित सरकारमाथि राजा महेन्द्रले सैनिक कु गरे । दरबारले यी दुई मूर्खतापूर्ण दुस्साहस नगरेर संवैधानिक राजतन्त्रसहितको लोकतन्त्रलाई संस्थागत गर्न सघाएको भए सम्भवतः नेपालबाट शाहवंशीय राजतन्त्र यत्ति छिट्टै हट्ने थिएन । लोकतन्त्रले दिने अर्थसामाजिक लाभ जनताले पाएका भए २०३६ साल र २०४६ सालका आन्दोलनहरूको आवश्यकता सम्भवतः पर्ने थिएन । दशक लामो माओवादी सशस्त्र हिंसा पनि राजनीतिक क्रान्ति थिएन । त्यसैले त्यो पनि २०६२६३ को आन्दोलनपछिको सत्ताको लाभ लेनदेनमा विलय भयो । क्रान्ति (उपनिवेशहरूका हकमा स्वतन्त्रता संग्राम) को औचित्य त्यसको आह्वानकै चरणमा सूत्रबद्ध गरिएका विचारले प्रस्तावित गर्ने राज्यको वैकल्पिक शासकीय स्वरूप, अर्थव्यवस्था, सामाजिक र सांस्कृतिक रूपान्तरणको खाकाले स्थापित गर्छन् । त्यही खाकाका आधारमा स्थापित व्यवस्थाविरुद्ध जनपरिचालन हुने हो । क्रान्तिले शासनसत्ता फेरेपछिको नयाँ शासकहरूको जिम्मेवारी र कार्यसूचीलाई नै कार्यान्वयन गर्ने हो । यस अर्थमा पनि माओवादीको विद्रोहले क्रान्तिको रूप धारण गर्न सम्भव थिएन । त्यो संगठनले विद्रोहका लागि तयार पारेको विस्तारवाद र साम्राज्यवादको विरोध, जनवादी शिक्षा, त्यागमा आधारित पदलोलुपतारहित राजनीतिक चरित्र, रूढिग्रस्त सांस्कृतिक मूल्यहरूको विस्थापन र सामन्तवादी अभ्यासहरूको अन्त्य आदि नारा समेटिएको विचार प्रकारान्तरमा आडम्बर मात्र ठहरियो । यथार्थमा त्यो शक्तिसँग आर्थिकसामाजिक रूपान्तरण कसरी गर्ने भन्ने कुनै मार्गचित्र थिएन । तदर्थवादी परीक्षणकै बीच बनेको संघीय लोकतान्त्रिक संविधानलाई नै पनि बिनासर्त कार्यान्वयनमा लैजाने र त्यसका पक्षधर शक्तिहरूसँग मात्रै राजनीतिक सहकार्य गर्ने न्यूनतम नैतिक आधारसमेत बाँकी नभएको अहिले देखिएको छ । त्यसको एउटा मात्र प्रस्ट एजेन्डा गणतन्त्र स्थापनाको थियो, त्यसको सैद्धान्तिक धरातल पनि राप्रपासँगको सत्ताको लगनगाँठोले समाप्त पारेको छ ।अबको नेपाली समाजको संरचना र त्यसका आकांक्षा गिजोलिएका छन् । ती दुवैलाई संश्लेषण गरेर अर्को क्रान्तिको भाष्य निर्माण गर्ने शक्तिको अभाव छ । त्यसैले नेपालको लोकतन्त्रलाई आफ्ना शासक फेर्न अर्को क्रान्तिबारे सोच्नचाहिँ नसक्ने, पटकपटक उनै पात्र र उस्तै प्रवृत्तिलाई सत्ताको बागडोर सुम्पने अनि तिनैमाथि गुनासाका कथा भनेर आनन्द लिने जनताको धिङ्न्याहा जडतन्त्रले निल्नै लागेको छ । शासक त फेर्न नसक्ने खण्डहर भएको प्रणालीबाटै मुलुकको अर्थसामाजिक मुहार फेरिने अपेक्षा गर्न पक्कै सकिँदैन ।"
बुटवलको दुःख चुरे,"बुटवलको शिरमा छ चुरे पहाड । केही वर्षअघिसम्म यहाँबाट उत्तरतिर देखिने हरिया पहाडहरूलाई अहिले पहिरोले छियाछिया पारेर सेतै बनाएको छ । चुरेका पत्रे चट्टानहरू हेर्दै अत्यास लाग्ने गरी भासिएर तल खसेका छन् । तिनाउ नदीवारि र पारिका चुरेबाट बस्तीतिर सोझिएर पहिरो खसेको छ । बर्खार्मा पहिरो खसेर बीचमा अडिएको भाग हिउँद लागेपछि पनि झर्छ । कति बेला कहाँबाट कत्रो पहिरो खस्छ, टुंगो छैन । पहिरोले अघिल्ला दुई वर्षमा बुटवल३ का ज्योतिनगर र लक्ष्मीनगरमा क्षति पुर्यायो । ज्योतिनगर क्षेत्रमा मात्रै करिब ७० हेक्टरमा पहिरो गएको छ । त्यसको ठ्याक्कै तल २ हजारजति घर छन् । त्यहाँका कतिपय घरपरिवार बर्खामा सुरक्षित ठाउँमा डेरा सर्छन् र हिउँदमा फर्कन्छन् । यस्तै अवस्था रहे भीमकाय पहिराको तलको बुटवल सहरको भविष्य पनि के हुन्छ भन्न सकिँदैन । विज्ञहरूले चुरेछेउका बस्तीहरू स्थानान्तरण गरेर मात्रै पहिरोको दीर्घकालीन संरक्षण गर्न सुझाव दिएका छन् । कति ठाउँमा पहाड पहिरोले चिराचिरा परेर अडिएको छ । अडिएको भाग ढिलोचाँडो खस्छ नै, दीर्घकालीन रूपमा रोक्न सकिँदैन, त्यसैले साटो तल खसेको पहिरो काटेर दीर्घकालीन समाधान गरे ठूलो क्षति जोगाउन सकिने विज्ञहरूको राय छ ।बर्खामा निरन्तर पहिरो खसेपछि दुई वर्षअघि पहिरोमुनिको बस्ती हटाउने कि भन्नेबारे स्थानीय बासिन्दाबीच बहस पनि चल्यो । तर, बजारछेउका बस्तीहरू जोखिम भए पनि सर्न तयार छैनन् । विकल्प दिएर सरकारले सार्ने प्रस्ताव पनि ल्याएको छैन, बरु टालटुले काममा लागेको छ । स्थानीय बासिन्दा बस्ती जोगाउन आफैं अल्पकालीन संरक्षण र व्यवस्थापनमा जुटेका छन् । स्थानीय बासिन्दाले गठन गरेको तिनाउ चुरे संरक्षण समितिले बस्ती जोगाउने गरी पहिरो व्यवस्थापन गर्न तीन तहकै सरकारसँग हारगुहार गरिरहेको छ । पहिरोबारे राष्ट्रपति चुरे तराई संरक्षण विकास समितिले गत वर्ष प्रारम्भिक अध्ययन गरेको थियो । अध्ययनले चुरे क्षेत्रमा भएको पानीको मूलको सही व्यवस्थापन नभएकाले, चुरेको दोहन र कमजोर क्षेत्रमा पूर्वाधार निर्माणले खलबलिएर पहिरो झर्ने र भासिएर पहाड तल खस्ने गरेको बताएको छ । बुटवलमाथिको चुरे क्षेत्रमा पानीका मूल धेरै छन् । ती मूलको अव्यवस्थित सतही बहाव र चुरे अतिक्रमण अर्थात् पूर्वाधार निर्माणले यस क्षेत्रमा पहिरो खसेको अध्ययनले औंल्याएको छ । चुरे जोगाउन र पहिरो नियन्त्रण गर्न मूलहरूबाट बगेको पानीलाई पोखरी बनाएर एकै ठाउँमा जम्मा गर्नुपर्छ वा बगाउनुपर्छ । चुरेको भूबनोट नै कमजोर भएकाले दीर्घकालीन रूपमा बुटवलको भिरालो क्षेत्र यत्तिकै बसोबासका लागि उपयुक्त छैन । यद्यपि चुरेमाथि रहेका पानीका मुहानहरू व्यवस्थापन गर्ने र खहरेखोल्साहरूलाई बस्तीबाहिर कटाएर बायो इन्जिनियरिङ प्रविधिको उपाय लगाउने हो भने पहिरो व्यवस्थापन र बस्ती संरक्षण गर्न सकिने अध्ययनले देखाएको छ । त्यसले विपद् रोक्न विस्तृत अध्ययनसँगै एकीकृत र दीर्घकालीन योजना ल्याउनसमेत मार्गनिर्देश गरेको छ । दुई वर्षअघि पहिरो व्यवस्थापनमा राष्ट्रपति चुरेतराई मधेश संरक्षण विकास कार्यक्रमले साढे ५ करोड रुपैयाँ बजेट छुट्याएको थियो । त्यसमध्ये २ करोड ११ लाख रुपैयाँमा केही पर्खाल निर्माणका काम त भए, तर ती पर्खालले पहिरोको वेग थाम्न सकेनन् । अघिल्लो वर्ष २ करोड ४५ लाख रुपैयाँ बजेट ज्योतिनगर, लक्ष्मीनगर र पाखापानीका लागि क्षेत्रगत रूपमा बाँडफाँट गरियो । ज्योतिनगरका लागि १ करोड २५ लाख, लक्ष्मीनगरका लागि १ करोड ५ लाख र पाखापानीका लागि १५ लाख रुपैयाँबाट पहिरो रोकथामका काम भए । पहिरो क्षेत्रमा चेक ड्याम तथा सहायक संरचना निर्माण, तारजाली लगाइए । बुटवल उपमहानगरपालिकाले पहिरो प्रभावित क्षेत्रको माटो सफा गरी बस्तीभित्र कल्भर्ट निर्माण र खोल्सी सुधारमा १ करोड रुपैयाँ खर्च गर्यो । यसबाट चुरेको माथि रहेका पानीका मुहानहरू व्यवस्थापन गरेर चिडियाखोलामा पठाउने प्रारम्भिक काम भयो । तर, यत्तिले मात्रै पहिरो धानिने अवस्था छैन ।कमजोर चुरे पहाडको चरित्र अनुसार थप दीर्घकालीन रोकथाम र व्यवस्थापन योजना ल्याउनुपर्छ ।स्थानीय बासिन्दा तीन तहकै सरकारलाई यस वर्ष पनि बजेट विनियोजन गरिदिन झकझकाउन थालेका छन् । बुटवल उपमहानगरपालिकाले समपूरक अनुदानमार्फत संघीय सरकारसँग ५ करोड रुपैयाँ माग गरेको छ । प्रदेश र संघीय सरकारले भने एक सुको छुट्याएका छैनन्, बरु यसबारे अनजान बनिरहेका छन् । बुटवलमाथिको चुरे पहिल्यैदेखिको जोखिम क्षेत्र हो । पहिरोले छियाछिया बनेपछि आर्थिक वर्ष २०३४३५ सालमा राजा वीरेन्द्रको निर्देशनमा चिडियाखोला, ज्योतिनगर, भूताहा, चिसापानी, माकर लगायतका बस्तीलाई स्थानान्तरण गरिएको थियो । त्यहाँका बासिन्दाहरूलाई तामनगर र बर्दघाट क्षेत्रमा जग्गा उपलब्ध गराइएको थियो । सरकारले नयाँ ठाउँमा जग्गा उपलब्ध गराए पनि पुरानो ठाउँको जग्गा सरकारीकरण गरेन । यसैको फाइदा उठाउँदै बिस्तारै जग्गा किनबेच हुन थाल्यो र बस्ती बस्दै गयो । २०५५ सालमा पुनः ठूलो पहिरो खसेको थियो । त्यस बेला जाइकाको अध्ययनले ठूला रूख काट्न सुझाव दिएको थियो । विज्ञहरूका अनुसार, चुरे करिब ४ करोड वर्षपहिले हिमालयको उत्पत्तिका क्रममा नदीजन्य पदार्थहरू थुप्रिएर बनेको सबैभन्दा कान्छो पहाड हो । खुकुलो पत्रे चट्टान र महाभारत पर्वतबाट निस्केका नदीहरू चुरे क्षेत्र भएरै तराईतर्फ बग्छन् । यसैले प्राकृतिक रूपले चुरे अत्यन्तै संवेदनशील मानिन्छन् । ३७ जिल्लाका चुरे नजिकका बस्तीहरू जोखिममा छन् । तीमध्ये बुटवल बढी जोखिमयुक्त छ । यस्तोमा सरकारले टालटुले काम गर्नभन्दा पहिरो रोकथामको दीर्घकालीन काम गर्न जरुरी छ ।"
एउटै पालिकाका ४ जनप्रतिनिधि छानबिनमा,राजविराज (कास) सप्तरीको डाकनेश्वरी नगरपालिकाका उपप्रमुखसहित चार जनप्रतिनिधि छानबिनमा तानिएका छन् । दुई वडाध्यक्ष त फरार नै छन् । नेपाल र भारत दुई देशको नागरिक रहेको उजुरी परेपछि नगरपालिकाकी उपप्रमुख मीराकुमारी यादवको नागरिकता जिल्ला प्रशासन कार्यालयले छानबिन गरिरहेको छ । वडा२ का अध्यक्ष रहमान मियाँ सरकारी लिखतसम्बन्धी कसुर र नागरिकता किर्ते मुद्दामा गत पुस २४ मा पुर्पक्षका लागि कारागार चलान भएका छन् । जिल्ला अदालत सप्तरीको आदेशमा मियाँ चलान भएका हुन् । वडाध्यक्ष रहमानसहित २१ जनाले भत्ता वितरणमा सरकारी कागज र छाप किर्ते गरी एउटै व्यक्तिको नाममा दुईवटा नागरिकता नम्बर प्रचलनमा ल्याएर सामाजिक सुरक्षा भत्ता निकासा गरी ८३ लाख ४१ हजार १ सय ८ रुपैयाँ हिनामिना गरेको आरोपमा सप्तरी प्रहरीले दुई वर्षअघि जिल्ला सरकारी वकिल कार्यालयमार्फत जिल्ला अदालतमा मुद्दा दायर गरेको थियो । मुद्दाको प्रक्रिया अघि बढेपछि फरार रहेका मियाँ गत वैशाख ३० मा भएको चुनावमा वडाध्यक्षमा विजयी भएका थिए । त्यसपछि उनी पक्राउ परेका हुन् । वडा७ का वडाध्यक्ष शत्रुधन मण्डल जिल्ला अदालतले एक वर्ष कैद र २५ हजार रुपैयाँ जरिवाना तोकेपछि उनी फरार छन् । डाकनेश्वरी७ की १८ वर्षीया युवतीले सामूहिक बलात्कारपछि २५ हजार रुपैयाँ लिएर गाउँमै मिल्न दबाब दिने पञ्चायती गरिएपछि आत्महत्या गरेकी थिइन् । सोही मामिलामा जिल्ला अदालतले तत्कालीन अवस्थामा पञ्चायतीमा संलग्न रहेका मण्डललाई पनि दोषी देखाउँदै गत पुस १८ मा सजाय तोकेको थियो । डाकनेश्वरी३ का वडाध्यक्ष भागेश्वर यादव पनि फरार छन् । भारतीय युवालाई नेपाली नागरिकता बनाउन सिफारिस गरेको आरोपमा वडाध्यक्ष यादवमाथि अदालतबाट पक्राउ पुर्जी जारी भएको छ । प्रहरीले खोजी गरिरहे पनि उनी गाउँघरमा वडाध्यक्षकै भूमिकामा रहेको स्थानीयले बताए ।
अपहरणपछि भारतमा दुई नेपालीको हत्या,"(जनकपुर)अपहरणमा परेका जनकपुरका दुई युवकको भारतमा हत्या भएको छ । जनकपुरधाम८ का २२ वर्षीय रोहित साह र वडा १३ का २३ वर्षीय विष्णु साहको हत्या भएको हो । उनीहरूको शव सीमावर्ती भारतीय सहर सीतामढीमा फेला परेको छ । दुवै युवक गत पुस २७ मा भारतको परिहारमा रहेका आफन्तलाई भेट्न गएका थिए । विष्णुले रोहितलाई लिएर उनको मामाघर पुगेका थिए । त्यहाँ चार दिन बसेपछि उनीहरु बेपत्ता भएका थिए । बेपत्ता भएको दुई दिनपछि अपहरणकारीले पैसा माग्दै फोन गर्यो, विष्णुका फुपाजु देवनारायण साहले भने, बिदाले बैंक बन्द भएकाले एकदुई दिन कुर्न भन्यौं । नेपालमा बैंक बन्द भएको बारे उनीहरू पनि जानकार थिए । परिवारले फिरौती रकम जोरजाम गरिरहेकै बेला हत्या भएको हो । सीतामढी जिल्लाको बेला थानाअन्तर्गत पर्सा गाउँमा आइतबार दुई युवकको शव खाल्डोमा गाडिएको अवस्थामा फेला परेको खबर आएपछि धनुषा प्रहरीका डीएसपी दीपक रायसहितको टोली घटनास्थल पुगेको थियो । परिवारबाट पहिचान गराएर शव जनकपुर ल्याइएको छ । पोस्टमार्टमपछि शव परिवारको जिम्मा लगाइने डीएसपी रायले बताए । सीमामढी प्रहरीको सहयोगमा घटनाको अनुसन्धान थालिएको जानकारी उनले दिए । पीडित परिवारका सदस्यलाई गरेको फोनको आधारमा नेपालका दुई तथा भारतका तीन जनालाई नियन्त्रणमा लिइएको प्रहरीले जनाएको छ । धनुषाका एसपी विश्वराज खड्काका अनुसार महोत्तरी सिसवा२ इटहर्वाका २४ वर्षीय किशनकुमार पण्डित र २४ वर्षीय मुकेश पासमानलाई अनुसन्धानका क्रममा नियन्त्रणमा लिइएको छ । रोहित र विष्णु छिमेकका मिल्ने साथी थिए । दुवै जना पुसको अन्तिम साता रोहितको मामाघर परिहार जान घरबाट निस्केका थिए । परिहार सीतामढी जिल्लाको बेला थानाअन्तर्गतकै गाउँ हो । घटनास्थल हेर्दा हत्या केही दिनअघि नै भएको हुनुपर्ने डीएसपी रायले बताए । डोरीले घाँटी कसेर हत्या गरेको हुन सक्ने शंका छ । अपहरणकारीले विष्णुका बाबु रामबाबुलाई फोन गरेर सुरुमा ५० लाख फिरौती मागेका थिए । पछि २० लाख रुपैयाँ दिने सहमति भएको थियो । अपहरणकारीले सीमावर्ती गाउँ वा सर्लाहीमा पैसा ल्याउन भनेका थिए ।ऋण काढेर फिरौती जोहो गरेको थिएँ । नाति नै रहेनन्, विष्णुका हजुरबुबा रामकिशोरले भने । विष्णुको परिवारमा हजुरबुबा रामकिशोर, बुबा रामबाबु, आमा, श्रीमती तथा ३ वर्षकी एक छोरी छन् । रोहित भने अविवाहित थिए । नेपालभारतको संयुक्त प्रहरी टोलीले सम्भावित स्थानमा छापा मारिरहेको अवस्थामा शव फेला परेको हो ।"
वाग्मतीमा मन्त्रालय घटाउन दुई विकल्प,"मकवानपुर (कास) वाग्मतीमा मन्त्रालयको संख्या घटाउन गठित अध्ययन कार्यदलले दुई वटा विकल्प दिएको छ । पहिलोमा ९ वटा मन्त्रालय कायम गर्न सकिने सुझाव छ । तत्कालीन मुख्यमन्त्री अष्टलक्ष्मी शाक्यको पालाको ८ मन्त्रालय कायम राख्ने र अन्य एक मन्त्रालय गठन गर्न सकिने समितिले जनाएको छ । साविकका १४ मन्त्रालयलाई समायोजन गरी ११ वटा कायम गर्ने अर्को विकल्प पनि समितिले तयार पारेको छ । समितिले तत्कालीन उद्योग, पर्यटन, वन तथा वातावरण मन्त्रालयबाट अलग्गिएको पर्यटन तथा संस्कृति मन्त्रालय र उद्योग वाणिज्य तथा आपूर्ति मन्त्रालयलाई गाभेर नयाँ मन्त्रालय गठन गर्न र वन तथा वातावरण मन्त्रालय कायम गर्न सकिने सुझाव दिएको छ । युवा तथा खेलकुद मन्त्रालय, भूमि व्यवस्था तथा गरिबी निवारण मन्त्रालय, श्रम रोजगार तथा यातायात मन्त्रालय, खानेपानी ऊर्जा तथा सिँचाइ मन्त्रालयलाई समानताका आधारमा आपसमा गाभ्ने योजना समितिले बनाएको छ ।मुख्यमन्त्री शालिकराम जम्कट्टेलले कार्यभार सम्हालेलगत्तै मन्त्रालयको संख्या घटाउन प्रदेशका प्रमुख सचिव मुकुन्द निरौलाको संयोजकत्वमा ५ सदस्यीय अध्ययन कार्यदल गठन गरेका थिए । १५ दिनको समयसीमा तोकिएको कार्यदलको म्याद सोमबार सकिँदै छ । मुख्यमन्त्री जम्कट्टेलले प्रदेशमा अधिकतम ११ र न्यूनतम ९ वटा मन्त्रालय बनाउने घोषणा गरिसकेका छन् । अघिल्ला मुख्यमन्त्री राजेन्द्रप्रसाद पाण्डेको कार्यकालमा मन्त्रालय संख्या ८ बाट बढाएर १४ पुर्याइएको थियो । मन्त्रिमण्डल १८ सदस्यीय थियो । जब कि भवन अभावका कारण प्रदेशका मन्त्रालयहरू भाडाको घरमा तथा एउटै भवनमा ५ वटासम्म राखिएको छ ।सत्तारूढ दलबीच मन्त्रालय भागबन्डामा सहमति नहुँदा वाग्मतीमा मन्त्रिपरिषद् विस्तार अनिश्चित बनेको छ । जम्कट्टेल मुख्यमन्त्री नियुक्त भएको दुई साता बितिसक्दा पनि मन्त्रिपरिषद् विस्तार हुन नसकेको हो । गत पुस २५ मा ५ दलको समर्थनमा जम्कट्टेल मुख्यमन्त्री बनेका थिए । लगत्तै उनले मन्त्रालयको संख्या घटाउन कार्यदल बनाएका थिए, जसका कारण भागबन्डामा समस्या परेको हो । हाल प्रदेशमा १४ मन्त्रालय छन् ।हाल ३ सदस्यीय मन्त्रिमण्डलमा एमालेका जगन्नाथ थपलिया आर्थिक मामिला तथा योजनामन्त्री छन् । राप्रपाका उद्धव थापा बिनाविभागीय मन्त्री छन् । थापाले भौतिक विकास मन्त्रालय रोजे पनि भागबन्डाको सहमति नहुँदा उनको जिम्मेवारी तोकिएको छैन । सत्ता गठबन्धनले केन्द्रीय निर्देशनअनुसार प्रदेश सभामुखमा राप्रपाका भुवन पाठक, उपसभामुखमा एमालेकी अप्सरा चापागाईंलाई चयन गरिसकेको छ । मुख्यमन्त्रीले पनि संसद्बाट विश्वासको मत लिइसकेका छन् । मुख्यमन्त्री जम्कट्टेल मन्त्रालय बाँडफाँट टुंग्याउन नसकेपछि केन्द्रीय नेतृत्वसँग छलफलका लागि शुक्रबार काठमाडौं पुगेका छन् । सत्तारूढ दलबीच छलफल जारी छ, दुईतीन दिनभित्र टुंगिनेछ, उनले भने ।"
"१४१ मुलुकसँग व्यापार, ११३ सँग घाटा","भूपरिवेष्टित राष्ट्र भएकै कारण पनि तुलनात्मक रूपमा अन्य मुलुकभन्दा लागत खर्च बढी छ । कच्चा पदार्थ आयात गर्दा महँगो पर्छ । भूपरिवेष्टित र व्यापारका लागि सुक्खा बन्दरगाह, पूर्वाधार नहुँदा गन्तव्य बजार पुग्दा बंगलादेश र भारतभन्दा पारवाहन लागत नै करिब १५२० प्रतिशत बढी हुन्छ । अन्तर्राष्ट्रिय बजारमा प्रतिस्पर्धा गर्न गोदाम हुनुपर्यो, त्यो नहुँदा अन्तर्राष्ट्रिय बजारमा प्रतिस्पर्धा गर्न सकिन्न, घिमिरेले भने । अन्तर्राष्ट्रियस्तरमा व्यापार वार्ता, कूटनीतिक वार्ता हुन नसक्दा पनि व्यापारमा समस्या भएको हो । कूटनीतिक नियोग र वाणिज्य मन्त्रालयले निर्वाह गर्नुपर्ने भूमिका प्रभावकारी हुन नसकेको जानकारहरू बताउँछन् । भारत मात्रै होइन, अन्य मुलुकसँग पनि व्यापार सन्धि गर्नुपर्छ । नयाँनयाँ बजार खोज्नुपर्नेमा त्यो पनि भएन, घिमिरेले भने, सेवा क्षेत्रको अवस्था पनि उस्तै छ । सेवामा ३ खर्बको घाटा छ । तर यस विषयमा बहस नै हुँदैन । २८ मुलुकसँगको व्यापार भने नाफामा छ । त्यो पनि नगण्य मात्रामा छ । २८ मुलुकसँग ७४ करोड ५८ लाख रुपैयाँ नाफा रहेको भन्सार विभागको तथ्यांक छ ।"
रेलवे अध्ययन गर्न ठाउँ हेरी फर्कियो चिनियाँ टोली,"०७६ असोजमा चीनका राष्ट्रपति सी चिनफिङले गरेको नेपाल भ्रमणका क्रममा सम्भाव्यता अध्ययन सुरु गर्नेबारे सहमति भएको थियो । उक्त समयमा रेलमार्गको काम चाँडै सुरु गर्नेबारे दुवै देशका उच्च अधिकारी तयार थिए । प्राविधिक टोली आएर अध्ययन गर्ने ठाउँमै पुगिसकेकाले अब अध्ययनको कामले गति लिनेछ, बिसुरालले भने ।प्रारम्भिक अध्ययनअनुसार रसुवागढीदेखि काठमाडौंसम्म ७२ किमि दूरी रहने रेलमार्गमा ९८ प्रतिशत पहाड पर्छ, जसलाई छेडेर रेलमार्ग बनाइनेछ । नेपालका लागि तत्कालीन चिनियाँ राजदूत होउ यान्छीले गत वैशाखमा पत्रकार सम्मेलनका क्रममा नेपाल र चीनबीचको रेलको सम्भाव्यता अध्ययन गर्न ५ देखि ६ वर्ष लाग्न सक्ने बताएकी थिइन् । गत वैशाख पहिलो साता चिनियाँ सरकारी सञ्चारमाध्यम ग्लोबल टाइम्स लाई अन्तर्वार्ता दिने क्रममा यान्छीले प्रारम्भिक अध्ययनअनुसार प्रतिकिमि सुरुङ निर्माण गर्न अनुमानित ३ अर्ब ७० करोड लाग्ने जनाएकी थिइन् । यसअनुसार उक्त रेलमार्ग निर्माण गर्न २ खर्ब ७१ अर्ब ३६ करोड ८० लाख रुपैयाँ अनुमान छ । तर अहिलेसम्म निर्माणमा खर्च, समय कति लाग्ने भन्नेबारे केही आएको छैन । पहिला प्रारम्भिक अध्ययन मात्र भएकाले धेरै कुरा आउन सकेन, उनले भने, सम्भाव्यता अध्ययनपछि यी सबै कुरा आउँछन् । केरुङकाठमाडौंसँगै चर्चामा रहेको रक्सौलकाठमाडौं रेलमार्गको भने फाइनल सर्भे गत असोजमा सकिएको छ । पाँच महिनाभित्र यसको प्रतिवेदन तयार पारिने रेल विभागले जनाएको छ । सर्भेअनुसार उक्त रेलमार्ग निर्माण गर्न ३ खर्ब २० अर्ब रुपैयाँ लाग्ने बताइएको छ ।"
थरीथरी जडीबुटी,"हात्ती, बाँदरजस्ता वन्यजन्तुले क्षति गरिराख्ने तराईका जंगल क्षेत्र नजिकका खेतमा सुगन्धित तेलजन्य जडीबुटीको खेती गर्न सकिने उनको भनाइ छ । यसबाट खाद्यान्न बालीको तुलनामा चार गुना बढी आम्दानीसमेत भइरहेको उनले सुनाए । तराईमा केमोमाइल, लेमनग्रास, मेन्था, कुरिलो (सतावरी) खेती गरेर वन्यजन्तुबाट जोगिने र आम्दानी धेरै हुने बाली लगाउन सकिन्छ, चन्दले भने, पहाडमा पनि बाँदर र बँदेलले क्षति नगर्ने थरीथरीका जडीबुटी लगाउन सकिन्छ । सुदूरपश्चिमको खेतीयोग्य ३ लाख १७ हजार ९ सय १६ हेक्टर जग्गामध्ये झन्डै २९ प्रतिशत जग्गामा मात्र सिँचाइ सुविधा छ । अन्य जग्गामा खाद्यान्न उत्पादन कम हुने भएकाले जडीबुटी खेती गरेर लाभ लिन सकिने प्राविधिक बताउँछन् । जडीबुटी खेतीलाई बाँझो जग्गा र खेतबारीसम्म पुर्याउन सके बहुपक्षीय लाभ लिन सकिन्छ, सुदूरपश्चिम प्रदेश वन निर्देशनालयका सहायक वन अधिकृत बालमुकुन्द भट्टले भने, कतिपय ठाउँमा बहुवर्षे बाली र वन पैदावार खेती गरेर पनि आम्दानीको स्रोत बनाउन सकिन्छ । सुदूरपश्चिम प्रदेशको १५ वर्षीय कृषि विकास रणनीति (२०७९८००९३९४) ले पनि यहाँ जडीबुटी खेतीलाई प्राथमिकतामा राखेको छ । जडीबुटी र सुगन्धित वनस्पतिको उत्पादन प्रविधि विकसित हुन नसकेको र अहिलेसम्म प्राकृतिक स्रोतबाट मात्रै संकलन भइरहेको छ । जडीबुटी निकासीबाट आम्दानी लिन पहिचान, परीक्षण सुविधा बढाएर लाभ लिन सकिने नीतिमा उल्लेख छ । वन तथा भूसंरक्षण मन्त्रालयअन्तर्गतको वनस्पति विभागले २०६३ मा प्रकाशित गरेको नेपालको आर्थिक विकासका लागि प्राथमिकता प्राप्त जडीबुटीहरू पुस्तकमा राखिएका ३० वटा वनस्पति तथा जडीबुटीको सूचीमध्ये सबैजसो यहाँ हुने गरेका छन् । सरकारले तल्लो तहका कृषकलाई जडीबुटी खेती गर्नेतर्फ अनुदान, सहुलियतजस्ता सुविधा ल्याउन सके तराईपहाडका खाली जग्गा सबै प्रयोगमा ल्याउन सकिन्छ, व्यवसायी चन्दले भने, उत्पादनसँगै प्रशोधन र व्यापार सहज बनाउन केही ऐननियम व्यावहारिक बनाउनुपर्ने अवस्था छ ।"
बगैंचामै रहे जुनार,"(माझकुभिन्डे, सिन्धुली)गोलन्जोर गाउँपालिका४ तीनकन्या माझकुभिन्डेकी बिन्दा ठकुरी बिहानै क्रेट बोकेर बगैंचामा पुग्छिन् । बोटमा पहेंलपुर भएर लटरम्म जुनार देखेर दंग हुने उनलाई बिक्रीको चिन्ता उत्तिकै छ । विगतका वर्ष यतिबेला बगैंचामा भएको जुनार आधा बिक्री भइसकेको थियो । यस वर्ष भने माघ दोस्रो साता सुरु हुँदासमेत चलेको छैन । जुनार उत्पादन यस वर्ष चारपाँच वर्षयताकै राम्रो भएको छ, ठकुरीले भनिन्, पाक्नुअगावै जुनारको बगैंचामा आएर खरिद गर्ने व्यापारी नआउँदा चिन्ता बढेको छ । थोरैथोरै जुनार बजारमा लगे पनि ठूलो परिमाणमा किन्ने व्यापारी बगैंचामा नआएसम्म जुनार किसानको मुहारमा समेत उज्यालो हुँदैन । जुनारमा लाग्ने रोगकिरा नियन्त्रण गर्न समूहबाट अलग्गिएर एक्लै औषधिमूलो गरेकी ठकुरी बगैंचामा सबैभन्दा राम्रो आफ्नो भएको दाबी गर्छिन् । पाँच रोपनी क्षेत्रफलमा डेढ सय बोट फल लागेको जुनार र त्यति नै सुन्तला उनको छ । औषधि खरिद गर्नमै २५ हजार लागेको उनले बताइन् । स्याहार, सुसरामा कुनै कमी नराखेकाले ठूला दाना र लटरम्म जुनार फलेको उनको भनाइ छ । गतवर्ष तीन लाख आम्दानी लिएकी ठकुरी यो वर्ष पाँच लाख लिने सुरमा छिन् । किनकि यस वर्ष उत्पादन बढेको छ, उनले भनिन्, सस्तो खोज्ने व्यापारी त आएका छन् । तर किलोको ६० रुपैयाँभन्दा तल झरेर बिक्री गर्दिनँ । ५० रुपैयाँ किलोको दिन त तीनचार पटक नै आइसके । माझकुभिन्डेबाट सबैभन्दा बढी जुनार बिक्री गर्ने देवीकुमारी ठकुरी किसानका बगैंचामा उत्पादित जुनार बिक्रीको ग्यारेन्टी सरकारले लिनुपर्ने बताउँछिन् । कहिले किराको प्रकोप, कहिले बिक्री नहुने चिन्ता, उनले भनिन्, यस वर्ष जुनार बिकाउनै मुस्किल छ । जुनार र सुन्तला बिक्रीबाट सालिन्दा उनले २५ लाख रुपैयाँ आम्दानी लिने गरेकी छन् । एउटा बगैंचाको जुनार हालसालै १२ लाखमा बिक्री गरेकी उनको अझै त्यति नै आम्दानी हुने बगैंचा पहेंलपुर छ । जुनारको राजधानी भनेर चिनिने सिन्धुलीको महाभारत उत्तरतर्फका बगैंचा यतिखेर पहेंलपुर छन् । लटरम्म फलेका जुनारका दानाले गाउँका बगैंचा र बीपी राजमार्ग आसपासका बजार नै पहेंलपुर बनेको छ । जुनार बिक्रीबाट हुने आम्दानीको कल्पना गरेर किसान गद्गद् छन् । जुनारको फेदैसम्म कच्ची सडक पुगेको छ । जुनार बिक्रीबाट किसानले सालिन्दा दुईदेखि २५ लाखसम्म आम्दानी लिने गरेका छन् । जिल्लामै सबैभन्दा बढी जुनार उत्पादन हुने गोलन्जोर गाउँपालिका४ को माझकुभिन्डे र आलेगाउँ पहेंलपुर छ । पुस मसान्तसम्ममा किसानले आधाजसो जुनार बेचिसकेका छन् । अब बगैंचामा आधाजसो जुनार छन् । यो वर्ष भने उत्पादन बढी भएकाले बगैंचाबाट जुनार घटेको छैन । जुनार बिक्री हुनेमा भने किसान ढुक्क छन् ।चिनियाँ व्यापारीसहितको टोलीले सिन्धुलीको जुनार निर्यातका लागि गाउँमै पुगेर सम्भाव्यता अध्ययन गरेकाले समेत स्थानीय किसानलाई थप ऊर्जा मिलेको छ । बाहिरी मुलुकबाट समेत व्यापारी आएकाले बोटमा नै कुहिएर जाने अवस्था पक्कै नआउनेमा जुनार विकास संघका अध्यक्ष एवं किसान कर्णबहादुर आलेमगर विश्वस्त छन् । भन्छन्, जुनार दिनदिनै बजारमा गएको छ । तर उत्पादन बढ्नु र माग नबढ्नुले सन्तुलन नमिलेको हो । माघ मसान्तसम्ममा सबैको बिक्री हुन्छ । जुनारको बजार काठमाडौं तथा देशका अन्य प्रमुख सहर हो । माझकुभिन्डेमा एक सय ५० हाराहारीका किसानले जुनार खेती गर्छन् । जुनारमा भएको किराको प्रकोप यस वर्ष घटेको छ । ९० प्रतिशत जुनार यो वर्ष जोगिएको किसानको भनाइ छ । किराको प्रकोप हटेसँगै बोट नै सुक्ने रोगले किसानलाई सताएको जुनार सहकारीका केन्द्रीय अध्यक्ष दीपक कोइरालाले बताए । उत्पादन बढेकाले बजार फराकिलो पार्न लागिरहेको उनले सुनाए ।ठूलो क्षमताको शीतभण्डार निर्माण भए जुनार बिक्रीको चिन्ता हट्ने किसान प्रमेबहादुर ठकुरी बताउँछन् । जुनार भण्डारण गर्न पाए गर्मी मौसममा बजारमा लैजाँदा ढुक्कैसँग बिक्री हुन्थ्यो, उनले भने । कोसेलीका रूपमा पठाउन र आफैंले खान मात्र दुईचार बोट जुनार रोपेका किसानलाई फलले आम्दानी दिन थालेपछि जग्गा अपुग हुँदै आएको अर्की किसान कृष्णकुमारी राक्से ठकुरीले जनाइन् । माझकुभिन्डे र आले गाउँबाट मात्रै वार्षिक १५ करोडको जुनार बाहिरी जिल्लामा पठाउने गरिएको छ । समग्र जिल्लामा भने यस वर्ष जुनार, सुन्तला बिक्रीबाट किसानले ५० करोड भित्र्याउने आकलन छ । गोलन्जोर, सुनकोसी, फिक्कल, तीनपाटन गाउँपालिका र कमलामाई नगरपालिकाका केही भागमा गरी एक हजार तीन सय ८५ हेक्टरमा जुनार खेती हुने गरेको प्रधानमन्त्री कृषि आधुनिकीकरण परियोजनाअन्तर्गत जुनार सुपरजोनका प्रमुख रमेश हुमागाईंले बताए । त्यसमध्ये यो वर्ष बिस्तार भएको ४५ हेक्टरसहित सात सय ५० हेक्टरमा गरिएको जुनार खेतीबाट किसानले आम्दानी लिन्छन् । गतवर्ष ८ हजार ८ सय टन जुनार उत्पादन भएकामा यस वर्ष वृद्धि भएर ९ हजार पाँच सय टन पुग्ने अनुमान छ । जिल्लाको जुनार खेतीमा पाँच हजार किसान आबद्ध छन् ।"
एकै जिल्लाबाट ३८ करोडको सुन्तला,"(खोटाङ)जन्तेढुंगा गाउँपालिका५ चिसापानी घोर्लेका ३८ वर्षीय श्याम राईले सुन्तलाबाट यस हिउँदमा पाँच लाख रुपैयाँ कमाए । आफ्नो बगानमा फलेको एउटै बोटको सुन्तलाबाट ५६ हजार रुपैयाँसम्म आम्दानी गरेकोमा उनी दंग छन् । बाउबाजेकै पालादेखि सुन्तला खेती गरे पनि बजारसम्म पुर्याउन सकिएको थिएन, राईले भने, स्थानीय तह बनेपछि गाउँगाउँमा सडक पुगेकाले अब आएर राम्रो आम्दानी गर्न सकिएको छ ।गाउँका अन्य पनि सुन्तलाबाट मालामाल भइरहेका छन् । घोर्ले टोलका २८ घरले यस वर्ष करिब ६३ लाख रुपैयाँको सुन्तला बेचेको सुनाए । सुन्तलाको कमाइले आफूहरूमा उत्साह ल्याएको उनीहरू बताउँछन् । उक्त पालिकाभरि ३ करोड ८८ लाख रुपैयाँको सुन्तला बगानबाटै बेचेको कृषि प्राविधिक तोसल भट्टराईले जनाए । ठेकेदारले बगान नै किन्ने गरेको उनले जानकारी दिए । ठेकेदारले यस वर्ष साढे दुई लाखदेखि पाँच लाख रुपैयाँसम्ममा बगान किने, राईले भने, कात्तिकमै आएर बैना गरेका थिए । दिप्रुङ चुइचुम्मा गाउँपालिका१ याम्खा कोडगाउँका राम कुँवरले पनि सुन्तलाबाट पर्याप्त आर्जन गरेका छन् । दिक्तेल, गाईघाट र घरमा गरी १२ लाख रुपैयाँको सुन्तला बेचेको उनले बताए । बिचौलियालाई दिनुभन्दा आफैंले बेच्नु राम्रो लाग्यो, कुँवरले भने । जन्तेढुंगा, बराहपोखरी, दिप्रुङ चुइचुम्मालगायत गाउँपालिका तथा हलेसी तुवाचुङ नगरपालिकामा यस वर्ष राम्रो सुन्तला फलेको कृषि ज्ञान केन्द्र खोटाङका कृषि प्रसार अधिकृत सञ्जयकुमार पण्डितले बताए । प्रतिकिलो एक सय रुपैयाँका दरले हिसाब गर्दा करिब ३८ करोड रुपैयाँ बराबरको सुन्तला उत्पादन भएको देखिन्छ । गत वर्षको तुलनामा यो वर्ष करिब चार टन उत्पादन बढेको छ । अनुकूल मौसम तथा रोगकिराको प्रकोप कम भएका कारण सुन्तला उत्पादन बढेको पण्डितले बताए । यस वर्ष ३ हजार ७ सय २५ टन र गत वर्ष ३ हजार ३ सय ३१ टन सुन्तला उत्पादन भएको छ । जिल्लामा ७ सय ४२ हेक्टर क्षेत्रफलमा सुन्तला खेती हुने गरेको छ ।"
'बैंकको कर्जा नतिरी आन्दोलन गर्नु वित्तीय अपराध,"(काठमाडौं) बैंक तथा वित्तीय संस्थाबाट कर्जा लिएर तोकिएको समयमा साँवाब्याज भुक्तानी नगरेर आन्दोलन गर्नु वित्तीय अपराध भएको नेपाल राष्ट्र बैंकका गभर्नर महाप्रसाद अधिकारीले बताएका छन् । ऋणीहरूले कर्जा वा ब्याज तिर्नुको सट्टा सडक आन्दोलन गर्नु अराजकता भएको र यस्तो प्रवृत्तिले वित्तीय प्रणालीमा नयाँ चुनौती थपेको उनको भनाइ छ । गत शनिबार कृषि विकास बैंकको ५६ औं वार्षिक साधारणसभामा गभर्नर अधिकारीले यस्तो बताएका हुन् । बैंकहरूबाट कर्जा लिने र कर्जा तिर्नुको सट्टा सडकमा उफ्रिएर नतिर्ने गरेको भन्दै संगठित रूपमा बैंकबाट लिएको कर्जा तिर्नुपर्दैन भन्नु अराजकताको माथिल्लो रूप भएको उनको टिप्पणी छ । बैंकबाट कर्जा लिएर बैंकको कर्जा वा ब्याज नतिर्ने भन्दै संगठनका नाममा समूह बनाएर सडकमा उफ्रिएर नतिर्ने भनी संगठित रूपमा दबाब दिन मिल्दैन, उनले भने, बैंकको अधिकांश कर्जा सार्वजनिक सम्पत्ति र सर्वसाधारणको निक्षेप भएकाले कर्जा नतिर्दा समग्र वित्तीय क्षेत्रको विश्वसनीयता र वित्तीय स्थायित्वमा समस्या आउन सक्छ । पछिल्लो समय बैंकहरूमा धेरै चुनौती छन् । समग्र वित्तीय प्रणालीमा नयाँ किसिमका चुनौती देखिएको उनले बताए । बैंकहरूबाट ऋण लिने तर त्यो ऋण तिर्नुको सट्टा सडकमा उफ्रिएर नतिर्ने भनी संगठन गरी संगठित रूपमा बैंकबाट लिएको ऋण तिर्नुपर्दैन भन्ने खालका कुरा बजारमा आउन थालेका छन् । जुन कुरा एउटा अराजकताको पनि अत्यन्तै माथिल्लो रूप हो, उनले भने । बैंकले गत आर्थिक वर्षको नाफाबाट ११ प्रतिशत नगद लाभांश र २ प्रतिशत बोनस सेयर गरी कुल १३ प्रतिशत लाभांशको प्रस्ताव राष्ट्र बैंकमा पठाएको छ । गत पुस मसान्तसम्म बैंकको कुल निक्षेप १ खर्ब ७२ अर्ब र कर्जा प्रवाह १ खर्ब ७९ अर्ब रुपैयाँ छ । सोही अवधिमा बैंकको गैरकोष कारोबार ६० अर्ब, सेयरधनी कोषमा ३३ अर्ब र पुँजीकोष अनुपात १४८३ प्रतिशत छ । गत पुस मसान्तसम्म बैंकको कर्जा निक्षेप अनुपात (सीडी रेसियो) ८७५४, कोषको लागत ८५३ र आधार दर ११०६ प्रतिशत छ । यद्यपि अघिल्लो वर्षको ६ महिनाको तुलनामा चालु आर्थिक वर्षको सोही अवधिमा बैंकको खराब कर्जा ४५२ प्रतिशत छ । गत आर्थिक वर्षको दोस्रो त्रैमाससम्म बैंकको कुल खराब कर्जा २०८ प्रतिशत थियो । हाल बैंकको कुल अधिकृत पुँजी २५ अर्ब र चुक्ता पुँजी १८ अर्ब ६२ करोड छ । बैंकमा नेपाल सरकारको लगानी ५१ प्रतिशत र सर्वसाधारणको करिब ४९ प्रतिशत छ ।"
"दाउरा ल्याउन आधा दिन, पानी भर्न २ घण्टा","(मुगु)जानसरा कुमालको घरमा दाउराबाटै खाना पाक्छ । सोरु गाउँपालिका३ भिई गाउँकी उनको बस्ती नजिक वन छैन । त्यसैले उनी र उनका गाउँलेले एक भारी दाउरा खोज्न नाथर्पु, गैरीपाल्त, पातीहाल्नलगायतका सामुदायिक वनमा पुग्नुपर्छ । उज्यालो नहुँदै घरबाट हिँडिहाल्नुपर्छ, बिहानै गए पनि घर फर्कंदा झमक्क साँझ पर्छ, छिटो आउन सकिँदैन, उनी भन्छिन् । दाउरा मात्र होइन गाउँमा पानीको पनि उस्तै दुःख छ । पानी ल्याउन ९ किलोमिटर टाढाको अडिना मुहान पुग्नुपर्छ । बाल्यकालदेखि नै दाउरा र पानीको संकट खेप्दै आएको छिमेकी हरिमाया कुमालले बताइन् । हाम्रो गाउँमा त कहिले सुख आउला, उनले भनिन्, बारीको उब्जनीले जसोतसो खान त पुग्छ तर हामीले दाउरा र पानीकै लागि पुस्तौंदेखि सास्ती भोगिरहेका छौं । यो समस्याबारे जनप्रतिनिधि बेखबर होइनन् । हरेक निर्वाचनका बेला भोट माग्न आउने नेताहरूले खानेपानीको दुःख टार्छौं र घरघरमा ग्यास चुलो ल्याएर दाउराको सास्ती हटाइदिन्छौं भने पनि अझै पूरा नभएको उनले गुनासो गरिन् । हिमाली जिल्ला मुगुको भिईसहित भाम, भीत, काटी, बैना, कासेडीलगायत ८ गाउँका बासिन्दा वर्षौंदेखि अभाव भोग्दै आइरहेका छन् । जसमध्ये भिईका २ सय ७७ परिवार बढी समस्यामा रहेको नागरिक अगुवा रूपबहादुर विकले बताए । जंगलमा दाउरा समयमै पाइए मात्रै, नत्र यहाँका महिला र बालबालिका दाउराकै लागि जंगलमै बास बस्न बाध्य छन्, उनले भने, सामुदायिक वनले काँचा दाउरा काट्न दिँदैन । झिँझा र सुकेका रूख खोज्दाखोज्दै दिन बित्छ । अन्नबालीभन्दा आफूहरूलाई दाउराको दुःख भएको भिईकी ईश्वरा धामीले बताइन् । ग्यास चुलो बालौं भने त्यो किन्न सदरमुकाम गमगढी नै जानुपर्छ, उनले भनिन्, दाउरा ल्याउन पनि नजिकै जंगल छैन । दुःखैदुःख सहेर बस्नुपरेको छ । चिसो ठाउँ भएकाले दाउरा सधैं चाहिने उनले बताए । वैशाखदेखि भदौसम्मका ५ महिनाबाहेक अरूबेला गाउँमा दाउरा बाल्नैपर्ने बाध्यता छ । दुई दशकअघिसम्म नजिकै वन थियो, घाँसदाउरा सहज थियो । तर, लगातार फडानी गरेर बोटबिरुवा हुर्काउन ध्यान दिने अग्रसरता नहुँदा जंगल पातलियो । अब बस्तीबाट वन निकै टाढा पर्छ । वन घटेसँगै खानेपानीका लागि पनि दुःखका दिन सुरु भएका हुन् ।स्थानीयका लागि खानेपानी सहज बनाउन १५ वर्षअघि आइएनएफ संस्थाले भीइबाट ९ किलोमिटर टाढा अडिना मुहाननजिकै योजना ल्याएको थियो । तर, त्यो योजना ५ वर्ष पनि नटिकेपछि स्थानीयबासीलाई खानेपानीका लागि सास्ती भएको हो । स्थानीय दलवीर कार्कीले गाउँको सास्ती सहन नसकेर एक वर्षको अवधिका झन्डै २ दर्जन परिवार बसाइ गएको बताए । विकासको कुरा छाडौं, यहाँ त परिवारलाई पुग्ने पानीकै समस्या छ, उनले भने, दाउराको पनि उस्तै सास्ती छ । एक दिन टाढाबाट ल्याएको एक भारी दाउराले एक हप्ता पनि पुग्दैन । त्यसैले सबै परिवार २३ दिनमा दाउरा खोज्न जंगलतिर गएकै हुन्छन् । उनका अनुसार गाउँमा सञ्चार समस्या पनि उस्तै छ । नेपाल दूरसञ्चार प्राधिकरणले गाउँभन्दा माथिको भिईडाँडामा मोबाइल टावर जडान गरेको छ । तर, विद्युत् समस्याका कारण टावर बिग्रिएपछि बनेको छैन । फोन गर्नका लागि गाउँले एक घण्टामाथिको डाँडामा पुग्छन् । फोन गर्न पनि डाँडामा जानुपर्छ, त्यही पनि सितिमिति टावरै टिप्दैन, उनले भने, सानो कामका लागि ठूलो सास्ती भोग्न बाध्य छौं । सोरु३ का वडाध्यक्ष सिंहबहादुर धामीले पानी ल्याउने योजनाका लागि छलफल भइरहेको बताए । सोलार प्रविधिमार्फत कर्णाली नदीबाट पानी गाउँमा ल्याउन सकिने भए पनि पालिकाबाट विनियोजित हुने बजेटले नपुग्ने उनको जिकिर छ । वनजंगल त नजिक ल्याउन सक्ने कुरा भएन, गाउँको खानेपानी समस्या समाधान गर्न जतिसक्दो प्रयास गरिरहेका छौं, उनले भने ।"
बीबीसीको डकुमेन्ट्रीलाई भारतमा प्रतिबन्ध,"नयाँदिल्ली (कास) भारत सरकारले गुजरात दंगामा भारतीय प्रधानमन्त्री नरेन्द्र मोदीलाई जोडेर बनाइएको बीबीसीको डकुमेन्ट्री इन्डिया ः द मोदी क्वेश्चन युट्युबको प्रसारण ब्लक गरेको छ ।सूचना एवं प्रसारण मन्त्रालयले युट्युब लिंक तथा त्यसलाई सेयर गरिएका ट्वीटर एकाउन्ट ब्लक गर्न आदेश दिएको हो । डकुमेन्ट्रीले भारतको छवि बिगार्ने कोसिस गरेकाले प्रसारणमा रोक लगाएको बताइएको छ । सन् २००२ मा गुजरातमा दंगा भएका बेला मोदी मुख्यमन्त्री थिए । डकुमेन्ट्रीमा मोदीबारे नकारात्मक चित्रण गरिएको छ । भारतको आईटी नियममा रहेको आपत्कालीन शक्तिको प्रयोग गर्दै सरकारले त्यसको प्रसारणमा रोक लगाउनुका साथै सेयर गर्ने व्यक्तिको ट्वीटर अकाउन्टसमेत बन्द गर्न आदेश दिएको हो । बीबीसीले बनाएको उक्त डकुमेन्ट्रीलाई भारतले प्रधानमन्त्री मोदी र देशविरुद्धको दुष्प्रचार भन्दै आएको छ । बीबीसीले १७ जनवरीमा उक्त डकुमेन्ट्रीको पहिलो एपिसोड युट्युबमा रिलिज गरेको थियो । अर्को एपिसोड २४ जनवरीमा आउँदै छ । डकुमेन्ट्री सार्वजनिक भएको दोस्रो दिन विदेश मन्त्रालयले त्यसलाई दुष्प्रचार भनेको थियो । विदेश मन्त्रालयका प्रवक्ता अरविन्दम बागचीले डकुमेन्ट्री पछाडिको एजेन्डा थाहा नभए पनि, त्यो निष्पक्ष नभएको र प्रधानमन्त्री मोदीविरुद्ध दुष्प्रचारको प्रयत्न रहेको बताएका थिए । यसअघि नै निष्क्रिय भइसकेको न्यारेटिभलाई पुनः ब्युँताउनुको अर्थ नरहेको उनको भनाइ थियो । गुजरात दंगाका सन्दर्भमा देशभित्र र अन्तर्राष्ट्रिय जगत्मा मोदीको भूमिकामाथि प्रश्न उठ्दै आएको छ । तर, भारतको सर्वोच्च अदालतले जुन २०२२ मा गुजरात दंगाको सन्दर्भमा परेका सबै मुद्दाको फैसला गर्दै मोदीलाई सफाइ दिइसकेको छ । युट्युब तथा ट्वीटर अकाउन्ट ब्लक गर्ने सरकारी निर्णयको विपक्षी राजनीतिक दलले आलोचना गरेका छन् । कंग्रेस महासचिव जयराम रमेशले त्यसलाई सेन्सरसिप भनेका छन् । तृणमूल कंग्रेसकी नेतृ महुआ मोइत्राले आफ्नो ट्वीटमार्फत संसारको सबैभन्दा ठूलो लोकतन्त्रका शासकहरूले नै असुरक्षित ठानेकामा लज्जा महसुस भएको बताएकी छन् ।"
ऐतिहासिक जितसँगै सुष्मा फाइनलमा,काठमाडौं (कास) नेपालकी सुष्मा तामाङले आइतबार थाइल्यान्डको बैंककमा भइरहेको एएसबीसी एसियाली यू२२ मेन्स एन्ड वुमेन्स बक्सिङको महिलातर्फ ४८ केजी तौल समूहको फाइनल यात्रा तय गर्दै ऐतिहासिक प्रदर्शन गरेकी छन् । उनले सेमिफाइनलमा मंगोलियाकी बेस्येन्वइ जर्नागुलीलाई तेस्रो राउन्डमा आरएसीका आधारमा पराजित गरेकी हुन् ।अब फाइनलमा उनको भेट उज्वेकिस्तानकी फोजिलोभा फरजोनासँग हुनेछ । अर्को सेमिफाइनलमा उज्वेक खेलाडी फोजिलोभाले आयोजक थाइल्यान्डकी योद्वारी थिप्सात्चालाई ५० को अंकका आधारमा हराएकी हुन् । सुष्माको यो सफलता नेपाल बक्सिङ संघको स्थापनादेखि अहिलेसम्मकै सबैभन्दा उच्च हो ।यस अगाडि सन् २०२१ मा पोल्यान्डमा सम्पन्न भएको विश्व युथ वुमेन्स बक्सिङ च्याम्पियनसिपमा पनि सुष्माले लिथुवानियाकी खेलाडीलाई पराजित गर्दै क्वाटरफाइनलसम्मको यात्रा तय गरेकी थिइन् । यस क्रममा उनी विश्व वरीयतामा छैटौं स्थानमा पुग्न सफल रहेकी थिइन् ।
हालन्डको ह्याट्रिकमा सिटी विजयी,"म्यानचेस्टर (एपी) म्यानचेस्टर सिटीका लागि इर्लिङ हालन्डले गरेको चौथो ह्याट्रिकको मद्दतले पेप ग्वार्डिओलाको टिमले आइतबार इंग्लिस प्रिमियर लिगमा रेलिगेसन दबाबबाट गुज्रिरहेको उल्भ्सलाई ३० ले हराएको छ । यस प्रदर्शनसँगै सबै प्रतियोगितामा गरेर हालन्डको गोल संख्या यस सिजन ३१ पुगेको छ ।सिटी आएयता उत्कृष्ट प्रदर्शन गरिरहेका नर्वेली खेलाडीले उल्भ्सविरुद्ध अझ माथिल्लो दर्जाको खेल प्रदर्शन गरेका थिए । पछिल्लो बिहीबार मात्रै टोटेनहमविरुद्ध तीन खेलको गोल खडेरी तोडेका हालन्डले पहिलो र दोस्रो हाफबीचको १४ मिनेटको अन्तरमा तीन गोल गरे । केभिन डे ब्रुएनाको पासमा हालन्डले ४० औं मिनेटमा पहिलो गोल गरे । लगत्तै दोस्रो हाफको सुरुमै प्राप्त पेनाल्टीलाई गोलमा परिणत गरे । उल्भ्सका कप्तान रुबेन नाभेसकाले इलकयी गुन्डोगनमाथि गरेको फलमा सिटीलाई पेनाल्टी प्राप्त भएको थियो र हालन्डले त्यसमा ५० औं मिनेटमा दोस्रो गोल थपे ।खेलको ५४ औं मिनेटमा उनले आफ्नो सानदार ह्याट्रिक पूरा गरे । यससँगै हालन्डले सिटीका लागि लिगका २० खेलमा २५ औं गोल पूरा गरेका छन् । लिगमा आधा सिजन बाँकी रहेको स्थितिमा हालन्ड नै गोल्डेन बुट अवार्डका लागि निकै बलियो प्रत्याशी भएका छन् । सन् १९९२ देखि इंग्लिस प्रिमियर लिग सुरु भएको थियो र त्यसको आधा सिजनमा २५ गोल नै यो अवार्ड जित्नका लागि पर्याप्त रहेको थियो । यस्तोमा हालन्डले एकै सिजन सर्वाधिक गोलको कीर्तिमान पनि बनाउन सक्नेछन् ।हालन्डले चौथो ह्याट्रिक गर्दै लिभरपुलका मोहम्मद सलाहको बराबरी पनि गरेका छन् । यस्तै सिटीकै लागि सर्जियो एगुइरोले गरेको १२ ह्याट्रिकको एकतिहाइ पनि पूरा गरेका छन् । अर्जेन्टिनी एगुइरोले सिटीका लागि एक दशक बिताउने क्रममा यो उपलब्धि हात पारेका हुन् । एकै सिजन सर्वाधिक ह्याट्रिकको कीर्तिमान भने इंग्ल्यान्डकै एलान सिएररको नाममा छ र उनले त्यसमा पाँच तीन गोलको उपलब्धि आत्मसात् गरेका थिए ।खेलपछि प्रतिक्रिया दिँदै सिटीको डिफेन्डर जोन स्टोन्सले हालन्डको खुलेर प्रशंसा गरे र भने, उनी निकै उम्दा खेलाडी हुन् । म उनको प्रदर्शनलाई लिएर निकै गर्व महसुस गर्छु । उनको लगातार गोल गर्ने बानी छ । यो जितपछि सिटीको २० खेलबाट ४७ अंक भएको छ । आइतबारको अर्को खेलमा लिड्स युनाइटेड र ब्रेन्टफोर्डले गोलरहित बराबरी खेले । यो नतिजापछि ब्रेन्टफोर्ड ३० अंकमा आठौं स्थानमा रह्यो । लिड्स भने १८ अंकमा १५ औं स्थानमा छ ।"
गण्डकीको विजयी सुरुआत,"(गण्डकी)तेस्रो संस्करणको टाइगर कप भलिबल प्रतियोगितामा घरेलु टोली गण्डकी प्रदेशले उत्कृष्ट सुरुआत गरेको छ । प्रतियोगिताको पहिलो दिनमा गण्डकीले विभागीय टोली नेपाल पुलिस क्लबलाई ३० को सोझो सेटमा हराउँदै प्रतियोगितामा विजयी सुरुआत गरेको हो । गण्डकीले पुलिसलाई २५२३, २५२० र २५१६ को सेटमा पराजित गर्यो । पुलिसले खेलको पहिलो सेटमा केही चुनौती दिए पनि त्यसपछिका दुई सेट भने गण्डकी सहजै आनो पक्षमा पार्न सफल भयो । गण्डकीको जितमा रवि केसी र कप्तान हरि पाण्डे नायक रहे । भारतीय खेलाडी नितिनको पनि प्रदर्शन उल्लेख्य रह्यो । पहिलो संस्करणको प्रतियोगिताको विजेतासमेत रहेको गण्डकी घरेलु समर्थकमाझ तेस्रो संस्करण पनि जित्न चाहन्छ । प्रतियोगितामा साविक विजेता त्रिभुवन आर्मी क्लब भने पहिलो खेलमा पराजित भएको छ । आर्मी अर्को विभागीय टोली एपीएफसँग ३१ को सेटमा पराजित भएको हो । खेलको पहिलो सेट जिते पनि आर्मी त्यसपछिका ३ सेटमा पराजित भएपछि खेल गुमाएको हो । आर्मीले पहिलो सेटमा एपीएफमाथि २५२० को जित निकालेको थियो । तर त्यसपछि एपीएफले उत्कृष्ट पुनरागमन गर्दै आर्मीलाई हराएको हो । नवौं राष्ट्रिय खेलकुदमा भलिबलको उपाधि जितेको एपीएफले आइतबारको खेलमा आर्मीलाई दोस्रो सेटमा २५२२, तेस्रो सेटमा २६२४ र चौथो सेटमा २५१९ ले हराएको हो । एपीएफको जितमा टेकराज अवस्थी र विजय थापाले उत्कृष्ट खेल प्रदर्शन गरे । प्रतियोगितामा महिलातर्फ भएको पहिलो खेलमा त्रिभुवन आर्मी क्लब होङ्वान्जी न्यु डायमन्ड स्पोर्ट्स क्लबलाई ३० को सोझो सेटमा हराउन सफल भएको छ । प्रतियोगिताको पहिलो खेलमा भिडेका यी दुई टोलीको पहिलो सेट निकै प्रतिस्पर्धात्मक बनेको थियो । आर्मीले उक्त सेटमा न्यु डायमन्डलाई अन्तिममा २७२५ को स्कोरले हरायो । दोस्रो र तेस्रो सेटमा भने आर्मी हावी भयो । दोस्रो सेट २५१७ र तेस्रो सेट आर्मीले २५२३ ले आनो पक्षमा पार्यो । प्रतियोगितामा सोमबार महिलातर्फको दोस्रो खेलमा घरेलु टोली गण्डकीले नेपाल एपीएफ क्लबको सामना गर्दै छ । गण्डकीले ३ जना विदेशी खेलाडीसहितको आनो टोली मैदानमा उतार्नेछ । नेपाल पुलिस क्लब र केरलाको एक टोली नआउने भएपछि अन्तिममा गण्डकीको महिला टोलीलाई प्रतियोगितामा समावेश गरिएको थियो । गण्डकीको टोली नेपाली राष्ट्रिय महिला भलिबल टिमकी कप्तान अरुणा शाहीको नेतृत्वमा मैदान उत्रनेछ । पुरुषतर्फ सोमबार प्रतियोगितामा दुई खेल हुने तालिका छ । पहिलो खेलमा त्रिभुवन आर्मी क्लबले श्रीलंकाको सेन्ट जोसेफ वाच स्पोर्ट्स क्लबसँग खेल्दा दोस्रो खेलमा नेपाल पुलिस क्लब र नेपाल एपीएफ क्लब आमनेसामने हुनेछन् । आइतबार गण्डकी प्रदेशका मुख्यमन्त्री खगराज अधिकारीले प्रतियोगिताको उद्घाटन गरेका थिए । उनले गण्डकी प्रदेशलाई स्वास्थ्य र खेलकुदको हब बनाउन चाहेको उल्लेख गर्दै हालका संरचनालाई संरक्षण गर्न प्रदेश सरकार कटिबद्ध रहेको बताए । प्रतियोगितामा महिलातर्फ ४ टिमले सहभागिता जनाउँदा पुरुषतर्फ ६ टिम सहभागी छन् । महिलार्फ त्रिभुवन आर्मी क्लब, गण्डकी प्रदेश, एपीएफ, होङ्वान्जी न्यु डायमन्ड क्लब सहभागी छन् । पुरुषतर्फ त्रिभुवन आर्मी, सेन्ट जोसेफ वाज स्पोर्ट्स क्लब श्रीलंका, नेपाल पुलिस क्लब, एपीएफ र गण्डकी प्रदेशले प्रतिस्पर्धा गर्दै छन् । प्रतियोगितामा पुरस्कार राशि दोब्बर बढाइएको छ । प्रतियोगिताका संयोजक देवेन्द्र केसीका अनुसार महिलापुरुष दुवैतर्फ विजेता टिमले ५५ लाख रुपैयाँ पुरस्कार पाउनेछन् । यस्तै उपविजेतालाई २ लाख ५० हजार, तेस्रो हुने टोलीलाई १ लाख २५ हजार र चौथो हुने टिमलाई सान्त्वना स्वरूप ६५ हजार रुपैयाँ पुरस्कार दिइनेछ ।"
नेपालको यू१९ टोली घोषणा,"काठमाडौं (कास) नेपालले आईसीसी यू१९ पुरुष क्रिकेट विश्वकप छनोट एसिया क्षेत्रका लागि १४ सदस्यीय अन्तिम टोलीको घोषणा गरेको छ । प्रतियोगिता फेब्रुअरी २४ देखि मार्च ३ सम्म यूएईको अजमानमा हुनेछ ।आकाश त्रिपाठी, अर्जुन कुमाल, दीपक बोहरा, दीपक बोहरा बी, उत्तम थापामगर, दीपक डुम्रे, दीपक कँडेल, हेमन्त धामी, दुर्गेश गुप्ता, गुलशन झा, देव खनाल, सुवास भण्डारी, विशाल केसी र मिलन बोहराले नेपालको यू१९ टोलीमा स्थान बनाएका छन् । प्रशिक्षक जगत टमाटाले कप्तान छनोट केही समयपछि गर्ने जनाए । पहिलो चरणमा २८ खेलाडी छानेर प्रशिक्षण गरिएको थियो । प्रज्वल थापा, निर्मल थापा, तुलबहादुर थापा र राजेश यादव वैकल्पिकमा खुम्चिएका छन् । राउन्ड रोबिन लिगका आधारमा हुने प्रतियोगितामा नेपालले यूएई, मलेसिया, हङकङ, सिंगापुर, कुवेतसँग प्रतिस्पर्धा गर्नेछ र विजेता राष्ट्र २०२४ मा श्रीलंकामा हुने विश्वकपमा छानिनेछ । नेपाल २०१६ यता यू१९ विश्वकपमा छनोट हुन असफल रहेको छ ।"
श्रीलंका प्रतिबन्धित,काठमाडौं (कास) अन्तर्राष्ट्रिय फुटबल महासंघ (फिफा) ले आइतबार श्रीलंकालाई प्रतिबन्ध लगाएको छ । फिफा काउन्सिलको शनिबार बसेको बैठकले तेस्रो पक्षको हस्तक्षेपका कारण देखाउँदै जनवरी २१ बाट लागू हुने गरेर प्रतिबन्ध लगाएको बताएको छ । अर्को निर्णय नभएसम्मका लागि यो प्रतिबन्ध कायम रहनेछ । यसक्रममा श्रीलंका र त्यसको प्रतिनिधित्व गर्दै कुनै पनि अन्तर्राष्ट्रिय प्रतियोगितामा भाग लिन पाउने छैन । यस्तै फिफा र एसियाली फुटबल महासंघ (एएफपी) ले गर्ने कुनै पनि विकास र प्रशिक्षणका कार्यक्रममा श्रीलंकाको सहभागिता हुने छैन । फिफाको यस निर्णयसँगै असारमा हुने साफ च्याम्पियनसिपमा श्रीलंकाको सहभागिता अन्योलग्रस्त भएको छ ।
गण्डकीमा कुलपति रनिङ सिल्ड फुटबल,"(कास्की)गण्डकी विश्वविद्यालयले पहिलोपल्ट कुलपति रनिङ सिल्ड फुटबल प्रतियोगिता आयोजना गर्ने भएको छ । पोखरा रंगशालामा हुने प्रतियोगिता माघ ९ देखि १३ सम्म सञ्चालन हुने संयोजक मधुसुधन सुवेदीले जानकारी गराए । गण्डकी विश्वविद्यालयमा स्नातक तहमा खेलकुद व्यवस्थापन विषयको पठनपाठन सुरु गरेको नेपालकै पहिलो र एकमात्र विश्वविद्यालय हो । पठनपाठनसँगै यस्ता प्रतियोगितालाई पनि प्राथमिकता दिनुपर्ने सुवेदीले बताए । विविले खेलकुद क्षेत्रको समग्र विकासलाई विशेष प्राथमिकता दिइरहेको छ उनले भने । फलस्वरूप समग्र खेलकुदको विकास, संवर्द्धन, प्रवर्द्धन र खेलकुदप्रतिको आकर्षण अभिवृद्धि गर्न प्रतियोगिताको आयोजना गरेको उनले बताए ।कास्की जिल्लाबाट पहिलो ६ टिम र अन्य १० जिल्लाबाट ३ टिमको सहभागी हुनेछ र नकआउट चरणमा खेलाइनेछ । पहिलो र फाइनल खेल पोखरा रंगशालामा तथा बाँकी खेल रंगशाला बाहिरको मैदानमा गरिने आयोजकले जनाएको छ । विजेताले १ लाख र उपविजेताले ५० हजार रुपैयाँ पुरस्कार प्राप्त गर्नेछन् । प्लेयर अफ दि टुर्नामेन्टलाई ट्रफीसहित १५ हजारको पुरस्कार व्यवस्था गरिएको छ । अन्य जिल्लाबाट कोटा पूरा नभएपछि कास्कीका इच्छुक विद्यालयबाट सहभागी गराउन सकिने प्रावधानअनुसार गण्डकी प्रदेशका सबै जिल्लाका माध्यमिक विद्यालयले (१०२) सहभागिता जनाउन पाउने प्रावधान थियो । गण्डकी प्रदेशले स्थापना गरेको गण्डकी विश्वविद्यालयले आजको आवश्यकता र भोलिको सम्भावनालाई विशेष ध्यान दिँदै आफ्ना शैक्षिक कार्यक्रम अघि बढाइरहेको दाबी गर्दै आएको छ । खेलकुद क्षेत्रसँग सम्बन्धित उच्चस्तरीय जनशक्ति उत्पादन गर्ने क्रममा सञ्चालित स्नातक तहको डिग्री कार्यक्रमको समग्र विकास र उत्थानमा समेत टेवा पुग्ने उद्देश्यले कुलपति रनिङ सिल्ड प्रतियोगिता आयोजना गरिएको गण्डकी विश्वविद्यालयका रजिस्ट्रार कैलाश तिमिल्सिनाले बताए । गण्डकी विश्वविद्यालयमा खेलकुद व्यवस्थापन विषयको पठनपाठन सुरु गरेको र हाल १५ जना विद्यार्थीले पठनपाठन गर्दै आएको उनले जानकारी दिए ।"
लघुताभास छाडी लम्किने बाटो,"हालैको आर्थिक गणनाअनुसार मुलुकमा २ लाख ९२ भन्दा बढी व्यवसायहरू सञ्चालनमा छन् । केवल ७ प्रतिशत मात्र सुदूरपश्चिममा छ । राष्ट्र बैंकका अनुसार नेपालमा झन्डै ६ हजार बैंक र वित्तीय संस्थाका शाखाहरू छन्, जसमध्ये ३४ प्रतिशत वाग्मतीमा छन् भने कर्णाली र सुदूरपश्चिममा क्रमशः ४ र ६ प्रतिशत मात्र छन् । यसैबाट यी दुई प्रदेशमा लगानी कति न्यून छ भन्ने देखिन्छ ।दार्चुला, बाजुरा र बझाङका सदरमुकाम जोड्ने १२ महिना चल्ने सडक होस् या पर्यटनको सम्भावना भएका खप्तड, बडिमालिकालगायत सडक र केबलकारको योजना पहुँचभन्दा टाढा छन् । एसईई०७८ को नतिजामा कर्णाली र सुदूरपश्चिमको शैक्षिक उपलब्धिको स्तर खस्किएको देखिन्छ । स्वास्थ्य क्षेत्र हेर्दा गेटा मेडिकल कलेजका पूर्वाधार तयार भए पनि सञ्चालनमा आएको छैन । प्रदेशका ठूला सरकारी अस्पतालहरू सेती, महाकाली अञ्चल र डडेलधुरा अस्पतालमा पूर्वाधार छन्, जनशक्ति र उपकरण पर्याप्त नहुँदा सेवाको गुणस्तर खस्किएको छ । विशेषज्ञ चिकित्सक अभाव हुँदा बिरामी उपचारका लागि काठमाडौं वा भारत जानुपर्ने र सामान्य उपचारका लागि पनि निकै खर्च गर्नुपर्ने अवस्था छ । जीविकोपार्जनका लागि हजारौं सुदूरपश्चिमेली हरेक वर्ष भारतमा मजदुरी गर्न जान बाध्य छन् । कोरोना महामारी सुरु भएपछि भारतबाट नेपाल फर्किनेको लस्कर, अनि कम भएपछि फेरि फर्कनेको ताँतीले प्रदेशको गरिबी र पछौटेपनलाई प्रस्ट चित्र देखाउँछ । पिछडिएको समाजलाई भारतबाट घर फर्किनेले ल्याएको एचआईभी एड्सले असर पारेको छ । लागूपदार्थको दुर्व्यसन भुसको आगोझैं फैलिँदै छ । गतवर्ष मात्रै झन्डै ५ हजार जना लागू पदार्थको धन्दामा समातिएका छन् ।नेपालको पूर्वी वा मध्य भाग भएर सामान निर्यात गर्नॅपर्ने बाध्यता एकातिर छ भने अर्कोतिर औद्योगिक क्षेत्रको पूर्वाधार नभएकाले होला सुदूरपश्चिममा हातमा गन्न सकिने उद्योगहरू छन् । यहाँ ५० करोडभन्दा बढी लगानी गर्न सक्ने उद्योगीहरू औंलामा गन्न सकिने संख्यामा छन् । नर्वे होस् वा जापान, स्विट्जरल्यान्ड होस् वा दक्षिण अफ्रिका, राज्यले परिचालन गर्ने स्रोत र दिने सेवासुविधाका लागि मुलुकको जनसंख्या र भूगोललाई कति आधार मान्ने भन्ने बहस छ । १ लाख किलोमिटरभन्दा लामो समुद्र तट र केवल ५४ लाख जनसंख्या रहेको नर्वेमा ४ सय ४७ स्थानीय सरकार छन् । यिनको खर्च कुल गार्हस्थ्य उत्पादनको करिब १८ प्रतिशत छ भने करिब २० प्रतिशतलाई रोजगारी दिएको छ । नर्वेका ८१० वटा स्थानीय तहको जनसंख्या १० हजारभन्दा कम भएकाले सरकारी खर्च घटाउन स्थानीय तहको संख्या घटाउनुपर्छ भन्ने एकतिर छन् भने अर्कोतिर उत्तरी गोलार्द्धसम्म पुग्ने नर्वेको भूगोलका कारण जनतालाई सेवाप्रवाहमा पर्ने असरलाई ध्यानमा राखेर संख्या घटाइनु हुन्न भन्नेहरू पनि छन् ।मुलुकमा सहरीकरणको दर ७ प्रतिशतभन्दा बढी छ भने सुदूरका कञ्चनपुर, धनगढी, टीकापुरमा उक्त दर अझ उच्च छ । अव्यवस्थित सहरीकरण आर्थिक विकास र समृद्धिका लागि ठूलो चुनौती हो । मुलुकको कुल जनसंख्याको एक तिहाइ काठमाडौं वरिपरिको एक सय किमिको परिधिमा बस्छ । यसलाई व्यवस्थित गर्ने चुनौती छँदै छ, यहाँको विकासलाई अरू भौगोलिक क्षेत्रसँग जोड्ने र प्रदेशप्रदेश र स्थानीय तहबीचको सामाजिक र आर्थिक असमानता घटाउन जरुरी छ । सुदूरपश्चिम, कर्णाली र मधेस र अरूप्रदेश बीचका असमानता घटाउन यी प्रदेशमा सापेक्षित रूपले राज्यको लगानी बढी हुन जरुरी छ ।प्रदेश र स्थानीय सरकारले पनि संघको मुख मात्रै ताक्न छाडेर आफ्नै बुतामा केही गर्न जरुरी छ । संघीयताका मामिलामा बितेका ५ वर्ष जनप्रतिनिधिको सिकाइमै बित्यो । सुदूरपश्चिममा प्रदेश योजना आयोग स्थापना भएको छैन, दूरदृष्टिसहितको विकास योजनाको ब्लु प्रिन्ट पनि छैन । अस्पताल बनाउनेभन्दा मन्दिर, गेट वा भ्यु टावर बनाउने योजना प्राथमिकता छन् । हेलिकोप्टरबाट करोडौंको खर्च गरेर सुत्केरीलाई धनगढी ल्याउने खर्च गाउँमै स्वास्थ्यचौकी स्तरोन्नति गर्ने विकासे मोडेलभन्दा लोकप्रिय छ । हेलिकोप्टरमा गरिने खर्चले स्थानीयस्तरमा अस्पताल निर्माण, पूर्वाधार र जनशक्ति व्यवस्थापनको काम गर्न सकिन्छ । सुदूरपश्चिमबाट बर्सेनि भारतमा मौसमी श्रम गर्न जानेलाई रोक्न प्रदेश र स्थानीय सरकारले गाउँको उत्पादन बजारसम्म पुर्याउने, रोजगारीका अवसर बढ्ने योजना लागू गर्न जरुरी छ । कोरिया, मलेसिया, मध्यपूर्व वा अरू देशमा गएर फर्केका कामदारहरूसँग विभिन्न प्रकारका सीप हुन्छन् । उनीहरूको रेकर्ड राख्ने प्रणाली बनाई ऋण सहुलियत दिएर उत्पादन र रोजगारी बढाउने काम गर्न सकिन्छ ।सुदूरपश्चिमले विकासको फराकिलो सम्भावना बोकेको छ । संसारको ठूलो आर्थिक शक्तिका रूपले उदाउँदै गरेको भारतसँगको व्यापार र पारवहनको ढोका खुले सुदूरपश्चिम नेपालका अरू प्रदेशभन्दा अघि बढ्नेछ । महाकाली नदीमा बनिरहेको नयाँ पुल र दोधाराचाँदनीमा निर्माणाधीन सुक्खा बन्दरगाहले सुदूरपश्चिमलाई भारतको उत्तर प्रदेश, उत्तराखण्ड, पन्जाब, हरियाणा र नयाँदिल्लीलाई प्रत्यक्ष जोड्नेछ । सुदूरपश्चिमबाट दिल्ली ५ घण्टाको सडक दूरीमा छ । व्यापार र उद्योग बढाउन प्रदेशले सडक, बिजुली र यातायातलगायतमा लगानी गर्नुपर्छ । दैजी छेला औद्योगिक क्षेत्रका लागि आवश्यक पूर्वाधार निर्माण जरुरी छ । संघीयताले मुलुकमा प्रदेश र स्थानीय सरकारलाई प्राथमिकताको पहिचान गरी अघि बढ्ने ढोका खोलेको छ । जस्तो कि सुदूरपश्चिम जोड्ने नेपालचीन व्यापारिक नाका सञ्चालन, कैलाली वा कञ्चनपुरमा कम्तीमा भारतका लागि उडान भर्न सकिने प्रादेशिक विमानस्थल, आफ्नै प्रदेशमा चिकित्सक उत्पादन गर्नका लागि गेटा मेडिकल कलेजको सञ्चालन, प्राविधिक मागलाई पूरा गर्न सुदूरपश्चिममै प्राविधिक विश्वविद्यालयको सञ्चालन, गड्डाचौकीकोहलपुर सडक विस्तार, अत्तरियाटिंकर सडक विस्तार, बझाङ, बाजुरा र दार्चुलालाई एकीकृत जडीबुटी उद्यान बनाउने योजनालाई प्रदेशका गौरवको बनाउन जरुरी छ । कृषि, जडीबुटी, खाद्य प्रशोधनलगायतका उद्योग, विद्युत्, पर्यटन, होटल, वित्तीय सेवा, शिक्षा, स्वास्थ्य आदि सबै क्षेत्रमा वृद्धिको प्रचुर सम्भावना छ । बजार पहुँच सुनिश्चित गर्ने हो भने पहाडी भेगमा जैविक कृषि र फलफूल खेतीको प्रचुर सम्भावना त छँदै छ, महाकाली सिँचाइ परियोजना र रानीजमराकुलरिया सिँचाइ प्रणालीले ७१ हजार हेक्टरभन्दा बढी जमिनको सिँचाइ गर्ने हो भने प्रदेशको खाद्य सुरक्षा सुनिश्चितता गर्नेछ ।"
तथ्यचित्र,"सुदूरपश्चिम प्रदेशको कुल जनसंख्या २७ लाख ११ हजार २ सय ७० छ । यो नेपालको कुल जनसंख्याको ९२८ प्रतिशत हो । कुल गार्हस्थ्य उत्पादन (जीडीपी) मा यस प्रदेशको हिस्सा ७२१ प्रतिशत छ । गत आर्थिक वर्षमा यस प्रदेशको आर्थिक वृद्धिदर ४९३ प्रतिशत रहने केन्द्रीय तथ्यांक विभागको प्रक्षेपण छ । सुदूरपश्चिममा बैंक तथा वित्तीय संस्थाको संख्या ८ सय २८ छ । यो नेपालभरको बैंक तथा वित्तीय संस्थाको ७२९ प्रतिशत हो । प्रदेशगत रूपमा यो छैटौं स्थानमा छ । प्रदेशमा बैंकले प्रतिशाखा ३ हजार २ सय ७४ जनालाई वित्तीय सेवा दिइरहेका छन् । देशभरका कुल सहकारीमध्ये ६९२ र बिमा कम्पनीका शाखामध्ये ९९१ प्रतिशत यहाँ छन् । नेपालको कृषि उत्पादन र उत्पादनमूलक उद्योगका हिसाबले पनि यो प्रदेश छैटौं स्थानमा छ । कृषि उत्पादन र उत्पादनमूलक उद्योगमा सुदूरपश्चिमको हिस्सा ५४५४ प्रतिशत छ । वन क्षेत्रका हिसाबले भने यो प्रदेश सबैभन्दा अघि छ । नेपालको कुल वन क्षेत्रको १७३४ प्रतिशत हिस्सा यस प्रदेशले ओगटेको छ । प्रतिव्यक्ति आयका हिसाबले सुदूरपश्चिम प्रदेश पाँचौं स्थानमा छ । गत आर्थिक वर्षमा यस प्रदेशका नागरिकको प्रतिव्यक्ति आय १०३१ अमेरिकी डलर छ । विद्यालय संख्याका आधारमा पनि यो प्रदेश पाँचौं स्थानमा छ । यहाँ ४ हजार ६१ विद्यालय छन् । यो नेपालको कुल विद्यालय संख्याको ११८२ प्रतिशत हो । प्रादेशिक रूपमा तुलना गर्दा ऊर्जा उत्पादनका हिसाबले यस प्रदेशको हिस्सा ५२ मेगावाट छ । यो मधेस, लुम्बिनी र कर्णालीको भन्दा धेरै हो । ऊर्जा पहुँचमा भने यो छैटौं स्थानमा छ । प्रदेशका ७१०७ प्रतिशत जनसंख्यामा ऊर्जा पहुँच छ । सुदूरपश्चिममा १ सय ३० उद्योग दर्ता भएका छन् । तिनमा ४७ अर्ब रुपैयाँ लगानी भएको छ । उद्योग संख्या र लगानीका हिसाबले यस प्रदेशको हिस्सा क्रमशः २५७ र १८७ प्रतिशत छ । सडक सञ्जालका हिसाबले पनि यो प्रदेश छैटौं स्थानमा छ । यहाँ ५ हजार ४ सय ७५ किमि सडक निर्माण भएको छ । यो नेपालभरको कुल सडक सञ्जालको ८४७ प्रतिशत हो । यस क्षेत्रमा ३ लाख ६ हजार २ सय ३ वटा डिम्याट खाता खुलेका छन् । नेपालमा खुलेको कुल डिम्याट खाताको करिब ५७२ प्रतिशत हो यो । निजी प्रतिष्ठानमा आबद्ध रोजगारीका हिसाबले पनि यो प्रदेश छैटौं स्थानमै छ । यहाँका १ लाख ८५ हजार २ सय जना जनशक्ति रोजगारीका लागि निजी प्रतिष्ठानमा आबद्ध छन् । सुदूरपश्चिममा विदेशी लगानीका ५० उद्योग दर्ता भएका छन् । यो नेपालभर रहेका कुल विदेशी लगानीका उद्योगका हिसाबले सबैभन्दा कम (०९३) प्रतिशत हो । सवारीसाधन दर्ताका हिसाबले पनि यो प्रदेश छैटौं स्थानमा छ । गत असारसम्म यहाँ १ लाख ९२ हजार ३ सय ९० सवारीसाधन दर्ता भएका छन् । यो नेपालभर दर्ता भएका कुल सवारीसाधनको ३८ प्रतिशत मात्र हो । भारतबाहेकका मुलुकमा वैदेशिक रोजगारीमा जाने संख्याका हिसाबले पनि यो प्रदेश सबैभन्दा पछि छ । आर्थिक वर्ष ०७८७९ मा यस प्रदेशबाट १५ हजार ३ सय २५ जनाले मात्र वैदेशिक रोजगारीका लागि श्रम स्वीकृति लिएका छन् । निर्यातका हिसाबले भने यहाँ प्रशस्त सम्भावना छ । यस प्रदेशबाट तरकारी, जैतुनको तेल, जडीबुटी, टर्पेन्टाइन तेल, रोजिन र रोजिन तेल, फलफूल, दुग्धजन्य पदार्थ, जलविद्युत्लगायत वस्तु निर्यातको सम्भावना छ । आर्थिक वर्ष ०७९८० मा प्रदेशगत बजेटका हिसाबले पनि यो प्रदेश सबैभन्दा पछि छ । उक्त आर्थिक वर्षमा कुल प्रदेशगत बजेटको १२ प्रतिशत हिस्सा मात्र यस प्रदेशले ओगटेको छ ।"
राजनीतिक सृष्टि र दृष्टि,"सुदूरपश्चिमभित्रै असन्तुलनराष्ट्रिय राजनीतिको कुरा गरौं । मन्त्रिपरिषद्मा छँदा पहिलेपहिले मन्त्रीले बोलाएर विकास निर्माणका सन्दर्भमा बजेट कहाँ के कसो गर्ने परामर्श लिन्थे । त्यस समयमा सडक, यातायात, अस्पताल, सिँचाइ, शिक्षालयमा बजेट हाल्न धेरै जोड गर्दा पनि अधिकार प्राप्त व्यक्तिहरूले बजेटमा हाल्नै नमान्ने अवस्था थियो । हामी समाजवादउन्मुख प्रणाली भन्छौं, सन्तुलित विकासको कुरा गर्छौं, काठमाडौंले सुदूरपश्चिमलाई छुट्याएको बजेट हेर्दा त्यहाँ निराश भएर टाउकोमा हात लगाउनुपर्ने अवस्थाबाहेक केही देखिन्न । उतातिर दृश्यावलोकन टावर बन्या बन्यै हुन्छन्, सुदूरपश्चिममा भने १० वर्षका बालक तुइनबाट महाकालीमा खसेका खस्यै हुन्छन् । तर पनि त्यसलाई गम्भीर रूपमा लिइँदैन । अनि यहाँ तुइन नै छैन भनिन्छ । लिम्पियाधुरा, लिपुलेक र कालापानी अतिक्रमणमा परेको सुदूरपश्चिममा छ । राष्ट्रको सीमा सुरक्षा गर्ने विषयमा बजेट राख्नुहोस् भनेर कराउँदा पनि बाटो बनाउन पर्याप्त मात्रामा राखिँदैन । समग्र राज्यको उत्थान र विकास भएपछि मात्रै देश बलियो हुन्छ भन्ने राज्य सञ्चालनको मूलभूत सिद्धान्त हो । तर त्यसलाई आत्मसात् गरिएको छैन । सुदूरपश्चिम र कर्णालीजस्ता प्रदेशले नराम्रोसँग देशको विकासको मार खाएका छन् ।सुदूरपश्चिममा आन्तरिक असन्तुलन पनि व्यापक छ । तराई क्षेत्रमा खाद्यान्न र यातायातको सुविधा छ । तर पहाडमा जीवन एकदमै कष्टकर छ । त्यसैले मानिसहरूतराई आउने भए नै । जसले सुविधा र जनसंख्या पनि तराई क्षेत्रमा केन्द्रित छ । यसले दीर्घकालीन रूपमा राष्ट्रहित गर्दैन । यस किसिमको आन्तरिक असन्तुलनलाई सच्याउन पनि प्रदेश सरकार र केन्द्रले मिलेर काम गर्नुपर्छ । खासगरी बजेट ल्याउँदा देशको भौगोलिक मात्रै नभएर आर्थिक, शैक्षिक र सम्पूर्ण विषयलाई अघि राखेर समग्र देशलाई के गरी माथि उठाउने भन्ने सोचअनुरूप काम गर्नुपर्छ । अनि मात्र उपयुक्त बजेट विनियोजन हुन्छ । र, विकासमा सघाउ पुग्छ । कृषि, जलविद्युत्, वन सम्पदा, खनिज र पर्यटन यहाँका सम्भावना हुन् । पहाडमा कति उपत्यका र नदीले बनाएको फाँट पनि छन् । ती ठाउँलाई व्यवस्थित रूपमा काम गर्ने हो भने एकदमै राम्रो उब्जनी हुन्छ । खाद्यान्न यस्ता छन्, तुलनात्मक लाभका लागि अन्य देशमा निर्यात गर्न पनि सकिन्छ । कुनै समय अछाम खाद्यान्न निर्यात गर्ने जिल्लाका रूपमा चिनिन्थ्यो । अछाममा यस्ता फाँट छन् । तर दुःखका साथ भन्नपर्छ, ती घडेरी बनेर निस्कँदै छन् । यो राष्ट्रको पतनको मार्ग हो । कुनै पनि देशमा खाद्यान्न भण्डारलाई मासेर फलाम र सिमेन्ट हालेर घर बनाइँदैन । नेपालमा किन यस्तो भइरहेको छ ? सोच्नुपर्ने बेला आएको छ ।"
शिक्षाको सुदूर बाटो,"सुदूरपश्चिममा उच्च शिक्षाको संस्थागत विकासको इतिहास लामो छैन । ०१७ सालअघि यहाँ कलेजस्तरको शिक्षा दिने शिक्षण संस्था थिएनन् । पढ्न काठमाडौं या भारत जानुपर्थ्यो । जनसहभागिताबाट ०१७ सालमा स्थापित डोटी इन्टरकलेजलाई कलेजस्तरको आधुनिक शिक्षा दिने पहिलो संस्थाका रूपमा लिन सकिन्छ । ०२८ सालमा नयाँ शिक्षा योजना लागूभएपछि यो त्रिभुवन विश्वविद्यालयको आंगिक क्याम्पस भयो । यस भेगको अर्को शिक्षण संस्था हो महेन्द्रनगरको सिद्घनाथ विज्ञान क्याम्पस । त्रिभुवन विश्वविद्यालयको आंगिक क्याम्पसका रूपमा ०३३ सालमा यसको स्थापना भएको हो ।०३६ सालसम्म नेपालमा त्रिभुवन विश्वविद्यालयको आंगिक क्याम्पसबाहेक सामुदायिक वा निजी क्याम्पस खोल्न पाइँदैनथ्यो । ०३७ सालमा त्रिविले सम्बन्धन दिएर क्याम्पस खोल्न दिने नीति लियो । फलस्वरूप पहिलो पटक देशभरि २३ वटा निजी क्याम्पसले सम्बन्धन पाए । यसमा सुदूरपश्चिमका कैलाली बहुमुखी क्याम्पस र महेन्द्रनगरको सिद्घनाथ बहुमुखी क्याम्पस पर्छन् । त्यसपछिका वर्षमा सामुदायिक र निजी क्याम्पस खोल्ने क्रम बढ्यो । नेपालले ०४६ सालमै बहुविश्वविद्यालयको अवधारणा अपनाएको हो । त्यसपछि विभिन्न विश्वविद्यालय स्थापना भइसक्दा पनि सुदूरपश्चिमले भने विश्वविद्यालय पाउन ०६७ सालसम्म कुर्नुपर्यो । सुदूपश्चिमका जनताको लामो संघर्षपछि सुदूरपश्चिम विश्वविद्यालय ऐन ०६७ पारित भई ०६८ माविश्वविद्यालय सञ्चालनमा आयो ।विश्वविद्यालय अनुदान आयोगको तथ्यांकअनुसार सुदूरपश्चिममा विभिन्न विश्वविद्यालयमा आबद्ध ९५ क्याम्पस छन्, जसमा ५० सामुदायिक, २० आंगिक र २५ निजी छन् । यी क्याम्पसमा ३१ हजार ७५ विद्यार्थी अध्ययनरत छन्, जसमा छात्रा १८ हजार ४ सय २८ र छात्र १२ हजार ६ सय ४७ छन् । सबैभन्दा बढी विद्यार्थी व्यवस्थापन, त्यसपछि शिक्षाशास्त्र र सबैभन्दा कम संस्कृतमा भर्ना भएका छन् । त्रिभुवन विश्वविद्यालय, सुदूरपश्चिम विश्वविद्यालय र पोखरा विश्वविद्यालयका विविध शैक्षिक कार्यक्रममा विद्यार्थी भर्ना भएका छन् ।स्थापनाकालको केही वर्षसम्म एउटा केन्द्रीय क्याम्पसमा मात्र सीमित रहेको सुदूपश्चिम विश्वविद्यालयमा अहिले त्रिविका सम्बन्धन प्राप्त १५ वटा सामुदायिक क्याम्पस समायोजन भएका छन् । विश्वविद्यालयमा बर्सेनि १० हजारभन्दा बढी विद्यार्थी विभिन्न क्याम्पसमा भर्ना हुन्छन् । तिनमा छात्रभन्दा छात्राको संख्या बढी छ । त्यसमा पनि प्राविधिक विषय पढ्नेको संख्या न्यून छ । सुदूरपश्चिम विश्वविद्यालय स्थापना र विभिन्न क्याम्पसको समायोजनपछि यस प्रदेशको शैक्षिक परिदृश्य केही परिवर्तन भएको छ । विश्वविद्यालय स्थापना भएपछि पहिलेदेखि चलिरहेका विषयका अतिरिक्त इन्जिनियरिङ, कृषि र कानुन संकायमा पनि पढाइ सुरु भएको छ । हालै डडेलधुरामा विश्वविद्यालयको चिकित्साशास्त्र संकाय पनि स्थापना गरिएको छ । नेपालमा विश्वविद्यालय र विश्वविद्यालयसरहका प्रतिष्ठानको संख्या १५ पुगेको छ । विद्यार्थी संख्याका आधारमा त्रिभुवन विश्वविद्यालय पहिलोर सुदूरपश्चिम दोस्रो नम्बरमा पर्छ ।प्रस्तावित गेटा मेडिकल कलेजको सम्पूर्ण पूर्वाधार तयार भइसक्दा पनि यहाँ अझै पढाइ हुन सकेको छैन । यसलाई मेडिकल कलेज, स्वायत्त प्रतिष्ठान या मेडिकल विश्वविद्यालय के बनाउने भन्ने विषयमा सरकारले कुनै निर्णय गर्न नसकेकाले पनि नीतिगत अन्योल कायमै छ । उच्चशिक्षालाई ज्ञानमा आधारित आधुनिक समाज निर्माणको मूल आधार मानिएको छ । आजको वैश्वीकरणको युगमा विश्वविद्यालय शिक्षा एउटा देशको सीमाभित्र मात्र सीमित रहन्न । शिक्षाको पनि वैश्वीकरण भएको छ । तर नेपालका विश्वविद्यालय विश्वस्तरी करणमा निकै कमजोर छन् । त्यसको प्रमुख कारण हाम्रो उच्च शिक्षा अन्तर्राष्ट्रिय मापदण्डअनुसार सञ्चालन नहुनु हो । यसका लागि सुरुवातका रूपमा प्रदेशका क्याम्पसहरूलाई विश्वविद्यालय अनुदान आयोगको गुणस्तर प्रत्ययन कार्यक्रममा समावेश गरिनुपर्छ । अहिलेको उच्च शिक्षाले केवल प्रमाणपत्र दिने तर जीविकोपार्जनमा सहयोग नगर्ने हुँदासमय र पैसा खेर गइरहेको छ । यसको उदाहरण होक्याम्पसहरूमा बीचमै पढाइ छाड्नेहरूको संख्या धेरै हुनु । वर्षौंसम्म मिहिनेत गरेर स्नातकोत्तर तहसम्म पढेका पनि सामान्य कामदारका रूपमा विदेश पलायन भइरहेका छन् । शिक्षालाई जीवनोपयोगी बनाउन नसक्दा आएको एउटा परिणाम हो यो । विश्व बैंकको सहयोगमा विश्वविद्यालय अनुदान आयोगले उच्च शिक्षामा विशिष्टता प्रवर्द्धन कार्यक्रम सञ्चालन गरिरहेको छ । उच्च शिक्षालाई श्रम बजारसँग जोड्ने र विपन्न वर्गका विद्यार्थीको उच्च शिक्षामा पहुँच बढाउने कार्यक्रमको लक्ष्य छ । प्रदेशका क्याम्पसलाई यस कार्यक्रममा सहभागी गराउन सके प्रतिफल राम्रो हुन्छ । अन्य प्रदेशमा जस्तै सुदूरपश्चिममा पनि प्रदेश विश्वविद्यालय स्थापनाको आवश्यकता छ । प्रदेश विश्वविद्यालय अन्य विषयका साथै प्राविधिक विषयमा केन्द्रित हुनुपर्दछ । प्रदेशमा सहजै पठनपाठन गर्न सकिने विभिन्न प्राविधिक र रोजगारमूलक विषय नर्सिङ, प्याथोलोजी, फिजियोथेरापी, रेडियोलोजी, फुड टेक्नोलोजी, होटल म्यानेजमेन्ट र इन्जिनियरिङजस्ता विषयका स्नातक र डिप्लोमा तहका कक्षा सञ्चालन गर्न सकिन्छ । स्वदेशमा पढाइको पर्याप्त अवसर नभएर सामान्य प्राविधिक विषय पढ्न पनि धेरै विद्यार्थी विदेशतर्फ पलायन भइरहेका छन् । यसका लागि प्रदेशस्तरमा प्राविधिक विश्वविद्यालय स्थापना गरी स्वदेशीमात्र नभई सीमावर्ती भारतीय विद्यार्थीलाई समेत आकर्षित गर्न सकिन्छ । प्राविधिक उच्च शिक्षामा अतिरिक्त स्रोत जुटाउन सार्वजनिकनिजी साझेदारीको ढाँचामा पनि शिक्षण संस्था सञ्चालन गर्न सकिन्छ ।प्रदेशमा साधारण विज्ञान विषय पढाइ हुने उच्च मावि र क्याम्पस संख्या न्यून छ । प्रदेश सरकारले विज्ञान शिक्षाको विकासका लागि विशेष कार्यक्रम सञ्चालन गर्ने नीति अवलम्बन गर्नुपर्ने आवश्यकता छ । गुणस्तरमा पनि ध्यान दिनु आवश्यक छ । गुणस्तर सुधार कति आवश्यक छ भन्ने एक ज्वलन्त उदाहरण हालै शिक्षा सेवा आयोगको शिक्षक छनोट परीक्षामा धेरैजसो उम्मेदवार असफल भई आवश्यकताअनुसार शिक्षकको पदपूर्ति हुन नसक्नु हो । विशेष गरेर विज्ञान र गणित विषयमा गुणस्तर खस्किएको पाइएको छ । आफ्नो उत्पादन बजारमा बिकेन भने उत्पादकले जिम्मेवारी लिनुपर्दछ । यसका लागि विश्वविद्यालयले पाठ्यक्रममा पुनरावलोकन गरी दक्ष जनशक्ति उत्पादनको पहल गर्नुपर्छ । सुदूरपश्चिम विश्वविद्यालयले पाठ्यक्रम तयार पार्दा यस प्रदेशका विभिन्न भाषा, कला, साहित्य, इतिहास, मौलिकता, प्राकृतिक, आर्थिक स्रोत र सम्भावनामा आधारित सामग्रीलाई समावेश गर्न सकिन्छ । विश्वविद्यालय एवं क्याम्पसले आफ्नो विषयसंँग सम्बन्धित आउटरिच कार्यक्रम सञ्चालन गरी समुदायमा सम्बन्ध बढाउनेर ज्ञानको विस्तार गर्न पनि सक्छन् । यसबाट विश्वविद्यालयको ज्ञानबाट समुदाय पनि लाभान्वित हुन पाउँछ । अनुसन्धान र नवप्रवर्तनलाई उच्च शिक्षाको अनिवार्य अंग बनाई उपयुक्त देखिएको कलेजलाई उत्कृष्टताको केन्द्रका रूपमा विकास गर्न सकिन्छ ।प्रदेशमा मागअनुसार सीप भएका दक्ष जनशक्तिको अभाव भएकाले विश्वविद्यालय र क्याम्पसहरूमा विभिन्न सीपमूलक ननक्रेडिट कार्यक्रम सञ्चालन गरी दक्ष जनशक्तिको संख्या बढाउन पनि सकिन्छ । सुदूरपश्चिमको हालसम्मको विकासको प्रकृति हेर्दा शिक्षण संस्थालगायत धेरैजसो विकास गतिविधि तराईकेन्द्रित छन् । फलस्वरूप पहाड रित्तिँदै छन् । तराईमा जनसंख्याको चाप अनियन्त्रित रूपमा बढ्दै छ । अब स्थापना हुने क्याम्पस, विश्वविद्यालय, प्रतिष्ठान आदि सम्भव भएसम्म पहाडी जिल्लामा स्थापना गरेर पहाडकेन्द्रित विकास गर्न सकिने सम्भावना पनि छ । प्राकृतिक स्रोतको उपयोग गर्न जडीबुटी, आयुर्वेद, योग, पर्यटनजस्ता विषयलाई पनि पाठ्यक्रममा समावेश गर्न सकिन्छ ।"
उठ्नुपर्छ क्षेत्रगत विकासको आवाज,"प्रदेशको समग्र विकासका लागि रोजगारी, दस कक्षाभन्दा कम पढेकाका लागि पनि रोजगारी, सामाजिक न्याय, सुशासन, समयानुकूल नीति र योजना, पूर्वाधार विकास र भ्रष्टाचार नियन्त्रण यति काम तदारुकतासाथ गर्न सके काम गर्ने बढेनन्, खाने बढे भन्ने अवस्था अन्त्य हुनेछ । भ्रष्टाचार नियन्त्रण हाम्रो अर्को चुनौती हो । यसतर्फ ठोस कदम चाल्नैपर्छ । आर्थिक अनियमितताप्रति शून्य सहनशीलता अपनाइनेछ । अहिले त योजना खाने प्रवृत्ति छ । त्यसलाई निर्ममतापूर्वक रोक्ने नै हो । हाम्रा योजना डोनर गिभनभन्दा पनि मिसन गिभन भए विकासको लक्ष्य हासिल गर्न सकिन्छ । हामी विशाल छिमेकी देश भारत र चीनसँग जोडिएका छौं । हाम्रा लागि यो निकै महत्त्वपूर्ण अवसर हो । यसको सदुपयोग गर्नुपर्छ । सीमा क्षेत्रका समस्या पनि छन् । केन्द्र सरकारको नीतिगत मान्यताभित्र रहेर समस्या समाधान गर्न प्रदेश सरकारले पहल गर्छ । छिमेकी देशबीच विद्यमान सांस्कृतिक सम्बन्धहरूको सकारात्मक तवरले सदुपयोग गर्न सके लाभ नै हुनेछ । कूटनीतिक मर्यादा र परिधिभित्र रहेर छिमेकी देशका राज्यसँग मितेरी सम्बन्ध विस्तार गर्न सकिने ठाउँ छ । यसबाट हाम्रा आफ्ना प्राथमिकता पूरा गर्न सहयोगको आदानप्रदान गर्न सकिन्छ । पछिल्ला दिनमा प्रदेश सरकारप्रति वितृष्णा बढ्दै जानु हाम्रा लागि ठूलो चुनौती हो । यसो किन हुन गयो भन्ने प्रस्टै छ । त्यसतर्फ हामी समयमै संवेदनशील हुनैपर्छ । प्रतिशतमा योजना बेच्ने परिपाटीले नै प्रदेश संरचनाप्रति वितृष्णा पैदा गराएको हो । योजना खाने प्रवृत्ति, खुद्रे मसिना योजना निर्माण, प्रतिशत खाने, फजुल खर्च आदि हाम्रा कामकाजले सर्वसाधारणलाई प्रदेश चाहिन्न भन्ने भावना उब्जाएको हो । अब त्यस्ता काम पटक्कै हुने छैनन् । नतिजामुखी योजना निर्माण र बजेट विनियोजन गरेर अघि बढ्छौं । यसका लागि स्थानीय तहका प्राथमिकतामाथि टेक्छौं । अनि पछाडि परेका मानव विकासका सूचकलाई अगाडि ल्याउँछौं । प्रदेशमा विभिन्न क्षेत्रका यथार्थ सूचकको अवस्था पनि पहिचान गर्नु आवश्यक छ । ५० देखि एक सय वर्षसम्मको दूरदृष्टि राखेर योजना बनाउनुपर्नेछ । स्रोत मापन तथा पहिचान गर्नुपर्छ । हाम्रो प्रदेश पूर्वाधार विकासका अनेक आयाममा पनि साँच्चै पछाडि छ । अब दीर्घकालीन र अल्पकालीन पूर्वाधार विकासका योजना तय गर्नुपर्छ । केही ठूला योजना पनि सुरु गर्न ढिलाइ गर्नुहुन्न । सुक्खा बन्दरगाह र औद्योगिक क्षेत्र निर्माणमा जोड दिनुपर्छ । उद्योगहरूको स्थापनाबाट जनजीविकाका अवसर सिर्जना गर्न सकिन्छ । सुदूरपश्चिमको बहुमूल्य सम्पदा जडिबुटी पनि हो । यो सम्पदा दिनदिनै मासिँदै छ । अहिलेको अवस्थामा यसबाट प्राप्त हुने आम्दानी न्यून छ । जडिबुटीको संरक्षण गर्दै व्यावसायिकतातर्फ अघि बढ्न सकिन्छ । यसले हाम्रो आयस्तरलाई बढाउन सघाउँछ । यातायात पूर्वाधार विकासको मेरुदण्ड हो । यसको विकासमा ध्यान दिनु पनि उत्तिकै जरुरी छ । सडक यातायात विस्तारका साथै धनगढी विमानस्थलको स्तरोन्नति अनिवार्य बनेको छ । यसका लागि प्रदेश सरकारका तर्फबाट पहल गर्छौं । अन्तर्राष्ट्रिय उडानका क्रममा आपत्कालीन अवतरण गर्नुपरे पनि यहाँ त त्यो स्तरको विमानस्थल नै भएन । धनगढी एयरपोर्टको अहिलेको पूर्वाधारलाई अलिकति बढाउन सके त्यो समस्या समाधान हुन सक्छ । पहाडी जिल्लामा रहेका विमानस्थल पूर्ण रूपमा सञ्चालनमा ल्याउने व्यवस्थाका लागि पनि पहल गर्नुपर्नेछ । स्वास्थ्य क्षेत्र सुधार सुदूरपश्चिमको अनिवार्य एवं प्राथमिकताको पाटो हो । स्वास्थ्य सेवालाई सर्वसुलभ बनाउन नीतिगत एवम् पूर्वाधारमा सुधारको खाँचो छ । हरेक पालिकामा एक अस्पतालको अवधारणा कार्यान्वयन गर्नुपर्छ । सुदूरपश्चिम जलसम्पदामा धनी छ । वर्षौंदेखि कुरा चलिरहेको तर काम सुरु नभएको पश्चिम सेती र पञ्चेश्वर परियोजनाको कार्यान्वयन नै सुदूरपश्चिम विकासको मुख्य आधार हो । यसका लागि पनि भारतीय पक्षसँग हामी प्रदेश तहले पनि केही सहजीकरणको भूमिका खेल्न सक्छौं । प्रदेश सरकारले निर्माण गर्न सक्ने अन्य जलविद्युत् परियोजना पनि निर्माण हुनुपर्छ । यसका लागि निजी क्षेत्रसँग सहकार्य गरेर अघि बढ्न सकिन्छ । सुदूरपश्चिमका विभिन्न जिल्लामा सयौं वर्षअघि विभिन्न खानी सञ्चालनमा थिए । अहिले लोप भए । बैतडीको डोगडाकेदारमा फस्फोरस छ भन्ने यसअघिकै अध्ययनले देखाइसकेको छ । तामा, फलामलगायतका खानी पनि यस प्रदेशमा सञ्चालनमा थिए । तिनको थप अध्ययन अनुसन्धान र उत्खनन जरुरी छ ।"
मान्छे राम्डो मनमिल्याको,"कञ्चनपुरबाट राज सरगमले छाउघर को ढोका खोले । लोकराज भट्टले उपन्यास छायल को छहारी रोजे । यही चरणमा आख्यानकै अर्को विधा कथामा पनि नयाँ कथाकारहरूको गर्विलो पदार्पण भयो । मदन पुरस्कारप्राप्त कृति ऐना बाट रामलाल जोशीले बिग्रेभत्केको सुदूरपश्चिम समाजको अनुहार देखाए । टीकापुर, कैलालीका ललित विष्टले कथासंग्रह मोहपथ बाट आफ्नो साहित्यिक पथको थालनी गरे । हेमन्ती जोशीले प्रतिबिम्ब कथासंग्रहमा आम नागरिकका प्रतिबिम्ब देखाउने चेष्टा गरिन् । कथाकार ताराप्रसाद जोशी, तेजप्रकाश श्रेष्ठ, जनकराज जोशी मुडभरी, पुष्करराज भट्ट र जनक शब्दितले कथाका बोट गोडमेल गर्दैरहे । ०४६ सालपछि सुदूरपश्चिमबाट उदाएका सशक्त कविको सूची झन् लामो छ । यस कालखण्डमा नेपाली साहित्यले सुदूरपश्चिमकी एक विशिष्ट प्रतिभाका रूपमा कवि निभा शाहलाई पाएको छ । इन्कलाव जिन्दावाद, कालापानीकी द्रौपदी र मनसरा कवितासंग्रहको मसाल हातमा लिएर खबरदारी गर्दै उनी उभिइन् । पछिल्लो समय कवि धनन्जय तिमिल्सिनाले छन्दोबद्ध काव्यसंग्रह आभास को टेकोमा आफूलाई उभ्याए । कवि हर्षप्रसाद भट्टले अछाम रुँदैछ काव्यबाट अछामीका चीत्कार सुनाए । सुदूरपश्चिमले वर्तमान पुस्ताका चर्चित कवि हेमन्त विवश, सोझो गाउँले, केवल विनावी, बिपी अस्तु, जनक रसिक, कल्पना जोशी, राजेन्द्र तारकिणी, गरिमा शाहलगायतका शक्तिशाली कवितामार्फत समयको आवाज घन्काउन थालेको छ । नेपाली गजल विधामा आफ्नो विशिष्ट स्थान हासिल गर्ने स्रष्टा हुन्, ललिजन रावल । उनले दुई सयभन्दा बढी गजल लेखे । टीएन जोशी, कृष्ण रावल, श्रेष्ठ प्रिया पत्थर, खगेन्द्र गिरि कोपिला, लक्की चौधरी आदि पनि गजल लेखनमा अघि छन् । सुदूरपश्चिममा भाषा, निबन्ध, नियात्रा, समालोचना, लोक संस्कृतिर संस्मरणमा कलम चलाउने स्रष्टाको सूची पातलो भएपनि सम्मानजनक छ । लेखक हरिप्रसाद जोशीले ०२२ सालमा हाम्रो बाटो को रचना गरे । डीपी भण्डारीले मृगस्थली, नीरो बाँसुरी बजाइरहेछ लगायत निबन्धसंग्रह लेखे । भाउपन्थी, डा देवीप्रसाद ओझा, धनन्जय तिमिल्सिना, यज्ञराज यात्रीले पनि विविध निबन्ध लेखे देवकान्त पन्तले डोटेली लोक साहित्य र डा जयराज पन्तले अँजुलीभरि सगुन पोल्टाभरि फाग जस्ता चर्चित कृतिको रचना गरे ।लेखक सुरतबहादुर शाहले झारखण्ड बौद्धनाथ क्षेत्र, अछामका चाडपर्व आदि पुस्तक लेखे । आरडी प्रभास चटौतले डोट्याली बृहत् शब्दकोश नै लेखे । डोटेली संस्कृतिमा विद्यावारिधि गरेका स्रष्टा टीएन जोशी, डा बद्री शर्मा बिनाडी, गोविन्दराज पनेरु शास्त्री, गणेशराज जोशी, आचार्य घनश्याम लेखक, तुलसीप्रसाद पण्डित, वासुदेव पाण्डेय, दिव्यश्वरी जोशी, कृष्ण बोहरा यात्री र विष्णुप्रसाद खत्री आदिले निबन्ध, लोकसंस्कृति र लोकसाहित्यमा कलम चलाए । नेपाली साहित्यमा सुदूरपश्चिमको भौगोलिक विकटता, त्यहाँको जनजीवन, नागरिकका दुःख, कष्ट र जटिल भोगाइलाई आवाज दिने व्यक्ति साहित्यकार एवं भाषाविद् तारानाथ शर्मा हुन् । घनघस्याको उकालो काट्ता उनको ५५ वर्षअघि छापिएको चर्चित नियात्रा हो । साहित्यमा सर्वप्रथम सुदूरपश्चिमलाई चिनाउने यही निबन्ध हो । धेरै नेपालीले यही नियात्रामार्फत सुदूरपश्चिमको भ्रमण गरे, त्यहाँका नागरिकको अनुहार देखे र तिनका पीडाको उकालो चढ्ने अवसर पाए । शर्माका अन्य दुई नियात्रा बैकिनीहरूको आँसुमा बग्छ बयलपाटा र साँपेको साँघु तर्नुअघि ले पनि अछामी महिलाको मर्म, पीडा र त्यहाँका नागरिकको मार्मिक भोगाइलाई प्रस्तुत गरेको छ । साहित्यमा सुदूरपश्चिमलाई भित्र्याउने साहित्यकार तथा अन्वेषक पूर्णप्रकाश नेपाल यात्री पनि हुन् । स्वदेश दर्शन अभियानअन्तर्गत सेतीमहाकालीका जिल्ला भ्रमण गरेर उनले सेतीको नालीबेली, सेतीअञ्चल दिग्दर्शन, सेतीका तारा र महाकालीअञ्चल दिग्दर्शन लगायत पुस्तक लेखे । यी चारै पुस्तक सुदूरपश्चिम चिनाउने महत्त्वपूर्ण निधि हुन् ।साहित्यकार शारदा शर्माले भुइँफूलको देश निबन्धात्मक कृतिमा खप्तडको प्राकृतिक सौन्दर्यको बखान गरेकी छन् । उपन्यासकार बुद्धिसागरले उपन्यास कर्नाली ब्लुज मा कैलाली, कटाँसेको सेरोफेरोलाई विषयवस्तु बनाएका छन् । चालीसको दशकबाट हतारिएर अघि बढेको सुदूरपश्चिमको आख्यानले अझै साहित्यको मूलधारमा आफ्नो प्रभाव जमाइसकेको छैन । काव्यका कलरव गुन्जिरहेको त्यो भेगमा ढिलो गरी बासेको आख्यानको डाँको मधुरो भए पनि यसले बिहानीको संकेत गरेको छ । केही प्रतिभाशाली स्रष्टाले सुदूरपश्चिमको इज्जत धानेका छन् । तर यतिले मात्र सन्तोष मान्नुपर्ने बेला यो होइन । कागजका पानालाई मसीले भिजाउँदैमा न त्यो साहित्य हुन्छ, न कागजका खात लगाउँदैमा त्यो साहित्यकार बन्छ । समाज र किताबको गहन अध्ययनको कसीमा नघोटेसम्म सिर्जनामा पाइन चढ्दैन । पहलमानसिंह स्वाँरले नेपाली साहित्यलाई पहिलो मौलिक नाटक दिएको सवा शताब्दी नाघ्दासम्म पनि सुदूरपश्चिमले उनले चढेको उकालो चढ्न सकेको छैन ।सुदूरपश्चिमले त नाटक लेख्नै बिर्सिएको छ । सुदूरपश्चिमका स्रष्टाको लेखनमा आदिवासी थारूका गाथा, सीमान्तकृत समुदायका पीडा, दलितका गुनासा, नारीहरूमाथि भएका विभेद, श्रमको खोजीमा घर छोडी भारत पस्नुपर्ने युवाका बाध्यता र विवशता, राज्यबाट ठगिएका नागरिकका चीत्कार गहिरो गरी आएका छैनन् । तर सुदूरपश्चिम साहित्यमा बिस्तारै बौरिँदै छ । सुदूर नामको कोखाभित्र सीमित सुदूरपश्चिमको लोकसंस्कृति, साहित्य, कला, प्राकृतिक सौन्दर्य र आम नागरिकका सुस्केरा र उछ्वास कुहिरोको बाक्लो घेरा तोड्दै सुदूरपूर्वको उज्यालो क्षितिज छुने प्रयत्न गर्दै छन् ।"
"सुरुमा सकस, अबको समय सजिलो","संघीयतामा मुलुक जानु नै राजनीतिक रूपमा आफैंमा ठूलो घटना हो । सुदूरपश्चिमको हकमा संघीय संरचनामा जाने मुख्यमन्त्रीका हैसियतले जिम्मेवारी पूरा गर्ने पहिलो अवसर मैले पाएँ । यस अवधिमा अनेक सिकाइ, अनुभव र चुनौतीको सामना गर्नुपर्यो ।राजनीतिक परिवर्तनबाट संघीयताको वैधानिक जग प्राप्त भएकाले जनअपेक्षा अत्यधिक थिए । हाम्रोजस्ता अभाव र अविकसित ठाउँका नागरिकका अपेक्षा त झन् असीमित हुनु स्वाभाविकै हो । हाम्रासामु अर्थात् भर्खर स्थापित पहिलो प्रदेश सरकारमाथि जनतालाई निराश हुन नदिने र आशा जगाउने गरी काम गर्नुपर्ने अहम् अभिभारा थियो । जब हामी निर्वाचित भएर प्रदेशमा शासकीय भूमिकामा पुग्यौं, सुरुदेखि नै समस्याका चाङ चिर्दै अघि बढ्नुपर्यो । शून्य संरचनाबाट अघि बढ्नुपर्ने पनि भयो । न भौतिक संरचना, न कर्मचारी, न कानुन हामीले अनौठो अवस्थाबाट काम सुरु गर्नुपरेको थियो । अझ सुदूरपश्चिम सबैभन्दा पछाडि परेको अवस्थामा थियो । यस अवधिमा खासगरी संवैधानिक रूपमा संघीय संरचना स्थापित भए पनि कार्यान्वयनमा भने उल्झन देखिए । उपल्लो तहको राजनीतिक र प्रशासनिक नेतृत्वले तल्लो तहलाई अधिकार हस्तान्तरण गर्नै नचाहने प्रवृत्तिको चेपुवामा हामी पनि पर्यौं ।संघीय सरकारले हामीलाई हस्तान्तरण गर्न नचाहने अनि हामी तल्लो तहलाई अधिकार हस्तान्तरण गर्न कन्जुस्याइँ गर्ने प्रवृत्ति देख्यौंभोग्यौं । यस चिन्तन र व्यवहारले संघीयताको वास्तविक मर्म र अर्थमा तगारो हालेको छ । प्रदेशलाई संघ सरकारले साझा अधिकारअन्तर्गतका कानुन मात्रै होइन, अधिकार क्षेत्रभित्रको स्रोत प्राप्तिका लागि पनि हामीले पौंठेजोरी खेल्नुपर्यो । कर्मचारी व्यवस्थापन तथा परिचालनमा पनि उस्तै उल्झन देखिए । साझा अधिकारअन्तर्गतका महत्त्वपूर्ण कानुन, निजामती सेवा ऐन, प्रदेश प्रहरी ऐनलगायत तमाम ऐन कानुनमा सरकारले सक्रियता नदेखाएकाले प्रदेश पनि प्रभावित हुन गयो । राज्य व्यवस्था सञ्चालन गर्न जनशक्तिको अभाव छँदै थियो, पदपूर्तिका लागि एकात्मक सोचभित्र रहेको अवस्थाले काम गर्दा निकै असहज हुन पुग्यो ।हाम्रा प्रमुख सचिव वा सचिवहरू माथि (मुख्यसचिव) बाटै प्रशिक्षित भएर आउने हुने । र, उनीहरू कतिबेला आउँछन्, कतिबेला सरुवा हुन्छन् भन्ने राजनीतिक नेतृत्व वा मुख्यमन्त्रीमन्त्रीहरूलाई समेत पत्तै नहुने अवस्था पनि रह्यो । संघमा हुने सत्ता नेतृत्वको फेरबदलको सोझो असर प्रदेश सरकारमा पनि पर्न गयो । मेरै पालामा तीन वर्षसम्म एक प्रकारले सरकार सञ्चालन हुने अवस्था भयो । त्यसपछि संघीय तहमा भएको सत्ता उथलपýुथलले यहाँ पनि कठिनाइ भयो । हाम्रै प्रदेशमा पनि तीन वर्षसम्म सात जना मन्त्री मात्र थियौं । जब संघमा सत्ता फेरबदल भयो, यहाँ पनि मन्त्रीको संख्या थप्नुपर्ने बाध्यता आइलाग्यो । त्यसपछि हामीले पनि चार जना राज्यमन्त्री थपेर ११ जना पुर्याउनुपर्यो । तर मन्त्रालय भने हामीले फुटाएनौं । सायद मन्त्रालय नफुटाएको प्रदेश हाम्रै थियो । संघ र प्रदेशबीच समन्वय, सहकार्य र सहअस्तित्व संवैधानिक व्यवस्था हो । त्यही मर्मलाई कार्यान्वयन गर्न अन्तरप्रदेश समन्वय परिषद् गठन भएको थियो । परिषद्मा प्रधानमन्त्री अध्यक्ष र सातै प्रदेशका मुख्यमन्त्री सदस्य रहने व्यवस्था छ । तर त्यसको बैठक नियमित बसेन । बैठक बसेको भए प्रदेश र संघबीचका समस्या राख्ने ठाउँ हुन्थ्यो । त्यो अवसर पनि मिलेन । बैठकको आयोजना अध्यक्षले गर्नुपर्ने थियो । सुरुमा २३ पटक बैठक बस्यो । तर पछि बैठक बस्न सकेन । कानुन नबन्दा समस्या थपिँदै गयो । भर्खर स्थापना भएको प्रदेश सरकार भएकाले स्रोतका लागि संघमै निर्भर हुनु स्वाभाविकै हो । हामीले सुरुदेखि नै विगतमा पछाडि पारिएको प्रदेश भएकाले सुदूरपश्चिमले वित्तीय स्रोतमा प्राथमिकता पाउनुपर्ने दाबी गरिरह्यौं । तर सुनुवाइ भएन । हाम्रो आफ्नै आय न्यून भएकाले आफैं उभिन सक्ने अवस्थामा छैनौं । पहिलो वर्ष त हाम्रो आन्तरिक आय मुस्किलले २० करोड मात्र थियो । चालु आर्थिक वर्षमा बल्ल दुई अर्बको लक्ष्य छ । स्रोत अभावका कारण पनि प्रदेशले चाहेअनुरूप ठूला काम गर्न कठिनाइ हुने रहेछ । यसर्थ संवैधानिक मर्मअनुरूप तीन तहका सरकारबीच समन्वय र सहकार्यको निकै महत्त्वपूर्ण भूमिका हुन्छ । हामीले बजेट तथा योजना निर्माण गर्दा सुरुको वर्ष स्थानीय तहको सिफारिसमा योजना राख्ने नीति लियौं । आह्वान पनि त्यसैअनुसार गर्यौं । तर प्रदेशका ८८ मध्ये १६ वटाले मात्रै योजना सिफारिस गरेर पठाए । अरूले वास्ता नै गरेनन् । दोस्रो वर्षदेखि भने प्रदेशले आफ्नो मातहतका कार्यालय तथा सांसदको सिफारिसमा योजना छनोट गर्न थाल्यौं । त्यसमा पनि केही त्रुटि र बेथिति नभएका होइनन् ।खासगरी साझेदारीका सवालमा तीनवटै सरकार आफू पन्छिन खोज्ने, आरोपजति अर्को सरकारलाई थोपर्ने मनोरोगबाट ग्रस्त छन् । स्थानीय तह र प्रदेशबीच विशेष अनुदान, समपूरक अनुदान र समानीकरण अनुदानका कार्यक्रममा भने राम्रो सहकार्य भयो । कोरोनाका बेला त हामी दुवै निकायबीच झन् राम्रो अभ्यास र सहकार्य भयो ।हाम्रो प्रदेशमा जनअपेक्षा फरकफरक छन् । गाउँ र सहरका बासिन्दाका माग, आवश्यकता र अपेक्षा फरक छन् । सहरका बासिन्दाले अक्सर व्यक्तिगत इच्छा र योजनाका आधारमा कुरा गर्छन् । गाउँका बासिन्दाले न्यून भए पनि सामूहिकताका कुरा राख्छन् । मेरो विचारमा व्यक्तिगत विचार वा अवधारणाभन्दा साझा माग प्राथमिकताका सवाल हुन् । हामीले त ग्रामीण विकासलाई प्राथमिकता दिनैपर्छ । अहिले पनि गाउँमा भोक, रोग, विद्यालय, शिक्षक, स्वास्थ्य भवन, सडक, खानेपानी, सिंँचाइ पूर्वाधारका अभाव छन् । अधिकांश भूभाग पहाडी तथा हिमाली रहेको सुदूरपश्चिममा पहाडी गाउँबस्तीका दुःख, कष्ट र अभावका पीडा त सबैले देखेकै छन् । ती अभाव अनि पीडा कम गर्न प्रदेश सरकारले ससाना काम पनि गर्नुपर्ने खाँचोलाई नजरअन्दाज गर्न सकिँदैन । प्रदेशले साना योजना वितरण गर्नु हुन्न भन्ने आवाज पनि सुनिन्छ । तर हाम्रोजस्तो राजनीतिक पूर्वाग्रह साँध्ने राजनीतिक समाज र बाहुल्य भएको परिवेशमा पहुँच नहुने ठाउँका बासिन्दाले कहिले र कहाँ आफ्ना माग राख्छन् त ? यसतर्फ पनि ख्याल गर्नुपर्छ । त्यसैले संघीयता अर्थात् प्रदेश चाहिन्न भन्ने आवाज गाउँमा होइन, सहरबाट आउन थालेको सुनिन्छ । अर्कोतिर प्रदेश सरकारको नेतृत्वलाई उसको पार्टीले कस्तो सहयोग गर्छ भन्ने पनि हो । मेरै कुरा गर्नुहुन्छ भने मैले स्रोतहरूको दुरुपयोग गरेर नेताको प्यारो हुने बाटो समातिनँ । सायद म पछाडि पर्नुको कारण त्यो पनि होला । जनताको अभिभारा बोकेर शासकीय नेतृत्वमा आइसकेपछि पार्टीभन्दा माथि उठेर काम गर्न सकेमात्रै आमजनतालाई न्याय गर्न सकिन्छ । बरु प्रदेश सरकारले विषयविज्ञ सहायता चाहिँ लिनुपर्छ । आगामी दिनमा पनि राजनीतिक स्थायित्वको निकै ठूलो महत्त्व हुनेछ । मेरो कार्यकालमा अहिलेको परिदृश्यभन्दा निकै सहज थियो भन्ने पनि लाग्दै छ । अहिले मुख्यमन्त्री चयन र सभामुखको निर्वाचनमै त यति जटिलता देखापरेका छन् भने आगामी दिन पक्कै पनि कठिन हुने अनुमान गर्न सकिन्छ । तर पनि नेतृत्वको सुझबुझपूर्ण भूमिकाले अप्ठ्यारा सल्टाउँदै अघि बढ्नुको विकल्प छैन । अहिलेको सरकारलाई सुरुको सरकारजस्तो यावत समस्या कम छन् । यसले एउटा लय समातेको छ । आवश्यक संरचना बनिसकेका छन् । पहिलाजस्तो कर्मचारी र कानुन अभाव छैन । स्रोत व्यवस्थापन पनि सुरुका दिनभन्दा बढ्दै गएको छ । यस्तो अवस्थामा इमानदारीपूर्वक केही गरौं भन्ने भावनाको खाँचो छ ।हामीले चाहेर पनि कार्यान्वयनमा लैजान नसकेका केही ठूला काम अबको सरकारले अघि बढायो भने राम्रो हुन्छ । हामीले सुरु गरेर दीर्घकालीन विकास योजना निरन्तर गर्नुपर्छ । एउटा जलविद्युत् योजना निर्माण अघि बढाउन सकियो भने विभिन्न तहमा रोजगारीको अवसर सिर्जना हुनेछ । शिक्षा र स्वास्थ्यमा गुणात्मक परिवर्तनका लागि मसिनो गरी ध्यान दिनुपर्छ । प्रशासनतन्त्रमा सुधार र चलायमान हुन जरुरी छ । त्यस्तै राजनीतिक नेतृत्वमा पनि सुधार आउनुपर्छ । राजनीतिक घेरामा काम गर्न असहज हुन्छ, विषयविज्ञको घेरा हुनुपर्छ । मैले त चुनाव जितिसकेपछि पार्टीभन्दा माथि उठेर काम गर्नुपर्छ भन्ने मान्यतामा काम गरेको थिएँ । पार्टीभन्दा माथि उठेर काम गर्दा सबैसँंग राम्रो सम्बन्ध रह्यो । बाहिरबाट सपोर्ट पाएँ तर पार्टीबाटै पाइनँ ।"
कालीपार विकासको मोडल,"भारतको कुमाउँ र गढवाल क्षेत्र छुट्टै राज्य बन्ने चर्चा थियो । तिनताक म वर्षको कम्तीमा दुई पटक कुमाउँको बनबसाटनकपुरचम्पावतपिथौरागढजौलजीवी हँॅदै यात्रा गर्थें । दार्चुलाको डोट्याल कुमाउँका यी सहर भएर चल्ने रोडवेज बसको यात्रा गर्दै राजधानी काठमाडौं आउजाउ गर्थें । पछि कुमाउँ क्षेत्रमा बिस्तारै साना गाडी जसलाई जिप भनिन्थ्यो, ती पनि चल्न थाले । कुमाउँका मानिसको कमाइको एउटा साधन त्यही जिप थियो । त्यहाँको केन्द्र सरकारले सहुलियत दियो, केही मान्छेले जिप किनेर रोजगार भए । नभए कुमाउँ र गढवालको कमाइको स्रोत रेमिट्यान्स थियो । भारतका अन्य प्रदेशबाट आउने रेमिट्यान्स । धेरैजसो युवाको रोजाइ भारतीय सेनाको कुमाउँ, गढवाल र गोर्खा रेजिमेन्ट हुने गर्दथे । त्यसैले त फौजी र विरहका गीत यी क्षेत्रमा प्रख्यात छन्, नेपालीका लागि खाडी र मुगलानजस्तै । सन् २००० मा उत्तर प्रदेशबाट छुट्टिएर उत्तराञ्चल राज्य बन्यो । त्यही बेला नै केन्द्र सरकारले राज्यहरूलाई औद्योगिकीकरणका लागि योजना ल्यायो । प्रदेश सरकारले करमा सहुलियत र अन्य सुविधा दियो । सन् १९६० को दशकमै खोलिएको भीमताल औद्योगिक क्षेत्रको असफलताबाट केन्द्र र प्रदेश दुवै राज्यले पाठ सिके । पहाडमा सूचना प्रविधिका उद्योग खोल्न सकिन्छ भनेर भीमताल औद्योगिक क्षेत्र स्थापना गरिएको थियो । कुमाउँ टेलिभिजन स्थापना पनि भयो । कुनै बेला भारतीयहरूको सान एचएमटी घडी र उषा इलेक्टोनिक्सलगायतका अन्य उद्योग पनि स्थापना भए । ती त्यहाँ सफल भएनन् । त्यो असफलता नदोहोर्याउने हेतुले उद्यमसिंहनगर, हरिद्वार, देहरादूनमा बढी उद्योग खुले । रुद्रपुर, किच्छा, पन्तनगरजस्ता क्षेत्रलाई औद्योगिकीकरणको उदाहरणका रूपमा हेर्न थालिएको छ । प्रदेश सरकारले समयसमयमा औद्योगिक नीतिमा सुधार र परिमार्जन गरिरह्यो । औद्योगिकीकरणबाट सुरु भएको विकासले अहिले रफ्तार समातेको छ । पछिल्लो दशकको औसत आर्थिक वृद्धिदर ८ प्रतिशतभन्दा माथि छ । १९ हजार भारु (करिब ३० हजार नेरु) रहेको प्रतिव्यक्ति आय १ लाख ९६ हजार भारु (करिब ३ लाख १५ हजार नेरु) पुगिसकेको छ । नेपालजस्तै भौगोलिक बनावट, उस्तै रहनसहन, उस्तै गरिबी रहेको भारतको उत्तरी राज्यको आम्दानी नेपालको भन्दा झन्डै दोब्बर पुगेको छ । हाम्रो प्रतिव्यक्ति आय भने करिब एक लाख ८० हजार छ । औद्योगिकीकरणबाट सुरु भएको विकासले सेवा र कृषिलाई समेत डोर्याउन सफल भएको छ । पूर्वाधारमा व्यापक लगानी भएको छ । यो कालीपारिको विकासको कथा हो । काली अर्थात् महाकालीवारिको कुरा अब यहाँ गर्न खोजिँदै छ । म कुमाउँतिर हिँड्दा हाम्रो विकासको अवस्थालाई होच्याउन खोज्नेहरूले डोट्याल भन्थे । माया गर्नेहरूले कालीपारको भुली भन्थे । हामी उनीहरूका कालीपारका भुली, उनीहरू हाम्रा लागि कालीपारका भुली । दार्चुली र कुमाउँनी भाषामा भाइबहिनीलाई भुली भन्ने गरिन्छ । त्यही कालीपारको विकासलाई मात्रै हामीले पछ्याउन सक्यौं र त्यहाँसँग सुदूरपश्चिमलाई जोड्न सक्यौं भने लाभ लिन सकिन्छ । तर लाभ लिने प्रयास भएको छैन । उत्तराखण्ड स्थापनाको २२ वर्षमा लोभलाग्दो विकास भएको छ । सुरुदेखिको प्रयासले यो सम्भव भएको हो । औद्योगिक ग्रामहरूको विस्तार तीव्र गतिमा भयो । पर्यटन र अन्य पूर्वाधारले पनि रफ्तार लिँदै गए । हामीले भने पाँच वर्ष एकै जना मुख्यमन्त्री रहेको प्रदेश भनेर देखाउनेबाहेक खासै उपलब्धि हासिल गर्न सकेनौं । अरू सबै प्रगतिपथमा धेरै अगाडि पुग्दा कहिलेसम्म हामी हेरेको हेर्यै हुने ? तर पनि जति बेला उठ्यो, त्यही बिहानी भनेझैं काम गर्न कहिल्यै ढिला हुँदैन । केन्द्र र प्रदेशमा नयाँ सरकार बनेको छ । पाँच वर्षअघिको जस्तो नभए पनि उत्साह छ । आशा र अवसर दुवै छ । कालीवारि र पारि नजोडिएको ठाउँ अब जोडिँदै छ । कञ्चनपुरलाई भारतको उद्यमसिंहनगर जोड्ने पक्की पुल खुल्ने बेला भएको छ । दार्चुलामा पनि पक्की पुलको शिलान्यास भएको छ । यसले यहाँको बजारलाई उत्तराखण्ड मात्र नभई उत्तर प्रदेशका मुख्य सहर बरेली, मुरादावाद, खटिमा, कानपुर र लखनउलाई नजिक्याएको छ । उत्तर प्रदेशमा पश्चिमाञ्चल भनेर चिनिने यस भूभागमा करिब ७ करोड जनसंख्या छ । हरियाणा, पञ्जाबलगायत राज्यमा पनि सहज पहुँज हुने भएको छ । भारतको राजधानी दिल्ली जोड्ने सम्भवतः सबैभन्दा छोटो मार्ग कञ्चनपुरको बाटोबाट हुनेछ । दिल्लीको जनसंख्या ३ करोडभन्दा बढी छ । सन् १९९१ को उदारीकरणपछि भारतमा गरिबीको दर करिब १३ प्रतिशत विन्दुले हरेक वर्ष घटेको थियो । १५ वर्षमा गरिबी आधा घटेको विश्व बैंकको अध्ययनले देखाएको छ । गरिबीमा उत्तर भारतमा सबैभन्दा ठूलो कमी आएको अध्ययनहरूले देखाएका छन् । त्यसैले सुदूरपश्चिमसँग जोडिएको भारतीय भूभाग नेपाली उत्पादन र पर्यटनका लागि ठूलो बजार हो । तर बजार हुँदा व्यापार हुन्छ भन्ने हुँदैन । हुँदो हो त, १ सय ६३ देशले नेपाली उत्पादनलाई ढोका खोल्दा पनि हामीले सामान बेच्न सकेका छैनौं । विश्व व्यापार संगठनको सदस्य भएयता नेपाली निर्यात तीन गुणा बढेको छ भने आयात करिब ९ गुणा वृद्धि भएको छ । त्यसैले उपलब्ध बजारमा बेच्ने सामान उत्पादनमा सुदूरपश्चिमको सरकार लाग्नुपर्छ । केन्द्र सरकारले सहयोग गर्नुपर्छ । यसको नेतृत्व प्रदेश सरकार र पालिकाहरूले नै लिने हो । सुदूरपश्चिम कर्णालीपछि सबैभन्दा कम उद्योग भएको प्रदेश हो । अब औद्योगिकीकरणको अवसरलाई खेर जान दिनु हुँदैन । कञ्चनपुरको दैजिमामा प्रस्तावित आद्योगिक क्षेत्रलाई सञ्चालनमा ल्याउन ढिलाइ गर्नु हुँदैन । अबका दिनमा उद्योगका लागि सबैभन्दा ठूलो समस्या महँगिँदो जग्गा हुँदै छ । त्यसैले प्रदेशका सबै नगरपालिकाले उपलब्ध भएसम्मको जग्गालाई औद्योगिक, कृषि एवम् जडिबुटी प्रशोधनका लागि छुट्याउनुपर्छ । पहाडका पालिकाहरूले उद्योगसँगै सम्भावित कृषि एवं जडीबुटी प्रशोधन तथा बजारका लागि तराईमा समेत जग्गा छुट्याउनुपर्छ । जग्गा आजभन्दा भोलि महत्त्वपूर्ण हुँदै गएको उदाहरण दैजीलाई नै लिन सकिन्छ । कञ्चनपुर दैजीमा जग्गाको मूल्य २० वर्षअघिको तुलनामा झन्डै २० गुणा नै बढिसकेको छ । त्यसैले सबै पालिकामा उद्योग विस्तारको सम्भावना छ । प्रदेश र स्थानीय सरकारलाई कर छुट दिन सक्ने संवैधानिक अधिकार नभएको सन्दर्भमा उद्योगलाई आकर्षण गर्ने माध्यम जग्गा हो । केन्द्र सरकारले तयार पारिरहेको एकीकृत व्यापार रणनीति (एनटीआईएस) मा प्रादेशिक सम्भावना पनि समेटिनु आवश्यक छ । अथवा प्रदेश आफैंले पनि यसबारे अध्ययन गर्नुपर्छ । प्रदेशको निर्यात सम्भावना मात्र नभई सीमावर्ती भारतीय बजारका ठूला उद्योगका सहायक उत्पादन पनि बनाउन सकिन्छ ।सूचना प्रविधिलगायत सेवा क्षेत्रको सम्भावनाले थप अवसर सिर्जना गर्नेछ । जलविद्युत्ले औद्योगिकीकरणको सम्भावनालाई बलियो बनाएको छ । उद्योगहरूका लागि विद्युत् कच्चा पदार्थ पनि हो । केही समयअघि पश्चिम सेती आयोजनाको एक सय ५० मेगावाट बिजुली सुदूरपश्चिमका लागि उपलब्ध गराउने सहमति भएको थियो । बिजुलीको नियमित र सस्तो आपूर्तिले भारतीय लगानीलाई समेत आकर्षित गर्न सक्छ । तुलनात्मक लाभ दिन सक्यौं भने भारतको लगानी यस क्षेत्रमा आउन सक्छ । अन्तरदेशीय प्रसारणलाइनले विद्युत् निर्यातको सम्भावना बढाउनेछ । कृषि उत्पादनको हकमा काली तर्नेबित्तिकै एकै दिनमा पुग्न सकिने करिब ५ करोडको बजार छ । नेपालभारत वाणिज्य सन्धिअनुसार भन्साररहित पहुँच उपलब्ध छ । केन्द्रले भारतसँग गैरभन्सार अवरोध लाग्ने गरेकोबारे बृहत् छलफल गरी निराकरणको प्रयास गर्नुपर्छ । तर यसका लागि पनि पूर्वसर्त उत्पादन बढाउनु नै हो । हामीले प्रतिस्पर्धी उत्पादन दिन सकेनौं भने भारतको उच्च अनुदान प्राप्त उपजले उल्टै बजार कब्जा गर्दै जानेछ ।यसका लागि हामी कुन उत्पादनलाई प्राथमिकता दिने हो, अझै त्यसको यकिन हुन सकेको छैन । कृषिमा गइरहेको अनुदानको दुरुपयोग कुनै नौलो विषय रहेन । प्रविधिको विकासबारे हामीले सोचेकै छैनौं । त्यसैले प्रदेशस्तरमा कृषि प्रवर्द्धन एवं औद्योगिक विकास कार्ययोजना बनाउनु आवश्यक छ, जसले उच्च मूल्य अभिवृद्धि गरी निर्यात विस्तार र आयात प्रतिस्थापनको सम्भावना भएका कृषि र गैरकृषिजन्य उत्पादनको पहिचान र प्रवर्द्धनको दिशानिर्देश गर्नेछ । पर्यटन अर्को सम्भावनाको क्षेत्र हो । सुदूरपश्चिमलाई देवभूमिका रूपमा मानिन्छ । वारि र पारिका जनताको आस्था रहेका देवीदेवताको थान वारि र पारि दुवैतिर छन् । धेरै भारतीयको कुलदेवीदेवताको थान सुदूरपश्चिममा छ । खप्तडबारे थप चर्चा गरिरहनुपर्दैन । त्यसैले धार्मिक पर्यटन यहाँको पहिलो प्राथमिकता हुन सक्छ । गेटा आँखा अस्पतालले धेरै भारतीयलाई उपचार सेवा उपलब्ध गराएको छ । विशेषगरी पहाडी क्षेत्रमा उच्चस्तरीय अस्पताल र शिक्षालयले भारतीयहरूलाई आकर्षित गर्न सक्नेछ । यसका लागि पहाडमा अस्पताल र शिक्षालय निर्माणमा सरकारले खर्च गर्नुपर्छ । विवाह महोत्सव एवम् सभासेमिनारका लागि पनि प्रदेशको पहाडी क्षेत्रमा गुणस्तरीय होटल विस्तारको सम्भावना छ । तर यसमा निजी क्षेत्रले पनि तत्कालीन लाभ मात्रै हेर्ने हो भने यसले सम्भावनाको बाटो बन्द गर्न सक्छ । पर्यटन क्षेत्रमा पनि अध्ययन जरुरी छ । अबका सरकारले वितरणलाई राजनीतिक उपलब्धि बनाउनु हुँदैन । यो रोग जसरी नै केन्द्रदेखि प्रदेशसम्म फैलिएको छ । तर पैसा भएन भने कसरी बाँड्ने भन्नेबारे पनि सोच्नुपर्छ । यस वर्ष नै हेर्ने हो भने राजस्व संकलनभन्दा करिब ३० अर्ब चालु खर्च भइसकेको छ । उद्यमशीलता बढ्न सकेन भने राजस्व उठ्दैन । राजस्व नभए कहाँबाट बाँड्ने ? त्यसैले सम्पत्ति निर्माणमा जोड दिनुपर्छ । अब नयाँ प्रदेश सरकारले निजी क्षेत्रलाई अगाडि सारेर उत्पादन, उत्पादकत्व, निर्यात र लगानी अभिवृद्धिमा बढी जोड दिनुपर्छ । यो सम्भव छ कालीपारिले देखाइसकेको छ । थप सम्भावना पनि छ किनभने कालीपारि बजारसमेत उपलब्ध छ ।"
मौका स्वास्थ्य पर्यटनको,"सुदूरपश्चिममा जति गरिबी र पछौटेपन छ, त्यति नै धेरै सम्भावना छन् । यहाँ रहेका अनेक सम्भावना र विकासका प्रयासमध्ये पछिल्लो समयमा स्वास्थ्य क्षेत्रमा देखिइरहेको उज्यालोले स्वास्थ्य पर्यटन (मेडिकल टुरिजम) को पनि ढोका ढकढक्याइरहेको छ । अहिलेपनि धनगढीस्थित गेटा आँखा अस्पताल गर्विलो उदाहरण हो । ०३७ मा स्थापित अस्पतालले हरेक वर्ष एक लाखभन्दा बढीलाई उपचार सेवा दिन्छ । तीमध्ये ३० प्रतिशतभन्दा बढी भारतीय बिरामीहुन्छन् । उनीहरू उपचार गरेर फर्किने मात्र होइन, समय भएसम्म धनगढी बजार, नजिकमा पर्ने स्थानीय गन्तव्यमा घुमघाम अनि किनमेल गर्ने मौका पनि छुटाउन चाहन्नन् । चालु आर्थिक वर्षको साउनदेखि पुससम्म उपचार गर्न आएका ४४ हजार ७९ जनामध्ये १३ हजार ६ सय ७९ जना भारतीय छन् । यस अवधिमा पाँच जना बंगालदेशी बिरामी पनि उपचारका लागि यहाँ आएको अस्पतालका आउटरिच अफिसर रमेशचन्द्र भट्ट बताउँछन् । २०३७ सालमा स्थापना भएको गेटा आँखा अस्पताल स्वदेशी तथा भारतीय बिरामीका लागि उपचार गर्ने प्रमुख तथा विश्वासिलो केन्द्र बनिरहेको छ । भारतको खिरी महादेव गाउँका चेतराम हालै गेटा आँखा अस्पताल उपचारका लागि आए । त्यही दिन उनको उपचार पूरा भयो । पहिलो पटक धनगढी आएका उनले दोस्रो बिहान धनगढी बजार घुमघाम गरेर किनमेल पनि गरे । उनले आफ्नै भाषामा भने, यहाँपर बहुत बढिया उपचार मिलता है, और घुमघाम करनेको भी मौका मिलता हे ।पछिल्लो समय आधुनिक चिकित्सा सेवा प्रवाहको केन्द्र बन्दै छ, सुदूरपश्चिम।भव्य भौतिक पूर्वाधार बनिसकेकोगेटा मेडिकल कलेज सञ्चालनको सम्मुखमा छ । त्यसबाहेक सबैभन्दा महत्त्वपूर्ण अवसर प्राकृतिक तथा आयुर्वेद चिकित्साका लागि बोकेको छ । आफैं चिकित्सक रहेका खप्तडबाबाले साधना र अनुसन्धानका लागि खप्तड रोज्नुका पछाडि पनि यहाँ उपलब्ध आयुर्वेद तथा प्राकृतिक चिकित्साको प्रचुर सम्भावनालाई उजागर गर्नु थियो। सुदूरपश्चिमको आर्थिक तथा सामाजिक रूपान्तरणका लागियहाँको पर्यटन विकास निर्विकल्प माध्यम हो, त्रिभुवन विश्वविद्यालयमा ग्रामीण पर्यटन विषयका प्राध्यापक डा भरत बडालले भने, पर्यटन विकास अनेक आयाममध्ये स्वास्थ्य पर्यटनका लागि पनि सुदूरपश्चिम प्रचुर सम्भावना बोकेको प्रदेश हो । आधुनिक चिकित्सा सेवा प्रवाहका लागि धनगढीस्थित गेटा मेडिकल कलेज सञ्चालनको सम्मुखमा छ । धनगढीअत्तरियाको बीचमा रहेको गेटामा निर्माण भएका भव्य संरचनाले अहिले नै पनि आकर्षित गरिरहेका छन् । गेटा मेडिकल कलेजप्रतिष्ठानविश्वविद्यालयस्थापना भएर सञ्चालन हुनेबित्तिकैसुदूरपश्चिमको स्वास्थ्य सेवास्तर बढोत्तरी हुने मात्र नभई आर्थिक क्षेत्रलाई पनि चलायमान बनाउने निश्चित छ । गेटा मेडिकल कलेजगेटा अस्पताल सञ्चालनका लागि सरकारले गत असारमा १०औं तहका एक चिकित्सकसहित निर्देशकमा डा प्रमोद जोशीलाई नियुक्त गरेर खटाइसकेको छ । ०५६ सालमा ७७ बिघा जमिन छुट्याइएको थियो । ०६५ सालमा सम्भाव्यता अध्ययनका लागि बजेट विनियोजन भयो । ०७१ सालमा शिलान्यास भएर ०७४ मात्र पूर्वाधार निर्माणसुरु भएको गेटामा हालसम्म करिब पाँच अर्ब लागतमा ६ सय शय्याको मेडिकल कलेज सञ्चालनका लागि आवश्यक २८ वटा आधुनिक भवननिर्माणलगभग सकिएको अस्पतालका निर्देशक डा जोशी बताउँछन् । गेटालाई मेडिकल कलेज प्रतिष्ठान वा विश्वविद्यालय के बनाउने भन्नेमा सरकारले अझै निर्क्योल गरिसकेको छैन । सुदूरपश्चिमका अगुवाहरूले यसलाई विश्वविद्यालय बनाउनुपर्ने माग गर्दै आएका छन् । गेटा मेडिकल कलेज वा विश्वविद्यालय स्थापना भएर सञ्चालन हुनसके विभिन्न अवसरसिर्जना हुनेछन् । नर्सिङ, पारामेडिक्सदेखि एमडी, एमएससम्मको पढाइ यहीँ हुने भएपछि यस क्षेत्रमा चहलपहल नै बेग्लै हुने निर्देशक डा जोशीको बुझाइ छ । मेडिकल शिक्षाका लागि स्रोत र जनशक्ति भारतलगायत तेस्रो मुलुकमा जाने बाध्यात्मक अवस्था घट्नेछ, उनले भने,देश बाहिरबाट पनि अध्ययनअध्यापनका लागि यहाँ आउनेको संख्या बाक्लो हुनेछ । गेटा सञ्चालनमा आउनेबित्तिकै यसका बहुआयामिक दायरा चलायमान हुनेछन्, जसले मेडिकल टुरिजमलाई बढावा दिने उनको भनाइ छ ।यसै वर्षभित्र दुई सय शय्याको अस्पताल सञ्चालनको तयारी भइरहेको निर्देशक डा जोशी बताउँछन् । त्यसका लागि १ सय १० जना स्वास्थ्य जनशक्तिको आवश्यकता पर्ने भएकाले माग गरी मन्त्रालयमा पठाइसकिएको उनले जनाए । अब बाँकी रहेको बिजुली बत्ती, ढल, पानीलगायत पूर्वाधार पूरा गर्न र दरबन्दी कन्फर्म गरेर उपकरणको प्रबन्ध गर्न माग गरेका छौं, डा जोशीले भने, सात विधाका ओपीडी सञ्चालन गर्ने तयारी छ । गेटा मेडिकल कलेज पूर्ण रूपमा सञ्चालनपछि सिंगो सुदूरपश्चिमवासीको स्वास्थ्य रूपान्तरणमा योगदान पुग्नेजनस्वास्थ्य विज्ञ रमेश कुँवरको पनि दाबी छ । सीमावर्ती भारतीय बस्तीबाट पनि थुप्रै संख्यामा बिरामीलाई आकर्षित गर्न सकिने अवसर रहेको उनको भनाइ छ । भारतका मेडिकल कलेजसँग विशेषज्ञता आदानप्रदान गर्न सकिनेछ, उनले भने । तसर्थ विश्वविद्यालय बनाउन सरकारले कुनै कन्जुस्याइँ गर्न नहुनेमा उनले जोड दिए । सुदूरपश्चिम निजी क्षेत्रका लगानीकर्ताको पनि आकर्षणको केन्द्र हो । यहाँ हाल २८ वटा निजी अस्पताल सञ्चालनमा छन् । नेपाल निजी अस्पताल संघ (अफिन) का अनुसार १४ वटा त धनगढीमै छन् । त्यसैले सुदूरपश्चिम निजी तहबाट स्वास्थ्य क्षेत्रमा लगानीकर्ताका लागि आकर्षक क्षेत्रका रूपमा स्थापित छ । पछिल्लो दुई वर्षमा ६ वटा अस्पताल धनगढीमै खुलेको संघका अध्यक्ष जनकराज जोशी छन् ।स्वास्थ्य सेवामा निजी क्षेत्रको प्रवेशले ६० प्रतिशतभन्दा बढी बिरामीलाई भारततिर जानुपर्ने बाध्यता हटेको उनको भनाइ छ । भारतीय सीमा क्षेत्रमा खुलेका अस्पताल बन्द हुने अवस्थामा छन्, उनले भने । अस्पतालहरूले रोजगारी सिर्जना पनि गरेका छन् । एउटा अस्पतालले कम्तीमा एक सय जनालाई रोजगारी दिएको अध्यक्ष जोशी बताउँछन् । वार्षिक एक अर्ब रुपैयाँभन्दा बढीको पँॅजी पलायन रोकिन थालेको छ, उनले भने, केही वर्षअघिसम्म मेडिकल अधिकृत पनि आउन नमान्ने सुदूरपश्चिम अहिले भने देशमै नाम चलेका विशेषज्ञ चिकित्सकको पनि रोजाइको ठाउँ बन्न थालेको छ । पर्यटनका अनेक आयाममध्ये सुदूरपश्चिमले स्वास्थ्य पर्यटनको प्रचुर सम्भावना बोकेको छ । आधुनिक चिकित्साका साथै आयुर्वेद, योग तथा प्राकृतिक चिकित्साको केन्द्रका रूपमारहेको प्रदेशमा यी विधाको विस्तार र विकासले समग्र विकासमा छलाङमार्दै छन् । आधुनिक मात्र नभई प्राकृतिक तथा आयुर्वेद चिकित्साका लागि पनि सुदूरपश्चिम प्रचुर सम्भावना रहेको क्षेत्र हो । डोटी, अछाम, बाजुरा र बझाङको संगममा रहेको खप्तड, बडिमालिका, रामारोशनलगायत ठाउँ सुदूरपश्चिममै छन् । यी ठाउँ प्राकृतिक तथा आयुर्वेद चिकित्साका लागि निकै उपयोगी गन्तव्य हुन् । १००८ स्वामी सच्चिदानन्द सरस्वती अर्थात् खप्तडबाबाले डोटी, अछाम, बाजुरा र बझाङको संगममा रहेको खप्तडमा ५० वर्ष बिताएर यस क्षेत्रको महिमा र महत्त्व मात्रै बढाएनन्, योग साधना, आयुर्वेद र प्राकृतिक चिकित्साका दृष्टिले यो किन महत्त्वपूर्ण छ भन्ने रहस्य पनि उद्घाटन गरिदिए । खप्तड क्षेत्रको प्राकृतिक तथा जैविक विविधताका कारण उनको आयु लम्बिएको बताइन्छ । मानसिक शान्तिका लागि खप्तड, बडिमालिकाभन्दा उपयुक्त ठाउँ विरलै छन्,सेती प्रादेशिक अस्पतालका वरिष्ठ फिजिसियन डा नीराजनदत्त शर्मा पौडेलले भने । प्रकृति विज्ञानको जननी हो । खप्तडबाबा आयुर्वेद र प्राकृतिक चिकित्साका पनि ज्ञाता थिए । खप्तडमा त्यसको भण्डार देखेर त्यो ठाउँ उनले रोजेको पूर्वप्रहरी महानिरीक्षक अच्युतकृष्ण खरेलले जनाए । प्राकृतिक चिकित्साअन्तर्गत विशेष गरी पञ्चमहाभूत (आकाश, घाम, पानी, वायु र माटो) र शारीरिक अभ्यासका रूपमा योगभित्र आठ हाँगा छन् । मानिसलाई शारीरिक, मानसिक, आध्यात्मिक र संवेदनात्मक रूपमा स्वस्थ राख्न योगको ठूलो भूमिका रहने आयुर्वेद चिकित्सक डा खगेन्द्र बमको भनाइ छ । सुदूरपश्चिममा खप्तड, बडिमालिकालगायत क्षेत्र प्राकृतिक चिकित्सा र योगका लागि सर्वाधिक उपयुक्त ठाउँ हुन्, उनले भने ।"
दूर परेका मुद्दा,"जति बेला म चुनाव लड्ने मानसिकतामा नेपाल फर्किंदै थिएँ, त्यो बेला सुदूरपश्चिमप्रति मेरो बुझाइ अलग थियो । जब म डडेलधुरा पुगें, त्यहाँको वस्तुस्थिति फरक पाएँ । विकासकै हिसाबले मैले डडेलधुरा अलिक धेरै विकसित होला भन्ने सोचेको थिएँ । किनभने देशको पाँच पटक प्रधानमन्त्री भइसकेको नेताको गृहजिल्ला, उनले धेरै काम गरेका होलान् भन्ठानेको थिएँ । मलाई त्यहाँ स्वीकार नगरिएला, सहयोग नमिल्ला भन्ने लागेको थियो ।तर अवस्था त्यसको ठीक उल्टो रहेछ । मान्छे जति धनी भयो, त्यति स्वार्थी र असहयोगी हुँदो रहेछ । अनि जति गरिब हुन्छ, समस्यै समस्यामा बाँचेको हुन्छ, ऊचाहिँ सहयोगी हँॅदो रहेछ । मैले यहाँ मात्रै होइन, विदेशमा पनि यस्तो देखेको छु । म जब बेलायत पुगें, युरोपतिर पुगें । त्यहाँको मानवीय स्वभाव एकदमै स्वार्थले भरिपूर्ण छ । तर अफ्रिका पुग्दा त्यहाँ फेरि दयालु समाज छ । सुदूरपश्चिममा मैले त्यस्तै सहयोग पाएँ, त्यस्तै माया पाएँ । सुदूरपश्चिमलाई नजिकबाट नियाल्ने र बुझ्ने मौका पाएँ । देशको पाँच पटक प्रधानमन्त्री भइसकेको नेताको जिल्ला मैले मेरो जिल्ला जत्तिको पाइनँ । मलाई लाग्यो, बजेट नभएर होला । हामी अभियानका क्रममा गाउँ गयौं । तर बजेट नभएर होइन, काम नभएरचाहिँ रहेछ । राज्यकोषको व्यापक दुरुपयोग भएको रहेछ । दुई वर्षका लागि बनेको योजनाले छ महिना पनि काम गर्दैन । सडक प्रधानमन्त्री आउने भनेपछि हतारहतार मर्मत हुन्छ, प्रधानमन्त्री फर्किन्छन्, फेरि उही हाल । टालटुले विकास धेरै भएको छ । अझै पनि धेरै ठाउँमा सडक पुगेको छैन । सञ्चारको सुविधा छैन । झन्डै २० प्रतिशत मान्छे टेलिफोन सेवाको समेत पहुँचमा छैनन् । काम हेर्यो भने लाग्छ, उपभोक्ता र ठेकेदारले २० प्रतिशत काम गरेर ८० प्रतिशत बजेट झ्वाम पारेका हुन् । देशको पाँच पटक प्रधानमन्त्री भएको नेताको जिल्ला यस्तै हुने हो त ? यति धेरै अवसर पाउँदा उनले देशलाई त गर्नैपर्छ, आफ्नै जिल्लाका लागि पनि धेरै काम गर्न सक्थे होलान् । उनले आफ्नो जिल्लालाई के कुरामा चाहिँ अब्बल बनाए त ? डडेलधुराका नाममा त दर्जनौं रेकर्ड हुनुपर्ने हो । तर, न शिक्षामा अब्बल, न स्वास्थ्य सेवा राम्रो । न सडक राम्रो छ, न सञ्चार सुविधा सबैतिर पुगेको छ । मान्छेले पानीसमेत सहज रूपले खान पाएका छैनन् । यो साह्रै दुःखलाग्दो भएन र ? वास्तवमा त्यहाँका जनताले उनीसँग धेरै अपेक्षा गरेका छन् । तर, उनले आफ्नै जिल्लाका लागि केही गर्न सकेका रहेनछन् । एउटा कुरामा पनि उनको जिल्ला अन्यभन्दा फरक छैन । कुनै एउटा कुरामा त उनको जिल्ला अगाडि हुनुपर्ने हो नि ? म नेपाल आउनुभन्दा अघि अफ्रिका थिएँ, त्यहाँ मैले सुडान र किर्गिस्तान घुम्ने मौका पाएँ । सुडानमा चाहिँ जनजीवन एकदमै कष्टकर रहेछ । किर्गिस्तानको भने अलि सामान्य थियो । मलाई किर्गिस्तानचाहिँ नेपालजस्तै लागेको थियो । तर नेपाल फर्केर जब म सुदूरपश्चिमको डडेलधुरा पुगें, तब मलाई महसुस भयो यहाँ त सुडानकै हालत रहेछ । मान्छेहरू घण्टौं लगाएर पानी भर्न जानुपर्ने, लाइन लाग्नुपर्ने, बोकेर लिएर आउनुपर्ने अवस्था रहेछ । त्यस्तो त मैले सुडानमा मात्रै देखेको थिएँ । नेपाललाई हामी जलस्रोतमा धनी देश भनेर चिन्छौं । हाम्रै देशमा त्यो खालको संकट नहोला भन्ने लागेको थियो । त्यसकारण डडेलधुरा र आसपासका क्षेत्रका खानेपानीको ठूलो समस्या छ । पानी भनेको एकदमै आधारभूत आवश्यकता हो । हामीले त्यो गाउँमा बस्ने नागरिकलाई पानी मात्रै पनि उपलब्ध गराउन सक्दैनौं भने त्यो त ठूलो समस्या हो । मैले गाउँगाउँ पुगेपछि यो पनि थाहा पाएँ त्यहाँ खानेपानी योजना पनि सञ्चालित छन् । करोडौंका योजना त्यहाँ बनेका रहेछन् । तर ती योजनाबाट स्थानीयलाई लाभ भएको छैन । ती योजनामा अनियमितताको ठूलो समस्या देखें । कमसल सामग्री राखेर निर्माण गर्ने र बनेको दुई वर्ष पनि आयोजना नटिक्ने अवस्था रहेछ । त्यसले गर्दा मान्छेहरू पिठ्युँमा पानी बोक्न बाध्य छन् । घण्टौं लाइन बसेर भर्नुपर्ने अवस्था छ ।यसमा त्यहाँको नेतृत्वले ठेकेदारलाई बोलाएर एक पटक मात्रै प्रश्न सोध्ने र किन योजनाको काम भएको छैन भनेर सोधिदिए हुन्थ्यो भन्ने नागरिकको अपेक्षा छ । नेतृत्वले त्यति पनि भूमिका निभाएको छैन । सुदूरपश्चिममा यस्तै आधारभूत आवश्यकताकै मुद्दा धेरै रहेको पाएँ ।अर्को मुख्य समस्या भनेको रोजगारी हो । युवाहरूमा यति ठूलो बेरोजगारी छ कि काम गर्न सक्ने जनशक्तिले आधा वर्ष घरमै आलटाल गरेर बिताउँछ । एउटा ऊर्जाशील युवा दिनभरि डुल्छ र बेलुका जाँडरक्सी सेवन गरेर आउँछ । श्रीमती अनि आमासँग झगडा गर्न थाल्छ । बाँकी छ महिना भारत गएर काम गरेर ल्याएको रुपैयाँले घर चलाउनुपर्ने स्थिति छ । जबकि यहाँबाट भारत जस्तो त्यति ठूलो देशको राजधानी, त्यति ठूलो आवादी र आर्थिक गतिविधिको केन्द्र दिल्ली ८९ घण्टाको दूरीमा छ । यो भनेको सुदूरपश्चिममा एकदमै ठूलो सम्भावना छ भन्ने हो । तर, यहाँको नेतृत्वले आफूलाई त्यो कुरामा मनन गरेर आर्थिक गतिविधि बढाउन सकेको छैन । भारतसँग जोडिएका नाकाको राम्रो व्यवस्थापन भएको छैन । मान्छेहरूले हामी पिछडिएको ठाउँमा बस्छौं, हामीकहाँ कुनै सम्भावना नै छैन भनेर बुझेको अवस्था छ । त्योचाहिँ यहाँको विकासका लागि सबैभन्दा ठूलो दुर्भाग्य हो । यहाँको चेतनालाई त्यहाँबाट माथि उठाउनुपर्ने आवश्यकता छ । जब मानसिक रूपमै कमजोर भइन्छ, कुनै कन्फिडेन्स हुँदैन, त्यसपछि केही पनि हँॅदैन । त्यसैले सुदूरको युवा जनशक्तिमा अहिले स्वदेशमा नै केही गर्न सकिन्छ भन्ने कुराको चेतना भर्नुपर्छ । त्यसैले जनचेतनाका हिसाबले यहाँ एकदमै धेरै काम गर्न बाँकी रहेको देख्छु । मान्छेहरूले जागिर पाए गर्ने, तर आफैं कुनै पनि व्यवसाय गर्छु, खेती गर्छु भनेर सोच्न सकेको देखिँदैन । बेरोजगारीका कारण समाजमा झैझगडा हुने, घरझगडा हुने, हिंसाजन्य घटना हुने पनि रहेछ । त्यो अलिक धेरै नै छ । महिलाहरू साँझ परेपछि घरबाहिर निस्किन डराउनुपर्ने अवस्था रहेछ । अर्को कुरा, सुदूरपश्चिमको समाज संस्कार, संस्कृति र परम्पराको खानी नै हो । त्यहाँ यति धेरै संस्कृति छन्, यस्तो लाग्छ, नेपालमै यस्तो सांस्कृतिक केन्द्र भनेको यहीं मात्रै हो । कतिपय सामाजिक पक्षमा रूपान्तरण आवश्यक छ । तर सुदूरपश्चिमका कला, संस्कृति र चाडपर्वलाई मात्रै हामीले जोगाएर राख्ने हो भने त्यो भविष्यका लागि निकै महत्त्वपूर्ण हुन्छ । नेपालको मौलिक परिचय भनेकै यहाँका भाषा, कला, संस्कृति र चाडपर्व हुन् । तर अन्यत्र त्यस्तो संस्कृतिको जगेर्ना हुन सकेको छैन । सुदूरपश्चिममा देउडा नाच छ । त्यस्तो नाच अन्यत्र कहीं पनि नाचिँदैन । मलाईचाहिँ त्यो नाच नाच्दै गर्दा महसुस भएको के हो भने त्यो नाचले समाजलाई एकताको सूत्रमा बाँध्ने काम गरेको छ । एकले अर्कोसँग हात जोडेर नाच्ने जुन चलन छ, त्यसले सामाजिक एकतालाई बलियो गरी कस्ने काम गरेको छ । म सुदूरपश्चिममा कात्तिक र मंसिरमा धेरै समय बसें । त्यही बेला मात्रै यति धेरै चाडपर्व रहेछन्, हामीले हरेक दिनजस्तो चाडपर्व मनायौं । गाउँमा एउटा गाउँले मेला आयोजना गर्छ, मान्छेहरू चार गाउँ परबाट पैदल हिँडेर आई मेला भर्छन् । नेपालको मौलिकता भनेकै यही हो । त्यहाँ केवल मनोरन्जन मात्रै छैन, त्यहाँ सामाजिक एकता छ, भाइचारा छ । त्यसैले सांस्कृतिक रूपमा हाम्रो जुन विविधता छ, त्यसलाई बचाएर राख्न यहाँको कला संस्कृतिको जगेर्ना गर्नु आवश्यक छ । तपाईं बेलायतलाई हेर्नुहोस्, देश त धेरै विकसित हो । तर त्यहाँ जता हेरे पनि उस्तै छ । एकै प्रकृतिको विकास, एकै प्रकृतिको बसोबास, भाषा, कला र संस्कृति पनि उस्तै छ । नेपाल त्योभन्दा धेरै विविधतायुक्त देश हो । तर हामीले त्यो विविधतालाई बचाएर राख्न कति मिहिनेत गरेका छौं भन्ने प्रश्न महत्त्वपूर्ण हो । हाम्रा कला संस्कृति लोप हुँदै छन् । त्यसैले सुदूरपश्चिममा रहेको विविधतालाई बचाएर राख्न हामीले त्यसलाई महत्त्व दिनु आवश्यक छ । तपाईंले भौतिक विकास पछि गरे पनि हुन्छ, तर संस्कार र संस्कृतिको संरक्षण गर्न सक्नुभएन भने त्यो एक पटक हराएपछि सकियो, फेरि जोगाउन सकिन्न । यति समस्या हुँदाहुँदै पनि सुदूरपश्चिममा मैले अथाह सम्भावना देखेको छु । त्यो पनि डडेलधुराकै चाहिँ धेरै सम्भावना देख्छु । पश्चिम तराईमा त्यति धेरै गर्मी छ, जब कि त्यहाँबाट २० किमिमाथि उक्लिनेबित्तिकै डडेलधुराका गाउँ, डाँडा यति आनन्दलाग्दा छन्, त्यहाँको मौसम र हावापानी नै लोभलाग्दो छ । पर्यटन र बस्ती विकासका हिसाबले पनि परशुरामबाट आलितालतिर जाने बाटो मात्रै राम्रोसँग व्यवस्थापन गरिदिने हो भने त्यो ठाउँमा पर्यटकीय हिसाबले एकदमै ठूलो सम्भावना छ । अहिले धनगढीमा आवादी थपिएको थपियै छ । तराईमै त्यस्तो लहर छ । तर जब त्यो ठाउँको सम्भावनालाई देखाइदिने हो भने डडेलधुराका गाउँमा पनि मानव बस्ती विस्तार हुन्छ । तर त्यसका लागि त्यहाँ हामीले पूर्वाधार विकास गर्नुपर्छ । त्यहाँ मान्छेलाई आवश्यक आधारभूत विकास त पहिले पुर्याउनुपर्यो । भौगोलिक हिसाबले पनि डडेलधुरालाई साथ दिएको छ, डडेलधुरा प्रदेशकै केन्द्र बन्न सक्छ । पर्यटकीय हिसाबले हेर्ने हो भने पनि पश्चिममा अब डडेलधुरा नै माथिको पहाडी र हिमाली क्षेत्रको पर्यटनको प्रवेशद्वार बन्न सक्छ । अहिले जसरी खप्तड बाबा चर्चित छ, त्यहाँको रुटलाई ट्रेकिङ रुट बनाउनुपर्छ । खप्तडदेखि माथि अपी हिमालसम्म पुगेर फर्किने रुट बनाइदिने हो र दिल्लीसम्म त्यसको मार्केटिङ गर्ने हो भने खप्तड क्षेत्रको पर्यटनलाई उजागर गर्न सकिन्छ । सुदूरपश्चिममा हाइड्रोपावरहरूको राम्रो सम्भावना छ । जति सम्भावना छ, त्यसअनुसार लगानीको वातावरण बनेको छैन । वास्तवमा सरकारले बजेट विनियोजन गर्दा नै दुर्गमका जनतालाई हेप्ने गरेको रहेछ । बजेट विनियोजन गर्दा जहाँ समस्या छ, त्यहाँ लगानी गर्नुपर्ने हो । तर अहिले त्यस्तो भइरहेको छैन । नेतृत्वले आफूलाई जहाँ पायक पर्छ, जहाँ स्वार्थ मिल्छ, त्यहाँ मात्रै राज्यकोष लगानी गरिरहेको देखिन्छ । मानौं, नेपाललाई हाम्रो शरीर मान्ने हो भने दायाँ हात दुखेको छ भने बायाँ हातको उपचार गरेर त हुँदैन नि । जहाँ दुखेको छ, त्यहाँ उपचार गर्नुपर्छ । बजेट बनाउँदा नेतृत्वले त्यही सोचेर लगानी गर्नुपर्यो । जहाँ विकास भएको छैन, जहाँ नागरिकले आधारभूत सुविधाकै लागि संघर्ष गर्नुपर्छ, उनीहरूको मानवीय विकास कसरी हुन्छ ? सामाजिक विकास कसरी हुन्छ ? जब मान्छेको विकास हुँदैन, भौतिक विकास मात्रै भएर पनि त हुँदैन । त्यसैले मूलतः सुदूरपश्चिमका मुद्दालाई सम्बोधन गर्नुपर्ने भनेको राज्यले बजेटमार्फत हो । समस्याका हिसाबले वाग्मती र सुदूरपश्चिम प्रदेशका समस्या उस्तै छैनन् । सरकारले वाग्मतीकै नागरिकको तहमा सुदूरपश्चिमका, कर्णाली र मधेसका नागरिकले पनि बाँच्न पाउनुपर्छ । उनीहरूको मानवीय विकासमा पनि खर्च गर्नुपर्छ भनेर त्यहाँ लगानी गर्नुपर्छ । कुनै ठाउँ दुर्गम छ, पछाडि छ भनेर त्यसलाई सधैं त्यसैगरी हेरियो भने ऊ सधैं पछि पर्छ । पछाडि पारिएको क्षेत्रबाट छु, पछाडि परेको समुदायबाट छु भन्ने मानसिकता लिएर हिँडेको मान्छेले अर्को मान्छेसँग कहिल्यै प्रतिस्पर्धा गर्न सक्दैन । अनि समान विकास कसरी हुन्छ र ? यी समग्र समस्याको समाधान गर्ने दायित्व राज्यकै हो । त्यसमा पनि अहिले तीन तहका सरकार छन् । स्थानीय तह, प्रदेश र संघीय सरकारले फरकफरक भूमिका निर्बाह गर्ने हो भने मात्रै यी समस्याको समाधान सम्भव छ । यहाँका धेरै समस्या स्थानीय तहको पहुँचमा छैनन् । कतिपय सामाजिक विषय स्थानीय सरकारसँग जोडिन्छन् । तर पूर्वाधार विकास र अन्तर्राष्ट्रिय बजारसँग जोडिने कुरामा स्थानीय सरकारले काम गर्न सक्ने अवस्था छैन । हुन त बजेट अहिले स्थानीय तहसँग पनि छ । तर बजेट मात्रै भएर हुँदैन, स्थानीय तहसँग त्यसलाई परिचालन गर्न सक्ने जनशक्ति नै छैन । स्थानीय तहले कार्यकर्ता परिचालन र भरपोषण गर्ने प्रकृतिका कार्यक्रम मात्रै सञ्चालन गरिरहेको देखेको छु । नागरिकलाई उद्यमी बनाउने, आयआर्जन गर्न सिकाउने, बचत गर्न सिकाउने, विकास निर्माणलाई कसरी दिगो बनाउनेभन्दा पनि त्यस्ता कार्यक्रमका नाउँमा कार्यकर्तालाई पोस्ने काम मात्रै भइरहेको छ । त्यसैले प्रदेश र संघीय सरकारकै भूमिका महत्त्वपूर्ण हुने देखेको छु । सुदूरपश्चिम प्रदेशले थप वैज्ञानिक ढंगबाट बजेट र नीति नियम निर्माण गर्नु आवश्यक छ । जसले गर्दा स्थानीय तहलाई एउटै नीतिमा हिँड्न र काम गर्न सहज होस्, लगानी गर्न सहज होस् । प्रदेशले स्थानीय तहहरूलाई समन्वय गर्ने भूमिका पनि निर्बाह गर्नुपर्छ । संघीय सरकारले भने ठूला आयोजनामा काम गर्नुपर्छ । सुदूरपश्चिम र काठमाडौंको जीवनस्तर एउटै बनाउँछु, यी दुवै ठाउँमा बस्ने मान्छे मेरै देशका नागरिक हुन् भनेर राज्यले सोच्नुपर्छ । अहिले बुढीगण्डकी आयोजनाको चर्चा छ । तर बूढीगण्डकीमा सरकारले लगानी गर्ने बजेट कर्णालीमा लगेर लगानी गर्ने हो भने त्यहाँको जीवनस्तर माथि उकास्न मद्दत पुग्छ । कसरी एकै पटक धेरै नागरिकलाई लाभ पुर्याउन सकिन्छ ? सरकारले त्यहाँबाट सोच्नुपर्छ । कर्णालीमा पनि हजारौं मेगावाटको हाइड्रोपावरको सम्भावना छ । त्यो बनाइदिने हो भने सिंगो कर्णाली र सुदूरपश्चिमकै आर्थिकस्तर माथि उठाउन सहयोग पुग्छ ।"
लोक सुस्केराको ओज,"सुदूरपश्चिमका मौलिक लोकगीतहरूको इतिहास छ । डाँडाकाँडा र गाउँबस्तीसँगै अन्तरकुन्तरमा संस्कारजन्य परम्परा र मनोरञ्जनको सर्वप्रिय जुनकिरी बनेर उज्यालो छरिरहेका छन् यस क्षेत्रका लोकगीतले । लोकजीवनका अनुभव, संस्कार, संस्कृति, मायाप्रेम, विरह, सुखदुःख, सबैसबै लोकगीतका माध्यमबाट व्यक्त भइरहेका हुन्छन् । गोठालो जाँदा, खेतीकिसानी, घाँसदाउराको जोहो गर्न जाँदा, चाडपर्व, मेलामहोत्सव, संस्कारकर्म, पूजा अनुष्ठानलगायतका धार्मिकसांस्कृतिक परम्परा निर्बाह गर्दा यहाँका सुरिला लोकभाकाहरू सदैव गुञ्जिरहन्छन् । यी लोकगीतहरूका मधुरवाणीहरू र सुरिला स्वरहरू नगुञ्जिएसम्म न त संस्कारजन्य कर्महरू र पूजा अनुष्ठानहरू पूर्ण हुन्छन् । न धीत मर्छ न त थकान मेटिन्छ । बालापनको साथी, छोर्याट्टाछोर्याट्टीको बैंसको पिरती र बुढेसकालको मंगलाचरण यहाँका लोकगीतहरू नै हुन पुगेका छन् । कालीकर्णाली क्षेत्रका लोकगीतहरू शरद ऋतुको जुनेली रात बनेर प्रत्येक महिला पुरुषको मनमनमा उज्यालो छरिरहेका हुन्छन् । दुःख पीडाले आक्रान्त बनेका यहाँका जनजनका मनहरू न्याउल्या (डेउडा), ठाडीभाका, चैत, चाँचरी, धमारी, होरीलगायतका लोकगीतहरू गाएर नै आनन्दको अनुभूति गर्छन् । पहाडमा गुराँस, प्याउली र प्रत्येक घरका आली र कान्लामा हजारी फूल फुलेझैं प्रत्येक सुदूरपश्चिमवासीका मनमा लोकभाकाका सुवासिला आस्थाका फूलहरू ढकमक्क भएर फुलेर सुवास छरिरहेका हुन्छन् । यस प्रदेशको प्राकृतिक सम्पदा, आर्थिक विकास, सामाजिक जागरण, सांस्कृतिक विरासत, राजनीतिक अवस्था, अनि व्यक्तिविशेषको वीरता, पुर्खाको इतिहास, सांस्कृतिक विरासत, धार्मिक विश्वास, नैतिक आचरण, जीवनको सार्थकता, पारिवारिक सम्बन्ध, अभाव, जवानी, मित्र प्रेम, बैगुनीको पीडा, अविश्वासको खाडल, तन्नेरीका पिरती, लोग्नेस्वास्नीको झगडा, जातीय विभेद, सामाजिक उत्पीडन, समयको माग, गाउँघरको विकास, देवदेवस्थलको महिमा जस्ता धेरै विषयवस्तुहरूको दरिलो र भरिलो गुन्टो लोकगीतले बोकेका हुन्छन् । परम्परागत मौलिक न्याउल्या (डेउडा), ठाडीभाका, फाग, मागल, ढुस्को, चाँचरी, चैतलगायतका लोकगीतहरूको उपस्थिति भएन भने जुनसुकै कार्यक्रममा वातावरण नै अत्यास लाग्दो हुने गरेको छ । नेपाली भाषाका चलचित्र, सुगम संगीत र लोकदोहोरीमा समेत सुदूरपश्चिम प्रदेशका भाकाको उपस्थितिले यहाँको लोकगीतको धरातल फराकिलो हुँदै गएको पाइन्छ । काठमाडौंको टुँडिखेल र खुलामञ्चदेखि अमेरिका, अस्ट्रेलिया, जापानलगायतका अडिटोरियम हलसम्म यस क्षेत्रका लोक डेउडा र गौराका तथा मागलहरू गुञ्जिनुले सुदूरका लोकगीतका लागि सुखद पक्षको संकेत गरेको छ । सुदूरपश्चिमेलीका पुर्खाहरूले निर्माण गरिदिएको सांस्कृतिक धरातलको सर्वप्रिय विधा लोकगीत नै हो । बालकदेखि वृद्धसम्म जनजनको मनमा बस्न सफल लोकसाहित्य र संस्कृतिको सबैभन्दा लोकप्रिय विधा लोकगीत आफ्ना मिठासपूर्ण लयात्मक पाइलाहरू द्रुतगतिमा चाल्दै अनि नयाँपन र उमंगका पँखेटाहरू फिजाउँदै वर्तमान अवस्थासम्म आइपुगेको देखिन्छ । यस प्रदेशको मौलिक लोकसंस्कृतिको परम्परागत मूल्य र मान्यतालाई केही नयाँ पुस्ताले आत्मसात् गर्न नसकेको देखिन थालेको छ । काली, कर्णाली, भेरी, सेती र बूढीगंगाको पवित्र जलझैं हाम्रा लोकसंस्कृतिमा विकृतिका सस्ता झुल्काहरू मिसाएर बिटुलो बनाउने प्रयास हुन थालेका छन् । यो चिन्ताको विषय छ । सुदूरपश्चिम प्रदेशको लोकगीत र जनजीवनको सम्बन्ध माछा र पानीझैं छ । आमाले गाएका फाग, मागल र ठाडीभाकामा एकाग्र भएर सुनिरहने बच्चाहरू तन्नेरी भएपछि डेउडा खेल्छन् । आमासँगै घाँसदाउरा र खेतीपातीमा सघाउन जाने केटाकेटीदेखि कपाल सेताम्मे भएका बूढापाका डेउडा भनेपछि हुरुक्कै हुन्छन् । विभिन्न कालखण्डमा अपी र सैपालको हिउँझैं सुवासिलो कञ्चनपनलाई निखार्दै अनि सुमधुर लयहरूलाई मनका आली र कान्लाहरूमा सम्याउँदै लोकडेउडा गीतहरूले लोकजीवनलाई छपक्कै ढाकेको देखिन्छ । बहुजातीय, भाषिक, धार्मिक र सांस्कृतिक देश नेपालको राष्ट्रिय भाषाको उद्गमस्थल कालीकर्णाली क्षेत्रलाई नै मानिएको छ । दसौंएघारौं शताब्दीतिरै खस अपभ्रंशबाट नेपाली भाषाले नव्य आर्यभाषाको रूप धारण गरिसकेपछि हिमाल, पहाड र तराईलाई एकापसमा जोड्दै यहाँको लोकसंस्कृतिको विकास र विस्तारमा भूमिका खेलेको देखिन्छ । सुदूरका श्रुति परम्परामा हुर्किंदै आएका न्याउल्या (डेउडा), देउडा, चैत, चाँचरी, ढुस्को, भोलाउलो, हुड्केली, सगुन, फाग, मागल, चैतलो, होरी, धमारी, भैलो जस्ता लोकगीतहरू नै प्राचीन लोकसाहित्यका सामग्री हुन् । त्यसैले यो क्षेत्र लोक गीतसंगीतमा वैभवशाली ठाउँका रूपमा परिचित हुन पुगेको छ । नागमल्लको धमारी र भैनी, भागेश्वरको ढुस्को, रिपुमल्लको चाँचरी, नरपति शाहीको चैतजस्ता लोकगीतहरूले तेह्रौंचौधौं शताब्दीको राज्यशासन र तत्कालीन अवस्थाको इतिहास प्रस्ट्याएको पाइन्छ । सुदूरपश्चिम प्रदेश मुलुकको विकट क्षेत्र हो । इतिहासका कालखण्डहरूमा धेरै विषम परिस्थितिको सामना गर्नुपर्यो यस क्षेत्रले । काठमाडौंबाट दूरदराजमा रहेको प्रदेशले चेतना र शैक्षिकस्तरको पछौटेपनको सामना लामै समयसम्म गरिरहनुपरे पनि प्राचीनकालदेखिका विभिन्न विधाका लोकगीतका सामग्रीहरू भने सुरक्षित रहनु लोक साहित्यका अन्वेषकहरूका लागि सुखद पक्ष हुन पुगेको देखिन्छ ।"
खोलौं दक्षिण र उत्तरका ढोका,"आर्थिक, औद्योगिक र व्यापारका गतिविधिमा सुदूरपश्चिम पछि पर्नुको एउटा कारण हो यहाँ भौतिक पूर्वाधारका ठुल्ठूला परियोजना प्रारम्भ गरेनौं । अरू ठाउँमा ठूला परियोजना सुरु भएर अगाडि बढे, हामीकहाँ योजना नै ढिलो भए । सुदूरपश्चिममा केन्द्रीयस्तरका ठूला परियोजना अन्य ठाउँको तुलनामा ढिलो मात्रै जोडिनुको कारण हामी राजधानीसँग भौतिक रूपमा ढिलो जोडिनु पनि हो । कर्णालीको पुल बनेपछि मात्रै सुदूरपश्चिम बाँकी नेपालसँग जोडिएको थियो । अर्को कुरा, पूर्वाधार भनेका विद्युत् परियोजना पनि हुन् । सुदूरपश्चिममा तिनको ठूलो सम्भावना छ । तर लगानीकर्ताको आकर्षण बिस्तारै भइरहेको देखिन्छ । पछिल्लो समय हेर्दा चमेलिया नदीमा विद्युत् आयोजना बनिरहेका छन् । कालंगामा विद्युत् योजना सुरु भएका छन् । यता लगानीका सम्भावना छन् भन्ने ढिलो गरी मात्रै दृष्टिमा आयो । यस क्षेत्रमा लगानी गर्दा राम्रो प्रतिफल दिन्छ भन्ने कुरा बल्ल सतहमा आउँदै छ । हामीले भारतसँग सुदूरपश्चिमका ढोका खोल्न सकेनौं । विकास निर्माण र आर्थिक गतिविधिमा सुदूरपश्चिम पछाडि पर्नुको सबैभन्दा ठूलोमध्येको कारण त्यो पनि हो । पूर्वदेखि हेर्दै आउनुभयो भने कैलाली कञ्चनपुरभन्दा झापा, विराटनगर, वीरगन्ज, भैरहवा, नेपालगन्जमा आर्थिक गतिविधि ज्यादा छ । कारण भारतसँगको कनेक्टिभिटी सजिलो ढंगले विकास भएको छ । हामीकहाँ भारतसँग कहीँ पनि ढोका खुलेका छैनन् । उदाहरणका लागि कैलालीको धनगढी हेर्नुहोस् । यहाँ भारतसँगकानाका आवतजावतका निम्ति कनेक्टिभिटी पूर्वाधार विकसित हुन सकेको छैन । पहाडतिर उक्लिँदा हेर्नुहोस्, बैतडी र भारतसँगका नाकामा मानिस मात्रै हिँड्न मिल्ने पुल छन् । दार्चुलामा अहिलेसम्म पनि भारतसँगको नाकामा झोलुंगे पुल मात्रै छ । कञ्चनपुरमा पनि भारतसँगको सडक सम्बन्ध व्यापारिक र आर्थिक होइन । त्यो बनबासाको ब्यारेज हो, पुल होइन । नदीलाई थुनेर नहर लैजाने प्रयोजनका लागि लगेको हो । नदी थुनेको ब्यारेजमाथि हिँडिरहेका हौं । भारतीयले त्यसलाई पुल भन्दैनन्, औपचारिक रूपमा ब्यारेज भन्छन् । त्यो ब्यारेज नै हो । ब्यारेजमाथि मर्मतसम्भारका लागि रेलको ट्र्याक पनि बनाएको छ, त्यो व्यापारका लागि त होइन । माथि ब्रह्मदेवमा पुल बन्यो । तर त्यो व्यापारिक प्रयोजनका लागि खोल्न सकेनौं । मैले ०७० सालदेखि निरन्तर एउटा मुद्दा अगाडि सारेर सुदूरपश्चिम आर्थिक गतिविधिमा पछाडि परेको छ, यहाँ विकास र आर्थिक गतिविधि कम भएका छन् । तर सँगसँगै यसको सम्भावना के छ भनेर ठीक ढंगले पहिचान गर्न सकेनौं कि भनेको थिएँ । भारतका सबैभन्दा ठूला र महत्त्वपूर्ण, ठूला आर्थिक गतिविधि र जनसंख्या भएका अनि औद्योगिक करिडोर भएका सहरसँग नजिकबाट जोडिएको भनेको सुदूरपश्चिममा कञ्चनपुर हो । त्यति मात्रै होइन, उत्तरतिर चीनको सीमासम्म जान पनि सबैभन्दा राम्रो सरल र प्राकृतिक सौन्दर्यको दृश्यावलोकन गर्दै जान सकिने ठाउँ हो । त्यसैले सुदूरपश्चिमलाई त्रिदेशीय नाकाका रूपमा विकास गर्न सकिन्छ नेपाललाई भारत र चीनसँग जोड्ने । चीनबाट पनि लाभ लिन सकिने सम्भावना सुदूरपश्चिममा छन् । हामी सजिलो ढंगले कैलाश मानसरोवर पुग्न सक्छौं । धेरैजसो नेपाली जीवनमा एक पटक कैलाश मानसरोवर जान चाहन्छन् । सन् २०१५ मा योगी आदित्यनाथ भारतको उत्तरप्रदेशको मुख्यमन्त्री भइसकेपछि उनले सरकारी योजना नै ल्याए मानसरोवर यात्रामा जाने उत्तरप्रदेशवासीहरूलाई १ लाख भारु उपलब्ध गराइनेछ । भारतीय हिन्दु धर्मावलम्बीहरू जीवनमा एकपटक कैलाश मानसरोवरको दर्शन गर्न चाहन्छन् । त्यसो भएकाले त्यो पनि धार्मिक पर्यटनको ठूलो सम्भावना हो । हामीले महाकालीको किनारामा राम्रो करिडोर सडक निर्माण गरेर कञ्चनपुरलाई ताक्लाकोटसम्म जोड्न सक्यौं भने यस मार्गबाट भारतीयहरूलाई पनि मानसरोवर दर्शन गर्न जान सक्ने बनाउन सक्छौं । भारतले पनि कैलाश मानसरोवर पुग्ने सडक निर्माण गरिरहेको छ । भारतले नेपालको भूमिमै सडक निर्माण गरिरहेको छ भन्ने हाम्रो दाबी हो । कैलाश मानसरोवर जान सुदूरपश्चिमको नेपालको बाटो सहज छ । त्यस क्रममा बाटोमा तमाम महत्त्वपूर्ण पर्यटकीय धार्मिकस्थल छन् । कञ्चनपुरमा सिद्धनाथ, डडेलधुरामा परशुरामधाम, बैतडीमा पञ्चेश्वर त्रिपुरासुन्दरीदेखि लिएर निंगलासैनीका प्रख्यात धार्मिकस्थल छन् । त्यसो भएकाले त्रिदेशीय नाकाको कनेक्टिभिटीले मानव आवतजावत मात्रै होइन, व्यापारिक, औद्योगिक, पर्यटकीय प्रयोजनका लागि महत्त्वपूर्ण हुन्छ भने धार्मिक नाकाका रूपमा पनि विकास हुन्छ । यस क्षेत्रमा सडक पूर्वाधारका योजना निर्माण गर्न सके कञ्चनपुरबाट उत्तरपश्चिम मात्रै होइन, पूर्वतिर पनि आर्थिक गतिविधिमा बढावा दिन सक्छौं । जस्तो लुम्बिनीमा आउनेहरू गया, सारनाथ जान चाहने बौद्ध धर्मावलम्बीहरू तिब्बततिरबाट आउनुपर्यो भने यो बाटोमार्फत आउन सक्छन् । यसका लागि महाकाली करिडोरसँगै बझाङको उरै नाका खोल्दा सम्भावना बढ्छ ।विकास निर्माणका यी काम सम्पन्न नहुनुको मुख्य कारण योजना कार्यान्वयनको कमी हो । परियोजनाको कार्यान्वयन कति कमजोर भन्ने हेर्न धेरै टाढा जानुपर्दैन । मैले मन्त्री भएका बेला ०७३ सालमा प्रारम्भ गरेको महाकालीको पुल योजनाले अहिलेसम्म पूर्णता पाएको छैन । सात वर्षमा एउटा पुल बन्न सकेको छैन । महाकाली करिडोर योजनामा कहिले हो कहिले परेको थियो । मैले पनि अर्बौं रुपैयाँ बजेट छुट्याउन लगाएर निर्माणमा भूमिका खेलें । त्यो पनि राम्रोसँग अघि बढ्न सकेको छैन । हामीले काम गर्न चाहे नहुने होइन । योजना कार्यान्वयनमा समस्या सुदूरपश्चिममा मात्रै छैन । देशभर नै यस्तो समस्या छ । कुनै पनि योजनाको कार्यान्वयन र विकास निर्माणको गतिलो कार्यान्वयन देशभर नै समस्या छ । त्यसैभित्र सुदूरपश्चिम पनि पर्छ । कञ्चनपुरको दोधाराचाँदनीमा सुक्खा बन्दरगाहको योजना छ । व्यापार भएपछि त्यो कार्यान्वयनमा आउँछ । तर अहिलेसम्म त्यसका लागि दुई देशबीचको व्यापारमा सुदूरपश्चिमबाट बढावा आएको छैन । गएको पाँच वर्षमा यी क्षेत्रमा काम भएका छैनन् । गफ धेरै भए तर काम भएनन् । अब ती योजना अगाडि बढाउनुपर्छ । सुदूरपश्चिमका लागि सुक्खा बन्दरगाह, महाकाली करिडोर पहिलो एजेन्डा हो भनेर अहिलेको निर्वाचनमा पनि भनेको थिएँ । महाकाली पुल (दोधाराचाँदनी जोड्ने) निर्माण बल्ल पूरा हुन लागेको छ, जसले भारतको राष्ट्रिय राजमार्गसँग हाम्रो लिंक गराउँछ । सुक्खा बन्दरगाह भारतले बनाइदिन्छु भनेकै छ । त्यो बन्दरगाहबाट हामीले भारतीय बजारमा पठाउने धेरै संसाधन सुदूरपश्चिमसँग छन् । भारतको बजारमा के कुरामा प्रतिस्पर्धा गर्न सक्छौं ? हामीले सबैभन्दा ज्यादा प्रतिस्पर्धा गर्न सक्ने, भारतमा उपलब्ध नभएको तर हामीसँग भएको वस्तु जडीबुटी हो । हाम्रो जडीबुटी बढीभन्दा बढी भारत गएको छ । हरिद्वार नजिक रामदेव बाबाले ठूलो उद्योग स्थापना गरेका छन् । त्यस उद्योगमा धेरै ठूलो परिमाणमा जडीबुटी नेपालबाट गएको छ । नेपालबाट जडीबुटी गएर हरिद्वारमा उद्योग सञ्चालन हुन सक्छ भने हाम्रो सुदूरपश्चिममै किन हुँदैन ? त्यसमा हामीले राम्रोसँग प्रतिस्पर्धा गर्न सक्छौं । अतः सुदूरपश्चिममा सम्भावना भएको क्षेत्र जडीबुटी पनि हो । अर्को कुरा जोडौं, कञ्चनपुरबाट यात्रा गर्दा त्यहाँ शुक्लाफाँटा राष्ट्रिय निकुञ्ज छ । बाह्रसिंगेका लागि यो निकुञ्ज प्रख्यात छ । त्यसभन्दा २ सय किमिपूर्व आउँदा बाघ र हात्तीका लागि प्रख्यात बर्दिया राष्ट्रिय निकुञ्ज छ । त्योभन्दा २ सय किमिपूर्व आउनुभयो भने चितवन राष्ट्रिय निकुञ्ज, जुन एकसिंगे गैंडाका लागि प्रख्यात छ । यो ६ सय किमिको रेन्जमा संसारमा विरलै देखिने जीव देख्न पाइन्छ । भारत र चीनमा त्यो सम्भव छैन । त्यसकारण यस क्षेत्रको भौतिक पूर्वाधार विकास गर्न सकियो र कनेक्टिभिटी बढाउन सकियो भने पर्यटकीय आवतजावत, धार्मिक आवतजावत लगायतका लागि महत्त्वपूर्ण छ । यसका लागि सुदूरपश्चिमको दक्षिण र उत्तरतर्फ पनि ढोका खोलौं । पूर्वाधार निर्माणका लागि हामीसँग दक्ष जनशक्ति पनि छन् । यसको पहिलो उदाहरण ०५६ सालमा कञ्चनपुरमा निर्मित सस्पेन्सन ब्रिज (दोधाराचाँदनी जोड्ने झोलुंगे पुल) हो । त्यो नेपाली इन्जिनियरले डिजाइन गरेर, नेपाली ठेकेदारले नेपाली पैसामै बनाएका हुन् । त्यो पुल अहिलेसम्म पनि चलिरहेको छ । अहिले हामी महाकालीमा पक्की पुल बनाउँदै छौं । नेपालकै लामो पुल हो त्यो । त्यो पुल पनि नेपालकै पैसामा हाम्रै डिजाइनमा बनाइराखेका छौं । दोधाराचाँदनीलाई मात्रै सडक सञ्जालमा जोड्ने होइन, भारतसँग व्यापारिक र आर्थिक सम्बन्ध जोड्ने त्यो पुलको उद्देश्य हो । त्योसँग जोडिएको भनेको सुक्खा बन्दरगाह हो । यस पुलले सुदूरपचिश्मसँगै भारतको राष्ट्रिय राजमार्गसँग जोड्छ । त्यो कनेक्टिभिटी भइसकेपछि दिल्ली जम्मा ३ सय किमि टाढा हुन्छ । उत्तरप्रदेशको लखनउ पनि त्यसमै आउँछ । भारतका सबैभन्दा बढी जनसंख्या, आर्थिक र औद्योगिक गतिविधि भएका उत्तरप्रदेश, दिल्ली, उत्तराखण्ड, हरियाणा नजिक पर्छन् । हामीसँग जनशक्ति र प्राविधिक नभएका होइनन् । तर योजना कार्यान्वयन पक्ष कमजोर छ । हामीसँग मानव जनशक्ति पनि छ, अन्य स्रोत पनि नभएको होइन । कम होला तर छ । त्यसको सही उपयोगको आवश्यकता छ । सुदूरपश्चिममा भौतिक पूर्वाधारको विकास सबैभन्दा बढी आवश्यक छ । जलविद्युत्को राम्रो सम्भावना छ । त्यसका लागि सडक चाहिन्छ । प्रसारणलाइन चाहिन्छ । इन्टरनेट र इलेक्ट्रिसिटी चाहियो । अनि व्यापारिक, धार्मिक र पर्यटनसहितको आर्थिक गतिविधिको प्रयोजनका लागि दक्षिण र उत्तर दुवैतिर ढोका खोल्नुपर्यो । भौतिक पूर्वाधारमार्फत उत्तर र दक्षिणतिर कनेक्टिभिटी पनि बढाउनुपर्छ । अनि मात्र हामीले खोजेको विकास देख्न सक्छौं ।"
रूपान्तरणकारी परियोजना,"योजनाबद्ध विकासको साढे ६ दशक लामो इतिहासमा मुलुकले आर्थिकसामाजिक विकासमा ठूलो फड्को मार्न नसकिरहेको यथार्थ हाम्रासामु विद्यमान छन् । त्यसकारण सरकारले वर्षौंदेखि आधारभूत पूर्वाधारको पर्याप्ततामार्फत आर्थिक एवं व्यावसायिक क्रियाकलाप अभिवृद्धिका साथै सार्वजनिक सेवा प्रवाहमा कुशलता अभिवृद्धिका लागि पहल गर्दै आएको छ । विकासका लक्षित उपलब्धि हासिल गर्नका लागि साधन स्रोत (पुँजी, प्रविधि तथा विशेषज्ञता) परिचालन गर्न विभिन्न विकल्पहरू पनि अघि सारिएका छन् । १५ औं पञ्चवर्षीय योजनाले ५५६ प्रतिशत लगानी निजी क्षेत्रबाट परिचालन हुनुपर्ने आकलन गरेको छ । यसले स्वदेशी र निजी क्षेत्रको लगानीको अपरिहार्यता दर्शाउँछ । निजी क्षेत्रको लगानी आकर्षण, प्रवर्द्धन, परिचालन र सहजीकरण गर्नका लागि प्रधानमन्त्रीले अध्यक्षता गर्ने गरी स्थापना भएको लगानी बोर्ड सार्वजनिकनिजी साझेदारी तथा लगानी ऐन, २०७५ तथा सार्वजनिकनिजी साझेदारी तथा लगानी नियमावली, २०७७ बाट निर्देशित छ । उक्त ऐन जारी भएपश्चात् २०० मेगावाटमाथिका जलविद्युत् तथा ऊर्जा क्षेत्रका अन्य परियोजना र ६ अर्ब रुपैयाँमाथिका गैरऊर्जा परियोजनाहरू लगानी बोर्डमार्फत कार्यान्वयन र सहजीकरण हुँदै आएका छन् ।यस पृष्ठभूमिमा सुदूरपश्चिम प्रदेशको केही सम्भावना र केही समस्याबारे समीक्षा गर्न आवश्यक छ । सुदूरपश्चिमले विकासको गति समात्न नसक्नुका पछाडि आधारभूत पूर्वाधारको अपर्याप्तता नै मुख्य कारण हो भन्नेमा कुनै सन्देह छैन । अथाह प्राकृतिक स्रोत तथा जनसंख्याका बाबजुद पनि सुदूरपश्चिम र कर्णाली प्रदेश आर्थिकसामाजिक विकासका दृष्टिले निकै पछाडि छन् । आज पनि देशको कुल गार्हस्थ्य उत्पादनमा सुदूरपश्चिम प्रदेशको हिस्सा ७ प्रतिशत अर्थात् ३ खर्ब ३८ अर्ब रुपैयाँ छ । अधिकांश पहाडी भूभागका कारण भौगोलिक विकटताले आधारभूत पूर्वाधार विकासको लागत र समयलाई मात्र हेर्दा त्यो एकांकी दृष्टिकोण हुन्छ, सँगसँगै सम्भावनालाई पनि हेर्नुपर्छ । यहाँका तुलनात्मक र प्रतिस्पर्धी लाभको समुचित उपयोगले सुदूरपश्चिमले मुलुकको अर्थतन्त्र र गुणस्तरीय रोजगारीमा ठूलो योगदान गर्न सक्छ । आर्थिकसामाजिक विकासको त्यो डिपार्चर कसरी सम्भव छ भन्नेमा केन्द्रित हुन चाहन्छु । सुदूरपश्चिममा जलविद्युत्, पर्यटन विकास, कृषि तथा खाद्य प्रशोधन, पशुपालन एवं जडीबुटी, सुगन्धित वनस्पतिजस्ता गैरकाष्ठ वन पैदावरमा आधारित उद्योग विकासको ठूलो सम्भावना रहेको छ । अर्कोतर्फ, पूर्वाधारको विकास तथा कनेक्टिभिटी ले गर्दा भारतका सीमावर्ती क्षेत्रमा भएको औद्योगिक विकासको लाभ लिन कच्चा पदार्थ र मध्यवर्ती औद्योगिक उत्पादन त्यहाँका उद्योगमा आपूर्ति गरी औद्योगिक उत्पादनका मूल्यशृंखला (भ्यालु चेन) मा अन्तरआबद्धता बढाउँदै जान सकिने सम्भावना देखिन्छ । यसका साथै नेपालको जलविद्युत् क्षेत्रको विकासले यसको सम्भावित बजारसँग अन्योन्याश्रित सम्बन्ध राख्छ र बजार महत्त्वपूर्ण पक्ष पनि हो । हालै लगानी बोर्ड नेपाल र भारत सरकार स्वामित्वको एनएचपीसी लिमिटेडबीच ७५० मेगावाटको पश्चिम सेती र ४५० सेती नदी६ अर्धजलाशययुक्त जलविद्युत् परियोजना विकास अघि बढाउने गरी अध्ययन गर्न समझदारी भएर विस्तृत परियोजना प्रतिवेदन (डीपीआर) तयारीको क्रममा छ । उक्त डीपीआर प्राप्त भएपछि त्यसको मूल्यांकन गरी परियोजना विकासको प्रक्रिया अघि बढाइनेछ । ऊर्जा निर्यातमा केन्द्रित परियोजना सहजीकरण एवं व्यवस्थापनको लगानी बोर्डको अनुभवका आधारमा विकासकर्ता कम्पनी एनएचपीसीसँग सहकार्य अघि बढेको हो । भारत सरकार स्वामित्वको एनएचपीसी प्राविधिक र वित्तीय दुवै हिसाबले सक्षम कम्पनी देखिएको छ । यी परियोजनाहरूको विकासकर्ता कम्पनी आफैंले बजार सुनिश्चित पनि गर्छ । यस सम्बन्धमा एनएचपीसीले समझदारी भएलगत्तै भारतको पीटीसी इन्डिया लिमिटेडसँग विद्युत् बिक्रीसम्बन्धी प्रारम्भिक समझदारी भइसकेको पनि जानकारी गराएको छ । यसले हाम्रो आन्तरिक विद्युत् बजारको अतिरिक्त वैकल्पिक निकासीका लागि पनि बजार उपलब्ध हुन जाने, साथै वैदेशिक व्यापार तथा भुक्तानी सन्तुलनमा सकारात्मक प्रभाव पर्न जाने देखेको छु ।विकासका दृष्टिले तुलनात्मक रूपमा पछाडि देखिएको सुदूरपश्चिम प्रदेशलाई विकासको मूलप्रवाहमा ल्याउन यो परियोजना रूपान्तरणकारी हुनेछ भनेर नै नेपाल सरकारबाट विशेष प्राथमिकतासहित पश्चिम सेतीलाई राष्ट्रिय गौरवको परियोजनामा सूचीकृत गरियो । सार्वजनिकनिजी साझेदारी तथा लगानी ऐनमा व्यवस्था भएअनुसार नै प्रत्यक्ष वार्ताद्वारा विकासकर्ता छनोट गरिएको हो । उल्लेखित पृष्ठभूमिमा सेती नदी बेसिनको भविष्य अरुण करिडोरकै जस्तो हुनेछ । भर्खरै पनि चिलिमे हाइड्रोपावर कम्पनीबाट उक्त बेसिनमा ८७ मेगावाटको सेती नदी३ विकास गर्ने प्रस्ताव लगानी बोर्डसमक्ष पेस भई मूल्यांकनको क्रममा छ । पश्चिम सेतीको माथिल्लो तटीय क्षेत्रदेखि बझाङमा सबस्टेसन रहने गरी भारत सरकारको १४ करोड अमेरिकी डलर सहुलियत ऋण परिचालन गरी दुई वटा सबस्टेसनसहित चैनपुरवनलेकलम्की १४५ किमि लम्बाइको ४०० केभी प्रसारणलाइन निर्माण कार्य राष्ट्रिय प्रसारण ग्रीड कम्पनीमार्फत अघि बढ्दै छ । सेती बेसिनमा निर्मित जलविद्युत् परियोजनाहरूबाट विद्युत् निकासका लागि महत्त्वपूर्ण पूर्वाधार तयार हुँदै छ । जसले यस करिडोरमा जलविद्युत् क्षेत्रमा थप लगानी आकर्षित गर्नेछ । यी दुई परियोजना भारत सरकारको स्वामित्व रहेको कम्पनीले निर्माण गर्ने भएपछि न्यु लम्कीबरेली अन्तरदेशीय प्रसारणलाइन निर्माणले तीव्रता लिनेछ भने आगामी दिनमा दक्षिण एसियाका बंगलादेशलगायतका देशमा समेत नेपालबाट विद्युत् व्यापार गर्ने अवधारणाले मूर्तरूप लिने अपेक्षा गर्न सकिन्छ । सुदूरपश्चिमको अर्थतन्त्रमा सबैभन्दा ठूलो योगदान सेवा क्षेत्र (५१८४५) त्यसपछि कृषि तथा वन (३३८४५) र औद्योगिक क्षेत्र (१४३१५) रहेका छन् । एसियाली मापदण्डअनुरूप पूर्वपश्चिम राजमार्गको धमनीका रूपमा रहेको गोरुसिंहेगड्डाचौकी सडक खण्डको स्तरोन्नति अत्तरियामोहना व्यापारिक मार्गको विस्तारसँगै हाम्रा उद्योगलाई भारतीय उद्योगहरूलाई कच्चा पदार्थ र मध्यवर्ती (इन्टरमिडिएट) औद्योगिक वस्तु आपूर्तिनिकासी गरी उत्पादनमा अन्तरआबद्धता विकास गर्नुपर्छ । भारतको रुद्रपुरमा भएको औद्योगिक विकासको लाभ लिन हामीले सुदूरपश्चिममा स्थापना हुने उद्योगको मूल्यशृंखलामा आधारित उत्पादन विकास गर्ने अर्थात् औद्योगिक कच्चा वस्तु उत्पादन वा मध्यवर्ती वस्तु उत्पादन गरी निर्यात व्यापारको लाभ लिनुपर्छ । यसले हाम्रोतर्फ औद्योगिक विकासका लागि प्रविधि, ज्ञान, सीपको हस्तान्तरणमा पनि मद्दत गर्नेछ भने कतिपय सहायक (एन्सिलरी) सानामझौला उद्योगहरू (एसएमईज) को पनि विकास हुनेछ ।भारतको सामुद्रिक बन्दरगाहहरू विशाखापटनम, धाम्रा, कलकत्ताहल्दियाबाट मेघालय, असम, मणिपुर, नागाल्यान्डमा कार्गो लैजान बंगलादेशको बाटो छोटो र किफायती हुने गरेको छ । इन्डिया टु इन्डिया भाया बंगलादेश जस्तै चाँदनीदोधारामा सुक्खा बन्दरगाह र एकीकृत जाँचचौकी निर्माण गरी इन्डिया टु इन्डिया भाया नेपालको सुविधा दिन सक्छौं । यसले बोर्डर (सीमा) लाई अवरोध नभएर ब्रोडर (खुला र चौडा) गर्छ । व्यापार र पारवहनलाई सहज तुल्याउँछ र व्यापारको लागत न्यूनीकरण गर्छ । महाकाली नदीमा निर्माण हुन लागेको ४ लेनको मोटरेबल पुलसँगै सीमापारिको भूभागमा १०१२ किमि सडक निर्माणले अन्तरदेशीय अन्तरआबद्धता कायम हुनेछ । यद्यपि, औद्योगिक एवं व्यापारिक अन्तरआबद्धताका लागि पहल भने आवश्यक छ । साथै, खुटियादिपायलबाट बझाङ चैनपुर, उरही भन्ज्याङ हुँदै चीनतर्फ ताक्लाकोट जोड्ने मार्गको विकासले उत्तरी छिमेकी चीनसँगको व्यापारिक सम्भावनालाई उजागर गर्न सक्छ ।सुदूरपश्चिमको अथाह सम्भावना जडीबुटी, सुगन्धित वनस्पति प्रशोधन एवं प्याकेजिङ उद्योग तथा पर्यटन क्षेत्रमा पनि छ, जसको अत्यन्त न्यून हिस्सामात्र उपयोग भएको छ । यी क्षेत्रको विकासका लागि पनि लगानी र विकासको ढाँचा तयार गर्ने काम सुरु भइसकेको छ । सुदूरपश्चिमका बझाङ, डोटी, अछाम र बाजुरा चार जिल्ला समेट्ने गरी खप्तड क्षेत्रको गुरुयोजनासहित एकीकृत विकासका लागि अध्ययन अघि बढाइएको छ । खप्तड क्षेत्रलाई धार्मिक तथा सांस्कृतिकका अतिरिक्त आध्यात्मिक पर्यटकीय गन्तव्यको रूपमा पनि विकास गर्न सकिन्छ । भारतको ठूलो जनसंख्या रहेको उत्तरी भारत र राजधानी नयाँदिल्लीबाट ठूलो संख्यामा पर्यटक आकर्षण गर्न सकिन्छ । यद्यपि, त्यसका लागि आवश्यक पर्यटकीय पूर्वाधार विकास आवश्यक छ । गुणस्तरीय सडक, सुरक्षित र विश्वसनीय यातायात, व्यवस्थित एवं अवरोधरहित नाका, आतिथ्य सत्कार ट्रेकिङ ट्रेल, होटल, धर्मशाला, धनगढीलगायत विमानस्थलको स्तरोन्नतिलगायत पूर्वाधार विकासमा संघ, प्रदेश र स्थानीय तहबीच समन्वय अत्यावश्यक छ । उदाहरणका लागि, सुलभ र सुरक्षित यातायातका लागि डेडिकेटेड लेनसहितको इलेक्ट्रिक बस र्यापिड ट्रान्जिट (ईबीआरटी) निर्माण गर्न सम्भाव्य र आवश्यक छ भने त्यसमा निजी क्षेत्र पनि आकर्षित होला नै ।"
गौरवको गति,"सुदूरपश्चिम प्रदेशमा सञ्चालित ठूला तथा राष्ट्रिय गौरवका आयोजनाहरूबारे चुनावी र कहिलेकाहीं राष्ट्रिय चर्चामा मात्रै आउँछन् । केही कार्यान्वयनमा चरणमा रहेका आयोजनाको काम पनि कछुवा गतिमा अघि बढ्दा, सुदूरपश्चिमको जीवनस्तरमा परिवर्तन देखिन अझै केही समयलाई पर्खनुपर्ने देखिन्छ ।जलस्रोतका क्षेत्रमा सेती र पञ्चेश्वर परियोजना चुनावी र राष्ट्रिय चर्चाका विषय मात्रै बनिरहेका छन् । नेपाल, भारत र चीनसितको त्रिदेशीय नाका टिंकरसम्म व्यापार विस्तारका लागि महाकाली करिडोर सडक निर्माण योजनाको काम पनि कछुवा गतिमा छ । कृषियोग्य जमिनलाई सिँचाइ सुविधा पुर्याउने गरी सुरु भएको रानीजमरा, कुलरिया र महाकाली सिँचाइ तेस्रो चरणका राष्ट्रिय गौरवका आयोजनामा पर्छन् । उक्त दुई आयोजनाले सुदूरपश्चिम प्रदेशको अन्नभण्डारका रूपमा रहेका कैलाली र कञ्चनपुरको ७० हजार हेक्टरभन्दा बढी कृषियोग्य जमिन सिञ्चित गर्छ । ती दुई आयोजनाबाट किसानलाई पुग्ने सिँचाइ सुविधाले बढाउने कृषि उत्पादकत्व, प्रदेशको खाद्य सम्प्रभुताका लागि महत्त्वपूर्ण आयोजना हुन् । आयोजनाको काममा भइरहेको ढिलासुस्तीले पूर्वपश्चिम राजमार्ग आसपासको सिञ्चित क्षेत्र खण्डीकरण हँॅदै गएको छ । कैलालीको पूर्वी क्षेत्रको परम्परागत रानीजमरा, कुलरिया सिँचाइ प्रणालीलाई एकीकृत योजनाका रूपमा नेपाल सरकारले विश्व बैंकको सहयोगमा ०६७६८ देखि राष्ट्रिय गौरवका रूपमा सुरु गरेको हो । २७ अर्ब ७० करोड २४ लाख ४ हजारको लागत अनुमान गरिएको यो आयोजना ०८०८१ सम्म पूरा गर्ने लक्ष्य लिएको छ । हालसम्म १६ अर्ब ६७ करोड ७८ लाख ६० हजार अर्थात् ६०२० प्रतिशत समष्टिगत प्रगति गर्न सकेको छ । यस आयोजनाको लक्ष्य कैलाली जिल्लाको जानकी गाउँपालिका, टीकापुर र लम्की चुहा नगरपालिकाको ३८ हजार ३० सय हेक्टर कृषियोग्य जमिन वर्षैभरि सिँचाइ सेवा पुर्याउने रहेको छ । नेपाल सरकारले ०६३६४ बाट महाकाली सिँचाइ आयोजनालाई राष्ट्रिय गौरवको आयोजनामा स्तरोन्नति गरी अघि बढाइएको हो । ३५ अर्बको गुरुयोजना स्वीकृत गरी १० वर्षभित्रमा योजना सम्पन्न गर्ने गरी महाकाली सिँचाइ तेस्रो आयोजना कार्यान्वयनको चरणमा आएको आयोजना प्रमुख रणबहादुर बमले बताए । आयोजना सुरु भए तापनि केही वर्ष भारतीय क्षेत्रमा पर्ने १ हजार २ सय २० मिटर नहर तथा टनकपुर ब्यारेजमा हेडवर्क्स नबन्दा निर्माण गर्ने कार्य ढिला सुरु भएको आयोजनाका प्रमुख बमले बताए । महाकाली तेस्रो नहरको कुल लम्बाइ १ सय ५२ किलोमिटर छ । कुल नहरको नेटवर्क १ हजार ३ सय ४८ किलोमिटर रहेको छ । मूल नहरबाट निर्माण गर्नॅपर्ने १ सय ७२ किलोमिटर शाखा नहर, प्रशाखा नहर १ हजार २४ किलोमिटर निर्माण गरिनेछ ।कञ्चनपुरको बह्मदेवबाट सुरु भई झुलाघाट दार्चॅला हुँदै टिंकरसम्मको सडक योजनाको नाम हो, महाकाली लोकमार्ग । आर्थिक वर्ष ०६५६६ देखि सञ्चालनमा ल्याइएको यो योजना राष्ट्रिय प्राथमिकतामा पर्छ । उत्तरदक्षिणमा महाकाली करिडोरका रूपमा प्रस्तुत महाकाली लोकमार्ग सुदूरपश्चिमको एक आर्थिक मेरुदण्डका रूपमा मात्रै नभई, त्रिदेशीय व्यापार परिवहन करिडोर पनि हो । कञ्चनपुर बह्मदेवदेखि डडेलधुराको जोगबुडा, बैतडीको पञ्चेश्वर, चमेलिया र दार्चुलाको लाली उखु खलंगा, धारी, हुती, धौलाकोट, सुनसेरा हुँदै चीनको ताक्लाकोटको सीमास्तम्भ नम्बर १ सम्म निर्माण हुनेछ । यो सडक ४ सय २५ किलोमिटर लम्बाइको छ । बह्मदेवदेखि दार्चॅलाको खलंगासम्म २९१ किलोमिटर, खलंगादेखि टिंकरसम्म १३४ किलोमिटर लम्बाइको छ । दार्चुलाको टिंकरसम्मको कुल १३४ किलोमिटर सडक खण्डको तुसारपानीसम्म यस योजनाबाट सडक निर्माणको काम भइरहेको छ । तुसारपानीदेखि टिंकरसम्मको ९१ किलोमिटर नेपाली सेनाद्वारा निर्माण कार्य भइरहेको छ । यो सडक आयोजनाको कुल लागत अनुमान १८ अर्ब ४८ करोड छ । हालसम्ममा २०४ किलोमिटर ट्र्याक खोल्ने काम भइसकेको छ । बाँकी २२१ किलोमिटर ट्र्याक खोल्न बाँकी रहेको छ । यो योजनामा हालसम्म १ अर्ब ४८ करोड लगानी भएको छ । योजनाको सुरुदेखि हालसम्म वित्तीय प्रगति ९ प्रतिशत मात्रै भएको छ । ४२५ किलोमिटर लम्बाइ भएको करिडोरअन्तर्गत विभिन्न प्याकेजमा निर्माणको काम भइरहेको योजना प्रमुख लक्ष्मण दत्त जोशीले बताए ।"
माटोको मान,"पूर्व मेचीदेखि पश्चिम महाकाली अर्थात् मुलुकका सातै प्रदेशको तराईका फाँट नेपालका लागि अन्नभण्डार हुन् । समतल जमिन, प्रशस्त खेतीयोग्य फाँट र प्रचुर सिंँचाइ सुविधाका कारण तराई भूभागको उब्जनीले नेपालको पहाड र हिमाली भेगका बासिन्दाको छाक टरिरहेको छ । चालीसको दशकअघिसम्म तराईको उत्पादन भारततर्फ पनि निर्यात हुने गरेको थियो । पछिल्लो समय तराईपहाडको अन्न उत्पादन आफ्नै देशलाई पनि अपर्याप्त हुँदै छ । खाद्यान्न निकासी गर्ने मुलुक यति बेला चामल, गहुँ र दलहनका लागि भारतको मुख ताक्नुपर्ने अवस्थामा पुगेको छ । अर्बौं रकम खाद्यान्न आयातमा खर्च भइरहेको छ । उहिले कतिपय पहाडी जिल्ला पनि तराई जस्तै खाद्यान्नमा आत्मनिर्भर थिए । खेतीपाती आफ्नै परम्परागत ढंगबाट गरिएको अवस्थामा पनि पहाडलाई खान पुगेकै थियो । तराईको उत्पादन अधिकांश सीमापारिको बजार पुग्थ्यो । तीनचार दशकमै पहाडको कृषियोग्य जमिन उजाड र बाँझो हुने क्रम बढ्यो । र, कृषि उत्पादन घटेर तराईको भर पर्नुपर्ने स्थितिमा पुग्यो । तराईमा पनि पहाडलाई खाद्यान्न आपूर्ति गर्न भारतको भर पर्नुपर्ने स्थिति देखियो । यसरी नेपालमा जनसंख्याको अनुपातमा खेतीयोग्य जग्गा पर्याप्त हुँदाहुँदै पनि हामी खाद्यान्नमा परनिर्भर हुनुपर्ने अवस्थाका विविध कारण छन् । हाम्रो कृषि प्रणालीमै सुधार हुन नसक्नु यसको प्रमुख कारण हो । सबैभन्दा पहिला खेतीयोग्य जमिनको माटो कृषिको प्रमुख आधार हो भन्ने बुझ्नैपर्छ । उहिले हाम्रो परम्परागत खेती प्रणालीमा घरमै तयार भएको पर्सो (गोठेमल) खेतमा प्रयोग हुन्थ्यो । यस मलले माटो नरम, जोत्न सजिलो हुने र जमिन आर्द्र तथा ओसिलो बनाउँथ्यो । माटोको ऊर्जा दिगो हुन्थ्यो । हालका वर्षमा रासायनिक मलखाद प्रयोग बढेपछि प्रांगारिक पदार्थ कम हुँदै गयो । माटो कडा भएर पानीको सोस्ने शक्ति र पोषकतत्त्व घट्दै गयो । माटोलाई गन्धवती पृथ्वी भनिन्छ । यसमा हुने जीवाणु एक्टिनोमाइसिड कम हुँदै गयो र खेत जोत्दा आउने माटोको बासना पनि हराउन थाल्यो । बालीमा देखा पर्ने रोग कम गर्न पनि गोठेमल नै प्रयोग गर्नुपर्छ । गोठेमलले उत्पादन बढाउनुका साथै रोग पनि कम हुन गोठेमल आवश्यक छ । बालीमा रोग बढ्नुको कारणमध्ये एउटा माटोको उचित स्याहारसम्भार हुन नसक्नु हो । र, परम्परागत गोठेमलको प्रयोग कम हुँदै जानु पनि हो । स्थानीय रैथाने जातको बीउ कम भएर पनि बालीनालीमा रोग बढेको हो । परम्परागत मल प्रयोग नहुनु, रैथाने बीउ लोप हुँदै जानु र पशुपालन घट्दै गएपछि यसको प्रत्यक्ष असर खेतीपातीमा पर्न थालेको छ । रासायनिक मल, रैथानेभन्दा अन्य ठाउँबाट मगाएको बीउ र बढी कीटनाशक विषादी प्रयोग गर्न थालेपछि केही समय ह्वात्तै उब्जनी बढेको देखापरे पनि पछि गएर खेतको माटोमा पाइने पोषक तत्त्व नै नरहने अवस्थामा पुग्न थालेको छ । माटोमा १८ देखि ५० प्रकारका तत्त्व हुन्छन् । त्यो घट्नेबित्तिकै त्यसको असर मानिसको स्वास्थ्यमा पनि पर्छ । परम्परागत खेतीको कुरा गर्दा वैज्ञानिक यन्त्रीकरणसहितको आधुनिक खेतीबाट फाइदा छैन भन्न खोजेको होइन । रासायनिक मल र विषादी बढी प्रयोग गरेका खेतबारीको उब्जनी केही वर्ष ह्वात्तै बढे पनि चिरकालसम्म उत्पादकत्व दिगो हुँदैन भन्ने मेरो आशय हो । भारतको पञ्जाब र हरियाणा खाद्यान्न उत्पादनमा तुलनात्मक रूपमा देशका अन्य क्षेत्रभन्दा अगाडि छन् । त्यहाँ रासायनिक मल र विषादी बढी प्रयोग हुन्छ । यसले गर्दा स्थानीय बासिन्दामा पनि विभिन्न रोगव्याधि देखा पर्न थालेको एक अध्ययनले पुष्टि गरेको छ । भारतको सिक्किम प्रांगारिक भएजस्तै नेपालमा पनि प्रांगारिक कृषि प्रणाली उपयुक्त हुने मेरो विचार छ । हाम्रो कृषि प्रणाली परम्परागत पनि नहुने र पूर्ण रूपमा वैज्ञानिक पनि हुन नसकेको अवस्थाबाट गुज्रिरहेको छ । सरकारको कृषि नीति र योजना नै अलमलमा देखिन्छ । यहाँ सिस्टमबाट काम हुँदैन । भनसुन, सोर्सफोर्स र पहुँचबाट काम हुन्छ । जेटीए किसानको घरदैलोमा पुग्दैनन् । व्यवस्थित पद्धतिबाट कृषि विकासमा ध्यान नदिने हो भने आउँदा वर्ष कृषि उत्पादनको मामिलामा झन् कठिन अवस्था आउने देखिन्छ ।सरकारको कुल वार्षिक बजेट कृषिमा अत्यन्त न्यून ३ प्रतिशत मात्र छ । जबकि कृषि क्षेत्रबाट गार्हस्थ्य उत्पादनमा २७ प्रतिशतको योगदान छ । कृषिमा बजेटको अंश अत्यन्तै न्यून छ । अझ आधुनिक कृषितर्फ उन्मुख भइरहेको अवस्थामा अहिलको बजेटले उत्पादन बढेर मुलुक खाद्यान्नमा आत्मनिर्भर हुन सक्दैन ।नेपालमा कृषि शिक्षाको विकास विस्तार प्रभावकारी रूपमा हुन सकेको छैन । विद्यालय तहदेखि नै कृषि शिक्षा आवश्यक देखिन्छ । कृषिसम्बन्धी विद्यालय र कलेज नाफामूलक हुनुभएन, सकभर पढाइ निःशुल्क हुनुपर्छ । तीनै तहको सरकारले कृषिमा लगानी गर्न हिचकिचाउनुहुँदैन, दिगो कार्यक्रमका साथ अघि बढ्नुपर्छ । जनशक्ति पनि सम्पत्ति हो । तालिम दिएर उपयोग गर्न सकिने जनशक्ति विदेश पलायन हुँदा सबैभन्दा बढी कृषि क्षेत्र प्रभावित हुन पुगेको छ । प्रधानमन्त्री कृषि योजना, मुख्यमन्त्री कृषि योजना आदि नामका विभिन्न योजनामा बजेट छरिएको छ । अनुदानका योजना थुप्रै छन् । धेरैजसो योजना र कार्यक्रम पहुँचका आधारमा वितरण भएका छन् । अनुदान काम गर्न नभई यसका नाममा अन्य प्रयोजनमा खर्च भइरहेको छ । नेताका पछि लाग्नेले मात्र फाइदा लिएका छन् । धेरैजसो किसान यसप्रकारका अवसरबाट वञ्चित छन् । तरकारी खासगरी बेमौसमी तरकारी, बगर खेती आलु, फलफूल, उखुखेती, मौरीपालन, गाईभैंसीपालन तथा केराखेती देशभर भइरहेको छ । तर व्यावसायिक रूपमा जति बढी हुनुपर्ने हो हुन सकेको छैन । पहाडमा सिँचाइको समस्या छ । हिउँदमा अकासे पानी नपरेर खेतबारी बाँझै रहन्छन् । सरकारले खेतबारी बाँझो नराख्न आवश्यक नीति ल्याउनैपर्छ । तराईमा जग्गा खण्डीकरण बढेको छ । यो रोकथाम हुनुपर्छ ।जग्गा र माटो संरक्षणका लागि बाढीपहिरो नियन्त्रण तथा खेतीका बेला सिंँचाइ, मलबीउ, गोडमेल, रोगकीरा नियन्त्रण, कटाइ, भण्डारण र बिक्रीसम्मको प्रक्रिया व्यवस्थित हुनुपर्छ । समयमा मल पाइँदैन, बीउ पाइँदैन । उत्पादित अन्नको उचित मूल्य र बजार छैन । किसानका समस्या समाधानका लागि सरकार अगाडि आउनैपर्छ । उचित नीति योजना र व्यवस्थापन नभएर कृषि क्षेत्र पछाडि परेको छ । नेपालमा सबै प्रकारको अन्नबाली, फलफूल र तरकारी उत्पादन हुन्छ । कृषिसम्बद्ध कार्यालय पसल जस्ता भए । किसान आउलान् र सेवा दिउँला भनेर हुँदैन, किसानका ढोकाढोकामा पुगेर सेवा दिनुपर्छ । सोच ठूलो हुनुपर्छ ।कृषिलाई प्रेम गर्नुपर्छ । माटोमा सुन फल्छ । माटोलाई उब्जाउशील राख्नुपर्छ । यसलाई आमासरह सेवाचाकरी गरे पुण्य हुने विचार राख्नुपर्छ ।"
देश जोड्ने विमानस्थल,"तराईका आन्तरिक हवाई अड्डामध्ये सबैभन्दा लामो धावनमार्ग भएको धनगढी विमानस्थल हो । पाँच वर्षअघि साँझ ढल्किनै लाग्दा जहाज अवतरण भइहाले टावरको ड्युटीमा रहेका एयर ट्राफिक कन्ट्रोलर (एटीसी) लाई तनाव हुन्थ्यो । अवतरणलगत्तै १८ सय मिटर लामो धावनमार्गबाट फन्को लगाई जहाज एप्रोन (पार्किङ) मा आइपुगेको हुन्थेन, टावरको हट सिटमा बसेका एटीसीले चालकदललाई अत्याइरहेका हुन्थे । उनीहरू भन्थे, क्याप्टेन साप फटाफट गर्नुहोस् है घाम डुब्नै लाग्यो । भिजिबिलिटी नपुग्ला । एटीसीको दबाबका कारण चालकदलले जहाजको बायाँ इन्जिनमात्रै बन्द गरेर दायाँ इन्जिन (पंखा) खुल्लै राखेर हतारहतार यात्रु ओराल्ने र बोर्डिङ गराउने गर्थे । टावरका एटीसीले भीएचएफ सेटको माध्यमबाट ककपिटमा बसिरहेका पाइलटलाई मात्रै होइन, जहाजबाट यात्रु ओराल्ने र राख्ने ग्राउन्डका कर्मचारीलाई पनि फटाफट गर हैं, नत्र जहाज उड्न नपाउला, भनी हतार गराइरहेका हुन्थे । त्यसताका एटीसीले यसो भन्नुको कारण उक्त विमानस्थलमा जहाजलाई उडान अवतरणमा निर्देश गर्ने लाइट, यन्त्र तथा उपकरण सहायता नहुनु मुख्य कारण थियो । काठमाडौंबाट आईएफआर (इन्स्ट्र्युमेन्ट फ्लाइट रुल्स,उपकरण) को सहायतामा उडेका विमान धनगढी पुग्दा भीएफआर (आँखाले हेरेर गर्ने उडान विधि) अपनाउँदै जहाज अवतरण गराउथे । यो विधिका लागि चालकदलले ककपिटबाट आँखाले हेरेर ५ किलोमिटर परसम्म कुनै वस्तु वा भूगोल अनिवार्य देखेको हुनुपर्छ । यदि भिजिबिलिटी ५ किलोमिटरभन्दा कम हुँदै गएमा एटीसीले पाइलटलाई जहाज उडान अवतरण अनुमति दिन मिल्दैन । धनगढी विमानस्थलमा त्यसबेला धावनमार्गको पुछारमा जहाजलाई अवतरणका क्रममा ओराल्न पथसूचक गराउने पापी लाइट (प्रिसिजन एप्रोच पाथ इन्डिकेटर) मात्रै थियो । अन्य एयरपोर्ट एप्रोच तथा रनवेल्याम्प धनगढीमा जडान गरिएका थिएनन् । मौसम बिग्रिँदा वा साँझ पर्दा धावनमार्ग उज्यालोविहीन हुन्थ्यो । उडान तथा यात्रु सुरक्षाका कारण अवतरण उडान सहज हुन्थेन । हिउँदमा शीतलहर चलेपछि ५ किलोमिटर भिजिबिलिटी नपुग्दा हप्तौं उडान रद्द गर्ने धनगढी विमानस्थल अहिले मुलुकका व्यस्त हवाई अड्डाको सूचीमा छ । अर्थात् ६४ वर्षअघि हवाई सेवासँग जोडिएको धनगढी विमानस्थल अहिले त्रिभुवन अन्तर्राष्ट्रिय विमानस्थल काठमाडौंले जस्तै रात्रि उडान गराउन सक्षम भइसकेको छ । विराटनगर, भैरहवा, नेपालगन्जजस्तै धनगढी विमानस्थल पनि अहिले व्यस्त आन्तरिक विमानस्थल हो । नेपालबाट भारत र त्यसउता मध्यपूर्वी मुलुकहरू जाने जहाजका लागि अन्तर्राष्ट्रिय हवाई रुट लिमा६२६ पनि यही विमानस्थलमाथि हुँदै जाने भएकाले अहिले १ सय ६० सिट क्षमताका एयरबस३२० र बोइङ७३७ हाराहारीका विमानलाई सेवा दिन सक्ने क्षेत्रीय विमानस्थल बनाउने योजना सुरु भएको छ । प्राधिकरणले चालु वर्ष धावनमार्ग विस्तारका लागि नीति तथा कार्यक्रममा समेटिसकेको छ । संघीय राजधानी काठमाडौंबाट सुदूरपश्चिम प्रदेशको राजधानी धनगढीमा अहिले दैनिक १६ वटासम्म सिधा उडान भइरहेका छन् । त्यहींबाट सातामा दुई दिन बाजुराको कोल्टी, अछामको साँफेबगर र बझाङको चैनपुरमा समिट एयरले १८ यात्रु क्षमताको लेट विमान उडाइरहेको छ । केही महिनाअघि बुद्धले पर्यटकीय सहर पोखराबाट सुरु गरेको धनगढी उडान अहिले स्थगन गरिएको छ ।प्रदेश राजधानी त्यसमाथि पहाड र तराईका समेत गरेर आठ जिल्लालाई हवाई मार्गबाट जोड्ने एकमात्र विमानस्थल भएकाले दैनिक न्यूनतम पनि ११ सय यात्रु ओहोरदोहोर गरिरहेका छन्, धनगढी विमानस्थल प्रमुख रामकृष्ण भट्ट भन्छन्, सिजनमा १२ सयसम्म यात्रुले सेवा पाउँदै आइरहेका छन् । अहिले काठमाडौंधनगढी श्री एयरलाइन्सको ७६ यात्रु क्षमताको बमबार्डिअर ड्यास क्यू४००, बुद्धले एटीआर७२ र सौर्य एयरलायन्सले ५० यात्रु क्षमताको बमबार्डिअर सीआरजे उडाइरहेका छन् । यी जहाजले न्यूनतम ५० मिनेटदेखि १ घण्टा १५ मिनेटको समयमा पश्चिमी सहर धनगढीलाई काठमाडौंसँग जोडेका छन् । अब मौसम बिग्रिहाले ५ किलोमिटर भिजिबिलिटी नभए पनि हुन्छ, विमानस्थल प्रमुख भट्टले भने, अहिले जहाजलाई अवतरणमा सटीक मार्गमा दिशा निर्देशक गर्ने आरएनपी (रिक्वायर्ड नेभिगेसन पर्फमेन्स) एप्रोच प्रणाली जडान गरिएको छ । स्याटलाइटको सहायतामा निर्भर रहने यो प्रणाली जहाजलाई अवतरणका लागि न्यूनतम १७ सय मिटर भिजिबिलिटी भए पुग्छ । धनगढीले सुदूरपश्चिमका नौवटै जिल्लालाई काठमाडौंसँग जोड्दै आएको छ । भिजिबिलिटी १७ सय मिटरभन्दा कम भएमात्रै विमानस्थलले उडान बन्द गर्छ । नत्र बिहान ६ देखि राति १२ बजेसम्म हवाई सेवा सञ्चालन भइरहेको छ । प्राधिकरणले ७ वर्षअघि गरेको अध्ययनअनुसार सुदूरपश्चिममा १० वटा विमानस्थल छन् । त्यहाँ तत्कालीन हवाई विभाग र प्राधिकरणको कम्तीमा ७ अर्ब लगानीमा विमानस्थलका टर्मिनल भवन र धावनमार्ग बनिसकेका छन् । तीमध्ये सबैभन्दा धेरै धनगढी विमानस्थलमा लगानी भएको छ । १० विमानस्थलमध्ये अछामको कमलबजार मात्रै उडान भएको छैन । बाँकी नौवटामा उडान भइसकेका छन् । तर, अहिले जहाज र यात्रु अभावले बझाङ, अछाम र बाजुरामा मात्रै उडान भइरहेका छन् । पहाडी जिल्लाबाट धनगढी, अनि धनगढीबाट काठमाडौंका लागि हुने उडान सुदूरपश्चिमेलीका लागि लाइफलाइन भएको भन्छन्, विमानस्थल प्रमुख भट्ट । सुदूरपश्चिममा आधुनिक सुविधायुक्त अस्पताल छैनन् । पहिले यहाँका बिरामीलाई आफन्तजनले भारु खोजेर उपचारका लागि दिल्ली वा बरेली पुर्याउनुपर्थ्यो । अहिले त्यो बाध्यता करिबकरिब अन्त्य भएको छ । म हरेक दिन कुनै न कुनै उडानमा बिरामी आउजाउ गरेको देखिरहन्छु । अर्थात् यहाँका मानिसहरूका लागि काठमाडौं उडान लाइफलाइन भइरहेको छ, उनले भने । प्रदेशका निवर्तमान पर्यटनमन्त्री मानबहादुर धामीका अनुसार वार्षिक १२१५ सय पर्यटक ओहोरदोहोर हुने सुदूरपश्चिममा २ सय ५० हाराहारी विदेशी पर्यटक हुने गरेका छन् । जो काठमाडौंबाट धनगढी हुँदै दार्चुलाको अपी हिमाल, बझाङको साइपाल, खप्तड र बाजुराको बडीमालिका र कञ्चनपुरको शुक्लाफाँटा राष्ट्रिय निकुञ्ज भ्रमण गर्छन् । त्यहाँका आन्तरिक पर्यटकलाई छाडेर बाहिरबाट आउने अधिकांश धनगढी विमानस्थल हुँदै पहाड उक्लिने र तराई सयर गर्छन् । हामी सुदूरपश्चिमलाई भर्जिनल्यान्ड भनेर प्रचार गरिरहेका छौं, उनले भने, तर, यहाँ पूर्वाधार र व्यवस्थापन कमजोर छ । अबको एकाध वर्षमा यी विषय पनि समाधान भइसक्नेछन् किनकि अहिले संघ, प्रदेश र स्थानीय सरकारले वार्षिक ५० करोड हाराहारी पर्यटन पूर्वाधार तथा व्यवस्थापनमा खर्च गरिरहेका छन् । त्यसैगरी नागरिक उड्डयन प्राधिकरणले चालु वर्ष सुदूरपश्चिममा विमानस्थल पूर्वाधारमा ३३ करोड खर्च गरिरहेको छ । प्राधिकरणको एरोड्रम इन्जिनियरिङ विभागका एक अधिकारीका अनुसार द्वन्द्वकालदेखि बन्द भएको दार्चुलामा ३ करोडको लागतमा ५ सय ९० मिटर लामो धावनमार्गमा ग्राभेल राखेर असार मसान्तसम्म सुधार्ने ठेक्का छ । प्राधिकरणले दोस्रो चरणमा त्यहाँ टर्मिनल भवन बनाउने जनाएको छ । ५ सय ९० मिटर लामो बैतडीको धावनमार्ग कालोपत्र भइसकेको छ । जहाज अभावले त्यहाँबाट धनगढीका लागि हुने उडान बन्द छ । शुक्लाफाँटा राष्ट्रिय निकुञ्जसँग जोडिएको महेन्द्रनगर विमानस्थललाई प्राधिकरणले त्यहाँको स्थानीय सरकार (भीमदत्त र दोधार चाँदनी नगर) सँग लागत साझेदारीमा स्तरोन्नति गर्दै छ । ४८ करोड लागतमा भइरहेको सुधार कार्यमा ८ सय ८४ मिटर धावनमार्गको लम्बाइ दोब्बर बनाई ७२ यात्रु क्षमताको एटीआर विमान अवतरण हुने बनाइँदै छ ।उता कर्णालीको हुम्लासँग जोडिएको बाजुराको कोल्टी विमानस्थलको ५ सय २० मिटर लामो धावनमार्ग कालोपत्र भइसकेको छ । त्यहाँ प्राधिकरणले करिब ८ करोड खर्च गरेर यात्रुका लागि टर्मिनल भवन पनि नयाँ बनाएको छ । बझाङको ६ सय ३० मिटर लामो धावनमार्ग पनि कालोपत्र गरिसकेको प्राधिकरणले डोटीमा करिब ५ करोड बजेट छुट्याई नयाँ टर्मिनल भवन बनाइरहेको छ । त्यसैगरी झन्डै २० करोड खर्च गरेर साँफेबगरमा ५ सय ५० मिटर लामो धावनमार्ग कालोपत्र, नयाँ टावर र टर्मिनल भवन सञ्चालनमा आइसकेको छ । त्यस्तै पूर्वी अछामको कमलबजार विमानस्थलको घाँसे धावनमार्गलाई जोगाउन अहिले करिब १ करोड रुपैयाँमा तारबारको काम हुँदै छ । अहिले कुनै पनि सुधारको काम नभएको टीकापुर विमानस्थल मात्रै हो । सुदूरलाई मुलुकका अन्य प्रदेशसँग जोड्न टीकापुर र बर्दिया सिमानामा जापानी प्राविधिकहरूले सिंगल खम्बामा केबल जोडेर निर्माण गरिदिएको कर्णाली नदीको पुल पछिल्ला वर्ष आन्तरिक पर्यटकका लागि आकर्षक गन्तव्य भइरहेको छ । दिनको ७ सय जनासम्म आन्तरिक पर्यटक कर्णाली चिसापानीमा आउँछन्, लम्कीस्थित इलाका प्रहरी कार्यालयका प्रमुख प्रहरी निरीक्षक शंकर खड्काले भने, अचेल चिसापानी पुलमा सबैभन्दा धेरै टिकटक बनाउनेहरू झुम्मिन्छन् । एकदुई पटक टिकटकप्रेमीले पुलबाट नदीमा फाल हानेपछि भने प्रहरीले निगरानी बढाउनुपरेको छ । खड्काका अनुसार तिब्बतको ताक्लाकोट जोड्ने सेती लोकमार्ग छेउमा पर्ने कर्णाली पुलमा टिकटक बनाउनेबाहेक माछा खाने, बर्दिया निकुञ्ज घुम्ने, राजकाडामा पदयात्रामा जानेहरू दिनहुँ बढेका छन् । कर्णाली पुलसम्मको यात्रा गर्नेहरूमा अधिकांश कञ्चनपुर, कैलाली, बर्दिया र दाङका स्थानीय छन् । प्रदेश पर्यटन मन्त्रालयका अनुसार, चिसापनी पुलबाहेक सुदूरपश्चिमका पहाडी जिल्लाका पर्यटकीय गन्तव्यहरू खप्तड, बडीमालिका, अपी, साइपाल हिमालका आधार शिविरसम्मको पदयात्रामा आकर्षण देखिन्छ ।खप्तड नजिकै सडक पुग्यो । अब ३ घण्टाको हिँडाइमा खप्तडकै केन्द्रभागमा पुग्न सकिन्छ, निवर्तमान पर्यटनमन्त्री धामीले भने, खप्तड अब बाह्रै महिना चल्ने गन्तव्य भएको छ । दैनिक १५१६ जनालाई सेवा दिने गेस्टहाउस छ । अत्यधिक सुविधा भएको अर्को गन्तव्यमा शुक्लाफाँटा हो भने पूर्वाधार नभएको खाना र बास बस्न अझै समस्या भएको बडीमालिका हो । यहाँ पनि अबको केही वर्षमै पर्यटकलाई सजिलो बनाउने हाम्रो तयारी छ । धनगढी र महेन्द्रनगरमा रहेका व्यवसायीको अबको नजर तिब्बतको ताक्लाकोटतर्फ मोडिएको छ । किनभने नजिकैको भारतको राजधानी दिल्ली र त्यसबाट नेपालगन्जबाट हुम्ला हुँदै मानसरोवर जाने तीर्थयात्रीलाई उनीहरू भनिरहेका छन् छोटो बाटो त्यो होइन गढीबाटै हो ।"
हात्तीले बनाएको रनवे,"दुई दिनसम्म पालैपालो शुक्लाफाँटा र बर्दियाबाट ल्याइएका हात्ती हिँडाएर विमानस्थलको धावनमार्ग सम्याउने काम भयो, जगुवा रानाले ६५ वर्षअघिको सम्झना गर्दै भने, स्व राजा महेन्द्रको सवारी हुने भएपछि पहिलो पटक धनगढीमा एयरपोर्ट निर्माण भएको हो । ठ्याक्कै तिथिमिति उनलाई सम्झना छैन, आफ्नो उमेरको हिसाब लगाउँदै बताएअनुसार त्यतिबेला उनी १८ वर्षका थिए । २०१४ साल चैतमा हुनुपर्छ, पहिलो पटक विमान धनगढीमा अवतरण भएको हो, उनले भने, स्व डिल्लीराज भण्डारीको ३६ बिघा जमिनमा त्यो एयरपोर्ट बनेको हो ।जगुवा रानामात्र होइन, धनगढीमा पहिलो पटक जहाज आएको देख्ने केही मात्रै छन् । उनीहरूका अनुसार विमानस्थल बनाउने कुनै साधन धनगढीमा थिएन । खेती भइरहेको जग्गामा ढुंगाले पाटेर माटोमाथि गिट्टी बिछ्याइएको थियो । त्यतिबेला ढुंगा र माटो दबाउने रोलर थिएन । दुई सिफ्टमा रातदिन धावन मार्गमा हात्ती हिँड्न लगाएर रोलरको काम लिइएको थियो, धर्मसिंह रोकायाले भने, टाढाटाढाबाट हात्तीका बथान हेर्न र जहाज बस्ने ठाउँ हेर्न सर्वसाधारण आउने गर्थे । हामी भुराभुरी थियौं, रहर मान्दै हात्तीको पछिपछि हामी पनि दगुर्ने गर्थ्यौं । विमानस्थल बनेपछि पहिलो पटक विमान आउँदा सयौं मान्छे धनगढी आइपुगेको उनले सम्झे । राजा पनि देख्न पाइने र जहाज पनि हेर्न पाइने भनेर राँगा, गोरु गाडादेखि सयौं मान्छे टाढाटाढाबाट पैदल आएका थिए, उनले भने ।कांग्रेस नेता तथा विमानस्थलका लागि जग्गा उपलब्ध गराउने परिवारका सुनीलकुमार भण्डारी भन्छन् सुदूरपश्चिमलाई बाँकी देशसँग जोड्ने यो विमानस्थल बनेपछि मात्र यस क्षेत्रमा बाहिरबाट मानिसहरू आउनेजाने क्रम सुरु भएको हो । विमानस्थल बन्नुअघि यस क्षेत्रका बासिन्दाका लागि काठमाडौं धेरै टाढा थियो । भारतको लखनउ र दिल्लीनजिक हुन्थ्यो हाम्रा लागि, भण्डारीले भने, विमानस्थल बनेपछि मात्र सिधा काठमाडौंसँग सर्वसाधारणको सम्बन्ध र सम्पर्क सुरु भएको हो ।सरकारले जग्गा अधिग्रहण गरे पनि जमिनदार डिल्लीराज भण्डारीले त्यसबापत राज्यले अन्यत्र दिएको जग्गा लिएनन् । उनले दान दिएको जग्गाको मूल्य लिनु हुँदैन भन्दै मुआब्जा नलिएको उनका नाति क्षितिज भण्डारी बताउँछन् । सुदूरलाई बाँकी नेपालसँग जोड्ने यो एयरपोर्ट नै पहिलो भौतिक पूर्वाधारका रूपमा स्थापना भएको मानिन्छ । यसभन्दा अघि सुदूरपश्चिम भौतिक रूपमा बाँकी नेपालसँग जोडिएको थिएन । स्व राजा महेन्द्र चढेर आएको ४८ सिटको डकोटा विमान पछिसम्म पनि सुदूरपश्चिमको कैलालीकञ्चनपुर र बझाङमा खाद्यान्न र यात्रु बोक्ने एकमात्र साधन थियो । प्रचुर विकासका सम्भावना देखेर राजा महेन्द्रले निर्माण गर्न लगाएको यो विमानस्थल अहिले ६५ वर्षपछि धेरै आरोह अवरोह पार गर्दै गेटामा क्षेत्रीय विमानस्थलका रूपमा विकसित भएको छ । अहिले पनि नियमित रूपमा हवाई सेवा दिइरहेको सुदूरपश्चिमको यो एकमात्र विमानस्थल हो । डडेलधुरा छोडेर सुदूरका सबै जिल्लामा विमानस्थल छन् । तर कुनै पनि विमानस्थलमा नियमित हवाई सेवा छैन । पछिल्लो समय बैतडीको पाटन र बझाङमा हवाई सेवा सञ्चालनमा छ तर नियमित भने हुन सकेको छैन । अञ्चल राजधानी हँॅुदै प्रदेशको राजधानी बनेको धनगढी अहिले पश्चिम नेपालको प्रमुख व्यापारिक सहर बन्ने क्रममा छ । गेटामा रहेको विमानस्थलको स्तरोन्नतिका लागि यस क्षेत्रका अगुवाहरूले राज्यसँग ठूलो लडाइँ लडे । देशमा माओवादी द्वन्द्व सुरु भएपछि एक दशकसम्म यो विमानस्थल बन्द रह्यो । सुदूरपश्चिम विकासका अभियन्ता तथा धनगढी उपमहानगरका प्रमुख गोपाल हमाल कैलाली उद्योग वाणिज्य संघको अध्यक्ष भएपछि विमानस्थलको स्तरोन्नतिका लागि राज्यलाई दबाब दिन एक रुपैयाँ चन्दा अभियानसमेत चलाए ।लामो संघर्षपछि यो विमानस्थलको स्तरोन्नति भएको हो । पटकपटक यसका लागि आन्दोलन, हडतालदेखि बन्दसम्मका कार्यक्रम भएका थिए । यो विमानस्थलसँग अहिले ८३ बिघा जग्गा रहेको छ । विमानस्थलका प्रमुख भट्टले थप स्तरोन्नतिका लागि आवश्यक प्रक्रिया सुरु भइसकेको बताउँछन् । उनका अनुसार प्राधिकरणले त्यसका लागि एक अर्ब बजेट पनि छुट्याइसकेको छ ।सुदूरपश्चिमलाई राजधानीसँग जोड्ने एकमात्र विमानस्थल भए पनि भौतिक संसाधन र कर्मचारीको जहिले पनि अभाव नै रहेको छ । क्षेत्रीयस्तरको यति ठूलो विमानस्थलमा १४ जना सेवा प्रदायक कर्मचारी र १४ जना अन्य कर्मचारी मात्र छन् । काम चलेको छ तर यो पर्याप्त जनशक्ति होइन, विमानस्थल प्रमुख भट्टले भने, धेरै सुधारका काम भइरहेका छन् । जनशक्ति पनि सम्भवतः थपिँदै जाने आशा गरेका छौं । यो विमानस्थल विस्तार गर्दै लैजानु मुलुककै लागि आवश्यक छ ।आर्थिक महाशक्तिका रूपमा विकसित हुँदै गएको छिमेकी भारतको राजधानी दिल्लीबाट धेरै नजिक रहेको यो विमानस्थल अन्तर्राष्ट्रियस्तरको बन्न सके सुदूरपश्चिम प्रदेशमा विकासका सम्भावना बढ्नेछन्, नेपालभारत क्रस बोर्डर व्यापारका विषयमा विद्यावारिधि गरिरहेका राजेश सेठी भन्छन्, राज्यको इच्छा शक्ति भयो भने सामान्य प्रयासले पनि यो विमानस्थल अन्तर्राष्ट्रियस्तरको बन्न समय लाग्दैन । धेरै पूर्वाधारहरू तयार भइसकेका छन् ।"
स्वास्थ्यका सुधारोन्मुख सूचक,"नेपालीहरूको अपेक्षित आयु ७१२ वर्षमा उक्लिएको वर्ष दिन नपुग्दै बाजुराको मुक्तिकोट गाउँकी २८ वर्षीया शान्ति विकले बालखा छोरो गुमाइन् । पेटभर पोसिलो खुवाउन नसकेरै चार वर्षको सन्तान गुमाएकी उनी स्वयम् कडा कुपोषणसित लड्दै छिन् । पछिल्लो एक वर्षमा शान्तिसहित यस गाउँका पाँच आमाको काख रित्तिएको स्थानीय आधारभूत स्वास्थ्य केन्द्रकी अनमी मालती बमले जनाइन् । पाँच वर्ष नपुग्दै पाँचै बालबालिकाले कुपोषणसँग हारे । यी त हामीलाई जानकारीमा आएका मात्रै हुन्, यता घरैपिच्छे कुपोषित मान्छे छन्, अनमी बमले सुनाइन्, बस्ती एकदम विकट छ, अस्ति बाढी गएपछि हिँडेर जान कठिन छ, हाम्रो सम्पर्कमा नभएका पनि बितेका हुन सक्छन् ।सरकार र युनिसेफले सहकार्य गरेको बहुसूचक क्लस्टर सर्वेक्षण२०१९ अनुसार सुदूरपश्चिममा प्रतिएक हजार जीवित जन्ममध्ये ३९ बालबालिकाले पाँचौं जन्म दिवस मनाउन नपाउँदै मृत्यु बेहोरिरहेका छन् । छ वर्षअघिको नेपाल जनसांख्यिक तथा स्वास्थ्य सर्वेक्षणमा पाँच वर्षमुनिको बालमृत्युदर ६९ जना थियो । उल्लिखित बहुसूचक क्लस्टर सर्वेक्षणसम्म आइपुग्दा सुदूरपश्चिमको बालमृत्युदर सुधारोन्मुख भए पनि राष्ट्रिय औसत दरभन्दा ११ जनाले उच्च छ । यसकारण स्वास्थ्य केन्द्रकी अनमीले अरू बालबालिकाले समेत खान नपाएर ज्यान गुमाएका हुन सक्ने आकलन गरेकी हुन् । दस महिनाअघि कान्तिपुर संवाददाताले मुक्तिकोटको भयावह कुपोषण स्थितिबारे स्थलगत रिपोर्टिङ सार्वजनिक गरेपछि वास्तविकता अध्ययन गर्न स्वास्थ्यकर्मीको टोली त्यहाँ पुगेको थियो । अध्ययन टोलीले दलित समुदायको बसोबास रहेको मुक्तिकोटमा पाँच वर्षमुनिका ६१ जना बालबालिका, १० वर्षभन्दा माथिका १ सय ९६ जना महिला कुपोषित रहेको र अध्ययनमा सहभागी प्रजनन उमेरका ६० जना आमाले मात्रै ०७८ चैतसम्म १ सय ११ जना सन्तान गुमाइसकेको पत्ता लगाएको थियो । अपेक्षित आयु बढेको खुसीयालीबीचमा आङ सिरिङ्ग पार्ने मुक्तिकोटको यो विवरणले जोकसैलाई झस्काउँछ, सुदूरपश्चिमको स्वास्थ्यस्तरलाई छर्लंग पार्छ । अध्ययनले विकट तथा ग्रामीण भेगमा व्याप्त कुपोषणसँगै सहरी क्षेत्रमा नसर्ने रोग र सबै जिल्लामा मानसिक स्वास्थ्य समस्या चुनौतीपूर्ण बन्दै गएको डोटीस्थित सुदूरपश्चिम स्वास्थ्य निर्देशनालयका निर्देशक डा जगदीश जोशीले बताए । कैलाली र कञ्चनपुरबाहेक अरू सात जिल्ला भौगोलिक कठिनाइ भएको पहाडी र हिमाली भेगमा पर्छन् । गरिब, विपन्न, अल्पसंख्यक, सीमान्तकृतको जनसंख्या उच्च छ । उनीहरू ६ महिना खेतीपाती गरेर, ६ महिना भारतमा ज्यालामजदुरी, चौकीदारीलगायत कठोर परिश्रम गर्न जान्छन् । उल्लेख्य संख्यामा पुरुष परदेशिने हुँदा घरव्यवहार तथा बल पर्ने काम महिला र बालबालिकाको काँधमा आइपर्छ । बालविवाह, सानैमा आमा बन्ने समस्या कायमै हुँदा कामको बोझ थपिएपछि पाठेघर खस्नेजस्ता रोगले महिला ग्रस्त छन् । भारत पुग्नेले घरखर्चसहित परदेशमा असुरक्षित यौन सम्पर्कपछि परिवारमा एचआईभी एड्सजस्ता यौनजन्य रोगसमेत ल्याउँछन् । स्थानीयस्तरमा बम्बई रोग भनिने एचआईभी संक्रमण र परिवारमा त्यसको विस्तारले महिला नै प्रताडित छन् । जनगणना ०७८ को प्रारम्भिक नतिजाअनुसार लैंगिक अनुपातलाई हेर्ने हो भने यस प्रदेशमा महिलाको जनसंख्या पुरुषको भन्दा १ लाख ३५ हजार २ सय ७६ जनाले बढी छ । उनीहरूको आर्थिक, सामाजिक स्तर भने दर्दनाक छ । नेपालको कुल गार्हस्थ्य उत्पादनमा योगदानसम्बन्धी अध्ययन प्रतिवेदन ०७९ ले सातै प्रदेशको तुलनामा सुदूरपश्चिममा काम गर्न योग्य जनसंख्यामा महिलाको हिस्सा सबैभन्दा न्यून (९०८ प्रतिशत) रहेको देखाउँछ । यसो हुनु भनेको महिलाको आर्थिक सशक्तीकरण तथा निर्णय क्षमता कमजोरै रहनु हो । र, स्वास्थ्य सेवाको पहुँचमा बाधा पुग्नु नै हो । आहारविहारमै मुख्य ध्यान दिन सके धेरै रोगबाट बच्न सकिने जनस्वास्थ्यविद् सुझाउँछन् । यी सुझावका अगाडि यहाँको गरिबी, अशिक्षा, बेरोजगारी, वञ्चितीकरण, वातावरणीय प्रतिकूलता, महिनावारी, छुवाछूत र लैंगिक विभेदजस्ता कुरीति, कुप्रथा पर्खाल बनिदिन्छन् । भौगोलिक विकटताले पनि बाधक नै बनेको छ । महिनावारी, गर्भवती र सुत्केरी महिलालाई थप पोषण चाहिने बेला छाउपडी मान्यताले गर्दा साँघुरो, चिसो ठाउँमा बस्न बाध्य पारिन्छ । दूध, दही, घिउ, माछामासु खान दिइन्न । परिवारको मायाममता पाउनुपर्ने बेला छोइछिटो गरिन्छ । डेढ वर्षअघि अछाममा २ सय २१ किशोरीबीच गरिएको सर्वेक्षणले अधिकांश किशोरी (८४ प्रतिशत) ले महिनावारीमा छाउपडी अभ्यास गर्ने गरेको देखाएको छ । पछिल्लो मानव विकास सूचकांक२०२० प्रतिवेदनअनुसार देशको समग्र विकास मान ०५८७ हुँदा सुदूरपश्चिमको ०५४७ छ । लैंगिक असमानता राष्ट्रिय सूचकको मानभन्दा ००४३ अंकले बढी छ । २५३ प्रतिशत सुदूरपश्चिमेली बहुआयामिक गरिबीसँग गुज्रिरहेका छन् । दुई छाक टार्न धौधौ परिरहेको परिवारले मुटुरोग, किड्नी फेल हुने र बाथ रोगको महँगो उपचार गर्ने क्षमता राख्दैनन् । यस प्रदेशको प्रथम पञ्चवर्षीय योजना (०७८७९०८२८३) मा अभिलेख भएअनुसार स्वास्थ्य बिमामा आबद्ध जनसंख्या १४ प्रतिशत मात्रै छ । सार्वजनिक, निजी एवं सामुदायिक गरी प्रदेशभर ३२ अस्पताल भए पनि रोगअनुसारको अत्याधुनिक चिकित्सा पद्धति सुहाउँदो स्वास्थ्य सेवा प्रदान गर्ने विशिष्टीकृत अस्पतालको अभाव छ । पर्याप्त हिउँ नपर्ने, समयमा वर्षात् नहुने, लामो समय खडेरीलगायतका प्रकोपले सुदूरपश्चिमका पहाड आक्रान्त छन् । फलस्वरूप कृषि उत्पादनमा गिरावट आउने हुँदा खाद्य असुरक्षा बढेको छ । गरिब र विपन्न झन् गरिबीतर्फ धकेलिँदै छन् । यहाँका मानिस खानकै धौधौले अकालमै मर्दै छन्, जटिल रोगहरूसँग संघर्षरत छन् । अझ कोरोना महामारीले स्वास्थ्य, आर्थिक, सामाजिक जीवनलाई नै धकेलेको छ । प्रहरी अभिलेखअनुसार सुदूरपश्चिममा आत्महत्याको ग्राफ बर्सेनि बढिरहेको छ । दुई वर्षअघि नेपाल स्वास्थ्य अनुसन्धान परिषद्ले गरेको राष्ट्रिय मानसिक स्वास्थ्य सर्भेक्षणले १८ वर्ष वा त्यसभन्दा माथिका ९५ प्रतिशत सुदूरपश्चिमेलीले जीवनभरमा कुनै न कुनै प्रकृतिको मानसिक विकार महसुस गर्छन् । मनोसामाजिक परामर्शकर्ताको भनाइमा आर्थिक अभाव, बदलिँदो जीवनशैलीअनुसार निर्णय प्रक्रियामा व्यक्तिगत स्वतन्त्रता नपाउँदा, पारिवारिक र सामाजिक इज्जतको बोझ उठाउनुपर्दा मानसिक पीडा सहन नसकेर आत्महत्या रोजिरहेका छन् । पुरुषको संख्या अझ धेरै छ । पछिल्ला वर्षमा वैवाहिक जीवनमा मतभिन्नता आएपछि जोडीहरूले कानुनी रूपमै सम्बन्ध विच्छेद गरेर आफ्नो स्वतन्त्र जीवन जिउन थालेका छन् । तर सुदूरपश्चिमका समाज यसरी खुल्न सकेका छैनन् । समाजका अगाडि अभिभावकको इज्जत धान्न खटपट वैवाहिक सम्बन्धलाई जोगाइराख्नुपरेको पनि छ । यसको असरले मानसिक स्वास्थ्य जटिल बन्दै छ । सुदूरपश्चिम स्वास्थ्य निर्देशनालयको हालैको वार्षिक समीक्षाले सबै जिल्लामा उच्च आत्महत्या दर, नसर्ने रोगहरूको बढ्दो प्रवृत्ति, पहाडी र हिमाली जिल्लाहरूमा खोप आपूर्तिमा समस्या, आमाहरूलाई स्वास्थ्यकर्मीको कमजोर परामर्श, स्वयम् स्वास्थ्यकर्मीलाई तालिम अपर्याप्त, जन्म तथा मातृ मृत्युदर, स्वास्थ्य पूर्वाधार र स्वास्थ्य जनशक्ति अपर्याप्त, बर्थिङ सेन्टरहरूमा आवश्यक उपकरण उपलब्ध नहुनुलगायत १९ वटा प्रमुख समस्या र चुनौती औंल्याएको छ । पहिले यहाँका मानिसले उपचार पाउन भारत पुग्नुपर्थ्यो, अहिले तुलनात्मक रूपमा केही स्वास्थ्य संरचना र विशेषज्ञ जिल्लास्थित अस्पतालमा पुगेका छन् तर ती पर्याप्त छैनन् । गत असारमा बाजुराको मुक्तिकोट गाउँसहित स्वामिकार्तिक खापर गाउँपालिकामा ६ महिनादेखि २३ महिनासम्मका कुपोषणग्रस्त बालबालिका, स्तनपान गराइरहेका र गर्भवती महिलालाई आपत्कालीन पोषण कार्यक्रम लागू गरिएको थियो । यद्यपि कुपोषण हुने र मर्ने क्रम रोकिएको छैन । पाँचछ महिनासम्म लिटोपिठो खुवाएको थियो, मेरो घरछेउका बच्चा पनि हृष्टपुष्ट भइसकेका थिए, खानाको निरन्तरता नभएपछि फेरि उस्तै भइहाल्ने भो, कि त ती बच्चाहरूलाई जीवनभर खुवाउन सकेको भए एउटा पुस्ता कट्थ्यो, मुक्तिकोटका स्थानीय अगुवा बलबहादुर विक भन्छन्, यो गाउँमा सहयोग नआउने होइनन्, केही समयका लागि आउँछन्, जीवनपर्यन्त सहायता र लगानी चाहिएको छ, भूगोल असाध्यै कठिन छ, किनेर खान्छु भन्दा बजार निकै टाढा छ, उत्पादन गर्न सिँचाइ छैन । स्थानीयलाई राहत बाँडेर परनिर्भर बनाउनेभन्दा आफैं उत्पादन गरेर आत्मनिर्भर बनाएर गुणस्तरीय जीवन जिउन सक्ने बनाउनुपर्ने उनको भनाइ छ । न्यून मानव विकास सूचकांक, गरिबी, न्यून साक्षरता दर र न्यून सामाजिकआर्थिक स्थितिमा गुज्रिरहेका सुदूरवासीको स्वास्थ्य सेवामा क्रयशक्ति कमजोर छ । राज्यको नेतृत्वमा सुदूरको प्रतिनिधित्व हुँदै आए पनि सामाजिक विकासमा यथार्थ महसुस हुने गरी सम्बोधन गर्न नसक्नु प्रमुख कमजोरी हो । जस्तो, प्रदेश सरकारको चालु आर्थिक वर्षका लागि कुल बजेट ३६ अर्ब ७४ करोड विनियोजन हुँदा स्वास्थ्य क्षेत्रलाई १ अर्ब ६ करोड (२८८ प्रतिशत) मात्रै छ । विश्व स्वास्थ्य संगठनले क्षेत्रगत बजेट बाँडफाँट गर्दा स्वास्थ्यमा १० प्रतिशत हुनुपर्छ भन्छ । तर हाम्रोमा स्वास्थ्यमा राज्यको लगानी नै कम छ, संरचनाहरू बन्नुपर्यो, जनशक्ति पर्याप्त पुर्याउनुपर्यो, ३० वर्षअघिकै संरचनाले अहिलेको जनसंख्याको अनुपातलाई स्वास्थ्य सेवा पुर्याउन गाह्रो छ, निर्देशक जोशी राज्यसँग अनुरोध गर्छन्, प्रदेशको स्वास्थ्यमा सुधार गर्नुपर्ने धेरै छ, काम गर्न तीन तह सरकारबीच तालमेल भइरहेको छैन, यसकारण स्वास्थ्यमा जति सुधार आउनुपर्ने हो, पछि पो धकेलिने हो कि भन्ने डर छ ।"
माया नमारे मेरा शिरफूल,"आरजे राजको चर्चित गीत शिरफूल को अर्को संस्करणलाई अहिले युट्युबमा श्रोतादर्शकले मन पराइरहेका छन् । कैले माया नमारे मेरा शिरफूल यसपटक रेखा जोशीको स्वरमा आएको गीतले नेपाली र सुदूरपश्चिमको भाषालाई जोडेको छ । मुलुक भाषा, संस्कृतिमा कति समृद्ध छ भन्ने यसरी गीतले जोड्दा आभास गराउँछ । यस्तै छ, केही अघि चक्र बमले ल्याएको ओई काजल गीत । युवा कलाकारहरू पश्चिमेली भाकालाई विभिन्न भाषासँग जोडेर प्रयोग गरिरहेका छन् । यसले नयाँ पुस्तालाई मुलुकको भाषिक विविधताबारे आकर्षित गरिरहेको छ । कुनैबेला देउडा खेलनाचमा मात्र सीमित थियो । नाच्ने भीडमा पुरानै अनुहार दोहोरिन्थे । तर, पछिल्लो समय देउडामा रमाउने युवा जमात् बढेको छ । हालै युट्युबमा सार्वजनिक भएको मेरी इजु ज्वलन्त उदाहरण हो । छोटो समयमा अत्यधिक भ्युज प्राप्त यस गीतमाथि बनाइएका टिकटक भिडियोले पनि सुदूरपश्चिमको मौलिक भाका, शब्द अनि संगीतले दर्शकको मन जितेको साबित गर्छ । देउडा गीतलाई मूलधारसम्म ल्याउनमा जेआर भट्टहरूले पुर्याएको योगदानको उदाहरण पनि हो मेरी इजु । मेरी इजुमा उनले डोटेली भाषाको र्याप पनि मिसाएका छन् । पराई घरमा गएकी छोरीको पीडा गीतलाई दर्शकले रुचाएको उनको बुझाइ छ । एक सातामै २ लाखभन्दा बढीले यो गीतमाथि टिकटक भिडियो बनाइदिनुभएको छ । युट्युबमा पनि ७ लाखभन्दा बढीले हेरिदिनुभएको छ, उनले भने, पहिलेपहिले देउडालाई खेलमै सीमित गरिएको थियो । तर, युवाहरूले देउडा गाउँदा युवा दर्शकले रुचाइदिँदा रहेछन् । २०७६ मा सुदूरपश्चिमका ९ जिल्लामा खेलाइएको देउडामा महाकाली साहित्य संगमबाट वर्ष उत्कृष्ट देउडियाको अवार्डसमेत जितेका जेआरले संस्कृतिमा योगदान पुर्याइरहेका छन् । सुदूरपश्चिमको मौलिक भाका अहिले देशव्यापी बनेको छ । अहिलेसम्मकै धेरै भ्युज प्राप्त गर्ने देउडा गीत बनेको छ यो, २२ वर्षीय जेआरले भने । सुरुवाती दिनमा युवा गायक चक्र बमले पनि सुदूरपश्चिमेली भाकालाई नयाँ शैलीमा प्रस्तुत गर्दा विभिन्न आरोप सहनुपरेको थियो । एउटै शैलीका गीतमा दर्शकको चासो घट्दै गएको देखेपछि उनले सुदूरका भाका र लवजलाई नयाँ शैलीमा प्रस्तुत गरे । उस्तै लेखन, गाउने शैली, भिडियो पनि एउटै किसिमका गीतहरूका दर्शक नयाँ स्वाद खोजिरहेका थिए । त्यसैले मैले नयाँ तरिकाले ल्याएँ, धेरैले मन पराइदिए, उनले भने । कर्णालीतिर झुमाइदे बोलको गीतलाई ईडीएम (इलेक्ट्रोनिक डान्स म्युजिक) शैलीमा बनाउँदा उनलाई डोटेली भाका बिगारेको आरोप लाग्यो । तर, त्यहीबीच पनि उनले युवा दर्शकको माया र साथ पाए । चक्रले आफ्नो करिअर नै देउडा गीतबाट सुरु गरेका हुन् । दर्जन मौलिक देउडा गरिसकेपछि उनलाई लाग्यो,देउडालाई फरक शैलीमा प्रस्तुत गर्न नसके धेरै दर्शकमा पुग्न सकिन्न । त्यसपछि सुरुवातमा मैले गरेको १११२ वटा गीत दर्शकले सुनिदिएनन् । तर, अहिले प्रयोगात्मक कामहरू गर्दै जाँदा दर्शकले त्यही पुरानो भाकालाई पनि मन पराइदिनुभएको छ, उनी भन्छन् । चक्रका पश्चिमेली चेलो, डोटीको बैकान, पहाडी गीत, खेल मेरी दर्कादरी, नौगेडी लगायतका थुप्रै गीतमा नयाँ शैली छ । अब त उनले चाहेर पनि नेपाली भाषाको मात्र गीत गर्न सक्दैनन् । गरिहाले दर्शक सोध्छन् पश्चिमको भाका गीत खोइ ? अछामी बड्डोको उपनाम पाएका लालबहादुर धामीले गीतहरूलाई सुदूरपश्चिममै छायांकन गर्दै आएका छन् । मौलिक देउडामा २०५५ देखि नै लागेका उनले सुदूरको बाहेकका गीत गरेका छैनन् । २५ वर्षदेखि मौलिक देउडा गर्दै आइरहे । नयाँ पुस्ताले गर्दै आएका देउडालाई उनी फ्युजनका रूपमा व्याख्या गर्छन् । देउडा भन्ने शब्दको प्रयोग गरेर विकृति गर्नेहरू पनि छन् । देउडा भनेको छुट्टै शब्द हो । तर, देउडालाई पनि अलि फ्युजन गरेर सबैले सुन्ने खालका गीतहरू युवा पुस्ताले गरिरहेको देख्छु । देउडा भन्ने शब्दको प्रयोग गरेर संस्कृति बिगार्नेहरू पनि छन् । यो फ्युजन गीतको फाइदा पनि छ, बेफाइदा पनि देखेको छु,उनले भने, केटाकेटीले पनि देउडा खेलेको देख्दा खुसी लाग्छ । २०७२ मा ल्याएको अछामी बड्डोले उनलाई नयाँ परिचय थपिदिएको हो । ठट्यौलो शैलीको यो गीतले देउडा भाकामा नयाँ आयामकै काम गरेको छ । गीतमा निराशाका भाव आइरहेका बेलामा अछामी बड्डो चर्चामा आयो । अछामी बड्डो महेन्द्रनगरको रेडियो कञ्चनपुरको भुटन भाटन कार्यक्रमले जन्माइदिएको हो । २०७१ तिर उनी उक्त कार्यक्रममा अछामी बड्डो चरित्रमार्फत हास्यव्यंग्य प्रस्तुत गर्थे । त्यही चरित्रलाई लिएर उनले गीत ल्याए । उनको गीतमा अहिले प्रत्येक मेला महोत्सवमा देउडा खेलाइन्छ । रेडियो कञ्चनपुरबाटै चर्चित देउडा गायिका रेखा जोशी पनि उदाएकी हुन् । २०७१ मा घुटुक्क बाडुली लाग्या बाट उनले सांगीतिक करिअर सुरु गरिन् । घरपरिवार र आफन्तले उनको गायनको तारिफ गरिरहे । लोक झन्कार भन्ने रेडियो कार्यक्रममा अरूका टुक्रा गीत गाउन थालेकी थिइन्, पहिलो गीत अफर आइहाल्यो । घुटुक्क बाडुली लाग्यापछि सुदूरका भाकामा गाउने अफर गर्नेहरू बढे । करिब हजार वटा देउडा गाइसकेकी रेखालाई अहिले गायनका व्यावसायिक अफर आइरहन्छ । तर, देउडाले नै चिनाइदिएका कारण उनी देउडा गाउनमै रमाउँछिन् । उनको स्वर पनि देउडासँग मिल्छ । अन्य गीत रहर र बाँच्ने आधारका रूपमा गाए पनि रेखाले देउडालाई आफ्नो विधा बनाएकी छन् । समयको मागअनुसार युवा पुस्ताले देउडामा फरक शैलीहरू अपनाएको रेखा बताउँछिन् । पहिलाका गीतहरू टिपिकल हुन्थे । अब दर्शकले नयाँपन खोज्छन् । जसरी पुस्ता हस्तान्तरण हुन्छ, संगीत क्षेत्रमा पनि परिवर्तन ल्याइदिएको छ । यो समयको माग हो । अपाच्य खालका गीतहरू चाहिँ निकाल्न हुँदैन, उनले भनिन्, अहिले प्रविधिले गर्दा श्रोता बढिरहेका छन् । घाँटीमा समस्या देखिएपछि भोकल रेस्टमा बसेकी रेखा सर्जकहरूलाई मौलिक देउडा लेख्न सल्लाह दिन्छिन् । पुराना सर्जकहरूले मौलिकता जोगाउने गीतहरू गरिरहनुभएको छ । तर, अहिलेको पुस्ताले देउडालाई खासै बुझेका छैनन्, उनले भनिन्, छिटो चर्चा पाउन र स्टेज पाउनका लागि आफ्नो ढंगले गीतहरू प्रस्तुत गरिरहेका छन् । हामी पनि जसले जे दियो त्यही गाइरहेका छौं । सर्जकहरू अलि जिम्मेवार भएर राम्रो रचना लेखिदिए हामीले त्यस्तो गीत गाउन पाउँथ्यौं ।"
