शीर्षक,विवरण
सुरक्षाविहीन सरकारी वेबसाइट,"सूचना प्रविधिविज्ञ राणा पनि आपत्कालीन अवस्थाका लागि भनेर बनाइने कम्प्युटर इमर्जेन्सी रेस्पन्स टिम (सर्ट) को क्षमतामा प्रश्न गर्छन् । हाम्रा संयन्त्रहरू कमजोर भएको र बेलाबखत आउने यस्ता समस्यालाई गम्भीरतापूर्वक नलिने प्रवृत्तिले जोखिम बढेको हो । अत्यावश्यक प्रणालीलाई सुरक्षित बनाउन प्रोक्सी सर्भर वा आईपी ठेगाना व्यवस्थापनका लागि मास्करेडिङजस्ता विकल्पहरू उपलब्ध भए पनि नेपालका निकायहरूले ध्यान दिएका छैनन्, उनको टिप्पणी छ । नेपाली संयन्त्रले राखेका उपकरणहरूलाई बाइपास गर्न सक्ने हस्तक्षेप भएकाले यति ठूलो समस्या आएको उनको भनाइ छ ।नेपाल सरकारको सूचना प्रविधि क्षेत्रको अनुभव प्राप्त एक पूर्वकर्मचारीको अनुभवमा यस्तो समस्या प्राविधिक मात्र होइन, नेपालका सरकारी निकायहरूले विभिन्न नयाँ उपकरण र सेवा खरिद गर्ने वातावरण बनाउन पनि यस्ता समस्या निम्त्याउने गरेका छन् । यस्तै समस्याहरू देखाएर आगामी आर्थिक वर्षमा सर्भरलगायत उपकरणहरू किन्न बजेट विनियोजन गराउने मनसायले पनि समस्या आउन दिइन्छ, भन्छन्, निरन्तर समस्या देखिएकाले ह्याक्टिभिस्टहरूले जानीजानी यस्तो गरेको पनि हुन सक्छ । नेपाल सरकारअन्तर्गत सूचना प्रविधिसम्बन्धी विषय सम्बोधन गर्ने अनेक निकायहरूबीच समन्वय र एकरूपताको कमी हुने गरेकाले पनि यस्ता समस्या आउने गरेको उनको भनाइ छ ।नेपाल सरकारकै सेवानिवृत्त अर्का पूर्वसचिवको भनाइ पनि यस्तै छ । उनका अनुसार सूचना प्रविधिसम्बन्धी वस्तु तथा सेवा आपूर्ति मात्र नभई तिनको सञ्चालनसमेत सरकार निजी क्षेत्रमा पूर्णतया निर्भर छ । र, सरकारी निकायहरूमा विषयको गाम्भीर्यता बुझ्ने प्राविधिक र विज्ञहरूको अभाव भएकाले समस्या दोहोरिने गरेको छ । हरेक पटक समस्या आउँदा त्यसको खास कारण पत्ता लगाउन र समाधानको उपाय खोज्नभन्दा नयाँ सामान खरिद गर्न र चिनजानका व्यक्तिलाई ठेक्का दिन हतार हुन्छ, उनी भन्छन्, आजभोलि सरकारका ठेक्कापट्टावाला ठूला चलखेल सूचना प्रविधिसँग सम्बन्धित वस्तु तथा सेवाको आपूर्तिमा हुने गरेको छ । डिजिटल नेपाल बनाउने नाममा आगामी दिनमा यो अझै बढेर जानेछ ।विज्ञहरूका अनुसार नेपालमा आईटी सेन्टरमा सबैभन्दा बढी घोटाला हुने ठाउँ नै डेटा सेन्टर हो । उपकरण खरिद गर्दा स्पेसिफिकेसन यसरी राखिन्छ कि कुनै कम्पनी विशेषको बाहेक अरूले प्रतिस्पर्धा गर्नै मिल्दैन, एउटै कम्पनीले मात्र सामान दिन मिल्ने भएपछि प्रतिस्पर्धा हुँदैन । मूल्य जति राखे पनि हुन्छ, यसरी नै भ्रष्टाचार भइरहेको छ, एक अधिकारी भन्छन् ।सूचना प्रविधिविज्ञहरू पनि नेपाल आर्थिक वा प्राविधिक रूपमा महत्त्वपूर्ण देश नभएकाले ठूला ह्याकरहरूले यस्तो समस्या सिर्जना गर्नेमा शंका व्यक्त गर्छन् । अन्तर्राष्ट्रिय ह्याकरहरूका लागि नेपाल त्यति आकर्षक गन्तव्य नभएको र कसैले आक्रमण गरिहाले पनि तर्साएर वा भय सिर्जना गरेर आफ्नो उपस्थिति देखाउने हिसाबले मात्रै गरेको हुन सक्ने उनीहरू बताउँछन् । यस विषयमा जिज्ञासा राख्दा सञ्चार तथा सूचना प्रविधि मन्त्रालयका सचिव वैकुण्ठ अर्यालले आफूहरू यो समस्याको कारण पत्ता लगाउन र समाधानका उपाय खोज्न लागिपरेको जानकारी दिए । उनले यति मात्र भने, अहिलेलाई वेबसाइटहरू चल्ने बनाऊँ, अनि यसका कारण र समाधान खोजौंला ।"
अध्यागमनको सर्भर ५ घण्टा ठप्प हुँदा हजारौंको यात्रा अस्तव्यस्त,"(काठमाडौं)त्रिभुवन अन्तर्राष्ट्रिय विमानस्थलस्थित अध्यागमन कार्यालयको सर्भरमा समस्या हुँदा शनिबार ११ वायुसेवाका उडान प्रभावित भए । जसले अन्तर्राष्ट्रियतर्फ हजारौंको यात्रा अस्तव्यस्त भयो । टर्मिनल कार्यालयका अनुसार विमान बंगलादेश, मलेसिया एयरलाइन्स, थाई स्माइल, थाई लायन, फ्लाई दुबईलगायतका यात्रु प्रभावित भएका हुन् । काठमाडौंबाट भारतको बैंग्लोर उड्ने नेपाल वायुसेवा निगम, ढाका उड्नुपर्ने हिमालय एयरलाइन्स, दिल्ली जाने इन्डिगो एयरलाइन्स र एयर इन्डियाको कोलकाता र दिल्ली उडान पनि प्रभावित भए । एक विदेशी वायुसेवाका स्टेसन इन्चार्जका अनुसार तीन घण्टाअघि विमानस्थलमा आएर झन्डै दुई घण्टा उड्न नपाएका यात्रुले अध्यागमन कार्यालयविरुद्ध नाराबाजी गरेका थिए । विमानस्थलमा तीन घण्टा अगाडि चेकइन काउन्टरमा पुगेका यात्रु कम्तीमा डेढदेखि दुई घण्टा ढिलो भए, विमानस्थलका महाप्रबन्धक प्रेमनाथ ठाकुरले भने, विदेशबाट आएकाहरू अध्यागमनमा क्लियर हुन घण्टौं लाग्यो । शनिबार बेलुकीसम्म विमानस्थलको वातावरण अस्तव्यस्त थियो । सर्भर नै बिग्रिएपछि अध्यागमन कार्यालयले विदेश जाने यात्रुको पासपोर्ट तथा विवरण हातले फाइलमा लेख्दै सुरक्षा जाँचतर्फ पठाउनुपरेको थियो भने विदेशबाट फर्केकाहरूको पनि म्यानुअली नै विवरण राखेर भिसालगायतका सेवा दिइएको थियो । ढड्डामा लेखेर यात्रुलाई सेवा दिनुले उडान डिले हुने, तेस्रो मुलुक जाने ट्रान्जिट छुट्ने त छँदै छ, कतिपय इन्टरपोललगायतका निकायले सुरक्षा दृष्टिकोणले निगरानी गरेकाहरू उम्किने जोखिम हुन्छ, अध्यागमनका अर्का अधिकृतले भने ।राष्ट्रिय सूचना प्रविधि केन्द्रको सर्भर डाउन भएको अधिकारीले बताएका छन् । गौचरनस्थित विमानस्थल अध्यागमन कार्यालयले यात्रुलाई भिसा सेवा दिन प्रस्थान बिन्दुमा राखेका १४ र आगमन बिन्दुमा राखेका २२ वटा कम्प्युटर दिउँसो सवा १२ देखि सवा ४ बजेसम्म र बेलुकी सवा ७ देखि सवा ८ बजेसम्म गरी ५ घण्टा चलेनन् । यी कम्प्युटर नचल्दा अध्यागमन कार्यालयले विमानस्थलको भुइँतलामा रहेका वायुसेवाका चेकइन काउन्टरबाट बोर्डिङ पास लिई विदेश जाँदै गरेका तथा विदेशबाट नेपाल फर्केका यात्रुको राहदानी जाँच्न सकेन । विमानस्थलमा एकै दिन सबैभन्दा धेरै ५ घण्टा सर्भर बिग्रिएको यो पहिलो घटना हो । यसअघि सबैभन्दा धेरै अढाई घण्टा सर्भर बिग्रिएको थियो, अध्यागमनका एक अधिकृतले भने, त्यसपछि पनि एकआधा घण्टा सर्भर बेलाबखत डाउन भइरहन्थ्यो ।"
नजिकिने आधार खोज्दै दाहालदेउवा,"(काठमाडौं)विभिन्न कालखण्डमा उतारचढावबीच गुज्रेका प्रधानमन्त्री एवं माओवादी अध्यक्ष पुष्पकमल दाहाल र कांग्रेस सभापति शेरबहादुर देउवा पुनः नजिक हुने आधारको खोजीमा छन् । गठबन्धन भत्किँदासमेत आरोपप्रत्यारोपमा नलागेका उनीहरू प्रधानमन्त्री पदलाई लिएर टुटेको विश्वास जोड्न सामुन्ने रहेको राष्ट्रपति निर्वाचनलाई उपयोग गर्ने रणनीतिमा छन् । एमाले अध्यक्ष केपी शर्मा ओलीले अघि सारेको पात्रलाई राष्ट्रपति हुन नदिने रणनीति बनाएर कांग्रेसले सरकारलाई पुस २६ मा विश्वासको मत दिएको थियो । प्रधानमन्त्री दाहाल पनि कांग्रेसले विश्वासको मत दिइसकेपछि परिस्थितिमा बदलाब आएको भन्दै राष्ट्रिय सहमतिको कार्डमार्फत गैरएमालेलाई राष्ट्रपति बनाउने प्रयासमा लागेको नेताहरूको भनाइ छ । कांग्रेससँगको गठबन्धन भत्काएर दाहाल पुस १० मा प्रधानमन्त्री बनेका थिए तर कांग्रेसभित्रै गठबन्धन भत्काएको अपजस देउवाले नै खेपिरहेका छन् । देउवाले प्रतिवाद गरेका छैनन् । बरु यस घटनालाई लिएर दाहाललाई दोष नदिन पार्टी नेताहरूलाई निर्देशन दिइरहेका छन् । गठबन्धन भत्किनुमा तपाईंको कुनै दोष छैन, यसमा मेरै कमजोरी हो, पुस २६ मा विश्वासको मत लिनुअघि साँझ धुम्बाराही पुगेका दाहालसँग देउवाले भनेका थिए । सत्ता र शक्तिबाट एकैसाथ विमुख बन्नुपर्दा आक्रोशित होलान् भन्ने ठानिरहेका बेला देउवाबाट त्यस्तो अभिव्यक्ति सुनेका दाहालले केही दिनअघि मिडियाका सम्पादकहरूसँगको अनौपचारिक संवादका क्रममा समेत त्यो भेटपछि मन पग्लिएको बताएका थिए । कांग्रेसका अधिकांश नेताको मनोविज्ञान पनि दाहाललाई पहिलोपल्ट प्रधानमन्त्री दिने भन्ने थियो । पहिलो चरण माओवादीले सरकारको नेतृत्व पाउँदा कांग्रेसले राष्ट्रपति, सभामुख, चार प्रदेशका मुख्यमन्त्री र संघीय सरकारका प्रभावशाली मन्त्रालय पाउने हिसाब भइरहेको थियो । सरकारको नेतृत्वबाहेक अरू सबै हाम्रो हातमा हुन्छ, सरकारको नेतृत्व पनि साढे दुई वर्षपछि त आइहाल्छ भनेका थियौं, सभापति ८ गतेसम्म सकारात्मक हुनुहुन्थ्यो, कांग्रेसका एक नेताले सुनाए, पुस ८ देखि नै विदेशी शक्तिको आडमा आरजु राणा (देउवापत्नी) र उनलाई साथ दिँदै आएका विश्वासपात्रले खडा गरेको तगारो सभापतिजीले नाघ्न सक्नुभएन, जसका कारण गठबन्धन टुट्यो । अहिले पछुताउनुभएको छ ।२०७२ असोज ३ मा नयाँ संविधान जारीपछि बनेको केपी शर्मा ओली नेतृत्वको सरकार ढालेर देउवा र दाहालले पहिलोपल्ट सत्ता साझेदारी गरेका थिए । देउवा नेतृत्वमा सरकारमा छँदै माओवादीले ०७४ को निर्वाचनमा एमालेसँग गठबन्धन गरेको थियो । त्यसपछि एमाले र माओवादीबीच एकीकरण भई बनेको नेकपा, नेकपाभित्रको शक्तिसंघर्ष, प्रतिनिधिसभा विघटन, नेकपा भंग र एमाले विभाजनले निर्माण गरेको दाहालदेउवाको सत्ता साझेदारी करिब डेढ वर्षसम्म चल्यो । देउवा प्रधानमन्त्री भए पनि दाहालले कुनै पनि बेला असहज महसुस गर्न नपरेको माओवादी नेताहरू नै बताउँछन् । दाहालको मागअनुसारै देउवा प्रधानमन्त्री छँदै उच्चस्तरीय संयन्त्रसमेत बनेको माओवादीका एक नेता सम्झिन्छन् । खासमा प्रचण्डलाई भूमिका दिन संयन्त्र बनाइएको थियो, दुईदुई महिनामा नेतृत्व परिवर्तन हुने गरी पहिलोपल्ट रामचन्द्र पौडेल संयन्त्रको संयोजक बन्नुभयो, प्रचण्डले पौडेलको समयावधि सकिँदा पनि संयोजकको दाबी गर्नुभएन, माओवादीका ती नेता भन्छन्, देउवासँग असहज नभएकैले होला, उहाँलाई त्यो आवश्यकता नै परेन । दाहाल नेतृत्वमा सरकार गठन भएपछि पनि एमाले अध्यक्ष ओलीको नेतृत्वमा उच्चस्तरीय राजनीतिक समिति बनाइएको छ । संयोजक भएलगत्तै ओलीले संसद् र बाहिर सार्वजनिक मञ्चमा दिएका प्रस्तुतिबाट दाहालले असहज महसुस गर्दै आएका छन् भने गठबन्धन छोडेपछि पनि त्यसमा दोष नदिई देउवाले दाहालको मन जित्ने कोसिस गरिरहेका छन् । माओवादीका महासचिव देव गुरुङ शान्ति प्रक्रियाको बाँकी काम पूरा गर्न र संकटग्रस्त अर्थतन्त्रलाई अघि बढाउन कांग्रेससहितको सहमतिमा जानुपर्ने बताउँछन् । विश्वासको मतपछि सरकार राष्ट्रिय सहमतिमा रूपान्तरण भएको छ, त्यसैले राष्ट्रपति र सभामुख पदमा राष्ट्रिय सहमति होस् भनेर प्रयास गर्यौं तर सभामुखमा हुन सकेन, अब राष्ट्रपतिमा हाम्रो कोसिस हुँदै छ, गुरुङले भने, राष्ट्रपति स्वतन्त्र र साझा पद हो । यसमा सत्ता र विपक्षी भन्ने कुरा हुनुहुन्न भन्ने मान्यता हाम्रो हो । राष्ट्रपति निर्वाचनसम्ममा सहमति जुटाउने कोसिसमा छौं ।कांग्रेस प्रवक्ता प्रकाशशरण महतले राष्ट्रपतिमा प्रधानमन्त्रीले भनेजस्तै सहमतिको वातावरण बन्न सक्दा कांग्रेस र माओवादीबीच पुनः सम्बन्ध विस्तारको बाटो खुल्ने बताउँछन् । शान्ति प्रक्रियाको बाँकी काम पूरा गर्ने दायित्व र जिम्मेवारी हाम्रो पनि हो, त्यसलाई अघि बढाउने कुरा त छँदै छ, राष्ट्रपतिमा पनि प्रधानमन्त्रीले भनेजस्तै भयो भने पुस १० बाट बिग्रेको सम्बन्ध विश्वासमा परिणत हुने अवस्था बन्छ, महतले भने ।कांग्रेसकै अर्का एक नेताका अनुसार सरकार निर्माणमा राष्ट्रपतिले खेल्न सक्ने छिद्रहरू धेरै भएकाले एमाले अध्यक्ष ओलीले अघि सार्ने राष्ट्रपतिलाई स्वीकार गर्न नहुने मनोविज्ञानमा देउवा र दाहाल दुवै छन् । जस्तो, संविधानको ७६ (२) अन्तर्गत प्रधानमन्त्री बनेका दाहालले कुनै बेला विश्वासको मत लिनुपर्ने भयो र विश्वास पाउन सकेनन् भने फेरि संविधानको ७६ (२) अन्तर्गतकै सरकार बन्ने कि संविधानको धारा ७६ (३) अनुसार ठूलो दलको संसदीय दलको नेता प्रधानमन्त्री हुने भन्ने प्रस्ट व्यवस्था छैन । यस्तो अवस्थामा राष्ट्रपतिलाई खेल्ने ठाउँ हुने भएकाले कांग्रेस र माओवादीबीच गैरएमालेलाई राष्ट्रपति बनाउनुपर्छ भन्ने विन्दुसम्ममा एउटै धारणा छ । हाम्रो उम्मेदवार पार्टीबाटै हुन्छ, पार्टीमा रामचन्द्र पौडेललाई अघि बढाउने कुराकानी भइरहेको छ, यसैमा माओवादीको सहयोग होस् भन्दै आएका छौं तर माओवादीका कतिपय नेताहरूसँग गैरदलीय कुनै व्यक्तिलाई अघि सार्दा सहमति हुने अवस्था रह्यो भने त्यसका लागि तयार हुनुपर्छ भन्नेसम्मका कुराकानी भएका छन्, कांग्रेसका ती नेताले भने, हाम्रो प्राथमिकता पार्टीबाटै उम्मेदवार बनाउने हो तर हामीले जित्नै नसक्ने स्थिति आयो भने विकल्प पनि सोच्न सकिन्छ ।राष्ट्रपतिमा राष्ट्रिय सहमति खोज्नुपर्छ भन्ने दाहालको अग्रसरतामा असन्तुष्ट एमाले अध्यक्ष ओलीले कांग्रेस वर्तमान सरकार ढालेर संविधानको धारा ७६ (३) अन्तर्गत आफैं सरकारको नेतृत्व लिने खेलमा लागेको बताउँदै आएका छन् । हिजो प्रधानमन्त्री नदिएको पृष्ठभूमिमा फेरि आफ्नो सरकार ढल्ने अवस्था भयो भने कांग्रेसले काँध थाप्नुको साटो आफैं हुन खोज्ने हो कि भन्ने आशंका दाहालमा पनि छ । आशंका हटाउँदै विश्वासको सम्बन्ध बढाउन देउवा आफैं सक्रिय छन् । संवादमा भने उपसभापति पूर्णबहादुर खड्का र पार्टी संसदीय दलका प्रमुख सचेतक रमेश लेखक जुटिरहेका छन् ।तत्काल राष्ट्रपति भए पनि भविष्यमा एमालेसँग माओवादीलाई अलग्याएर सत्ता आफ्नो हातमा ल्याउने देउवाको मुख्य लक्ष्य हो । पुस १० मा शक्तिका सबै पदबाट विमुख बन्नुपर्दा छटपटिएका देउवाले तत्काल आफूले प्रधानमन्त्री नखोज्ने विश्वास दिलाउन खोजेका छन् । राष्ट्रपति निर्वाचनको वातावरण र माओवादीसँग विश्वास कायम राख्नकै लागि देउवाले पार्टीको केन्द्रीय कार्यसमिति बैठकसमेत स्थगित गरेका छन् ।तीन पल्टसम्म सार्दै आएको केन्द्रीय कार्यसमिति बैठक अब राष्ट्रपति निर्वाचनअघि नहुने भएको छ । पार्टीभित्रकै असन्तुष्ट समूहको बैठकसमेत देउवाकै आग्रहमा स्थगित भएको छ ।"
५ लाख कामदार भित्र्याउँदै मलेसिया,"(काठमाडौं)तत्काल पाँच लाख विदेशी कामदार लिने निर्णय गरेको मलेसियाका गृहमन्त्री साइफुद्दिन नासुसन इजमाइल नेपाली कामदारको अवस्था बुझ्न आउने भएका छन् । इजमाइल फेब्रुअरी पहिलो साता नेपाल आइपुग्ने भएका हुन् । दुई देशबीचको श्रम सम्झौतापछि मलेसियाबाट उच्च अधिकारीको औपचारिक नेपाल भ्रमण भएको थिएन । मलेसियाले उत्पादन, निर्माण, खेती, प्लान्टेसन र सेवा क्षेत्रका लागि स्रोत देशबाट कामदार लैजान फरेन वर्कर इम्प्लोइमेन्ट रिल्याक्सेसन योजना ल्याएको छ । मलेसियाले औद्योगिक उत्पादन, निर्माण, खेती, प्लान्टेसन र सेवालाई संवेदनशील क्षेत्रका रूपमा लिएको छ । तुरुन्तै ५ लाख कामदार भर्ना गर्ने नीति ल्याए पनि नेपालबाट कति लैजाने भन्ने कोटा यकिन गरेको छैन, मलेसियाका गृह र मानव संसाधन मन्त्रीसँग शुक्रबार छुट्टाछुट्टै कूटनीतिक भेट गरेका नेपाली राजदूत डिल्लीप्रसाद पौडेलले कान्तिपुरसँग भने, अहिले देखिएको कामदारको अभाव पूर्ति गर्ने नेपाल प्रमुख स्रोत देशभित्र पर्छ । मलेसियाले नेपालसहित १५ वटा देशबाट कामदार लैजाने गर्छ । तीमध्ये नेपालसँग मात्रै शून्य लागतमा कामदार लैजाने श्रम सम्झौता भएको छ । स्रोत मुलुकमध्ये भियतनाम र इन्डोनेसियाबाट पछिल्लो समय कामदार आपूर्ति घटेको छ । स्वदेशमै रोजगारीका अवसर बढ्दै गएपछि भियतनाम र इन्डोनेसियाका नागरिक मलेसियामा जाने क्रम घटेको हो । तत्काल ५ लाख कामदार लिने मलेसियाको नीतिबाट नेपाली कामदारले उल्लेख्य संख्यामा अवसर पाउने सम्भावना छ । राजदूत पौडेलका अनुसार गृहमन्त्रीको भ्रमण कूटनीतिक मात्रै नभई रणनीतिक हिसाबले निकै महत्त्वपूर्ण छ । गृहमन्त्रीको भ्रमण नेपालपछि भारत र बंगलादेशमा हुनेछ, उनले भने । टोलीमा मानव संसाधनको प्रतिनिधि पनि रहनेछन् । कोभिड महामारीका समयमा रोकिएको विदेशी कामदार भर्ना प्रक्रिया गत अप्रिलमा सुरु भएको थियो । त्यसयता झन्डै दुई लाख नेपाली मलेसिया गइसकेका छन् । मलेसियाको मानव संसाधन मन्त्रालयका अनुसार विदेशी कामदार केन्द्रीकृत व्यवस्थापन प्रणाली (एफडब्लूसीएमएस) मार्फत संवेदनशील क्षेत्र र यसका उपक्षेत्रका रोजगारदाताले आफूलाई चाहिने कामदारको कोटाका लागि आवेदन दिन पाउने व्यवस्था कार्यान्वयनमा ल्याइसकेको छ ।नेपाल भ्रमणका क्रममा मलेसियाका गृहमन्त्रीले विदेशी कामदारको हित र सुरक्षाका लागि पछिल्लो पटक लिएको नीतिबारे औपचारिक रूपमा जानकारी गराउने पौडेलको भनाइ छ । मलेसियाले गत सेप्टेम्बर १ देखि नयाँ श्रम कानुन कार्यान्वयनमा ल्याएको छ । पछिल्लो समय मलेसियाले कामदारको हित, अधिकार र सुरक्षालाई ध्यानमा राखेर श्रम र अध्यागमन नीति परिवर्तन गरेको छ । यसबारे मलेसियाले आफ्नो कुरा प्रस्टसँग राख्ने एजेन्डा तय गरेको छ, पौडेलले भने, नेपालबाट मात्रै सुरक्षा गार्ड ल्याउने भएकाले कसरी तालिमयुक्त सुरक्षागार्ड ल्याउने भन्ने विषयमा मलेसियाले आफ्नो योजना राख्नेछ । नेपालले भने श्रम सम्झौताको प्रभावकारी कार्यान्वयनलाई प्रमुख एजेन्डा बनाउने तयारी गरेको छ । शून्य लागतमा कामदार लैजाने मलेसियाको कानुनअनुसार उसले नेपालसँग श्रम सम्झौता गरेको छ । शून्य लागत ग्लोभ्स, इलेक्ट्रोनिक्स र प्लान्टेसनका क्षेत्रमा मात्रै कार्यान्वयन भइरहेको देखिन्छ । हामी सबै क्षेत्रमा लागू हुनुपर्छ भन्ने मान्यता राख्छौं, श्रम मन्त्रालयका एक अधिकारीले भने, सुरक्षा क्षेत्रमा नेपाली कामदारले उचित ज्याला पाइरहेका छैनन् । गत वैशाखमा सुरक्षा गार्डका लागि कम्तीमा ३ हजार रिंगेट तोकिनुपर्छ भनेका थियौं, त्यही विषय यस पटक पनि उठाउँछौं ।पूर्वश्रम, रोजगार तथा सामाजिक सुरक्षामन्त्री गोकर्ण विष्टले मलेसियाका गृहमन्त्रीको नेपाल भ्रमणका क्रममा श्रम सम्झौता कार्यान्वयनको समीक्षा हुनुपर्ने बताए । श्रम सम्झौतामा कामदार भर्ना गर्ने कुरा मात्रै छैन, लागत शुल्क मात्रै पनि होइन । मलेसिया गइसकेपछि कार्यस्थल सुरक्षा, उनीहरूमाथि गरिने व्यवहार, बिमा र सामाजिक सुरक्षाका विषय पनि महत्त्वपूर्ण छ, उनले भने, यो दुवै देशका लागि हितकर हुनेछ ।"
सीमापार बगिरहने मानव भेल,"ज्याला माग्दा जेल भारतमा श्रम गर्न कति नेपाली पुगेका छन् ? ती कुनकुन क्षेत्रमा काम गर्छन् ? तिनीहरूको न्यूनतम पारिश्रमिक कति हो ? यी कुनै पनि प्रश्नको उत्तर नेपाल सरकारसँग छैन । औपचारिकभन्दा अनौपचारिक श्रममा जोडिएकाले पनि नेपाली कामदारहरूको दुर्घटना, मृत्यु वा अन्य भवितव्यको कुनै रेकर्डसम्म छैन । यस्तो अवस्थाको निरन्तरताले नेपालीहरू श्रम शोषणमा पर्नेदेखि अनेकन उल्झनको सामना गर्नुपर्ने परिस्थितिको सिकार भइरहेका छन् । एउटा घटना अझै सम्झनामा छ । आठ वर्षअघि भारत हिमाञ्चलको सिमला नजिकै निर्माणाधीन जलविद्युत् परियोजनामा ज्यालाको माग गर्दै कामदारहरूले आन्दोलन थाले । सन् २०१५ मा महिना दिनसम्म आन्दोलन चल्यो । रोजगारदाता कम्पनीले नेपालीसहित ९ सय कामदारलाई रोजगारीबाट निकाल्यो । आन्दोलनमा रहेकामध्ये एक सय बढीलाई थुनामा राखेर मुद्दा चलाइयो । भारतीय नागरिकको हकमा तत्काल जमानत राखेर रिहाइ गरियो भने ४८ जना नेपाली कामदारले करिब १ वर्ष जेल बस्नुपर्यो । उक्त घटनापछि घरपरिवारका सदस्यले आफन्तको रिहाइका लागि पहल थाले । उनीहरूले आफन्तको रिहाइका लागि राष्ट्रिय मानव अधिकार आयोगको तत्कालीन अध्यक्ष अनुपराज शर्मालाई पनि ज्ञापनपत्र बुझाए । नेपाल र भारत दुवैतर्फका अधिकारवादी संघसंस्थाको पहलमा नेपाली कामदार तारेखमा छुटे । तर, नियमित तारेख बुझाउन जाँदा खर्च मात्रै हुने भएकाले अहिले तारिख बुझाउन छाडेको मुद्दा खेपेकामध्येका कञ्चनपुरको कृष्णपुर२ का नैनसिंह साउदले बताए । अहिले पनि मुद्दा चलिरहेको छ, तर हामीले तारिख बुझाउन छाडिसक्यौं, उनले भने, रोजगारी केही छैन, तारिख बुझाउन जाँदा खर्च मात्रै हुन्छ । उनले जेलबाट छुटेको ४ महिनासम्म नियमित तारिख बुझाएको बताए । उनका अनुसार कम्पनीले दैनिक एक हजार ज्याला तोकेको थियो । तर लामो समयसम्म ज्याला नपाइने भएकाले आन्दोलन भएको हो ।भारतमा अहिले पनि रोजगारस्थलमा थुप्रै किसिमका दुर्व्यवहारदेखि नेपाली कामदारमाथि शोषण भइरहेको छ । तोकेअनुसारको ज्याला नदिने, तोकेको समयभन्दा बढी काममा लगाउने, ज्याला माग गर्दा विभिन्न बहानामा मुद्दा चलाउनेलगायत घटनाहरू नियमित समाचारका विषय बनिरहेका छन् । तर यस्ता घटनामा कहाँकहाँ नेपाली कसरी परिरहेका छन् भनेर नेपाली राज्य संयन्त्रलाई थाहै छैन । बेलाबेला सीमानाकामा भारतबाट फर्केकाहरूले भोगेको कहालीलाग्दो खबर पनि सुनिन्छ । जस्तो कि, २०५९ मा भारतमा रोजगारी गरेर फर्किन लागेका कालीकोटका युवामाथि भारतीय कष्टमका सुरक्षाकर्मीले दुर्व्यवहार गरे । तिनको दुर्व्यवहार सहन नसकेपछि उनीहरूले भारतीय प्रहरीको लट्ठी खोसेर गड्डाचौकीमा नेपाली प्रहरीलाई बुझाए । त्यसपछि भारतीय सुरक्षाकर्मीले घर फर्किनेमाथि झनै कडाइ गरे । अहिले पनि नाकामा हुने दुर्व्यवहार उस्तै छ । रकम असुल्नेदेखि दुःख दिने काम भइरहेकै छ । सीमा क्षेत्रका सुरक्षा निकायको नियमित बैठकमा यो विषयले सधैं प्राथमिकता पाउँछ । दुवैतर्फका सुरक्षा निकायका प्रमुखले यसको समाधान गर्ने प्रतिबद्धता पनि गर्छन् । तर अवस्था जस्ताको त्यस्तै हुन्छ । सुदूरपश्चिम प्रदेशले पहिलो मुख्यमन्त्रीका रूपमा भारतमै चौकीदारी गरेर फर्केका त्रिलोचन भट्टलाई पायो । उनले कार्यभार सम्हालेदेखि नै कामका लागि भारत जानुपर्ने बाध्यताको अन्त्यका साथै व्यवस्थित गर्ने प्रतिबद्धता जनाए । तर ५ वर्षे कार्यकालमा यसतर्फ कुनै कदम चालेनन् । भारतमा कति नेपाली छन्, कतिले रोजगारी पाएका छन्, यसबारे तथ्यांक संकलन गरेर मात्रै योजना बनाउनुपर्छ, राष्ट्रिय योजना आयोगका पूर्वसदस्यसमेत रहेका आप्रवासनका जानकार डा गणेश गुरुङले भने, यसलाई व्यवस्थित बनाउन सबैभन्दा पहिले तथ्यांक संकलन गर्नुपर्छ । डा गुरुङका अनुसार केही वर्षअघिसम्म सुदूरपश्चिम, कर्णाली र पूर्वी तराईबाट भारत जानेको संख्या बढी थियो । पूर्वी तराईबाट अहिले तेस्रो मुलुक जाने क्रम बढ्यो । भारत जाने सुदूरपश्चिम र कर्णालीबाटै छन् । पासपोर्ट बनाउनेदेखि तेस्रो मुलुक जान लाग्ने रकम तिर्न नसकेरै भारत जाने गरेका हुन्, उनले भने, पैसा र पहुँच हुने त तेस्रो मुलुक जान थाले । कोरोना संक्रमणका बेला सुदूरपश्चिमका दुई नाका गड्डाचौकी र गौरीफन्टाबाट ३ लाख बढी नेपाली भारतबाट घर फर्किएका थिए । त्यसमध्ये ८० प्रतिशतभन्दा बढी सुदूरपश्चिमकै भएको तथ्यांक छ । कामको खोजीमा भारत जाने धेरै सुदूरका हुन्छन् । तर, प्रदेश सरकार भने अनभिज्ञ जस्तै छ । स्थानीयदेखि राष्ट्रियस्तरका सञ्चारमाध्यममा पटकपटक दुःख, पीडा र दुर्व्यवहारका समाचार प्रकाशन तथा प्रसारण हुँदा पनि सरकारको ध्यान केन्द्रित हुन सकेको छैन । कामको खोजीमा भारत जानेमध्ये ठूलो संख्या भारतमै बेपत्ता छन् । भारतमा हराएका परिवारका सदस्यहरूको सम्झनामा आँसु बगाउनेको संख्या कर्णाली र सुदूरपश्चिमका हरेकजसो गाउँमा होलान् । कमाउन गएको सदस्य हराएपछिको बल्झिरहने चोटमा समेत राज्यले कुनै भूमिका निर्बाह गरेको नदेख्दा दुःख मात्रै लाग्छ । कहिलेकाहीं भारतमा हराएका नेपाली वर्षौंपछि कुनै फिल्मको कथाका पात्र जसरी घर फर्किन्छन् । त्यतिबेला परिवारमा चिट्ठा परेजस्तो खुसी भेटिएको हुन्छ । यस्तै घटना कञ्चनपुरको शुक्लाफाँटा नगरको सिसैयाको ऐर परिवारमा भयो । २४ वर्षदेखि बेपत्ता भएका गणेश ऐर घर फर्किंदा उनको बाजागाजसहित स्वागत गरियो । रोजगारीका लागि पञ्जाब पुगेका उनी जानेबित्तिकै जेलमा परेका रहेछन् । जेलबाट छुटेपछि उनले पञ्जाबमै ज्याला मजदुरी गर्न थालेछन्, अनि घर फर्किनै बिर्सिएछन् । कुनै आफन्तले ऐरलाई देखेको खबर घरमा पुर्याएपछि उनलाई ल्याउने पहल भएछ । कञ्चनपुरकै वेदकोट७ की ७० वर्षीया कलावती भट्ट बुढेसकालमा छोराहरूको बाटो कुर्दाकुर्दै आँखा नदेख्ने भइसकेकी छिन् । रोजगारीका लागि भारत पसेका उनका दुई छोरा बेपत्ता छन् । जेठो छोरा २७ वर्षदेखि र माइलो १३ वर्षदेखि बेपत्ता छन् । छोराको सोधीखोजी गर्दागर्दै श्रीमान्को मृत्यु भएको बताउँदै उनले अझै आस नमारेको बताइन् । खाना पकाउन्या बेला इज्या भनेको सुन्छु, बाहिर आउँदा केही देखिन्न, उनले भनिन्, बेपत्ता छोराहरूकै याद आउँछ, फेरि रोएरै बस्छु । दोधारा चाँदनी९ की गुल्टी धामीका पनि ४ छोरा भारतमै बेपत्ता छन् । ज्योतिषीलाई चिना हेराउनेदेखि धामीझाँक्री देखाउनेसम्म सबै भ्याइसकिन् तर खैखबर मिलेको छैन । रोजगारीमा भारत जानेको ताँती देख्दा वर्षौंदेखि बेपत्ता कलावती र गल्टी धामीका छोराहरू सम्झिन्छु । चाडपर्वका बेला गाउँ फर्किने देख्दा २४ वर्षपछि परिवारसँग मिलन भएका गणेश जस्तै घर फर्किन लागेका हुन् कि भन्ने लाग्छ । नाकामा बसेर हेर्दा हरेक दिन श्रम गर्न सक्ने योग्य जनशक्ति दुई छाक गुजाराका लागि भारत पसिरहेको दृश्यले मन रुवाउँछ । भारतबाट केही थान खुसी किनेर फर्केकाहरू पनि धेरै समय गाउँमा अडिँदैनन् । कमाएको सकिनेबित्तिकै फेरि भारत पस्नुपर्ने बाध्यता दोहोरिरहेको छ । विद्यार्थीकालमा देखेको दृश्य पत्रकारितामा लागेको सुरुवातदेखि नै सधैं दोहोरिरहेको देखेको छु । मनमा ख्याल आउँछ, बुढेसकालमा पनि मैले यस्तै दृश्य देखूँला कि केही फेरिएला ?"
कांग्रेसप्रति आक्रामक एमाले,"(काठमाडौं)माओवादीसँग निकटता बढाउन प्रयास गरिरहेको कांग्रेसप्रति प्रमुख सत्ता घटक एमाले झन् आक्रामक बनेको छ । नयाँ सरकार गठनअघिसम्म सहकार्यको विषयमा छलफलमा रहेका कांग्रेस र एमाले पछिल्लो समय एकअर्काप्रति आक्रामक बनेका हुन् । दुई दलबीच खासगरी राष्ट्रपति निर्वाचनलाई लिएर द्वन्द्व सुरु भएको छ । फागुन अन्तिम साता हुने राष्ट्रपति निर्वाचनसम्म पुग्दा यो द्वन्द्व झनै बढ्ने देखिन्छ । दुवै दल राष्ट्रपतिमा आफूले चाहेको उम्मेदवार निर्वाचित गर्ने रणनीतिमा छन् । यसका लागि निर्णायक मतभार रहेको माओवादीलाई आफ्नो पक्षमा पार्ने कोसिसमा कांग्रेस र एमाले छन् । एमालेले सत्ता गठबन्धनमा सहमति भइसकेकाले आफ्नो उम्मेदवारमा राष्ट्रिय सहमति हुनुपर्ने बताउँदै आएको छ भने कांग्रेसले प्रमुख सबै पद एमालेको पोल्टामा पुगे एकलौटी हुने भन्दै आफूले पाउनुपर्ने धारणा राख्दै आएको छ । एमालेसँग गठबन्धन गरेर प्रधानमन्त्री बनेका पुष्पकमल दाहाललाई विश्वासको मत दिएको कांग्रेसले राष्ट्रपति निर्वाचनमा आफूले अघि सार्ने उम्मेदवारलाई माओवादीले सघाउने अपेक्षा लिएको छ । यसका लागि कांग्रेसले संवाद पनि अघि बढाएको छ । नयाँ सरकार गठन हुनुअघिसम्म एउटै गठबन्धनमा रहेका कांग्रेस र माओवादीबीच पछिल्लो समय बढ्दै गएको निकटताबाट एमाले नेताहरू झस्किएका छन् । पुस १० मा नयाँ समीकरण बन्नुअघिसम्म एमालेको आलोचनाको केन्द्रमा माओवादी अध्यक्ष दाहाल थिए । कांग्रेस भने गठबन्धन छाडेर गएको माओवादीभन्दा एमालेप्रति बढी आक्रोशित देखिएको छ । प्रदेश तथा अन्यत्र एमालेले उम्मेदवार उठाएका पदमा आफ्नो उम्मेदवार उठाएको कांग्रेसले माओवादीका उम्मेदवारलाई भने साथ दिइरहेको छ । पछिल्ला सबैजसो सार्वजनिक कार्यक्रममा एमाले अध्यक्ष केपी शर्मा ओलीले कांग्रेसको चर्को आलोचना गर्दै आएका छन् । उनले कांग्रेस प्रमुख प्रतिपक्षी दल पनि बन्न नसकेको बताउने गरेका छन् । पुस २६ मा विश्वासको मत दिने बेला कांग्रेस सभापति शेरबहादुर देउवाप्रति कटाक्ष गर्दै ओलीले कांग्रेस सभापतिले डेमोक्रेसीको नयाँ परिभाषा बनाएको बताएका थिए । उनले विश्वासको मत दिएर कांग्रेसले माछा पार्न ढोक्सा थाप्न लागेको टिप्पणी गरेका थिए ।प्रधानमन्त्री दाहालले माघ ३ मा बोलाएको सर्वदलीय बैठकमै एमाले अध्यक्ष ओली र कांग्रेस नेताहरूबीच भनाभन भएको थियो । माघ ११ मा एमाले स्कुल विभागले आयोजना गरेको कार्यक्रममा पनि ओलीले कांग्रेसको ध्यान सत्तामा मात्रै रहेको बताएका थिए । कांग्रेसले देशका बारेमा चर्चा गर्न, चिन्ता गर्न आवश्यक नै ठानेन । उसको एउटा मात्रै सूत्र छ आफू सरकारमा हुनुपर्छ । त्यही हो लोकतन्त्र । त्यही हो विकास । नेपाली कांग्रेसको सरकार । देशमा लोकतन्त्र, देशमा विकास त्यही हो, उनले भनेका थिए, देशमा सरकार कांग्रेसको छ भने विकास कस्तो हुन्छ ? अर्थतन्त्र ध्वस्त भए पनि केही छैन । विकास हुनुपर्नेको भएकै छ । त्यही हो विकास । यस्तोमा बोल्न नसक्ने अभिशप्त एउटा जमात हुन्छ ।विश्वासको मत दिएपछि माओवादी नेताहरू पनि कांग्रेसप्रति नरम देखिएका छन् । माओवादीको स्थायी कमिटी बैठकमा अधिकांश सदस्यले राष्ट्रपति राष्ट्रिय सहमतिमै चयन गर्नुपर्ने बताएका छन् । प्रधानमन्त्री दाहालले विश्वासको मत अन्य दलले पनि दिएका कारण परिस्थिति फरक भएको बताउँदै आएका छन् । यसले एमाले अध्यक्ष ओली र माओवादी अध्यक्ष दाहालबीच शंका र अविश्वास बढाएको छ । माघ ५ मा सभामुख निर्वाचनपछि संसद्बाट बाहिरिने क्रममा ओलीले एमालेले राष्ट्रपति उम्मेदवार उठाउने र त्यसमै राष्ट्रिय सहमति हुने बताउँदै आएका छन् ।एमाले नेताहरूले राष्ट्रपतिमा यसअघि नै सहमति भइसकेको धारणा राख्दै आएका छन् भने प्रधानमन्त्री दाहालले पार्टी बैठकहरूमा एमालेसँग मौखिक सहमति मात्रै भएको बताउने गरेका छन् । नयाँ राष्ट्रपति पनि एमालेबाटै निर्वाचित भए प्रमुख पाँच शीर्षमध्ये राष्ट्रपति, प्रतिनिधिसभाका सभामुख र राष्ट्रिय सभा अध्यक्षसहित सबै पद पाँच वर्षका लागि एमालेको पोल्टामा जाने र आफूलाई स्वतन्त्र रूपमा सरकार सञ्चालन गर्न अप्ठ्यारो हुने बुझाइ दाहालको देखिन्छ । कांग्रेस र एकीकृत समाजवादीलगायत दलले पनि सबै पद एमालेमा जानबाट रोक्न माओवादीको साथ खोजेका छन् । माओवादी, एस र जसपा राष्ट्रपति चुनावअघि नै मोर्चा निर्माणको विषयमा समेत छलफलमा छन् । तीनै दलको मोर्चा बन्दा संघदेखि प्रदेशसम्म निर्णायक शक्ति बन्नेछ । खुला विश्वविद्यालयका राजनीतिशास्त्रका सहप्राध्यापक खगेन्द्र प्रसाईंले कांग्रेसका कारण गठबन्धनमा आफूले भनेको जस्तो नहुने अवस्था सिर्जना भएकाले एमाले आक्रोशित भएको बताए । अहिलेको गठबन्धनमा कांग्रेस एक प्रकारले प्रवेश गरेको जस्तो अवस्था छ, सरकार नै नभए पनि क्रियाशील भएको छ, प्रसाईंले भने, एमालेले जे सोचेको थियो वा जे भूमिका हुन्छ भनेको थियो, त्यसमा कांग्रेस बाधक हुने देखेपछि आक्रामक हुनु स्वाभाविक हो ।प्रसाईंका अनुसार अहिले भइरहेका संवादले माओवादी कुनै पनि समय कांग्रेससँगको गठबन्धनमा जान सक्ने देखाएको बताउँछन् । कांग्रेसले माओवादीसहितको नयाँ समीकरण बनाउन सके संघदेखि प्रदेशसम्म एमाले सत्ताबाट बाहिरिने अवस्था आउनेछ । एमाले, माओवादी, रास्वपा, राप्रपा, जसपा र जनमत पार्टीबीच गठबन्धन हुँदा संसद्को पहिलो दल कांग्रेस सबैतिर सत्ताविमुख भएको छ ।इस्टिच्युट फर गभर्मेन्ट एन्ड पब्लिक अफेयर्सका निर्देशक समृद्ध घिमिरे सबैतिर पद गुमाएर निराश भएको कांग्रेस माओवादीलाई फकाउन लागेकाले एमालेले त्यसको प्रतिरोध गर्न खोजेको बताउँछन् । लामो समयदेखि कांग्रेस परजीवी जस्तो बनेर बस्दै आएको छ, ओली प्रधानमन्त्री भएका बेला विपक्षी दलको नेता रहेर पनि देउवाले सत्तामा भाग खोजेकै हो, घिमिरेले भने, सबै गुमाएको कांग्रेस राष्ट्रपतिमा आफूले चाहेको व्यक्तिलाई निर्वाचित गराउन सकिन्छ कि भनेर लागेको छ । त्यो कुरा एमालेले बुझेको छ । त्यसैले आक्रामक भएको हो ।आफ्नोभन्दा केही बढी मतभार रहेको कांग्रेसले माओवादीको साथ पाउने विश्वासमा उम्मेदवार उठाउने बताएपछि एमाले आक्रामक हुनु स्वाभाविक भएको घिमिरेले बताए । एमाले अन्य पार्टीभन्दा संगठित र योजनाबद्ध रूपमा आफ्नो रणनीति बनाएर जाने दल हो, घिमिरेले भने, राष्ट्रपति निर्वाचनका लागि कांग्रेसविरुद्ध आक्रमण गरेर ग्राउन्ड बनाउँदै छ । आफूभन्दा केही बढी मतभार भएको कांग्रेसले उम्मेदवार बनाउँछ भन्ने एमालेलाई लागेको छ ।च्यासलस्थित एमाले मुख्यालयमा शनिबार आयोजित कार्यक्रममा महासचिव शंकर पोखरेलले पनि देशलाई पुनः राजनीतिक अस्थिरतातर्फ लैजाने कोसिस भएको बताए । अहिले नेपाली राजनीतिमा जुन प्रकारका अस्थिरताका खेलहरू भइरहेका छन्, एमाले त्यसप्रति अन्त्यन्त गम्भीर छ, पोखरेलले भने, सचेततापूर्वक त्यसलाई सही बाटोमा अघि बढाउनका लागि दृढ संकल्पित रहेको कुरा यहाँ उल्लेख गर्दछु ।पाल्पा पुगेका उपमहासचिव प्रदीप ज्ञवालीले कांग्रेसले धमिलो पानीमा माछा मार्न खोजेको आरोप लगाएका छन् । नेता ज्ञवालीले अहिलेको यो गठबन्धनलाई कमजोर गराउने कुनै पनि प्रयास सफल नहुने दाबीसमेत गरे । सत्ता गठबन्धन दलबीच भएको सहमतिअनुसार नै राष्ट्रपति एमालेको हुने दाबी गर्दै उनले भने, सत्तालाई सही रूपमा व्यवस्थापन गर्न नसक्दा नै कांग्रेसले सबै पद गुमाएको हो । अझै पनि धमिलो पानीमा माछा मार्ने दाउमा लागेको छ । त्यसैले राष्ट्रपतिको दाउ ताकेको हुन सक्छ ।सत्ता गठबन्धनको सहमतिअनुसार कांग्रेसले कुनै पनि हालतमा राष्ट्रपति पद नपाउने दाबी उनको छ । कांग्रेसले प्रधानमन्त्री दाहाललाई विश्वासको मत दिनुको अर्थ राष्ट्रपति पाउने आशा गरेको हुन सक्ने उल्लेख गर्दै उनले भने, कांग्रेसलाई कुनै वचन दिएर मत माग्नुभएको छैन । पूर्वसहमतिअनुसार नै एमालेका उम्मेदवार राष्ट्रपति बन्नेमा शंका छैन । सत्ता गठबन्धनका दलप्रति एमाले सशंकित नरहेको उनले बताए । कांग्रेस सत्तापक्ष बन्न त सकेन नै, उनले भने, मुलुकको विडम्बना, प्रतिपक्ष बन्न पाऊँ भन्दै संसद् सचिवालयमा निवेदन दिनुपर्ने इतिहासमै अचम्मको घटना भएको छ ।"
उपराष्ट्रपतिको कार्यकाल लम्बिने !,"(काठमाडौं) निर्वाचन आयोगले राष्ट्रपतिको निर्वाचन फागुन अन्तिम साता गर्ने तयारी थालेपछि उपराष्ट्रपतिको पदावधि भने लम्बिने भएको छ । राष्ट्रपति निर्वाचन फागुन २६ मा गर्ने गरी यही साता मिति घोषणा गर्ने आयोगको तयारी छ । राष्ट्रपति तथा उपराष्ट्रपति निर्वाचनसम्बन्धी ऐनमा पदावधि सकिनुभन्दा एक महिनाअघि निर्वाचन गर्नुपर्ने व्यवस्था रहे पनि आयोगले यो प्रावधान गलत रहेको भन्दै राष्ट्रपतिको कार्यकाल ५ वर्ष हुने संविधानको व्यवस्था कार्यान्वयन गर्न लागेको हो । ०७४ फागुन २९ मा निर्वाचित भएकी राष्ट्रपति विद्यादेवी भण्डारीको कार्यकाल फागुन २८ मा र उपराष्ट्रपति नन्दबहादुर पुनको कार्यकाल चैत ३ मा सकिँदै छ । आयोगले राष्ट्रपति निर्वाचन कार्यकाल सकिनुभन्दा तीन दिनअघि मात्रै गर्ने भएपछि उपराष्ट्रपति निर्वाचन कार्यकाल सकिएपछि हुने निश्चित भएको हो । आयोग स्रोतका अनुसार उपराष्ट्रपति निर्वाचन चैत पहिलो साता हुनेछ । राष्ट्रपतिको निर्वाचन फागुन अन्तिम साता हुँदा उपराष्ट्रपतिको कार्यकाल संविधानविपरीत कम्तीमा ५ दिन लम्बिने भएको छ, आयोग स्रोतले भन्यो ।संविधानको धारा ६३ को उपधारा १ मा राष्ट्रपतिको पदावधि निर्वाचित भएको मितिले पाँच वर्षको हुने व्यवस्था छ । यही व्यवस्थामा टेकेर आयोगले ऐनको दफा ४ को उपदफा १ मा रहेको पदावधि सकिनुभन्दा कम्तीमा एक महिनाअघि निर्वाचन गर्नुपर्ने प्रावधान गलत रहेको व्याख्या गरेको हो । दलका नेताहरूले पनि संविधान र ऐनको प्रावधान बाझिएकाले संशोधन गर्नुपर्ने बताउँदै आएका छन् । संविधानमा उपराष्ट्रपतिको कार्यकाल पनि राष्ट्रपतिको सरह हुने व्यवस्था छ । यसअनुसार पुनको पाँच वर्षको कार्यकाल ०७९ चैत ३ मा सकिँदै छ । उनी ०७४ चैत ४ मा निर्वाचित भएका थिए । राष्ट्रपतिको निर्वाचन फागुन २८ मा सकिएपछि मात्रै उपराष्ट्रपतिको निर्वाचन कार्यक्रम घोषणा हुने कानुनी व्यवस्था छ । उपराष्ट्रपतिको निर्वाचन चैत ९ भित्र सक्ने आयोगको तयारी छ । राष्ट्रपतिको पदावधि सकिने दिनसम्म पनि नयाँ राष्ट्रपति निर्वाचित हुन नसकेमा बहालवालालाई निरन्तरता दिने संवैधानिक व्यवस्था छ । कानुनअनुसार निर्वाचन नगरी ढिलो भएमा राष्ट्रपति भण्डारीको कार्यकाल लम्बिन सक्ने आशंका पनि छ । संविधानको धारा ६३ को उपधारा २ ले यो आशंका उब्जाएको हो । उपधारा २ मा भनिएको छ, पदावधि समाप्त भएको राष्ट्रपतिले अर्को निर्वाचित राष्ट्रपतिले पदभार नसम्हालेसम्म यस संविधानबमोजिमको कार्य सम्पादन गर्नेछ ।आयोगले राष्ट्रपतिको निर्वाचन फागुन २६ मा घोषणा गर्दा कुनै उम्मेदवारको बहुमत नपुगेमा दोस्रो चरणको निर्वाचन गर्नर्पुर्ने हुन्छ । पहिलो चरणमा कुनै पनि उम्मेदवारको बहुमत नपुगेमा सबैभन्दा बढी मत प्राप्त गर्ने दुई जनाबीच मतदान गर्नुपर्ने हुन्छ । निर्वाचित हुन उम्मेदवारले ५० प्रतिशतभन्दा बढी मत ल्याउनुपर्ने हुन्छ । कुनै उम्मेदवारले कुल मतको पचास प्रतिशतभन्दा बढी मत प्राप्त नगरेमा पुनः मतदानमा जानुपर्ने हुन्छ । तेस्रो चरणको मतदानमा भने सदर मतको बढी मत प्राप्त गर्ने उम्मेदवारलाई निर्वाचन अधिकृतले निर्वाचित भएको घोषणा गर्ने प्रावधान छ । कार्यकाल सकिनुअघि नै निर्वाचन गर्ने र यी सबै प्रक्रिया पूरा गर्न लाग्ने समय हेरेर मिति घोषणा चाँडै गर्छौं, प्रमुख निर्वाचन आयुक्त दिनेश थपलियाले भने । दलहरूबाट समेत कार्यकाल सकिनुभन्दा एक साताअघि निर्वाचन गर्न सहमति पाएपछि मिति घोषणा गर्न लागेको हो । ऐनमा त्रुटि भएकाले पछि सच्याउँला, अहिले निर्वाचन गर्नर्स् ुभन्ने दलहरूको सुझाव छ, आयोग स्रोतले भन्यो, कार्यकाल सकिनुभन्दा एक साताअघि चाहिँ नगर्नुस् भन्ने दलहरूको आग्रह छ किनभने राष्ट्रपति दुई जना हुनेबित्तिकै लफडा सुरु हुन्छ भन्नेछ । निर्वाचित भएपछि किन शपथग्रहण नगराएको भन्ने हुन्छ । त्यसैले २६ गते निर्वाचन गराउने, २८ गते निर्वाचित राष्ट्रपतिलाई प्रमाणपत्र दिने र २९ गते शपथग्रहण गराएर ह्यान्डओभर र टेकओभर हुन्छ ।"
फेसन फ्युजन मौलिकतासँगै आधुनिकता,"(काठमाडौं)शरीरको सुरक्षा र न्यानोपनका लागि कपडा लगाउनुपर्ने परम्परागत मान्यता पछिल्लो समय युवापुस्ताका कारण फेरिँदै गएको छ । अर्थात्, आजकल पहिरनले शरीर ढाक्ने मात्र होइन, व्यक्तित्वसमेत झल्काउनुपर्छ भन्ने मान्यता स्थापित भएको छ, युवापुस्तामा । जसका कारण व्यक्तित्व झल्काउने, फेसनेवल र आधुनिक डिजाइनअनुसार तयार पारिएका पहिरनहरू नै अहिले युवापुस्ताको रोजाइमा पर्न थालेका छन् । आधुनिक समय र फेसनको दुनियाँलाई अँगाल्ने युवा जमातमा अनौठो पक्ष त के छ भने उनीहरू समयानुकूलको फेसन ट्रेनड पछ्याइरहेका बेला पनि आफ्नो मौलिक पोसाक तथा पहिरनप्रति उत्तिकै सजक र सचेत छन् । तामाङ, राई, मगर, गुरुङ, नेवार, थारूलगायतका समुदायले आफ्ना परम्परागत पहिरनसँगै चलेका पहिरन मिलाएर फ्युजन ड्रेसको प्रयोग गर्न थालेका छन् । खासगरी, पछिल्लो समय जुन पहिरनले आधुनिक फेसन र डिजाइन अँगाल्दै त्यसैमा मौलिकता झल्कने बनाइएका छन्, त्यस्ता पहिरनमा युवापुस्ताको क्रेज ह्वात्तै बढेको देखिन्छ । समयअनुसार जस्तोसुकै डिजाइन र पहिरनको माग भए पनि आफूले लगाउने कपडामा युवापुस्ताले आफ्नै संस्कृति, परम्परा र मौलिकतालाई ल्याउन खोज्नु सकारात्मक भएको मोडल तथा मौलिक पहिरन डिजाइनरहरूको भनाइ छ । मोडलिङसँगै युवापुस्ताको मागअनुसार आधुनिक शैलीका मौलिक पहिरनहरू तयारीमा लागिरहेकी सीता राई त्यसैमध्येकी एक हुन् । इमाडोलस्थित लिब्जु कलेक्सन मा उनले खासगरी किराती समुदायसँगै तामाङ, मगर, गुरुङ समुदायका आधुनिक डिजाइनका पहिरनहरू तयार पार्छिन् । मानव समुदाय जति नै आधुनिकतातिर दौडिए पनि आफ्नो पुर्खा र संस्कृतिको प्रेम उनीहरूमा सदैव समाहित हुने उनको बुझाइ छ । समयअनुसार म परिवर्तन भए पनि मलाई मेरो संस्कृति र पुर्खाको माया छ, उनले भनिन्, मेरो पुर्खाले जे गरे मैले पनि त्यही गर्नुपर्छ भन्ने ठान्दिनँ म । समय फेरिइसक्यो, त्यसैले आफूलाई सहज हुने गरी आफ्नो समुदाय र संस्कृति झल्काउने पहिरन लगाउँदा केही बिग्रँदैन जस्तो लाग्छ । पुस्ता अलगअलग छन् । मानवका रुचि फरक छन् । हिजो र आजको समय ठ्याक्कै उस्तै छैनन् । भोलि अझ फरक हुन सक्ला । प्रत्येक समय र पुस्तालाई आफ्नोपना, संस्कृति, परम्पराप्रति सजक बनाउने हो भने उनीहरूको मागअनुसार चल्नुपर्ने राईको ठम्याइ छ । कसैलाई फरिया, कसैलाई गुन्युँचोली मनपर्ला । कसैलाई अर्कै पहिरन मनपर्ला । उनीहरू सबैलाई हुने गरी हामीले फ्युजनमा हाम्रो संस्कृतिका ड्रेसहरू बनायौं भने युवापुस्तालाई मौलिकताको पक्ष बुझाउन पनि सकिन्छ, उनले जोडिन् । राई मात्र नभएर आफ्नो रोजाइको डिजाइन र पहिरनले आत्मविश्वास र आत्मबल बढाउने काभ्रे भकुन्डेबेंसीकी संगीता तामाङले सुनाइन् । प्रत्येक वर्ष ल्होछारमा सामान्य लुंगी र चोली लगाउँदै आए पनि यस वर्ष उनले बजारमा चलेको लेहेङ्गा डिजाइनको मौलिकता झल्कने नीलो पहिरन लगाइन् । ल्होछारमा मात्र नभएर अन्य उत्सवहरूमा समेत आफ्नो जातिको मौलिक पहिरन लगाउँदा अरूभन्दा फरक र सुन्दर देखिने उनको अनुभव रहेको छ । मानव समाजमा जतिबेला पहिरनको अवधारणा आयो, त्यतिबेला शरीर ढाक्ने आवरण, सुरक्षा र लाजलाई छोप्ने माध्यम मात्र थियो । बिस्तारै सियोसँगै सिलाइको सीपले निरन्तरता पायो । सँगसँगै सिलाइ मेसिनहरू बने । विशेष त दोस्रो विश्व युद्धपछि भएको औद्योगिक क्रान्तिपछि सबैजसो क्षेत्रमा आएको व्यापक परिवर्तनसँगै मानिसको पहिरन, यसको उत्पादन र तयारीमा पनि प्रभाव परेको नमुना कलेज अफ फेसन टेक्नोलोजीअन्तर्गत विगत दुई दशकदेखि फेसन डिजाइनको विषयलाई प्राध्यापन गरिरहेकी प्राध्यापक कुश्मा श्रेष्ठले बताइन् । जसरी समयअनुसार गीतसंगीत, खानपान हरेक क्षेत्रमा परिवर्तन आएको छ, त्यसरी नै पहिरनमा पनि फेरबदल आएको उनको बुझाइ छ । जहाँसम्म विभिन्न जातजातिका फ्युजन पहिरनको सवाल छ, त्यसमा परम्परागत ज्ञानप्रति सचेतचाहिँ हुनुपर्ने उनको सुझाव छ । पहिरनले मान्छेको व्यक्तित्वसँगै पहिचानसमेत दिन्छ । युवापुस्तामा फेसनसँगै आफ्नो संस्कृति, इतिहास र आफ्नोपना आउनु त राम्रै कुरा हो, उनले भनिन् । अहिलेको पुस्तामा पुराना समयका पहिरनहरू चलनचल्तीमा आइरहेको सुनाउँदै प्राध्यापक श्रेष्ठले कलेज अध्यापनका क्रममा पनि विद्यार्थीहरूलाई सांस्कृतिक तथा मौलिकताको ज्ञान दिँदै पूर्वीय र पश्चिमा शैलीका फ्युजन पहिरनहरूबारे पढाइँदै आएको बताइन् । मानिस आफैंमा सिर्जनामा रमाउने जातिमा पर्छन् । समयअनुसारका पहिरन र विभिन्न सिर्जनाहरू मानवका सिर्जनात्मक पक्षमा पर्ने मानवशास्त्री मुक्त सिं तामाङको धारणा छ । संसारमा विभिन्न जातजाति र तिनका आआफ्नै सांस्कृतिक समूहहरू छन् । प्रत्येक जातिले आफ्नो इतिहास, परम्परा र संस्कृति अनुसरण गर्दै मौलिक पहिरन बनाएको उनले सुनाए । मानिसको आफ्नै समुदाय र सांस्कृतिक समूह छ । त्यही समुदाय र समूहले कस्तो लुगा लगाउने, कहिले लगाउने, कसरी लगाउने भनेर निश्चित रूपमा परिभाषित गर्छ । यसलाई मानव सिर्जनात्मक पक्षका रूपमा बुझ्न सकिन्छ, उनले भने । उनका अनुसार सूचना प्रविधिको युगमा विश्व नै एकै ठाउँमा आउँदा पहिरनमा फ्युजन देखिनु स्वाभाविक प्रक्रिया नै हो । सूचनाको पहुँचसँगै मानिसहरूबीच बढेको अन्तर्क्रिया, एकआपसमा सांस्कृतिक सवालका पक्षहरू आदानप्रदान र ग्रहण गर्ने प्रक्रियासमेत तीव्र रूपमा विस्तार भएको उनको भनाइ छ । पहिरन, फेसन र डिजाइन भन्नेबित्तिकै यतिबेला मानिसको पहिचान, स्तर, पेसा, स्वभाव र नैतिकतासँग प्रत्यक्ष जोडिन्छन् । अझै फराकिलो रूपमा हेर्दा यसले भूगोल र मानिसको जातिलाई समेत इंगित गर्दछ । मानिसलाई आफू बसेको समाजमा सम्मानपूर्वक बाँच्नसमेत पहिरनले निर्धारण गर्ने अवस्था बनेको विज्ञहरूको अनुभव छ । विशेषतः युवापुस्तालाई प्रत्येक पार्टी, कार्यक्रम तथा उत्सवहरूमा अरूभन्दा फरक र नौलो रूपमा प्रस्तुत हुने आकांक्षा हुन्छ । प्रत्येक उत्सवहरूमा महँगा र आधुनिक पहिरन लगाउने सबैको हैसियत हुँदैन । यसैलाई मध्यनजर गर्दै सहरका थुप्रै ठाउँमा भाडाका कपडा पाइने स्थानहरूसमेत सञ्चालनमा छन् । युवापुस्ताको माग र समस्यालाई प्राथमिकतामा राखेर ६ वर्षदेखि फेसन डिजाइनर राधिका ध्वजुले क्लासिक कर्भ सञ्चालन गरिरहेकी छन् । युवापुस्तामा आफैंमा केही नौलो काम गर्ने र अरूभन्दा फरक हुने चाहना राख्ने उनको अनुभवले बताउँछ । विशेषगरी आधुनिक डिजाइनका विवाह, व्रतबन्ध जस्ता उत्सवका लागि उपयुक्त हुने कपडाहरू भाडामा दिने व्यवस्था गर्दै आएको उनले मागअनुसारको फ्युजन मौलिक पहिरनहरू पनि तयार गर्दै आएको बताइन् । आफ्नो समयमा स्वतन्त्रता खोज्ने युवापुस्ताले आफ्नै संस्कृतिका पहिरनलाई खोज्नु उनी सकारात्मक रूपमै लिन्छिन् । परिवर्तन र फ्युजन भन्नेबित्तिकै संस्कृति र मौलिक कुरालाई अपाच्य हुने भन्ने होइन । केही फरक गरेर युवालाई पनि आकर्षण गर्न र आफ्नो पहिचानलाई देशमा मात्र होइन अन्तर्राष्ट्रियस्तरमै पहिरनमार्फत चिनाउन सकेमा देशलाई राम्रै हुने डिजाइनर ध्वजुकै शैलीमा मोडल तथा डिजाइनर राईको मत छ । युवापुस्ता जुनसुकै समयमा पुगे पनि उसलाई आफ्नो समाज, संस्कृतिको सही प्रयोगले छुने मानवशास्त्री सिंको तर्क छ । मानिसमा हुने परिवर्तनशील चाहनाले उसलाई अरूको संस्कृतिप्रति आकर्षित गर्छ । जसका कारण पनि फ्युजन ड्रेसको ट्रेन्ड बढेको उनको बुझाइ छ । मानिसलाई मेरोभन्दा उसको राम्रो रहेछ भन्ने हुन्छ र त्यसलाई पछ्याउन चाहन्छ, उनले भने, त्यसैले पनि पछिल्लो समय युवामा यसप्रति क्रेज ह्वात्तै बढेको हो ।"
'पठान'ले बोलायो 'बलिउडको सातो',"मुम्बई (एजेन्सी) शाहरूख खान, दीपिका पादुकोण अभिनीत चलचित्र पठान ले ३ दिनमा विश्वभरबाट ३ सय करोड भारतीय रुपैयाँभन्दा बढीको व्यापार गरेको छ । योसँगै फिल्मले सबैभन्दा छोटो समयमा ३ सय करोडभन्दा बढीको व्यापार गर्ने हिन्दी चलचित्रको रेकर्ड पनि कायम गरेको छ । यशराज फिल्म्सका अनुसार हिन्दी भर्सनले रिलिजको तेस्रो दिन ३८ करोड भारतीय रुपैयाँ कमाएको हो । अन्य भाषाबाट १ करोड २५ लाख कमाइ भएको यशराज फिल्म्सले जनाएको छ ।जनवरी २५ मा पठान हिन्दीका साथै तमिल र तेलुगु भाषामा रिलिज भएको थियो । भारतीय समाचार एजेन्सी पीटीआईका अनुसार पठान ले विश्वभरबाट पहिलो दिन १ सय ६ करोड र दोस्रो दिन १ सय १३ करोड रुपैयाँ व्यापार गरेको छ । तीन दिनमा चलचित्रले घरेलु बजारमा २ सय १ करोड र भारतबाहिर १ सय १२ करोड कलेक्सन गरेको छ । अहिलेसम्म चलचित्रले ३ सय १३ करोड भारतीय रुपैयाँ कमाएको बलिउडका ट्रेड एनालिस्ट तरण आदर्शले जनाएका छन् ।इन्डियन एक्सप्रेसका अनुसार विश्वका एक सयभन्दा बढी देशका करिब ८ हजार स्क्रिनमा पठान प्रदर्शन भइरहेको छ । पठानले विभिन्न रेकर्डसमेत तोडेको छ । पठान एक दिनमा ७० करोड कमाउने पहिलो हिन्दी चलचित्र बनेको छ । यशराज ब्यानरमा बनेको फिल्ममध्ये बक्स अफिस कलेक्सनमा ५० करोड नघाउने तेस्रो फिल्म हो । यसअघि वार ले ५३ करोड र ठग्स अफ हिन्दोस्तान ले ५२ करोड कमाएका थिए । सिद्धार्थ आनन्दको निर्देशनमा बनेको पठान मा शाहरूख र दीपिका अलावा जोन अब्राहम, डिम्पल कपाडिया, आशुतोष राणालगायतका कलाकारको अभिनय छ ।"
बेलायतले किन गर्दै छ विदेशी विद्यार्थीलाई कडाइ ?,"लन्डन (कास) बेलायत सरकारले विदेशी विद्यार्थीलाई पुनः कडाइ गर्ने भएको छ । बेलायती गृहमन्त्री सुएला ब्रेभरम्यानले केही दिनअघि विद्यार्थीका लागि अध्यागमन सुधारसम्बन्धी अनुदार नीति प्रस्ताव गरेकी हुन् । बेलायती पत्रिका द टाइम्स का अनुसार होम सेक्रेटरीले डिग्री पूरा गर्ने विदेशी विद्यार्थीले पाउँदै आएको पोस्ट स्टडी वर्क को अवधि अहिले कायम रहेको दुई वर्षबाट घटाएर ६ महिनामा ल्याउने प्रस्ताव गरेकी छन् । पढाइ पूरा भएको छ महिनाभित्र कुनै लाइसेन्सबाहक कम्पनीबाट स्पोन्सरसिप नपाएको अवस्थामा विद्यार्थीहरू आफ्नै मुलुक फर्किनुपर्नेछ । त्यस्तै, अध्ययनका लागि आउने विद्यार्थीले आफ्ना डिपेन्डेन्ट बेलायत ल्याउन सक्ने सुविधामा पनि कडाइ गर्ने नीति गृहमन्त्रीको नयाँ प्रस्तावमा समावेश छ । प्रस्तावित नीतिअनुसार रिसर्च बेस्ड पोस्ट ग्य्राजुएट कोर्समा आउने विद्यार्थीले मात्रै डिपेन्डेन्ट ल्याउन पाउनेछन् । विद्यावारिधि वा कम्तीमा दुईवर्षे अवधिको रिसर्च बेस्ड पोस्ट ग्य्राजुएट कोर्समा आउने विद्यार्थीबाहेक अरूले डिपेन्डेन्ट सुविधा पाउने छैनन् । छोटो अवधिको कोर्समा आउने विद्यार्थीले पनि डिपेन्डेन्ट ल्याउने सुविधाका कारण अध्यागमन दुरुपयोग भएको ठहर सरकारको छ । गृह मन्त्रालयले अहिले शिक्षा मन्त्रालयसँगको समन्वयमा नयाँ नीति कार्यान्वयनमा लैजाने तयारी गरिरहेको छ । तर, पोस्ट स्टडी वर्कको अवधि घटाउँदा विदेशी विद्यार्थीमाझ रहँदै आएको बेलायतप्रतिको आकर्षण घट्न सक्ने भन्दै शिक्षा मन्त्रालय भने नीति परिवर्तनको विपक्षमा रहेको जनाइएको छ । प्रधानमन्त्री ऋषि सुनकको सरकार भने विदेशी विद्यार्थीको संख्या घटाउने रणनीतिमा दृढ रहेको बताइन्छ । बेलायत सरकारले सन् २०३० सम्म मात्रै विदेशी विद्यार्थीको संख्या ६ लाख पुर्याउने लक्ष्य राखेकोमा गत वर्ष नै त्यो संख्या ६ लाख ८० हजार पुगेको सरकारी तथ्यांकले देखाएको छ ।बेलायत सरकारले झन्डै १० वर्षअघि पनि दुईवर्षे पोस्ट स्टडी वर्क सुविधा हटाएको थियो । जसका कारण त्यसपछिका कैयौं वर्ष बेलायतप्रति विदेशी विद्यार्थीको आकर्षण ह्वात्तै घटेको थियो । तर सन् २०२१ मा यो सुविधा पुनः ल्याइएपछि संसारभरबाट विद्यार्थीहरू बेलायत आउने क्रम उल्लेख्य रूपमा बढेको छ ।पछिल्लो समय नेपालबाट पनि हजारौं विद्यार्थी अध्ययनका लागि बेलायत आइरहेका छन् । नेपालका विद्यार्थी एकै पटक ओइरिँदा उनीहरूलाई काम र बस्ने कोठासमेत सहजै पाउन सकस भएको छ । गृहमन्त्रीको प्रस्तावअनुसार पोस्ट स्टडी वर्कको अवधि ६ महिनामा घटाइने र डिपेन्डेन्टमा पनि कडाइ गरिने हो भने त्यसको सिधा असर नेपाली विद्यार्थीमा पनि पर्ने एक कन्सल्टेन्ट बताउँछन् । गृहमन्त्रीले प्रस्ताव गरेको नयाँ नीति कहिलेबाट कार्यान्वयन गर्ने सरकारको लक्ष्य छ भन्ने बताइएको छैन ।"
विन्फ्रेको जन्म,"सन् १९५४ मा आजकै दिन (जनवरी २९) मा अमेरिकी टेलिभिजन कार्यक्रम निर्माता तथा सञ्चालिका, अभिनेत्री तथा लेखिका ओप्रा विन्फ्रेको जन्म भएको थियो । विन्फ्रे मिसिसिपीको ग्रामीण भेगको एक गरिब परिवारमा जन्मिएकी थिइन् । १४ वर्षको उमेरमा एक रेडियोबाट आफ्नो करिअर सुरु गरेकी विन्फ्रे १९ वर्षकी हुँदा समाचारवाचिक बनेकी थिइन् । सन् १९९० को दशकमा आइपुग्दा उनी अमेरिकाकै बिख्यात टेलिभिजकर्मीका रूपमा चिनिइसकेकी थिइन् । उनी अमेरिकाको सिकागोबाट प्रसारण हुने द ओप्रा विन्फ्रे शो नामक टक शोबाट निकै चर्चित भएकी थिइन् । उक्त कार्यक्रम सन् १९८६ देखि २०११ सम्म राष्ट्रिय सिन्डिकेसनमार्फत प्रसारण भएको थियो । सन् १९९३ मा विन्फ्रेले चर्चित गायक माइकल ज्याक्सनसँग लिएको अन्तर्वार्ता अमेरिकी टेलिभिजनको इतिहासमा सबैभन्दा बढी हेरिएको चौथो अन्तर्वार्ता बनेको थियो । उक्त अन्तर्वार्ता हालसम्मकै धेरै हेरिएकोमध्येमा पर्छ । कुनै समय एकमात्र अश्वेत अर्बर्पति बनेकी विन्फ्रे २० औं शताब्दीमा अफ्रिकी मूलकी अमेरिकीमध्येमा सबैभन्दा धनी थिइन् । सन् २००७ सम्म उनी विभिन्न समयमा विश्वकै सबैभन्दा प्रभावशाली महिलासमेत घोषित भएकी थिइन् । विन्फ्रेले विभिन्न पाँचवटा पुस्तकको सहलेखन गरेकी छन् । उनले द कलर पर्पल, विलोभेड, द प्रिन्सेस एन्ड द फ्रग, द बट्लर, सेल्मा लगायतका फिल्ममा अभिनयसमेत गरेकी छन् । सन् २०२१ मा विन्फ्रेले बेलायती राजकुमार ह्यारी र मेघनसँग लिएको अन्तर्वार्ताले अन्तर्राष्ट्रिय सञ्चारमाध्यममा चर्चा चुलिएको थियो ।"
रविराजनीतिको वक्र बाटो,"नेपाली नागरिकता कायम नरहेको सर्वोच्च अदालतको फैसलापछि, अभूतपूर्व सफलताका साथ तुफानी गतिमा राजनीतिको शिखर चढ्दै गरेका रवि लामिछाने एकसाथ उपप्रधान तथा गृहमन्त्री, सांसद र राष्ट्रिय स्वतन्त्र पार्टी सभापति लगायतका सबै पद गुमाउँदै राजनीतिको रिङ बाटै बाहिरिएका छन् । अब अमेरिकी नागरिकता त्यागेको निस्सासहित कानुन अनुसार पुनः प्रक्रिया पूरा गरेपश्चात् मात्र उनले नेपाली नागरिकता प्राप्त गर्न सक्नेछन् । र, नागरिकअधिकारस्वरूप प्राप्त अरू यात्रामा लम्कन पनि । यसका निम्ति लामिछानेले एउटा तगारो भने पार गर्नैपर्छ, त्यो हो एकै पटक दुई देशको राहदानी प्रयोग गरेको जुन आरोप उनीमाथि लागेको छ, त्यसको यथोचित अनुसन्धान । त्यस क्रममा सफाइ पाएमा उनी सार्वजनिक जीवनमा फर्कन पाउनेछन्, दोषी ठहरिएमा सजाय भुक्तान गर्नुपर्ने हुन्छ ।नेपाली नागरिकता पुनः प्राप्त गरेनगरेको सवालमा लामिछानेलाई एक किसिमको शंकाको सुविधा मिलेको देखिन्थ्यो । उनले प्रक्रिया बमोजिम नेपाली नागरिकता पुनः प्राप्त गरिनसकेका सूचनाहरू बाहिरिसक्दा पनि आम मतदातादेखि सत्ता गठबन्धनका निर्णायक ठूला राजनीतिक दलसम्मले त्यही सुविधाको उपयोग गर्दै उनको राजनीतिक यात्रामा काँध हालिरहेका थिए । या विषयको गहिराइलाई साबिकका ठूला दलहरूका शासकीय अक्षमताका कारण वाक्कदिक्क मतदाताले त्यति मतलब गरेनन्, र सत्ताको हिसाब मिलाउनुपर्ने भएकाले ठूला दलहरूले पनि सम्झन चाहेनन् । नागरिकता कानुन प्रस्टै भए पनि लामिछाने यसबारे अबोध थिए कि भन्ने पनि धेरैलाई परिरह्यो, भलै कानुन थाहा छैन भन्न नपाइने भए पनि । जे होस्, सर्वोच्चको शुक्रबारको फैसलासँगै यो मुद्दाको उचित निरूपण मात्र भएको छैन, विदेशी नागरिकता त्यागेर पुनः नेपाली राष्ट्रियता अपनाउन चाहनेहरू सबैका लागि एउटा अकाट्य नजिरसमेत स्थापित भएको छ । सर्वोच्चले थप प्रस्ट पारेको छ, विदेशको नागरिकता प्राप्त गरेपछि नेपालको नागरिकता कायम रहँदैन र त्यस्तो व्यक्तिले विदेशको नागरिकता त्यागेपछि नेपालको नागरिकता प्राप्त गर्न सक्छ, तर स्वतः होइन, यसका लागि प्रक्रिया पूरा गर्नुपर्छ । बहालवाला उपप्रधान तथा गृहमन्त्रीविरुद्ध आएको सर्वोच्चको यो फैसला मूलतः कानुनी शासनको जित हो । र हो नागरिकता कानुन विकासका सन्दर्भमा एउटा उल्लेखनीय कोसेढुंगा पनि । जहाँसम्म दोहोरो राहदानीको प्रश्न छ, यसमा भने लामिछानेले कुनै शंकाको सुविधा पाउने देखिन्न । अमेरिकी नागरिकता कायम रहँदारहँदै त्यागिसकेको नेपाली नागरिकताकै आधारमा उनले नेपाली राहदानी पनि लिएर तीन वर्षसम्म दुवै देशका राहदानी प्रयोग गरेको देखिनु आफैंमा फौजदारी मुद्दा आकर्षित हुने विषय हो । लामिछानेले एकै पटक दुई देशको नागरिकता र राहदानी प्रयोग गरेकामा छानबिन गर्न अनुरोध गर्दै गत मंसिरमै गृह मन्त्रालयमा उजुरी परेको थियो । गृहबाट आफूकहाँ आएको उक्त उजुरीलाई जिल्ला प्रशासन कार्यालयले काठमाडौं प्रहरी परिसरलाई पठाएको थियो । तर लामिछाने नै प्रहरीको राजनीतिक नेतृत्वकर्ता अर्थात् गृहमन्त्री भएपश्चात् यस सम्बन्धी अनुसन्धान रोकियो, जसलाई अब बिनादबाबप्रभाव अघि बढाइनुपर्छ । र, प्रहरीको अनुसन्धानबाट आरोप सही ठहरिएमा जिल्ला सरकारी वकिल कार्यालयमार्फत जिल्ला अदालतमा मुद्दा चलाइनुपर्छ । तसर्थ, जहाँबाट जसरी टुंगिए पनि यो आरोप तार्किक निष्कर्षमा नपुगुन्जेल अनुसन्धानलाई सघाउनु र राजनीतिक सक्रियताका निम्ति धैर्य गर्नु नै लामिछानेका लागि उत्तम हुन्छ । यसैबीच, नागरिकता पुनः प्राप्त गर्नेबित्तिकै छ महिनासम्म गैरसांसद पनि मन्त्री बन्न पाउने संवैधानिक व्यवस्थाको बाटोबाट लामिछाने फेरि सरकारमा जाने जुन अनुमान भैरहेको छ, त्यसलाई उनले झुटो साबित गर्नुपर्छ । नागरिकताको लडाइँ मा पराजित भैसकेका उनले थप नैतिक क्षय हुने अर्को कदम चाल्नु हुँदैन । फौजदारी कसुर मानिने विषयको अनुसन्धान नटुंगिउन्जेल सार्वजनिक जिम्मेवारी लिने धृष्टता उनले गर्नु हुँदैन । र, आफूमाथिको अनुसन्धानमा असर पुग्ने भएकाले हितको टकराव हुने गरी गृह मन्त्रालयको नेतृत्वमा आफ्नै सांसद पठाउने कुचेष्टा पनि गर्नु हुँदैन । सुशासनको पैरवी गर्दै उदाएको नवदलको साख जोगाउन मात्र होइन, नैतिक राजनीतिको मर्म बचाइराख्न पनि लामिछाने र उनीद्वारा गठित राष्ट्रिय स्वतन्त्र पार्टी यसमा सचेत रहनैपर्छ । प्रक्रियासम्मत नागरिकता पुनर्प्राप्ति सिर्फ एउटा प्राविधिक र कानुनी विषय मात्र थिएन, राजनीतिमा होमिएका लामिछानेका निम्ति अहम् नैतिक सवाल पनि थियो, जसमा चुकेर उनले एउटा पराजय बेहोरिसकेका छन् । यसको क्षतिपूर्ति गर्ने एक मात्रै उपाय भनेको अबका दिनमा नैतिकराजनीतिक मूल्यको सदैव शिरोपर गर्नु हो, जसप्रति उनले उचित ध्यान पुर्याउनैपर्छ । स्थापित ठूला दलका नेताहरूलाई सात खुन माफ दिएका कतिपयले नवउदीयमान दलका नेतादेखि स्वतन्त्र विजेतासम्मलाई प्रश्नको तीर बढी सोझ्याउने गरेको निश्चय पनि सत्य हो, जसमा ठूला दलहरूको भाग खोसिने भयको अंश पक्कै होला, तथापि यसलाई नवराजनीतिक शक्तिहरूमाथिको आम आकांक्षा धेरै भएको रूपमा बुझ्नु पनि उत्तिकै स्वाभाविक हुन्छ । त्यसैले त्यो नागरिक भरोसालाई डगमगाउन नदिन पनि नैतिक परीक्षामा घरीघरी अनुत्तीर्ण हुने त्रुटि नवदलहरूले गर्नु हुँदैन । र भनिरहनु परोइन यो अग्निपरीक्षाको केन्द्रमा उनै रवि लामिछाने छन्, जसलाई आफूमाथिको कुनै पनि प्रश्नबाट भाग्ने छुट छैन, हुनु हुँदैन ।"
वित्तीय संघीयतामा सुधारको अपरिहार्यता,"नेपालको संविधानले संघीयतालाई आत्मसात् गरे पनि यसको विधिवत् कार्यान्वयन २०७४ सालको चुनावपश्चात् भएको हो । २०७९ सालको चुनावका कारण संघीयता कार्यान्वयनको पाँचवर्षे चक्र पूरा भएको छ । त्यसबाट प्रदेश मन्त्रालयमन्त्रीको संख्याको बढोत्तरीका कारण संघीयताप्रति आम नागरिकमा बढ्दै गएको संशयलाई घटाउने कामको सुरुआत भएको छ । मुख्यमन्त्रीहरूले मन्त्रालयको संख्या कटौतीको पहल थालेका छन् । प्रदेश मन्त्रालयमा सुधारसहित समग्र संघीयताका पक्षमा गर्नुपर्ने कामहरूको चाङ ठूलो छ ।वित्तीय संघीयताका विविध पाटा छन्, जुन हुन् कार्य जिम्मेवारीको बाँडफाँट (केकस्ता काम कुन तहको सरकारले गर्ने), राजस्व अधिकार (केकस्ता कर र गैरकर कुन तहको सरकारलाई दिने), अन्तरसरकारी वित्तीय हस्तान्तरण (केकस्ता अनुदान प्रदेश र स्थानीय तहलाई दिने) र आन्तरिक ऋण (कुन तहको सरकारले केकति र कुन खालको ऋण लिन पाउने) । नेपालका सन्दर्भमा राजस्व बाँडफाँट (मूल्य अभिवृद्धि कर र आन्तरिक उत्पादनबाट उठेको अन्तःशुल्क रकम) र प्राकृतिक स्रोतको परिचालन तथा बाँडफाँट (कुन तहको सरकारले केकस्ता र कुन रूपमा प्राकृतिक स्रोतसाधनको परिचालन गर्न पाउने) लाई पनि वित्तीय संघीयताको पाटोका रूपमा लिने गरिएको छ । वित्तीय संघीयता कार्यान्वयनको पाँचवर्षे समीक्षाका दृष्टिले यी सबै पक्षको गहन अध्ययनविश्लेषण आवश्यक छ ।उपप्रधानमन्त्री नारायणकाजी श्रेष्ठले मन्त्री हुनेबित्तिकै काठमाडौं उपत्यकाका सडकहरूका खाल्डाखुल्डी पुर्न पन्ध्र दिनको समयसीमासहित दिएको निर्देशनको पालना नभएको समाचार माघ ७ को कान्तिपुर दैनिकमा प्रकाशित छ । संविधानतः स्थानीय सडकहरू स्थानीय सरकारको कार्यक्षेत्रमा पर्छन्, तर केन्द्रले अझैसम्म स्थानीय तहलाई हस्तान्तरण गरेको छैन । सडक मात्र हैन, स्थानीय पूर्वाधार विकास सम्बन्धी सबै जिम्मेवारी स्थानीय तहकै अधिकार क्षेत्रमा पर्छन् । एउटाको अधिकार क्षेत्रमा रहेको काम अर्कोले गर्दा स्वामित्व र जवाफदेही लगायतमा समस्या आउँछ ।मन्त्रीको हप्काइदप्काइका कारण तात्कालिक रूपमा काम त होला, तर यो दीर्घकालीन समाधान हैन । यसले स्थायित्व पाउन मुस्किल हुन्छ । स्थायित्व र दीर्घकालीन समाधानका लागि कुनै काम जुन तहको सरकारको अधिकार क्षेत्रभित्र पर्छ, त्यो त्यसैले गर्नुपर्छ । घरघरमा खानेपानी पुर्याउने काम केन्द्रको हैन, स्थानीय तहको हो र त्यसमा पनि वडा कार्यालयहरूको । स्थानीय सिँचाइ र साना जलविद्युत्को काम पनि स्थानीय तहकै हो । हालै एउटा कार्यक्रममा ऊर्जा तथा सिँचाइमन्त्री राजेन्द्रप्रसाद लिङ्देनले घरटोलमा सिँचाइविद्युत्को काम भए मकहाँ आउनू भनी कार्याकर्ताहरूलाई सम्बोधन गरेका थिए । स्थानीय तह र प्रदेशले गर्ने काम मकहाँ लिएर आउनू भनेको संविधान नबुझ्नु हो, बुझेको भए बुझ पचाउनु हो ।संविधानले कुन तहको सरकारले के काम गर्ने भनी सीमांकन गरेको छ । तर विभिन्न बहानामा स्थानीय तहको अधिकार क्षेत्रमा प्रदेश र केन्द्र दुवैले आँखा लगाइरहेकै छन् । प्रदेशको कार्यक्षेत्रलाई केन्द्रले अतिक्रमण गरेको छ । संविधानमा उल्लिखित अधिकार क्षेत्रलाई आधार मानेर गरिएको कार्यविस्तृतीकरण प्रतिवेदनलाई पाँच वर्षको कार्यअनुभवसमेतका आधारमा परिमार्जन गरी सरकारका तहहरूबीचको जिम्मेवारीलाई थप प्रस्ट पार्न अब पनि ढिलाइ गर्न हुँदैन । स्थानीय प्रकृतिका काम स्थानीय तह, प्रादेशिक प्रकृतिका प्रदेश र राष्ट्रिय प्रकृतिका संघले गर्ने हो ।नेपालको संघीयता कार्यजिम्मेवारीमा निक्षेपित र राजस्वको पाटोमा केन्द्रीकृत छ । अधिकांश संघीय मुलुकहरूको समस्या पनि यही हो । नेपालका सन्दर्भमा भन्सारमा आधारित राजस्व प्रणालीका कारण पनि यस्तो समस्या भएको हुन सक्छ । तर प्रदेशको राजस्व अधिकारका सम्बन्धमा थप केही गर्न सकिने सम्भावनाहरू थिएछन् । राजस्व अधिकार संकुचित भए पनि भएको राजस्व अधिकारका दायराहरूको बढोत्तरीमा प्रदेश र स्थानीय तहले अपेक्षित तत्परता देखाउन सकेनन् । महालेखापरीक्षकको कार्यालयको उनन्साठिऔं वार्षिक प्रतिवेदन २०७९ अनुसार स्थानीय तहको कुल आयमा आन्तरिक आयको भार जम्मा ५९१ प्रतिशत छ । प्रदेशको स्थिति पनि लगभग यस्तै हो । प्राकृतिक साधन र स्रोतको रोयल्टी र विविध शीर्षकको आयसहित प्रदेशको बजेटको कुल भारमा आन्तरिक स्रोतको अनुपात पुगनपुग २० प्रतिशत छ । आन्तरिक आयमा कर्णाली प्रदेश र सुदूरपश्चिम प्रदेशको स्थिति त नाजुक छ ।संविधानमा प्रदेश र स्थानीय तहको वित्तीय समानीकरण अनुदान हस्तान्तरण राजस्व क्षमता र खर्चको आवश्यकताका आधारमा गर्नुपर्ने उल्लेख छ । यसको तात्पर्य प्रदेश र सबै स्थानीय तहका आयव्यय लगायतका विवरणहरू वार्षिक रूपमा अद्यावधिक गर्नु, राजस्व क्षमताका सम्भावनाहरू पहिल्याउनु, भौतिक पूर्वाधार र सामाजिक तथा मानवीय विकास लगायतका आधारमा खर्चको आवश्यकता पहिचान गर्नु पनि हो । तर नेपालका स्थानीय तहहरूको आयव्ययको अद्यावधिक विवरण प्राप्त गर्न भने कठिन छ । महालेखा परीक्षकको कार्यालयले लेखापरीक्षणका लागि संकलित गरेबाहेकको भरपर्दो विवरण स्थानीय तहहरूसँग छैन ।वार्षिक रूपमा अद्यावधिक गर्नुपर्ने विवरण पनि दुई वर्षको अन्तरालपछि मात्र पाउन सकिने अवस्था छ । हरेक पालिका र सातै प्रदेशको राजस्व र व्यय लगायतका विवरण नियमित रूपमा अद्यावधिक गर्नु त पर्छ नै, त्योभन्दा पनि महत्त्वपूर्ण राजस्व क्षमता र सम्भाव्यताको पहिचान हुनु जरुरी छ । प्रदेश र स्थानीय तहले राजस्व सुधार कार्ययोजना बनाई आन्तरिक स्रोत परिचालनलाई प्राथमिकतामा राखेर काम गर्नुपर्छ । यस सम्बन्धमा संघीय सरकार र राज्यका अन्य अंगले क्षमता अभिवृद्धि लगायतका कार्यक्रम सञ्चालन गर्नुपर्छ ।खानीजन्य र नदीजन्य पदार्थ ढुंगा, गिट्टी, बालुवा लगायतका प्राकृतिक स्रोत र साधनको दोहन कहालीलाग्दो गरी भइरहेको छ । यस्ता दोहनको अग्रभागमा क्रसर उद्योगहरूको संलग्नता देखिन्छ । क्रसर उद्योगहरू राजमार्ग, खोला वा नदी किनारबाट ५०० मिटरको दूरीमा मात्र हुनुपर्ने मापदण्ड त छ, तर त्यसको पालना १० प्रतिशतले पनि गरेका छैनन् । उदाहरणका लागि पोखराको पृथ्वी पुलनजिकैको रामघाट क्षेत्रमा हेरे हुन्छ । वरिपरिका पहाड नै धस्सिने गरेर नदीको दोहन भइरहेको छ । यसमा सुधार भएन भने ढिलोचाँडो पोखरा बजार धस्सिएको समाचार नआउला भन्न सकिन्न । यता अचाक्ली रूपमा ढुंगा, गिट्टी लगायतका प्राकृतिक स्रोत दोहनको समस्या छ भने यिनै स्रोतको संकलन र बाँडफाँटमा प्रदेश र स्थानीय तहबीच द्विविधासमेत छ । २०७५ सालदेखि नै यसमा देखिएको समस्याको अन्त्यका लागि पटकपटक अन्तरसरकारी वित्त परिषद्को बैठकमा कुरा उठे पनि समाधान हुन सकेको छैन ।प्रदेश र स्थानीय तहको ऋण व्यवस्थापन प्रणालीको विकास हुन सकेको छैन । भर्खरै कानुनी संरचना बनेको त छ, तर संस्थागत संरचनाले आकार लिएको छैन । कानूनी र संस्थागत संरचनाबिना केही प्रदेशले सुरुदेखि नै आन्तरिक ऋणबाट पूर्ति गर्ने गरी घाटा देखाएर बजेटको आकार ठूलो बनाउने काम पनि गरे । बजेटको आकार ठूलो बनाउनाले केही प्रदेशमा समस्यासमेत उत्पन्न भएको छ ।संविधानमा प्रदेश र स्थानीय तहले प्राप्त गर्ने वित्तीय हस्तान्तरणको परिमाण राष्ट्रिय प्राकृतिक स्रोत तथा वित्त आयोगको सिफारिस बमोजिम हुने व्यवस्था छ । तर वित्तीय समानीकरण अनुदानबाहेकका अनुदानमा आयोगको क्षेत्राधिकार खुम्च्याउने गरी कानूनहरू बनेका छन् । संविधानको भावनाविपरीतका यस्ता कानुनमा सुधार आवश्यक छ । आयोगलाई वित्तीय संघीयताको वाहकका रूपमा विकास गर्न जरुरी छ । यसका लागि आयोग पनि स्वयं अग्रसर हुनुपर्छ ।अनुदान वितरणको सामान्य सिद्धान्त अनुसार वित्तीय समानीकरण अनुदानको वितरण बजेट तथा कुल गार्हस्थ्य उत्पादनसँगको अनुपातमा बढाउँदै लैजानुपर्छ । तर हामीकहाँ प्रदेश र स्थानीय तहले प्राप्त गर्ने समानीकरण अनुदानको अनुपात घटिरहेको छ भने ससर्त अनुदानको अनुपात अनपेक्षित रूपमा बढिरहेको छ । अर्कातिर, ससर्त अनुदानका नाममा ससाना कार्यक्रम तथा योजनाहरू प्रदेश र स्थानीय तहमा पठाएर अनावश्यक भारी बोकाउने कामसमेत भएको छ । यसमा प्रदेशहरूले पनि केन्द्रको सिको गरेका छन् । ससर्त आयोजना क्रियाकलापगत रूपमा नपठाई विषयगत रूपमा क्षेत्रगत सर्त, लक्ष्य तथा अपेक्षित उपलब्धि तोकेर एकमुस्ट पठाउने व्यवस्था गर्नुपर्छ ।संघीय मामिला तथा सामान्य प्रशासन मन्त्रालयको वेबपेजमा उल्लेख भए अनुसार, पाँच पालिकाले अहिलेसम्म नीति तथा कार्यक्रम र बजेट स्वीकृत गरेका छैनन् । कानूनतः असार मसान्तभित्र बजेट पास गर्नुपर्छ, बजेट स्वीकृत नगरी खर्च गर्न पाइँदैन । कर राजस्व संकलनमा कानूनी लगायतका समस्याहरू हुन्छन् । खर्च र विकासबीच अन्योन्याश्रित सम्बन्ध हुन्छ । समयमा बजेट नल्याउनु भनेको विकासका ढोकाहरू बन्द गर्नु पनि हो । समयमा बजेट नल्याउने पालिकाहरूलाई न्यूनतम अनुदान मात्र दिएर अतिरिक्त अनुदान कार्यसम्पादन मापनमा राम्रो गर्ने पालिकाहरूलाई वितरण गर्ने प्रचलन साबिक एकात्मक व्यवस्थाका स्थानीय निकायहरूमा थियो । निर्वाचित जनप्रतिनिधि नहुँदा पनि यस परिपाटीले स्थानीय निकायहरूको सेवा प्रवाह र वित्तीय अनुशासन र सुशासन प्रवर्द्धन लगायतमा ठूलो सहयोग पुर्याएको थियो ।साबिककै जस्तो कम्तीमा ५० प्रतिशत वित्तीय समानीकरण अनुदानको बाँडफाँटमा कार्यसम्पादन मापनमा आधारित अनुदान प्रणाली लागू गर्नु जरुरी छ । अझ साबिकमा त यो ७० प्रतिशत बिनासर्त अनुदानमा लागू थियो । मधेश, कर्णाली र सुदूरपश्चिम प्रदेशका पालिकाहरूमा सुशासन र वित्तीय अनुशासनमा समस्याहरू छन् । प्रमुख प्रशासकीय अधिकृतहरूको खटनपटन रहे पनि निमित्तहरूको संख्या यिनै प्रदेशमा धेरै छ । जिल्लागत रूपमा रौतहटमा धेरै छ । यी सबै पक्षको समीक्षा गर्दै प्रदेश र स्थानीय संघमहासंघहरूसमेतको सहमतिमा कार्यसम्पादन मापन अनुदान प्रणालीको सुरुआतमा विलम्ब गर्नु हुँदैन । नेपाल सरकारको बजेट जेठ १५ मा आउँछ, तर असार १ सम्म पनि संघीय सरकारका योजना तथा कार्यक्रमबारे प्रदेशहरूले जानकारी नै पाउँदैनन् । स्थानीय तहहरूले असार १० मा बजेट ल्याउछन्, तर प्रदेशका योजना तथा कार्यक्रमहरूबारे बजेट ल्याउने समयसम्म पनि थाहै पाउँदैनन् । यसका कारण तीनै तहका सरकारका योजना तथा कार्यक्रमहरूबीच दोहोरोतेहरोपनाको समस्या छ । यसले भ्रष्टाचारलाई समेत बढावा दिएको छ । यसको निराकरणका लागि बजेट पेस गर्ने समयमै वार्षिक विकास तथा कार्यक्रम सार्वजनिक गर्ने परिपाटी बसाल्नुपर्छ । यसले बजेट पेस गरेर स्वीकृत हुँदा पनि मन्त्रालयहरूले वार्षिक विकास कार्यक्रममा चलिरहनेखेलिरहने स्थितिको समेत अन्त्य गराउँछ ।सिंहदरबारको अधिकार पालिकाको केन्द्रसम्म त पुग्यो, तर पालिकाहरूमा अरू सिंहदरबार खडा भए । स्रोत र साधनको वडागत रूपमा न्यायोचित वितरण नभएका गुनासाहरू छन् । पालिकाहरूले यसतर्फ पनि ध्यान पुर्याउनुपर्छ ।अन्तमा, बजेट तर्जुमा गर्दा वार्षिक कार्यक्रम तथा योजनाहरूलाई क्रियाकलापगत रूपमा बाँडफाँट नगरी बजेटलाई अबन्डामा राख्ने प्रवृत्ति अधिकाश पालिकामा छ । यो समस्या केही प्रदेशमा पनि छ । यस्तो प्रवृत्तिलाई निरुत्साहित गर्ने पद्धति बसाल्नसमेत आवश्यक छ ।"
"सप्पैलाई विदेशमा पढ्ने अनुमति दिने हो, शिक्षामन्त्रीज्यू ?","मनप्रसाद वाग्ले, मीनभवन, काठमाडौं"
सप्पैलाई विदेशमा पढ्ने अनुमअभियोगमा पनि मौनता,"लक्ष्मी बराल, जोरपाटी५, काठमाडौं"
नागरिकता प्राप्ति सम्बन्धमा स्वागतयोग्य फैसला,"महेन्द्रसिंह बम, टीकापुर१, कैलाली"
समस्याको जरो,"कृष्ण कुम्पुरे, आदमटार, धादिङति दिने हो, शिक्षामन्त्रीज्यू ?"
प्राकृतिक स्रोतहरूमा सार्वभौमसत्ता र संवैधानिक व्यवस्था,"कानुनी व्याख्यामहाकाली सन्धिपछि २०४७ को संविधान र अन्तरिम संविधान२०६३ मा रहेको सन्धि वा सम्झौताको अनुमोदन, सम्मिलन, स्वीकृति वा समर्थन सम्बन्धी प्रावधानविपरीत सम्झौता भएकाले संसदीय अनुमोदनको प्रश्नसहित सर्वोच्च अदालतमा २०६४ सालमा पश्चिम सेती परियोजनाविरुद्ध रिट दायर भयो । रामचन्द्र चटौतसमेत निवेदक रहेको उक्त रिटनिवेदनमा अस्ट्रेलियाली कम्पनी स्मेकसँग नेपाल सरकारले गरेको सम्झौतामा पश्चिम सेती परियोजना निर्माण गरी उत्पादित बिजुली भारत निर्यात गर्ने र जलाशय प्रकृतिको उक्त परियोजनाको अतिरिक्त पानी (रेगुलेटेड वाटर) समेत नेपालले उपयोग गर्ने कुनै योजना नबनाएकाले भारतले उपभोग गर्ने हुँदा त्यो अन्तरिम संविधानको धारा १५६(२) बमोजिम संसद्को दुईतिहाइ बहुमतबाट पारित हुनुपर्ने माग गरिएको थियो । तर उक्त रिटनिवेदनमाथि न्यायाधीश अनुपराज शर्मा र कल्याण श्रेष्ठको संयुक्त इजलासले गरेको फैसलामा एकले अर्कालाई दिएको व्यापारिक वा व्यावसायिक प्रतिफल देखिएकाले त्यस्तो कुरालाई दुई देशबीच प्राकृतिक स्रोतको बाँडफाँटको रूपमा अर्थ गर्न मिल्ने देखिन्न, निश्चित समयको लागि मात्रै आयोजना सञ्चालन अनुमति कम्पनीलाई दिइएको देखिँदा उक्त अवधि व्यतीत भएपछि आयोजना र सम्पूर्ण सञ्चालन प्रणाली नै नेपाल सरकारमा फिर्ता आउने हुनाले त्यसलाई सही अर्थमा बाँडफाँट भन्न नमिल्ने भन्दै गलत व्याख्या गर्यो (नेकाप २०६६, अंक १, भाग ५१, निनं ८०५९) । त्यही संवैधानिक प्रावधानमा टेकेर माथिल्लो कर्णाली जलविद्युत् परियोजना सम्बन्धमा गोरखबहादुर बीसी र माधवकुमार बस्नेतद्वारा २०६४ सालमा छुट्टाछुट्टै दुईटा रिट सर्वोच्च अदालतमा दर्ता भए । गोरखबहादुर बीसीसमेतको रिटनिवेदनमा न्यायाधीशद्वय कल्याण श्रेष्ठ र गिरीशचन्द्र लालको संयुक्त इजलासले कुनै पनि उत्पादित चीज, वस्तु वा सेवाजस्तै विद्युत्को व्यापार हुन सक्ने र सो निर्यात पनि गर्न सकिने तथा कानुनले यस्तो कार्य गर्न निषेध गरेकोमा बाहेक सो गर्न नपाउने भन्न नमिल्ने भन्ने फैसला गर्यो । फैसलामा विद्युत् स्वयंलाई प्राकृतिक स्रोत मान्ने हो भने भूमिबाट उत्पादित अन्न पनि प्राकृतिक स्रोत मान्नुपर्ने र त्यसको निकासी पनि रोक्नुपर्ने अवस्था आउँछ भन्दै प्राकृतिक स्रोतको उपयोगको बाँडफाँटको कुव्याख्या गरियो (नेकाप २०७०, अंक ३, निनं ८९८२) । माधवकुमार बस्नेतसमेतको रिटमाथि न्यायाधीशद्वय रामकुमारप्रसाद शाह र गिरीशचन्द्र लालकै विशेष इजलासले गरेको फैसलामा त प्राकृतिक स्रोत र त्यसको उपयोगको बाँडफाँटको अपव्याख्या भएको छ । फैसलामा भनिएको छ, विद्युत् स्वयंमा प्राकृतिक स्रोत नभई प्राकृतिक स्रोत पानीबाट उत्पादन हुने वस्तु भएकाले अन्य वस्तुसरह विद्युत् व्यापारयोग्य र निर्यातयोग्य वस्तु पनि हो । प्रस्तुत जलविद्युत् आयोजना सम्बन्धमा दुई देशबीच वा अन्तर्राष्ट्रिय अन्तरसरकारी संगठनबीच प्राकृतिक स्रोतसाधनको बाँडफाँट सम्बन्धी सम्झौता नभई प्राकृतिक स्रोतको रूपमा रहेको पानी प्रयोग गरी सो पानीबाट उत्पादित विद्युत्लाई मात्र व्यापारिक सम्झौताबाट व्यवस्थापन गर्न निश्चित सर्तहरूसहित खास अवधिका लागि अनुमतिसम्म दिइएको हुँदा प्राकृतिक स्रोतको बाँडफाँट गरेको भन्न नमिल्ने । फैसलामा अगाडि भनिएको छ, विद्युत् स्वयंमा प्राकृतिक स्रोत नभई प्राकृतिक स्रोतबाट उत्पादित वस्तु भएकाले यसको उत्पादन र व्यवस्थापन गर्न राज्यले नीतिगत व्यवस्था गरी नेपाल सरकारलाई अधिकार प्रदान गरेको राज्यको त्यस्तो नीतिगत व्यवस्था पुनरवलोकन गरी कानुन बदर गर्नु पनि उचित हुने देखिँदैन । प्राकृतिक स्रोत र त्यसको उपयोग सम्बन्धी उल्लिखित रिटनिवेदन र तीमाथि भएका फैसला, स्थापित नजिर र फैसला गर्ने न्यायाधीशहरूको कार्यशैलीमाथि प्रश्न उठ्ने प्रशस्त ठाउँ देखिन्छ । पहिलो विषय, उल्लिखित तीनवटै रिटनिवेदनमा फैसला गर्ने न्यायाधीश दोहोरिएका छन् । त्यसरी गरिएका फैसलाहरूमा संविधानले समेट्नुपर्ने विषयलाई समेटिएकै पनि देखिँदैन । फैसलामा खालि प्राकृतिक स्रोतको बाँडफाँट भनिएको छ, तर संविधानले प्राकृतिक स्रोत र त्यसको उपयोगको बाँडफाँट भनेको छ । जस्तो कर्णाली नदी नेपालको प्राकृतिक स्रोत हो भने त्यसको उपयोगको बाँडफाँट भनेको त्यस नदीको पानी प्रयोगमा ल्याएर उत्पादन गरिने बिजुली, सिँचाइ र बाढी नियन्त्रणजस्ता पक्ष हुन् । तर यी विषयमा यसअघि अदालत प्रवेश नै नगरेकाले विगतमा यस सम्बन्धमा भएका व्याख्या अपूर्ण, अपर्याप्त र प्रश्न उठ्ने खालका छन् । संयुक्त राष्ट्रसंघीय स्थायी सार्वभौमसत्ता प्रस्ताव१८०३राष्ट्रसंघीय महासभाले सन् १९६२ मा प्राकृतिक स्रोतहरूमा स्थायी सार्वभौमसत्ता प्रस्ताव१८०३ पास गरेको थियो । यस प्रस्तावले अल्पविकसित राज्यहरूलाई तिनीहरूको प्राकृतिक सम्पदा र स्रोतहरूमा जनता र राज्यहरूको सार्वभौमसत्तालाई कडाइका साथ सम्मान गर्नुपर्ने व्यवस्था गरी अन्य राज्य र अन्तर्राष्ट्रिय संस्थाहरूको शोषणबाट संरक्षण प्रदान गरेको छ । प्राकृतिक स्रोतमाथिको सार्वभौमसत्ताको सिद्धान्तले राज्यहरूलाई राष्ट्रसंघीय महासन्धिको अधीनमा रहेको समुद्री स्रोतसहित आफ्नो अधिकार क्षेत्रभित्रका प्राकृतिक स्रोतहरू स्वतन्त्र रूपमा प्रयोग गर्ने अधिकार दिन्छ । अधिकार लाग्ने त्यस्ता वस्तुहरूमा जीवित, निर्जीव, निर्यात र आयात हुनेनहुने प्राकृतिक स्रोतहरू समावेश छन् । प्राकृतिक सम्पदा पनि स्रोत सार्वभौमसत्ताको वस्तु हो । अन्य वस्तुमा राष्ट्रिय र सांस्कृतिक स्रोतहरू, वातावरणीय उपयोग गर्ने ठाउँ र महत्त्वपूर्ण पारिस्थितिक कार्यहरू समावेश छन् । उक्त प्रस्ताव१८०३ मा प्राकृतिक स्रोतको व्यवस्थापन र अन्वेषण, वैदेशिक लगानी र यससम्बन्धी सिद्धान्तहरूबारे उल्लेख छ । साथै राष्ट्रिय विकासमा जनताको हितका लागि राज्यहरूलाई सार्वभौमसत्ताप्रदत्त अधिकारहरू निम्नानुसार छन् (क) प्राकृतिक स्रोतहरूको स्वामित्व, विसर्जन, अन्वेषण, शोषण, विकास र बजारीकरणÙ (ख) प्राकृतिक स्रोतको व्यवस्थापन, संरक्षण र संरक्षणÙ (ग) विदेशी पुँजी लगानी नियमनÙ र (घ) राष्ट्रियकरण, अन्तर्राष्ट्रिय कानुनको अधीनमा विदेशी सम्पत्तिको कब्जा । तर द्वन्द्व, युद्ध, राजनीतिक संकट र संघर्षका कारण कुनै राज्यका स्रोतसाधनको दुरुपयोग र शोषण अर्को कुनै राज्यद्वारा भैरहेको छ ।प्राकृतिक स्रोतहरूमा सार्वभौमसत्ता राष्ट्रिय र अन्तर्राष्ट्रिय कानुनको सिद्धान्त हो । आफ्ना प्राकृतिक सम्पदा र सार्वभौमसत्तामा कुनै हानि नहोस् भनी सुनिश्चित गर्न व्यवस्थापिका, कार्यपालिका र न्यायपालिकाले उचित ध्यान दिनुपर्छ । राष्ट्रियकरण, अधिग्रहण वा प्राप्ति सार्वजनिक उपयोगिता, सुरक्षा वा राष्ट्रिय हितका आधारमा हुनुपर्छ । विकासोन्मुख देशहरूको आर्थिक विकासका लागि अन्तर्राष्ट्रिय सहयोग, सार्वजनिक वा निजी पुँजी लगानी, वस्तु तथा सेवाको आदानप्रदान, प्राविधिक सहयोग वा वैज्ञानिक सूचनाको आदानप्रदान स्वतन्त्र राष्ट्रिय विकासलाई अगाडि बढाउने गरी हुनुपर्छ । सार्वभौमसत्ता सम्पन्न राष्ट्रहरूबीच स्वतन्त्र रूपमा गरिएका विदेशी लगानी सम्झौताहरू असल विश्वासका (गुड फेथ) साथ पालना गर्नुपर्छ । शक्तिशाली राष्ट्रहरूले कमजोर राष्ट्रबाट अनुचित फाइदा लिन हुँदैन ।स्टकहोम वातावरण घोषणा१९७२ को सिद्धान्त २१ अनुसार राज्यहरूसँग तिनीहरूका आफ्नै वातावरणीय नीतिहरू बमोजिम आफ्नै स्रोतहरूको उपयोग गर्ने सार्वभौम अधिकार छ । साथै, तिनीहरूको अधिकार क्षेत्र वा नियन्त्रणभित्रका गतिविधिहरूले अन्य राज्य वा राष्ट्रिय क्षेत्राधिकारको सीमाभन्दा बाहिरका क्षेत्रहरूको वातावरणमा हानि नपुगोस् भनी सुनिश्चित गर्ने जिम्मेवारी पनि छ । त्यस बेलादेखि प्राकृतिक स्रोतहरूमा सार्वभौमसत्ताको सिद्धान्त धेरै वातावरणीय सन्धिहरूमा समावेश गर्ने गरिएको छ । अन्तर्राष्ट्रिय अदालतको निर्णयडेमोक्रेटिक रिपब्लिक अफ कंगोविरुद्ध युगान्डा (सन् २००५) मुद्दाको निर्णय (अनुच्छेद २२२२४५ ) का लागि अन्तर्राष्ट्रिय अदालतले युगान्डाद्वारा कंगोली प्राकृतिक स्रोतहरूको गैरकानुनी शोषण भएको छ कि छैन भनेर छलफल गरेको थियो । यो छलफल प्राकृतिक स्रोतमाथि स्थायी सार्वभौमसत्ताको सिद्धान्तबारे थियो । कंगोको तर्क थियो युगान्डाले कंगोको क्षेत्र, प्राकृतिक स्रोत र जनताको आत्मनिर्णयको अधिकारलाई सैन्य र अर्धसैनिक गतिविधिका माध्यमले बेवास्ता गरी कङ्गोली प्राकृतिक स्रोतहरूको अवैध उल्लंघन र लुट गरेर सार्वभौमसत्ताको सम्मान गरेको छैन । उक्त मुद्दामा प्राकृतिक स्रोतमाथि स्थायी सार्वभौमसत्ता सम्बन्धी महासभाको प्रस्ताव१८०३ परीक्षणका क्रममा उल्लेख गरिएको थियो । युगान्डाले प्राकृतिक स्रोतहरूमा स्थायी सार्वभौमसत्ताको सिद्धान्तलाई अस्वीकार गर्यो । तर अदालतले कंगोको प्राकृतिक स्रोतसाधनमाथिको सार्वभौमसत्ताको सिद्धान्त उल्लंघन नभएको ठहर गर्यो । अदालतले प्राकृतिक स्रोतहरूमा स्थायी सार्वभौमसत्ताको सिद्धान्त परम्परागत अन्तर्राष्ट्रिय कानुनको सिद्धान्त रहेको निष्कर्ष निकाल्यो । निष्कर्षजीएमआर नेपाललगानी बोर्ड२०७१ सम्झौता सम्बन्धी मुद्दा संवैधानिक मुद्दामा परिणत भएको छ । साथै यो मुद्दा प्राकृतिक स्रोतमाथिको सार्वभौमसत्तासँग सम्बन्धित छ, प्राकृतिक स्रोतबारे निर्णयमा भाग लिने जनताको अधिकारसँग सम्बन्धित छ, सरकारको कार्यकारी शक्तिले संसद्को अधिकारलाई अतिक्रमण गरेको विषयसँग जोडिएको छ । नेपालको संविधानमा प्राकृतिक स्रोत र त्यसको उपयोगको बाँडफाँट सम्बन्धी सन्धि वा सम्झौता संसद्को दुईतिहाइ बहुमतले अनुमोदन गर्नुपर्ने स्पष्ट व्यवस्था छ । संवैधानिक व्यवस्था नहुँदा पनि माथिल्लो कर्णालीको भन्दा कम लागत (५० अर्ब रुपैयाँ) रहेको संयुक्त राज्य अमेरिका एमसीसीनेपाल कम्प्याक्ट संसद्ले अनुमोदन गरेको थियो । तर, संविधानमा प्रस्ट व्यवस्था हुँदाहुँदै र स्रोतको उपयोग (बिजुली) को बाँडफाँट अर्को मुलुकसँग हुने भएको एमसीसीभन्दा ठूलो लगानीको माथिल्लो कर्णाली परियोजना सम्बन्धी सन्धिसम्झौता नेपाल सरकारले संसद्बाट अनुमोदन किन नगराएको होला ? संसदीय अनुमोदनबिना संवैधानिक प्रक्रिया छलेर माथिल्लो कर्णालीजस्ता स्रोतको उपयोगको बाँडफाँट सीमापार हुने सम्झौता गर्ने, सम्झौतामा भएका प्रावधानविपरीत गैरकानुनी रूपमा वित्तीय व्यवस्थापनको म्याद थप्ने अधिकार नेपाल सरकारलाई छैन, हुनु हुँदैन । त्यसैले संवैधानिक दृष्टिले हेर्दा माथिल्लो कर्णाली सम्झौताको वैधानिकता र वैधता छैन । यो सम्झौता प्राकृतिक स्रोतमाथि स्थायी सार्वभौमसत्ता सम्बन्धी राष्ट्रसंघीय महासभाको प्रस्तावविपरीत समेत छ । प्राकृतिक स्रोतसाधनको उपयोग पारस्परिक रूपमा लाभदायक र वातावरणमैत्री हुनुपर्छ । न्यायपालिकाले कार्यपालिकालाई शक्तिको दुरुपयोग गर्नबाट रोक्नुपर्छ ।"
अजित र नवराजहरूले न्याय कहिले पाउलान् ?,"न्यायको पर्खाइमा साढे पाँच वर्षदेखि त्रिवि शिक्षण अस्पतालको शवगृहमा सडिरहेको अजित मिजारको लासका कारण राज्यको मन अलिकति पनि पोल्दैन ? चुनावअगाडि राजधानीको एउटा कार्यक्रममा सार्वजनिक रूपमा मैले तत्कालीन मन्त्री राजेन्द्र श्रेष्ठ तथा उनका पार्टी नेता उपेन्द्र यादवसमक्ष यो प्रश्न तेर्स्याएको थिएँ । त्यही प्रश्न म प्रधानमन्त्री तथा गृहमन्त्री पुष्पकमल दाहाल प्रचण्ड लाई गर्न चाहन्छु । प्रचण्डका साथै शासनसत्तामा रहेका सबैलाई र किङमेकर केपी शर्मा ओलीलाई पनि पीडितको पक्षबाट यही प्रश्न छ । जातिवादी समाजले जस्तै तपाईंहरू पनि दलितको लास छुन घिनाउनुभएकै हो त ? शूद्रको लास छुँदा धर्म जान्छ भन्ने सोच्नुभयो कि ? नत्र आजसम्म किन त्यसको व्यवस्थापना गरिएन ?तपाईंहरूमा एक चिम्टी मात्रै नैतिकता र मानवता बाँकी छ भने, दलितलाई पनि मान्छे नै ठान्नुहुन्छ भने तुरुन्त अजितका मातापितासँग छलफल थाल्नुस् ! उनीहरूको पीडा सुन्नुस् । तिनको माग के छ, बुझ्नुस् । प्रहरीले आत्महत्या भने पनि यो अन्तरजातीय बिहेका कारण भएको जघन्य हत्या हो भन्ने उनीहरूको बुझाइ छ । दलित आयोगले पनि त्यही शंका गरेको छ । अजितका आफन्तले कानुनी प्रक्रिया सुरु नभएसम्म लासै नबुझ्ने अडान लिइरहेका छन् । यो घटनाबारे चर्चा नभएको धेरै भयो । जाबो सानो जातको लासलाई कसले पो सम्झिन्छ र ? स्वयं दलित अगुवा र नेताहरूले पनि बिर्सिसके । तर बुझ्नेलाई यो काभ्रेली मिजार दम्पतीले न्यायका लागि गरिरहेको लामो र कठोर सत्याग्रह हो । उत्पीडितका लागि मार्गदर्शन हो यो । उनीहरू युट्युब र फेसबुकमा रोएका छैनन्, नयाँ बानेश्वरमा धर्ना बसेका पनि छैनन् । बुझ्नेलाई यो साधारण दलितको असाधारण क्रान्ति हो । करिब एक वर्षअघि कुनै दलित भेलामा प्रचण्डले काभ्रेमा दिसापिसाब खुवाई हत्या गरिएकी लक्ष्मी परियारलाई न्याय दिन नसक्नुलाई आफ्नो अघिल्लो प्रधानमन्त्रीकालको एउटा असफलताका रूपमा स्विकार्नुभएको थियो । २०७३ सालको मंसिरमा राजधानीनजिकै काभ्रेमा एक स्कुल मास्टर र उनकी आमाले लक्ष्मीलाई स्कुल हाताभित्र खाँबामा बाँधेर निर्घात कुटपिट गरी मारेका थिए । शिक्षक माओवादी पार्टीको सदस्य भएकाले उक्त पार्टी र प्रचण्ड नेतृत्वको सरकारले अपराधी उम्काए भन्ने धेरैको आशंका छ । उपर्युक्त दलित भेलामा प्रचण्डको आत्मालोचना सिर्फ गोहीको आँसु त थिएन ? साँच्चै मनमा गडेकै विषय हो भने फेरि सत्ताको बागडोर सम्हाल्न पुगेका नेताको बोलीले होइन, कामले त्यसलाई सिद्ध गर्नुपर्छ । सकेसम्म दलितमाथि हिंसा हुनै दिनु हुँदैन । मारिएका, अंगभंग पारिएका दलितहरूलाई यथाशीघ्र न्याय दिलाउने व्यवस्था गर्नुपर्छ । कानुनी प्रक्रियामा राजनीतिक हस्तक्षेप बन्द गर्नुपर्छ ।२०६८ सालमा छुवाछुत तथा जातीय विभेदविरुद्ध कानून निर्माण भएयता मात्रै दुई दर्जनभन्दा बढी दलितले ज्यान गुमाएको रेकर्ड छ । अझ दुनियाँले सुइँकै नपाएका दलित हत्याका घटनाहरू त कति होलान् कति ! केहिअघि मात्रै प्रचण्ड निर्वाचित भएको गोरखा२ को १२ किलो बजारमा एक मगर महिलाले कुटेर दमिनीको हत्या गरिदिइन् । पीडित परिवारलाई डरधम्की दिएर मात्र २ लाख रुपैयाँ क्षतिपूर्तिमा केस ढिसमिस गरियो ।व्यक्ति कति पटक उच्च पदमा पुग्यो भन्नेले धेरै अर्थ राख्दैन, उसले शक्तिमा रहँदा देश र जनताका निम्ति, उत्पीडित वर्गसमुदायका निम्ति केकति योगदान गर्यो भन्नेचाहिँ महत्त्वपूर्ण हुन्छ । त्यस्तो व्यक्ति मृत्युपर्यन्त धेरै लामो समयसम्म सबैको सम्झनामा रहिरहन्छ । सदैव सम्मानित भैरहन्छ । राजनीतिक जीवनको उत्तरार्द्धतिर ढल्केका प्रचण्डले यो कुरा अब पनि मनन नगरे कहिले गर्ने ?माओवादी संसद्मा तेस्रो शक्ति भए पनि तेस्रो पटक प्रधानमन्त्री बन्न सफल प्रचण्डका लागि यो रिडिम गर्ने सुवर्ण मौका हो । यस्तो अवसर फेरि प्राप्त नहुन पनि सक्छ । उनले धेरै कुरामा आफ्नो पब्लिक इमेज सुधार्नुपर्नेछ । दौरासुरुवाल लगाएर उनले सायद आफ्नो इमेज फेर्न खोजेका होलान् । तर यो ठीक विपरीत तरिका भयो । किनकि दाहाललाई प्रचण्ड बनाएको, यो स्थानमा पुर्याएको मजदुर, दलित, जनजाति, मधेशी, थारूहरूको रगतपसिनाले होÙ नस्लवादी, जातिवादी, क्षेत्रवादी नीति र संस्कृतिविरुद्ध पीँधका जनताको आक्रोशले हो । सदियौंदेखि धार्मिक, सांस्कृतिक, सामाजिक, आर्थिक शोषण र दमनमा पिल्सिएका दलितले पनि मुक्तिका लागि प्राण आहुति दिएÙ प्रचण्डलाई आफ्नो असली मुक्तिदाता ठाने ।तर सशस्त्र क्रान्तिपछि माओवादीको, स्वयं अध्यक्ष प्रचण्डको रवैया देखेर धेरै उत्पीडित निराश छन्, आक्रोशित बनेका छन्, त्यो जनयुद्ध नभएर जनैयुद्ध त थिएन भन्ने प्रश्न गर्न थालेका छन् । आफ्नो मूलभूत विचार र सिद्धान्तबाट च्युत हुँदै गएको, र आफ्नो आधारभूमि भुल्दै गएको कारण नै माओवादी पार्टी सकिँदै गएको हो । तसर्थ, प्रचण्डहरू सच्चिनुपर्छ । अब प्रचण्डहरूको ध्यानदृष्टि तल्लो जात र वर्ग बढीमा केन्द्रित हुनुपर्छ । वैचारिक रूपमा चारै दिशा फर्किएका दलहरूको खिचडी सरकार चलाउन प्रचण्डलाई पक्कै सजिलो छैन, आफ्नो इच्छा बमोजिम काम गर्न त झनै चुनौतीपूर्ण छ । तैपनि असल नियत र इमानदार तरिकाले दलित हितमा काम गरेर दलितको गुन तिर्ने समय हो यो । सबैभन्दा शोषण र दमनमा परेका जातिको हकअधिकार सुनिश्चित गर्नेतर्फ पाइला चाल्दा कुनै शक्तिले भाँजो हाल्छ भने त्यो आफैं नांगिनेछ । धेरै गर्न नसके पनि जातीय हिंसामा मारिएका दलितको न्यायका लागि सत्प्रयास थाल्नुस्, प्रचण्डजी ! अजित मिजारसँगै नवराज विक हत्याकाण्डको छानबिनबाट काम सुरु गर्नुस् । २०७७ सालको जेठमा जनयुद्धको उद्गमस्थल रुकुम पश्चिममा जुन जातीय नरसंहार भयो, त्यसले संसारभरि नेपालीको शिर झुकायो । अन्तरजातीय बिहेको निहुँमा तीन गाउँका ठकुरीहरूले नवराज विक र दलित तथा गैरदलितसहित उनका पाँच साथीहरूलाई लखेटीलखेटी मारेको र भेरी नदीमा फालेको जघन्य अपराधको मुद्दाले अझै पनि किनारा पाएको छैन । कतिपय अभियुक्त छुटिसके भनिन्छ । अरू अभियुक्त हिरासतमै छन् कि छैनन्, केही पत्तो छैन । यत्रो समय गुज्रिसक्यो, तर न्याय कहिले पाइन्छ भनी मृतकहरूका परिवारलाई अझै पनि थाहा छैन । नवराज र साथीहरूलाई न्याय प्राप्त हुन्छ कि हुँदैन ? हुन्छ भने कहिले ? कुनै राजनीतिक शक्तिले लासमाथि राजनीति गरिरहेको त छैन ? कसैले कानूनी प्रक्रियालाई प्रभावित गरेको पो छ कि ? दलितगैरदलित सबैको साझा चासोको विषय हो यो । यति ठूलो नरसंहारको मुद्दा पनि आफ्नो पालामा सल्टाउनुभएन भने तपाईंलाई उत्पीडितहरूको नेता कसरी मान्ने ? नत्र हाम्रा लागि राणा प्रधानमन्त्री र तपाईंमा खासै फरकै हुन्न नि ! राणाकालमा झैं मान्छेको जीवनको मूल्य जातको तुलोमा जोख्ने काम किन भैरहेको छ ? दलित मारिदा किन पशुपन्छी मारेजति पनि समाजले संवेदना देखाउँदैन ? यसको मुख्य चिन्ता आजका शासकहरूलाई, र विशेष गरी गणतन्त्रका संवाहकहरूलाई हुनुपर्ने होइन र ? अन्यायअत्याचार सहनुको पनि सीमा हुन्छ । एक दिन धैर्यको बाँध फुट्छ । कुनै व्यक्तिको, कुनै गुटको, कुनै शक्तिको स्वार्थका निम्ति कानुन बलि चढाउने काम नहोस् ! दलित पनि मान्छे नै होÙ उसको शरीर भुस्याहा कुकुरको शरीरसरह नठानियोस् ! आज विभिन्न कारणले दलित आन्दोलन शिथिल बने पनि आक्रोशका झिल्काहरू फैलिँदै गएका छन् । ती झिल्काहरू जम्मा पारेर दलित क्रान्तिको ज्वाला सल्किने सम्भावना बढ्दै गएको छ । प्रचण्डजी, दलित अधिकारका लागि मात्र नभएर समग्र मुलुकको शान्ति र प्रगतिका लागि पनि जातीय घृणा र हिंसा रोक्न, र हिंसामा परेकालाई यथाशीघ्र न्याय दिन विशेष पहल थाल्नुस् !"
रेबिजको त्रासले घर बाराबार,"(गुल्मी)गुल्मी र छिमेकी जिल्ला अर्घाखाँचीमा अहिले रेबिजको त्रास फैलिएको छ । एक महिलाको मृत्युपछि रेबिजको त्रास फैलिएको हो । त्यही त्रासले कोभिडकालमा जस्तै अहिले गाउँमा घर बाराबार हुन थालेको छ । रेबिज लागेको घरमा जान हुन्न भन्दै स्थानीयले घर बाराबार गर्न थालेका हुन् । सचेतना र सही सूचनाको अभावमा गाउँगाउँमा रेबिजको त्रास फैलिएको छ ।रेबिज लागेर गुल्मी दरबार गाउँपालिकामा एक महिलाको मृत्यु भएको हो । रेबिजविरुद्धको खोप नलगाएकी गुल्मी दरबार गाउँपालिका६ की ४३ वर्षीया एक महिलालाई पुस ९ मा रेबिजको लक्षण देखिएको थियो । ढिलामात्र टेकु अस्पताल पुगेकी उनको उपचार सम्भव नभएपछि पुस १२ मा मृत्यु भयो । गाउँमा अहिले पनि रेबिजको त्रास उस्तै छ ।हाल, गुल्मी दरबारसँगै सिमाना जोडिएको अर्घाखाँचीको छत्रदेवमा कुकुरले पशु चौपाया र मानिसलाई टोकेर त्रास फैलिएको छ । मंसिर ११ देखि पुस १५ सम्म गुल्मीदरबार र छिमेकी अर्घाखाँचीको छत्रदेवका १ सय ३६ जनाले रेबिजविरुद्धको भ्याक्सिन लगाएका छन् । छत्रकोट५ का अर्जुन कँडेलका अनुसार यही बीचमा गुल्मी दरबार४ मा ढाड लतार्दै हिँडेको कुकुर आफैं मर्यो । स्थानीयले उक्त कुकुरलाई गाडे । छत्रकोटमा पनि कुकुर मरेको हल्ला चल्यो । रेबिजबाट महिलाको मृत्युमा गुल्मी दरबार गाउँपालिकाको सामाजिक विकास समितिका संयोजक मुकेश थापाको संयोजकत्वमा ५ सदस्यीय कार्यदल पनि बन्यो । न उक्त कार्यदलको प्रतिवेदन आयो, न पालिकाले जनचेतनाका कार्यक्रम नै गर्यो । छानबिनका लागि गठित कार्यदलले गाउँपालिकालाई प्रतिवेदन बुझाएको छ । तर अध्ययनकै चरणमा रहेको गुल्मी दरबार गाउँपालिकाका प्रमुख प्रशासकीय अधिकृत लक्ष्मण पाण्डेले बताए । फेरि पुसको तेस्रो साता गुल्मी दरबार५ का अर्जुन कँडेलको भैंसी कुकुरजस्तै कराउने, आँखा राता हुने, मान्छे देख्दा उठिहाल्ने लक्षण देखिएपछि जिल्लास्थित भेटेरिनरी अस्पताल तथा पशुसेवा विज्ञ केन्द्रमा फोन गरे । पशु चिकित्सक पुगेर उपचार गरे । तर, कुन रोग लागेको पुष्टि नहुँदै पुस २६ मा भैंसी मर्यो । त्यति नै बेला उनका भतिज बाबुराम कँडेलको भैंसीलाई पनि उस्तै लक्षण देखियो । अर्जुनले पशु चिकित्सक बोलाए । त्यो भैंसी पनि मर्यो । भेटेरिनरी अस्पतालको टोलीले रोग परीक्षणका लागि पोखरा पठायो । भैंसी रेबिजका कारण मरेको पुष्टि भयो । उता छत्रकोट गाउँपालिका५, खर्ज्याङका डालप्रसाद पन्थीको एक साताको अन्तरमा २ वटा भैंसी मरे । शुक्रबार भेटेरिनरी अस्पतालको टोलीले परीक्षण गर्दा रेबिज पुष्टि भयो । एउटा भैंसी पहिल्यै मरेर गाड्नुभएको रहेछ, अर्को पनि मरेपछि गोठमै पुगेर परीक्षण गर्दा रेबिज देखियो, पशु चिकित्सक डा मदन भण्डारीले भने । यही अवधिमै छत्रकोटका काशीनाथ ढकालको गाई पनि मर्यो ।एक व्यक्ति र कतिपय पशु चौपायालाई रेबिज पुष्टि भएर धमाधम मृत्यु हुँदा पनि स्थानीय सरकार बेखबर जस्तै छन् । ३ लाखमा किनेका २ वटा भैंसी मरे, पीडामाथि छिमेकीहरूले घर बारेका छन्, छत्रकोट५ का सिद्धिविनायक कृषि तथा पशुपक्षी फर्मका डालप्रसाद पन्थीको गुनासो छ, रेबिज लागेको भैंसीबाट हामीलाई सर्छ कि सर्दैन ? सर्दैन भने छिमेकलाई नडराउनूस् भन्न हाम्रो सरकार किन आउँदैन ? रेबिज लागेर पशु चौपायाको मृत्यु भएका घर बराबार भइरहेकाले रेबिजको त्रास फैलिएको जिल्ला स्वास्थ्य कार्यालय गुल्मीका प्रमुख पशुपति आचार्यले स्वीकार गरे । त्यसविरुद्ध स्थानीय तहले सचेतनाका कार्यक्रम गरिरहेको उनले बताए ।"
विमान दुर्घटनापछि यात्रु घटेकाले छानबिन छिटो टुंग्याउन माग,"दुर्घटनापछि पर्यटक बस, जिप, कारमा यात्रुको चाप बढी रहेको नेपाल एसोसिएसन अफ टुर एन्ड ट्राभल एजेन्ट्स (नाट्टा) गण्डकीका अध्यक्ष हरिराम अधिकारीले जनाए । विदेश जाने, पोखरा घुम्न आउने र कामले काठमाडौंपोखरा आवतजावत गर्ने यात्रुको संख्यामा वृद्धि हुँदै गएको थियो, उनले भने, अहिले ती यात्रुले सडकमार्ग रोजेका छन् । नेपाली यात्रुले हवाईजहाज चढ्न अलि बढी डराए पनि विदेशीले भने सामान्य रूपमा लिएको उनले बताए ।अहिले विदेशी नै कम हुने सिजन हो । आउन खोज्नेले पनि दुर्घटना भइहाल्छ नि भन्ने हिसाबले लिएका छन्, उनले भने, बरु हामीलाई दुर्घटनाको कारण के हो भनेर बारम्बार इन्क्वायरी आउँछ । हामीले यही कारण भने भन्न सकिरहेका छैनौं । छानबिन समितिले छिटो प्रतिवेदन सार्वजनिक गरे नेपाल आउन चाहने विदेशी पर्यटकलाई त्यसैबमोजिम ब्रिफिङ गर्न सहज हुने उनको भनाइ छ । त्यस दिन मौसम पनि राम्रै थियो । भूगोलको कारण पनि भन्न मिल्ने अवस्था थिएन, उनले भने, प्राविधिक त्रुटि हो कि मानवीय कमजोरी, छानबिनबाट स्पष्ट होस् भन्ने हाम्रो माग छ । दुर्घटनालाई भवितव्यका रूपमा लिनुपर्नेमा पोखराको आकाश नै सुरक्षित नरहेको सन्देश प्रवाह हुनु विडम्बनापूर्ण रहेको पोखरा पर्यटन परिषद्का अध्यक्ष पोमनारायण श्रेष्ठ बताउँछन् । अन्यत्र पनि जहाज दुर्घटना भइरहेकै हुन्छन् । सडक दुर्घटनाबाट हुने जनधनको क्षति त्योभन्दा विकराल छ, उनी भन्छन्, त्यसको अर्थ जहाज नै नचढ्ने, गाडी नै नचढ्ने भन्ने हुँदैन । बरु, यसलाई कसरी सुरक्षित बनाउन सकिन्छ भन्नेतर्फ सम्बन्धित निकायले ध्यान पुर्याउनुपर्छ ।दुर्घटनालगत्तै माघ १ मै सरकारले पूर्वसचिव नागेन्द्र घिमिरेको संयोजकत्वमा ५ सदस्यीय दुर्घटना जाँच आयोग गठन गरेको थियो । आयोगको सदस्यमा हवाई विज्ञ नेपाली सेनाका अवकाशप्राप्त क्याप्टेन दीपकप्रकाश बाँस्तोला, अवकाशप्राप्त क्याप्टेन सुनील थापा, जहाज मर्मतसम्भार विषयका इन्जिनियर एकराजजंग थापा छन् । सदस्य सचिवमा संस्कृति, पर्यटन तथा नागरिक उड्डयन मन्त्रालयका सहसचिव बुद्धिसागर लामिछाने छन् । आयोगलाई ४५ दिनभित्र प्रतिवेदन तयार पार्ने कार्यादेश दिइएको छ । आयोगले मंगलबार प्रेस विज्ञप्ति जारी गर्दै दुर्घटनास्थलबाट आवश्यक पार्टपुर्जा र वायुयानका रेकर्डसहित कागजात संकलन गरेको जानकारी दिएको छ । दुर्घटनास्थलको पुनः विस्तृत निरीक्षण गरी आवश्यक पार्टपुर्जा, वायुयानका रेकर्ड, केही प्रत्यक्षदर्शीसँगको कुराकानी र वायुसेवा सञ्चालकबाट आवश्यक कागजात संकलन गरिसकेको विज्ञप्तिमा उल्लेख छ । नियामक निकायलगायतबाट थप कागजात संकलनको काम भइरहेको छ, विज्ञप्तिमा भनिएको छ, दुर्घटना जाँचका सन्दर्भमा महत्त्वपूर्ण सूचना प्राप्त हुने रेकर्डर नेपालमा परीक्षण गर्न नसकिने भएकाले उच्च गुणस्तरको दक्ष जनशक्तिसहितको अन्तर्राष्ट्रिय ल्याबमा परीक्षण एवं विश्लेषण गर्न लैजाने तयारी भइरहेको छ ।अन्तर्राष्ट्रिय मापदण्डबमोजिम आयोगद्वारा अनुसन्धान जारी रहेको र सबै प्रक्रिया पूरा गरी उडान सुरक्षामा थप सहयोग पुग्ने सुझावसहितको प्रतिवेदन सरकारलाई पेस गरिने विज्ञप्तिमा जनाइएको छ । जहाज दुर्घटनाको अनुसन्धानमा सघाउन विदेशी विज्ञ टोली पोखरा आएर फर्किएको छ । माघ ४ मा दुर्घटनास्थल आइपुगेको टोलीमा फ्रान्स सरकार मातहतको नागरिक उड्डयन सुरक्षाका लागि अनुसन्धान तथा विश्लेषण ब्युरो (बीईए) का चार, एटीआर जहाज निर्माता कम्पनीका ६ र युरोपेली युनियन उड्डयन सुरक्षा एजेन्सीका एक प्रतिनिधि सहभागी थिए । विदेशी विज्ञले छानबिनमा आयोगलाई सघाउनेछन् । छानबिन ४५ दिनअगावै टुंगिनेमा प्राधिकरणका पोखरा प्रमुख एवं पोखरा अन्तर्राष्ट्रिय विमानस्थलका निर्देशक विक्रमराज गौतम आशावादी छन् । आयोगको प्रतिवेदन आएपछि जहाज चढ्नेको संख्या बढ्न सक्ने उनी बताउँछन् । अहिले सामाजिक सञ्जालमा जहाज दुर्घटनाका संवेदनशील फोटो, भिडियो बग्रेल्ती छन् । यसले सर्वसाधारण जहाजबाट यात्रा गर्न डराइरहेको अवस्था छ, उनले भने, जहाज दुर्घटनाको कारण सार्वजनिक भएपछि त्यस्तो मनोविज्ञानमा परिवर्तन आउने हामीले ठानेका छौं । सर्वसाधारणमा जनचेनताको अभाव हुँदा संवेदनशील विषयवस्तु छरपष्ट भएको गौतमको तर्क छ । कुन संवेदनशील विषय हो, कुन होइन भन्ने चेतना सर्वसाधारणमा नहुँदा त्रास पैदा भएको उनले बताए । अहिले सबैको हातहातमा मोबाइल छ । फोटो, भिडियो कसले पहिला खिच्ने र लाइभ गर्ने भन्ने प्रतिस्पर्धा हुन्छ, उनले भने, घरको छतछतबाट खिचिरहेको अवस्था थियो । निश्चित दूरीसम्म सर्वसाधारणलाई रोक लगाए पनि फोटोभिडियो खिच्नबाट रोक्न सक्ने स्थिति नै भएन । घटनास्थलमा उद्धारकर्ता पुग्नुअगावै जम्मा भएका सर्वसाधारणको भीड, त्यहाँसम्म पुग्ने बाटोमा गाडी, मोटरसाइकलको पार्किङ र अव्यवस्थित पूर्वाधारले उद्धारमै कठिनाइ भएको गौतमले सुनाए । जहाज दुर्घटना भएको १२१३ मिनेटमै दुई विमानस्थलमा भएका दमकल घटनास्थल पुगेका थिए । दुर्घटनास्थसम्म पुग्ने सडकमा भीड नभएको भए अझै छिटो पुग्न सकिन्थ्यो । नयाँ विमानस्थलमा भएका दुई ठूला दमकल भने पोखरा१५ नयाँगाउँतर्फबाट दुर्घटनास्थल पुग्न एक घण्टाभन्दा बढी लाग्यो । दुर्घटनास्थलबाट एक किमि वरै साँघुरो घुम्तीमा दमकल अड्किएको थियो । व्यक्तिको पर्खाल फोडेर दमकल लैजानुपरेको थियो । प्रायः जहाज दुर्घटना उडान वा अवतरणको अन्तिम अवस्थामा हुन्छन् । विमानस्थल क्षेत्रभित्र हुने दुर्घटनामा उद्धारका लागि हरबखत तम्तयार हुन्छौं, उनले भने, विमानस्थल बाहिर आपत्कालीन अवस्थामा उद्धारका लागि सहरले पनि आफ्ना पूर्वाधारमा ध्यान पुर्याउनुपर्छ ।"
पिपलटारढुंगे खण्डको मुआब्जा दिन परमादेश,"नुवाकोट (कास) चीन जोड्ने गल्छीत्रिशूलीमैलुङस्याफ्रुबेंसीरसुवागढी सडक आयोजनाअन्तर्गत पिपलटारदेखि ढुंगे सडक खण्डमा पर्ने दायाँबायाँ जग्गाको मुआब्जा नपाएको भन्दै दिएको निवेदनमाथि सर्वोच्च अदालतले स्थानीयको पक्षमा परमादेश जारी गरेको छ । स्थानीयलाई आयोजनाले सडक विस्तार गर्दा मुआब्जा उपलब्ध गराउनुपर्ने अदालतले परमादेश गरेको हो । यसअघि मुआब्जा दिइएको र उपलब्ध गराउन नपर्ने भनेर आयोजनाले भनेपछि स्थानीय जग्गाधनी आफ्नो सुनुवाइका लागि सर्वोच्च पुगेका थिए । ०७८ भदौ २८ मा मुद्दा दर्ता भएको थियो । सर्वोच्चका तीन जना न्यायाधीशको संयुक्त इजलासले प्रतिवादी रहेको गल्छीत्रिशूली मैलुङस्याफ्रुबेंसीरसुवागढी सडक योजनाको कार्यालयको नाममा परमादेश जारी गरेको थियो । अब आयोजनाले नुवाकोटको ढुंगे, विदुर, दम्की, बट्टार, गंगटे, पिपलटारसम्मका स्थानीयलाई सडक विस्तार गर्दा आयोजनाले रकमस्वरूप मुआब्जा उपलब्ध गराउनुपर्नेछ । यो सडक खण्ड करिब ८ किमि दूरीको छ । सर्वोच्चको फैसलाले रोकिएको सडक विस्तारको काम अब पुनः सुरु हुनेछ । आयोजना कार्यालय विदुरमा भने फैसलाको पूर्णपाठ आइनसकेकाले यसै भन्न सकिने स्थिति नभएको आयोजनाका योजना प्रमुख ध्रुवकुमार श्रेष्ठले बताए ।"
अमलटारीबाट पनि जिप सफारी,"(पूर्वी नवलपरासी) चितवन राष्ट्रिय निकुञ्जले अब पूर्वी नवलपरासीको अमलटारीबाट पनि निकुञ्ज प्रवेश खुलाएको छ । होटल र पर्यटन व्यवसायीको आग्रहमा निकुञ्जभित्र पर्यटक प्रवेश गर्न जिप सफारीका लागि अनुमति दिइएको हो । यसअघि यहाँका दुई होटलले मात्र यस्तो सुविधा लिइरहेका थिए । होटल टेम्पल टाइगर र थारू भिलेजले मात्र आफ्नोमा आएका पर्यटक लैजाने अनुमति पाएका थिए । अब सबै होटल र पर्यटन व्यवसायीले त्यस्तो सुविधा पाएका हुन् । यसले साना होटल र पर्यटन व्यवसायीलाई राहत मिलेको बताइएको छ । निकुञ्जले यही माघ ११ मा निर्णय गरेर सबै होटल र व्यवसायीले पर्यटकका लागि अमलटारी पोस्टबाट समेत निकुञ्ज प्रवेशको अनुमति दिएको हो । निकुञ्जको निर्णयले पर्यटन व्यवसायी उत्साही बनेको अमलटारीस्थित थारू कम्युनिटी लजका सञ्चालक बुद्धिसेन थारूले बताए । अमलटारीबाट गैंडाखासा, अमलटारी हुँदै देवीताल, अमलटारी हुँदै टाइगर टप्सको रुट र गोही प्रजनन केन्द्रसम्म आउजाउ गर्ने अनुमति दिइएको हो । यस रुटमा पर्यटक आवगमन गर्न कुनै समस्या नरहेको चितवन राष्ट्रिय निकुञ्जका प्रमुख संरक्षण अधिकृत हरिभद्र आचार्यले बताए । सबै पर्यटन व्यवसायीबाट संयुक्त रूपमा निवेदन आएकाले सबैलाई हुने गरी अनुमति दिइएको चितवन निकुञ्जका सूचना अधिकारी गणेश तिवारीले जनाए । अब प्रतिदिन ५ जिप निकुञ्ज प्रवेश गर्न पाउनेछन् । सबै होटल र पर्यटन व्यवसायीलाई फस्ट कम फस्ट सर्भिसका आधारमा अनुमति पाउनेछन् । एउटा जिपमा १० जना एकै पटक आउजाउ गर्न सक्छन् । हात्ती सफारी मध्यवर्ती क्षेत्र र सामुदायिक वन क्षेत्रमा मात्र प्रवेशको अनुमति छ । निकुञ्ज प्रवेशका लागि नेपालीले एक सय ५० रुपैयाँ, सार्क क्षेत्रका पर्यटकले एक हजार र अन्य देशका हरेकले दुई हजार रुपैयाँ तिर्नुपर्छ । हरेक जिपले एकपल्ट निकुञ्ज क्षेत्र प्रवेश गर्दा ५ हजार शुल्क दिनुपर्छ । व्यक्तिले शुल्क तिरेपछि हरेक जिपले थप शुल्क तिर्नुपर्छ । डुंगा सयरको पनि छुट्टै शुल्क लाग्छ । डुंगा सयर गर्दा प्रत्येक नेपालीको ३ सय, सार्क क्षेत्रका पर्यटकले ३ हजार र अन्य विदेशीले जनही ४ हजार शुल्क बुझाउनुपर्ने सूचना अघिकारी तिवारीले जनाए । जंगल पैदल जाने पर्यटकले कम्तीमा दुई जना नेचर गाइड लैजानुपर्ने पनि उनको भनाइ छ । चितवन निकुञ्जसँग जोडिएको सौराहा क्षेत्रमा कोलाहल बढेका कारण गैंडा र अन्य वन्यजन्तु अवलोकन गर्न आउने पर्यटक अमलटारी आउने गरेका छन् । निकुञ्जका वन्यजन्तु हेर्ने हो भने अमलटारी आउनैपर्ने अमलटारी होमस्टेका परिकल्पनाकार प्रेम शंकर मर्दनिया थारू सुनाउँछन् । चितवन क्षेत्रमा मान्छे बाक्लिएका कारण वन्यजन्तुको चाप यता बढेको उनको भनाइ छ । घाँसे मैदान र आहाल खेल्ने स्थान अमलटारी क्षेत्रमा धेरै रहेकाले वन्यजन्तुको ओहोरदोहोर यतै बढी हुने उनले बताए ।"
कान्तिपुरकर्मी वज्राचार्यलाई मातृशोक,काठमाडौं (कास) कान्तिपुरकर्मी हिमेशरत्न वज्राचार्यलाई मातृशोक परेको छ । उनकी आमा रत्नतारा वज्राचार्यको ७७ वर्षको उमेरमा शनिबार बिहान आफ्नै निवासमा निधन भएको हो । बौद्ध परम्पराअनुसार शनिबार नै शोभा भगवतीमा उनको अन्तिम संस्कार गरिएको छ । उनका दुई छोरा र दुई छोरी छन् ।
न्यौपानेको घरको शिक्षा सार्वजनिक,"काठमाडौं (कास) पत्रकार एवं लेखक दामोदर न्यौपानेको पुस्तक घरको शिक्षा: संस्कारयुक्त सिकाइ र हुर्काइका मनोवैज्ञानिक अभ्यास सार्वजनिक भएको छ । कमलादीस्थित नेपाल प्रज्ञा प्रतिष्ठानमा शनिबार लेखक न्यौपानेसहित उनका छोरा हार्दिक, नेपाल शिक्षक महासंघका महासचिव लक्ष्मीकिशोर सुवेदी, प्राध्यापक शिक्षाविद् विद्यानाथ कोइराला, मनोविद् विजय ज्ञवाली, शिक्षक अञ्जु भट्टराईलगायतले संयुक्त रूपमा पुस्तकको लोकार्पण गरे । पुस्तकमा लेखक न्यौपानेले बालबालिका, तिनको मनोविज्ञानमा विद्यालयसँगै घरमा अभिभावकले कस्तो शिक्षा, संस्कार तथा परिवेशमा उनीहरूको सिकाइलाई अगाडि बढाउन सकिन्छ भन्ने पक्षलाई उल्लेख गरेका छन् । बालबालिकाको सिकाइ हिंसामुक्त वातावरणमा हुनुपर्छ । विवेकशील समाज बनाउने चिन्तनमा नै यो पुस्तक लेखिएको हो, न्यौपानेले भने । मनोविद् ज्ञवालीले घर नै बालबालिकाका लागि पहिलो हुर्काइ स्थल भए पनि अहिले घरभित्रै कसरी उनीहरू असुरक्षित बनिरहेका छन् भन्ने पाटोलाई लेखक न्यौपानेले घुमाउरो रूपमा प्रस्तुत गरेको बताए । शिक्षक भट्टराईले बालबालिकाको सिकाइलाई कसरी सिर्जनात्मक बनाउने भन्ने पक्षमा पुस्तक निकै उपयोगी रहेको सुनाइन् । पुस्तक शिखा बुक्सले प्रकाशन गरेको हो ।"
सबालेन्कालाई पहिलो ग्रान्ड स्लाम,यस जितसँगै सबालेन्का करिअरकै उच्च दोस्रो वरीयतामा उक्लिने भएकी छन् । सात महिनायता दोस्रोपल्ट ग्रान्ड स्लामको फाइनल पुगेकी रेबकिना पनि शीर्ष दसमा उक्लिने पक्का भएको छ । दुवै खेलाडीले अस्ट्रेलियन ओपनमा करिअरकै उत्कृष्ट नतिजा निकालेका हुन् । यसअघि रेबकिना सन् २०२० मा तेस्रो चरणसम्म पुगेकी थिइन् भने सबालेन्का २०२१ र २०२२ मा चौथो चरणबाट बाहिरिएकी हुन् । पुरुषतर्फको फाइनलमा आइतबार सर्बियाका नोभाक जोकोभिच र जर्मनीका स्टेफानोस सिसिपासबीच प्रतिस्पर्धा हुनेछ । नौपल्ट अस्ट्रेलियन ओपन जितिसकेका ३५ वर्षे जोकोभिच यसपालि च्याम्पियन बने स्पेनका राफेल नडालको २२ ग्रान्ड स्लामको कीर्तिमानसँग बराबरी गर्नेछन् । यता २४ वर्षे सिसिपास भने पहिलो ग्रान्ड स्लाम उपाधिको पर्खाइमा छन् ।
आर्सनलमाथि सिटी हाबी,"म्यानचेस्टर (एएफपी) प्रशिक्षक पेप ग्वार्डिओलाले सम्हालेको म्यानचेस्टर सिटी नाथन एकेको गोलमा आर्सनललाई १० ले हराएर शुक्रबार एफए कपको पाँचौं चरणमा प्रवेश गरेको छ । आर्सनलका प्रशिक्षक मिकेल आर्टेटाले यस हारबाट टिमले पाठ सिक्नुपर्ने बताएका छन् ।उपाधि होडमा रहेका यी दुई टिम प्रिमियर लिगमा तीन महिनाभित्र आपसमा दुईपल्ट भिड्दै छन् । प्रिमियर लिगमा आर्सनलले डिफेन्डिङ च्याम्पियनयन सिटीमाथ पाँच अंकको अग्रता लिएको छ । प्रशिक्षक आर्टेटाले आर्सनलले पाएको अवसरमा सिटीलाई समस्यामा पार्नेमा विश्वस्त रहेको बताएका छन् । उनी आर्सनललाई १९ वर्षयता लिगमा पहिलो उपाधि दिलाउन चाहन्छन् । त्यसैले पनि उनले टिममा मार्टिन ओडेगार्ड, ग्याब्रियल मार्टिनेलीसहित ६ खेलाडी परिवर्तन गरेका थिए । तैपनि पाहुना टिमले केही अवसर बनाएको थियो ।ताकेहिरो तोमियासु र लियान्द्रो ट्रोसार्डको प्रहारमा सिटीका गोलकिपर स्टेफन ओर्टेगाले उत्कृष्ट बचाउ गरे । वास्तवमै निरास छौं, मेरो विचारमा खेलमा योभन्दा राम्रो गर्नुपर्ने थियो, आर्टेटाले भने, खेलमा हामी ठूला अवसरमा थियौं तर त्यसलाई उपयोग गर्न सकेनौं । ठूला खेलमा मिलेको ठूला क्षणमा फरक पार्न सक्नुपर्छ । त्यस्तै तरिकाले यो खेल जित्न सकिन्थ्यो ।ग्वार्डिओलाले उल्भसविरुद्ध ३० ले जितेको टिममा एक खेलाडीमात्रै परिवर्तन गरेका थिए । जुलियन अल्भारेजले लामो दूरीबाट प्रहार गरेको बल सटिक भएन र त्यही रिबाउन्डमा ज्याक ग्रेलिसले दिएको बललाई एकेले ६४ औं मिनेटमा निर्णायक गोलमा परिणत गरेका थिए ।"
रोयलले जित्यो रोयल कप,(अस्ट्रेलिया) मेलबर्नमा आयोजित एन्मेक रोयल कप फुटबलको उपाधि रोयल वेस्टर्न फुटबल क्लबले जितेको छ । रोयलले यती फुटबल क्लब (रातो) लाई १० ले हराउँदै उपाधि जितेको हो । भिक्टोरिया राज्यमा रहेका १५ फुटबल टिमले प्रतिस्पर्धा गरेको प्रतियोगिता विजेताले ४ हजार ५ सय डलर र ट्रफी जित्यो । एकमात्र गोल हेमन गुरुङले गरेका थिए । अत्यन्तै प्रतिस्पर्धात्मक बनेको खेलमा त्यही गोल नै निर्णायक भयो । २३ औं मिनेटमा रोयलका डिफेन्डर अनुप गुरुङ रातो कार्ड पाएर बाहिरिनुपरे पनि टोलीले खेल नियन्त्रणमा राखेर खेलेको थियो । उत्कृष्ट खेलाडीको उपाधि विजेताका हेमन गुरुङले जिते । रोयलकै गोलकिपर रोहित कार्की उत्कृष्ट गोलकिपर भए भने युनाइटेड फुटबल क्लबका दर्शन गुरुङले उच्च गोलकर्ता भए । उत्कृष्ट खेलाडीले नगद पुरस्कार पाए । अस्ट्रेलियन माइग्रेसन एन्ड एजुकेसन कन्सल्टेन्सीको प्रायोजन तथा रोयल वेस्टर्न क्लबको आयोजनामा मेलबर्नको डेराबिन स्टेडियममा भएको थियो । आयोजक क्लबका प्रशिक्षक सन्जीव थापामगरले फुटबलको माध्यमबाट सीप र क्षमताका युवालाई अवसर सिर्जना गर्ने र समाजमा भाइचारा कायम गर्ने उद्देश्यले प्रतियोगिता गरिएको बताए । उनले नेपालका राष्ट्रिय तथा अन्तर्राष्ट्रिय प्रतियोगिता खेलिसकेका राष्ट्रिय खेलाडी सहभागी भएकाले प्रतिस्पर्धा रोचक बनेको सुनाए ।
तिलाठीमा कुस्ती,"राजविराज (कास) सप्तरीको तिलाठीमा शनिबारदेखि कुस्ती प्रतियोगिता सुरु भएको छ । यहाँ आठ दशकदेखि सरस्वती पूजाको अवसरमा कुस्ती भिडन्त हुँदै आएको हो । पछिल्ला वर्ष यो प्रतियोगिता पञ्चायतविरुद्ध आन्दोलनमा बेपत्ता पारिएका साकेतचन्द्र मिश्रको स्मृतिमा हुन थालेको पूजा समितिका अध्यक्ष अजितकुमार मिश्रले बताए । तीन दिन चल्ने प्रतियोगितामा नेपाल र भारतका महिला र पुरुष गरी २५ पहलमानको सहभागिता छ । प्रतियोगिताको तिलाठी कोइलाडी गाउँपालिकाका अध्यक्ष अरुणकुमार मण्डल, वडाध्यक्ष दिनेश्वर मिश्रले उद्घाटन गरे ।"
कालिकालाई कुलपति सिल्ड,कास्की (कास) गण्डकी विश्वविद्यालयद्वारा आयोजित प्रथम कुलपति रनिङ सिल्ड फुटबलको उपाधि कालिका माविले जितेको छ । पोखरा रंगशालामा शुक्रबार फाइनलमा भद्रकाली माविलाई २० ले हरायो । कालिकाका कप्तान टिका गुरुङ र सजन बराइलीले गोल गरे । टिकाले ३५ औं मिनेटमा कालिकालाई अग्रता दिलाए । खेलको ८७ औं मिनेटमा सजनले गोल थप्दै टिमको अग्रता दोब्बर बनाए । विजेता कालिकाले १ लाख र भद्रकालीले ५० हजार पुरस्कार पाए । विजेतालाई गण्डकी प्रदेशका सामाजिक विकासमन्त्री पञ्चराम गुरुङले पुरस्कार प्रदान गरे । प्लेयर अफ द टुर्नामेन्ट कालिकाका मन्दीप घले गुरुङ घोषित भए । उनले १५ हजार पाए ।
गण्डकी र एपीएफले जिते टाइगर कप,"सरस्वती र रवि सर्वोत्कृष्ट एपीएफकी सरस्वती चौधरी महिलातर्फ सर्वोत्कृष्ट बनेकी छन् । उनको प्रदर्शनमा एपीएफले उपाधि जितेको थियो । सरस्वती फाइनलमा त्रिभुवन आर्मीसँग खेल्दा उत्कृष्ट खेलाडी पनि चुनिइन् । पुरुषतर्फ सर्वोत्कृष्ट खेलाडी गण्डकीका मुख्य स्पाइकर रवि केसी भए । दुवैले जनही २५ हजार पुरस्कार पाए ।प्रतियोगितामा उत्कृष्ट सेटर न्यु डायमण्डकी प्रगति नाथ र गण्डकीका विवश आले भए । उत्कृष्ट सर्भरमा अरुणा शाही र घनश्याम चौधरी, उत्कृष्ट ब्लकरमा संगम महतो र गण्डकीका विदेशी खेलाडी नितिन, उत्कृष्ट लिबेरोमा आर्मीकी सरस्वती जैसी र एपीएफका विनोद चन्द, उत्कृष्ट स्पाइकर एपीएफकी निरुता ठगुन्ना र एपीएफकै टेकराज अवस्थी चुनिए । उत्कृष्ट प्रशिक्षकमा गण्डकीका रमेश केसी र महिलातर्फ एपीएफका महेश चौधरी घोषित भए । विधागत उत्कृष्टले जनही १० हजार रुपैयाँ पाए ।"
सुरेश र दिया उत्कृष्ट,"काठमाडौं (कास) काठमाडौं महानगर टिम तेस्रो जुनियर आमन्त्रण मेयर कप तेक्वान्दो प्रतियोगितामा शनिबार टिम च्याम्पियन बनेको छ । प्रतियोगितामा काठमाडौंले ८ स्वर्ण, २ रजत र १ कांस्य पदक जितेको थियो ।त्रिपुरेश्वरस्थित राष्ट्रिय खेलकुद परिषद् (राखेप) को कभर्डहलमा भएको प्रतियोगितामा आयोजक जैसीदेवल युथ क्लब बी ३ स्वर्ण, १ रजत र ३ कांस्य जित्दै दोस्रो भयो । तेस्रो स्थानको भक्तपुर नगरपालिकाले २ स्वर्ण र ४ कांस्य जितेको थियो ।२० टिम सहभागी प्रतियोगिताको ग्यारोगीतर्फ पुरुषमा आयोजक बी का सुरेशहाङ लिम्बु र महिलामा काठमाडौंकी दिया रजक उत्कृष्ट खेलाडी भए । पुम्सेमा गोदावरी नगरपालिकाका पिरव महर्जन र महिलामा बूढानीलकण्ठ नगरपालिकाकी युनिका खतिवडा उत्कृष्ट खेलाडी चुनिए । उत्कृष्ट चारै खेलाडीले १ सय अमेरिकी डलर पुरस्कार पाए ।काठमाडौंका सौरभ रजक उत्कृष्ट प्रशिक्षक र भाष्कर श्रेष्ठ उत्कृष्ट निर्णायक बने । दुवैले जनही १ सय ५० अमेरिकी डलर पुरस्कार पाए ।"
