शीर्षक,विवरण
"धन्न, बस्ती जोगियो","नवनिर्मित पोखरा अन्तर्राष्ट्रिय विमानस्थलमा आन्तरिक उडानका लागि धावनमार्गको पूर्व र पश्चिम दुवैतिरबाट अवतरण गर्न मिल्छ । पाइलटले आइतबार पूर्वपट्टिबाट जहाज अवतरण नगरी पश्चिम रोजे । काठमाडौंबाट पोखरा आउँदा दाहिने हुँदै काहुँ डाँडातिरबाट मोड लिए । उचाइ लिन नसकेको जहाज पुरानो विमानस्थलबाट झन्डै डेढ सय मिटर पर सेती खोचमाथि बजारियो । यती एयरको ९ एनएएनसी कल साइन भएको जहाजको अघिल्लो भाग पोखरा७ घारीपाटनबाट धस्सिँदै पोखरा१५ सीताराम हाउजिङतिर आइपुग्यो ।कोल्टिएर आएको जहाजको एउटा पखेटा स्थानीय गीता सुनारको घरभन्दा झन्डै १०१२ मिटरनजिक र सेती डिलको झन्डै १० मिटर वरै जमिनमा घिसारिएको थियो । त्यहाँबाट हुत्तिएको जहाजको अघिल्लो भाग सेती खोच पार गरेर पोखरा१५ नयाँगाउँतर्फ पुगेको थियो भने पछाडिको भाग सेती खोचमा खसेको थियो । अलिकति मात्रै यता जहाज खसेको भए बस्ती नै सखाप हुने रहेछ, घटनास्थलनजिकै घर भएकी सुनारले भनिन् ।उनी माघे संक्रान्तिको दिन भएकाले बिहान मन्दिरमा पूजाआजा गरी फर्केर खाना खान लागेकी थिइन् । एक्कासि ठूलो आवाज सुनेपछि बाहिर निस्किएर हेर्दा धूवाँको मुस्लो निस्किरहेको थियो । सेती खोच, वल्लोपल्लो डिलमा पनि आगलागी भएको थियो । जहाज सुरुमा भुँइमा ठोक्किएको स्थानमा जहाजका केही पार्टपुर्जा र यात्रुका सामान थिए । वरिपरि केही शव छरिएका थिए ।दुर्घटनास्थल पुरानो विमानस्थलबाट डेढ सय मिटर र नयाँ विमानस्थलबाट डेढ किलोमिटर टाढा छ । बिहान साढे १० बजे काठमाडौंबाट उडेको जहाजमा चालक दलका ४ जना र यात्रु ६८ जना थिए । जहाज वरिष्ठ क्याप्टेन कमल केसीले उडाएका थिए । केसी उनै क्याप्टेन हुन्, जसले पोखरा अन्तर्राष्ट्रिय विमानस्थलको उद्घाटन हुनुअघि उक्त विमानबाट पहिलोपल्ट डेमो उडान भरेका थिए । उनीसँग कोपाइलट अञ्जु खतिवडा थिइन् । सिर्जना हुनचुङ र ओसिन आलेमगर एयर होस्टेस थिए ।दुर्घटना भएलगत्तै नेपाल प्रहरी, सशस्त्र प्रहरी बल र नेपाली सेनाको टोली घटनास्थल पुगेको थियो । दुर्घटनाको खबर पाएको १० मिनेटमा एम्बुलेन्स र दमकल पुगेको थियो तर अन्तर्राष्ट्रिय विमानस्थलको अत्याधुनिक दमकललाई घटनास्थल पुग्न निकै सकस परेको थियो । दुर्घटना भएको स्थानमा सर्वसाधारणको भीडले गर्दा सुरक्षा निकायलाई उद्धारमा कठिनाइ भएको थियो । जिल्ला प्रहरी कार्यालय कास्कीका प्रमुख अजय केसीले दुर्घटना हेर्न आउनेको ताँतीले एम्बुलेन्स, शववाहन र दमकललाई ओहोरदोहोर गर्नै समस्या पारेको बताए । उनका अनुसार जहाजको अगाडिको भाग ठोक्किएको नयाँगाउँपट्टि केही व्यक्ति उछिट्टिएका थिए । त्यहाँबाट तीन जनालाई उद्धार गरेर अस्पताल पुर्याउँदा निधन भइसकेको थियो । बाँकी शव सेतीमा खसेका थिए । केही अक्करमा परेका थिए । निकै गहिरो ठाउँमा खसेको र डोरी लगाएर जानुपर्ने अवस्था छ, उनले भने, आगो र धूवाँको मुस्लोले तल जानै कठिन थियो । सकुशल उद्धार गर्न नसकेपछि तीनवटै सुरक्षा निकायको समन्वयले चिन्न सकिने अवस्थाका शव निकालेर परिवारलाई बुझाएका छौं ।शव निकाल्न डोरी, भर्याङ र क्रेनको समेत प्रयोग गरिएको थियो । आइतबार रातिसम्म ६३ जनाको शव संकलन गरिएको छ । त्यसमध्ये २६ जनाको मात्रै सनाखत भएको छ । केही शव अप्ठेरो ठाउँमा देखिएकाले सोमबार बिहानबाट पुनः निकाल्न सुरु गर्ने केसीले बताए । भने, गोताखोरको पनि प्रयोग गर्नुपर्ने भएकाले आइतबार सबै शव निकाल्न सम्भव भएन । पहिचान भएका शव पोस्टमार्टम गरेर सोमबारदेखि परिवारलाई बुझाउँछौं ।पोखरामै भएको यो दोस्रो विमान दुर्घटना हो । यसअघि २०५९ भदौ ६ मा सांग्रिला एयरको ट्वीनअटर जहाज पोखरा२१ कृस्तीमा दुर्घटना हुँदा १८ जनाको मृत्यु भएको थियो । पोखरा पर्यटन परिषद्का अध्यक्ष पोमनारायण श्रेष्ठले जहाज दुर्घटनाले पर्यटन क्षेत्रलाई पनि स्तब्ध बनाएको बताए । उनले भने, हवाई यात्रा सुरक्षित बनाउन नेपाल सरकार, नागरिक उड्डयन प्राधिकरण र स्वयं विमान कम्पनीले पनि ध्यान पुर्याउनुपर्छ ।"
दुर्घटनाप्रति अन्तर्राष्ट्रिय समुदायद्वारा दुःख व्यक्त,"(काठमाडौं)यती एयरको विमान दुर्घटनाप्रति अन्तर्राष्ट्रिय समुदायले दुःख व्यक्त गरेको छ । भारतीय प्रधानमन्त्री नरेन्द्र मोदीले आइतबार साँझ ट्वीट गर्दै दुःख प्रकट गरेका छन् । भारतीय नागरिकलगायत यात्रुहरूको ज्यान लिने गरी नेपालमा भएको दुःखद् विमान दुर्घटनाबाट पीडा भएको छ । यो शोकको घडीमा मेरो प्रार्थना शोकसन्तप्त परिवारहरूको साथमा छ, मोदीले ट्वीटमा भनेका छन् । भारतीय विदेशमन्त्री एस जयशंकरले पनि ट्वीटमार्फत पोखरामा भएको विमान दुर्घटनाको खबरले गहिरो दुःख लागेको उल्लेख गरेका छन् । त्यस्तै भारतका नागरिक उड्डयनमन्त्री ज्योतिरादित्य सिन्धियाले पनि विमान दुर्घटनाप्रति दुःख प्रकट गरेका छन् । उनले शोकसन्तप्त परिवारलाई सहानुभूति दिँदै उक्त विमान दुर्घटना भयानक भएको बताएका छन् ।अमेरिकी दूतावासले पनि विमान दुर्घटनाप्रति दुःख व्यक्त गर्दै पीडितका परिवारहरूप्रति सहानुभूति जनाएको छ । यस्तै, नेपालका लागि चिनियाँ राजदूत चेन सङले विमान दुर्घटनाले आफू निकै स्तब्ध रहेको बताएका छन् । उनले ट्वीट गर्दै यस दुःखद् घडीमा आफूहरूको समवेदना नेपाली जनताको साथमा रहेको बताउँदै मृतकहरूप्रति गहिरो श्रद्धाञ्जली, शोकसन्तप्त परिवारहरूप्रति समवेदना प्रकट गरेका छन् ।रुसी समाचार सस्थां तासले राष्ट्रपति भ्लादिमिर पुटिनले राष्ट्रपति विद्यादेवी भण्डारीलाई समवेदना सन्देश पठाएर विमान दुर्घटनाप्रति दुःख व्यक्त गरेको जनाएको छ । पुटिनले सन्देशमा मृतकका परिवारजन र आफन्तहरूप्रति सहानुभूतिसमेत प्रकट गरेको तासले उल्लेख गरेको छ ।त्यस्तै पाकिस्तानले पनि विमान दुर्घटनाप्रति दुःख व्यक्त गर्दै पीडितका परिवारहरूप्रति सहानुभूति जनाएको छ । पोखरामा भएको विमान दुर्घटनामा परी ज्यान गुमाउनेप्रति पाकिस्तानी सरकार र जनताका तर्फबाट श्रद्धाञ्जली व्यक्त गर्दछौं, पाकिस्तानको परराष्ट्र मन्त्रालयले जारी गरेको विज्ञप्तिमा भनिएको छ ।काठमाडौंबाट बिहान १०ः३२ बजे पोखराका लागि नेपाली ५३, विदेशी १५ र ४ चालक दलका सदस्यसहित उडेको यती एयरको एनटीवाई ६९१, ९ एनएएनसी विमान बिहान १०ः५० बजे दुर्घटना भएको थियो । दुर्घटनामा परेर ५३ नेपाली, भारतीय नागरिक पाँच जना, रुसी नागरिक चार जना, कोरियाका दुई जना र एकएक जना आयरल्यान्ड, अस्ट्रेलिया, अर्जेन्टिना, फ्रान्सका नागरिकको निधन भएको छ ।"
पाइलट श्रीमान्को सपना पूरा गर्न पाइलट नै भएकी थिइन् अञ्जु,"शोकमा सिर्जनाको घरपाल्पाको बगनासकाली गाउँपालिका९ सेरुवामा आइतबार मध्याह्नदेखि नै शोक छायो । पोखरामा भएको जहाज दुर्घटनामा सेरुवाकी सिर्जना हुङचुङको मृत्यु भएको छ । २०७२ देखि विमान परिचारिकाका रूपमा काम गरेकी २९ वर्षीया सिर्जना घरकी एक्ली छोरी थिइन् ।गत दसैंमा कान्छो भाइलाई निमोनिया भएपछि १० दिनको बिदामा घर आएकी सिर्जनाले त्यसपछि घर आउने छुट्टीसमेत पाएकी थिइनन् । शनिबार साँझ उनले घरमा कुरा गरेर आइतबारको पोखरा उडानबारे परिवारलाई बताएकी थिइन् । त्यही कुराकानी उनको अन्तिम भइदियो । आइतबारको कुराकानीमा सिर्जनाले ६१ वर्षीया आमा खिमसरासँग आफूलाई मनपर्ने बटुका पकाएर पठाइदिन भनेकी थिइन् । आइतबार विमान दुर्घटना हुँदा खिमसरा छोरीलाई पठाउन बटुका पकाउँदै थिइन् । सिर्जना दुर्घटनामा परेको सुनेदेखि खिमसरा सम्हालिन सकेकी छैनन् । साथमा दीपक परियार, अनिश भट्टराई (पोखरा)भवानी भट्ट (कञ्चनपुर), सन्जु पौडेल (लुम्बिनी) र प्रशान्त माली (काठमाडौं)"
आपत्कालीन उद्धार गर्न संयन्त्र न उपकरण,०७२७३ १७१४०७३७४ २०४४०७४७५ २१६७०७५७६ २२८४०७६७७ १७४७०७७७८ १२२०७८७९ २२१८०७९८० (साउनयता) ७००
सडक दुर्घटना उस्तै विकराल,"मुलुकमा सडक दुर्घटना र त्यसबाट भएको मानवीय क्षतिको अवस्था पनि डरलाग्दो छ । नेपाल प्रहरीको तथ्यांकअनुसार आर्थिक वर्ष २०७२७३ यता सडक दुर्घटनाबाट १२ हजार ९ सय ९६ जनाको मृत्यु भएको छ भने १ हजार २ सय ८६ जना अंगभंग भएका छन् । काभ्रेको बेथानचोकमा गत मंसिर २७ मा बस दुर्घटनामा पर्दा एकै परिवारका ८ सहित १८ जनाको मृत्यु थियो । गत असोज २० मा हेटौंडाबाट वीरगन्ज गइरहेको बस बाराको अमलेखगन्जमा दुर्घटना हुँदा १६ जनाले अकालमै ज्यान गुमाएका थिए । २०७८ फागुनमा संखुवासभाको मादीबाट झापा जाँदै गरेको बस मादीकै पुलुङमा दुर्घटना हुँदा १३ जनाको घटनास्थलमै मृत्यु भयो । त्यही वर्षको असोज २६ मा बाँकेको नेपालगन्जबाट मुगुको गमगढी जाँदै गरेको बस मुगुको छायानाथ (पिना) मा दुर्घटना हुँदा २३ जनाले ज्यान गुमाए ।यान्त्रिक परीक्षणबिनै सवारी गुडाउने, चालकले मादक पदार्थ सेवन गर्ने, इन्जिनियरिङबिनै सडक खन्ने, पैसा कमाउने लोभमा चालकले आराम नगर्ने, द्रुत गतिमा सवारी गुडाउनेजस्ता कारणले सडक दुर्घटना भइरहेको देखिन्छ । दुर्घटनाको कारण पहिचान गरेर त्यस्ता गतिविधि नियन्त्रण गर्नेतर्फ सरकारको पर्याप्त ध्यान गएको पाइँदैन । नेपाल प्रहरीले २०७५ मा गरेको एक सर्वेक्षणमा बिहान ६ बजेदेखि मध्याह्न १२ बजेसम्म २६ प्रतिशत, १२ बजेदेखि साँझ ६ बजेसम्म ३२ प्रतिशत, साँझ ६ देखि राति १२ बजेसम्म २८ प्रतिशत र त्यसपछि बिहान ६ बजेसम्म १४ प्रतिशत दुर्घटना हुने गरेको पाइएको थियो । प्रहरीको सीआईडी म्यागजिन२०७६ अनुसार यो एक वर्षको दुर्घटनालाई अध्ययन गरेर तयार पारिएको तथ्यांक हो । तर त्यसअनुसार दुर्घटना रोकथाम तथा नियन्त्रणको कार्यक्रम ल्याइएन । आर्थिक वर्ष ०७२७३ मा सडक दुर्घटनाबाट १ हजार ७ सय १४ को ज्यान गएको थियो भने १ सय ६ जना अंगभंग भएका थिए । ०७३७४ मा २ हजार ४४ को मृत्यु र १ सय ८ को अंगभंग, ०७४७५ मा २ हजार १ सय ६७ को मृत्यु र १ सय ५३ को अंगभंग भएको थियो । यस्तै ०७५७६ मा २ हजार २ सय ८४ को मृत्यु र २ सय ५६ को अंगभंग, ०७६७७ मा १ हजार ७ सय ४७ को मृत्यु र २ सय २३ को अंगभंग भएको थियो । ०७७७८ (कोभिड काल) मा दुर्घटना र मृत्युको दर घटेको थियो । त्यो वर्ष दुर्घटनामा परी १ सय २२ ले ज्यान गुमाएका थिए भने ८ जनाको अंगभंग भएको थियो । ०७८७९ मा २ हजार २ सय १८ को मृत्यु र ३ सय ८ को अंगभंग भयो । चालु आर्थिक वर्ष ६ महिनामा सात सयभन्दा बढीले सार्वजनिक र निजी सवारी दुर्घटनामा ज्यान गुमाएका छन् ।"
६७ वर्षमा १०४ दुर्घटना,"(काठमाडौं)हवाई सेवाको साढे ६ दशक लामो इतिहासमै नेपाली आकाशमा दुर्घटनाको संख्या तीन अंकमा पुगेको छ । पोखरा विमान दुर्घटना नेपाली आकाशमा भएको १०४ औं दुर्घटना हो भने व्यावसायिक आन्तरिक उडानमा यो ५० औं दुर्घटना हो । यो नेपालको आन्तरिक उडान इतिहासमै सबैभन्दा ठूलो दुर्घटना पनि हो । नेपाल नागरिक उड्डयन प्राधिकरणका अनुसार आन्तरिक उडानमा यति धेरै मानवीय क्षति यसअघि भएको थिएन ।पोखरामा आइतबार भएको हवाई दुर्घटनामा परेकामध्ये ६८ जनाको शव फेला परिसकेको छ । त्यही संख्यालाई हिसाब गर्दा पनि नेपाली आकाशमा भएको हवाई दुर्घटनाबाट ९ सय १७ जनाको ज्यान गइसकेको छ । व्यावसायिक आन्तरिक उडानमा चाप बढिरहेका बेला दुर्घटना थपिँदै जाँदा नेपालको आकाशमार्ग नै कति सुरक्षित छ भन्ने प्रश्न पनि पेचिलो बनेको छ ।प्राधिकरणको एभिएसन सेफ्टी रिपोर्ट२०२२ अनुसार आन्तरिक उडानतर्फ यसअघि सन् १९६९ जुलाई १२ मा हेटौंडामा भएको नेपाल एयरलाइन्सको विमान दुर्घटना (३५ जनाको मृत्यु), नेपाल एयरलाइन्सकै सन् २००० जुलाई २७ को डडेलधुरा जोगबुढा दुर्घटना (२५ को मृत्यु), तारा एयरको सन् २०१६ फेब्रुअरी २४ को म्याग्दी दुर्घटना (२३ को मृत्यु), ताराकै सन् २०१० डिसेम्बर १५ को ओखलढुंगा दुर्घटना (२२ को मृत्यु) र गत मे २९ को मुस्ताङ दुर्घटना (२२ को मृत्यु) ठूला हुन् । अहिलेसम्म भएका व्यावसायिक आन्तरिक उडानका ५० दुर्घटनामध्ये २१ वटामा मानवीय क्षति भएको थिएन । अन्य २९ दुर्घटनामध्ये पोखराबाहेक मात्रै ३ सय ६४ जनाले ज्यान गुमाएका थिए ।अन्तर्राष्ट्रिय उडानतर्फ भने नेपाली आकाशमा सन् १९९२ मा एकै वर्ष दुई ठूला दुर्घटना भएका थिए । भट्टेडाँडामा १९९२ सेप्टेम्बर २८ मा भएको पाकिस्तान इन्टरनेसनल एयरको दुर्घटनामा १ सय ६७ र घ्याङफेदीमा ३१ जुलाई १९९२ मा भएको थाई एयरवेजको दुर्घटनामा १ सय १३ जनाले ज्यान गुमाएका थिए । सन् २०१८ मार्च १२ मा त्रिभुवन विमानस्थलमै यूएस बंगलाको विमान दुर्घटना हुँदा ५१ जनाको मृत्यु भएको थियो । पोखराको आइतबारको दुर्घटना नेपाली आकाशमा भएको तेस्रो ठूलो हो ।प्राधिकरणका अनुसार नेपालमा अहिलेसम्म एक इन्जिनयुक्त आठवटा दुर्घटना भएका छन् भने ३६ वटा हेलिकोप्टर दुर्घटनामा परेका छन् । १० अन्तर्राष्ट्रिय वायु सेवाका उडान दुर्घटनामा परेका छन् । नेपालमा पहिलो पटक सन् १९५५ (२०१२ साल) मा बाराको सिमरामा भारतको कलिंगा एयर दुर्घटना भएको थियो । सो दुर्घटनामा २ जनाको मृत्यु भएको थियो ।"
'जेम्स बोन्डको पहिलो फिल्म,"सन् १९६२ मा आजकै दिन (जनवरी १६) मा जेम्स बोन्ड सिरिजको पहिलो फिल्म डानो को निर्माण सुरु भएको थियो । फिल्म डानो उपन्यासमा आधारित रहेर निर्माण गरिएको हो । टेरेन्स योङले निर्देशन गरेको फिल्ममा पहिलो जेम्स बोन्डका रूपमा सिन कोनेरीले अभिनय गरेका हुन् । उनीसँगै फिल्ममा उर्सुला एन्ड्रेस, जोसेफ वाइजमेन र ज्याक लर्डको फिल्ममा मुख्य भूमिका रहेको छ । ह्यारी साल्ट्जमेनले र अल्बर्ट आर ब्रोकोलीको लगानीमा फिल्म निर्माण भएको हो । उनीहरूले सन् १९७५ सम्म विभिन्न फिल्म निर्माण गरेका थिए । एक बेलायती एजेन्ट बेपत्ता भएपछि छानबिनका लागि जेम्स बोन्ड जमैका गएको विषयवस्तुमा फिल्म केन्द्रित छ । जेम्स बोन्ड सिरिजअन्तर्गत हालसम्म २७ वटा फिल्म निर्माण भइसकेका छन् । डानो पछि जेम्स बोन्ड सिरिजको अर्को फिल्म फ्रम रसिया विथ लभ सन् १९६३ मा बनाइएको थियो । यस सिरिजको पछिल्लो फिल्म नो टाइम टु डाई हो । उक्त फिल्म सन् २०२१ मा रिलिज भएको थियो । फिल्ममा डानियल क्रेगले जेम्स बोन्डको भूमिका निर्वाह गरेका छन् । ६ दशक लामो समयमा सिरिजअन्तर्गत सात जना अभिनेताले जेम्स बोन्डको भूमिका निर्वाह गरिसकेका छन् । उनीहरू सिन कोनेरी, डेभिड निभेन, जर्ज लाजेनबाई, रोगर मुर, टिमोथी डाल्टन, पियर्स ब्रोसनन र डानियल क्रेग हुन् । जेम्स बोन्ड सिरिजअन्तर्गत हालसम्म प्रदर्शनमा आएकामध्ये डानो (१९६२), फ्रम रसिया विथ लभ (१९६३), गोल्डफिंगर (१९६४), थन्डरबेल (१९६५), क्यासिनो रोयल (२००६), स्काइफल (२०१२), नो टाइम टु डाई (२०२१) चर्चित फिल्म हुन् ।"
पब्जी र डोटा : खेल कि खेलबाड ?,"डोटामा कठिनब्याचलर इन कम्प्युटर एप्लिकेसनको अन्तिम वर्षमा अध्ययनरत अभिनव शाक्यले नौ वर्षको छँदादेखि नै डोटा खेल्न थालेका थिए । उनी २२ वर्षका भएका छन् । तर, पीसीको सहयोगमा खेलिने डोटा छाडेका छैनन् । तीनपल्ट विश्व च्याम्पियनसिप र एकपल्ट ग्लोबल ईस्पोर्ट्स गेम्समा नेपाली डोटा टिमको कप्तानी गरेका उनले भने, अब १२ वर्ष मात्रै खेल्छु होला किनकि नेपालमा खासै अवसर छैन । यहाँ बसेर बाहिरको स्तरमा प्रतिस्पर्धा गर्न पनि गाह्रो छ । उनले थपे, यहाँ प्रतियोगिता कमै हुन्छ, भए पनि उत्साहजनक नहुने खालका सानो गेम मात्रै हुन्छन् । अनि बाहिर खेल्न जाँदा प्लेइङ फिल्ड नै फरक लाग्छ । प्रत्येकपल्ट वर्ल्ड च्याम्पियनसिपमा जाँदा फरक खेलाडीको टिममा खेल्नुपर्दा पनि स्तरोन्नति गर्न नसकिएको हो ।उनी डोटा खेलेर मासिक १० हजार रुपैयाँसम्म कमाउन सकिने बताउँछन् । अहिले कमाइ झन् घटेको छ, प्रायोजक पनि छैन । आम्दानी नै छैन भन्नुपर्ला, उनले भने, विश्वमा प्राइज पुलअनुसार टपमा भए पनि डोटाको रौनक नेपालमा घट्दै गएको छ । खेल्दै जाँदा पढाइ र घरको दबाब पनि हुन्छ । भविष्य सुरक्षित भएको भए यसमा समय लगानी गर्थे होला । तर, आम्दानी नभएकाले त्यस्तो परिस्थिति छैन । कलेज सकेपछि डोटा खेलिरहने अवस्था छैन । भविष्य चुनौतीपूर्ण र असुरक्षित छ । उनले नेपालमा चुनौती दिने खेलाडी खासै पाएका छैनन् । दक्षिण एसियामा पनि पहिलो वा दोसो भइरहेकै छन् । त्योभन्दा माथिल्लोस्तरको प्रतियोगितामा भने गाह्रो हुने गरेको उनको अनुभव छ ।"
युवाले बनाए पानीको प्रदूषण हटाउने प्रविधि,"(काठमाडौं)ताल, पोखरी तथा सिमसारमा पानीको प्रदूषण हटाउन नेपालमै पहिलो पटक एफटीडब्लूएस नामक वातावरणमैत्री प्रविधि प्रयोगमा ल्याइएको छ । ललितपुर महानगरपालिकास्थित नागदहमा फ्लोटिङ ट्रिटमेन्ट वेटलेन्ड सिस्टम (एफटीडब्लूएस) को प्रयोग सुरु गरिएको हो ।प्रविधिअन्तर्गत जराको माध्यमबाट पानीमा भएका प्रदूषक तत्त्वहरू हटाइन्छ । द स्मल अर्थ नेपालको पहलमा नागदहका चार कुनामा ४० वटा एफटीडब्लूएस राखिएको छ । एउटा एफटीडब्लूएस ४६ वर्ग फिटको राफ्ट आकार छ । त्यसमा ५० वटा बिरुवा राखिन्छ । हाल भने सर्वदा र ठूलो ल्वाङ फूलको प्रयोग गरिएको द स्मल अर्थ नेपालकी अनुसन्धानकर्ता असोरी ब्यान्जुले बताइन् । सिमसारको सुरक्षाका लागि हामीले पहिलोपटक यो जैविक विधि अपनाएका हौं, उनले भनिन् । राफ्टको माथिल्लो भागमा राखिएका फूलका जराले पानीको सतह छुने किसिमका छन् । दहमा आउने चराहरूले राफ्टमा क्षति पुर्याउन सक्ने भएकाले सुरक्षाका लागि बीचमा निगालोका मान्द्रा राखिएको छ । ब्यान्जुका अनुसार मान्द्रामा प्वाल खोपेर फूल राखिएको हो । बिरुवाका जरा पानीको सतहसम्म फैलिएका कारण बिरुवाले प्रदूषक तत्त्वहरू सोस्ने उनले बताइन् । दिगो रूपमा पानीमा भएका प्रदूषक तत्त्वहरू हटाउने यो उत्तम प्रविधि हो, उनले भनिन्, यो प्रविधि सफल भएमा अन्य ठाउँमा प्रयोग गर्ने योजना छ । प्रविधि पानीमा हुने इयुट्रोफिकेसन (सुपोषण) हटाउने काममा प्रभावकारी हुने विज्ञहरू बताउँछन् । सिमसार विज्ञ एवं त्रिभुवन विश्वविद्यालय वातावरण विज्ञान केन्द्रीय विभागका उपप्राध्यापक दीपनारायण शाह भन्छन्, पानीमा हुने नाइट्रोजन र फोस्फोरसका कारण पोषक तत्त्व बढ्दै जाँदा लेउ (अल्गी) को वृद्धि हुन्छ । जसले पानीको सतहलाई पूर्ण रूपमा ढाकिदिन्छ । पानीका सतहलाई लेउलगायतका जलीय बिरुवाले ढाक्दा जलीय पारिस्थितिक प्रणालीलाई प्रत्यक्ष असर गर्छ । जलस्रोतमा सुपोषण धेरै हुँदा जलजीवनको स्वच्छतामाथि नकारात्मक प्रभाव पार्छ । धेरै धेरैजसो स्थानमा भने जलकुम्भीजस्ता मिचाहा झारले पानीको स्रोतलाई पूरै ढाकिदिने सिमसार विज्ञ शाहले बताए । नेपालका सिमसारमा पनि सुपोषण बढ्दै जाँदा लेउसहित जलकुम्भी झार बढ्ने र पारिस्थितिक प्रणालीलाई असर गर्ने विभिन्न अनुसन्धानहरूबाट पुष्टि भएको छ । एफटीडब्लूएस प्रविधिको प्रयोगले पोखरी र दहजस्ता जलस्रोतमा सुपोषणको समस्याबाट मुक्त गराउन भूमिका खेल्ने स्मल अर्थ नेपालको दाबी छ । नागदहमा यसको प्रयोग गर्नुअघिको अध्ययनमा सकारात्मक नतिजा प्राप्त भएको निर्माणकर्ताको भनाइ छ । प्रविधिको प्रयोगबाट पानीमा भएको नाइट्रेटको मात्रा ९९५ प्रतिशतले, एमोनिया ९०२, अर्थोफोस्फेट ८६७ र आइरन ६१ प्रतिशतले घटेको पाइएको हो । प्रविधिको प्रयोगले पानीमा घुलित अक्सिजनको मात्रा ५० प्रतिशतले बढेको छ भने बायोलोजिकल अक्सिजन डिमान्ड ४१५ प्रतिशतले घटेको पाइएको थियो । यो नतिजाबाट हामी उत्साहित छौं । नागदहको पानीको गुणस्तर पनि सुधार हुने आशा लिएका छौं, ब्यान्जुले भनिन् ।नेपालमा पहिलो पटक प्रयोग भएकाले यो प्रविधिको प्रभावकारिताबारे अहिले नै भन्न सकिने अवस्था भने छैन । उपप्राध्यापक शाह भन्छन्, यो खालका प्रविधि नेचुरल बेस्ड सोलुसन चाहिँ हो । लामो समयसम्मको तथ्यांक प्रयोग नगरी प्रभावकारिताबारे भन्न सकिँदैन । चीन लगायत मुलुकमा यो प्रविधि सफल भइसकेको उनको भनाइ छ ।"
मनसँग मन मा छल्किएको प्रेम,"काठमाडौं (कास) माघको २७ गतेबाट रिलिज हुन लागेको फिल्म मनसँग मन को टिजर सार्वजनिक भएको छ । फिल्मको टिजरमा मुख्य कलाकारहरू नायक पुष्प खड्का र नायिका वर्षा सिवाकोटीलाई देखाइएको छ । टिजरमा वर्षा र पुष्पको प्रेमलाई झल्काउने कोसिस मेकरले गरेका छन् । फिल्ममा नायक पल शाह र नायिका पूजा शर्माले एउटा गीतमा नृत्य गरेका छन् । फिल्ममा वर्षा र पुष्पको अलवा बुद्धि तामाङ, रवीन्द्र झाको मुख्य भूमिका छ । सौरभ इन्टरटेन्मेन्ट र बालाली इन्टरटेन्मेन्टको प्रस्तुतिमा तयार भएको फिल्मलाई कैलाश राईले निर्देशन गरेका हुन् ।फिल्ममा अरुण तामाङको लगानीमा बनेको फिल्ममा अर्जुन पोखरेल, अगोमा गुरुङ र दीपक शर्माको संगीत छ । अर्जुन जीसीको सम्पादन रहेको फिल्ममा सौरभ लामाको छायांकन, रामजी लामिछाने र कमल राईको कोरियोग्राफी, कैलाश राईले पटकथा लेखेका हुन् ।"
राष्ट्रपति निर्वाचनमा के गर्ला माओवादी ?,"(काठमाडौं)राष्ट्रपति निर्वाचन माघ २८ भित्र गरिसक्नुपर्ने भए पनि निर्वाचन आयोगले तयारी थालेको छैन । निर्वाचन मिति तोकेर त्यसको जानकारी सरकारलाई दिन सक्ने कानुनी प्रावधान भए पनि आयोगले मिति तोक्न छलफलसमेत गरेको छैन ।राष्ट्रपति तथा उपराष्ट्रपति निर्वाचनसम्बन्धी ऐनको दफा ४ को उपदफा १ अनुसार आयोगले राष्ट्रपतिको पदावधि सकिनुभन्दा कम्तीमा एक महिनाअघि निर्वाचन हुने गरी मिति तोक्नुपर्ने हुन्छ । राष्ट्रपति विद्यादेवी भण्डारी ०७४ फागुन २९ मा निर्वाचित भएकी थिइन् । निर्वाचन भएकै दिनदेखि कार्यकाल सुरु हुने भएकाले राष्ट्रपतिको पदावधि फागुन २८ मा सकिँदै छ, पदावधि सकिनुभन्दा १ महिनाअघि नै निर्वाचन गर्नुपर्ने हुन्छ, यसअनुसार माघ २८ भित्र निर्वाचन गरिसक्नुपर्ने कानुनी बाध्यता छ, आयोगका कानुन सहसचिव यज्ञप्रसाद भट्टराईले भने, आयोगले चाँडै मिति तोक्नेछ ।राष्ट्रिय सभाको लुम्बिनी प्रदेशबाट प्रतिनिधित्व गर्ने एक सदस्यको पद रिक्त भएपछि आयोगले माघ २५ मा उपनिर्वाचनको कार्यक्रम स्वीकृत गरेको छ । यो उपनिर्वाचनपछि मात्रै राष्ट्रपति निर्वाचन हुने आयोगले जनाएको छ । प्रतिनिधिसभाका २ सय ७५, राष्ट्रिय सभाका ५९ र सातै प्रदेशसभाका ५ सय ५० सदस्यको मतभारबाट राष्ट्रपति चुनिने प्रावधान छ ।प्रतिनिधिसभामा २ सय ७५ मध्ये कांग्रेसका टेकराज गुरुङ भ्रष्टाचार मुद्दाका कारण निलम्बनमा छन् । राष्ट्रिय सभाका एक जनाको पद रिक्त छ । प्रतिनिधिसभा र राष्ट्रिय सभाका (निलम्बन १ र रिक्त १) बाहेकको मतभार २६ हजार ३ सय ७ रहेको छ भने प्रदेशसभाका ५ सय ५० जनाको मतभार २६ हजार ४ सय रहेको छ । संघीय संसद् र प्रदेशसभाका ८ सय ८३ जनाको मतभार ५२ हजार ७ सय ७ हुन्छ । राष्ट्रिय सभा सदस्य एमालेका नेता खिमलाल देवकोटाले राजीनामा दिएपछि उनको ठाउँमा उपनिर्वाचन हुन लागेको हो । ०७४ मा एमाले र माओवादीको साझा उम्मेदवार विद्यादेवी भण्डारी ३९ हजार २ सय ७५ मत ल्याएर विजयी भएकी थिइन् । उनकी निकटतम प्रतिस्पर्धी कांग्रेसकी कुमारीलक्ष्मी राईले ११ हजार ७ सय ३० मत ल्याएकी थिइन् ।सत्ता गठबन्धनमा यस पटक पनि राष्ट्रपति एमालेले लिने सहमति भएको छ तर पुष्पकमल दाहाललाई कांग्र्रेसले समेत विश्वासको मत दिएपछि सत्ता गठबन्धन राष्ट्रपतिको निर्वाचनसम्म भत्किन सक्ने आकलन गरिएको छ । राष्ट्रपति निर्वाचनमा माओवादीले कांग्रेस उम्मेदवारलाई सघाउन सक्ने एमाले नेताहरूको आशंका छ । प्रधानमन्त्री दाहालले शनिबार सञ्चारकर्मीसँगको भेटमा सत्ता गठबन्धनको समीकरण भत्किन सक्ने संकेत गरेका छन् तर अहिले भएको सत्ता समीकरण एकढिक्का भएमा राष्ट्रपति कांग्रेसले पाउने सम्भावना देखिँदैन ।प्रतिनिधिसभा, राष्ट्रिय सभा र सातै प्रदेशसभाका सदस्य संख्याका आधारमा सबैभन्दा बढी मतभार कांग्रेसको छ । कांग्रेसका प्रतिनिधिसभामा ८९, राष्ट्रिय सभामा १० र प्रदेशसभामा १ सय ७५ सांसद छन् । सबैको मतभार १६ हजार २ सय २१ हुन्छ । दोस्रोमा एमालेका प्रतिनिधिसभामा ७९ (एक स्वतन्त्रसहित), राष्ट्रिय सभामा १६ र प्रदेशसभामा १ सय ६१ सांसद छन् । उनीहरू सबैको मतभार जोड्दा १५ हजार २ सय ३३ पुग्छ ।राष्ट्रपति निर्वाचनमा दलहरूबीच तीन वटा समीकरण बन्ने सम्भावना छ । पहिलो सत्ता गठबन्धन (एमाले, माओवादी, रास्वपा, राप्रपा, जसपा, जनमत, नागरिक उन्मुक्ति, प्रतिनिधिसभाका स्वतन्त्र ३ सहित) एकढिक्का भएर राष्ट्रपति चयन गर्ने । गठबन्धनका सबै सांसदको मतभार ३१ हजार ६ सय ३ हुन्छ । यो अवस्थामा कांग्रेस र अन्य दलको मतभार २१ हजार १ सय ४ मात्रै हुनेछ ।दोस्रो कांग्रेस, माओवादी, जसपा, एकीकृत समाजवादी, लोसपा, जनमोर्चा, नेमकिपा, संघीय समाजवादी, स्वतन्त्र ३, राष्ट्रिय सभाका मनोनीत २ सदस्यबीच समीकरण बन्ने सम्भावना छ । कांग्रेसको नेतृत्वमा यस्तो समीकरण बनेमा उसका उम्मेदवारले ३१ हजार २ सय २७ मत पाउनेछन् ।तेस्रो कांग्रेस, एमाले र केही स्वतन्त्र सांसदको मात्रै समीकरण बने पनि त्यसका उम्मेदवारले ३१ हजार ७ सय ७६ मत पाउने देखिन्छ । यसअनुसार राष्ट्रपति निर्वाचनमा माओवादी जता उभिन्छ, त्यो समीकरणको पल्ला भारी हुने देखिन्छ । माओवादीको प्रतिनिधिसभामा ३२, राष्ट्रिय सभामा १५ र प्रदेशसभामा ८४ (नेपाल समाजवादीका १ सहित) सांसद छन् । माओवादीको तीनै सभाका सदस्यको कुल मतभार ७ हजार ७ सय ४५ छ ।०६८ को जनगणनाका आधारमा संघीय संसद्का एक सदस्यको मतभार ७९ कायम गरिएको छ भने प्रदेशसभाका एक सदस्यको मतभार ४८ छ । निर्वाचनअघि नै पछिल्लो अन्तिम जनगणना सार्वजनिक भएमा मतभार घट्न सक्छ । राष्ट्रपति निर्वाचनमा कुल मतको बहुमत पाउने उम्मेदवार निर्वाचित हुनेछन् । तर, कुनै उम्मेदवारले प्राप्त गरेको मतको बहुमत प्राप्त नभएमा सबैभन्दा बढी मत प्राप्त गर्ने दुई जना उम्मेदवारबीच दोस्रो चरणमा प्रतिस्पर्धा हुनेछ ।राष्ट्रपति तथा उपराष्ट्रपति निर्वाचनसम्बन्धी ऐनको दफा ५६ (३) मा भनिएको छ, कुनै उम्मेदवारले कुल मतको पचास प्रतिशतभन्दा बढी मत प्राप्त नगरेमा निर्वाचन अधिकृतले मतदानको मिति तोकी पुनः निर्वाचन गराउनेछ । निर्वाचित हुन आवश्यक पर्ने ५० प्रतिशतभन्दा बढी मत ल्याउन नसकेमा तेस्रो चरणको निर्वाचन हुनेछ । तेस्रो चरणको निर्वाचनमा भने खसेको कुल सदर मतको बढी मत प्राप्त गर्ने उम्मेदवारलाई निर्वाचन अधिकृतले निर्वाचित भएको घोषणा गर्नुपर्ने कानुनी व्यवस्था छ ।"
२८ वर्षीयाले निकालिन् वंशावली,"(सुनसरी)वंशावली निकाल्न सक्छिन् भनेर सुरुमा उनलाई कसैले पत्याएनन् तर निरन्तर ६ वर्ष खोजअनुसन्धानमा लागिन् । अन्ततः फागो यक्युक वंशावली तयार पार्न सफल भइन् । संखुवासभा चैनपुर१ नुनढाकीकी २८ वर्षीया अनिता यक्युक लिम्बू आफ्नो जाति वा थरको ऐतिहासिक, सांस्कृतिक पक्ष केलाउँदै सामाजिक, आर्थिक र पारिवारिक वंशवृक्षको विषयमा पुस्तक तयार गरेर वंशावली लेख्ने पहिलो महिला बन्न पुगेकी छन् । त्रिभुवन विश्वविद्यालयबाट समाजशास्त्रमा स्नातकोत्तर अनिता वंशावली निकाल्न र खोजअनुसन्धान गर्न महिलाले पनि सक्छन् भन्ने गतिलो उदाहरण बनेकी छन् ।वंशावली कुनै पनि जाति वा थरभित्र चिनाउने पुर्खादेखि हालसम्मको पुस्ताका पारिवारिक शृंखला वा वंशवृक्षको दस्ताबेज हो । गत साता फागो यक्युक वंशावली पुस्तक सार्वजनिक गर्ने क्रममा मदन पुरस्कार विजेता भगिराज इङनामले अनिता यक्युक आफ्नो पुर्खाको इतिहास खोतलेर वंशावली लेख्ने पहिलो महिला बनेको बताए । मैले लिम्बूवानको ऐतिहासिक दस्ताबेज संग्रहका लागि धेरै पुस्तक अध्ययन गरें, त्यसमा पूर्वका लिम्बू समुदायले निकालेका वंशावलीदेखि गैरलिम्बूले लेखेका अनेक वंशावली पनि अध्ययन गरें, हालसम्म पुरुषले मात्र लेखेका वंशावली थिए तर अनिता आफ्नो पुर्खाको इतिहास खोतलेर वंशावली लेख्ने पहिलो महिला बनिन्, उनले भनेका थिए । जयस्थिति मल्लको राज्यकाल विसं १४११ पछि लेखिएको अर्थात् १५ औं शताब्दीमा तयार पारिएको भनिएको गोपालराज वंशावली सबैभन्दा पुरानो मानिन्छ । त्यसपछि अरू जाति, वंश समुदायले पनि लेखेका छन् । एक शताब्दीयता पूर्वमा बसोबास गर्ने लिम्बू जातिभित्रका करिब ४ सय थर भएका लिम्बू समुदायमध्ये ७० थरले आफ्नो पुर्खा जन्मेको स्थान पहिचान भएको स्थल माङ्गेना यक र सन्तान विस्तार भएपछि पाएको थर (नाम) मिङ्श्रा का आधारमा आफ्ना वंशावली प्रकाशित गरेका छन् । अरू थरका लिम्बूहरूले आफ्नो पुर्खा कहाँबाट आएको र को थिए भनेर धमाधम खोजी गरिरहेका छन् । यसरी आफ्नो माङ्गेना यक र मिङ्श्राको खोजी गर्ने तथा वंशावली प्रकाशित गर्नेहरूमा सबै पुरुष थिए । याक्थुङ मुन्धुम अध्ययनसँगै नेपालीमा गीत र गजल लेखनमा रुचि भएकी उनले भनिन्, सुरुमा त सबैले चेली (महिला) भएकाले यक्युक वंशावली निकाल्न सक्दिन, खोजअनुसन्धान गर्न सक्दिन भने । वंशावली किताब निस्कँदैन समेत भने तर मैले हरेस खाइनँ । समाजशास्त्र अध्ययन गरेका कारण पनि मलाई अनुसन्धान गर्न सजिलो भयो ।वंशावली प्रकाशन समितिले उनलाई सदस्यमा राखेर वंशावली प्रकाशनका लागि खोज अनुसन्धान गर्न जिम्मा दिएपछि यक्युक वंश बसेका पूर्वका १४ जिल्लाका विभिन्न बस्तीमा एक्लै घुमिन् । उनले भनिन्, लिम्बू समुदायमा छोरी मान्छेलाई भेदभाव नगर्ने र गलत शंका गर्ने चलन त्यति नभएकाले वंशावली अनुसन्धानका लागि एक्लै घुम्दा खासै अप्ठ्यारो भने भएन । स्थलगत अवलोकन, भ्रमण र प्रमाण जुटाउँदा करिब १२ लाख रुपैयाँ खर्च भएको उनको भनाइ छ । विदेशमा रहेका दिदीबहिनी तथा दाजुभाइको सहयोग यो कृतिमा छ, उनले भनिन्, आफन्तले दिएको रकमले किनेको गहना पनि किताब निकाल्दा बेच्नुपर्यो । तर, एउटा सिंगो वंशको १७ पुस्ताको इतिहाससहितको वंशावली निकाल्दा त्यसले बढी सन्तुष्टि दिएको छ । उनले वंशावलीलाई समाजशास्त्रीय अनुसन्धान विधिको वर्णात्मक पद्धतिमा तयार गरेको बताइन् । अधिकांश वंशावलीमा पुस्ताको क्रममा पुरुषको मात्र नाम राख्ने चलनलाई हटाउँदै यक्युक वंशमा जन्मेका महिला (चेली), विवाह गरेका भए ती महिला कुन जाति वा थरकासँग विवाह भएको हो, त्यसलाई पनि खुलाएर वंशवृक्ष तयार गरेको बताइन् । उनले भनिन्, वंशावलीमा आमा वा चेलीको पनि संक्षिप्त जानकारी खुलाएर लेख्दा पछि आउने पुस्ताले कोसँग नजिकको साइनो सम्बन्ध लाग्ने रहेछ र कुटुम्ब (विवाह) गर्न हुनेनहुने थाहा पाउनेछन् ।वंशावलीअनुसार यक्युक लिम्बूको प्राचीन उद्गमस्थल ताप्लेजुङको मैवाखोला ढुङ्गेसाँघु हो । उनले तयार पारेको वंशावलीमा भनिएको छ, योकेतेतहाङको शासनपछि इसाको ३०० तिर भुइँफुट्टा सामयुकहाङको राज्यमा विद्रोह भयो । त्यसपछि विसं ३५८ तिर महाफेदापमा वाजदेव राजा भए । वाजदेवका १२ औं पुस्ता कुन्दुङजापहाङका चारभाइ छोराहरू सान्धुङ्गेहाङ, मुधुङगेहाङ, कनेहाङ र कचुहाङ थिए । उनले थपिन्, उनीहरूकै सन्तानमध्ये एक सिराय हुन् । सिरायका सन्तान तुरुङहाङका छोराहरू मुखाङ्ले र मुहिकफुङ थिए । इतिहास केलाउँदा मुखाङले वानेने भन्ने जग्गामा यक (गढी) बनाएर भाइ मुहिकफुङलाई रुँघेर बस्न लगाए । हो, गढी रुँघेर सुरक्षा दिएकाले उनका सन्तानका थर यक्युक हुन पुगेको हो । उक्त स्थल पछिल्लो समयमा पहिरोले बगाएको अवस्थामा छ । उनका अनुसार यकयुक वंशको माङ्गेना यक (पुर्खालाई सम्झेर शिर उठाउने अनुष्ठान) ताप्लेजुङको मैवाखोलास्थित पिरिङ्गे तेम्बे हो । यो क्षेत्र मैवाखोला२ साविक ढुंगेसाँघुमा पर्छ । हालसम्म ७९ घरधुरीमा ३ सय ५२ जना मात्र पाइएको यक्युक लिम्बू थरका वंशावलीमा १७ पुस्ता चलिरहेको अनिताले बताइन् ।"
हङकङ महिला आयोगमा नेपाली मूलकी सदस्य,"सुनसरी (कास) नेपाली मूलकी रीता गुरुङ हङकङको महिला आयोग सदस्यमा नियुक्त भएकी छन् । हङकङ नेपाली महासंघ र नेपाल क्लब हङकङकी अध्यक्ष गुरुङलाई आइतबारदेखि नै लागू हुने गरी गृह तथा युवा मामिला मन्त्रालयअन्तर्गतको उक्त आयोगमा जिम्मेवारी दिइएको हो । हङकङको उच्च सरकारीस्तरमा नियुक्त गुरुङ नेपाली मूलकी पहिलो महिला हुन् । आयोगमा गुरुङसहित २१ सदस्यको कार्यकाल दुई वर्ष रहने व्यवस्था छ । आयोगका सदस्यहरूले सरकारलाई महिला सुरक्षा, हकहित र अधिकारसम्बन्धी नीति निर्माणमा सल्लाहसुझाव दिने गर्छन् । गुरुङलाई यसअघि अपराधविरुद्धको अभियन्ताका रूपमा गृह मन्त्रालयले हङकङको याउ ची मोङ जिल्लाको उपाध्यक्षमा चयन गरेको थियो । डिस्ट्रिक फाइट क्राइम कमिटीको उपाध्यक्ष रहेकै बेला गुरुङलाई र्यासियल हार्मोनी कमिटी को सदस्यमा पनि मनोनयन गरिएको थियो । हङकङको सामाजिक क्षेत्रमा गरेको योगदानको कदर गर्दै गुरुङलाई चिफ एक्ज्युकेटिभ कमेन्डेसन फर कम्युनिटी सर्भिस अवार्ड दिइएको थियो । पोखराको नयाँ बजार पुर्ख्यौली घर भएकी उनी सन् १९९७ मा हङकङ पुगेकी हुन् । लामो समयदेखि त्यहाँ रहेर सामाजिक काममा सक्रिय गुरुङले उक्त आयोगको सदस्यका रूपमा महिलाको क्षेत्रमा काम गर्न जिम्मेवारी बढेको बताइन् । हङकङ सरकारले विश्वास गरेर महिलाको हकअधिकारको क्षेत्रमा काम गर्न लायक ठानेकामा खुसी लागेको छ । यसबाट अवसरसँगै चुनौती पनि थपिएको महसुस गरेकी छु, उनले कान्तिपुरसित भनिन् ।"
प्रतिपक्षको औचित्य,"शीर्ष नेतृत्वको कुर्सी हडप्नेबाहेक अरू लक्ष देखिंदैन । तोकिएको समयसीमा कुरेर वालुवाटारमा भित्तेघडी हेरिरहेका कांग्रेस नेतृत्वमाथि एमाले लगायत अन्य ६ दलको समर्थनमा पुष्पकमल दाहाल एक्कासी प्रधानमन्त्रीमा चयन भएको समाचारबाट वज्रपात परेको हो । प्रतिपक्षमा बसेर क्रोध र प्रतिशोधमा उत्रने आम अडकलबीच कााग्रसले सरकारको समर्थन गरेपछि राजनीतिक तरंग उचाईमा पुगेको छ । विभिन्न गुट उपगुटले भरिएको कांग्रेसभित्र आगो सल्किरहेको वेला सवै सांसद एकजुट भई सरकारको समर्थन गर्नु विकासको नयाँ राजमार्ग पहिल्याउन इच्छुक रहेको भन्न सकिंदैन र ? अर्को शव्दमा यो सन्दर्भ वैगुनीलाई गुनले मार्नुपर्छ भन्ने उक्तिसँग पनि मिल्दोजुल्दो देखिन्छ । यसअघि पालैपालो कम्युनिष्ट र कांग्रेस प्रतिपक्षमा रहेकै बेला धमिजा, लाउडा, वाइडवडी विमान खरिद प्रकरण, अनियन्त्रित भ्रष्टाचार, माफियातन्त्रको विगविगी, विना बिजनेश प्लान निर्माण भएका पोखरा र भैरहवा अन्तर्राष्ट्रिय विमानस्थलहरूले मुलुकलाई अर्बौं रुपियाँको घाटा पुर्याउँदा प्रतिपक्षी दलले तमासा हेरेर बसेको होइन ? यस्तो तीतो यथार्थबीच सुतेर बस्ने प्रतिपक्षको के काम ? वास्तवमा विदेशको सन्दर्भ जोडेर प्रतिपक्षको औचित्यमाथि बहस गर्नुभन्दा मुलुकको राजनीति, अवस्था हेरेर विकासको नवीन ढाँचामाथि ध्यान पुर्याउनुपर्छ, विकासमा सवैको अर्जुनदृष्टि हुनुपर्छ । भुवनेश्वर शर्मा, चन्द्रागिरि२, काठमाडौं"
असुरक्षित हवाईयात्रामा जिम्मेवार को ?,"थोत्रा काम नलाग्ने विमान ल्याएर चलाउँदाको परिणाम । नेपालको प्रायः विमान पुराना छन् । इन्जिन थोत्रा हुन्छन्, बाहिरबाट रङ लगाएर चिटिक्क पारिएको हुन्छ । यस विषयमा किन सम्बन्धित निकायको ध्यान जाँदैन । कसरी हामीले नेपालको विमान कम्पनीहरूलाई विश्वास गर्ने ? दिनेश केसीअब आयोगले छानबिन गर्छ अनि प्रतिवेदन सरकारलाई बुझाउँछ, सरकारको कामचाहिँ प्रतिवेदन बुझ्ने मात्र हो । यमन सुवेदीप्रमुख कुरा, किन दर्घटना भयो, कसरी भयो, नेपालमा मात्र किन धेरै हुन्छन्, यसको जिम्मेवारी कसको हो र अब के गर्ने भन्नेचाहिँ छैन । खालि यति दुर्घटना भयो यतिको मृत्यु मात्र भनिन्छ । कुनै जिम्मेवारीबोध छैन । ज्ञानु बाबु"
"प्रश्न देउवालाई होइन, गगनविश्वलाई","२०७४ को आम निर्वाचनमा लज्जास्पद हार बेहोरेर खुम्चिएको नेपाली कांग्रेसलाई तत्कालीन प्रधानमन्त्री केपी शर्मा ओली संसद्मा प्रतिपक्षी दल कता हरायो भन्दै कटाक्ष गर्थे र सुझाउँथे, प्रमुख प्रतिपक्षी दल बर्नभिटा खाएर तागतिलो हुनुपर्यो ।२०७९ को निर्वाचनमा कांग्रेस संसद्को सबैभन्दा ठूलो दल भएको छ । अब उसले बलियो हुन बर्नभिटा खाने मुफ्तको सल्लाह सुनिरहनु पर्दैन । तर, जसरी यो संसद्को प्रारम्भिक दिनदेखि नै कांग्रेसले संसदीय परम्परा र नैतिक मूल्यलाई कुल्चेर अराजनीतिक बाटो समातेको छ, त्यसले आगामी दिनमा उसले प्रशस्तै खप्की सुन्नुपर्नेछ । संसद्को दोस्रो दिन, पुस २६ गते प्रतिपक्षको हारमा बसेका कांग्रेस सभापति एवं संसदीय दलका नेता शेरबहादुर देउवाले प्रधानमन्त्री पुष्पकमल दाहाल प्रचण्ड लाई विश्वासको मत दिएपछि त्यसको सुरुआत भइसक्यो । देउवालगत्तै संसद्को रोस्ट्रममा उभिएर एमाले अध्यक्ष एवं संसदीय दलका नेता ओलीले व्यङ्ग्य कसिहाले, सरकारको समर्थन गरेर प्रमुख प्रतिपक्षी दलका नेताले डेमोक्रेसीको नयाँ भाष्य स्थापित गर्नुभएको छ । यसको देशविदेश र इतिहासमा छलफल होला । ओलीले कांग्रेस समर्थनको ओठे स्वागत त गरे तर उनीजत्तिका चतुर नेताले यसको अन्तर्य नबुझ्ने कुरा भएन । उनले शंका गर्दै भने, यदि यो समर्थन सदाशयबाहेक कुनै जाल वा ढोक्सा हो भने त्यो माछा नभएको खोलामा फालेसरह हुनेछ र माछा पर्नेछैन ।देउवादाउदेउवाको विश्वासको मतले ओलीमा त संशय पैदा गरायो नै, स्वयं कांग्रेसभित्रको संस्थापनइतर समूह पनि झस्किएको छ । देउवाको यो कदमका पछाडि मूलतः दुईवटा सन्देश छन् । पहिलो, आफ्नै हुस्सुपनले गठबन्धन टुटेपछि सत्ता गुमाएका देउवाले विश्वासको मतको कार्ड खेलेर हार नमानिसकेको सन्देश दिएका हुन् । राजनीतिक शतरञ्जमा केही अघि ओलीले उनलाई चेक दिएर प्रचण्डलाई तेस्रो पटक प्रधानमन्त्री हुने बाटो खोलिदिए । देउवाले प्रचण्ड सरकारलाई विश्वासको मत दिएर त्यसको काउन्टर गरेका छन् । अर्थात्, माओवादीएमाले सहकार्यमा देउवाको कदमले थोरै भए पनि अविश्वासको बीउ रोपिदिएको छ । कदाचित् देउवाले सोचेजस्तै राष्ट्रपति निर्वाचनमा त्यो अविश्वास बढेर गयो भने सत्ताको पासा पल्टिन सक्छ भन्ने उनको आकलन हुन सक्छ । देउवादाउको भेद शेखर कोइरालाले खोलिदिएका छन् । उनी भन्छन्, राष्ट्रपति निर्वाचनप्रति अहिले सबै दलको चासो छ । विगत पाँच वर्षमा राष्ट्रपतिबाट कस्तो भूमिका निर्वाह भयो भन्ने कुरा सबैले बुझेकाले पनि अहिले राष्ट्रपतिप्रति विशेष चासो छ । हामीले राष्ट्रपति र उपराष्ट्रपतिको निर्वाचनलाई हेरेर सरकारलाई विश्वासको मत दिएका हौं ।दोस्रो, पार्टीको आन्तरिक शक्ति सन्तुलनमा देउवाले संख्याको आडमा आफूले चाहेको निर्णय चाहेका बखत गर्न सक्ने सन्देश पनि दिएका छन् । यसले संस्थापनइतर समूह निरीह देखिएको छ । महामन्त्रीद्वय गगन थापा र विश्वप्रकास शर्मासहित केही नेताले पार्टीले प्रमुख प्रतिपक्षको रचनात्मक भूमिका खेल्नुपर्ने तर्क गरे, अडान राखे । केही नलागेपछि नोट अफ डिसेन्ट सम्म लेखे । यद्यपि देउवामा पार्टीभित्रको फरक मतले खासै दबाब सृजना गर्न सकेन । चुनावअघि पनि कांग्रेसमा वडा तहदेखि केन्द्रसम्मै गठबन्धन नगरी एक्लै लड्नुपर्छ भन्ने बलियो मत थियो । देउवा त्यसको बेवास्ता गर्दै गठबन्धनबाटै निर्वाचनमा होमिए । २०७४ को निर्वाचनमा खुम्चिएको कांग्रेस सबैभन्दा ठूलो पार्टी त बन्यो तर दुई कम्युनिस्ट पार्टीबीच मोर्चाबन्दी हुनासाथ रक्षात्मक स्थितिमा पुग्यो । यसका बावजुद कांग्रेससँग एउटा सशक्त र उदाहरणीय प्रतिपक्षको भूमिका निर्वाह गर्ने अवसर थियो । तर सत्तामुखी राजनीतिलाई नै सर्वस्व ठान्दै आएका देउवाले सत्ताको च्याँखे दाउमा रम्ने रणनीति लिए । देउवाले थापेको पासोमा राष्ट्रपति पद पर्ला कि नपर्ला ? अथवा, अहिलेको सत्ता गठबन्धन टुटेर प्रचण्ड फर्केलान् कि नफर्केलान् ? अहिले नै अन्दाज गर्नु हतारो हुनेछ । प्रधानमन्त्री प्रचण्डले सरकारलाई राष्ट्रिय सहमतिको स्वरूप दिने, सभामुख र राष्ट्रपति कांग्रेससँग बाँड्ने संकेत गरेको खबर आइरहँदा कतै पुरानै गठबन्धन ब्युँतिने त होइन भन्ने आशंका पनि उब्जिन सक्छ । तथापि सत्ताको लेनदेनबाट माथि उठ्न नसकेको यो राजनीति मुलुकका लागि चाहिँ महँगो पर्नेछ । कांग्रेसको च्याँखे दाउमा सत्ता परेछ नै भने पनि त्यसको मूल्य समग्र राजनीतिले चुकाउनुपर्नेछ । संसदीय राजनीति थप अस्थिर हुनेछ । गठबन्धन बन्नेभत्कने खेलले जनस्तरमा दिक्दारी र निराशा बढाउनेछ अनि सबैभन्दा मुख्य कुरा, संसद्मा एउटा सशक्त प्रतिपक्षको भूमिका निर्वाह गर्ने अवसर गुमाउँदै गरेको कांग्रेसको पुनर्जीवन पाउने आशामा पनि ग्रहण लाग्नेछ । प्रतिपक्ष राजनीतिको उपेक्षाउसै पनि कांग्रेसमाथि प्रतिपक्ष राजनीतिको सबल भूमिका निर्वाह गर्न नसकेको आरोप लाग्ने गर्छ । भनिन्छ, ओली नेतृत्वको सरकार स्वेच्छाचारी हुँदै संसद् विघटनसम्म पुग्नुका धेरै कारकमध्ये एउटा थियो कांग्रेसको कमजोर प्रतिपक्षीय भूमिका । कम्युनिस्टहरूकै कलह र सत्ताउन्मादले संविधान डिरेल भएकामा शंका छैन तर प्रमुख प्रतिपक्षको निरीह अवस्था यसमा त्यत्तिकै जिम्मेवार थियो ।२०७४ पछिको ओलीकालमा कांग्रेस प्रतिपक्ष राजनीतिका हिसाबले मृतप्रायः थियो । संसद्मा गगन थापा र मीनेन्द्र रिजालको उपस्थितिले मात्रै कांग्रेसको धुकधुकी जोगिएको थियो, प्रमुख प्रतिपक्षी दलका नेता देउवाले संसद्मा आफ्नो उपस्थिति कहिल्यै देखाउन सकेनन् । दुईतिहाइ बहुमतको बलियो सरकार, त्यसमाथि ओलीको आत्मविश्वास चुलीमा थियो । संसद् विघटन, सत्ता दाउपेच र चतुर्याइँले ओलीको छवि अहिले खस्के पनि त्यो बेला उनी शक्तिशाली प्रधानमन्त्री थिए । प्रतिपक्षी दल शक्तिशाली प्रधानमन्त्रीको छायामा कतै दबेको थियो । कांग्रेस ओलीकालमा जति लाचार कहिल्यै थिएन भनेर स्वयं कांग्रेसका नेताहरू टिप्पणी गर्थे । २०६४ मा पनि माओवादी सरकारमा गएपछि कांग्रेस प्रतिपक्षमा पुगेको थियो । विद्रोहबाट शान्तिको बाटामा भर्खरै आएको माओवादीमा युद्धको धङधङी यति धेरै थियो कि, त्यसलाई तटस्थ राख्नु त्यस बखतको अनिवार्य सर्त थियो । कांग्रेसले माओवादीको शक्तिउन्मादको विरोध गर्दै खबरदारी गर्योÙ शान्ति प्रक्रिया, संविधान निर्माणसँगै उसलाई राजनीतिमा लचिलो बनाउँदै लैजाने भूमिका निर्वाह गर्यो । २०५१ को एमालेको नौमहिने शासनकालमा कांग्रेसले मुलुक फेरि मध्यावधिको चुनावमा नआओस् भनेर प्रधानमन्त्री मनमोहन अधिकारीलाई विश्वासको मत दिएको थियो । खासमा राजनीतिक भाषणमा नेताहरूले भनेजस्तो बलियो र रचनात्मक प्रतिपक्ष नेपाली राजनीतिले पाएकै छैन । २०४६ पछिको संसदीय राजनीतिमा अधिकांश समय कांग्रेस सत्तापक्ष बन्यो भने एमाले प्रतिपक्षको भूमिकामा रह्यो । तर, एमाले संसद्भित्रको रचनात्मक भूमिकामा भन्दा बढी सडकमा देखियो । सरकारविरुद्ध एमालेको प्रतिरोध र हिंसात्मक भूमिकाको आलोचना पनि भयो । राजनीतिका पण्डितहरू एमालेलाई अग्ली अपोजिसन को संज्ञा दिन्थे । २०६३ पछिको सत्ता राजनीतिमा प्रतिपक्षी भूमिका निर्वाह गर्दा माओवादीले एमाले सम्झायो । उसले पनि प्रतिपक्षीय राजनीतिका नाममा सडकमा हिंसात्मक प्रदर्शनलाई जोड दियो । एमाले र माओवादीका प्रारम्भिक संसदीय अभ्यासमा प्रतिपक्षीय भूमिका हिंसात्मक हुनुमा दुई कारण थिए । पहिलो, कम्युनिस्ट स्कुलिङ । कम्युनिस्टहरू संसद्लाई खसीको टाउको झुन्ड्याएर कुकुरको मासु बेच्ने थलो भनेर आलोचना गर्थे । संसदीय राजनीति अँगाले पनि पूर्ण विश्वस्त हुन नसकेकाले तिनलाई संसद्भन्दा सडक प्यारो हुन्थ्यो । दोस्रो, संसदीय संस्कृति र अभ्यास सिक्न तिनले समय लिए । संसदीय राजनीतिमा अभ्यस्त हुँदै जाँदा कम्युनिस्ट पार्टीहरू पनि कांग्रेसजस्तै सत्तामुखी हुँदै गएका छन्, जसले गर्दा संसद्मा प्रतिपक्षीय राजनीति उपेक्षित छ, अपहेलित छ । राजनीतिशास्त्रीहरू भन्छन्, संसद् प्रतिपक्षको हो । प्रतिपक्षले छाया सरकारको हैसियत पनि राख्छ । त्यसैले जनता चाहन्छन्, प्रतिपक्षहरूले आफ्ना मुद्दा बोकिदिऊन् । खासमा जनताले सरकारसँगभन्दा बढी आस प्रतिपक्षसँग राख्छन् । प्रतिपक्ष बलियो हुँदा मात्रै लोकतन्त्रले गति पाउँछ । प्रतिपक्षका गतिविधिकै कारण लोकतन्त्र ज्युँदो भएको अनुभूति हुन्छ । मूलतः प्रतिपक्षका केही महत्त्वपूर्ण जिम्मेदारी हुन्छन् । पहिलो, सरकारले प्रस्ताव गर्ने विधेयक, नीति तथा कार्यक्रममाथि आलोचनात्मक बहस छेड्नु प्रतिपक्षको काम हो । विरोधका लागि विरोध गरेर अनाहकमा संसद् अवरुद्ध गर्नु रचनात्मक प्रतिपक्षको बहादुरी होइन । उसले सरकारका लुप होल पहिल्याउँदै त्रुटि औंल्याउने दायित्व निर्वाह गर्छ । दोस्रो, सरकारलाई स्वेच्छाचारी हुनबाट रोक्ने र खबरदारी गर्ने काम पनि प्रतिपक्षकै हो । सरकारको कार्यशैलीको निगरानी गर्ने, त्यो जनमुखी छ कि छैन भनी पर्गेल्ने काम प्रतिपक्षले गर्नुपर्छ । तेस्रो, संसद्मा निरन्तर जनसरोकारका मुद्दा उठाउने, सीमान्तीकृतका आवाज र अधिकारको पैरवी गर्दै संसद्लाई जीवन्त बहस गर्ने थलो बनाउने दायित्व पनि प्रतिपक्षकै हुन्छ । सरकार अनियन्त्रित र स्वेच्छाचारी हुँदै जाँदा त्यसको विकल्प खोज्ने अभ्यास पनि प्रतिपक्षले गर्न सक्छ । तर, कांग्रेसले अहिले च्याँखे थापेजसरी होइन । कांग्रेसको विरोधाभासयति बेला नेपाली राजनीतिको मुख्य दुःखान्त सर्वत्र हुर्किरहेको सत्तामुखी सोच हो । सबैलाई सत्तामै जाने हतारो छ । बामे सर्दै गरेका साना दलहरूको नजरसमेत सत्तातिरै छ । राष्ट्रिय स्वतन्त्र पार्टी, जनमत पार्टी सरकारमा सामेल भइसके । राष्ट्रिय प्रजातन्त्र पार्टी सामेल हुने प्रक्रियामा छ । कांग्रेसले सरकारलाई समर्थन दिएपछि प्रतिपक्षीय राजनीतिको अभिभारा नेमकिपाको काँधमा आएको छ । नेमकिपा संसद्को सदाबहार प्रतिपक्ष हो । यसबाहेक राष्ट्रिय जनमोर्चाका चित्रबहादुर केसीले रोमाञ्चक शैलीमा गर्ने कटाक्षमा प्रतिपक्ष राजनीति थोरबहुत जीवित होला । चिन्ता कांग्रेसकै छ, विपक्षी बेन्चमा बसेर सरकारको समर्थन गरेको संसद्वादी पार्टीले यो विरोधाभासबीच आफूलाई कसरी जीवन्त राख्ला ?कांग्रेस पुनर्जीवनका मुख्य तीन सर्त छन् नेतृत्व परिवर्तन, समयानुकूल नीतिगत स्पष्टता र त्यसको कार्यान्वयन । १४ औं महाधिवेशन र संसदीय दलको निर्वाचनमा कांग्रेसले आन्तरिक लोकतन्त्रको अभ्यास गरेर गुमेको विश्वास आर्जन गर्दै थियो । कम्युनिस्ट पार्टीहरू कलह र अन्तर्द्वन्द्वमा फस्दा कांग्रेसको अभ्यास प्रशंसालायक थियो । कांग्रेसले नेतृत्व परिवर्तनमा आंशिक सफलता पनि पायो । तर, नीतिगत प्रस्टता र त्यसको कार्यान्वयनमा अझै चुकेको छ । जबसम्म कांग्रेस राजनीतिकवैचारिक प्रस्टतासहित अघि बढ्दैन, पाइलापाइलामा चुक्नु उसको नियति हुनेछ । यति बेला कांग्रेसको सैद्धान्तिकराजनीतिक अस्पष्टता देउवाको गुट र गणितले थिचिएको छ । के अब कांग्रेसमा नवोदित नेतृत्वको दायित्व संख्याले थिचियौं भन्दै निरीहता व्यक्त गर्ने, फेस सेभिङ का लागि फरक मत दर्ज गर्ने मात्रै हो ? अब पनि देउवाबाट आदर्श राजनीति को अपेक्षा राख्नु मूर्खता हुनेछ । विवेकी राजनीतिको बाटो समाएका भए देउवासामु थुप्रै अवसर थिए, जसले गर्दा उनको राजनीतिक साख जोगिन्थ्यो र छविले एउटा बेग्लै उचाइ पाउँथ्यो । राजनीतिक जीवनको उत्तरार्द्धमा पुगेका देउवा अभिभावकत्व ग्रहण गरेर नयाँ नेतृत्व निर्माणमा सहयोगी भइदिएका भए, सम्मानसहित इतिहासमा सम्झिने पात्र हुन्थे । छैटौं पटक प्रधानमन्त्री बन्ने लोभ नपालेका भए देउवालाई इच्छाएको व्यक्तिलाई राष्ट्रपति बनाउने अवसर थियो । सातै प्रदेशका सरकार गठनमा कांग्रेसले महत्त्वपूर्ण हिस्सा पाउँथ्यो । त्यसकारण देउवाले ग्रेसफुल एग्जिट को बाटो रोज्लान् अनि नेतृत्वमा पुगौंला भनेर सोच्नु पनि व्यर्थ हो । कांग्रेसको पछिल्लो कदमको कारक देउवा मात्रै होइनन्, अपारदर्शी निर्णय प्रक्रियामा ताली ठोक्ने उनका दासअनुयायी पनि हुन् । अनि फरक मत दर्ज गरेर लोकप्रियतावादमा रमाउने नेतृत्व पंक्ति पनि कम जिम्मेवार छैन । कांग्रेसलाई नयाँ जीवन दिने हो भने महामन्त्रीद्वय गगन र विश्वप्रकाश लगायतको नवोदित नेतृत्वले फरक मतको औपचारिकता र प्रचारबाजीमा सीमित हुने होइन, देउवामाथि जबर्जस्त दबाब सृजना गर्न सक्नुपर्छ । आफूलाई मत दिने तल्लो तहसम्मका कांग्रेस कार्यकर्ता जगाउन महामन्त्रीद्वय मैदानमा ओर्लन ढिलो भइसकेको छ । देउवाको गुट र गणितको अविवेकी राजनीतिलाई परास्त गर्न तलैदेखि कांग्रेसमा राजनीतिक जागरण ल्याउन सक्नुपर्छ । अन्यथा कांग्रेस अझ अस्पस्ट, अराजनीतिक र कमजोर हुनेछ । त्यति बेला ओलीले सुझाएजस्तो बर्नभिटा वा अरू कुनै शक्तिवर्द्धक टनिकले पनि काम गर्नेछैन । कांग्रेसको नवोदित नेतृत्वले हेक्का राखोस्, प्रजापरिषद् शक्तिवर्द्धक टनिकहरूले अब फेरि ब्युँतनेछैन ।"
खाँचो भूकम्प पूर्वसूचना प्रणालीको,"नेपाल र समग्र हिमालय क्षेत्रमै भूकम्पहरू नियमित रूपमा गइरहेका हुन्छन् । हिमालयमा, अझ नेपालमा सानाठूला भूकम्प नियमित रूपमा दैनिक रेकर्ड तथा मापन गरी राखिएको हुन्छ । सामान्यतया म्याग्नेच्युड ३ भन्दा ठूला भूकम्पहरू मात्र मानिसहरूले अनुभव गर्न सक्छन् । साना भूकम्पहरू दैनिकजसो गइरहने भए पनि नेपालमा विगतमा केही ठूला तथा महाभूकम्पसमेत गएका छन् । १९९० सालको भूकम्प पूर्वी नेपालमा गएको थियो र त्यसले करिब १० हजार मानिसको ज्यान लिएको थियो । नेपालमा गएका ठूलामध्ये सबैभन्दा पछिल्ला भूकम्पहरू हुन् २०४५ सालको उदयपुर भूकम्प, २०६८ सालको ताप्लेजुङसिक्किम भूकम्प, २०७२ सालको गोरखा र सिन्धुपाल्चोक भूकम्प । विभिन्न अध्ययन अनुसार, कुनै ठूलो भूकम्पका परकम्पहरू केही दशकसम्म पनि जान सक्छन् । २०७२ सालमा गोरखाको बारपाक केन्द्रविन्दु बनाएर गएको ७९ म्याग्नेच्युडको भूकम्पका परकम्पहरू अझै पनि जाँदै छन् । शक्तिशाली तथा महाभूकम्पहरूले छोटो समयमा ठूलो क्षति पुर्याउँछन् । त्यस्तो बेला हजारौं प्राणीको ज्यान जाने, लाखौं घाइते हुने, लाखौं घर तथा अन्य भौतिक संरचनामा क्षति हुने हुनाले देशको समग्र आर्थिक अवस्था नै धराशायी हुन्छ । हालसम्मका अध्ययनअनुसन्धानले भूकम्प जाने सम्भावित स्थान, सम्भावित म्याग्नेच्युड, सम्भावित पुनरावृत्ति समय तथा सम्भावित कम्पनको तीव्रताबारे धेरै कुरा पत्ता लगाएका छन् । भूकम्पको भविष्यवाणीका लागि जनावरहरूको अस्वाभाविक गतिविधि, पृथ्वीको भित्री भागबाट निष्कासन हुने रेडन तथा कार्बन डाइअक्साइडजस्ता ग्यासहरू तथा तातोपानी, पृथ्वीको सतह तथा सतहमुनिको पानीको सतहमा आउने परिवर्तन, नियमित रूपमा गइरहने साना भूकम्पहरूको संख्यामा हुने घटबढजस्ता विषयमा अध्ययन भैरहेको छ । यद्यपि भूकम्पको निश्चित समय, निश्चित स्थान र निश्चित म्याग्नेच्युड भन्न वैज्ञानिकहरू सफल भइसकेका छैनन् ।नेपाल यस्तो देश हो जहाँ भूकम्प जान सक्दैन भन्न सकिन्न । तर, हाम्रो देशमा भूकम्पको जोखिम उच्च हुँदाहुँदै पनि हाम्रा संरचनाहरू भूकम्पप्रतिरोधी छैनन् । फलस्वरूप, ठूला भूकम्पहरूले पुर्याउने क्षति हाम्रो कल्पनाभन्दा बाहिर हुन सक्छ । नेपालमा करिब ४० प्रतिशत घर ढुंगा र माटाले मात्र बनेका छन् एवं देशको धेरै जनसंख्या त्यस्तै घरहरूमा बस्छ । त्यस्ता घरहरू ठूलो भूकम्पको केही सेकेन्डमै भत्किन्छन् । नेपालमा भूकम्पबाट मात्र करिब ५० वर्षयता १९ हजारभन्दा बढी मानिसको मृत्यु भएको तथ्यांक छ, जुन उक्त अवधिमा नेपालमा प्राकृतिक प्रकोपबाट ज्यान गुमाउनेको ४० प्रतिशत हो । त्यसैले अहिलेको भवन निर्माण अभ्यास र मानिसहरूमा भएको भूकम्प सम्बन्धी जानकारीका आधारमा भोलिका दिनमा आउन सक्ने भूकम्पबाट हुन सक्ने क्षति न्यूनीकरण गर्न धेरै अप्ठेरो छ । भूकम्पप्रतिरोधी भवन र संरचनाहरू बनाउनु नै एउटा दीर्घकालीन समाधान हो । विश्वभरिका भूकम्पविद्हरूले विभिन्न कालखण्डमा संकलन गरेका तथ्यांक, फरकफरक तरिकाले गरेका विभिन्न अध्ययनले नेपाल र हिमालय क्षेत्रमा ठूला तथा महाभूकम्प जुनसुकै बेला पनि जान सक्ने देखाएका छन्, जसले भविष्यमा भूकम्पबाट हुन सक्ने मानविय क्षति घटाउनका लागि नेपालमा तत्काल पूर्वसूचना प्रणालीको आवश्यकता रहेको जनाउँछन् । स्मरणीय छ, २०७२ सालको गोरखा भूकम्पपछि सर्वोच्च अदालतले सरकारलाई तत्काल भूकम्प पूर्वसूचना प्रणालीको स्थापना गर्न निर्देशनात्मक आदेश दिएको थियो ।तर, भूकम्प पूर्वसूचना प्रणाली सामान्य तरिकाले छोटो समयमै सञ्चालनमा ल्याउन सकिन्न । हाल प्रचलनमा आएका त्यस्ता प्रणालीहरूले निश्चित ठाउँमा भूकम्प गइसकेपछि त्यसका शक्तिशाली तरंगहरू अन्य ठाउँमा नपुग्दै त्यसबारे सन्देश पठाउने मात्र गर्छन् । यसको सफल परीक्षणका लागि राम्रो बजेट, दक्ष जनशक्ति उपलब्ध हुँदा पनि केही वर्ष लाग्न सक्छ । यो प्रणालीको स्थापना गर्न भूकम्पको स्रोतबारे पर्याप्त जानकारी हुन आवश्यक हुन्छ । राष्ट्रिय भूकम्प मापन तथा अनुसन्धान केन्द्रले ४० वर्षभन्दा बढी अवधिदेखि नेपालमा जाने भूकम्पबारे अध्ययन गर्दै आइरहेको छ । त्यस्ता अध्ययनका नतिजाहरू भूकम्प पूर्वसूचना प्रणाली स्थापनामा उपयोगी हुन्छन् । भूकम्प पूर्वसूचना प्रणालीका लागि सर्वप्रथम त सम्बन्धित क्षेत्रमा भूकम्पीय उपकरण (सेस्मोमिटर, एक्सेलेरोमिटर तथा अन्य) हरू बाक्लै जडान गर्नुपर्छ । यी उपकरणहरूले जमिनमा हुने विभिन्न किसिमका कम्पनहरू मापन गर्छन् । सैद्धान्तिक रूपमा त्यस्ता उपकरणले जुनसुकै कारणले जमिन हल्लिएको भए पनि मापन गर्छन्Ù ट्रक गुडेको, मान्छे हिँडेको, भूकम्प सबै । सञ्चारका आधुनिक माध्यमहरूमार्फत धेरै ठाउँमा रेकर्ड गरिएका भूकम्पका तरंगहरू केही सेकेन्डभित्रै भूकम्प अध्ययन केन्द्रमा पठाइन्छन् जहाँ भूकम्पविद्हरूले तिनको गहिरो अध्ययन गर्छन् । जमिन भूकम्पले नै हल्लिएको हो भने त्यसको समय, केन्द्रविन्दु, म्याग्नेच्युड आदि पत्ता लगाउने काम पनि पूर्वसूचना प्रणालीको एउटा महत्त्वपूर्ण पाटो हो । पूर्वसूचना प्रणालीको अर्को पक्ष भूकम्पको नियमित निगरानी हो । यसरी निगरानी गर्दा विभिन्न ठाउँमा जडान भएका उपकरणले दिएका जानकारीका आधारमा भूकम्प पत्ता लगाई त्यसको केन्द्रविन्दु, म्याग्नेच्युड, गहिराइ आदि निश्चित गर्नुपर्छ । उपर्युक्त सबै चरण पार गरेपछि मात्र मानिसहरूलाई भूकम्पबारे सूचना पठाउन सकिन्छ । जब कुनै भूकम्पबारे आवश्यक जानकारी निश्चित हुन्छ तब उक्त त्यसको कम्पन पुग्न सक्ने ठाउँका मानिसहरूलाई सचेत तुल्याउन सन्देश पठाइन्छ । त्यस्तो सन्देश पठाउनका लागि सञ्चारका विभिन्न माध्यमको प्रयोग गर्न सकिन्छÙ जस्तै मोबाइल नेटवर्क, साइरन, एफएम रेडियो, टेलिभिजन आदि । भूकम्प जानुभन्दा कति समयअगाडि सूचना प्राप्त गर्न सकिन्छ भन्ने पनि उत्तिकै महत्त्वपूर्ण हुन्छ । आधुनिक भूकम्पीय उपकरणहरू बाक्लै जडान गरिएका छन् र उत्कृष्ट सञ्चारमार्फत भूकम्पका तरंगहरू अध्ययन केन्द्रमा प्रसारण गरिएका छन् भने कुनै एउटा तरंग अध्ययन गरेर भूकम्पबारे सन्देश पठाउन १०१५ सेकेन्ड लाग्छ । केन्द्रविन्दु आफू बसेको ठाउँनजिक छ भने पूर्वसूचना भूकम्पको पहिलो कम्पनभन्दा केही सेकेन्डअगाडि मात्र पाउन सकिन्छ तर केन्द्रविन्दु टाढा छ भने पूर्वसूचना पहिलो कम्पनभन्दा केही मिनेटअगाडि पनि प्राप्त गर्न सकिन्छ । उदाहरणका लागि, ताप्लेजुङमा ठूलो भूकम्प गयो भने विराटनगरले त्यसको पहिलो कम्पन आउनुभन्दा २४ सेकेन्ड अगाडि मात्र सूचना पाउँछ भने काठमाडौंले २०२५ सेकेन्डअगाडि । यस उदाहरणमा ताप्लेजुङमा गएको भूकम्पको पूर्वसूचना विराटनगरलाई दिन सकिँदैन भने काठमाडौंमा लाखौंको ज्यान बचाउन सकिन्छ । भूकम्प पूर्वसूचना प्रणालीले सन्देश पठाउँदा मानिसहरूले आफूलाई सुरक्षित राख्न पाउने समय भनेको केही सेकेन्डदेखि थोरै मिनेटसम्म मात्र हो । यो समय थोरै भए पनि धेरै तरिकाले मानिसलाई बचाउन सकिन्छÙ जस्तो सन्देश प्राप्त गरेपछि उच्च गतिमा गुडेका सवारीसाधनहरू रोकिन सक्छन्, जोखिमपूर्ण उद्योगहरूले मेसिन बन्द गर्न सक्छन्, विद्युतीय काम रोक्न सकिन्छ, अति महत्त्वपूर्ण र जोखिमपूर्ण काम (मेडिकल शल्यक्रिया) रोक्न सकिन्छ, जहाजहरू उड्न र अवतरण गर्न नदिन सकिन्छ, घरभित्रका मानिसहरू बाहिर निस्किन सक्छन्, स्कुलमा भएका विद्यार्थीहरू सुरक्षित हुन सक्छन् । मानिसहरूले त्यस्तो सन्देश पाएपछि गर्ने व्यवहारले पनि भूकम्प पूर्वसूचना प्रणालीको सफलतालाई मापन गर्छ । मानिसहरूलाई यसबारे थाहा छैन र भूकम्प आउँदै छ भन्ने सन्देश पाए पनि आफूलाई बचाउनेभन्दा आत्तिने, डराउने हुन सक्छ, जसले गर्दा क्षति झन् बढ्न सक्छ । सफल पूर्वसूचना प्रणाली विकासका लागि समुदायको हरेक पक्षलाई यसबारे जानकारी तथा अपनाउनुपर्ने विधिबारे तालिम दिनुपर्छ । तर, नेपालमा यो प्रणालीको स्थापना भइनसकेकाले पूर्वतयारी नै तत्काल जान सक्ने भूकम्पबाट आफूलाई बचाउने उत्तम उपाय हो । सुवेदी स्विटजरल्यान्डको लोजान विश्वविद्यालयमा पोस्टडक्टरल गर्दै छन् भने अधिकारी नेपाल सरकारको खानी तथा भूगर्भ विभागमा कार्यरत छन् ।"
विपद् कानुनको पाटो,"हा मी यस वर्ष भूकम्प सुरक्षित पूर्वाधार, सुरक्षित जीवनको आधार मूल नाराका साथ २५ औं भूकम्प सुरक्षा दिवस२०७९ मनाउँदै छौं । १९९० माघ २ गतेको महाभूकम्प सम्झँदै यो दिवस मनाउन थालिएको हो । यो दिवस सुरु भएपछि पनि २०७२ वैशाख १२ गते शनिबार नेपालमा ७८ म्याग्नेच्युडको विनाशकारी भूकम्प जाँदा ९ हजार मानिसको ज्यान गयो, २२ हजार घाइते भए । ३१ जिल्लाका ७ लाख ५० हजार घर क्षतिग्रस्त भए, ७ अर्ब अमेरिकी डलर बराबरको नोक्सानी भयो ।भनाइ छ, विपद्हरू आफैंमा अभिशाप मात्र हुँदैनन्, अवसर पनि हुन सक्छन्, जुन हाम्रो सन्दर्भमा पनि मिल्न आउँछ । दोस्रो संविधानसभाले पहिलोकै नियति बेहोर्नुपर्छ कि भन्ने आशंका पैदा भइरहेका बेला यो विनाशकारी भूकम्प गएको थियो । चारतिर मुख फर्काएर बसेका राजनीतिक दलहरूका नेताहरू विपद््को सामना गर्न एकै ठाउँमा आइपुगे । आआफ्ना असहमति र विरोधलाई छाडेर सहमति र सहयात्रामा जुटे, जसको सकारात्मक असर संविधान निर्माणको प्रक्रियामा देखिन थाल्यो । कैयौं असहमतिका मुद्दाहरू पनि राजनीतिक दलहरूका नेताहरूले सहमतिमा टुंग्याउँदै जान थाले ।संविधानमा विपद्् जोखिम न्यूनीकरण र व्यवस्थापनको विषयलाई राख्न पैरवी गर्न हामी केही सभासद्ले विपद् जोखिम न्यूनीकरणका लागि राष्ट्रिय अभियान नेपाल नामक अभियान थालेका थियौं । यस अभियानले सभासद्सांसदहरूलाई विपद् जोखिम न्यूनीकरणबारे सचेत तुल्यायो, विभिन्न कार्यक्रम गर्यो । र, संविधानका भाग, धारा एवं अनुसूचीहरूमा विपद् जोखिम न्यूनीकरण र व्यवस्थापनका विषयहरूलाई महत्त्वका साथ लिपिबद्ध गराउन सफल भयो । २०७२ असोज ३ गते नयाँ संविधान घोषणा भएपछि संविधानसभा व्यवस्थापिकासंसद्मा रूपान्तरित भयो । त्यति बेला संसद्को राज्य व्यवस्था समिति दफावार छलफलका लागि आएका विधेयकहरूमा गम्भीरतापूर्वक छलफल गरी, सहमति जुटाई समितिबाट पारित गरी प्रतिवेदनसहित व्यवस्थापिकासंसद्मा पेस गर्न सक्रियतापूर्वक जुटिरहेको थियो । त्यसै समितिमा रहेर काम गर्ने अवसर मैले पनि पाएको थिएँ । संविधानको भाग ४, धारा ५१ को उपधारा (छ) को ९ तथा ७, ८ र ९ बमोजिम विपद् जोखिम न्यूनीकरण र व्यवस्थापन सम्बन्धी ऐन बनाउनुपर्ने जिम्मेवारी उक्त अभियानका अभियन्ता सांसदहरूले बुझ्यौं र योजनाबद्ध रूपले संसद्मा आवाज उठाउन थाल्यौं, सरकारको ध्यानाकर्षण गरायौं । प्रधानमन्त्रीगृहमन्त्रीसँग भेटेर यसको आवश्यकता र महत्त्व दर्सायौं । परिणामस्वरूप गृहमन्त्रीले विपद् जोखिम न्यूनीकरण र व्यवस्थापन विधेयक२०७४ संसद्मा पेस गर्नुभयो । संसद्ले दफावार छलफलका लागि राज्य व्यवस्था समितिमा पठायो । समितिका तत्कालीन सभापति दिलबहादुर घर्तीले धेरै विधेयकलाई सर्वसम्मतिका साथ समितिबाट पारित गराउनुहुन्थ्यो । यो विधेयकको आवश्यकता र महत्त्व बुझ्न धेरै विज्ञसँग परामर्श गर्नुपर्थ्यो । त्यसैले यसको समन्वय गर्ने जिम्मा यसै विषयमा अध्ययनअनुसन्धान गरिरहेको नाताले उहाँले मैलाई दिनुभयो ।त्यसै क्रममा हामीले त्रिवि एवं जापानका एहिमे र कागावा विश्वविद्यालयका प्राध्यापकहरूलाई सल्लाहसुझावका लागि निम्त्यायौं । यो क्रम संविधान निर्माण प्रक्रियादेखि २०७४ असोजसम्म जारी रह्यो । सभापति घर्ती, माननीय सन्तकुमार दरै र म एहिमे विश्वविद्यालयको निम्तोमा विपद्् जोखिम व्यवस्थापनबारे थप अध्ययन गर्न जापान गयौं, विपद्् जोखिम न्यूनीकरण र व्यवस्थापनका क्षेत्रमा भए गरेका जापानी प्रयास र प्रविधि तथा विज्ञानबारे अध्ययन गर्यौं । सात दिनसम्म विश्वविद्यालयका कक्षाकोठामा विभिन्न देशका विद्यार्थीहरूसँगै बसेर अनुभव आदानप्रदान गर्यौं । स्वदेश तथा विदेशको अध्ययन एवं परामर्शले हामीलाई समितिमा प्राप्त करिब १८ विधेयकमा गम्भीरतापूर्वक छलफल गर्न मद्दत पुर्यायो । विपद् जोखिम न्यूनीकरण तथा व्यवस्थापन विधेयक२०७४ मा पनि हामीले यसै अनुसार काम गर्यौं । समितिले सर्वसम्मतिले विधेयक पारित गर्यो, जसलाई व्यवस्थापिकासंसद्ले पनि २०७४ असोज ९ गते सर्वसम्मतिले नै पारित गर्यो । २०७४ कात्तिक ५ गते राष्ट्रपतिबाट प्रमाणीकरण भएपछि विपद् जोखिम न्यूनीकरण र व्यवस्थापन ऐन२०७४ कार्यान्वयनमा छ । संविधानमै विपद् जोखिम न्यूनीकरणको विषय उल्लेख भएकामा हामीले गौरव गर्नैपर्छ । यसबाट प्राकृतिक तथा गैरप्राकृतिक विपद् र जलवायु परिवर्तनजन्य विपद्् जोखिम न्यूनीकरण र व्यवस्थापनलाई सम्बोधन गर्ने आवश्यक कानुनहरू बनाउन बाटो खुलेको छ । विपद् पूर्वतयारी, प्रतिकार्य, पुनर्लाभको विषय संविधानमै उल्लेख गरेर सो सम्बन्धी कानुन पनि बनेर कार्यान्वयनमा आइसकेको सन्दर्भमा संस्थागत सुदृढीकरण, सबलीकरण, स्रोतसाधन सम्पन्न गर्नेगराउनेतर्फ सरकारको ध्यान जानुपर्छ । विपद् उत्थानशील सुशासनतर्फ हामीले विश्वमै उत्कृष्ट शासकीय संरचना निर्माण गरेका छौं, जनताबाट निर्वाचित वडाध्यक्षदेखि प्रधानमन्त्रीसम्मले यस्ता संरचनाहरूको नेतृत्व गरेका छन् । प्रधानमन्त्री अध्यक्ष हुने राष्ट्रिय परिषद्, मुख्यमन्त्रीहरू अध्यक्ष हुने प्रदेश परिषद्, पालिकाप्रमुखहरू अध्यक्ष हुने स्थानीय विपद् जोखिम व्यवस्थापन समितिहरूसहित लगायत वडाध्यक्षहरू अध्यक्ष र समुदायका अगुवाहरूसमेत अध्यक्ष हुने समितिहरू पनि यति बेला क्रियाशील छन् । यससँगै आपत्कालीन कार्यसञ्चालन केन्द्रहरू, तीनै तहमा विपद्् जोखिम व्यवस्थापन कोषहरूसमेत सञ्चालनमा आइरहेका छन् । यो सबैलाई समन्वय गर्ने स्थायी संरचनाका रूपमा विपद् जोखिम न्यूनीकरण र व्यवस्थापन राष्ट्रिय प्राधिकरण स्थापित छ । पूर्वसूचना प्रणाली कार्यान्वयनमा आएको छ । यसले गर्दा बाढीजस्ता प्रकोपमा परी ज्यान गुमाउनुपर्ने बाध्यता केही हदसम्म कम भएको छ । ३१ जिल्लाको पुनर्निर्माणको जिम्मा पाएको राष्ट्रिय पुनर्निर्माण प्राधिकरण सफलतापूर्ण ६ वर्षको अवधि पूरा गरी बिदा भएको छ । यो सिकाइ पूर्वतयारी र जोखिम न्यूनीकरण अभियानका लागि उपयोगी हुने ठानिएको छ । मानिसहरूलाई अकाल मृत्युबाट जोगाउने अभियान नै वास्तवमा महापुण्य हो । सडक दुर्घटनाबाहेक बर्सेनि ५ सयभन्दा बढी विपद्का घटना हुने, जसबाट ९ हजारजतिले ज्यान गुमाउनुपर्ने र झन्डै २ प्रतिशतजति कुल गार्हस्थ्य उत्पादनमा नोक्सान पुग्ने जुन हाम्रो बाध्यता छ, त्यसबाट मुक्त नभई विपद् उत्थानशील नेपाल हुन सक्दैन । सुरक्षित पूर्वाधार नभई सुरक्षित जीवनको आशा गर्न सकिन्न । र, यो केवल सरकारको दायित्व हैन, सम्पूर्ण समाजको कर्तव्य होÙ आजको दिनले यही सन्देश दिन सकोस् !"
"बालेनजी, न्यायतर्फ ढल्कनोस्","पिय बालेनजी,संयोग भनौं, तपाईंले लगत्तै पढ्नुहुने आशासाथ मकर संक्रान्तिको दिन यो पत्र लेख्दै छु । थारूले माघी, मगरले माध्या सकराती, नेवारले घ्य चाकु सं ल्हू, किरातले येले संवत्Ù अझ पर पूर्वतिर अखोमियाले माही, दक्षिणतिर बिहारी र झारखण्डीले माघी पर्व, पश्चिमतिर पन्जाबीले संक्रान्त, पश्चिमोत्तर जम्मुतिर उत्तराय(ण) र हिमाचलतिर मघा रा साझ आदि अनेकौं नाममा यो पर्व मनाइन्छ । हिमपर्वत खण्डदेखि ब्रह्मपुत्र, कोसी, गण्डकी, महाकाली, गंगा, जमुना, सिन्धु नदीवरिपरि बसोबास गर्ने अनेकौं जाति र समुदायमा यो पर्वले हर्षोल्लास ल्याउँछ । मौसमको हिसाबले सूर्यको उत्तरायण गति सुरु हुने दिन संक्रान्ति मनाइन्छ । यही दिनदेखि पृथ्वीको उत्तरी गोलार्द्धमा सूर्यको किरण सोझै पर्न थाल्छ । दिन लम्बिन्छ । रात छोटिँदै जान्छ । पृथ्वीमा न्यानोपन बढ्न थाल्छ । आशा गरौं, तपाईंको कार्यकालमा समेत सम्पूर्ण नगरवासीले न्यानोपन अनुभूति गर्न सकून् । तपाईंलाई लागिरहेको होला, आफूलाई कत्रो चटारो भएका बेला यता मकर संक्रान्तिको बहानामा कुरा सूर्यको किरण, पृथ्वीको परिक्रमा र मौसमको रापतापमा अल्झिएको छ ! मौसमकै कारण माघको सेरोफेरोमा सामान्यजनले खाने खाद्यान्नहरू आत्मनिर्भर जीविका र पौषिक आहारका प्रतीक हुन् । विशाल भूक्षेत्रमा फैलिएकै कारण मकर संक्रान्ति सामाजिक एकता, सांस्कृतिक विविधता र स्वनिर्भर जीविकालाई एकसाथ प्रतिनिधित्व गर्ने चाड हो । यही बेला तपाईंका कामहरू भने सामाजिक द्वेष बढाउने, एकल सांस्कृतिक पहिचान संवर्द्धन गर्ने र समृद्धिका नाममा परनिर्भरतामा आश्रित हुने शासकीय मार्गमा लम्केको छ । लमक पनि चानचुने होइन, तीव्र गतिको छ । नगरप्रमुखमा निर्वाचित भएपछिका राजनीतिक अभिव्यक्ति सुनिरहँदा तपाईंले कतै उटपट्याङ कामहरू त गर्नुहुने होइन भन्ने संशय थियो । तपाईंले कसरी जित्नुभयो भन्नेबारे जान्ने उत्सुकता पनि थियो । अद्यापि छ । परम्परागत दलहरूको निकम्मापनले मतदातालाई नयाँ उम्मेदवारतर्फ तानेको लहरभन्दा पर तपाईंको जितलाई मैले चित्तबुझ्दो तरिकाले बुझिसकेको छैन । आशा गरौं, बुझ्दै जानेछु । जब तपाईं सस्तो लोकप्रियतामा बढी रमाएको देखें, मेरो अनिच्छाको अर्थ भने खुल्दै गयो । बिनाठोस तयारी कहिले फोहोरमैला व्यवस्थित गर्ने, कहिले टुँडिखेलमा पार्किङ बनाउने, कहिले सुकुम्बासीको बास खोस्न डोजर चलाउने, कहिले सडक व्यापारीका जीविकाविरुद्ध उर्दी दिँदै गाँसबास खोस्ने उद्दण्डता नै तपाईंका काम बने । तपाईं निर्वाचित भएसँगै मडारिएका मेरा संशयहरू सतहमा आउन थाले । तपाईंको राजनीतिक दृष्टिकोणप्रति सतर्कता अपनाउनुपर्ने पत्रहरू आफ से आफ प्रस्ट हुन थाले, ननिको पाराले भइरहेका छन् । अब तपाईंले केकस्तो काम गर्नुहोला भनेर जान्न धेरै मिहिनेत गरिरहनुपर्दैन । विगतमा जनप्रतिनिधिहरूका असफलताबाट तपाईंले खासै केही सिक्नुभएको रहेनछ । तपाईंमा लोकतान्त्रिक पद्धतिलाई संस्थागत गर्दै काम गर्ने न प्रतिबद्धता देखिन्छ न धैर्य । आफूले नायकीय शैलीमा जितेकाले तपाईंमा नायक हुने तीव्र चाहना देखिन्छ । त्यसैले लोकतान्त्रिक मूल्यमान्यताविपरीत हठी शैलीमा आत्मकेन्द्रित काम गर्दै अमरत्व प्राप्त गर्ने गहिरो इच्छा प्रकट भइरहेको छ । नायक खोज्ने समाजलाई मात्र नियतिले ठग्दैन, नायकको भ्रम पाल्ने व्यक्ति झनै बढी दुःखी हुने खतरा रहन्छ । मेरो सदाशय छ, तपाईंको नियति त्यस्तो नरहोस् । मुलुकमा २००७ सालयता लोकतान्त्रिक व्यवस्था अन्तर्गत मात्र पाँच पटक स्थानीय चुनाव भए । ती चुनावमा अहिलेसम्म हजारौं उम्मेदवार निर्वाचित भए । तीमध्ये अधिकांश न आफ्नो नगरको नेता भए न देशको । ती तमाम राजनीतिकर्मी जस्तै तपाईंले पनि निर्वाचत त जित्नुभयो तर नेता हुने शील हासिल गरिसक्नुभएको छैन । चुनाव जित्दैमा कोही देश र जनताको नेता भइहाल्दैन । नेता हुन कम्तीमा इतिहासलाई गति दिन सक्नुपर्छ, समयको दास नहुने सक्षमता दर्साउनुपर्छ, प्रत्येक जीवन उत्तिकै महत्त्वपूर्ण रहेको वास्तविकता स्विकार्नुपर्छ । आठ महिनायताको कार्यशैलीले तपाईं नगरवासीको नेता हुने बाटामा नहिँडेको सन्देश दिन्छ, बरु नायक हुने भूलभूलैयामा अल्झिनुभएको देखिन्छ । तथापि यस्तो मति सच्याउन समय मनग्गे छ । कतै तपाईं समयको दास त हुनुभएन ? राजनीतिक समयबारे तपाईंको बुझाइ टीठलाग्दो छ । तपाईंलाई लाग्छ, आफ्नो कार्यकालमा धेरै काम गर्नु छ । त्यसैले औधी हतारमा हुनुहुन्छ । ठोस उपलब्धिबेगर दिनहरू बितिरहँदा तपाईंलाई लागिरहेको होला, कार्यकालको समय घर्किंदै छ । समयको आपूर्ति सीमित छ, रत्तीभर खेर फाल्नु हुन्न । समय रफ्तारमा चलिरहेकाले तपाईंलाई यस्तो महसुस भएको होइन । तपाईंको हकमा लोकतन्त्र र समय आपसी सरोकार नभएका अमूर्त वस्तुजस्तै हुन् । तपाईंले यसरी नै ग्रहण गर्नुभएको देखिन्छ । सहर र सहरी वास्तुकलाका लागि चर्चित अमेरिकी दार्शनिक र समालोचक लुइस ममफोर्डका अभिव्यक्ति सापटी लिँदा, समय गणितीय मापनको सिलसिलामा टिकेको कुनै स्वतन्त्र संसार होइन । काम र समय एकै सिक्काका दुई पाटा हुन् । समय कुनै छुट्टै बाकस होइन जहाँबाट हतारमा तपाईं नगरवासीलाई हानि हुने एकपछि अर्को कार्य वस्तुजस्तै गरी निकालिरहनोस् । बरु सामान्यजनका लागि सार्थक हुने काम गर्नासाथ समयको अर्थ बेग्लै हुन्छ । नगरवासीका लागि अर्थपूर्ण हुने एउटा राम्रो काम गर्न सके बाँकी राम्रा कामका लागि समय तपाईंकै साथ रहनेछ । आखिर परम्परागत दलहरूका प्रतिनिधिले कुनै गतिलो काम गर्ने छाँट छैन । समयले दिएको यो अवसरलाई हतारमा एकपछि अर्को उद्दण्ड काम गर्दै खेर फाल्नबाट बेलैमा जोगिँदा बेस । अब काठमाडौं महानगरको पछिल्लो उर्दी नै हेर्नोस् । कुनै गतिलो विकल्पबेगर सडक व्यवसाय निषेध गर्ने निर्णय दुःखदायी मजाक हो । यस्तो आदेश कुनै लम्पट व्यक्तिले मात्र दिन सक्छ । त्यस्तो व्यक्ति जो एकसाथ वर्चस्वशालीको र समयको दास हो । यो निर्णय तपाईंले नै गर्नुभएको हो भने तपाईं पनि त्यही हुनुहुन्छ । सहरका पेटी र खुला स्थानबाट गरिबहरूको जीविका खोस्दैमा नगरबाट गरिबी हराउने होइन । धनले मात्र जीविका खरिद गर्न सक्थ्यो भने संसारमा धनीहरू मात्र बाँचिरहेका हुन्थे, सबै गरिब मरिसक्थे । जीविका खोसेर तपाईंले मार्न चाहँदैमा गरिबजन मरिहाल्दैनन् । विस्थापित भएका गरिबहरू बाँचिरहे तपाईंको सपना अधुरै रहन्छ । यसै पनि सहरमा चिसो याम छ । असमान आर्थिक थिति थप जीर्ण बनिरहँदा र चिसो थेग्न नसक्दा गरिबहरू कक्रिएकै छन् । एकाध कठ्यांग्रिएर मरिरहेकै छन् । त्यसमाथि ठोस विकल्पबिना दीनदुःखीको गाँसबास खोस्ने, संविधानविपरीत उत्ताउलो काम गर्ने, सामान्यजनको जीवन गौण ठान्ने, हिंसा थोपर्ने आदि अख्तियार तपाईंसँग छैन । यस्तो अख्तियारी कसैसँग छैन । गरिबलाई अदृश्य बनाउँदै गरिबी निस्तेज पार्न सकिन्छ भन्ने तपाईंको बुझाइ गलत मात्र होइन, प्रत्युत्पादक पनि छ । केही हजार डलरको आम्दानीलाई जीविकाको लागत ठान्ने अर्थतन्त्रले मानवीय जीवनलाई नितान्त गलत तरिकाले बुझेको छ । तपाईंको दृष्टिकोण पनि यस्तै छ । यस्तो सोचले सबैको सुरक्षालाई उत्तिकै महत्त्व दिने समाज बनाउन सक्दैन । सबैको जीवनले उत्तिकै महत्त्व पाउने समाजमा मात्र जीविकाका अदृश्य लागत सामान्य हिसाबकिताबमा सीमित हुँदैनन् । त्यस्तो समाजको गति र थितिले काम, ज्याला र लोककल्याणलाई आर्थिक लेनदेनमा मात्र संकुचित गर्दैन । बरु जीवनलाई समग्रमा लिन्छ । त्यहाँ आर्थिक थितिले स्वाभाविक र प्राकृतिक रूपमा एकअर्कालाई सुरक्षित राख्ने चासो दिन्छ । सांस्कृतिक विविधता सार्वजनिक सम्पदा बन्छ । सामुदायिक एकजुटता समृद्धिको आधार बन्छ । त्यस्तो समाजमा मात्र प्रत्येक जीवनले जीविकाको लागत कति भयो भनेर हिसाब गर्दै बाँच्नुपर्दैन । तपाईंले सोचिरहेजस्तो, जीवनको मूल्य चम्किला पूर्वाधार र केही हजार डलरको आम्दानीमा विलीन हुँदैन । जीवनको समग्रतालाई जीविकाको लागतमा खुम्च्याउनु सामाजिक मनोरोग पनि हो । यस्तो मनोरोग हाम्रो समाजमा गहिरिएको छ । जुन समाजको आम मानसिकता जीविकाको लागतमा अड्किएको छ, त्यसको सांस्कृतिक दृष्टिकोणमा आधारभूत समस्या छ । जीविका कसैले पाउन सक्ने र कसैले नसक्ने फगत वस्तु कदापि होइन । जुन समाजमा जीविका हुनेखानेले मात्र ग्रहण गर्न सक्ने वस्तु बन्छ, त्यस्तो समाजमा विग्रहले बास गर्छ । मानिस सामाजिक हुनुको महत्त्वपूर्ण आधार भनेकै अपसी सुरक्षा महसुस गर्दै बाँच्न सक्नु हो । तर जीविकालाई केवल वस्तु ठान्दै न्यून लागतका कारण भुइँमान्छेलाई थप असुरक्षित बनाउनु भनेकै शासकीय सोचबाट मानवीयता र सामाजिक भावलाई ताछ्नु हो । त्यसपछि शासक केवल हिंसामा टिक्छ । यसले हामीलाई केवल विध्वंसतर्फ धकेल्छ । मानिस हुनु भनेको आफूले चाहेको वस्तु हासिल गर्ने त्यस्तो व्यक्तिगत सफलतामा डुब्नु मात्र होइन जहाँ बाँकी हजारौंको जीवन नारकीय बनोस् । प्रकारान्तरले यस्तो शासकीय सफलताले लोकतन्त्रलाई निषेध गर्छ । आम मानिसलाई सक्रिय हुनबाट रोक्छ । सामान्यजनको योगदान गर्ने सम्भावनालाई छेक्छ । मानिसहरूबीच विश्वसनीय सम्बन्ध बनाउने सामाजिक सञ्जाललाई भत्काउँछ । तपाईंले अस्वीकार गर्न सक्नुहुन्छ तर तपाईं यस्तै कार्य गर्न उद्यत हुनुहुन्छ । सर्वविदित छ, सामाजिक न्यायतर्फ तपाईंको झुकाव छैन । वितरणमुखी न्याय तपाईंको राजनीतिक दृष्टिकोण होइन । तथापि थोरबहुत मानवीयता प्रत्येक मानिसमा हुन्छ, उसले त्यसको प्रयोग कहाँ गर्छ भन्ने मात्र हो । तपाईंले सक्रिय राजनीति गर्ने निर्णय गर्नु नै आफूमा रहेको मानवीयतालाई समाजमा फैलाउने बाटो रोज्नु हो । त्यसैले सामाजिक न्यायकै आशा नराखे पनि तपाईंले कम्तीमा न्यायतर्फ झुकाव राख्न सक्ने अपेक्षा राख्न मिल्छ । न्यायतर्फको झुकाव वितरणमुखी न्यायजस्तो अमूर्त विचार होइन । कम्तीमा प्रत्येक जीवनको महत्त्व हार्दिकतापूर्वक स्विकार्दै माया, अवदान र सदाशयलाई शासकीय थितिबाट विमुख हुन नदिए पुग्छ । नगरवासीले तपाईंसँग यति न्यूनतम अपेक्षा त राख्न मिल्ला नि ! अहिलेसम्मका तपाईंका काम र कार्यशैली हेर्दा योभन्दा बढी आशा राख्न मिल्ने सन्देश पनि त छैन । अन्त्यमा, हामीसँग एकसुरे लम्पट राजनीतिकर्मीको कमी छैन । त्यही लाममा थपिन चाहनुहुन्छ भने तपाईं नेता बन्न नसक्ने लगभग निश्चित छ । थप अर्को बकम्फुसे भएर पुनः चुनाव जिते देश र जनताका लागि सार्थक काम गर्नेभन्दा वर्चस्वशालीको स्वार्थ मलजल गर्ने कार्य नै तपाईंको उपलब्धि हुनेछ । तपाईंलाई जिताएर कुनै गतिलो काम नगरेको चाल नगरवासीले पाइसके । होइन, नगरवासी गलत हुन् र केही सार्थक काम गर्नकै लागि चुनाव जितेको भ्रम तपाईंमा अद्यापि छ भने, बेलैमा नयाँ प्राथमिकता र कार्यशैली हेर्ने मौका सबैलाई मिलोस् ।"
नारायणीमा चल्न थाल्यो क्रुजसिप,"चितवन (कास) नारायणी नदीमा मिनी क्रुजसिप सञ्चालनमा आएको छ । भरतपुर१६ मंगलपुर काब्रेघाटमा सञ्चालक कम्पनीले आइतबारदेखि व्यावसायिक रूपमा सञ्चालनमा ल्याएको हो । दुईतले मिनी क्रुजसिपमा दुई सय जनाभन्दा बढी यात्रु क्षमताको छ । तर, तत्कालका लागि १ सय ८० जनालाई राखेर नारायणीमा सयर गराइने सञ्चालक कम्पनी राइनो वाटर इन्टरटेनमेन्ट प्रालिले जनाएको छ । नारायणगढ बजारदेखि झन्डै ६ किमि पश्चिममा क्रुजको स्टेसन छ । चितवन घुम्न आउनेलाई यसले नयाँ आकर्षण थपेको छ । नारायणीमा ४० किलोमिटरसम्म चलाउन अनुमति भए पनि तत्काललाई लामो दूरीमा नचलाउने कम्पनीका कार्यकारी निर्देशक दीपक ढुंगेलले बताए । अहिलेका लागि यसमा यात्रा गर्न प्रतिघण्टा सात सय रुपैयाँ टिकट राखिएको छ । थप १५ सय रुपैयाँ तिरे ब्रेकफास्ट क्रुजिङ, २ हजार रुपैयाँमा लन्च र २५ सयमा डिनर क्रुजिङ उपलब्ध गराउने उनले जानकारी दिए ।अन्य विशेष क्रुजिङ पनि सञ्चालन गर्ने कम्पनीको योजना छ । विवाह, व्रतबन्ध, पास्नी, जन्मोत्सव, बिहे वार्षिकोत्सव जस्ता कार्यक्रम गर्न पनि विशेष दरमा क्रुज सेवा उपलब्ध हुने कम्पनीले जारी गरेको प्रेस विज्ञप्तिमा उल्लेख छ । काब्रेघाटमा भारतको केरलाबाट प्राविधिक ल्याएर बनाइएको क्रुजको तीन वर्षअघि परीक्षण गरिएको हो । तर, कोरोना महामारीका कारण सञ्चालनमा ल्याउन ढिला भएको कम्पनीका सञ्चालक रामचन्द्र कँडेलले बताए । उनका अनुसार करिब १५ करोड रुपैयाँको लागतमा क्रुजसिप तयार भएको हो । क्रुजसिप स्टेसन आडमा तटबन्धन गर्न तत्कालीन वाग्मती प्रदेश सरकारले एक करोड रुपैयाँ उपलब्ध गराएको थियो । गैंडाको राम्रो बासस्थल मानिएको मंगलपुरको ज्ञानेश्वर सामुदायिक वनको पूर्वी किनारमा क्रुजसिपको स्टेसन छ । गैंडा हेर्न रुचि राख्ने र नयाँ तरिकाले पर्यटकीय आनन्द लिन चाहनेहरूलाई क्रुजसिपले लोभ्याउने कम्पनीका सञ्चालक कँडेलले बताए ।"
फिरन्ते चराको घट्यो आवागमन,"(चितवन)चराहरूलाई पनि जाडो हुन्छ । हिउँदमा सर्वाधिक जाडो हुने भूभागबाट चराका बथान यात्रा गर्छन्, चिसो छल्छन् । आफू पुगेका भूभागमा बिस्तारै गर्मी सुरु भएपछि पुनः चिसो ठाउँ फर्कन्छन् । फिरन्ते चराको यो यात्राको एउटा ट्रान्जिट नेपाल पनि हो । सगरमाथा नाघेर आउने चराका बथान नेपाली भूभागका तालतलैया र समथर फाँटहरूमा बसाइ गरुन्जेल आहारा खोज्छन्, कतिपयले प्रजनन पनि गर्छन् । तर, त्यस्ता फिरन्ते चराका प्रजातिको नेपाल आगमन घटेको छ । चितवनका नदी, खोला, खोल्सा र तालतलैयामा यसपटक गरिएको पानीचराको गणनाले संख्या कम हुँदै गएको देखाएको हो । उत्तरी युरोपबाट चितवनसम्मको यात्रा गर्ने चखेवा खासै नघटे पनि अन्य चराका प्रजातिको आगमन दर घटेको पाइएको संरक्षणकर्मीले बताएका छन् । साइबेरिया, मंगोलिया र चीनबाट हाँस र बकुल्ला प्रजातिका चराहरू हिउँद लागेपछि आहारा र न्यानो बास खोज्दै नेपालसम्म आउँछन् । सिमसार क्षेत्र आसपास रोकिने चराहरू गर्मी सुरु भएसँगै फर्कन्छन् । त्यसैले नेपाललगायतका अन्य एसियाली देशहरूमा बसाइँसराइ गरेर आउने पानीमा आश्रित हिउँदे चराको बर्सेनि गणना हुँदै आएको छ । अघिल्लो वर्ष ५४ प्रजातिका पानीचराहरू भेटेका थियौं, यो पटक ४९ प्रजाति मात्रै फेला परे, चितवनमा चरा गणनामा संलग्न बर्ड एजुकेसन सोसाइटी सौराहाका अध्यक्ष टीका गिरीले भने । अघिल्लो वर्षको तुलनामा यो पटक संख्यामा चखेवा बढेको देखिए पनि अरू प्रजातिका चराको संख्या घटेको उनले बताए । अघिल्लो वर्ष भेटिएका सुनजुरे हाँस, कैलो टाउँके हाँस, हलो मुखे हाँस, भरत चाह र लालठुँडे चखेवा यो पटक भेटिएनन् । खोया हाँसका बथान हिमालपारिबाट चितवनका खोलानदीसम्म आइपुग्छन् । सगरमाथाभन्दा पनि माथि ९ हजार मिटर उचाइमा खोया हाँस उड्दै आउने गिरीले बताए । अघिल्लो वर्ष चितवनमा दुई सयभन्दा धेरै खोया हाँस भेटेका थियौं । यो पटक ७५ मात्रै पायौं, उनले भने । गिरी सन् १९८७ देखि आगन्तुक हिउँदे चरा गणनामा संलग्न छन् । नेपालभन्दा बाहिर सन् १९६७ देखि नै यस्ता चरा गन्न सुरु भएको उनले बताए । तर सन् १९८७ मा नेपालमा सुरु हुँदा गिरीले सोही वर्षदेखि नै चितवनको सौराहा नजिकको ढुङ्ग्रे खोलाबाट चरा गन्न थालेका हुन् । पहिलाको भन्दा प्रदूषण बढ्यो, खोलानाला सुके । मान्छेको चाप पनि बढ्यो । यसले गर्दा चराको आहारा र बस्ने ठाउँको अभाव भयो, उनले भने । पश्चिम चितवनको दिव्यनगरका खेतदेखि पर नारायणी नदी किनारमा ठूलोखाले कर्याङकुरुङ (कमन क्रेन), जसलाई लक्ष्मण सारस पनि भनिन्छ, त्यसको एउटा झुन्ड सधैं देखिन्थ्यो । यो पटक निकै थोरै संख्यामा देखियो । अघिल्लो वर्ष १ सय ७८ वटा देखेका थियौं, यो पटक जम्मा १७ वटा थिए, गिरीले भने । यो चराको बथान मंगोलियाबाट नेपाल आइपुग्छ । धान काटेका खेतमा चारो खोज्छ । नदी नजिकै गएर झुन्डमा बस्छ । अहिले धान नरोपेर अन्य बाली लगाउने, अझ खेती नै नगरेर घरटहरा बनाउने चलन व्यापक हुँदै गएपछि कमन क्रेनलाई आहारा कम भयो । त्यसैले आउन छाड्यो, गिरीले भने । कम्तीमा १०१५ बिघा धानखेत भए यहाँ आइरहने कमन क्रेनलाई आहारा पुग्छ । दिव्यनगरमा आहारा घट्न थालेपछि त्यो चरा अन्यत्र सर्ने सुरसारमा लागेको हो ।टेकबहादुर गुरुङ ६० वर्षका भए । चरा गणनामा लागेको एक दशक नाघ्यो । पहिला पनि फाट्टफुट्ट हिँडियो । तर, सन् २०१२ पछि हरेक वर्ष गणनामा सरिक छु । पहिला देखिने चराहरू हराउँदै गए, गुरुङले भने । सौराहा टिकट काउन्टरनजिक राप्ती नदी किनारमा सानोखाले कर्याङकुरुङ (डेमोसिल क्रेन) २०२५ वटा आउँथे । अहिले यो चरा देख्न छाडेको वर्षौं भयो भन्छन् गुरुङ । निकुञ्जभित्रको पन्नातालमा कुनै बेला २०२५ प्रजातिका चराहरू हुन्थे । अहिले ६७ प्रजाति मात्रै भेटिन्छन् । लामी तालमा बगाले सिमकुखुरा ४०५० को हाराहारीमा हुन्थे । अहिले १२१५ वटा छन् । देवी तालको पानी सुक्दै छ, आहारा भेटिँदैन । अनि चरा कहाँबाट आउँछन् ? उनले भने । चितवनमा कुनै बेला ५६ प्रजातिका फिरन्ते पानीचरा देखिन्थे । चितवनमा यो वर्षका लागि गत पुसको २४ र २५ मा आगन्तुक हिउँदे चराको गणना भएको थियो । राप्ती नदीको गैंडहवादेखि कसरासम्म र तमोर ताल, बीसहजारी ताल, लामी ताल, बरन्डाभार जंगलका अन्य सिमसार क्षेत्र, बूढी राप्तीमा टोली बनाएर गणना भएको थियो । दिव्यनगर र माडी क्षेत्रमा पनि चरा गणना गरेको गिरीले जानकारी दिए । चरा संरक्षणमा रुचि राख्ने ५० जना स्वयंसेवक यसमा खटिएका थिए । चरा सफा र सन्तुलित पर्यावरणको सूचक भएको चितवनका अर्का संरक्षणकर्मी बासु बिडारी बताउँछन् । आहारा र बासस्थलमा समस्या भएर चरा नआउँदा चरा मात्रै संकटमा पर्दैन, हाम्रो पर्यटन पनि अप्ठ्यारोमा पर्ने बुझ्न जरुरी छ, उनले भने ।"
"रसुवागढी खुल्यो, तातोपानी किन बन्द ?","तातोपानीमा आयात बढ्ला र लगानी उठाउँला भनेर बसेका क्यारिङ व्यापारी निराश भएसँगै कामदार र गाडी चालक पेसा छाडेर धमाधम घर फर्किन थालेका छन् । ताल फुट्ने जोखिम र कोभिडका अनेक कारण देखाएर सरकारको गैरजिम्मेवारीपनकै कारण चीन पक्षले एकतर्फी आयात मात्रै खुलाएको उनको तर्क छ । चिनियाँ इलाका बजार क्षेत्रमा तीन वर्षदेखि जारी ल्हासा लकडाउन हटाइएपछि अहिले ल्हासा प्रशासनले ल्हासा मालवाहक रुट सुरक्षा प्रोटोकल अनिवार्य गरेको छैन । त्यतिबेला कोभिडको पहिलो लहरमा बन्द नाका चीनको खासा र न्यालम क्षेत्रमा थन्किएका डेढ सय कन्टेनरका रेडिमेड र अन्य सामग्री राजधानी पुर्याउने लक्ष्य राखेर आइसोलेट एरिया सहित खुलाइएको थियो । चीनले मालवाहक सवारी रुटमा सुरक्षा प्रोटोकल अनिवार्य नगरेर आउजाउ खुकुलो बनाएसँगै निर्यात खुलाउने सम्भावना रहे पनि देखिने प्रगति नरहेको नेपालका लागि चीनको ल्हासास्थित महावाणिज्यदूत नवराज अधिकारीले जनाए । ल्हासा प्रशासनसहित उच्च चिनियाँ अधिकारीसँग बसेर नाकालाई पुरानै अवस्थामा फर्काउन बैठक र छलफलका लागि प्रयास भइरहेको प्रमुख जिल्ला अधिकारी वेदनिधि खनालले बताए । बाहिर नाका खुल्नेबारे हल्ला व्यापक चले पनि औपचारिक रूपमा माथिल्लो तहबाट सकारात्मक रहेको भन्नेबाहेक केही नआएको उनको भनाइ छ । केरुङमा आयातनिर्यात खुलेपछि तातोपानीमा त्यही हुने अनुमानमा झोलेपोकेदेखि ठूला व्यापारी, कन्टेनरदेखि होटल व्यवसायीसम्म आसमा छन् । नाका खुल्ने र व्यापार हुने उत्साहमा लिपिङ पुल छेउका होटल, पसल थापेर बसिरहेका व्यवसायी नाकामा कुनै चहलपहल नभएपछि निराश बनेका छन् । नाकालाई पूर्ण रूपमा खुलाउन र पूर्वाधार बलियो बनाउन हरसम्भव प्रयास गरिएको भोटेकोसी२, तातोपानीका अध्यक्ष कुमार श्रेष्ठले जनाए । यस नाकाबाट अहिले प्रतिदिन मुस्किलले चार वटा मात्रै कन्टेनर भित्रिने गरेको तातोपानी सुक्खा बन्दरगाह तथा भन्सार कार्यालयका प्रमुख दयानिधि केसीले बताए । अघिल्लो आर्थिक वर्ष ०७६७७ मा दिनहुँ ४० देखि ५० वटा कन्टेनर भित्रिन्थे । राजस्व पनि राम्रै संकलन भएको थियो । तर यस पटक लक्ष्यको ३० प्रतिशत मात्रै जम्मा भएको छ, उनले भने । चालु आर्थिक वर्षमा चार अर्ब ६२ करोड राजस्व संकलनको लक्ष्य राखिएकामा ३० प्रतिशत अर्थात् एक अर्ब ३५ करोड मात्रै राजस्व उठेको उनले जनाए ।"
रबडी नेपालगन्जको ब्रान्ड,"राकेशले आफ्नो छोरा दिव्यान्सलाई पनि रबडी बनाउन सिकाइसकेका छन् । स्नातक अध्ययन गरेका दिव्यान्सले पुर्खाको बिँडो सम्हाल्न थालेको ४ वर्ष भयो । राकेशका बाबुछोरा बिहान उज्यालो भएदेखि राति १० बजेसम्म रबडीका पारखीलाई पर्खिरहेका हुन्छन् । साँझ खान आउने धेरै हुन्छन् ।परम्परागत ढंगले पकाएको रबडीको स्वाद मीठो हुनुका साथै सुगन्धित पनि हुन्छ । तर धेरै बनाउन समय लाग्छ । आधुनिक प्रविधिबाट रबडी बनाउने सोच नभएको होइन । तर, परम्परागत शैलीमा बनाएको जस्तो स्वाद आधुनिक शैलीमा बनाएर नहुने उत्पादकहरूको अनुभव छ । दिव्यान्सले नेतृत्व गर्दै आएको कृष्णभोग मिष्ठान्न भण्डारको तीन तलामाथि रबडी बनाउने ठाउँमा लस्करै कराही देखिन्छन् । एउटै ६० लिटरसम्म अट्ने कराही छ । ग्वालाले ल्याएको दूध तलामाथि नै नापेर छान्ने गरिन्छ । अनि कामदारहरू पनि कराहीमा दूध भकभकी उमाल्छन् । उम्लेको दूध खप्चा (पन्युँ) ले बिस्तारै घोट्दै तरलाई कराहीको छेउतिर ल्याएर टाँस्दै जान्छन् । किनकि, तरलाई टुक्राटुक्रा पर्न दिनु पर्छ । कामदारहरू यो मामलामा उत्तिकै सजग देखिन्छन् । उम्लेर बाक्लो भएको दूधमा मोटो तर मिसाएपछि रबडी तयार हुन्छ । कतिले चिनी पनि मिसाउँछन् । तर, धेरैले चिनी हाल्दैनन् । किनकि उमालेको बाक्लो दूधको रङ र तरको स्वाद आफैं गुलियो हुन्छ । कुनै पनि वस्तुको मिसावटबिनाको रबडी सबैभन्दा गुणस्तरीय मानिन्छ । बजारमा चिनीबिनाको रबडीको माग धेरै छ । नेपालगन्जमा बनाइने रबडी छिमेकी जिल्ला, मुलुकका प्रमुख सहरदेखि छिमेकी भारतका सहरहरूसम्म पुग्छ । पछिल्ला वर्षमा यसको माग र खपत बढ्दै गएकाले पहिले त्रिभुवन चोकमा सीमित रहेका रबडी पसल अहिले सबैतिर फैलिएका छन् । यहाँका धीरजकुमार जैसवाल १४ वर्षदेखि रबडी बनाउने पेसामा छन् । नेपालगन्ज११ का उनका बुबाले पनि चोक बजारमा ३० वर्ष रबडी बेचे । बाबुको पेसा अपनाएका धीरज पसलैपिच्छे रबडीको स्वाद भने फरकफरक हुने बताउँछन् । घरमा आएका पाहुना हुन् वा मन्त्रालयका मन्त्रीदेखि सचिवसम्मलाई भेट्न नेपालगन्जबाट जानेले लैजाने कोसेली भनेको रबडी नै हुन थालेको उनले सुनाए । नेपालगन्जको ब्रान्ड बनिसकेको रबडी किनेर कोसेलीस्वरूप लैजाने पनि उत्तिकै छन् ।"
नेपाल बैंकको नयाँ बैंकिङ सिस्टम खरिद प्रक्रिया विवादमा,"(काठमाडौं)सरकारी स्वामित्वको नेपाल बैंक लिमिटेडले वेबमा आधारित कोर बैंकिङ सिस्टमको उपकरण तथा सफ्टवेयर खरिदका लागि आह्वान गरेको आशयपत्र विवादित बनेको छ । कम्प्युटर व्यवसायी तथा आईटी कम्पनीहरूको छाता संगठन कम्प्युटर एसोसिएसन अफ नेपाल (क्यान) ले यसै विषयलाई लिएर हालै अर्थमन्त्री विष्णुप्रसाद पौडेलसमक्ष अर्थ मन्त्रालयमै पुगेर ध्यानाकर्षण गराएको छ । अध्यक्ष रञ्जितकुमार पोदारद्वारा हस्ताक्षरित क्यानको ध्यानाकर्षणपत्रमा नेपाल बैंकको उक्त आशयपत्रले नेपाली सफ्टवेयर कम्पनी र सेवा प्रदायकलाई प्रतिस्पर्धामा भाग लिनबाट वञ्चित गर्ने आशयका विभिन्न प्रावधान राखिएको उल्लेख छ । व्यवसायीहरूले नेपाली अर्थतन्त्रलाई टेवा दिने खालका आईटी उद्योगलाई प्रवर्द्धन र सहयोग हुने गरी सरकारी नियम र खरिद प्रक्रिया परिमार्जनका लागि आग्रह गरेका छन् । नेपाली सफ्टवेयर कम्पनीहरू योग्य नहुने गरी टेन्डर खुलेको छ, क्यानका महासचिव चिरञ्जीवी अधिकारीले भने, कोर बैंकिङ सफ्टवेयर निर्माण गर्न सक्ने पाँचसात कम्पनी नेपालमा छन् । उनीहरूले प्रतिस्पर्धा नै गर्न पाएनन्, विदेशीले मात्रै अवसर पाउने गरी टेन्डर खोलिएको छ । यसले नेपाली कम्पनीलाई कमजोर बनाउने र नेपाली आईटी ग्य्राजुएटहरूलाई रोजगारीका अवसरबाट वञ्चित गर्छ । हाल नेपाली कम्पनी मर्कन्टायलले बनाएको पुमोरी सफ्टवेयर प्रयोग गर्दै आएको नेपाल बैंकले बिनायोजना र छलफल नयाँ प्रणाली खरिदको निर्णय गरेको व्यवसायीहरूको आरोप छ । बैंकको चालु सफ्टवेयरमा समस्या भएकोबारे कुनै गुनासो आफूहरूले प्राप्त नगरेको सफ्टवेयर निर्माता कम्पनी इन्फो डेभलपर्सका प्रमुख कार्यकारी अधिकृत उमेश रघुवंशी बताउँछन् । कोर बैंकिङ सिस्टमसम्बन्धी नेपाली कम्पनीहरूले तीन दशकदेखि सेवा दिँदै आएको उनको भनाइ छ । नेपाल बैंकको आशयपत्रमा विदेशमा तालिम आयोजना गर्नुपर्ने, आवेदन दिने विज्ञ अन्तर्राष्ट्रिय हुनुपर्ने र नेपालको एकसहित विश्वका विभिन्न ८ बैंकिङ संस्थामा कोर बैंकिङ सिस्टमसम्बन्धी सेवा दिइरहेको हुनुपर्ने प्रावधान छन्, उनी भन्छन्, एउटा नेपाली कम्पनीले गुणस्तरीय सेवा दिइरहेको अवस्थामा बिनाछलफल नेपाली सेवा प्रदायक र विज्ञहरूले प्रतिस्पर्धा गर्नै नपाउने गरी ल्याइएको यो आशयपत्र बदनियतपूर्ण छ ।यस विषयमा आफूहरूले हालै आयोजित प्रिबिड मिटिङ (तयारी बैठक) मा प्रश्न उठाएको र बैंक व्यवस्थापनले चित्तबुझ्दो जवाफ नदिएको रघुवंशीको गुनासो छ । बैंकका अधिकारीहरूले भने यस्ता गुनासो सुनेपछि आफूहरूले त्यसको सम्बोधन गरिसकेको दाबी गरेका छन् ।उहाँहरूले कुरा उठाएपछि हामीले हाम्रो ईओआई (आशयपत्र) मा संशोधन गरेर एडेन्डम सार्वजनिक गरिसकेका छौं, बैंकका प्रवक्ता प्रकाशकुमार अधिकारीले भने, बजेटरी सिलिङका हिसाबले १० करोडभन्दा माथिको बजेट छ भने हामी इन्टरनेसनल बिडिङमा जानैपर्ने प्रावधान छ । सोही कारण हामीले इन्टरनेसनल बिडिङ आह्वान गरेका हौं । अर्को कुरा, सार्वजनिक खरिद अनुगमनसम्बन्धी डकुमेन्टमा कुन विज्ञलाई नेपाली र कुन विज्ञलाई अन्तर्राष्ट्रिय भन्ने भनेर स्पष्ट खुलाइएको छ । नेपालकोलाई नेसनल भनेपछि नेपालबाहेककालाई इन्टरनेसनल भनेर चिनिन्छ भन्ने हाम्रो बुझाइले हामीले नेपालबाहेकको भन्ने शब्द प्रयोग गरेका थियौं । हाम्रा स्थानीय सेवा प्रदायकहरूले आपत्ति जनाएपछि पीपीएमओमा जे शब्द छ, त्यही शब्द हालिदिएका छौं । सूचना प्रविधि विज्ञ मनोहर भट्टराई भने नेपाली कम्पनीहरू कोर बैंकिङसम्बन्धी सेवा दिन दक्ष रहेको र केही कमजोरी भए प्राविधिक मापदण्डमै उनीहरूलाई कस्नुपर्ने धारणा राख्छन् । सबै कुरामा स्वदेशी कम्पनी सक्षम छन् वा गुणस्तरमा सम्झौता गर्नुपर्छ भन्ने होइन । तर नेपाली सेवा प्रदायकहरूले आंशिक रूपमा भए पनि सहभागिताको अवसर पाउनुपर्छ, उनले भने, नेपाली कम्पनीहरूलाई कहिलेकाहीँ नियतवश नै प्रतिस्पर्धाबाट वञ्चित गर्ने गरिएको छ । यसमा नेपाली कम्पनी दक्ष छैनन् भन्ने आकलन र सहायता एजेन्सीहरूले राख्ने पूर्वसर्त कारक बन्ने गरेका छन् । यसरी प्रतिस्पर्धाको अवसर नै रोकिदिने हो भने झन् कसरी सक्षम होलान् र ?नेपाल बैंक भने आशयपत्रमा भनिएअनुसार कोर बैंकिङ सिस्टमसम्बन्धीको तालिम विदेशमा हुनुपर्नेलगायत विवादित बुँदामा सुधार भइसकेको दाबी गर्छ । यति ठूलो प्रोजेक्ट बनाउँदा कार्यान्वयनमा खटिने, नेतृत्व गर्नेहरूलाई कमसेकम बैंकक, सिंगापुरतिर लगेर तालिम दिने, त्यहाँको प्रविधि देखाउनेसिकाउने चलन सबै निकायमा छ, बैंकका प्रवक्ता अधिकारीले भने, यसको खर्च बैंकले नै दिने भएपछि के फरक पर्ला र भन्ने सोचियो । तर यसमा पनि संशोधन गरेर नेपाल वा विदेश भन्ने शब्द राखिसकेका छौं । कम्तीमा विश्वभर कुल ८ र नेपालमा एउटा क वर्गको वाणिज्य बैंकको केन्द्रीकृत कोर बैंकिङ सिस्टम बनाएको फार्म वा संस्थालाई प्राथमिकता दिइने विषयमा आपत्ति जनाउनुपर्ने कुनै कारण नभएको उनको भनाइ छ । खरिद ऐनमा सात वर्षको अनुभव हुनुपर्ने प्रावधान छ । तर सात वर्ष धेरै होला भनेर हामीले ८ वटामध्ये कम्तीमा एउटा नेपाली हुनुपर्छ भनेर नेपालीलाई प्राथमिकता दिन खोजेका हौं, उनले भने, देशविदेशको बैंकिङ प्रणाली धेरै रोबस्ट हुँदै गएका छन् । हाम्रो सिस्टम, सर्भिस स्लो भयो भनेर ग्राहकले गाली गरेका छन् । हामीले पनि अब रोबस्ट हुन र एड्भान्स्ड प्रविधि आत्मसात् गर्न खोजेका हौं । एक प्रख्यात नेपाली सफ्टवेयर निर्माता कम्पनीका प्रमुखले भने सेवा प्रदायकका दृष्टिले हेर्दा नेपाली कम्पनीहरूलाई कम प्राथमिकता दिइएको जस्तो देखिए पनि बैंक नेतृत्वका हिसाबले अहिले उपलब्धभन्दा एडभान्स प्रविधिको पहल भएको बुझेका छन् । नेपाल बैंकले सजिलो बाटो खोज्यो, उसले नेपाली कम्पनीको बाटो बन्दै गर्नचाहिँ नहुने थियो, उनले भने, तर अहिले जुन सफ्टवेयर प्रचलनमा छ, नेपाल बैंकले त्यसलाई प्रतिस्थापन गरेर अझै परिष्कृत प्रणाली ल्याउन खोजेको हो भन्ने हाम्रो बुझाइ छ । अन्तर्राष्ट्रिय बोलपत्र आह्वानको कारण नै त्यही कम्पनी नदोहोरियोस् भन्ने हुन सक्छ । उनका अनुसार सबैजसो नेपाली निजी बैंकिङ संस्था नेपाली कम्पनी छाडेर भारतको फिनाकल सिस्टममा जोडिइसकेका छन् ।नेपालमा हाल क वर्गका वाणिज्य बंैंक २२ छन् । नेपाल बैंक र राष्ट्रिय वाणिज्य बैंकले मात्रै नेपाली सफ्टवेयर प्रयोग गरिरहेको नेपाल बैंक स्रोतको दाबी छ । अहिले हाम्रोमा डेस्कटपमा आधारित प्रणाली छ, यसलाई वेबमा आधारित बनाउने हाम्रो प्रयत्न हो, प्रवक्ता अधिकारी भन्छन्, नेपाली सेवाप्रदायक सक्षम छन् भने प्रतिस्पर्धामा आए भइहाल्यो, हामीले ढोका बन्द गरेका छैनौं । नेपाली कम्पनीले कुनै तीनवटासम्म विदेशी कम्पनीसँग जेभी गर्न सक्छन्, विज्ञ बाहिरबाट ल्याउन सक्छन्, आफ्नो क्षमता बढाउन सक्छन्, यत्तिका विकल्प पनि छन् भन्ने बुझिदिनुपर्यो ।बैंकिङ क्षेत्र संवेदनशील भएकाले यसमा प्रणाली सुरक्षित हुनुपर्ने तर नेपाली कम्पनीहरूलाई तोकेरै वञ्चित गर्न नहुने सूचना प्रविधि विज्ञ भट्टराईको तर्क छ । यस विषयमा जिज्ञासा राख्दा अर्थ मन्त्रालय स्रोतले आफूहरूले ध्यानाकर्षणपत्र प्राप्त भएपछि छलफल गरेको र नेपाल बैंकबाट समस्या समाधान भइसकेको स्पष्टोक्ति आएको कान्तिपुरलाई बतायो ।"
शिवम् सिमेन्टको १०५३ प्रतिशत लाभांश पारित,"काठमाडौं (कास) शिवम् सिमेन्ट्स लिमिटेडको सातौं वार्षिक साधारणसभाले ५ जना सञ्चालक निर्वाचित गरेको छ । कम्पनीका कार्यकारी अध्यक्ष सुरेन्द्रकुमार गोयलको अध्यक्षतामा हेटौंडामा सम्पन्न साधारणसभाले सञ्चालकमा रोहित गुप्ता, गौरव गोयल, रघुनन्दन मारु, गौरव शारडा र शैलजा राईलाई सञ्चालकमा निर्वाचित गरेको हो । नवनिर्वाचित सञ्चालक समितिको बैठकले गौरव गोयललाई अध्यक्ष चुनेको छ । सञ्चालकको कार्यकाल ४ वर्षको रहनेछ । साधारणसभाले सरकारका पूर्वसचिवसमेत रहेका चन्द्रकुमार घिमिरेलाई स्वतन्त्र व्यावसायिक विशेषज्ञ सञ्चालक पदमा नियुक्त गरेको छ । सभाले गत आर्थिक वर्षको नाफाबाट सेयरधनीहरूलाई करसहित १०५३ प्रतिशतका दरले नगद लाभांश वितरण गर्ने प्रस्तावसमेत पारित गरेको छ ।"
बुटवल पावर कम्पनीको ५ प्रतिशत बोनस पारित,"काठमाडौं (कास) बुटवल पावर कम्पनी लिमिटेडको ३० औं वार्षिक साधारणसभाले सेयरधनीलाई ०७८७९ को खुद मुनाफा तथा सञ्चित नाफाबाट चुक्त पुँजीको ७५ प्रतिशत नगद लाभांश वितरण गर्ने प्रस्ताव पारित गरेको छ । ५ प्रतिशत बोनस सेयर जारी गर्नेलगायत सञ्चालक समितिबाट पेस भएका प्रस्ताव पारित भएको कम्पनीले जारी गरेको विज्ञप्तिमा उल्लेख छ । नेपाल सरकारको आंशिक लगानी रहेका कारण कम्पनी ऐन, ०६३ बमोजिम सरकारको स्वीकृति लिएर सेयरधनीहरूलाई नगद लाभांश यथाशक्य छिटो वितरण गरिनेछ, विज्ञप्तिमा भनिएको छ, बोनस सेयर जारी भएसँगै कम्पनीको चुक्ता पुँजी ३ अर्ब ४० करोड ९० लाख ६४ हजार हुनेछ । कम्पनीले सञ्चालन गर्दै आएका ९४ मेगावाटको आँधीखोला र १२ मेगावाटको झिमरुक जलविद्युत् केन्द्र नियमित सञ्चालनमा रहेको पनि कम्पनीले जनाएको छ ।"
सुन तोलाकै १ लाख ५ हजार,काठमाडौं (कास) सुनको भाउ प्रतितोला १ लाख ५ हजार रुपैयाँ पुगेको छ । यो मूल्य ०७९ सालकै उच्च हो । यसअघि ०७८ फागुन २५ मा सुनको मूल्य प्रतितोला १ लाख ५ हजार ५ सय पुगेको थियो । उक्त मूल्य हालसम्मकै उच्च हो । नेपाल सुनचाँदी व्यवसायी महासंघका अनुसार आइतबारको सुन मूल्य अघिल्लो कारोबार दिनको तुलनामा प्रतितोला ११ सय रुपैयाँ बढी हो । यसअघि शुक्रबार १ लाख ३ हजार ९ सय रुपैयाँमा सुनको कारोबार भएको थियो । अन्तर्राष्ट्रिय मूल्य उतारचढावअनुसार नेपालमा महासंघले मूल्य निर्धारण गर्दै आएको छ । यसैबीच चाँदीको मूल्य प्रतितोला १ हजार ३ सय ९० रुपैयाँ कायम भएको छ । बिहीबार भने चाँदी १ हजार ३ सय ६० रुपैयाँमा कारोबार भएको थियो । अघिल्लो कारोबार दिनको तुलनामा यो मूल्य २५ रुपैयाँ बढी रहेको महासंघले जनाएको छ ।
जो दुर्घटनामा परे,"यात्रु ः किसान आचार्य, निशान्त आचार्य, शालिग्राम आचार्य, सदाकत अलिमियाँ, पूर्णबहादुर गुरुङ, जितेन्द्रबहादुर कुँवर, अनिश बानियाँ, श्लोक भट्ट, नीरा छन्त्याल, आसिमा गुरुङ, अनुशा गुरुङ, बेलमान गुरुङ, विजय गुरुङ, जीवनकला गुरुङ, माया गुरुङ, रक्की गुरुङ, सीता गुरुङ, शिव गुरुङ, यमुना गुरुङ, यस्मिन गुरुङ, रविन हमाल, शिशु (नाम खुल्न बाँकी), शिशु (नाम खुल्न बाँकी), रचना काफ्ले, सीता खड्का, भगवती कुँवर, ओमाया गुरुङ, सुष्मा पाण्डे, हरि परियार, क्रिस परियार, लक्ष्मी परियार, रिता परियार, अरुण पौडेल, लक्ष्मी पौडेल, प्रसिद्धि पौडेल, त्रिभुवन पौडेल, पुजन राना, सविना रायमाझी, राजन सापकोटा, अनिल शाही, संगीता शाही, आयुर्धी शर्मा, बेबी शर्मा, जमुना शर्मा, युवराज शर्मा, मोहन श्रेष्ठ, डा सोना दिवाकर, बन्दना सुनार, डा सुशील श्रेष्ठ, राजु ठकुरी, चूडा थापा, गणेश थापा, लवराज तिमिल्सेना, जानेटसन्द्रा पालाभेचिनो (अर्जेन्टिना), माइरन लभ (अस्ट्रेलिया), अलेक्जान्ड्रे इजिडोर (फ्रान्स), रुअन कालम ओरिटन (आयरल्यान्ड), कुंगचुल यु (कोरिया), स्याङयोन यु (कोरिया), एलेना बान्डुरो (रुसी), भिक्टोरिया अल्टुनिना (रुसी), इयुरी लिगन (रुसी), भिक्टर लिगन (रुसी), सञ्जय जैसवाल (भारतीय), सोनु जैसवाल (भारतीय), अनिलकुमार राजभार (भारतीय), अभिषेक कुशवाह (भारतीय) र विशाल शर्मा (भारतीय)चालक दल ः कमल केसी (क्याप्टेन), अञ्जु खतिवडा (क्याप्टेन), सिर्जना होङचुङ (परिचारिका), ओसिन आलेमगर (परिचारिका)"
धन्न मैमाथि खसेन : कुमार आले,"म १० बजेतिर सेती खोचमा झरेको थिएँ । अरू तीन जना पनि अलिक माथि रहेछन् । बल्छी थापिरहेको थिएँ, एक्कासि गड्याङगुडुङ गर्यो र ढुंगामाटो झर्यो । के भयो भन्ने थाहै भएन । बम पड्केको जस्तो आवाज आयो दुईपल्ट । कहींकेही देखिन, धूवाँले अँध्यारो भयो । पूरै माटैमाटो भएको थिएँ । माथितिर हेर्न सक्ने अवस्थै थिएन । मलाई काँधमा ढुंगाले लागेर पानीको तालमा फालिदियो । तल गयो भने झन् ढुंगाले लाग्छ भन्ने सोचेर माथिमाथि चढें । बीचमा ओढार जस्तो छ, केहीबेर त्यहीं बसें । आगोको मुस्लो पनि खसेको थियो तर म पानीले पूरै भिजेकाले धेरै पोलेन । ठूला ढुंगा खस्न बन्द नहुन्जेल ४५ मिनेट ओढारमै बसें । ढुंगा खस्न रोकिएपछि ओढारबाट निस्किएर उक्लँदा बाटोमै दुईवटा टुक्रा जलिरहेको देखें । तिनलाई नै नाघेर आएँ । मेरो खुट्टा, निधार र काँधमा चोट लागेको छ । पछि माथि आएपछि बल्ल प्लेन झरेको रहेछ भन्ने थाहा भयो । धन्न मैमाथि खसेन, कसरी बाँचेछु जस्तो लागेको थियो । खोच नभएको भए सिधै ममाथि खस्ने रहेछ । इन्जिन त खोलामै पुगेको छ । मभन्दा २० मिटरजति पर खसेको थियो । मान्छेहरू कराएको केही सुनिनँ । बरु मेरो भाइ अर्जुन आले कराएको सुनेको थिएँ । दाइ, दाइ भन्दै बोलाएको चाहिँ सुनेको थिएँ । माथि आएपछि सुरुमा उसलाई भेटें । म आफैं कास्की सेवा अस्पताल गएँ, साहुको भाइको स्कुटरमा । पहिला त अस्पताल जान्न, ठीकै छ भन्ने लागेको थियो । पछि शरीर नै करकर खान थालेपछि जान्छु भन्ने लाग्यो ।"
हेर्दाहेर्दै जहाज खस्यो : कल्पना सुनार,मेरो घर तनहुँको दुलेगौंडा हो । माघे संक्रान्ति मनाउन शुक्रबार माइती आएकी थिएँ । आइतबार बिहान खाजा खाएर आँगनमा कपडा धुन लागेकी थिएँ । बच्चा सबै भित्र थिए । बाबा बैंसबहादुर विक ढलानबाट तल झर्नुभयो । जहाज तलतल कोल्टिएर आएको थियो । मैले बाबालाई के भयो यस्तो भन्दाभन्दै ड्वाङ्ग आवाज आयो । फर्केर हेर्दा धूवाँ र मुस्लो माथिसम्म आयो । निकै डर लाग्यो । बच्चालाई बाहिर निस्कन भनियो । आगोले भेट्लाजस्तो भएकाले भागाभाग भयो । माथिसम्म पुगियो । एकैछिनमा सर्वसाधारणको घुइँचो लाग्यो । प्रहरी पनि आए । आगो नियन्त्रण गर्न धेरै समय लाग्यो । पहिला सेतीको पश्चिमपट्टि सुरक्षाकर्मी आएका थिए तर जहाज उछिट्टिएर पारिपट्टि पुगेकाले उतै गए । घरमै खसेजस्तो भयो । हातखुट्टा लगलग कामे । थोरैले बाँचियो । बस्तीमै जहाज खसेको भए अझै ठूलो क्षति हुन्थ्यो ।
पुलिस र हेल्प नेपाल च्याम्पियन,"काठमाडौं (कास) नेपाल पुलिस क्लबको महिला टोलीले एनभीए राष्ट्रिय भलिबल प्रतियोगिता जितेको छ । पुलिसले आइतबार राष्ट्रिय खेलकुद परिषद्को कभर्डहलमा साविक विजेता होङग्वान्जी न्यु डायमन्ड युथ स्पोर्ट्स क्लबलाई ३२ सेटमा पराजित गर्दै सातौं संस्करणको उपाधि जितेको हो । दस वर्षअघि पहिलो संस्करणमा च्याम्पियन बनेको पुलिसले दोस्रो पटक च्याम्पियन बन्न अर्को ६ संस्करण पर्खन पर्यो । पुलिसले नगद ४ लाख प्राप्त गर्यो भने उपविजेता न्यु डायमन्डले २ लाख रुपैयाँ प्राप्त गर्यो । न्यु डायमन्डले तेस्रो र छैटौं संस्करण जितेको थियो । निकै प्रतिस्पर्धात्मक खेलमा पहिलो सेट डायमन्डले २५२२ ले जित्यो । दोस्रो सेटमा खेलमा फर्कंदै पुलिसले २५१७ ले खेललाई आफ्नो पक्षमा पार्यो । तेस्रो सेट निकै संघर्षका साथ डायमन्डले २७२५ ले जित्यो । तर चौथो सेट पुन पुलिसले २५१९ ले जित्दै खेललाई २२ को बराबरीमा ल्यायो । अन्तिम तथा निर्णायक सेट पुलिसले १५११ ले जित्दै च्याम्पियन बनेको हो । साविक उपविजेता नेपाल एपीएफ क्लब त्रिभुवन आर्मी क्लबलाई ३२ सेटमा पराजित गर्दै तेस्रो भयो । एपीएफले पहिलो दुई सेट २५१६ र २५२० ले आफ्नो पक्षमा पारेको थियो । आर्मीले तेस्रो र चौथो सेट २१२५, २१२५ ले जित्यो । एपीएफले निर्णायक सेटमा १७७ ले आफ्नो पक्षमा पार्दै नगद १ लाख प्राप्त गर्यो ।नेपाल भलिबल संघको आयोजनामा भएको प्रतिस्पर्धाको पुरुषतर्फ टिपटप हेल्प नेपालले उपाधि उचालेको छ । पाकिस्तानी खेलाडी सम्मिलित हेल्प नेपालले साविक विजेता आर्मीलाई ३० को सोझो सेटमा पराजित गर्यो । हेल्प नेपालले आर्मीमाथि २५२१, २६२४ र २५२३ को सोझो सेटमा जित हात पार्यो । एपीएफ पुलिसमाथि ३२ को जित निकाल्दै तेस्रो भयो । एपीएफ १५२५, २५२०, २५२३, २५१८ ले पुलिसलाई पछाडि पार्यो । च्याम्पियनसिपको सर्वोत्कृष्ट खेलाडीमा महिलातर्फ पुलिसकी उषा भण्डारी र पुरुषतर्फ हेल्प नेपालका मुवासर राजा घोषित भए । उत्कृष्ट सेटरमा महिलातर्फ पुलिसकी कमला पुन र पुरुषतर्फ आर्मीका हरिहजुर थापा भए । डिफेन्सतर्फ न्यु डायमन्डकी सलिना श्रेष्ठ र हेल्प नेपालका दीपक थापा रहे । सर्भरतर्फ महिलामा आर्मीकी संगम महतो र पुरुषतर्फ हेल्प नेपालका मुवासर राजा रहे । बेस्ट ब्लकरमा महिलातर्फ एपीएफकी कविता भट्ट र पुरुषतर्फ पुलिसका नवीन नगरकोटी रहे । बेस्ट स्पाइकरमा महिलातर्फ न्यु डायमन्डकी प्रतिभा माली र पुरुषतर्फ आर्मीका धनबहादुर भट्ट रहे । उत्कृष्ट प्रशिक्षकमा विजेता टोलीका महिलातर्फ पुलिसका रूपेश विष्ट र पुरुषतर्फ हेल्प नेपालका उत्सव खड्का रहे । सर्वोत्कृष्ट खेलाडीले २५ हजार र हरेक विधा (स्पाइकर, सेटर, ब्लकर, सर्भर, डिफेन्स र प्रशिक्षक) ले जनही १५ हजार रुपैयाँ प्राप्त गरे ।"
नेपालको पहिलो खेल नामिबियासँग,"काठमाडौं (कास) नेपालले विश्वकप लिग२ मा नामिबिया र स्कटल्यान्डसँगको त्रिकोणात्मक शृंखला आयोजना गर्ने भएको छ । प्रतियोगिताका खेल फेब्रुअरी १४ देखि २१ सम्म त्रिवि क्रिकेट मैदान कीर्तिपुरमा आयोजना हुनेछ ।लिग२ मा नेपालको यो सातौं शृंखला हो । नेपालले फेब्रुअरी १४ मा नामिबियासँग पहिलो खेल खेल्नेछ । फेब्रुअरी १५ मा नामिबिया र स्कटल्यान्ड, फेब्रुअरी १७ मा नेपाल र स्कटल्यान्ड, फेब्रुअरी १८ मा नेपाल र नामिबिया, फेब्रुअरी २० मा नामिबिया र स्कटल्यान्ड तथा फेब्रुअरी २१ मा नेपाल र स्कटल्यान्डबीच खेल हुनेछ । नेपालले लिग२ को खेल आयोजना गर्न लागेको दोस्रो पटक हो । सन् २०२० को फेब्रुअरीमा नेपालले अमेरिका र ओमान सम्मिलित त्रिकोणात्मक शृंखला आयोजना गरेको थियो । लिग२ मा नेपालले ३ शृंखला आयोजना गर्नेछ । नेपाल, यूएई र पपुवा न्युगिनी सम्मिलित शृंखला मार्चमा काठमाडौंमै हुनेछ । नेपालले त्यसपछि पपुवा न्युगिनी गई यूएई सम्मिलित शृंखला खेलेर लिग२ को यात्रा टुंगाउनेछ । नेपाल लिग२ मा खराब स्थितिमा छ । सात राष्ट्र सम्मिलित लिग२ मा नेपालले २४ खेल खेलिसक्दा ८ जितका साथ १८ अंकमात्र जोड्न सकेको छ । लिग२ मा आफ्नो बाँकी रहेका १२ खेलमा ९ जित हात पारेमा मात्र नेपालले आफ्नो एकदिवसीय अन्तर्राष्ट्रिय मान्यता जोगाउन सक्ने समीकरण रहेको छ ।"
बक्सिङ टोली बैंकक जाने,"काठमाडौं (कास) एएसबीसी यू२२ पुरुष तथा महिला बक्सिङ च्याम्पियनसिपमा सहभागी हुन ६ खेलाडीसहित १२ सदस्यीय नेपाली टोली सोमबार थाइल्यान्डको बैंकक प्रस्थान गर्दै छ । जनवरी १६ देखि २७ तारिखसम्म हुने प्रतियोगितामा समान ३३ पुरुष र महिला खेलाडीले नेपालबाट खेल्नेछन् । पुरुष ४६४८ केजीमा लालप्रसाद उप्रेती, ५४५७ केजीमा इन्द्रबहादुर सुनार र ८०८६ केजीमा विजय बाटाले प्रतिस्पर्धा गर्नेछन् । महिला ४५४८ केजीमा सुष्मा तामाङ, ५४५७ केजीमा हेमा राई र ७०७५ केजीमा त्रिशा जबेगुले खेल्नेछन् । सुष्माको चौथो तथा इन्द्रको तेस्रो अन्तर्राष्ट्रिय प्रतियोगिता हो । बाँकी ४ ले पहिलोपटक अन्तर्राष्ट्रिय प्रतियोगितामा खेल्न लागेका हुन् ।प्रशिक्षकमा दीपक महर्जन र सन्दीप श्रेष्ठ तथा व्यवस्थापकमा नेपाल बक्सिङ संघका सदस्य ओमनारायण श्रेष्ठ छन् । प्रतियोगिता दौरान हुने इन्टरनेसनल टेक्निकल अफिसर कोर्समा सहभागी हुन पुष्करराज पन्त तथा आइवा २ स्टार रेफ्री जज कोर्सका लागि रामचन्द्र थापा मगर र धनकुमार मैनाली पनि टोलीसँगै थाइल्यान्ड जानेछन् । प्रतियोगितामा करिब ३० राष्ट्रको सहभागिता रहने संघका सदस्य एवं प्रवक्ता श्यामकाजी अवालेले जनाएका छन् । टोलीलाई राष्ट्रिय खेलकुद परिषद्का सदस्य सचिव टंकलाल घिसिङ, नेपाल बक्सिङ संघका अध्यक्ष राम अवालेलगायतले आइतबार बिदाइ गरे ।"
पुल्चोकको जित निरन्तर,"काठमाडौं (कास) ग्रेट हिमालय क्रिकेट एकेडेमी र पुल्चोक क्रिकेट क्लब लगातार तेस्रो जित हात पार्दै एस क्रिकेट टी२० लिग क्रिकेटको सेमिफाइनलमा पुगेका छन् । ग्रेट हिमालयले आइतबार नेपाल क्रिकेट स्कुल (एनसीएस) लाई ४ विकेटले पराजित गर्यो ।पहिला ब्याटिङ गरेको एनसीएस १८१ ओभरमा १ सय २ रनमा अलआउट भयो । सन्देश कार्कीले ३४ र त्रिलोक महरले अविजित १९ रन बनाए । ग्रेट हिमालयका संगम थापाले ३ र अभिषेक बस्नेतले २ विकेट लिए । अभिषेक बस्नेतले ३८ र रिन्जिन लामाले १८ रन बनाएपछि ग्रेट हिमालयले १७४ ओभरमा लक्ष्य पूरा गर्यो । एनसीएसका रूपेश सिंहले ३ र रवि शाहले २ विकेट लिए । अर्को खेलमा पुल्चोकले भक्तपुर क्रिकेट सेन्टरलाई ४ विकेटले नै पराजित गर्यो । नवीन यादवले ४२ र सन्दीप कार्कीले २३ रन बनाएपछि भक्तपुरले निर्धारित २० ओभरमा ९ विकेट गुमाई १ सय १४ रन बनाएको थियो । भक्तपुरका सागर थापा क्षेत्री, सन्दीप धरेल र विक्रम खड्काले २२ विकेट लिए । अमृत पाण्डेले अविजित ३७ र पीयूष शर्माले अविजित २० रन बनाएपछि पुल्चोकले १७३ ओभरमा लक्ष्य पूरा गर्यो ।"
संकटा फाइनलमा,(मकवानपुर)संकटा क्लब मोफसलमा लगातार दोस्रो प्रतियोगिताको फाइनलमा प्रवेश गरेको छ । ए डिभिजन टोली संकटा आइतबार मकवानपुर११ लाई २० ले पराजित गर्दै पाँचौं राष्ट्रिय फुटबल प्रतियोगिता२०७९ को फाइनलमा प्रवेश गरेको छ ।वाग्मती गाउँपालिकाको आयोजनामा भइरहेको प्रतियोगिताको मंगलबार हुने उपाधि भिडन्तमा संकटाले भुटनिज् युथ स्पोर्ट्ससँग प्रतिस्पर्धा गर्ने भएको छ । भुटनिज्ले अघिल्लो दिन सेमिफाइनलमा जावलाखेल युथ क्लबलाई १० ले पराजित गरेको थियो । प्रतियोगिताको विजेता र उपविजेताले क्रमशः ८ र ४ लाख रुपैयाँ प्राप्त गर्नेछन् । संकटाले अघिल्लो साता पोखरामा भएको आहारारा गोल्डकपको फाइनलमा भुटनिज्लाई नै पराजित गरेको थियो । वाग्मती गाउँपालिका८ स्थित जनता माविको मैदानमा दुवै गोल हेडिङमार्फत सम्भव भए । दुवै गोल संकटाका मुख्य डिफेन्डर एन्डेभ थिएरीले हेडमार्फत १६ र ६२ औं मिनेटमा गरे । प्लेयर अफ द म्याच उनले दुवै गोल कर्नरमा गरेका थिए । थिएरीले ५ हजार रुपैयाँसमेत प्राप्त गरे । संकटाका कप्तान सुनील बलले प्रहार गरेको कर्नरमा एन्डेभ डिबक्सभित्र अनमार्क रहेको अवस्थामा सहजै हेडमार्फत पहिलो गोल गरे । पहिलो गोलमा ह्यान्ड भएको भन्दै मकवानपुरका खेलाडीले विवाद गरे पनि रेफ्रीले गोलको मान्यता दिए । ६२ औं मिनेटमा पनि सुनीलकै कर्नरमा पुनः उनले नै गोल गरे । उनी अग्लो कदका भएका कारण मकवानपुरका खेलाडीले मार्क नै गर्न सकेनन् ।नेपाल पुलिसविरुद्ध अप्रत्याशित नतिजा निकाल्दै सेमिफाइनलमा पुगेको मकवानपुरका खेलाडीमा अनुभवको ज्यादै कमी देखियो । स्थानीय खेलाडी मात्र लिएर मैदानमा उत्रिएको मकवानपुरले खेलभर राम्रो मौका नै सिर्जना गर्न सकेन । खेल जित्न संकटालाई कुनै समय अप्ठेरो भएन । संकटाका खेलाडी मैत्रीपूर्ण खेलजसरी मैदानमा प्रस्तुत भएका थिए । खेलमा संकटाका विदेशी फरवार्ड मेसुके र स्टेफन विनहोङ प्राप्त केही सुन्दर मौकामा गोल गर्न चुके । उनीहरूको प्रहार मकवानपुरका गोलरक्षक अनिश देउलाले बचाएका थिए । मकवानपुरका अधिकांश खेलाडी विभिन्न जुनियर उमेर समूहको राष्ट्रिय टोलीमा समावेश भइसकेका हुन् ।
भारतको कीर्तिमान जित,तिरुवन्तपुरम (एएफपी) विराट कोहलीले अविजित रहेर बनाएको १ सय ६६ रन मद्दतले भारतले आइतबार श्रीलंकालाई तेस्रो अन्तिम एकदिवसीय अन्तर्राष्ट्रियमा ३ सय १७ रनले पराजित गरेको छ । यो रनका आधारमा एकदिवसीय अन्तर्राष्ट्रियमा इतिहासकै सबैभन्दा ठूलो अन्तरको जित हो । यससँगै भारतले तीन खेलको सिरिज पनि ३० ले जितेको छ । कोहलीले भने आफ्नो पछिल्ला चार खेलमा तेस्रो शतक बनाए । उनलाई ओपनर शुभमन गिलले पनि बलियो साथ दिए । उनले १ सय १६ रनको इनिङ्स खेले र पहिले ब्याटिङ गरेको भारतले पाँच विकेटमा ३ सय ९० रन बनाएको थियो । त्यसपछि फास्ट बलर मोहम्मद सिराजले ४३ रन खर्चेर चार विकेट लिए र श्रीलंका २२ ओभरभित्र ७३ रन बनाएर अलआउट भयो । सन् २००८ मा न्युजिल्यान्डले आयरल्यान्डलाई २ सय ९० रनले हराएको थियो ।गिल र कोहलीले दोस्रो विकेटमा १ सय ३१ रनको साझेदारी गरेपछि भारत ठूलो स्कोर खडा गर्न सफल रहयो । गिलले त्यस अगाडि पहिलो विकेटमा रोहित शर्मासँग मिलेर ९५ रनको साझेदारी गरे । रोहित आफैंले ४२ रन बनाए र भारत ब्याटबाट प्रभुत्वशाली प्रदर्शन गर्न सफल रह्यो । चमिका करुनारत्नेको बलमा आउट भएपछि रोहित आफ्नो अर्धशतक पूरा गर्न भने चुके । त्यसपछि गिल र कोहलीले आक्रामक ब्याटिङ जारी राखे । गिलले आफ्नो दोस्रो एकदिवसीय अन्तर्राष्ट्रिय शतक पूरा गरे र त्यसक्रममा खुसियाली मनाए । गिलले जेफरी भान्डरसेको बलमा चौका प्रहार गर्दै शतक पूरा गरे ।त्यसपछि उनी कसुन रजिथाको सिकार भए । उनी आउट भएयता कोहलीले श्रेयस अयरसँग मिलेर अर्को शतकीय साझेदारी गरे । श्रेयसले ३८ रन बनाए । कोहलीले पनि आफ्नो शतक पूरा भएयता दर्शकतर्फ अभिवादन गर्दै ब्याट उचाले र खुसियाली मनाए । त्यसको ठीक अगाडि स्क्वायर लेग बाउन्ड्रीतर्फ फिल्डिङ गर्नेक्रममा भान्डरसे र एसेन बान्डरा एकआपसमा जुधेका थिए । दुवैलाई स्ट्रेचरमा राखेर बाहिर लानुपरेको थियो ।डुनिथ वालालगे भान्डरेसको स्थानमा आठौं क्रममा ब्याटिङका लागि ओर्ले । कोहलीले भने आफ्नो ४६ औं एकदिवसीय अन्तर्राष्ट्रिय शतक पूरा गरे । अब उनी तेन्दुलकरको सर्वकालीन ४९ शतकबाट तीन मात्र पछाडि छन् । यसैक्रममा कोहली श्रीलंकाका महेला जयबर्द्धनेलाई उछिनेर एकदिवसीय अन्तर्राष्ट्रिय क्रिकेटमा सर्वाधिक रन बनाउने पाँच ब्याटरको सूचीमा प्रवेश गरेका छन् । जयबर्द्धनले १२ हजार ६ सय ५० एकदिवसीय अन्तर्राष्ट्रिय रन बनाएका थिए । कोहलीले १ सय ६ बलमा १ सय ५० रन पूरा गरे ।पूरा इनिङ्समा उनले १३ चौका र आठ छक्का प्रहार गरे । जवाफमा श्रीलंका कुनै पनि समय लक्ष्य पछ्याउने क्रममा देखिएन । सिराजले आफ्नो पहिलो पाँच ओभरमै अभिष्का फर्नान्डो र कुशल मेन्डिसलाई आउट गरे । उनको पेस आक्रमणसामु श्रीलंकाले लगातार विकेट गुमाएको थियो । मोहम्मद सामी र कुलदीप यादवले पनि दुईदुई विकेट लिए । यस्तोमा भारत २८ ओभरको खेल बाँकी छँदै जितसम्म पुग्न सफल रह्यो । श्रीलंकाले नौ विकेट गुमाएको थियो र चोटग्रस्त बान्डरा ब्याटिङका लागि ओर्लेनन् ।
मधेस प्रदेशको पहिलो जित,"सुनसरी (कास) नेपाल एपीएफ क्लब प्रधानमन्त्री कप महिला टी२० राष्ट्रिय क्रिकेट प्रतियोगितामा लगातार दोस्रो जित निकाल्दै सेमिफाइनल प्रवेश गरेको छ । मधेस प्रदेशले पनि प्रतियोगितामा पहिलो जित दर्ता गरेको छ ।इटहरीमा जारी प्रतियोगितामा एपीएफ आइतबार वाग्मती प्रदेशमाथि ५३ रनको जित निकाली एक खेलअगावै सेमिफाइनल प्रवेश गरेको हो । एपीएफले दिएको १ सय ३७ रनको लक्ष्य पछ्याएको वाग्मतीले २० ओभरमा ९ विकेट गुमाएर ८३ रनमात्र बनाउन सक्यो ।वाग्मतीका ओपनर हेलिसा गुरुङले सर्वाधिक २२ रन र सोनी पाख्रिनले १३ रन बनाए । कञ्चन श्रेष्ठले ११ तथा कप्तान अस्मिना कर्माचार्यले १० रन जोडे । एपीएफका निशा भट्टले र कप्तान सीता रानामगरले ३३ विकेट लिए । यसअघि टस जितेर पहिले ब्याटिङ गरेको एपीएफले २० ओभरमा ४ विकेट क्षतिमा १ सय ३६ रन बनाएको थियो । ज्योति पाण्डे र कप्तान सीता रानामगरले नौ ओभरभित्र पहिलो विकेटमा ५४ रनको साझेदारी गरी एपीएफलाई राम्रो सुरुआत दिलाए । प्लेयर अफ द म्याच सीताले २९ बलमा ५ चौकासहित ३६ र ज्योतिले १५ रन बनाए । इन्दु बर्माले २७ बलमा ३८ र नेरी थापा १९ रनमा अविजित रहे । वाग्मतीका अस्मिना कर्माचार्य, मनीषा उपाध्याय, खुसी डंगोल र सोनीले ११ विकेट लिए । एपीएफ ४ अंकसाथ समूह ए को शीर्षस्थानमा छ । एपीएफले आफ्नो पहिलो खेलमा शनिबार गण्डकी प्रदेशलाई पराजित गरेको थियो । दुई खेलमा लगातार हार व्यहोरेको वाग्मती प्रदेश अंकविहीन रहँदै पुछारमा छ । सुदूरपश्चिम दोस्रो र गण्डकी तेस्रो स्थानमा छन् ।दोस्रो खेलमा मधेसले कर्णाली प्रदेशलाई ८ विकेटले हरायो । कर्णालीको यो लगातार दोस्रो हार हो । ८० रनको लक्ष्य मधेसले १०२ ओभरमै पूरा गर्यो । ओपनर अनुराधा चौधरीले ३५ बलमा अविजित ३८ रन बनाइन् । प्रतिमा शाहले अविजित १८ रन जोडिन् । पहिलो खेलमा लुम्बिनीलाई ४७ अतिरिक्त रन दिएको कर्णालीले आइतबार मधेस प्रदेशलाई २२ अतिरिक्त रन दिएको थियो । कर्णालीकी बिना थापाले २ विकेट लिइन् । यसअघि टस जितेर पहिले ब्याटिङ गरेको कर्णालीले २० ओभरमा ६ विकेट गुमाएर ७९ रन बनाएको थियो । ६ ओभरमा पहिलो विकेटमा २३ रन जोडे पनि कर्णालीले त्यसपछिको १४ ओभरमा ५६ रन मात्र जोड्न सक्यो । कर्णालीका तिर्सना विश्वकर्माले १५ तथा अञ्जु गुरुङ र किरन कुँवरले समान १३ रन बनाए । मधेसका भूमि सिंहले ४ तथा अमिरान निशाले २ विकेट लिए ।"
