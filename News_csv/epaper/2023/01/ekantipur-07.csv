शीर्षक,विवरण
६५ करोड सन्दिग्ध कारोबारमा शाह पक्राउ,"आवरणमा सामान्य हैसियतका मानिसलाई देखाएर शक्ति केन्द्रले शंकास्पद रकम भित्र्याएको त होइन भन्ने बलियो आशंका छ, शंकास्पद रकम राखिएको खाता खुलाउने प्रयास पनि भएकै हो, सीआईबीका पूर्वप्रमुख हेमन्त मल्लले कान्तिपुरसँग भने, यस विषयलाई समेत मध्यनजर गरेर ब्युरोले अनुसन्धानको दायरा बढाउनुपर्छ । बिनाहस्तक्षेप अनुसन्धान टुंगोमा पुर्याउन दिने हो भने यस्ता अपराधमा जति नै उच्च पदस्थको संलग्नता भए पनि कानुनी दायरामा ल्याउने क्षमता प्रहरीसँग रहेको दाबी मल्लको छ । सामान्य व्यक्तिको मात्रै प्रयास र चलखेलबाट कालो धनलाई शुद्धीकरण गर्न सम्भव हुँदैन । यो प्रकरणलाई सम्पत्ति शुद्धीकरण, कर छली, भ्रष्टाचार, ठगीलगायत अपराधसँग जोडेर हेर्नुपर्छ, उनी भन्छन् । अर्थमन्त्रीका रूपमा शर्माले राष्ट्र बैंकलाई पत्र लेखेका मात्र होइनन्, सार्वजनिक विज्ञप्ति जारी गरेर शाह सोझासिधा व्यवसायी हुन्, जसले प्रत्यक्ष वैदेशिक लगानी ल्याएका छन् भनेका थिए । विज्ञप्तिमा स्वस्फूर्त रूपमा आएको विदेशी लगानीलाई अनेक बहानामा रोक्का गरी नेपालमा लगानी ल्याउन चाहनेलाई निरुत्साहित गर्न खोजिएको टिप्पणी पनि गरिएको थियो । तर, विदेशबाट ल्याएको रकम कुन उद्योग, व्यवसायका लागि ल्याएका हुन् भन्ने स्वयं शाहले पनि प्रस्ट पार्न सकेका छैनन् । अमेरिकाको सरकारी निकाय फाइनान्सियल क्राइम इन्फोर्समेन्ट नेटवर्क (फिनसेन) ले शाहका नाममा अवैध रकम नेपाल पठाइएको जानकारी राष्ट्र बैंकको वित्तीय जानकारी इकाई (एफआईयू) लाई दिएपछि नेपालमा अनुसन्धान सुरु भएको थियो । फिनसेनले राष्ट्र बैंकलाई पत्राचार गरी शाहका नाममा आएको रकम जफत गरी अमेरिका फिर्ता पठाउन भनेको छ । यस प्रकरणमा पक्राउ परेका व्यक्तिविरुद्ध विदेशी मुद्रा कारोबारको अनुमति नलिएको, तोकिएको सर्तविपरीत कारोबार गरेको र विदेशमा अपराधजन्य गतिविधि गरेर रकम भित्र्याएको आरोप छ । पक्राउ परेका ६ जनामध्येका एक पृथ्वीविक्रम शाह साढे ४ वर्षअघि पनि साढे २ करोडभन्दा बढी भारतीय नोटको अवैध कारोबारमा पक्राउ परेका थिए । नेपालमा संगठित गिरोह बनाई प्रतिबन्धित भारु भित्र्याएको आरोपमा ब्युरोले २०७४ जेठ २ मा १५ जनालाई पक्राउ गरेको थियो, जसमा शाह पनि थिए । नेपालमा प्रतिबन्धित ५०० र १००० दरका नोट ल्याई काठमाडौंका विभिन्न स्थानमा कारोबार भइरहेको सूचनाका आधारमा चाबहिल (गौरीघाट) स्थित एक घरमा खानतलासी गर्दा दुई वटा झोलामा ९८ लाख भारतीय रुपैयाँ बरामद भएको थियो । सीआईबीले त्यसबेला उठाएको मुचुल्कामा भनिएको छ, जेठ ३ मा तिलगंगामा रहेको होटल पाँचथर अगाडि कारमा तीन वटा झोलामा १ करोड १८ लाख ६१ हजार फेला परेको हो । यो प्रकरणमा नगदसहित ३ कार र १२ वटा मोबाइल सेट बरामद गरिएको थियो । बरामद भारु ब्युरोले राजस्व अनुसन्धान विभागलाई बुझाएको थियो तर पछि शक्तिको आडमा अनुसन्धान नै कमजोर बनाएर शाहसहितका केही अभियुक्तलाई उन्मुक्ति दिइएको थियो । शाहले पटकपटक तीनचार तहमा कारोबार गरेको प्रारम्भिक अनुसन्धानबाट देखिएको छ, दुई दर्जनभन्दा बढी कम्पनीमार्फत कारोबार गरिएको र उताबाट पैसा पठाउनेबित्तिकै आफन्त, नातेदार, साझेदार तथा विश्वासिला पात्रको बैंक खातामा ट्रान्सफर गरिहाल्ने गरिएको छ, अनुसन्धानमा संलग्न एक प्रहरीले भने, केही रकम सामान्य मजदुरका नाममा समेत ट्रान्सफर गरिएको छ । यिनीहरूको आफ्नै क्षमताले यो तहको गलत कारोबार गरेको हुन सक्दैन । यसका पछाडि ठूलै शक्ति तथा गिरोह संलग्न हुन सक्ने अनुमान गरेका छौं ।प्रहरीले कानुनी प्रक्रिया अघि बढाएकाले अन्तर्राष्ट्रियस्तरमा समेत सकारात्मक सन्देश जाने पूर्वअर्थमन्त्री युवराज खतिवडाले बताए । नेपाल अहिले सम्पत्ति शुद्धीकरण निवारण मामिलामा मूल्यांकनको चरणमा छ, अबको पाँचसात महिनामा नेपालले तीन वटा काम गर्नु छ, उनले भने, पहिलो कानुन बनाउनुपर्छ । दोस्रो सम्पत्ति शुद्धीकरण गर्न खोजिएका कानुन वा विधि केही छन् भने तिनीहरूलाई हटाउनुपर्छ । तेस्रो शंकास्पद कामहरूमाथि छानबिन गरी कानुनी दायरामा ल्याउनुपर्छ । शाह पक्राउ प्रकरणले हामी सम्पत्ति शुद्धीकरण निवारणको विषयमा गम्भीर छौं, कुनै पनि अपराधीलाई छाड्दैनौं भन्ने सन्देश जाने खतिवडाले बताए । यसमा विश्व समुदायलाई विश्वास दिलाउनुपर्नेछ, ब्युरोले अहिलेको यो संवेदनशीलतालाई बुझेर अघि बढेजस्तो छ, उनले भने, हामी सबैले यस्ता छानबिन तथा कारबाहीलाई बुझ्नुपर्छ । कसैले हस्तक्षेप गर्नु हुँदैन । सन्दिग्ध व्यक्ति जो भए पनि छुट्नु हुँॅदैन ।"
गृहमन्त्रीको मुद्दालाई अग्राधिकार,"त्यसअनुसार उनले स्पष्टीकरण पेस गर्नुअघि नै मंसिर ४ मा निर्वाचन सम्पन्न भयो । मंसिर ६ मा लामिछानेले निर्वाचन आयोगमा स्पष्टीकरण पेस गरे तर आयोगले कुनै निर्णय गरेन । आयोगले मंसिर ९ मा लामिछाने निर्वाचित भएको प्रमाणपत्र दियो । त्यसको चार दिनपछि मंसिर १३ मा आयोगले उजुरीलाई तामेलीमा राख्ने निर्णय गर्यो । कानुनमा निर्वाचनपूर्वका विवादमा निर्वाचन आयोगले निर्णय गर्नुपर्ने र निर्वाचनको परिणाम सार्वजनिक भएपछि उम्मेदवारको योग्यतासम्बन्धी विषय संवैधानिक इजलासको अधिकार क्षेत्रमा पर्ने उल्लेख छ । यही कानुनी व्यवस्थाअनुसार लामिछानेको अयोग्यतासम्बन्धी विवाद निर्वाचन आयोगबाट सर्वोच्च अदालतको संवैधानिक इजलासमा सरेको हो ।शुक्रबारको सुनुवाइमा रिट निवेदकका तर्फबाट वरिष्ठ अधिवक्ता सुरेन्द्र भण्डारीले लामिछाने नेपाली नागरिक नभएकाले सांसद बन्न अयोग्य रहेको दाबी गरेका थिए । उम्मेदवार बन्न नेपाली नागरिक हुनुपर्ने मापदण्ड संविधान र निर्वाचनसम्बन्धी कानुनमा छन् तर लामिछाने नेपालको नागरिक होइनन् । उनले २०५० साल फागुन १० गते जिप्रका काठमाडौंबाट पहिलो पटक नागरिकता लिएका थिए । त्यसपछि अमेरिका गए । २०७० फागुन ९ मा अमेरिकाको नागरिकता पाए । पछि २०७५ जेठ १४ मा उनले अमेरिकी नागरिकता त्याग्ने प्रक्रिया सुरु गरे तर नेपालको नागरिकता पुनः प्राप्त गर्ने प्रक्रिया पूरा गरेका छैनन् । त्यसैले उनी उम्मेदवारी दर्ताका बेलासम्म नेपाली नागरिक छैनन् । उनलाई सांसदका रूपमा कामकाजमा रोक लगाउनुपर्छ ।भण्डारीले लामिछानेले निर्वाचन आयोगमा पेस गरेको स्पष्टीकरणमा पनि आफूले पुनः नेपाली नागरिकता प्राप्त नगरेको स्वीकार गरेकाले उम्मेदवार बन्न अयोग्य भएको बताए । भण्डारीले बहसका क्रममा भने, उनले अमेरिकाको नागरिकता त्याग्ने प्रक्रिया सुरु गरेपछि नेपाली नागरिकता प्राप्त गर्ने योग्यता सिर्जना गरेका छन् तर नागरिकता प्राप्त गरिसकेका छैनन्, त्यसैले सांसद बन्न अयोग्य छन् । लामिछानेमाथि सन् २०१५ मा अमेरिकी नागरिक हुँदाहुँदै नेपालको राहदानी लिएर कसुर गरेको आरोप छ । उनको राहदानी र नागरिकताबारे प्रहरीले अनुसन्धान गरिरहेको छ तर लामिछाने अनुसन्धान गर्ने निकायकै तालुकदार मन्त्रालयको नेतृत्वमा पुगेपछि अनुसन्धान प्रभावित हुने चिन्ता पनि छ । त्यसबारे इजलाससमक्ष भण्डारीले भने, जुन निकायले नागरिकता र राहदानी गैरकानुनी भएको बारे छानबिन गरिरहेको छ, त्यसैको नेतृत्वमा पुग्दा स्वार्थ बाझिन्छ । उनले गृहमन्त्रीका रूपमा त्यो अनुसन्धानलाई प्रभावित पारेका छन् । त्यसैले उनी त्यो पदका लागि अयोग्य छन् । राजनीतिक नैतिकताका दृष्टिले पनि स्वार्थको द्वन्द्व रहने पदमा उनी निरन्तर रहन मिल्दैन ।बहसका क्रममा इजलासबाट न्यायाधीशहरूले लामिछानेका प्रतिस्पर्धीबाहेक अन्य व्यक्तिलाई मुद्दा दर्ता गर्ने हक छ कि छैन भनेर जिज्ञासा राखेका थिए । अधिवक्ता रमण कर्णले जनसरोकारको विषय भएकाले कोही पनि नेपाली नागरिकलाई यस्ता विषयमा चुनौती दिने अधिकार भएको बताए । कर्णले लामिछानेलाई पदमा बस्ने संवैधानिक योग्यता नरहेको, उनले नेपाली नागरिकलाई शासन गर्ने जिम्मा पाएको र मन्त्रीका रूपमा शासन पनि गरिरहेकाले उनीविरुद्ध सबै नेपालीले मुद्दा हाल्न पाउने जिकिर गरे ।कर्णले लामिछानेले निर्वाचन आयोगमा बुझाएको स्पष्टीकरणले नै उनी नेपाली नागरिक नभएको प्रमाणित गर्ने दाबी गरे । उनले भने, उनी पारिवारिक भिसामा आएका छन् । नेपाली नागरिकलाई आफ्नो देश आउँदा भिसा चाहिँदैन । त्यसपछि उनले वर्क परमिट लिएर काम गरेका छन् । नेपाली नागरिकलाई नेपालमा काम गर्न वर्क परमिट पनि चाहिँदैन । नेपाल आएर उनले विदेशको नागरिकता त्याग गरेको दाबी त गरेका छन् तर त्यसपछि फेरि नागरिकता प्राप्त गर्ने प्रक्रिया सुरु गरेका छैनन् । त्यसैले उनी विदेशी नागरिक हुन् । निर्वाचन लड्न अयोग्य छन् ।गृहमन्त्री लामिछानेका कानुन व्यवसायीले भने उनी निर्वाचन लड्न योग्य भएको जिकिर गरे । वरिष्ठ अधिवक्ता सुशीलकुमार पन्तले २०७५ असार ६ मा लामिछानेले अमेरिकी नागरिकता त्यागेको जानकारी अध्यागमन विभागलाई दिएको र त्यसपछि उनी स्वतः नेपाली नागरिक रहेको दाबी गरे । नागरिकता ऐनअनुसार लामिछानेले अमेरिकी नागरिकता प्राप्त गरेपछि उनको नेपाली नागरिकता कायम नरहेको तर अमेरिकी नागरिकता त्याग गरेपछि स्वतः नेपाली नागरिकता कायम रहने उनको जिकिर थियो । पहिले नेपाली नागरिकता त्याग गरेको व्यक्तिले पुनः नागरिकता प्राप्त गर्न चाहेमा मात्रै नियमावलीले तोकेको प्रक्रिया पूरा गर्नुपर्ने भए पनि लामिछानेले कहिल्यै पनि नागरिकता त्याग नगरेका कारण उनी स्वतः नेपाली नागरिक भएको उनले बताए । अमेरिकी नागरिकता त्याग गर्नुअघि मात्रै लामिछानेले नेपालको भिसा र वर्क परमिट लिएका हुन्, विदेशी नागरिकता त्याग गरेपछि उनी नेपाली नागरिकका रूपमा नेपालमा बसोबास गरिरहेका छन् । त्यही रूपमा निर्वाचन लडेर सांसद र मन्त्री भएका हुन्, पन्तले तर्क गरे । लामिछानेले आफूले अमेरिकी नागरिकता त्याग गरेको जानकारी अध्यागमन विभागलाई दिनु नै उनले सम्बन्धित निकायमा निस्सा पेस गरेको मानिने र त्यसपछि स्वतः नेपाली नागरिक हुने पन्तको दाबी थियो । अर्का वरिष्ठ अधिवक्ता सुनील पोखरेलले लामिछानेविरुद्ध यसअघि चितवन जिल्ला अदालतमा चलेको आत्महत्या दुरुत्साहनको मुद्दामा जिल्ला अदालतले नेपाली नागरिकका रूपमा व्यवहार गरेको बताए । लामिछानेले विदेशको नागरिकता त्याग गरेपछि राज्यका निकायहरूले उनलाई अहिलेसम्म विदेशी नागरिकका रूपमा व्यवहार नगरेको भन्दै उनी नेपाली नागरिक नै रहेको दाबी गरे । दुवै पक्षको बहस सुनेपछि संवैधानिक इजलासले अन्तरिम आदेशमार्फत गृहमन्त्री लामिछानेलाई कामकाजमा रोक लगाउन अस्वीकार गर्यो र आगामी माघ ११ मा पूर्ण सुनुवाइका लागि पेस गर्न आदेश दियो । साथै इजलासले दुवै पक्षलाई सोही दिनसम्ममा लिखित बहसनोट पेस गर्न भनेको छ । अदालतले निर्वाचन आयोगले लामिछानेविरुद्धको उजुरीमाथि मंसिर १३ मा गरेको निर्णयको सक्कल फाइल सात दिनभित्र झिकाउन पनि आदेश दिएको छ । लामिछानेले २०७५ असार ६ मा अध्यागमन विभागमा पेस गरेको र त्यसबारे भएको कारबाहीसम्बन्धी कागजात गृह मन्त्रालय वा अध्यागमन विभाग वा जिल्ला प्रशासन कार्यालय जहाँ छ, सात दिनभित्र झिकाउनू, सर्वोच्चको आदेश छ, लामिछानेको सम्बन्धमा जिम्मेवारीपूर्वक छानबिन तथा अनुसन्धान गर्नँ भनी गृह मन्त्रालयले जिल्ला प्रशासन कार्यालयमा पठाएको र त्यहाँबाट जिल्ला प्रहरी परिसर काठमाडौंमा पठाएको कारबाही फाइल पनि सम्बन्धित प्रहरी कार्यालयबाट सात दिनभित्र झिकाउनू ।यसअघि प्रतिनिधिसभा सचिवालय, निर्वाचन आयोग र जिल्ला प्रशासन कार्यालय काठमाडौंले गृहमन्त्री लामिछानेविरुद्धको रिट खारेज गर्न माग गरेका थिए । सर्वोच्च अदालतलाई पठाइएको छुट्टाछुट्टै लिखित जवाफमा तीनवटै निकायले लामिछानेविरुद्धको रिट खारेज गर्न माग गरेका थिए । प्रतिनिधिसभाका कानुन सहसचिव लक्ष्मीप्रसाद गौतमले मतदान गर्ने, उम्मेदवार बन्ने र राजनीतिक दल खोल्ने अधिकार नेपालको संविधान, राजनीतिक दलसम्बन्धी ऐन, प्रतिनिधिसभा सदस्य निर्वाचन ऐन तथा प्रदेशसभा सदस्य निर्वाचन ऐनले केवल नेपाली नागरिकलाई मात्र दिएको उल्लेख गरे पनि रिट निवेदनमा उठाइएका विषय निर्वाचन आयोग र कार्यपालिकाअन्तर्गतका निकायको अधिकार क्षेत्रभित्रको भएको भन्दै प्रतिनिधिसभालाई विपक्षी बनाउनुपर्ने आधार र कारण नरहेकाले रिट निवेदन खारेज गर्न माग गरेका थिए । निर्वाचन आयोगका सचिव गोकर्णमणि दुवाडीले निर्वाचन आयोगले संवैधानिक तथा कानुनी व्यवस्थाका आधारमा राष्ट्रिय स्वतन्त्र पार्टी दर्ता गरेको उल्लेख गर्दै लामिछानेलाई दलको सभापतिका रूपमा कानुनबमोजिम चयन गरी आवश्यक कागजात पेस गरेको भन्दै उनको सभापति पद र दलको सदस्यता खारेज गर्नुपर्ने कारण नभएको जवाफ लेखेका थिए । प्रतिनिधिसभा र निर्वाचन आयोगले आआफ्ना लिखित जवाफमा संघीय संसद्को सदस्य हुने हक नेपाली नागरिकलाई मात्र रहेको उल्लेख गरेका छन् । तर, ती दुवै निकायले लामिछानेसँग कानुनबमोजिमको नेपाली नागरिकता रहेको र उनी त्यो पदमा निरन्तर रहन योग्य भएको भन्नेबारे भने कुनै दाबी लिएका छैनन् ।जिल्ला प्रशासन कार्यालय काठमाडौंका प्रमुख जिल्ला अधिकारी घनश्याम उपाध्यायले गृहमन्त्री लामिछानेको नागरिकता विवादले रिट निवेदकहरूको कुनै पनि हक हनन नभएको भन्दै रिट खारेज गर्न माग गरेका थिए । उनले पठाएको लिखित जवाफमा भनिएको छ, सांसदको अयोग्यतासम्बन्धी विवाद संवैधानिक इजलासले नै हेर्ने भए पनि यस कार्यालयबाट निवेदकको संवैधानिक तथा कानुनी अधिकार हनन हुने गरी कुनै कार्य नगरिएको हुँदा प्रस्तुत रिट निवेदन खारेज होस् ।काठमाडौंका प्रमुख जिल्ला अधिकारीले निर्वाचनमा प्रतिस्पर्धा गरेका व्यक्तिलाई मात्र निवेदन दिने अधिकार भएको भन्दै रिट निवेदकलाई अदालतमा लामिछानेविरुद्ध मुद्दा दायर गर्ने अधिकार नै नभएको समेत जिकिर गरेका छन् ।"
कापीकलमसँगै दाउरा,"स्कुलमै खाजा पकाएर खुवाउँछौं । खाजा पकाउन दाउरा चाहियो, उनले भनिन्, सबैलाई अनिवार्य त हो तर तल्लो कक्षाकाले ल्याउँदैनन् । उनका अनुसार दैनिक करिब ८० जना विद्यार्थीका लागि खाजा पकाउने त्यही दाउरा काम लाग्छ । विद्यार्थीले दाउरा ल्याएनल्याएको तथ्यांक कक्षा शिक्षकले राख्छन् । उपल्लो कक्षामा दाजुदिदी हुनेलाई सजिलै छ । उनैले ल्याइदिन्छन्, बाँकी विद्यार्थी आफैंले दाउरा ल्याउने गरेका छन्, प्रधानाध्यापक आचार्यले भनिन्, आइतबार विद्यालय आउँदा दाउरा ल्याउनु भन्छौं । हप्तैभरि खुरुखुरु ल्याउँछन् ।दिवा खाजा कार्यक्रम लागू भएका प्यूठानका केही विद्यालयका विद्यार्थीले यसैगरी घरबाट दाउरा बोकेर विद्यालय जाने गरेका छन् । विद्यालयमा दाउराको अभाव हुने र खाजा पकाउन दाउरा चाहिने भएपछि विद्यार्थीलाई घरबाट ल्याउन भन्ने गरिएको प्यूठान९ मरेङको दुर्गा प्राविकी प्रधानाध्यापक शारदा भण्डारीले बताइन् । पहिलेपहिले विद्यार्थीले मात्रै ल्याउँथे, उनले भनिन्, अहिले त विद्यालयमा भएको एउटा रूख काटेर काम चलाएका छौं । झिमरुक गाउँपालिका१ सौतामारेस्थित जनचाहना प्राविले भने स्थानीय जंगलबाट दाउरा कटाएर ल्याउने गरेको प्रधानाध्यापक ताराप्रसाद घिमिरेले बताए । ससाना विद्यार्थीलाई दाउरा बोकाउनु उपयुक्त लागेन, उनले भने, त्यसैले विद्यालयकै स्रोतबाट जंगलमा मान्छे पठाएर दाउरा कटाउने र ल्याउने गरिएको छ । प्यूठान नगरपालिकाका शिक्षा शाखा प्रमुख विष्णुप्रसाद पोखरेल भने विद्यालय तहका बालबालिकालाई त्यस्ता कुनै पनि काममा लगाउन नपाइने बताउँछन् । विद्यालयमा गठित दिवा खाजा समितिले आवश्यक सबै व्यवस्था गर्नुपर्ने निर्णय रहेको उनले बताए । खाजा समितिले काम गर्ने नीतिगत व्यवस्था छ, उनले भने, विद्यार्थीलाई विद्यालय आउँदा दाउरा बोकाउनु गैरकानुनी हो । त्यसलाई तत्काल रोक्नुपर्छ ।"
बौरिएको बारपाक,"जनकराज सापकोटा र हरिराम उप्रेती (गोरखा)पहाडका बीचमा उत्तरतिर लमतन्न फराकिलो फाँट । काला ढुंगाका छानाहरू भएका परम्परागत शैलीका गुजुमुज्ज घर । ढुंगाका छपनीहरूको ससाना गोरेटो । अनि गुरुङ र घलेहरूको परम्परागत संस्कृतिको झल्को । गोरखाको बारपाक भन्नेबित्तिकै धेरैको सम्झनामा यस्तै चित्र आउँथ्यो । २०७२ वैशाख १२ को भूकम्पको इपिसेन्टर बारपाकको त्यस्तो चित्र अब सम्झनामा मात्रै छ । बारपाक मुख्य बस्तीको बीचमा छ बुद्ध होटल । जसका भित्तामा भूकम्पअघिको बारपाकको तस्बिर झुन्ड्याइएको छ । त्यसमा तिनै ढुंगाका छाना भएका घरहरूको गुजुमुज्ज बस्ती देख्न सकिन्छ । होटलमा छिर्ने धेरैजसोले यही फोटो हेरेर, अहो बारपाक त यस्तो पो रहेछ भनेर अचम्म मानेजस्तो गर्छन् । गंगाबहादुर घलेलाई बारपाकतिर नेमराज माइला भनेर चिन्छन् । यिनै नेमराजले भूकम्पअघि खिचेको बारपाकको तस्बिर अहिले यो होटलमा मात्रै होइन, धेरै बारपाकीले सम्झनाको चिनो जसरी सँगालेर राखेका छन् । गंगा भन्छन्, भूकम्पपछि त धेरैले यो फोटो खोजीखोजी लगे नि । त्यो तस्बिर खिच्दाको प्रसंग पनि रोचक छ । सन् २००७ तिर नेमराज पाटन क्याम्पसमा आईए पढ्थे । कुपन्डोलको एक फोटोकपी पसलमा काम गर्थे । टाइप गर्ने, सामान्य फोटोसप चलाउने उनको काम थियो । त्यतिबेलै उनले एउटा अटोफोकस डिजिटल क्यामरा किनेका थिए । दसैंमा घर फर्केका बेला उनी बारपाक छेवैको डाँडामा उक्लिए, पूरै बारपाकलाई एउटै फ्रेममा कैद गर्न खोजे । तर, कसरी सक्नु उनले एकै ठाउँमा उभिएर बारपाकको दुई सट खिचे । काठमाडौं फर्केर फोटोसपमा दुई स्न्याप जोडेर एउटै बनाए । काठमाडौंमा रहेका बारपाकी समाजलाई उनले त्यही फोटो फ्रेममा राखेर उपहार दिए । भूकम्पले त्यो पुरानो बारपाकको स्वरूप बिथोल्यो । पुनर्निर्माण सुरु भएपछि घरका आकार प्रकार फेरिए । धेरैले उनको त्यो पुरानो तस्बिर खोज्न थाले । अनि त नेमराजले धेरैवटा धुलाए, ५ सय रुपैयाँ लिने गरी फ्रेममा हालेर बेच्न थाले । उनी सुनाउँछन्, भूकम्पपछि त धेरैलाई पहिलेको बारपाकको सम्झना भयो । अनि यही फोटो खोज्न थाले । ५ सयवटा जति त प्रिन्ट गरेर मैले नै बेचें हुँला ।धेरैका निम्ति अब पुरानो बारपाकको सम्झना यस्तै यस्तै तस्बिरमा मात्रै सीमित छ । किनकि बारपाकका पुराना अधिकांश घर भत्किए, धेरै चर्किए । भत्किएर नलडेका घर पनि मर्मत नगरी बस्न नसकिने भएका थिए । सरकार, दातृ निकाय र संघसंस्थाको पहलमा बारपाकको पुनर्निर्माण सुरु भयो । तर, पुनर्निर्माणपछि बारपाकका घरको स्वरूप फेरियो । बारपाक अहिले तराईतिर बन्न थालेको कुनै अव्यवस्थित सहरको प्रारम्भिक स्वरूप जस्तो देखिन्छ । एकाध ढुंगाका छाना भएका घर त छन् । तर, ती ढलान गरेका र जस्तापाताले छाइएका पक्की घरहरूको भीडभाडमा हराएझैं लाग्छन् । बारपाक सामुदायिक होमस्टेका उपाध्यक्ष पुरबहादुर घलेका अनुसार पहिलेका ढुंगामाटोका घर लडेर मान्छेकै ज्यान लिएपछि आधुनिक तरिकाको निर्माणले प्रश्रय पाएको हो । आफैंले बनाएका घर लडेर थिच्दा ७२ जना बारपाकीले ज्यान गुमाए । अनि कसले बनाउलान् पुरानै शैलीको घर ?, उनी भन्छन् ।बारपाकले घर निर्माणमा मौलिकता गुमाएको चिन्ता यहाँ घुम्न आउनेहरूले गरे पनि स्थानीयवासीको तर्क बेग्लै छ । पुरानै स्वरूपका घर बनाउँदाको जोखिम भोगेकाले पनि स्थानीयवासी पिलर सिस्टमको घरतर्फ आकर्षित भएका हुन् । ढुंगाका छानो भएका अधिकांश घर भूकम्पले भत्किएका थिए । धेरैजसोले नयाँ घर बनाउँदा ती ढुंगा भित्तामा टाँसेका छन् । कतिले ढुंगाका छाना भुइँमा ढलान गरेर राखेका छन् । पुरबहादुरका अनुसार घुम्न आउनेहरूले पुरानै बारपाकको चित्र खोजिरहँदा नयाँ बारपाकसँग मौलिकता सम्झनामा मात्रै छ । बारपाक कस्तो थियो भनेर बुझाउन अहिले बारपाकमा निर्माण गरिएको संग्रहालय नै पुग्नुको विकल्प छैन । संग्रहालयको भित्तामा भूकम्पअघिको बारपाक गाउँको वर्णन यसरी गरिएको छ बारपाक गाउँ गोरखा जिल्लाकै एक नमुना गाउँ मानिन्छ । महाभूकम्पअघि बारपाकमा परम्परागत ग्रामीण बस्तीको मौलिक झलक अवलोकन गर्न सकिन्थ्यो । बारपाकमा १३ सय ८० घरधुरीको गुजुमुज्ज बस्ती थियो । पहाडको टुप्पोमा हल्का भिरालो जमिनका विभिन्न तहमा साँघुरो गल्लीका आसपास खाँदिएर बनेका घर थिए । चिल्लो स्लेटका छाना, माटो, ढुंगा तथा काठको प्रयोग गरी बनाइएका थिए । प्रत्येक घरको अगाडि र पछाडि आँगन र खुला ठाउँ, घरमा ससाना झ्याल र ढोकाहरू भएका प्रत्येक घरको पिँढीको बाहिरी भित्तामा एउटा खोपा बनाइएको थियो जहाँ आफ्ना कुल देवताको पूजा गरिन्थ्यो तथा धुपौरो राखिन्थ्यो । घरको भुइँतलाको मध्यभागमा अँगेना बनाएर भान्साकोठाका रूपमा प्रयोग गरिन्थ्यो । जाडो महिनामा आगो ताप्न परिवारका सबै सदस्यहरू त्यही अँगेना वरिपरि भेला हुन्थे । प्रत्येक घरसँगै एउटा गोठ र भर्याङको ठिक मुन्तिर कुखुराको खोर पनि बनाइएको हुन्थ्यो । बारपाकका ७१ वर्षीय फूलबहादुर घले भूकम्पले बारपाकको पुरानो परिचय खोसिदिएको बताउँछन् । भूकम्पपछिको परिवर्तन देखिने भनेको नै घरहरूमा हो । अहिले पिलर भएका घर बनेका छन् । तर, कुनै अग्ला, कुनै होचा छन्, उनी भन्छन् । घरहरू मात्रै होइन ढुंगाका पर्खालहरूको बीचोबीच अघि बढ्ने साना गल्लीहरू पनि बारपाकमा छैनन् । भूकम्पपछि बारपाकका केही गल्लीहरूमा गाडी नै गुड्न हुने गरी बाटो चौडा बनाइयो । गल्लीमा बिछ्याइएका ढुंगाहरू पनि सडक निर्माणका क्रममा हराए । उनले भने, अब ती गल्लीहरू त सम्झनामै सीमित छ ।स्थानीय रोलबहादुर घलेलाई परम्परागत शैलीका घरहरूको सम्झना अहिले पनि आइराख्छ । बस्न पहिलेकै घरमा मज्जा, जाडो भयो भने आगो बाल्न पाइन्थ्यो, अँगेनामा दाउरा थपे हुनी, उनी भन्छन्, अहिलेको घरमा आगो फुक्नै मिल्दैन । सिमेन्टको घरमा रङ लगाइएको छ, धूँवा चलाए कलर बिग्रन्छ भन्छन् । घरको स्वरूप बदलिएसँगै बारपाकीहरूको जीवनशैली पनि बदलिएको छ । जस्तो कि, भूकम्पअघि धेरैजसो बारपाकी दिसापिसाब गर्न घरभन्दा केही पर शौचालय धाउँथे । पानी लिन ढुंगेधारा जानुको विकल्प थिएन । अहिले धेरैजसो घरभित्रै शौचालय छन् । घरमै पानी आउने धारा जडिएका छन् । रोलबहादुरले भने, पहिले तीनधारामा पानी लिन पुग्थ्यौं । अहिले त किचनमै धारा पुगेको छ । घरभित्र सुविधा थपिए पनि बदलिएको बारपाकका कारण परम्परागत घर निर्माणको सीप भएका धेरैको रोजगारी पनि गुमेको छ । स्थानीय तुलबहादुर घलेजस्ता ढुंगाको गारो लगाउन जान्ने, घरमा सुर बाँधेर चौकोस मिलाउन जान्नेहरू कामविहीन भएका छन् । उनले भने, १२ हात गारो लगाउने कि, १४ हातको ? ढुंगाको गारो सिधा हुनुपर्थ्यो त्यसैले जोकोहीले त्यस्तो गारो लगाउन र ढुंगाको छाना राख्न जान्दैनथे । तर, त्यस्ता सीप भएकाहरूको अहिले के काम ?परम्परागत शैलीका घर जस्तै बारपाकको जीवनशैली पनि परम्परागत नै थियो । फौजीमा जाने चलन धेरै पुरानो नै थियो, नगएकाहरू धेरैजसो खेतीपाती र पशुपालनमा आश्रित थिए । भेडा पाल्थे, त्यसैको रौंबाट बख्खु बनाएर लगाउँथे । आधुनिक शैलीको घर बनेपछि पशुपालनमा कमी आएको र खेतीपातीको चलन पनि घट्दै गएको छ । रोलबहादुरले भने, अहिले बख्खु बुन्दैनन्, तलबाटै बजारका लुगा ओढ्ने, ओछ्याउने, लगाउने गर्ने चलन बढेको छ । भूकम्पपछिका वर्षहरूमा बारपाकका खर्कका भेडीगोठ पनि घट्दै गएका छन् । बारपाकका तुलबहादुर घले भूकम्पअघिसम्म भेडापालनमै रमेका थिए । भूकम्पले घर भत्काएपछि भने उनलाई गाउँ फर्किनैपर्ने भयो । भूकम्प जाँदा गोठमा थिएँ, घर भत्किएको छ भनेपछि उता भेडाबाख्रा स्याहार्ने कि गाउँ फर्कने भन्ने भयो, उनले भने, केही दिन म्यानेज गरें । सबैका घर भत्किएका छन्, गाउँमा टहरो हाल्ने मान्छे पाइँदैन, पछि गोठ नै छाडेर गाउँ फर्किएँ । भूकम्पपछि एक दर्जनभन्दा बढीले गोठमा बस्न छाडेको उनले सुनाए । २९ वर्ष गोठमा बिताएका फूलबहादुर घले पछिल्लो पुस्ताले बाबुबाजेको पेसामा रुचि नदेखाउँदा गोठ नासिँदै गएको बताउँछन् । आफू पनि कमजोर हुँदै गयो, एउटा छोरा लाहुरे, अर्को विदेश गएपछि धान्ने मान्छे भएन, उनले भने, मेरो मात्र होइन, सबैका छोराछोरी लेखापढी गरेपछि कि लाहुरे बन्न खोज्छन्, कि विदेश हिँड्छन्, गोठमा बस्न चासो दिँदैनन् ।भूकम्पपछिका वर्षहरूमा बारपाकीहरूले बाँदर आतंकको पनि सामना गर्न थालेका छन् । स्थानीय कृष्णबहादुर गुरुङलाई घर छेउछाउमा लगाएका सागपात, प्याजलसुन सबै बाँदरबाट जोगाउनकै चिन्ता छ । अघिल्लो वर्ष त उनले लगाएको आधा मकै बाँदरले सखापै पारेका थिए । पालिकाले बाँदर भगाउन भन्दै गाउँलेलाई बारुद राखेर चर्को आवाजमा पड्काउने साधन पनि दियो । तर, सुरुमा तर्सेका बाँदरहरू पछिपछि बारुदको गन्ध र चर्को आवाज सजिलै पचाउन सक्ने भए । उनले बाँदर धपाउन के मात्रै गरेनन्, पासो थापे, भुजामा विष हालेर मार्न खोजे । तर, कुनै उपाय कामयाब भएनन् । कृष्णले सुनाए, अहिले त म हरदम गुलेली बोकेर हिँड्छु । फूलबहादुरका अनुसार भूकम्पअघिसम्म जंगल छेउसम्मै स्थानीयले जौ, आलु, मकैलगायतका बाली लगाउँथे । पछि गाउँलेको जीवनशैली फेरियो । बसाइँसराइ बढ्यो । खेतीपाती गर्ने घटे । अनि त जंगल छेउछाउमै रमाइरहेका बाँदर खानेकुराको खोजीमा बस्तीमै पस्न थाले । फलफूलदेखि अन्न बालीसम्म सबै बाँदरले सखाप पार्ने भएपछि यसपाला आधा बारी बाँझै छाडेको कृष्णले सुनाए । उनले बाँदरले खाँदैनन् भनेर खुर्सानी खेती पनि गरे । तर, बाँदरले फलेका खुर्सानी टिप्दै फाल्दै नास पार्न छाडेनन् । उनले सुनाए, भूकम्पपछि त बाँदरले धुरुक्क पारेका छन् । भूकम्पको केन्द्रबिन्दुसमेत रहेका बारपाक बस्ती दुई वडामा विभाजित छ । बारपाक सुलिकोट गाउँपालिका१ र २ अन्तर्गत पर्ने बारपाकमा भूकम्पको सात वर्षसम्म १ हजार ४ सय ५७ घर पुनर्निर्माण भएका छन् । अब १ सय ४८ घर पुनर्निर्माण गर्न बाँकी रहेको बारपाक१ का वडाध्यक्ष धनबहादुर घलेले बताए । विशेष कारण भएकाहरूको घर पुनर्निर्माण बाँकी छ, उनले भने, दलित बस्ती, विदेश भएका, तल्लो बजार क्षेत्रमा भएकाहरूको मात्र घर पुनर्निर्माण बाँकी छन् । वडाध्यक्ष घले पनि भूकम्पपछि बारपाकले पुरानो स्वरूप गुमाएकामा चिन्ता गर्छन् । अब पुरानो डिजाइनका घरहरू बनाउने दिन फर्किएर आउँदैन, उनले भने, यहाँ आएका पर्यटकलाई भुलाउन नेचुरल चिजहरूलाई भने संरक्षणको योजना बनाएका छौं । भूकम्पको इपिसेन्टर भएकै कारण त्यो बेला बारपाकको नाम संसारभरि फैलियो । धेरै जनधनको क्षति भएकाले पनि बारपाक धेरैको चासोमा पर्यो । अहिले बारपाक आएका पर्यटकहरूले भूकम्पपछि बनेका गुम्बा, पुनर्निर्माण भएका ढुंगेधारा, भूकम्प स्मृति पार्क, चौताराहरूको अवलोकन गर्ने गरेको वडाध्यक्ष घलेले बताए । उनले भने, यहाँ आउने पर्यटक भूकम्पपछि कस्तो बस्ती बस्यो भन्ने बुझ्न र भूकम्पको बेलाको अनुभव सुन्न पनि रुचाउँछन् ।बारपाक सामुदायिक होमस्टेका उपाध्यक्ष पुरबहादुर घलेको बुझाइ भने अरूको भन्दा केही फरक छ । बारपाकले मौलिकता गुमाए पनि स्थानीयले नयाँ शैलीका घरबाट सुविधा पाएका छन् । भूकम्पअघि नै बारपाक घुमेर फर्केकाहरू अहिले आएर पुरानै बारपाक खोज्ने गरेको अनुभव त उनीसँग छ । भन्छन्, तैपनि आधुनिक शैलीका घर बनाएर बारपाकी जोखिममुक्त बनेका छन् र घरभित्रै हुने धारादेखि शौचालयसम्मको सुविधा पाएका छन् । आधुनिक शैलीका अग्लाअग्ला घरहरू भए पनि धेरैजसो घरमा स्थानीयको बसोबास भने छैन । किनभने बारपाकमा बहालवाला र भूतपूर्व गरेर चार सय जना सेना, प्रहरीमा आबद्धका परिवार छन् । त्यस्तै बारपाकका झन्डै चार सय तन्नेरी नेपाली सेना, भारतीय सेना, सिंगापुर प्रहरी, ब्रिटिस, अमेरिकी र फ्रान्सेली सेनामा आबद्ध छन् । जस्तो कि पुरबहादुर आफैं भारतीय सेनाका अवकाशप्राप्त हुन् । उनका कान्छा भाइ बेलायती सेनामा छन् । उनको काठमाडौं र बेलायत दुवैतिर घर छ । उनले भने, ६०७० घर यस्ता छन्, कि ती खाली छन् कि बुढा बाआमा मात्रै छन् । पुरबहादुरले बताएको चित्रले पनि बारपाकको स्वरूप भूकम्पपछि किन पहिलेजस्तै रहेन भन्ने बुझाउन मद्दत गर्छ । ७९ वर्षका कनिराम गुरुङ २०१८ सालमा बेलायती सेनामा भर्ती भएका थिए । अवकाशपछिका दिन उनी कहिले बेलायतमा त कहिले पोखराको घरमा बिताउँछन् । उनी भूकम्पपछि एकैचोटि बारपाक फर्के । उनले सुनाए, पहिले त ढुंगामाटाकै घर थिए । घरका माथिल्लो तलामा राखनधरन चल्थ्यो । फलेकले वा ढुंगाले छाउँथे । अब त त्यस्ता घर शिलाझैं खोज्नुपर्छ । उनी आफैंले पनि पुरानो भत्किएको घरको जगमा नयाँ बनाएका छन् । ग्रामीण क्षेत्रमा विपद्पछिको पुनर्निर्माण शीर्षकमा बारपाक केन्द्रित अनुसन्धान गरेका ग्रामीण वास्तुकला विज्ञ मिलन बगाले भूकम्पअघिको बारपाकलाई ग्रामीण पर्यटनको चर्चित ठाउँ र एकीकृत बस्तीको सुन्दर मौलिक नमुनाका रूपमा सम्झन्छन् । उनले भने, बारपाकमा घर थिएन, घार थियो । माहुरीको घार जस्तै बसेका थिए । त्यहाँ एकीकृत संरचना मात्रै थिएन, एउटा संस्कृति, परम्परा र रहनसहनको सामूहिकता पनि थियो । भूकम्पपछि त्यो मेटियो । भूकम्पछिको पुनर्निर्माणमा भएको ढिलाइले व्यक्तिगत रूपमा आआफ्नै तरिकाले घर बनाउनुपर्ने बाध्यताले मौलिकता हराएको उनले बताए । अहिलेको बारपाक संरचनात्मक रूपले बलियो छ । तर, पुरानो मौलिकता यसमा छैन । यद्यपि विपद्को केन्द्रबिन्दु भएकाले यो ठाउँको महत्त्व त सधैं रहन्छ, उनले भने ।"
दुर्गमका विद्यालयमा शिक्षक न पूर्वाधार,"प्रताप विष्ट (हेटौंडा)विद्यालय पुग्नै घण्टौं लाग्छ । सबै विद्यालयमा आवासीय सुविधा छैन । यसै त शिक्षकको दरबन्दी न्यून, त्यसमाथि नियमित आउँदैनन् । एक जनाले एकै कोठामा राखेर ३ वटासम्म कक्षाका विद्यार्थी पढाउनुपर्ने बाध्यता छ । भिन्दाभिन्दै कक्षाकोठाका लागि पर्याप्त भवन, शैक्षिक सामग्री पनि छैनन् । राक्सिराङ९ सल्लेनीस्थित देवीथान आधारभूत विद्यालयमा कक्षा ५ सम्म पढाइ हुन्छ । १ सय २० जना विद्यार्थी पढ्ने गरे पनि भवन अभावमा कक्षा १ र २ तथा कक्षा ३ र ४ का विद्यार्थी एउटै कोठामा पढ्छन् । नियमित विद्यालय आउने विद्यार्थी ८५ जनाको हाराहारीमा मात्रै रहेको प्रधानाध्यापक जीतबहादुर घलानले बताए । भनाइ हुने विद्यार्थी संख्या धेरै छ तर न कक्षाकोठाको प्रबन्ध गर्न सकिएको छ, न शिक्षक छन् । ५ कक्षासम्म पढाइ हुने भए पनि शिक्षकको दरबन्दी एक मात्र छ, उनले बाध्यता सुनाए, शिक्षक दरबन्दी नभएकाले कक्षाकोठा अभाव रहेकामा पनि ठीकै मान्नुपरेको छ । धेरै कोठा भएको भए एक जनालाई पढाउन गाह्रो हुने थियो । गाउँपालिकाले थप एक शिक्षकको व्यवस्था गरिदिएकाले अहिले केही सहजता थपिएको उनको भनाइ छ । यो विद्यालयमा पढ्ने विद्यार्थीमध्ये ९८ प्रतिशतभन्दा बढी चेपाङ समुदायका छन् । उनीहरूमध्ये पनि धेरैजसो दिवा खाजा खान पाउने आसले पढ्न आउने गरेको स्थानीय सूर्यमान चेपाङले बताए । सरकारको दिवा खाजा कार्यक्रमअन्तर्गत विद्यालय व्यवस्थापन समितिले विद्यालयमै खाजा तयार गरी खुवाउने गरेको छ । सरकारले प्रतिविद्यार्थी दैनिक १५ रुपैयाँ नियमित रूपमा उपलब्ध गराउँदै आएको छ । त्यसमा अपुग हुने रकम स्थानीय गैरसरकारी संस्था दिगो विकास एकता नेपालले सहयोग गर्दै आएको छ । यहाँ ४५ मिनेट पैदल यात्रा गरेर पनि विद्यार्थी पढ्न आउँछन् ।राक्सिराङ४ काम्लेस्थित टिकेढुंगा आधारभूत विद्यालयमा पनि एक जना मात्रै शिक्षक छन् । पढाइ ३ कक्षासम्म हुने गर्छ । पर्याप्त कोठा नहुँदा २ वटा कक्षाका विद्यार्थीलाई एउटै कोठामा राखेर पढाउनुपर्ने बाध्यता छ । राक्सिराङ५ ताङराङस्थित जनजीवन प्राविको अवस्था पनि उस्तै छ । शिक्षक संख्या एक मात्रै छ । उनी एक्लैले ३ कक्षासम्ममा विद्यार्थी पढाउँदै आएका छन् । ६० जना विद्यार्थीलाई एकसाथ धान्न उनलाई हम्मे पर्छ । राक्सिराङभित्र ५२ वटा सामुदायिक विद्यालय छन् । त्यसमध्ये ५ वटा माध्यमिक, ४७ वटा आधारभूत विद्यालय छन् । शिक्षक दरबन्दी मावि तहमा १, आधारभूत तहमा ५ र प्रावि तहमा ८८ जनाको मात्र छ । शिक्षककै अभावमा विद्यार्थीहरूको सिकाइ अत्यन्त कमजोर छ, पालिकाका शिक्षा शाखा प्रमुख पासाङ बल लामाले भने, पालिकाले आफ्नै खर्चमा राखेका शिक्षकको संख्या अपुग छ । अग्रेजी, विज्ञान र गणित पढाउने नै छैनन् । पालिकाले शिक्षामा जोड दिएर शिक्षकको व्यवस्थापन गरे पनि शिक्षाको गुणस्तर बढ्न नसकेको पालिका अध्यक्ष राजकुमार मल्ल बताउँछन् । दुर्गमका विद्यालयमा क्षमता भएका शिक्षकहरू नै जान मान्दैनन्, जसले गर्दा विद्यार्थीको क्षमता र ज्ञानको दायरा विस्तार हुन सकेको छैन, उनले भने । जिल्लाकै अर्को विकट गाउँपालिका कैलाशमा रहेका विद्यालयको अवस्था पनि त्यस्तै छ । यो पालिकामा ६ वटा माध्यमिक विद्यालय छन् तर शिक्षकको दरबन्दी ६ जनाको मात्र छ । पालिका अध्यक्ष लोकबहादुर मोक्तानले भने, यस्तो अवस्थामा पढेर पिछडिएको वर्ग कसरी माथि उठ्न सक्छ ? राज्यले यस्तो समुदायलाई माथि उठाउन थप कदम चाल्नुपर्छ । समाजलाई सकारात्मक परिवर्तनको प्रत्याभूति दिलाउने मुख्य अंग शिक्षा अवस्था नै नाजुक रहेको यही क्षेत्रको विद्यालयमा लामो समय अध्यापन गराएका शिक्षक तुल्सी थापा बताउँछन् । संघीयताले दुर्गम एवं विकट क्षेत्रमा बसोबास गर्ने आदिवासी र जनजाति समुदायलाई छुन सकेको छैन, उनले भने । शिक्षा समन्वय कार्यालय मकवानपुरका प्रमुख दिनानाथ गौतम माथिल्लो तहबाट विद्यार्थीअनुसार दरबन्दी उपलब्ध नगराइएकाले शिक्षक अभाव देखिएको बताउँछन् । सहर बजारका विद्यालयमा विद्यार्थी अनुपातमा शिक्षक दरबन्दी धेरै छ, जसलाई कटौती गरेर दुर्गममा पठाउन सकिएको छैन, उनले स्विकारे ।"
खेतबारीमा 'कंक्रिट बढाउन पालिकाबीच प्रतिस्पर्धा,"ॅभूमिसम्बन्धी नीति नै दोषपूर्णभूमिसम्बन्धी ऐन, २०२१ बमोजिम कृषियोग्य जग्गाको खण्डीकरण रोक्ने प्रयासलाई नै कमाइखाने उद्यम बनाइएको चैत २०७४ देखि साउन २०७५ सम्म भूमि व्यवस्था, सहकारी तथा गरिबी निवारणमन्त्री रहेका चक्रपाणि खनाल बताउँछन् । जमिन कित्ताकाटमा ठूलो खेल छ । कुनै मन्त्रीले केही महिना रोक्छन् तर भूमाफियाले खल्ती भरिदिएपछि खोलिदिन्छन्, उनले भने, मेरो अध्ययन र अनुभवले यही भन्छ । मलाई पनि धेरै दबाब आयो तर कित्ताकाट खोलिनँ ।कित्ताकाटको खेलमा सांसददेखि स्थानीय तहसम्मका जनप्रतिनिधि संलग्न हुने गरेको उनको अनुभव छ । जनप्रतिनिधि भने सरकारको भूमिसम्बन्धी नीति नै दोषपूर्ण रहेको बताउँछन् । कीर्तिपुर नगरपालिकाका मेयर राजकुमार नकर्मी भने दिमागमा ५०६० रोपनी जग्गा राखेर समग्र भूमिसम्बन्धी नीति बनाउनु नै दोषपूर्ण भएको दाबी गर्छन् । १५ आनाभन्दा कम जग्गा कित्ताकाट नगर्ने नीति नै गलत भएको उनले बताए । नकर्मीका अनुसार सहरी क्षेत्रमा आनाकै ५० लाख रुपैयाँ पर्ने जग्गा छ, त्यही जमिन काटेर, बेचेर विभिन्न घरायसी व्यवहार टार्नुपर्ने हुन्छ । हामीले सरकारको भौगर्भिक व्यवस्थापन प्रणाली (जीआईएस) का आधारमा नगरभित्रको सबै जग्गालाई गैरकृषि क्षेत्र बनाएर कित्ताकाट खुला गरेका छौं, उनले भने । बजार क्षेत्रमा यसै पनि खेतबारी धेरै बाँकी नरहेको चन्द्रागिरि नगरपालिकाका मेयर गिरी बताउँछन् । बस्तीबीचमा अलिअलि भएको जग्गा कृषि क्षेत्र भनेर राख्दा घर पनि बनाउन नमिल्ने व्यावहारिक समस्या भयो, उनी भन्छन्, त्यही भएर सबैलाई गैरकृषि बनाएका हौं । अलिअलि भएका जग्गालाई कृषि क्षेत्र भनिरहँदा बेच्न, घर बनाउन नपाइने भएकाले गैरकृषि बनाएको चन्द्रागिरिको छिमेकी नागार्जुन नगरपालिकाकी उपप्रमुख सुशीला अधिकारीको भनाइ छ । कृषियोग्य भनेपछि बेच्न नपाउने नियम रहेको उनले बताइन् । पूर्वभूमि व्यवस्थामन्त्री खनालले भने जस्तै २०७४ साउनयता जग्गा कित्ताकाट रोक्ने र फुकुवा गर्ने खेल जारी छ । यससँग लेनदेन जोडिएको खनाल बताउँछन् । तत्कालीन भूमिसुधार तथा व्यवस्थामन्त्री गोपाल दहितले २६ साउन २०७४ मा कृषियोग्य जग्गा कित्ताकाट गरी घडेरीका रूपमा बिक्रीवितरण गर्नगराउन नपाउने निर्णय गरे । तर तीन महिनामै २४ कात्तिकमा कित्ताकाट फुकुवा गरिदिए । त्यस बेला घरजग्गा कारोबारी ९ कम्पनी र २ व्यक्तिको स्वार्थमा कित्ताकाट फुकुवा भएको समाचार आएका थिए ।जग्गा प्लटिङ गर्न अनुमति लिएबमोजिमको प्रक्रिया पूरा गरेका व्यक्ति, फर्म, संस्था वा कम्पनीलाई कित्ताकाट गरी बिक्रीवितरण गर्न फुकुवा गर्न बाधा नपुग्ने उक्त मन्त्रीस्तरीय निर्णयबाट घरघडेरी डटकम प्रालि, ओमबहादुर घर्ती, सीडी डेभलपर्स प्रालि, सीई कन्स्ट्रक्सन प्रालि र शिवम् डेभलपर्स लाभान्वित भएका थिए । कमिटेड इन्टरप्रेनर रियल इस्टेट, विभोर प्रोपर्टी, चन्द्रागिरि नगर कोलनी, होमल्यान्ड हाउजिङ (सिपाडोल, भक्तपुर), प्रकाश आचार्य (ललितपुर१४) र होमल्यान्ड हाउजिङ प्रालि (ललितपुर१४) पनि जग्गा प्लानिङ गर्न प्रक्रिया पूरा गरेका व्यक्ति, फर्म, संस्था वा कम्पनी थिए । त्यसविरुद्ध परेको रिट निवेदनमा सुनुवाइ गर्दै २ फागुन २०७४ मा सर्वोच्च अदालतले मन्त्री दहितले खुलाइदिएको कित्ताकाट रोक्का गरिदियो । दहितपछि भूमि व्यवस्थामन्त्री भएका चक्रपाणि खनाल कित्ताकाट खोल्न दबाब आए पनि आफू प्रभावित नभएको बताउँछन् । उनीपछिकी भूमि व्यवस्थामन्त्री पद्मा अर्यालले भने कित्ताकाट सहज बनाइदिइन् । २०७५ पुसमा मन्त्री बनेकी अर्यालले सुरुमा स्थानीय तहबाट खेतीयोग्य होइन भन्ने व्यहोरा लेखिआए एक आर्थिक वर्षमा तीन कित्तासम्म छुट्याउन सकिने निर्णय गरिन् । त्यसपछि १८ भदौबाट कित्ताकाट पूरै खोलिदिइन् । प्रस्तावित भूउपयोग नियमावली जारी नहुन्जेलसम्मका लागि कृषियोग्य जग्गाको खण्डीकरणसम्बन्धी भएका पूर्वनिर्णय बदर गर्ने मन्त्री अर्यालको निर्णयविरुद्ध पनि अदालतमा रिट पर्यो र २३ मंसिर २०७७ मा सर्वोच्चले मन्त्री अर्यालको निर्णय बदर गरिदियो । त्यसरी पहिले संघीय मन्त्रालयबाट हुने गरेको कृषि भूमि खण्डीकरणको खेल अब स्थानीय तहबाटै सुरु भएको छ ।"
दाइजो मुद्दामा चौधरी थुनामा,काठमाडौं (कास) महोत्तरी जिल्ला अदालतले दाइजोसम्बन्धी कसुरमा पक्राउ परेका डा पंकजकुमार चौधरीलाई पुर्पक्षका लागि थुनामा राख्न आदेश दिएको छ । न्यायाधीश हरिप्रसाद शर्मा उपाध्यायको इजलासले शुक्रबार यस्तो आदेश दिएको हो । महोत्तरीको औरही१ की २१ वर्षीया नेहा चौधरीले गत कात्तिक २५ मा दाइजोका नाममा श्रीमान पंकज र परिवारका सदस्यले आफूमाथि हिंसा गरेको सार्वजनिक गरेकी थिइन् । सरकारी वकिलको कार्यालयले बिहीबार चौधरीविरुद्ध जिल्ला अदालतमा मुद्दा दर्ता गरेको थियो ।
भीरबाट बस खस्दा ६ को मृत्यु,"पाल्पा (कास) बस भीरबाट खस्दा रैनादेवी छहरा८ सत्यवती मधुवनमा ६ जनाको मृत्यु भएको छ भने १८ जना घाइते भएका छन् । रूपन्देहीको सालझन्डीबाट बिहीबार राति साढे ९ बजे पाल्पाको खुर्सानेतर्फ आउँदै गरेको ग१ख ४९७७ नम्बरको बस दुर्घटना भएको हो । प्रहरीका अनुसार घटनास्थलमै मृत्यु हुनेमा ५४ वर्षीया खिमकुमारी राना, ३३ वर्षीया निर्मला घिमिरे, ११ वर्षीया सरुमा घिमिरे, १९ वर्षीया बिमा पाण्डेय, ४५ वर्षीया गुनी गाहा र २१ वर्षीया दानकुमारी खत्री छन् । थारुगैरा टोलका खिमकुमारी, निर्मला र सरुमा क्रमशः आमा, छोरी र नातिनी हुन् ।दुर्घटनामा घाइते १८ जनाको लुम्बिनी प्रादेशिक र एडमनसिटी अस्पतालमा उपचार गराइएको थियो, शुक्रबार दिउँसो अधिकांश घर फर्किएको जिल्ला प्रहरी कार्यालयका सूचना अधिकारी वीरेन्द्र थापाले बताए । खिमकुमारीको परिवारमा रुवाबासी छ । घरका सबै सालझन्डी बजारमा काम छ भनेर गएका थिए, परिवारकी देवका रानाले भनिन्, परिवारका तीन जनालाई गुमायौं, एक जना गम्भीर घाइते हुनुहुन्छ । लालझन्डीबाट खुर्साने दैनिक एउटा मात्र बस चल्छ । सधैं ८ बजेभित्र बस फर्किसक्थ्यो, देवकाले भनिन्, बिहीबार ९ बजेसम्म पनि बस आएको थिएन । दुर्घटनामा परेको रहेछ । त्यस क्षेत्रमा टेलिफोनसमेत राम्रो नलाग्ने भएकाले सम्पर्क हुन सकेको थिएन । होटलमा खाजा खाएर चालक र यात्रु टारीफाँटमा बसेका थिए । बस समयमा नलगेपछि कतिपय यात्रुले चालकसँग झगडा गरेको घाइते लीला गाहाले बताए । झन्डै दुई होटलमा बस्दा चालक चेतबहादुर दर्जीलगायतले मदिरा सेवन गरेको यात्रुको भनाइ छ । प्रहरी प्रवक्ता थापाले चालकले मदिरा सेवन गरेको पुष्टि भएको बताए । चिकित्सकको प्रतिवेदनमा मदिरा सेवन गरेको देखिएको छ, उनले भने । चालककी आमा ७२ वर्षीया पूर्णकला दर्जीसमेत घाइते भएकी छन् । सवारीधनी र चालक पनि खुर्सानेकै हुन् । सत्यवतीका वडाध्यक्ष रेमबहादुर रानाले मृतक र घाइते एउटै गाउँका भएकाले सिंगो खुर्साने गाउँ शोकमा डुबेको बताए । यस्तो विपद् यसअघि कहिल्यै आएको थिएन, उनले भने । सालझन्डीबाट सबेरै हिँडेको बस टारीफाँटमा आएर धेरै समय बसेछ, स्थानीय डिलबहादुर गाहाले भने, त्यसपछि गुडेको १५ मिनेटमै भीरबाट खसेको भन्ने थाहा पाइयो । बस सडकबाट ७० मिटर तल भीरमा खसेको प्रहरीले जनाएको छ । चालक दर्जी पक्राउ परेका छन् ।"
सम्झौताले बाँध्न नसक्दाको परिणाम,"विनोद पाण्डे (काठमाडौं)कोभिड१९ को जगजगी थियो । त्यसैले नेपाल क्रिकेट संघ (क्यान) को वार्षिक साधारणसभा भर्चुअल रूपमा काठमाडौंमा आयोजना गर्न लागिएको थियो । मिति थियो २०७७ मंसिर ३ । प्रमुख अतिथि थिए, राष्ट्रिय खेलकुद परिषद् (राखेप) का तत्कालीन सदस्यसचिव रमेशकुमार सिलवाल । साधारणसभाको मुख्य एजेन्डा थियो नेपाल प्रिमियर लिग (नेपाल टी२० लिग) । सदस्यसचिव सिलवाल विगतको भोगाइका कारण नेपाल टी२० लिगको आयोजक पक्ष देख्नेबित्तिकै हच्किए । सन् २०१७ मा एक भारतीय कम्पनी नेपाल आएर एसियन क्रिकेट प्रिमियर लिग आयोजना गरेको थियो । म्याच फिक्सिङले भरिपूर्ण त्यो प्रतियोगिता अन्त्यमा विदेशबाट ल्याइएका खेलाडीलाई पारिश्रमिक नदिई र होटलको बिल पनि नतिरी आयोजक रहेको त्यो भारतीय कम्पनी भागेको थियो । अर्को एउटा त्यस्तै काण्ड आयो जसमा सिलवाल आफैं सम्बन्धित थिए । राखेप सदस्यसचिव सिलवाल र दक्षिण एसियाली ओलम्पिक काउन्सिल तथा नेपाल ओलम्पिक कमिटीका अध्यक्ष जीवनराम श्रेष्ठलाई राखेर भारतको एनके मिडिया भेन्चर प्रालिले २०१९ को डिसेम्बरमा नेपालले आयोजना गर्न लागेको १३ औं दक्षिण एसियाली खेलकुदका लागि प्रसारण अधिकार सम्झौता गरेको थियो । एनके मिडियाले त्यसवापत नेपाली पक्षलाई ८ करोड र टेलिभिजनमा आएको विज्ञापनको ५० प्रतिशत रकम दिने घोषणा गरेको थियो । तर साग सुरु हुनैलाग्दा एनके मिडिया नेपालबाट फरार भयो ।त्यही एनके मिडियासँगको भोगाइका कारण सचेत बनिसकेका सिलवालले क्यानको साधारणसभामा नेपाल टी२० लिगका बारेमा भनेका थिए, नेपाली क्रिकेटका लागि नेपाल प्रिमियर लिग आवश्यक छ, तर यसमा ख्याल पुर्याउनुपर्छ । यो भनेको क्यानले आफैं आयोजना गर्नुपर्छ । क्यान विवादमा फस्नु हुँदैन । यसमा दायाँबायाँ गर्न मिल्दैन । पारदर्शी ढंगले विधि र प्रक्रिया मिलाएर निर्णय गर्नुस । यो एनपीएलचाहिँ हुनैपर्छ र उपयुक्त मौकामा हुनुपर्छ । यसले हाम्रा खेलाडीलाई ठूलो एक्सपोजर दिन्छ ।िििक्यानले एनपीएलका लागि टेन्डर आह्वान नगरी हचुवाको भरमा भारतीय कम्पनी सेभेन थ्री स्पोर्टससँग पहिला १० र त्यसपछि त्यसलाई छोट्याएर ८ वर्षे सम्झौता गरेको थियो । धेरैले यसलाई कौडीको भाउ मा एनपीएल आयोजना सुम्पेको भनेर नेपाली क्रिकेटको सर्वोच्च निकायको आलोचना गरेका थिए । क्यानबाट कमर्सियल र स्ट्रेजेटिक पार्टनरको अधिकार लिएर नेपाल टी२० लिग आयोजनामा पूर्ण वर्चस्व जमाएको सेभेन थ्री स्पोर्ट्स अहिले प्रतियोगिताको बीचमै फरार भएको छ । जे डर थियो, आखिर त्यही भयो । खेलाडी र प्राविधिकको पारिश्रमिक र सेभेन थ्री स्पोर्ट्सबाट क्यानले पाउने दस्तुर अन्योल रहेको समयमा नेपाल टी२० लिगका खेल अहिले जसोतसो सञ्चालन भइरहेका छन् । डबल राउन्ड रोबिन लिगका खेल समाप्तिका क्रममा पुगेका छन् । यसबाहेक म्याच फिक्सिङ, स्पट फिक्सिङ र बेटिङका कारण नेपाल टी२० लिग क्रिकेट बदनाम भइरहेको छ । अन्तर्राष्ट्रिय क्रिकेट परिषद् (आईसीसी) को इन्ट्रिग्रेटी युनिटका दुई सदस्यीय प्रतिनिधिमण्डल बिहीबार अकस्मात् काठमाडौं आएर छानबिन गरी फर्किइसकेको छ । त्यस्तै नेपाल टी२० लिगको पारिश्रमिक नदिई आयोजकको एउटा पक्ष फरार भएको, बेटिङका जालो बनाएको विषयमा गृह मन्त्रालय र अख्तियार दुरुपयोग अनुसन्धान आयोगले छानबिन गरिरहेका छन् भने राखेपले आफ्ना बोर्ड सदस्य एकेन्द्र कुँवरको संयोजकत्वमा छानबिनका लागि कार्यदल नै बनाइसकेको छ । नेपाल टी२० लिगमा जेजे भइरहेको छ, त्यो पूर्वानुमानित नै थियो, वाग्मती प्रदेश क्रिकेट संघका अध्यक्ष राजु बस्न्यातले भने, दुई वर्षअघि क्यानको भर्चुअल साधारणसभामा क्यान र सेभेन थ्री स्पोर्ट्सबीचको सम्झौता राष्ट्रिय र क्रिकेटको हितमा छैन । आयोजना अधिकार दिँदा कानुनीसहित सार्वजनिक खरिद ऐन प्रक्रिया पूरा गर्नुपर्ने जस्ता विषयमा मैले जोडदार आवाज उठाएको थिएँ ।ििि२०७७ सालमा स्वीकृति लिएपछि कोभिड१९ को बहाना बनाउँदै हराएको सेभेन थ्री स्पोटर््स एक वर्षपछि पुनः नेपाल टी२० लिग आयोजनाका लागि आएको थियो । क्यानले गत वर्ष धनगढी साधारणसभाबाट सेभेन थ्रीलाई एनपीएल आयोजना गर्न दिने अधिकार पारित गरेको थियो । बस्न्यातले तीतो अनुभव सुनाए, धनगढी साधारणसभामा मैले नेपाल टी२० लिगको विषयमा पुनः विरोध गरेको थिएँ । यसरी गरेर हुँदैन, खुला आह्वान गरेर गर्नुपर्थ्यो । यो कम्पनीलाई दिनुहुँदैन, सेभेन थ्री स्पोर्ट्सको पोर्टफोलियो पनि राम्रो छैन भनेर भन्दा मलाई अध्यक्ष (चतुरबहादुर चन्द) ले तपाईं सधैंभरी विरोधमात्र गर्ने भनेर जवाफ फर्काउनुभएको थियो । नेपाली क्रिकेट बचाउन यो भनाइ राखेको भन्दा अध्यक्ष चन्दले साधारणसभाको आवाज बेवास्ता गर्दै तपार्इंहरू आफ्नो धारणा राख्नुस्, हामी पास गर्छौं भनेर घमण्ड गरेको बस्न्यात स्मरण गर्छन् । सेभेन थ्री स्पोर्ट्सलाई नेपाल टी२० लिग आयोजनाको अधिकार दिइँदा उसले आफ्नो वेबसाइटमा २०१७ देखिको अडिट रिपोर्ट नै हालेको थिएन । जबकि संस्था २०१२ मा स्थापना भएको भनिएको छ । जसले गर्दा उसको वित्तीय अवस्थाबारे भन्न सकिने केही स्थिति थिएन । तत्कालीन अवस्थामा सेभेन थ्री स्पोर्ट्सको आफ्नो वेबसाइटमा अधिकृत चुक्ता पुँजी ३७ लाख भारु थियो । तर क्यानलाई ८ देखि १० वर्षको वार्षिक सम्झौतामा वार्षिक झन्डै ४ करोड दस्तुर दिने भनिएको थियो । यसअघि कुनै पनि क्रिकेट इभेन्ट आयोजना नगरेको सेभेन थ्री स्पोर्ट्सलाई क्यानले नेपाल टी२० लिगको आयोजना अधिकार दिएको हो ।सेभेन थ्री स्पोर्ट्सका संस्थापक जतिन आहलुवालिया र प्रमुख कार्यकारी अधिकृत अभिषेक साकालानी क्यानलाई कुनै जानकारी नदिई सोमबार साँझ दिल्ली गएपछि आयोजकमध्ये एक भारतीय पक्ष फरार भएको जानकारी क्यानले पाएको थियो । त्यसको भोलिपल्ट उनीहरू क्यानको सम्पर्कमा आएका थिए । क्यानले दस्तुरवापत सेभेन थ्री स्पोर्ट्ससँग ३ करोड ९० लाख रुपैयाँ पाउनुपर्ने थियो ।सम्झौताअनुरुपको उक्त रकम सेभेन थ्री स्पोर्ट्सले प्रतियोगिता सुरु हुनु एक दिनअघि क्यानको खातामा जम्मा गरिसक्नुपर्ने हो । तर सम्झौताको ३० प्रतिशत रकम १ करोड २० लाखमात्र सेभेन थ्री स्पोर्ट्सले क्यानको खातामा राखिदिएको थियो । भारतीय पक्षले अघिल्लो दिन ९६ लाख रुपैयाँ खातामा पठाइदिएको क्यानका कोषाध्यक्ष रोशनकुमार सिंहले बताउँछन् । भारतीय पक्ष नेपालमा नभएको अवस्थामा क्यानले सेभेन थ्रीबाट लिनुपर्ने १ करोड ७४ लाख रकम भने पाउने नपाउने अन्योल छ ।सेभेन थ्री स्पोर्ट्ससँग करोडौंको सम्झौता गरे पनि कुनै बैंक ग्यारेन्टी नगर्नु क्यानको अर्को ठूलो कमजोरी देखिएको छ । जसका कारण अहिले खेलाडी तथा अफिसियलको पारिश्रमिकबारे पनि अन्योल छ । केही फ्रेन्चाइज टोलीले खेलाडीको पारिश्रमिक दिन सुरु गरे पनि अन्य केही टोलीका मालिक पहिचान नभएका कारण खेलका दिन ती टोलीका व्यवस्थापक भेटिन पनि छाडेका छन् । दुई कम्पनीबीच सम्झौता गर्दा बैंक ग्यारेन्टी गरिने अन्तर्राष्ट्रिय प्रचलन भए पनि क्यानले यति ठूलो सम्झौता गर्दा सामान्य ध्यान पुर्याएको पनि देखिँदैन । सम्झौतामा कहीं बैंक ग्यारेन्टी उल्लेख छैन । नेपाल टी२० लिगको स्वामित्व आफ्नो भने पनि क्यानले ठेक्कामा दिए जसरी एकतर्फी सम्झौता गर्दा नेपाली क्रिकेट अहिले ठूलो दुर्घटनामा परेको छ । सेभेन थ्री स्पोटर््सलाई कमर्सियल एन्ड स्ट्रेजेटिक पार्टनर भनिए पनि एउटा बुँदामा क्यानको प्रशासनिक र नियमन पनि उसैले गर्नसक्ने गरी अधिकार दिइएको छ । नेपाल टी२० लिगका लागि क्यानले बोर्ड बैठकबाट गरेको हरेक निर्णयको माइन्युट ७२ घन्टाभित्र सेभेन थ्री स्पोर्ट्सलाई बुझाउनुपर्ने भनिएको छ । क्यानले टी२० अधिकार दिए पनि सम्झौतामा टी१०, टी१५, टी३० सहित भविष्यमा आईसीसीले अर्को कुनै संरचनाको खेल क्यालेन्डरमा राखे त्यो पनि नेपालमा सेभेन थ्री स्पोर्ट्सले मात्र आयोजना गर्न पाउने भनिएको छ । क्यान र सेभेन थ्री स्पोर्ट्सबीचको ८ वर्षे सम्झौता सम्पन्न भएपछि पुनः अर्को सम्झौता गर्दा अरूले लगाएको बोलीमा सेभेन थ्री स्पोर्ट्सले कबुल गरेमा उसैले पाउने अर्को हास्यास्पद बुँदा राखिएको छ । नेपाल टी२० बाहेक क्यानमातहत भएका अन्य प्रतियोगिताको बौद्धिक सम्पत्तिको हक पनि सेभेन थ्री स्पोर्ट्सको हुने सम्झौतामा रहेको छ । सम्झौतामा जिम्मेवारी र कार्यक्षेत्र पनि प्रस्ट खुलाइएको थिएन । नेपाल टी२० लिगका उजुरी आएमा भारतको कानुन लाग्ने र त्यसमा मध्यस्थता गर्नुपरे नयाँ दिल्लीमा हुनुपर्ने उल्लेख छ । बेटिङ कम्पनी वान एक्स बेट घुमाउरो पारामा वान एक्स ब्याटको रूपमा जारी नेपाल टी२० लिगको प्रमुख प्रायोजन बनेको छ । क्यानले सेभेन थ्री स्पोटर््ससँग गरेको सम्झौताको एउटा बुँदामा भनिएको छ, विश्वको कुनै पनि कम्पनीलाई प्रायोजनसहित ल्याउन सकिने छ । त्यो सम्झौता क्यानलाई देखाउन बाध्य हुने छैन । सम्झौतामा यस्ता धेरै बुँदा छन्, जसमा सेभेन थ्री स्पोर्ट्सले मुख्य आयोजक क्यानलाई देखाउनु नपर्ने भनिएको छ ।"
इतिहास रच्ने दाउमा संकटा र भुटानी क्लब,"अनिष भट्टराई (गण्डकी)२२ औं आहारारा पोखरा गोल्डकप फुटबलको फाइनलमा शनिबार संकटा क्लब र भुटानी युथ स्पोर्ट्स क्लब (बीवाईएससी) आमनेसामने हुँदै छन् । पोखरा रंगशालामा हुने खेलमा संकटा उपाधिमा दोस्रो पटक आफ्नो नाम लेखाउन आतुर छ भने बीवाईएससी पहिलो पटक आहाराराको उपाधि जित्दै अमेरिका फर्कन चाहन्छ । संकटा फाइनलमा भिड्दा दुई संयोगका साथ खेल्नेछ । पहिलो संयोग, संकटाले दुवै पटक विभागीय टोली नेपाल एपीएफ क्लबलाई सेमिफाइनलमा हराउँदै फाइनल पुगेको छ । दोस्रो संयोग, दुवै पटक संकटाले फाइनलमा विदेशी टोलीसँग उपाधिका लागि लड्ने छ । संकटाले १९ औं संस्करणमा पहिलो पटक आहारारा गोल्डकप जितेको थियो । त्यतिबेला संकटाले फाइनलमा अफ्रिकन रुट्सलाई हराउँदै उपाधि जितेको हो । संकटालाई शुक्रबार दोस्रो पटक उपाधि जित्ने अवसर छ । संकटा दुई विभागीय क्लबलाई हराउँदै फाइनलसम्म आइपुगेको हो । संकटाले सेमिफाइनलमा एपीएफमाथि ४१ को प्रभावशाली जित निकालेको थियो । टोली अहिले उच्च लयमा देखिन्छ । नयाँ खेलाडीहरूलाई टोलीमा अनुबन्ध गरेपछि संकटाको टोली बलियो देखिएको छ । संकटाले अहिले टोलीमा सुधार गर्दै सुनील बल, आयुष घलान, सुरजज्यू ठकुरी, गौतम श्रेष्ठ, निशान खड्का र टिकेन्द्र थापालाई अनुबन्ध गरी बलियो बनाएको हो ।संकटाको मुख्यतः यस प्रतियोगितामा विदेशी खेलाडीको प्रभाव बढ्दो छ । क्यामरुनका स्टेफेन बिनोङ र मोसुकीको उपस्थितिले संकटा थप बलियो देखिन्छ । उच्च कदका यी खेलाडी द्रुत गतिमा पोजेसन लिन सक्छन् । यिनै खेलाडीका कारण विपक्षीमाथि संकटाले केही सहज महसुस गर्ने गरेको छ । एपीएफ र आर्मीका प्रशिक्षकले पनि संकटाका विदेशी खेलाडीको प्रभाव बढी हुँदा खेल गुमाएको प्रतिक्रिया दिएका थिए । अब फाइनलमा संकटाको भेट विदेशी क्लबसँग हुँदै छ । विदेशी खेलाडीका कारण एपीएफ र त्रिभुवन फुटबल क्लबमाथि जित निकाल्न सहज भएको संकटालाई बीवाईएससीका खेलाडीले कस्तो जवाफ दिन्छन्, त्यो फाइनलमा देखिनेछ । आहारारामा दोस्रो पटक सहभागी बीवाईएससी आहाराराको कप बोक्दै आफ्नो भूमिमा जान चाहन्छ । बीवाईएससीका प्रशिक्षक प्रदीप हुमागाईं र उनको टोली मुख्यतः एयर बल मा बलियो छ । सेमिफाइनलमा चर्च ब्वाइजलाई हराएपछि हुमागाईंले एयर बललाई नै केन्द्रमा राखेर खेल खेलिएको र फाइनलमा थप सुधार गरिने बताएका थिए । संकटाले टोलीमा आफ्ना विदेशी खेलाडीलाई बढी मार्क गरिए युवास्टार आयुष घलान, सुनील बल जस्ता खेलाडी चम्कन सक्दा उपाधि जित्न कठिनाइ नहुन सक्छ । तर संकटालाई बीवाईएससीले सहज मौका भने दिने छैन । बीवाईएससीका अग्ला कदका डिफेन्डर र लयमा रहेका गोलरक्षकको चुनौती संकटाका फरवार्डसामु हुनेछ । बीवाईएससीका खेलाडीको शारीरिक बनोट उनीहरूका लागि थप चुनौती बन्न सक्छ । संकटाका प्रशिक्षक सल्यान खड्गी पनि बीवाईएससीको फिजिकल पक्षले फाइदा गरे पनि आफूहरू रणनीतिक तरिकाले बलियो भएर उत्रने बताउँछन् । खेलमा फिजिकलमात्र हुँदैन, ट्याक्टिकल पार्टमा बलियो भएर उत्रन्छौं, उनले भने । संकटाका कप्तान सुनील बलले फाइनलएकदमै प्रतिस्पर्धात्मक बन्ने बताए । विदेशी क्लबसँगको खेल हाम्रा लागि कम्पिटिटिभ हुनेछ, सिक्न पाउनेछौं, सुनीलले भने ।बीवाईएससीका प्रशिक्षक प्रदीप हुमागाईं प्रशिक्षकका रूपमा दोस्रो पटक आहारारा गोल्डकपको उपाधि जित्न चाहन्छन् । उनले यसअघि २०६९ सालमा थ्रीस्टार क्लबको प्रशिक्षकका भएर उपाधि जितेका छन् । शनिबार आनो टोली मैदान उत्रँदा अघिल्ला दुई खेलको गल्ती सुधार्दै उपाधि जित्नेमा आशावादी छन् उनी । अघिल्लो संस्करणमा केही गल्ती गर्दा सुरुकै खेलबाट बाहिरियौं । यसपालि भने अहिलेसम्म गरेका गल्ती फाइनलमा नदोहोरिने गरी खेल्ने र जित्नेमा आशावादी छौं, हुमागाईंले भने । टोलीका कप्तान पुजन थापा पनि खेलमा गल्ती हुनु सामान्य भए पनि त्यसलाई नदोहोर्याउनेमा ढुक्क देखिन्छन् । विजेताले १२ लाख र उपविजेताले ६ लाख रुपैयाँमा पुरस्कार पाउनेछन् ।"
रात्रिकालीन मेयर कप टेबलटेनिस हुने,"काठमाडौं (कास) रात्रिकालीन चौथो मेयर कप अन्तर वडा नगद पुरस्कार टेबलटेनिस प्रतियोगिता अर्को साता हुने भएको छ । ललितपुर जिल्ला टेबलटेनिस संघ, महानगरपालिका वडा १२ र युवा क्लब हःखाको संयुक्त आयोजनामा हुने प्रतियोगिता पुस २५ देखि ३० सम्म चल्नेछ । प्रतियोगितामा ललितपुर महानगरभित्रका २९ वडाका खेलाडीले मात्र भाग लिनेछन् । प्रतियोगितामा ५ सयभन्दा बढी खेलाडीको सहभागिता रहनेछ । उनीहरूले कुल १३ स्पर्धामा प्रतिस्पर्धा गर्नेछन् । कुल १६ लाख ५० हजार रुपैयाँ बजेट भएको प्रतियोगिताका लागि ५ लाख वडा १२ तथा महानगरबाट ३ लाख रुपैयाँ प्रायोजनका रूपमा प्राप्त हुने अध्यक्ष नारायणलाल अवालेले बताए । विजेता खेलाडीलाई नगद पुरस्कार प्रदान गरिनेछ । यो प्रतियोगिता हरेक संस्करण हरेक वडाले आयोजना गर्ने क्यालेन्डर नै बनाइएको छ । यसपालि पाटन दरबार स्क्वायरस्थित मंगलबजार कोटपाटीमा गरिनेछ ।"
फुटबलर प्रीतिलाई उम्ब्रोको प्रायोजन,काठमाडौं (कास) नेपाली राष्ट्रिय महिला टोलीकी खेलाडी प्रीति राईसँग शुक्रबार उम्ब्रोले प्रायोजन सम्झौता गरेको छ । एक वर्षका लागि प्रीति र उम्ब्रोबीच प्रायोजन सम्झौता पत्र भएको हो । सम्झौताअनुसार उम्ब्रोले प्रीतिलाई एक वर्षका लागि ६ लाखबराबरको रकम र खेल सामग्री प्रदान गर्नेछ । त्यस अवसरमा प्रीतिले प्रायोजनका लागि धन्यवाद व्यक्त गर्दै यसले आफ्नो खेलजीवनमा उर्जा प्रदान गर्ने बताइन् । यस्तै भाटभटेनी होल्डिङ्स कम्पनीका बिजनेस हेड आलोक जोशीले नेपाली खेलकुदलाई सहयोग गर्नेक्रममा फुटबलर प्रीतिलाई प्रायोजन गरेको बताए । महिला राष्ट्रिय टिमका नियमित सदस्य प्रीतिले पछिल्लो वुमेन्स साफ च्याम्पियनसिपमा उत्कृष्ट प्रदर्शन गरेकी थिइन् ।
रहेनन् भियाली,"रोम (एपी) साम्पडोरिया तथा युभेन्ट्सका लागि सिरी ए र युरोपेली उपाधि जितेका इटालीका पूर्वस्ट्राइकर जियानलुका भियालीको शुक्रबार निधन भएको छ । उनी चेल्सीका खेलाडी र व्यवस्थापक दुवै भूमिमा पनि रहे । इटाली फुटबल संघले उनको निधनको पुष्टि गरेको छ । सन् २०१८ मा भियालीले प्यान्क्रियाटिक क्यान्सरविरुद्धको लडाइँ जितेको बताएका थिए । तर, सन् २०२१ मा यो रोग फेरि बल्झेको थियो । आफ्नो खेल स्थिति अझ नाजुक भएपछि डिसेम्बरको मध्यभागमा उनले इटालीको राष्ट्रिय टिम प्रमुखबाट राजीनामा दिएका थिए । संघका अध्यक्ष गेब्रियल ग्राभिनाले भियालीको निधनले आफूहरू स्तब्ध भएको बताउँदै उनी एक असाधारण खेल व्यक्तित्व रहेको प्रतिक्रिया दिएका छन् । प्रशिक्षक रोबर्टो मान्चिनीले आफ्नो साथी रहेका भियालीलाई इटालीको टोली नेता बनाएका थिए । मान्चिनी र भियालीलाई गोल जुम्ल्याहा को नामले चिनिन्छ । साम्पडोरियाका लागि खेल्नेक्रममा उनीहरूले सन् १९९१ मा सिरी ए उपाधि जितेका थिए ।सन् १९९० मा एकमात्र युरोपेली उपाधि जित्दै चार इटालियन कप हात पारेका थिए । मान्चिनी प्रशिक्षक रहेकै बेला भियालीको नेतृत्वमा इटालीले सन् २०२१ मा इंग्ल्यान्डलाई हराएर युरो उपाधि जितेको थियो । सिरी ए का अर्का सफल खेलाडी सिनिसा मिहाज्लोभिचको निधन भएको तीन साता नबित्दै भियालीलाई पनि गुमाएको हो । भियालीले छाडेयता मिहाज्लोभिच र मान्चिनीले साम्पडोरियाका लागि खेलेका थिए । भियालीले युभेन्ट्सका लागि लिग उपाधि र युरोपेली च्याम्पियन्स लिग र यूईएफए कप पनि जिते । युभेन्ट्सले भनेको छ, हामीले निकै ठूलो नाम गुमाएका छौं । हामी सबै जियानलुकाको साथमा छौं । सन् १९९२ मा उनी युभेन्ट्स आएका थिए र त्यसै दिनदेखि उनको क्लबसँग प्रेम परे । हामीलाई उनको सबथोक मनपर्छ । सन् १९८५ देखि १९९२ सम्म इटालीका लागि ५९ पल्ट खेलेका भियालीले १६ गोल गरे । उनले आफ्नो खेलजीवनको अन्त्य चेल्सीबाट गरे, जहाँ उनी प्रशिक्षक पनि रहे । उनको नेतृत्वमा चेल्सीले एफए कप, लिग कप र विनर्स कप जितेको थियो । टीभी कमेन्टेटरका रूपमा उनी पछिल्लो समय लन्डनमा बस्दै आएका थिए ।"
सांस्कृतिक योद्धाको साङ्गोपाङ्ग इतिवृत्त,"१० वर्षे जनयुद्ध टुङ्ग्याएर माओवादी पार्टी शान्ति प्रक्रियामा आएपछि प्रचण्डले लेखक खगेन्द्र संग्रौलालाई एक भेटमा भनेछन्, तपाईंले अनुवाद गरेका किताब पढेर माओवादको अभ्यास गरियो । तपाईंप्रति नेपाली क्रान्तिको इतिहास कृतज्ञ छ । प्रचण्डको यस टिप्पणीको गूढार्थसत्यापन इतिहासले गर्ला नै । तर, वैचारिक साहित्यपठन परम्परामा संग्रौलाले लगाएको गुन अतुलनीय छ, भलै उनले आफ्नो आर्थिक गर्जो टार्नैका खातिर ती अनुवाद गरेका हुनन् । साहित्यका पाठक र पहिचानआन्दोलनले खगेन्द्र संग्रौलालाई निकै आदरपूर्वक पढ्छन् र सन्दर्भवश उच्च सम्मान गर्छन् पनि । राज्य र राजनीतिक दलहरूको निम्छरोपन र अविवेकीपनविरुद्ध निरन्तर प्रश्न गरिरहेका संग्रौला कहिलेकाहीँ आफ्नो लेखनधनुबाट निकै तिखो शब्दवाण नै प्रहार गर्छन् । वैयक्तिक नाफाघाटा नसोचीकन सत्ताविरुद्ध बोलिरहनु हाम्रोजस्तो समाजमा चानचुने साहसले सम्भव छैन । यस्तै अथक साहसको स्थायी पर्यायवाची बनेका खगेन्द्र संग्रौलाको साङ्गोपाङ्ग जीवनी हो एक बागी ः खगेन्द्र संग्रौलाको साधना र सङ्घर्ष । उज्ज्वल प्रसाईलिखित एक बागी लाई एक व्यक्तिको जीवनी मात्रै सोच्नुचाहिँ पुस्तकले बोकेको महत्तालाई कम आँक्नु हुनेछ । यस पुस्तकले जीवनीको बहानामा महत्त्वपूर्ण ऐतिहासिक पाटोलाई प्राज्ञिक शैलीमा प्रकाशमा ल्याएको यथार्थ गम्भीर पाठकले भेउ पाउँछन् । सत्ता र राजनीतिक दलका अन्यायी हर्कतविरुद्ध प्रतिरोध बालिरहने खगेन्द्रको छविका कारण हामी उनलाई संगठनबाहिर मात्रै देख्छौँ । तर, कुनै बेला संगठन आबद्धताकै कारण उनी जेल चलानसमेत भएका थिए । भलै, बागी स्वभावका कारण उनी संगठनमा निरन्तर रहन सकेनन् । संगठनमा नरहे पनि वामपन्थी वैचारिकीमा भने सधैं प्रतिबद्ध रहे । राज्यले अविवेकी कदम उचालेका बेला मौनधारण गर्ने र सत्ताको जयगान गाउनेहरूले ऐनमौकामा आकर्षक नियुक्ति पाइरहेका देखिन्छन्, हाम्रो विडम्बनापूर्ण परिदृश्यमा । साथीसंगातीले पटकपटक सत्ताको निगाहमा उच्चासन तिर खुट्टा हल्लाइरहेका बेला खगेन्द्र भने सडकबाट राज्यलाई खबरदारीको चोरऔंलो ठड्याइरहेका हुन्छन् । खगेन्द्र संग्रौलाका लेखरचना पढेर आफूमा वामपन्थी रुझान हुर्काएका युवा पंक्ति अहिले लेखनदेखि आन्दोलनसम्मै सक्रिय छ । हामी धेरैलाई लाग्न सक्छ कुनै वैचारिक अगुवा सर्वगुणसम्पन्न हुन्छन् र उनको सुझबुझ सुरुवातीदेखि नै परिपक्व हुनुपर्छ । तर, वैचारिकी निर्माण जादुको छडीजस्तो नभई यसको पनि आफ्नै यात्रा र प्रक्रिया हुन्छ । पूर्वी पहाडको ब्राह्मण परिवारमा जन्मिएका व्यक्ति सीमान्तकृत समुदायको पक्षमा खरो उभिन झिनामसिना संगत, साधना र साहसले मात्रै सम्भव थिएन, यो वैचारिकीनिर्मिति रातारात ठडिएको हो । यसका लागि अनेक अप्ठ्यारा घुम्ती र संघर्षका जटिल भीरहरू छिचोलेका छन्, संग्रौलाले ।आज महिला मुक्तिका मुद्दामा संग्रौला निकै मुखर ढंगले पितृसत्ताको विरुद्धमा बोल्दै र लेख्दै आएका छन् । तर, पहिलो पटक छोरी जन्मँदा उनी खङ्ग्रङ्ङ भएको प्रसंगमा उज्ज्वलले समीक्षा गरेका छन् खगेन्द्रको क्रान्तिकारी चेतनाको सतहमुनि त्यस बेलासम्म कतै लुकिबसेको नारीद्वेषी पुरुषको संस्कारलाई छोरी जन्मेको घटनाले फुत्तै सतहमाथि ल्याइदियो । त्यस पुरुषले आफ्नो पहिलो सन्तानका रूपमा अर्को एउटा पुरुषकै अपेक्षा गरेको थियो । जीवनलाई सिकेर कहिल्यै नसकिने प्रयोगशील पाठशाला मान्ने संग्रौला उक्त घटनाबारे आत्मालोचना गर्छन्, छोरीको जायजन्मको खबरले मेरो मनमा जगाएको पितृआग्रही र नारीद्वेषी भावको सम्झनाले मेरो चित्तमा अझै ग्लानि, खेद र पछुतोको भावना पैदा हुन्छ । जनजाति, महिला, दलित र मधेसबारे जुन प्रगतिशील विचार आज संग्रौलाले बोकेका छन्, त्यो रातरात भएको कायाकल्प होइन भन्ने निष्कर्ष एक बागी ले दिएको छ । यो अविराम यात्राको आकर्षक वर्णन गरेका छन्, उज्ज्वलले । उज्ज्वल स्वयं संग्रौलासँग बौद्धिक संगत गरिरहेका र निरन्तर सीमान्तकृत समुदायको पक्षमा लेखिरहेका अभियानकर्ता भएकै कारण मात्र यति गहकिलो पुस्तक पाठकसम्म आइपुग्न सकेको हो भन्न अनकनाउनु पर्दैन ।भनिन्छ जीवनी लेख्न मुस्किल हुनुको प्रमुख कारण हो, जीवनीनायकका वास्तविक प्रेमसम्बन्धबारे हुबहु जानकार कोही हुन पनि नहुनु । आफ्नो प्रेमका गुप्त पत्रहरूबारे उज्ज्वलसँग संग्रौला कति खुलस्त भए, यस्सै भन्न सकिन्न । तर, प्रेमलाई रुमानी कल्पनाको बेलुनजस्तो भावावेगको स्वरूपमा बुझ्नु हुन्न भन्ने कुरा संग्रौलाको प्रेमका अल्पकिस्साहरूले प्रमाणित गरेका छन् । उनका अनुभवलाई साक्षी राखेर निष्कर्ष निकाल्न सकिन्छ कि प्रेममा शक्तिसम्बन्धको भूमिका हुन्छ, साथै प्रेम पनि समाजजस्तै वर्गीय हुन्छ ।निकटवर्ती लेखकबाट लेखिएको जीवनीमा शोधनायकको सच्चा मूल्यनिरुपण हुन सक्नेमा आशंका गरिने भएकैले भनिएको हुन सक्छ कि जीवनी घोर दुस्मनद्वारा लेखिनुपर्छ । एकोहोरो प्रशंसामय जीवनी पढिरहेका पाठकले आकलन गर्न सक्छन् एक बागी मा पनि प्रसाईले संग्रौलामाथि एक चिम्टी आलोचनासमेत गरेका छैनन् कि ? तर, प्रसाईले वैयक्तिक सम्बन्ध बिर्सेर तटस्थ समीक्षालाई आफ्नो लेखनीको नजिक राखेका छन् । उनले लेखेका छन् राजनीतिक रूपमा सचेत भएर लेख्न थालेदेखि खगेन्द्रले धर्म माननेन्, जात व्यवस्थाको सधैं विरोध गरे । यद्यपि, जातलाई विम्बका रूपमा धेरै प्रयोग गरिरहे । पछि जात व्यवस्थाविरोधी उपन्यास जूनकिरीको संगीत लेखे । पितृसत्ताका प्रभावबाट पूर्णतया मुक्त नभए पनि पितृसत्तावादको संवर्द्धनकै लागि उनले लेखेनन् । तथापि, राष्ट्रवादका मूलतः तीन विशेषता उनका साहित्यिक रचनाहरूमा प्रस्ट देखिन्छ पहाडी मानसिकता, नेपाली वीरताको रौस र खस भाषाको एकाधिकाप्रति लगभग मौन । गणतन्त्र नेपालका प्रथम उपराष्ट्रपति परमानन्द झाले हिन्दी भाषामा सपथ लिएपछि नेपाली राष्ट्रियता र अस्मितामा खलल पुगेको भनेर विरोधका स्वरहरू सडकमा उठे । त्यतिबेला खगेन्द्र संग्रौलाले पनि त्यस प्रकरणमाथि लेख लेखे । सडकमा उर्लेको झाविरोधी राष्ट्रवादी नारा र खगेन्द्रको लेखको आशयमा कुनै भिन्नता नरहेको टिप्पणी गर्दै उज्ज्वल लेख्छन् मधेसी अभियन्तासँगको सङ्गत, मधेस आन्दोलनमा देखाएको ऐक्यबद्धता र मधेस नै पुगेर मधेसीका आकाङ्क्षा नियालेर फर्केका उनले नेपाली समाजलाई हेर्ने दृष्टि फराकिलो भएको सार्वजनिक जिकिर गरिसक्दा पनि हिन्दी भाषाप्रतिको सन्देह भने जब्बर रहेछ भन्ने प्रकट गरे । साथै, हिन्दी भाषाले उनको मनमा सुषुप्त हुँदै गएको पञ्चायती राष्ट्रवादको प्रभाव फेरि भुलुक्क भएर उम्ल्यो । साहित्यको अध्येता हुनुको नाताले उज्ज्वल प्रसाईले संग्रौलाका साहित्यिक रचनाहरूको मूल्याङ्कन गर्दा प्रभावपरक शैली रोज्नुभन्दा वस्तुपरक हुने चेष्टा गरेका छन् । शोधनायकको निकटवर्ती सम्बन्धमा रहे पनि उनले मनोगढन्ते निष्कर्ष नदिई लिखित र अलिखित साक्ष्यका आधारमा मात्रै आफ्नो मूल्याङ्कनलाई अघि सारेका छन् ।नेपालका विश्वविद्यालयहरूमा साहित्यकारको जीवनी, व्यक्तित्व र कृतित्वका नाममा अनेकौँ पृष्ठ चाङ लगाइएका छन् र ती विभाग र पुस्तकालयमा धूलोले पुरिएर अचेत लडेका छन् । अग्रजहरू, हाम्रो पुस्ता र अनुजहरू पनि यस्तैयस्तै असिर्जनशील कर्मकाण्डको सिकार हुँदै हातमा डिग्रीको खोस्टो लिएर अभिमान बाँचिरहेका छौँ । ती जीवनीमूलक शोधमा जीवन छैन । छ त फगत सपाट तिथिमिति, पारिवारिक सोपानक्रम, पुस्तकहरूको विवरण र नियोजित तक्मापुरस्कारहरूका सूची । जीवनी विधालाई अनेकौँ सन्दर्भसामग्रीका आधारमा लेखेर पनि कसरी स्वादिलो बनाउन सकिन्छ भन्ने बलियो उदाहरण प्रस्तुत गरेका छन्, प्रसाईले । यस किताबमा आख्यान र निबन्धको स्वाद मिसिएरै पनि इतिहास लेखिएको छ ।कुनै न कुनै समय सत्ता सञ्चालक बनेका वा सत्तामा पहुँच भएकाहरूको स्तुति रचिएका छन्, नेपाली जीवनी लेखनमा । तर, एक बागी ले सत्तासँग निस्वार्थ प्रश्न गरिरहने एक असली बागी हुर्किएको समयचित्र खिचेर जीवनी लेखनमा प्रबल नमुना पस्केको छ । इतिहास र साहित्यका अध्येताका साथै दलित, महिला, मधेस, जनजाति र नागरिक आन्दोलनमा रुचि हुने जोकसैलाई एक बागी गतिलो सामग्री हुन सक्छ । एक लेखकले चल्दो व्यवस्थामाथि सामान्य सहमति, असहमति र ख्यालठट्टा लेख्न सक्छ । तर, आफू र आफ्नो परिवारको सिङ्गो जीवन नै धरापमा पारेर निरंकुश व्यवस्थाविरुद्ध लेख्न कोही कसैलाई कसरी आँट आउँछ ? यो प्रश्नलाई कमबेसी एक बागी ले खोतलेको छ । खगेन्द्र संग्रौला पञ्चायती व्यवस्थाले गरेको दलहरूमाथिको प्रतिबन्धन र एक दलीय राष्ट्रवाद सँग लडे, माओवादी नेतृत्वले हिँडेका कतिपय गलत बाटोविरुद्ध बोले, राजा ज्ञानेन्द्रको अधिनायकवादविरुद्ध निरन्तर जाइलागे र केपी ओलीको संसद् विघटनविरुद्ध पनि सडकबाट कुर्लिए । इतिहासका यी मोडहरूमा कुनैकुनै यत्ति क्रूरतम घडी पनि थिए कि बोलेलेखेबापत यातना दिने, बेपत्ता पार्ने र सहिद बनाउनेसम्मका घटनाहरू हाम्रा स्मृतिमा ताजै छन् । तिनै कठिन समयका एक सांस्कृतिक योद्धा संग्रौलाको जीवनीगत ऊहापोहका साथै पञ्चायतलाई आलोचनात्मक दृष्टिले प्रस्तुत गरेको छ, यस पुस्तकले । निर्दलीय व्यवस्था र त्यसका पक्षपाती लेखकमाथि टिप्पणी गर्दै प्रसाई लेख्छन् पञ्चायतमा शासकहरूको अर्थहीन स्तुति सुनिन्थ्यो, गीत गाउनेलाई पुरस्कृत गरिन्थ्यो । प्रजातन्त्र भनिएको व्यवस्थामा पनि शब्दका भेल बगाएर खास केही नभन्ने उपक्रमलाई साहित्य र दर्शन भनियो, विद्वत् प्रवचन र सारगर्भित मन्तव्य भनियो । प्रसाईले खगेन्द्रको बहानामा पूर्वेली भूगोल, पश्चिमेली परिवेश, पञ्चायती व्यवस्था, शैक्षिक अवस्था, राजनीतिक इतिहास, दलित आन्दोलन, मधेस आन्दोलन, छापाम्यागेजिनको अवस्था, कम्युनिस्ट आन्दोलन, जनजाति जागरण, माओवादी जनयुद्ध र नागरिक आन्दोलनबारे ससाना रेखाचित्र कोरेका छन् । यी रेखाचित्रहरूको गहिरो अर्थ छ, पुस्तकमा । पुस्तकको आशय छ, तत्तत् घटनाकै उत्तरदानको समग्र नै खगेन्द्रको विचार र व्यक्तित्व हो । खगेन्द्रको विचार संरचित र परिशोधन हुँदै गएको साक्ष्यका रूपमा यी घटनावलीहरू एक बागी का संसक्ति र संयुक्ति हुन् ।दुई दर्जनभन्दा धेरै पृष्ठ सन्दर्भ सामग्री र टिप्पणीसहितको अनुसन्धनात्मक पुस्तक भए पनि आख्यानात्मक भाषाका कारण पाठकलाई पुस्तकले आफूसँगै बाँधेर हिँडाउँछ । कतिपय सूचना र सन्दर्भ स्वयं जीवनीनायक सँग लिइएकाले हुनुपर्छ, उज्ज्वलको भाषामा कहीँकहीँ संग्रौलाको प्रभाव प्रस्टै देखिन्छ । हुन सक्छ, दुवै लेखकीय भाषाको भाषिका पूर्वेली भएकाले त्यस्तो भान या संयोग पर्यो । कतिपय प्राज्ञिकप्राविधिक शैलीले औपन्यासिक मिठासको पठनप्रवाहलाई रोकिदिएको अनुभव हुन्छ भने संग्रौलालाई वर्षौंदेखि अध्ययन गरिरहेकालाई लाग्न सक्छ नागरिक आन्दोलन र साहित्यिक योगदानबारे उज्ज्वलको कलमले कन्जुस्याइँ गर्यो । परिवर्तनकामी लेखकहरूले शब्दचयनमा धेरै सावधानी अपनाउनुपर्ने रहेछ भन्ने सिकाइ यस पुस्तकअध्ययनले पनि सिकाउँछ ।यस पुस्तकमा प्रयोग भएको एउटा शब्दलाई लिएर सार्वजनिक आलोचना भएको प्रसंग मननीय छ । पुस्तकको दोस्रो खण्ड सुभाङका शासक खलक मा प्रसाई लेख्छन् लक्ष्मीप्रसादको घरभन्दा अलि मास्तिर ढाँड भन्ने एउटा सानो बस्ती थियो, जहाँ लिम्बूका आठदस परिवार बस्थे । त्यहाँका सबै लिम्बू परिवार अत्यन्तै गरिब थिए । तिनका खेत हुने त कुरै भएन, बारी पनि गतिला थिएनन् । उनीहरू उनै संग्रौला मुखियाका खेतबारीमा काम गर्थे । उनकोमा मरेका भेडाबाख्रा, गाईगोरु र भैंसी लगेर खान्थे । सिनो खाएबापत उनको खटनबमोजिम खेतबारीमा काम गरिदिनुपर्ने थिति बसालिएको थियो । त्यो ढाँड मुखिया लक्ष्मीप्रासादको उपनिवेशझैं थियो । ती दस लिम्बू परिवारमा उनको लगभग ठाडो हुकुम चल्थ्यो । प्रसाईले यो प्रसंग संग्रौलाको पुस्तक बाल्यकालका पदचापहरू बाट लिएर आफ्नै संकथनमा ढालेर वर्णन गरेका छन् । प्रसाईले तत्कालीन समाजमा जातीय र आर्थिक रूपमा पछि पारिएका समुदायमाथि कथित उच्च जातीय समुदायले कसरी शोषण गर्थे भन्ने चित्रण गर्न उक्त प्रसंगलाई पुस्तकमा जोडेका छन् । यही चित्रणमा परेको सिनो शब्दलाई लिएर लिम्बू समुदायका लेखक, अभियन्ता र संस्थाहरूले आफ्नो समुदायको मानमर्दन गरेको भनी विभिन्न माध्यमबाट सम्बन्धित पक्षको ध्यानाकर्षण गराए । लिम्बूलाई सिनो खाने समुदायका रूपमा चित्रण गरेर लेखकले अपमान गरेको ठहर गर्दै कतिपयले किताब जलाउने र लेखकविरुद्ध अदालत जानेसम्मका आक्रोश पोखे । संवादछलफलपछि संग्रौलाको स्पष्टीकरण लेख र प्रसाईलिखित वक्तव्य प्रकाशमा आए, जसमा दोस्रो संस्करणमा परिमार्जन गरिने जानकारी समेटिएको छ । विवादको घेरोलाई साँघुर्याउँदै हेर्दा दुई कुरा केन्द्रमा देखिन्छन् शब्दार्थ र नियत । शब्दकोशले सिनो शब्दको दुई अर्थ बताउँछ मरेको पशु र कुहिन लागेको प्राणीको लास । तर, जनजाति समुदायको प्रचलनमा सिनो शब्दले कुहिन लागेको या कुहिएको लासलाई जनाउने गर्छ । पहाडीहिमाली जनजातिहरूमा मरेको चौपाया खाने चलन भए पनि कुहिएको नखाने भएकाले सिनो शब्दलाई घृणित अर्थमै प्रयोग गरिन्छ । आफूले मांसाहारको रूपमा खाने कतिपय चौपाया मार्नुलाई राज्यले कानुनी रूपमा अपराध करार गरी दण्डनीय बनाएकाले जनजातिहरू मरेको चौपाया खान बाध्य भएको इतिहासलाई पनि हामीले सम्झनुपर्छ । हुन सक्छ, शब्दकोश सम्पादक र लेखकको समुदायमा मरेको पशु खाने प्रचलन नभएकाले काटमार गरेको बाहेकका सबै मृत प्राणीलाई सिनोको रूपमा बुझियो । खगेन्द्र र उज्ज्वल दुवै लेखक लामो समयदेखि उत्पीडित समुदायका पक्षमा मुखर ढंगले लेख्दैबोल्दै आएको इतिहास रहेको र एक बागी सिङ्गो किताबको गूढार्थ पनि पहिचान पक्षधर रहेकाले लेखकीय नियतमाथि शंका गर्नुचाहिँ उचित देखिँदैन । भनिन्छ, उत्पीडित समुदायको विशेषता आक्रोशित हुनु पनि हो । तर, आगो ऊर्जा भए पनि सही ठाउँ प्रयोग गरिएन भने परिणाम सही निस्किँदैन । त्यसैले कुनै लिखित सामग्रीको खण्डन लिखित रूपमै गर्नु बौद्धिक बुद्धिमानी हुनेछ । वादप्रतिवादसंवाद को प्रक्रियाबाट नै ज्ञानविज्ञानका निचोडहरू निस्कने हुनाले परस्परमा सिक्नेसिकाउने नै विमर्शबाट हो । यस प्रकरणले हामी सबैलाई कुनै समुदायमाथि लेख्दा शब्दचयनमा बढी संवेदनशील हुनुपर्ने पाठ सिकाएको छ । सम्पादनको चरणमा सावधानीपूर्वक एक पटक राम्रो रन्दा लगाइएको भए यस्ता कसरमसर न्यून हुने थियो । नेपाली जीवनी लेखनपरम्पराको पुरानो पोखरीमा व्याप्त बाक्लो सन्नाटा चिर्दै एक बागी ले गतिलो छप्लङ्ङ सहित नयाँ तरंग ल्याएको छ । यत्ति गहकिलो पुस्तकले अर्को संस्करणमा आफूलाई अझै परिष्कृत गर्दै थप बौद्धिक तागत दिनेछ भन्ने आशा गर्नु नै हितकर होला ।"
'समाज बुझ्न किताब मात्रै अपर्याप्त,"संसदीय राजनीतिमा पुस्तकसमाजवादउन्मुख संसदीय व्यवस्थातिर राजनीतिक बाटो मोडिएपछि मेरो पठनको प्राथमिकता पनि बदलिएको छ । अहिले म नेपाली समाजलाई गहिरोसँग चिन्न मद्दत पुर्याउने इतिहास, संस्कृति, राजनीति, अर्थशास्त्र र साहित्यका किताबहरूमा बढी ध्यान दिन थालेको छु । संविधानसभादेखि व्यवस्थापिकासंसद्सम्म भोजपुरबाट तीन पटक प्रत्यक्ष निर्वाचित हुँदासम्म मैले घरदैलोमा पुगेर जनताको कुरा अधिकतम सुन्ने प्रयास गरेँ । त्यसबाट मलाई महसुस भएको छ किताब राम्ररी बुझ्न गाउँका जनतासम्म पुग्नुपर्ने रहेछ, जनतालाई राम्ररी बुझ्न किताबसम्म पुग्नुपर्ने रहेछ । म यसरी जनता र किताबलाई जोड्ने प्रयास गरिरहेको छु । मैले डोरबहादुर विष्टको भाग्यवाद र विकास अथवा महेशचन्द्र रेग्मीका भूमि र आर्थिक इतिहाससम्बन्धी पुस्तक त्यतिखेर अझ बढी बुझेँ, जब मेरो संगत गाउँका किसानसँग हुन थाल्यो । साहित्यका जति पुस्तक पढेको छु, तीमध्ये भूपी शेरचन र विमल निभाका कविताको व्यङ्ग्यात्मक तोड सांसद भएपछि मैले राम्ररी बुझ्न थालेको छु । खगेन्द्र संग्रौलाको कथा र कवि भूपाल राईको हालसालै प्रकाशित यारी कवितासंग्रहको बुलन्द आवाज गाउँका दलित र भाषिकसांस्कृतिक रूपमा उत्पीडित समुदायसँग नजिकबाट संगत बढाएपछि बुझ्न थालेको छु । अर्को कुरा, अब राजनीतिक दलहरूभित्र पनि आआफ्ना प्राज्ञिक अनुसन्धान विभाग निर्माण गर्नुपर्छ । त्यसो भयो भने समाजअनुसार सही नीति निर्माण गर्न सम्भव हुने छ । त्यसमा पनि अबका युवाहरूले नेपाली समाजलाई विभिन्न कोणबाट बुझ्नुपर्नेछ । त्यसका लागि पढ्नुपर्ने केही किताबहरू छन् मैले देखेको नेपाल (हर्क गुरुङ), त्यसबखतको नेपाल (सरदार भीमबहादुर पाँडे), खस जातिको इतिहास (बालकृष्ण पोखरेल), कर्णाली लोकसंस्कृति (पाँच भाग), हाम्रो समाज ः एक अध्ययन (जनकलाल शर्मा), पुँजीवाद र नेपाल (चैतन्य मिश्र), हिस्ट्री एन्ड कल्चर अफ् किरात पिपल (इमानसिंह चेम्जोङ) अनि जननायक रामप्रसाद राई (भोगीराज चाम्लिङ) ।यद्यपि नेपाली समाज बुझ्न किताबहरू मात्रै पढ्नु अपर्याप्त लाग्न थालेको छ । जनताको साहित्यका रूपमा रहेका मौखिक ज्ञान पनि संकलन, अध्ययन गर्नुपर्ने भएको छ । यस क्षेत्रमा खासगरी इमानसिंह चेम्जोङ, बैरागी काइँला र पछिल्लो समयमा भोगीराज चाम्लिङसम्मले संकलन तथा प्रकाशन गरेका मुन्दुममुन्धुमसम्बन्धी पुस्तक ज्यादै उपयोगी छन् । हालै मैले युवल नोह हरारीको ट्वान्टी वान लेसन्स फर ट्वान्टी फर्स्ट सेन्चुरी पुस्तक पढें । पुस्तकले भन्छ प्रविधिको चरम प्रतिस्पर्धात्मक विकासले मान्छेलाई बेरोजगार बनाउनेतिर लैजानेछ । मानवीय हितविरोधी प्रविधि विकासलाई मानवीय हितमा उपयोग गर्ने व्यवस्था र विचारधारा के होला भनेर सोच्न सचेत गराएको छ । घुमाउरो भाषामा यो पुँजीवादमाथिको गम्भीर प्रश्न हो । अहिले म इतिहासमाथि ऐतिहासिक भौतिकवादी दृष्टिकोणबाट लेखिएका केही पुस्तक तथा रचना अध्ययनमा लागिरहेको छु । पुष्पलालको नेपालमा मातृसत्ता तथा राजतन्त्रको उत्थान, पतन र भविष्यसम्बन्धी रचनाहरूबाट सुरु भएको इतिहासलेखनको यो धारामा अहिले थप काम हुँदै छ । प्रा केदारनाथ प्रधानको नवीन दृष्टिमा नेपालको इतिहास, सीताराम तामाङको नेपाल ः समाज विकासको ऐतिहासिक भौतिकवादी निरुपण अथवा रामराज रेग्मीको नेपालको इतिहास ः एक मार्क्सवादी अध्ययन जस्ता पुस्तक नेपाली समाजलाई वर्गसम्बन्ध र वर्गसंघर्षका दृष्टिले बुझ्न अत्यन्तै उपयोगी रहेका छन् । अक्षरको आविष्कारपछि हामीले बाँचिरहेको सभ्यताको युग सुरु भएको हो । तर, वामपन्थी आन्दोलनभित्रै पनि पठनसंस्कृति कमजोर हुँदै गएको छ । बौद्धिक कुपोषण बोकेर वामपन्थी आन्दोलनले समाजको सबल नेतृत्व गर्न सक्दैन ।"
एकान्तको ऐना,"ममेरो भावनाको अनुवाद गर्न चाहन्छु । सत्य भन्ने पनि स्थान र वातावरणले तय गर्ने रूपक रहेछ । मैले भर्खरै पढेको एक किताबको परावर्तन यहाँ लेख्न खोजेकी छु । जीवनको हिँडाइ वा भनौं चलाइ ऋतुहरूसँगै हुन्छ । अन्योलको नितान्त एक्लो जंगलमा बसिरहँदा मैले लेखक निर्मलकुमार थापाको नयाँ कथासंग्रह एकान्त पढें । यो किताबले मेरो एकान्तिकतामा अझै गाढा रंग पोतिदिएको छ । एकान्तको सत्य भीडले दिने तथ्यभन्दा कैयौं गुणा गुणकारी हुन्छ, मेरो भोगाइले त्यसै भन्छ । किताब पढेपछिको मेरो निचोड हो यो । एक्लो बाल्यकाल, साथीहरूमाझ भएरै पनि एक्लै पढ्नु, ड्याडीको रहस्यमयी अनुपस्थिति र ममीको काम अनि मात्र कामले मेरो जिन्दगी एकान्तको दर्पण थियो । स्कुलपछि कलेज अध्ययनसम्मै पनि म एकान्तिकताको अभ्यास गर्थें । यस्तो लाग्छ, हामी सबै यस संसारका रीतमा चल्ने रैती हौं, जसरी पनि बाँच्न अभिशप्त छौं । एकान्त, मात्र एकान्त, मेरो जीवनको रित बन्यो ।अध्ययन र वकालती अभ्यास ! के घर, के अदालत ? के वार्ता, के बहस ? तथ्य, प्रमाण र खोजअनुसन्धानको ज्वरोले म मात्रै होइन, मजस्ता बहसकर्ता र कानुनी व्यवसायीलाई रिंग्याइरहन्छ । मैले जिम्मेवारी लिएका मुद्दाको चाङमा धेरै छन् न्यायका लागि ढिलाइ गर्नै नहुने प्रकृतिका घटना । तर, राज्य संरचना र न्यायको बुनोटले आकार र अर्थ लिन समय लाग्छ अनि मान्छेहरूको अदालत धाइरहने क्रम पनि चलिरहन्छ । त्यसैको प्रमाण हुन् देशभरिका अदालतमा झुन्डिरहेका मुद्दाहरू, लम्बिरहेका पेसीहरू । म खासमा कहिलेकाहीँ यी सबै मुद्दा, पेसीबाट टाढा एकान्तमा बस्न चाहन्छु ।मेरो व्यस्त दैनिकीमा सुस्ताउने स्थान हो प्रकृतिको मनोरम खासखुस । कहिले सुन्दरीजल आसपास, कहिले कात्तिके थुम्को क्षेत्रतिरका कुटीहरू, कहिले आफ्नै घरछेउका झरनाको मोहक वातावरणमा मेरो एकान्तिकता उघ्रिन्छ । र, म आफैंलाई एक सिंगो रूपमा पाउँछु । एकल र बहुलको अन्त्यहीन बहसमा हिँड्ने रुचि कालान्तरमा कुलतझैं बनिदिन्छ । संसारका एक्ला मान्छेले जसरी जीवनलाई उत्सवमय रूपमा मनाउँछन्, सगोलमा रहनेहरूले त्यसको आनन्द पाएका छन् भन्नेमा मलाई सन्देह छ । के राम्रो के नराम्रो ? असलमा यो मेरो बहसको विषय नै होइन । म त एक्लो यात्राको आनन्दमा हिँडिरहँदा प्राप्त भएको अनुभूति सबैमाझ बाँड्न चाहन्छु । प्रकृतिबीच रहँदा व्यस्त दैनिक जीवनको लय समाउनु झिँझोलाग्दो हुन्छ । एकान्तमा रहँदा मैले धेरै विषयगत पुस्तक अध्ययन गरें र थोरै मात्रै साहित्यका किताब पढें । क्रिसमसको याममा भर्खरै पढेको एकान्त मेरो हृदयमै बसेको छ । किताबका हरेक कथाको हरकमा मैले आफूलाई पाएँ । आफ्नै कुरा आफैंले सुनिरहेजस्तो, जाडोको पारिलो घाममा सुनेका सुनौलो कथाजस्तो मनोदशाले जन्म लियो मभित्र । यो एक चमत्कार भइदियो । सानासाना खुसीले विराट् जीवनको समुद्रलाई प्रभाव पार्छन् भवसागरमा पदार्पण भएको एउटा ढुंगाको दृश्य हो यो । छालले अर्को छाललाई जन्म दिएजसरी जोडिँदै गइरहेको छ मेरो भावलीला । यो किताबका लेखक निर्मलकुमार मैले जीवनमा भेटेका विचित्रका पात्रमध्ये एक हुन् । उनका कविता हुन् या कथा, संवाद हुन् या वार्ता सबै प्रिय छन् । अदालतमा बहस गर्दा कालो कोटमा थुप्रैपल्ट निर्मललाई सुनेकी छु र सारा अपराधीलाई निमेषमै विसर्जन गरेकी छु । साथीहरूको सानो सर्कल छ हाम्रो । सुनीती, समा र निर्मलसँग कैयौंपल्ट संवादमा बसेका छौं । सधैं मलाई प्रीतकर लागिरहे उनका कुरा प्रेरणाका गाथ छाडेर गएजस्तो, विमानबाट ओर्लंदा खुलेको प्यारासुटजस्तो, खोलामा पौडिरहँदा थाकेपछि लगाएको लाइफ ज्याकेटजस्तो हलुका र स्फूर्त दिने हुन्छन् ती । निर्मलको कवितासंग्रह जयश्रीकुबेरनाथ को पारिबाट को आयो कवितामा मैले आफ्नो संग्लो जीवन भेटेकी छु । मेरोझैं मनोदशा धेरै पाठक र भावकलाई पनि हुन्छ होला । लेखकका निजी कुरा र संवेदना अरू कसैको खजाना कसरी हुन सक्छन् ? थाहा छैन, तर उनका कवितामा म त्यस्तो अनुभव गर्छु । मेरो हातमा रहेको किताब एकान्त को आवरणले मेरो वास्तविक अवस्था चित्रण गरेको अनुभूतिले म भित्रभित्रै आनन्दविभोर भइरहेँ । नायिका मनीषा कोइरालाले सामाजिक सञ्जालमा एकान्त को आवरण पोस्ट गरेपछि म त्यसमा घोरिएकी थिएँ । सेतो क्यानभासमा पोतिन बाँकी रंगहरूको संघुलनले म आकर्षित भएँ । जाडोमा हराएको मफलर भेटिएजस्तो, कानको चिसोलाई छेकेर मफलरले शरीरलाई न्यानो बनाएको सपाट अनुभव भइरह्यो मलाई एकान्त पढ्दा । पाठक हराएर लेखकको विम्बप्रतिविम्बमा बिलाएको अनुभव भयो मलाई । एकान्त का १९ कथा मजस्ता धेरैको कथा हो, जो बाँचिरहेका छन्, जन्मिरहेका छन् । एकान्त सारमा मेरो पनि कथा हो । किताबको एउटा कथा न्यायलयसँग पनि जोडिएको छ श्रीमान् लल्लनप्रसाद श्रीवास्तव । पञ्चायत (महेन्द्रको पञ्चायत होइन) र देशसँग जोडिँदै अन्तर्राष्ट्रिय बहसमा सम्मिलित विषय कथाहरूले बोकेको छ । सगरमाथाको विवाद, भारतले बुद्धलगायत सबैलाई प्रालिमा रूपान्तरण गरेको विषय कथामा छन् । सीमा विवादको समस्या घरघरबाट देशदेशसम्म कसरी फैलिएको छ ? राष्ट्रियता, धर्म र संस्कृतिको प्रकोप कसरी हतियार बनेको छ ? यी कथाहरूले भन्छन् । श्रीमान् लल्लन प्राचीनकालीन न्यायमूर्ति भईकन पनि समकालीन समस्याबारेमा अनौठो आदेश जारी गर्छन् । अनौठो परिदृश्यमा ससाना समस्यादेखि विश्व बहसमा श्रीमान् लल्लनको निर्णय क्षमता गज्जबको छ । संग्रहको अन्तिम कथा क्लाउड नाइन ले देशी युवतीले गरेको संघर्ष बयान गर्छ । एक आदर्श युवतीको यात्रा कथाले भन्छ । अन्य कथामा सम्झनामा हल्लिरहेको प्रेमपत्रले स्मृतिमा सुतेका कतिपय अव्यक्त युवाकालीन मनोदशालाई समेटेको छ । युवावयमा लेखिने प्रेमपत्रको भाष्य करिबकरिब एकै हुन्छन् । प्रेमदेखि चियासम्मका कथा छन् किताबमा । चियाचर्चामा चियाको संसारमा रमाउनेहरूका लागि अचुक स्वादको संसारीलीला छ । एक कप चियाले फुकाउने कथाव्यथा र अम्मलीको अमर कथा पनि किताबमा छ ।"
कितापी कीरा,"हामीले झुसिलकीरा, लामकीरा र चिप्लेकीराहरू देखेका छौं, रेशमी कीराको कुरा सुनेका छौं । तर, कितापी कीरो जस्तो अनौठो अरू कुनै कीरो हुँदोरहेनछ ।कितापी कीराको कुरा चल्दा किताप पढ्न जान्ने कीरो पनि कुनै हुन्छ कि भन्ने कसैलाई शंका लाग्दो हो । कोहीचाहिँ कितापका पाता काट्ने मसिना कीरालाई कितापी कीरो भनेको हो कि भन्ने ठान्दा हुन् । तर, कितापी कीरो भनेको न कितापैमा लाग्ने कीरो हो न मान्छेदेखी भाग्ने कीरो हो । साँच्चै भनूँ भने कितापी कीरो भनेको कीरो नै होइन, मान्छे हो । धत् ! कीरो पनि मान्छे हुन्छ भन्नुहोला, तर एउटै काम वा ठाउँमा लुट्पुटिइरहने एकोहोरो बानी हुने मान्छेलाई कीरै भनेर गिज्याउँछन् । त्यसैले, कितापी कीरो भनेको कामकाजको समाजदेखि अलग बसी कितापमै लेठन दिने एकोहोरो पढैयालाई उडाएर राखिएको नाम हो ।किताप पढ्नमा ज्यान दिने, अरू कुरामा पटक्क ध्यान नदिने एकोहोरा पढैयाहरू दुनियाँमा धेरै होलान् । तर, मैले चिनेको एक जना छ लेठनदास, सुनेको एक जना छ डोनक्विजेट । पहिले लेठनदासकै कुरा गरौं । बिहान उज्यालो भएदेखि बेलुका अँध्यारो भएसम्म लेठनदास कितापकै चाङमित्र गुडुल्किरहन्छ । एउटा उपन्यासको ठेली लिएर बस्यो भने कहिलेकाहीं रात छर्लङ्ग बितेको पनि पत्तै पाउँदैन । तर, के गर्नु र ? नेपालको प्रधानमन्त्री को छ हँ ? भनी सोध्यो भने लेठनदास चुपचाप । पढ्दापढ्दा आँखाको ज्योति घटेर चस्मा लगाउन परिसक्यो, तर एउटा दरखास्त लेख्नुपर्यो भने मुखियाकहाँ पुग्छ । न कुनै काम गर्ने हुती छ न व्यवहार मिलाउने बुद्धि । त्यसैले त्यस्तो पढ्ने मान्छे भए पनि उसलाई घरमा मन पराउने कोही छैन । बाहिर कसैसित कुराकानी चिनाजान र हेलमेल छैन । त्यसैले ऊ के पढ्छ, के जान्दछ, के गर्छ भन्ने कुराको पनि कसैलाई चासो छैन । एक दिन शहरमा आगलागी भएछ । सब कराउँदै दगुरे । तर, लेठनदासचाहिँ हत्त न पत्त आगलागी भन्ने पुस्तक झिकी पलेंटी कसेर पढ्न थालेछ । पछि ऊ भन्थ्यो रे महाभारतमा लाक्षागृह जल्दा सबै मान्छे सुरुङबाट निस्केका थिए । तर, हाम्रो नेपालका मान्छे सबै मूर्ख, घर बनाउँदा हरेक घरभित्र एकएकओटा सुरुङ बनाएको भए आगलागी हुँदा निभाउने झन्झटै पर्दैनथ्यो । पाण्डवहरूले कहाँ आगो निभाउन थाले र, सुरुङबाट निस्केभागे । यस्तालाई कितापी कीरो नभने के भन्ने ? उसले पढेर न समाजमा केही गर्न सक्छ न आफ्नो जीवन सपार्न सक्छ ।उसको कुरा सुन्दा डोनक्विजेट भन्ने नक्कली बहादुरको कथा सम्झिइन्छ । ऊ सधैं बहादुरीका कथाहरू पाएसम्म पढ्थ्यो । पढ्दापढ्दा जीउ झीरजस्तो भइसकेको थियो, आँखा लाटोकोसेराका जस्ता चिमचिम भइसकेका थिए । तर, ऊ पढ्न छाड्दैनथ्यो । बाहिरी संसार र समाजदेखि अलग्ग उसको एउटा काल्पनिक संसार थियो, जहाँ ऊ एउटी कल्पनाकी केटीसित प्रेम गर्थ्यो र आफू पनि बहादुर बन्ने योजना सोच्थ्यो । यसरी एकोहोरो भई पढ्दापढ्दै एक दिन उसको मगज खुस्क्यो । मगज खुस्केपछि उसले गरेको बहादुरीको यात्रा सम्झ्यो कि हाँसो उठ्छ । आखिर उसले त्यसरी लेठन दिएर पढेको फल के पायो ? कुकुरले नखाने गोता खायो, मर्यो । उसको कथाबाट पनि के बुझिन्छ भने कितापी कीराको जिन्दगी झुसिलकीराको जत्तिको पनि हुँदैन । किनभने यस्ता मान्छे कितापमा लुट्पुटिँदा लुट्पुटिदै मर्छन् । न आफ्नो निम्ति केही गर्न सक्छन् न अर्काको निम्ति ।वास्तवमा, पढ्नुगुन्नुको उद्देश्य सोच्ने शक्ति र काम गर्ने क्षमता बढाउनु हो । ज्ञानचाहिँ बढ्यो बुद्धि र दक्षताचाहिँ बढेन भने त्यो ज्ञानको के काम ? भैगो, प्रशस्त ज्ञान बढे पनि ज्ञानी बनेर बस्लान् भन्नु हुन्थ्यो । तर, कितापी कीराहरू त्यो पनि पाउँदैनन् । किनभने कितापी कीराहरू ज्ञानको निम्ति होइन, पढ्ने नसा लागेकोले पढ्छन् । किताप नपाएको बेला कुनै चुरोटेले चुरोट नपाएको बेला तुल्बुलाएझैं उनीहरू तुल्बुलाउँछन्, छटपटाउँछन् । पाएपछि मक्ख पर्दै हेर्न थाल्छन् । पढ्दापढ्दै जीवन दिन्छन्, तर जीवन बनाउन सक्तैनन् । हामीलाई यस्तो एकोहोरो पढाइले काम दिँदैन । हामीलाई त पढेर आफ्ना सहस्र इच्छाहरू कसरी पूरा गर्ने हो भन्ने पत्ता लगाउनु छ । जीवनको उद्देश्य के हो र कसरी त्यसमा सफल होइएला भन्ने कुरा बुझ्नु छ, र सोहीअनुसार काम गर्नु छ ।पुस्तक पनि हेर्नाका हुन्छन् । दुनियाँमा जति पुस्तक लेखिएका छन् ती सबै पढेर न साध्य छ, न काम छ । आफ्ना रुचिका, आफ्ना विषयका र आफूलाई आवश्यक पुस्तकहरू पढ्नुपर्छ । नयाँ ज्ञान बढाउनुपर्छ, अर्काका अनुभव बुझ्नुपर्छ र ती सबैको आधारमा अरू दुइटा महत्त्वपूर्ण पुस्तकमा बढी ध्यान दिनुपर्छ । तिनमध्ये एउटा पुस्तक जीवन हो, अर्को पुस्तक समाज । यी कागतमा छापिएका पत्रे पुस्तक होइनन्, तर यी दुई पुस्तकमा ध्यान नदिने हो भने संसारभर छापिएका सबै पुस्तक एकएक गरी पढे पनि मान्छे आधै रहन्छ, आँधै रहन्छ ।जीवन बहुमूल्य छ । त्यसैले यसका पाताहरू पनि धेरै छन् । विद्यार्थी जीवन यसको भूमिका हो । मान्छे कसरी जन्म्यो, किन जन्म्यो, किन बाँच्छ, कसरी बाँच्नुपर्छ, कसकसले बाँचेर केके गरे, हामीले के गर्नुपर्ने हो इत्यादि कुराको एक झलक भूमिकाबाटै बुझ्नुपर्छ । जीवनका उद्देश्य र लक्ष्य के हुन् भन्ने कुरामा चाख लिँदै गए सोहीअनुकूल जीवनलाई सफलतातिर डोर्याउन सकिन्छ । समाज कसरी बन्यो, हाम्रा सामाजिक अधिकार केके हुन्, समाजप्रति हाम्रा कर्तव्य केके छन्, त्यो पनि नबुझी नहुने कुरा हो । मान्छेलाई सामाजिक भन्छन्, त्यसैले फुट्टा भएर कितापका पंक्तिमा मात्र ऊ बाँच्न सक्तैन । तर, यी कुरा कितापी कीराहरूले बुझ्दैनन् । नबुझेपछि कितापमा लाग्ने कीरा र किताबी कीरामा फरकै के रह्यो र ?"
निबन्धको सिङजुरो,"स्कुल, कलेजमा पढ्नेलेख्ने निबन्धको सिङ्जुरो हुँदैन, अर्थात् हुनु हुँदैन ।स्कुलका विद्यार्थीले लेख्ने निबन्ध सकेसम्म नीरस निरर्थक शब्दजालले जेलिएको टर्रो तथ्यांकले घेरिएको अव्यावहारिक आदर्शवादले बेरिएको र झर्कोलाग्दो भाव प्रवाहले भरिएको हुनुपर्छ भन्ने धारणाले जरो गाडेजस्तो हामीलाई लाग्यो । त्यो भ्रम हटाउन र नेपाली निबन्ध लेखाइमा ठीकठीक मार्गदर्शन गराउन हामीले भैरव अर्यालज्यूलाई गुहार्यौं ।उहाँले हामीलाई सघाउनुभयो । नेपाली निबन्धकारहरूमा पहिलो पंक्तिका हकदार भैरवज्यूले यो प्रवेशिका निबन्ध तयार पारेर हामीले भन्न खोजेका कुरा पूरा सीप लगाएर छर्लङ्ग पारिदिनुभएको छ ।त्यसै हुँदा नै प्रवेशिका निबन्ध ले एसएलसी पढ्ने विद्यार्थीलाई कस्तो निबन्ध लेख्नुपर्छ भन्ने मात्र सिकाउँदैन र यसले सिकाउँछ नेपाली निबन्धक्षेत्रमा प्रवेश गर्न खोज्नेले के कस्तो गर्नुपर्छ । नेपाली निबन्धमा स्कुल, कलेज र पत्रिकाका लागि बेग्लाबेग्लै शैली हुनु जरुरी छैन भन्ने कुरा यसले स्पष्ट पारिदिन्छ । अनि यसले बताउँछ, प्राविधिक कुरा नै बताउँदा पनि झर्को नलाग्ने पाराले कसरी बताउन सकिन्छ । नबुझ्ने मान्छेलाई कुनै कुरा बुझाउँदा कसरी सजिलो पारी भावना गंगामा नबगी भन्नुपर्दोरहेछ त्यो पनि यस पुस्तकले सिकाउँछ । राम्रा जति सबै कुराको राम्रो नमुना श्री अर्यालज्यूले यसमा प्रस्तुत गर्नुभएको छ ।त्यसैले विद्यार्थीहरूलाई समेत काम लाग्ने यति राम्रो निबन्धको किताब यसअघि नेपाली भाषाले पाएको थिएन भन्दा प्रकाशकले आफैंलाई सह्राएको नठानियोस् ।कदी"
