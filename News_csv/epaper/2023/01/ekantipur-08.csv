शीर्षक,विवरण
भैरहवाबाट अन्तर्राष्ट्रिय उडान ठप्प,"(काठमाडौं) र (भैरहवा) राष्ट्रिय गौरवको आयोजनाका रूपमा निर्माण सम्पन्न भएको गौतम बुद्ध विमानस्थलमा अहिले अन्तर्राष्ट्रिय उडान ठप्प छ । वैदेशिक रोजगारीको गन्तव्यमा उडान सुरु भए पनि आवश्यक प्रक्रिया पूरा गर्न भने संघीय राजधानी पुग्नैपर्ने अवस्थाले यात्रुको चाप आफैं कम भएको छ । त्यसमाथि खराब मौसममा अवतरण गराउने प्रणाली सञ्चालनमा भारतले असहयोग गर्दा हिउँदका लागि उडान नहुने स्थिति छ ।जहाजलाई अवतरण गराउँदा सटीक मानिने उपकरणमा आधारित अत्याधुनिक प्रणाली इन्स्ट्रुमेन्ट ल्यान्डिङ सिस्टम (आईएलएस) जडान गरिए पनि सञ्चालनमा भारतले असहमति राखेको छ । यो प्रणाली सञ्चालन नभएकाले खराब मौसमको सामना गर्न नसक्ने भन्दै कुवेतको जजिरा एयरवेजको जहाज सिधै काठमाडौं आउन थालेको छ । भैरहवामा पहिलो अन्तर्राष्ट्रिय व्यावसायिक उडान सुरु गरेको जजिरा काठमाडौं फर्किएसँगै अरू अन्तर्राष्ट्रिय वायुसेवा पनि हच्किएका छन् ।खराब मौसम, हिमपात र अँध्यारोमा जहाजलाई सुरक्षित अवतरण गराउन मार्गदर्शन गर्ने आईएलएस विमानस्थलको धावनमार्गमा जडान गरिएको छ । यसकै आधारमा एरोथाईको विशेष विमानले परीक्षण उडान गरेको थियो ।कुनै पनि विमानस्थलको विवरण विश्वभरका वायुसेवाका लागि एयर र्याकमा प्रकाशन गर्नुर्पर्छ । तर गौतम बुद्ध विमानस्थलको बफरएरिया भारतीय वायु क्षेत्रमा पसेको भन्दै भारतले आईएलएस सञ्चालनमा सहमति दिएको छैन । त्यसैले नेपाल नागरिक उड्डयन प्राधिकरणले यो विमानस्थललाई एयर र्याकमा प्रकाशन गर्न नसक्दा व्यावसायिक उडान प्रभावित भएका छन् । भैरहवा विमानस्थलमा अवतरण हुने विमान भारततर्फ जाने होइनन्, आईएलएस प्रणालीको बफर (प्रोटेक्सन) एरिया भारतको वायु क्षेत्रमा पसेको हो । यो भनेको सीमा क्षेत्रमा रहेका रेडियो वा मोबाइलको सिग्नल पारिपट्टि अर्को देशमा गएजस्तो हो, जहाजै प्रवेश गरेको अवस्था होइन, प्राधिकरणमा रहेका यस विषयका एक जानकारले भने, हामी कुनै पनि समयमा आईएलएस सञ्चालन गरेर सेवा दिन सक्छौं तर त्यसका लागि भारतसँग प्राविधिक समन्वय गर्नुपर्छ । हाम्रा सबै तयारी र काम सकिइसकेका छन् । उताको सहमति मात्रै कुरेका हौं । प्राधिकरणका महानिर्देशक प्रदीप अधिकारीका अनुसार एयर र्याकमा प्रकाशन नभएसम्म यसलाई व्यावसायिक उडानमा सञ्चालन गराउन पाइँदैन । जहाज अवतरण गराउने आईएलएस सुविधा पाइलटहरूको रोजाइमा पर्छ । नेपालबाहिर जहाज उडाउँदै आएका एक वरिष्ठ पाइलटका अनुसार अन्तर्राष्ट्रिय वायुयान कम्पनीहरू कुनै पनि नयाँ गन्तव्यमा जानुअघि ती गन्तव्यका विमानस्थलमा सबैभन्दा पहिले आईएलएस छछैन हेर्छन् । विश्वमा अहिले जहाज अवतरण गराउन प्रमुख रूपमा दुई थरी सुविधा छन्, ती पाइलटले भने, एउटा सटीकता भएको प्रिसिजन र अर्को नन्प्रिसिजन एप्रोच प्रणाली । अहिले विकास भएको प्रिसिजन एप्रोचमा जहाज धावनमार्गको बिन्दुसम्मै आइपुग्छन् । पाइलटले ल्याउनै पर्दैन । त्यसैले अहिलेका पाइलटहरू आईएलएस खोज्छन् । सटीकता नभएको नन्प्रिसिजनमा उपकरणहरूले एउटा बिन्दुसम्म जहाजलाई ल्याइदिएपछि पाइलटले बाँकी निर्णय गर्नुपर्छ । दोस्रो विश्वयुद्धताका विकास भएको पुरानो प्रणाली अपनाउन नाक खुम्च्याउँछन् । हिउँदमा भैरहवाको मौसम खराब हुने हुनाले जहाजलाई पश्चिमतर्फबाट अवतरण गराउँदा न्यूनतम १८ सय र पूर्वबाट अवतरण गराउँदा २२ सय मिटर भिजिबिलिटी आवश्यक पर्छ । तर, भैरहवामा आईएलएस सञ्चालनमा आएपछि पाइलटहरूले पहिलो नम्बरको क्याटवान प्रणाली अपनाउनेछन् । यसो गर्दा जहाजलाई ८ सय मिटरसम्मको भिजिबिलिटीमा अवतरण गराउन सकिनेछ । नेपालबाहिरबाट आउने जहाज सिमराबाट भरतपुरको आकाश हुँदै भैरहवा पुग्ने हवाईमार्ग बनाइएको छ । सिमराबाट गौतम बुद्ध विमानस्थल २० देखि २४ मिनेटको दूरीमा छ । यो काठमाडौंको दाँजोमा करिब ७ मिनेट लामो हो । गौतम बुद्धको धावनमार्ग काठमाडौं विमानस्थलकै क्षमताको छ । प्राधिकरण मातहतको राष्ट्रिय गौरवका आयोजना प्रमुख बाबुराम पौडेलका अनुसार गौतम बुद्ध विमानस्थलको धावनमार्ग बोइङ ७७७ र एयरबस ए ३३० लाई थेग्न सक्ने गरी निर्माण गरिएको छ । उनका अनुसार काठमाडौंकै हाराहारी तीन किलोमिटर लम्बाइ भएको गौतम बुद्धको धावनमार्ग अलकत्राले बनाइएको हो । पोखराको नयाँ विमानस्थलमा भने कंक्रिट ढलान गरिएको छ । पोखरामा धेरै पानी पर्ने भएकाले कंक्रिट पहिलो पटक प्रयोगमा ल्याएका हौं, पौडेलले भने, अलकत्रालाई पानीले बिगार्छ । यसको आयु पनि २० वर्ष मात्रै हुन्छ भने कंक्रिटलाई पानीले बिगार्दैन, यसको आयु ५० वर्ष हुन्छ । यो महँगो प्रविधि हो ।उडान भैरहवामा, प्रक्रिया काठमाडौंमैउता, वैदेशिक रोजगारीमा जाने श्रमिकका लागि आवश्यक पूर्वाधार नबन्दा गौतम बुद्ध विमानस्थलले यात्रु पाउन पनि मुस्किल भएको छ । भैरहवास्थित श्रम तथा रोजगार कार्यालयले वैदेशिक रोजगारीमा जानेलाई श्रम स्वीकृति प्रदान गरिरहेको छ तर विमानस्थल सञ्चालनमा आएको सात महिना पूरा भइसक्दा पनि म्यानपावर, भिसा सेन्टर, मेडिकल जाँचलगायत काम सुरु भएको छैन ।काठमाडौंमा प्रक्रिया पूरा गर्नुपर्ने भएकाले यात्रुले उतैबाट अन्तर्राष्ट्रिय उडान गर्दा भैरहवामा यात्रुको चाप छैन । अहिले सरदर डेढ सय यात्रु हुन्छन्, गौतम बुद्ध विमानस्थलका महाप्रबन्धक गोविन्दप्रसाद दाहालले भने, त्यही पनि काठमाडौंबाट ल्याएर उडाउनुपरिरहेको छ । श्रम कार्यालय सञ्चालनमा आए पनि भिसा सेन्टर, मेडिकल जाँच, म्यानपावर कम्पनी, ओरिन्टिएसन र बिमा कार्यालय नहुँदा समस्या भइरहेको उनले बताए । विमानस्थलसँगै गत असारमा तत्कालीन श्रममन्त्री किसान श्रेष्ठको पहलमा भैरहवामै श्रम कार्यालय सञ्चालनमा आएको थियो । उक्त कार्यालयबाट अहिले तीन प्रकारका श्रम स्वीकृति प्रदान भइरहेको यहाँस्थित श्रम तथा रोजगार कार्यालय शाखा प्रमुख केशवराज भट्टराईले बताए । उनका अनुसार २०७५ बाट बुटवलस्थित कार्यालयबाट पुनः श्रम स्वीकृति प्रदान गर्न थालिएको हो । एक पटक विदेश बसेर फर्किएकाले पुनः जान चाहेमा श्रम कागजात नवीकरणको काम पहिल्यैदेखि भइरहेको हो, भट्टराईले भने, अहिले संस्थागत र व्यक्तिगत श्रम स्वीकृति दिन थालेका छौं ।गत असार १ बाट संस्थागत श्रम स्वीकृति प्रदान गर्न थालिएको हो । त्यसका लागि विभिन्न म्यानपावर कम्पनीमार्फत आवेदन आउने गरेका छन् । गत कात्तिक ३ बाट व्यक्तिगत श्रम स्वीकृति प्रदान गर्न थालेका छौं, उनले भने । श्रम स्वीकृतिका लागि कानुनी व्यवस्था र अधिकार प्रत्यायोजन भए पनि प्रशस्त आवेदन प्राप्त नभएको उनले बताए । यहाँस्थित कार्यालयबाट पुनः श्रम स्वीकृति लिने धेरै छन् । अहिले तीनचारवटा म्यानपावर कम्पनीले संस्थागत श्रम स्वीकृतिको काम गरिरहेका छन् । व्यक्तिगत श्रम स्वीकृतिका लागि सरदर दिनमा ३४ वटा आवेदन प्राप्त हुन्छन्, उनले भने, भैरहवाका लागि दैनिक ५० टोकन छुट्याए पनि पूरा भएका छैनन् ।श्रम स्वीकृतिका लागि धेरै जना नआउनुमा म्यानपावर कम्पनी, भिसा र मेडिकल जाँच सेन्टरको अभाव कारण रहेको उनले बताए । अहिलेसम्म धेरै नेपालीको श्रम गन्तव्य खाडी मुलुक हुन्, उनले भने, धेरै श्रमिक जाने कतार, साउदी अरब र मलेसियाका काठमाडौंमा आफ्नै मेडिकल जाँच र भिसा सेन्टर छन् तर तिनका शाखा भैरहवामा नहुँदा समस्या भइरहेको छ । यहाँबाट श्रम स्वीकृति लिए पनि बाँकी काम पूरा गर्न काठमाडौं जानैपर्छ । काठमाडौंमा प्रक्रिया पूरा गरेका व्यक्ति उतैबाट गन्तव्यमा उड्छन् । फर्केर भैरहवा आउँदा खर्चिलो र झन्झटिलो हुन्छ । पहिला यहाँ ६७ वटा म्यानपावर कम्पनीका शाखा थिए, अहिले शाखा सञ्चालनका लागि १५ हाराहारी कम्पनीले अनुमति लिएका छन् । म्यानपावर कम्पनीले वैदेशिक रोजगारीमा जानेको अन्तर्वार्ता पनि यहाँ लिँदैनन्, भट्टराईले भने, अन्तर्वार्ता दिन काठमाडौं गएका व्यक्ति बाँकी प्रक्रिया उतै पूरा गरेर जान्छन् । सरकारले वैदेशिक रोजगारीमा जाने व्यक्तिको नागरिकता हेरेर आवश्यक प्रक्रिया उनीहरूकै क्षेत्रमा पूरा गर्ने व्यवस्था मिलाउनुपर्ने उनले बताए । अनलाइनबाट श्रम स्वीकृतिका लागि पूर्वमेचीदेखि पश्चिम महाकालीसम्मका व्यक्तिले भैरहवामा आवेदन दिन्छन्, उनले भने, श्रम स्वीकृति प्राप्त गरेपछि ती व्यक्ति जहाज चढ्न भैरहवा आउँछन् भन्ने छैन । यहाँस्थित श्रम कार्यालयको क्षमता विस्तार गरिएको छैन । आवश्यक उपकरण र जनशक्ति अभाव छ । कार्यालयको संरचना र जनशक्तिको समस्या छ, उनले भने ।महाप्रबन्धक दाहालले सुरुमा धेरै विमान कम्पनीले यहाँबाट उडान भर्न चासो दिएको बताए । धेरै कम्पनीका प्रतिनिधि यहाँको अवस्था बुझ्न आएका थिए । अहिले पूर्व र पश्चिमबाट आउने यात्रुलाई सडकले समस्या भइरहेको उनले बताए । चितवनबाट चार घण्टामा काठमाडौं पुगिन्छ तर भैरहवा आउन पाँच घण्टा लाग्छ, उनले भने । अहिले उडान भरिरहेका जजिरा र हिमालय एयरलाइन्सले अधिकांश समय काठमाडौंबाट बसमा यात्रु भैरहवा ल्याउने गरेका छन् । उनीहरू रातभरि विमानस्थलमा बसेर बिहान उड्छन् । कोरोना महामारीका कारण बौद्ध धर्मावलम्बी मुलुकबाट उडान हुन सकेका छैनन् । लुम्बिनी आउने पर्यटक भारत हुँदै आइरहेका छन् । लुम्बिनी लक्षित गरेर चार्टर्ड उडान हुन सकेका छैनन्, दाहालले भने, अहिले यहाँबाट उड्ने र ओर्लिने श्रमिक हुन् । लुम्बिनीमा आउने पर्यटक बढेमात्रै यो विमानस्थलको औचित्य पुष्टि हुन्छ । तत्कालीन प्रधानमन्त्री शेरबहादुर देउवाले बुद्ध जयन्तीका दिन गत जेठ २ मा विमानस्थल उद्घाटन गरेका थए । त्यही दिनबाट कुवेतको जजिरा एयरलाइन्सले साताको तीन दिन उडान थालेको थियो । वैदेशिक रोजगारीका लागि काठमाडौंमा श्रमलगायत प्रक्रिया पूरा गरेका श्रमिकलाई उक्त एयरले यहाँबाट लैजाने र उताबाट त्यस्तै व्यक्ति ल्याउने गरेको थियो । यहाँबाट उडान हुन थालेपछि स्थानीय सरोकारवाला र निजी क्षेत्रका लगानीकर्ता उत्साहित थिए । गौतम बुद्ध अन्तर्राष्ट्रिय विमानस्थलका महाप्रबन्धक दाहालले विमान कम्पनीलाई यात्रु अभाव नभएको बताए । उनका अनुसार यात्रुको संख्या बढेपछि जजिरा एयरले गत भदौ ३१ बाट दैनिक उडान सुरु गरेको थियो ।महाप्रबन्धक दाहालका अनुसार हिमालय एयरलाइन्सले गत कात्तिक १७ देखि यहाँबाट दैनिक मलेसिया चार्टर्ड उडान सुरु गरेको थियो । अहिले खराब मौसमका कारण जजिरा र हिमालयले केही समयका लागि उडान स्थगित गरेका छन्, उनले भने, हुस्सु र बाक्लो कुहिरोले गर्दा उडान र अवतरणमा समस्या भएको हो । उनका अनुसार यहाँबाट २०२२ मे १६ तारिखदेखि डिसेम्बर १८ सम्म विभिन्न कम्पनीबाट १ सय ५४ अन्तर्राष्ट्रिय उडान भएका छन् । त्यत्तिकै संख्यामा विमान अवतरण भएका छन् । ती उडानअवतरणबाट उक्त अवधिमा १३ हजार ५ सय ९३ यात्रु यहाँ आएका छन् । यहाँबाट १८ हजार २५ यात्रु बाहिरिएका छन् ।श्रम, रोजगार तथा सामाजिक सुरक्षा मन्त्रालयले श्रम स्वीकृति हुनुपूर्व हुने मेडिकल सेन्टरहरूलाई भैरहवा र पोखरामा कार्यालय खोल्न निर्देशन दिइसकेको जनाएको छ । भैरहवा र पोखरामा मेडिकल सेन्टर स्थापना गर्ने निर्णय भएको छ, यसका लागि निजी क्षेत्रलाई निर्देशन भइसकेको छ, स्थापना गर्न आन्तरिक गृहकार्य हुनुपर्छ, श्रम मन्त्रालयका सहसचिव राजीव पोखरेलले कान्तिपुरसँग भने । काठमाडौंबाट वैदेशिक रोजगारीमा जान चाहनेको स्वास्थ्य परीक्षणका लागि मेडिकल सेन्टर स्थापना गर्न गन्तव्य देशले सहमति दिनुपर्छ । मलेसियाले सबैभन्दा बढी मेडिकल सेन्टर स्थापना गरेको छ, जसमा ३६ वटा स्वास्थ्य परीक्षण गर्ने संस्था छन् । कतारले स्वास्थ्य परीक्षणसहित करारपत्रमा हस्ताक्षर गर्न एउटा मात्रै भिसा सेन्टर स्थापना गरेको छ । साउदी अरब, यूएई, बहराइन, कुवेतले १२ वटा मात्रै मेडिकल सेन्टर स्थापना गरेका छन् । वैदेशिक रोजगार विभागले ५ लाख थप धरौटी राखेपछि जिल्लामा शाखा कार्यालय स्थापना गर्न पाउने जनाएको छ । म्यानपावर व्यवसायीहरू भैरहवामा म्यानपावरको शाखा कार्यालय स्थापना गर्नेबित्तिकै काठमाडौंमा पुग्नुपर्ने बाध्यता नहट्ने बताउँछन् । नेपाल वैदेशिक रोजगार व्यवसायी संघका पूर्वअध्यक्ष रोहण गुरुङ शाखा कार्यालय स्थापना गर्दा म्यानपावर व्यवसायीमाथि थप भार पर्ने बताउँछन् । जुन कम्पनीलाई कामदार चाहिन्छ, जाने कामदारको अन्तर्वार्ता गर्न आउने कम्पनीका प्रतिनिधि काठमाडौंबाहिर जान मान्दैनन्, कम्पनीले खोजेको सबै माग भैरहवाबाट मात्रै पूर्ति हुन्छ भन्ने पनि हुँदैन, उनले भने, बरु टिकटमा दुई हजार थपिदिएर भैरहवालाई ट्रान्जिट बनाउँदा हुन्छ । कुनै निजी विमानले अन्तर्राष्ट्रिय विमानसँग सहकार्य गरी टिकट बनाउने व्यवस्था गरेमा बढी प्रभावकारी हुन्छ । कोभिड अगाडिसम्म वैदेशिक रोजगारमा जानेमध्ये लुम्बिनी प्रदेशबाट वार्षिक १६८, कर्णालीबाट ३२ र सुदूरपश्चिमबाट २६ प्रतिशत वैदेशिक रोजगारीमा गएका थिए ।"
गैरवाम सरकार बनाउने कांग्रेसको योजना स्थगित,"(काठमाडौं)गैरवामपन्थी ध्रुवीकरणबाट तत्काल सत्ता फर्काउने सम्भावना नदेखिएपछि कांग्रेस सभापति शेरबहादुर देउवाले प्रधानमन्त्री पुष्पकमल दाहाललाई विश्वासको मत दिएर माओवादीसँग सत्ता समीकरणको सम्भावना जीवित राख्ने संकेत गरेका छन् । कुनै पनि बेला एमाले अध्यक्ष केपी शर्मा ओलीसँग दाहालको खटपट हुने आकलनसहित देउवाले विश्वासको मत दिने विषयमा पार्टीभित्र परामर्श थालेका छन् । सिंहदरबारस्थित कार्यालयमा शनिबार बसेको कांग्रेस संसदीय दल बैठकको निर्णयमा पार्टी प्रमुख प्रतिपक्षमा बस्ने उल्लेख छैन । प्रतिनिधिसभामा प्रभावकारी र जिम्मेवार भूमिका निभाउँदै जनताको विश्वास र पार्टीका साथीहरूको अपेक्षाबमोजिम कार्य गर्न एकताबद्ध ढंगले अघि बढ्न यो बैठक प्रतिबद्धता व्यक्त गर्दछ, निर्णयमा भनिएको छ । बैठकमा सांसदहरूलाई बोल्ने समय नै दिइएको थिएन । प्रमुख सचेतक रमेश लेखकले निर्णय गराउनुपर्ने बुँदाहरू प्रस्तुत गरेर देउवाले संक्षिप्त मन्तव्य राखेपछि बैठक २६ गते बस्ने गरी टुंग्याइएको थियो । बैठक सकिएपछि देउवाले दलकै कार्यालयमा पार्टीका शीर्ष नेताहरूसँग केहीबेर छलफल गरेका थिए । सरकारलाई विश्वासको मत दिने वा नदिने निर्णय दलको २६ मा बस्ने बैठकले गर्छ, प्रमुख सचेतक लेखकले भने । विदेशी शक्तिको आड र आफ्नै कोटरीको विश्वासमा पर्दा सत्ता र शक्ति गुमाउनुपरेका कारण पछुताइरहेका देउवाले यस पटक भने अन्य शीर्ष नेतासँग रायसुझाव लिइरहेका छन् । खासगरी उनले अर्को पक्षका नेता शेखर कोइरालाका साथै महामन्त्रीद्वय गगन थापा र विश्वप्रकाश शर्मालाई पनि विश्वासमा राख्न खोजेका छन् । उनले शुक्रबार महामन्त्रीद्वयलाई निवासमै बोलाएर छलफल गरेका थिए । उनले शेखर, शशांक कोइरालासहित पार्टीका शीर्ष तहका नेताहरूसँग छलफल गरिरहेका छन् । नेता शेखर मुलुकको अवस्था र राजनीतिक तरलताका बीच कांग्रेस प्रतिपक्षमा बस्ने कि सरकारलाई समर्थन दिने भन्नेमा सोचेर निर्णय लिनुपर्ने बताउँछन् । पाँच वर्ष प्रतिपक्षमा बस्ने हो भने त्यही किसिमको तयारी हुनुपर्छ । होइन, भोलिको राजनीति पनि हेर्ने हो भने सहमतिका साथ जानुपर्छ, त्यसका लागि सरकारलाई समर्थन दिनुपर्छ, उनले भने, कर्मचारीलाई तलब खुवाउनसमेत नसक्ने गरी अर्थतन्त्र संकटमा पुगेको छ । अर्कातिर राजनीतिक अस्थिरता बढ्ने चिन्ता छ । यस्तो अवस्थामा हामीले सहमतीय बाटो रोज्ने कि प्रतिपक्ष भन्नेमा गहिरो ढंगले सोचेर निर्णय लिनुपर्छ । विश्वासको मत दिने वा नदिने निर्णय लिँदा कांग्रेसले आफ्ना मतदाता र कार्यकर्तालाई प्रस्टसँग भन्न सक्नुपर्ने उनले बताए । मत दियौं भने हिजो दाहाललाई किन प्रधानमन्त्री स्वीकार गरिएन र आज किन समर्थन दिइँदै छ भन्ने विषयमा हामी प्रस्ट हुनुपर्छ, उनले भने, हामीले प्रस्ट धारणा राख्दा मात्रै कार्यकर्ताको मनोबल उच्च हुन्छ । कांग्रेस नेता रामचन्द्र पौडेल पनि केही समयअघिदेखि नै सहमतीय सरकार भन्दै सरकारलाई विश्वासको मत दिने पक्षमा उभिएका छन् । सरकारलाई विश्वासको मत दिँदा राष्ट्रपति निर्वाचनमा नयाँ ध्रुवीकरणको सम्भावना हुन सक्ने उनको आकलन छ । देउवाले बनाइरहेको मनस्थिति र पौडेलले बोल्दै आएको भनाइबीच तालमेल भने मिल्दैन । देउवाले प्रधानमन्त्रीको हठ नत्याग्दा पौडेलले मुखमै आएको राष्ट्रपति पद गुमाएका थिए । तरल राजनीतिका बीच कांग्रेस सरकारको पक्षमा उभिँदा राष्ट्रपतिको अवसर जुर्छ कि भन्ने आसमा पौडेल छन् । तर, देउवाको योजना भविष्यमा सत्ता समीकरण नै उल्टाउने रहेको नेताहरू बताउँछन् । मुलुकमा धेरै किसिमका संकट देखिएका छन्, अस्थिरताको खेल खेलेर फाइदा छैन, राजनीतिक स्थिरता हुनेनहुने विषयले मुलुकको भविष्य र विकासलाई धेरै प्रभाव पार्छ, सभापति र अरू नेताले के लक्ष्य राखेका छन्, मलाई थाहा छैन, पौडेलले भने, राष्ट्रपति र सभामुखमा के हुने भन्नेमा सत्ताका खेलाडीहरूले कहाँकहाँ सम्झौता गर्लान् तर मैले राजनीतिको गहिरो अध्ययन गरेर यो भनिरहेको छु । महामन्त्रीद्वय थापा र शर्मा भने सरकारलाई विश्वासको मत नदिई प्रमुख प्रतिपक्षको भूमिकामा बस्नुपर्ने अडानमा छन् । उनीहरूको यो अडानसँग पार्टीको ठूलो तप्का जोडिएको छ ।संसद्को दोस्रो र तेस्रो दल मिलेर सरकार बनाएपछि कांग्रेस प्रमुख प्रतिपक्षमा बस्नुपर्छ, हामीले पाएको जिम्मेवारी पनि प्रमुख प्रतिपक्षकै हो, थापाले कान्तिपुरसँग भने, प्रतिपक्षमा बस्ने धारणा पार्टीमा राख्छौं, पार्टीको निर्णय पनि यही हुन्छ । कांग्रेसका एक पदाधिकारीका अनुसार सुरुवातमा देउवाको योजना पुस २६ मा प्रधानमन्त्री दाहालले राख्ने विश्वासको प्रस्ताव असफल बनाएर गैरवामपन्थी समीकरणमा प्रधानमन्त्री बन्न सकिन्छ कि भन्ने थियो । दाहालले विश्वासको मत प्राप्त गर्न नसक्दा संविधानबमोजिम देउवा प्रधानमन्त्री बन्ने ढोका खुल्छ । संविधानको धारा ७६ (२) अन्तर्गत बनेको संयुक्त सरकारले विश्वासको मत प्राप्त गर्न नसक्दा संसद्को सबैभन्दा ठूलो दलको संसदीय दलका नेतालाई प्रधानमन्त्री बनाउने संवैधानिक व्यवस्था धारा ७६ (३) मा छ । जनता समाजवादी पार्टी (जसपा) का अध्यक्ष उपेन्द्र यादव र राप्रपाका अध्यक्ष राजेन्द्र लिङदेनसँगको छलफलपछि तत्काल सत्ता फर्काउने सम्भावना नदेखेका देउवाले माओवादीसँगको सम्बन्धलाई कायम राख्ने रणनीति बनाएका हुन् । देउवाको यो रणनीतिभित्र भूराजनीतिक प्रभावसमेत रहेको कांग्रेस नेताहरूको दाबी छ । सरकारलाई विश्वासको मत दिँदा राष्ट्रपति र सभामुखको निर्वाचनमा नयाँ राजनीतिक ध्रुवीकरण हुने कुरामा देउवालाई विदेशी शक्ति, मुख्यगरी भारतले विश्वास दिलाएको कांग्रेस नेताहरूको दाबी छ । एमालेलाई राष्ट्रपति र सभामुख दुवै पद नदिन भारतको चलखेल बढिरहेको नेताहरूको भनाइ छ । त्यसैको असरस्वरूप कांग्रेस नेतृत्व प्रतिपक्षमा बस्ने कि सरकारलाई विश्वासको मत दिने भन्ने द्विविधा परेको हो, कांग्रेसका एक नेता भन्छन्, हिजो जसको आडभरोसामा परेर प्रचण्डलाई प्रधानमन्त्री स्वीकारिएन, त्यही शक्तिले फेरि विश्वासको मत दिनका लागि कांग्रेसलाई मनाउन खोजिरहेको छ, कांग्रेसका एक नेता भन्छन्, विश्वासको मत दिए सभामुख पाउनुहुन्छ भन्ने संकेत आइसकेको छ, कांग्रेसलाई प्रधानमन्त्री हुन त दिएनन् नै, प्रतिपक्षी दलको नेता पनि खोस्ने सम्भावना बढी देखिँदै छ । माओवादी उपमहासचिव जनार्दन शर्माले शुक्रबार धुम्बाराहीस्थित निवासमै पुगेर देउवासँग विश्वासको मत मागेका थिए । स्रोतका अनुसार कांग्रेसले विश्वासको मत दिए सभामुखमा कांग्रेसलाई साथ दिन सकिने संकेत उनको थियो । माओवादीका अर्का नेता हरिबोल गजुरेल भने त्यस्तो खालको चर्चामा सत्यता नभएको दाबी गर्छन् । एउटा परिस्थितिले हामी कांग्रेससँग अलग भएका हौं तर सरकार चलाउँदा ऊसँग सहकार्य गर्नुपर्ने अवस्था छ, शान्तिप्रक्रिया टुंग्याउन बाँकी छ, त्यसैले भोट माग्ने कुरा स्वाभाविक हो, उनले भने, कांग्रेसले समर्थन दिए सभामुखमा माओवादीले सहयोग गर्ने भन्ने कुरा सत्य होइन । कांग्रेस केन्द्रीय सदस्य प्रदीप पौडेल सरकारलाई विश्वासको मत दिनेतिर नलागेर कांग्रेसले सशक्त प्रतिपक्षको भूमिका निर्वाह गर्नुपर्ने बताउँछन् । नेतृत्वलाई माओवादीसँगको सम्बन्ध नबिगारौं भन्ने होला तर यसले प्रतिपक्षी बेञ्च पनि गुम्ने अवस्था हुन्छ । संसद् प्रमुख प्रतिपक्षीविहीन बन्ने अवस्था लोकतन्त्रमा हुन सक्दैन, उनले भने, भोलिका दिनमा सत्ता र शक्तिमा साझेदारी गर्ने हिसाबले विश्वासको मत दिने चर्चा आएको हुन सक्छ तर कांग्रेस यो बाटोमा जानै हुन्न । जान सक्दैन ।"
सगरमाथा पुग्ने छोटो बाटो,"कोभिडको २ वर्ष सुनसान बनेको रोल्वालिङ उपत्यकामा सन् २०२२ मा विदेशी पर्यटकको आगमन बढेको हो । विदेशी पर्यटकको आवागमन बढेसँगै बेदिङ र नामा रहेका होटल व्यवसायी उत्साहित छन् । टासिलाप्चा पदमार्ग खुलेपछि सगरमाथा जाने पर्यटकको चहलपहल पनि बढेको होटल व्यवसायीसमेत रहेका दाबाले बताए । सुनसान बनेको यो क्षेत्र पदमार्ग बनेपछि विदेशी मात्रै नभएर स्वदेशी पर्यटक पनि बढेका छन्, उनले भने, मुख्य सिजनमा झन्डै ४ हजार बढी स्वदेशी पर्यटक च्छोरोल्पा र दूधकण्ड पुगेका छन् । तर, टासिलाप्चा पास पदमार्ग भएर भने विदेशी पर्यटक मात्रै हिँड्ने गरेको उनले बताए । उक्त क्षेत्र पुग्ने पर्यटकले दैनिक सय डलर खर्च गर्ने गरेका छन् । टासिलाप्चा पास पुग्ने पर्यटकले रोल्वालिङ क्षेत्रमा रहेका साना हिमाल आरोहणसमेत गर्ने गरेका छन् । टासिलाप्चा पास नजिकैको ६ हजार १ सय मिटर फरछ्यामु पिक आरोहण विदेशी पर्यटकको आकर्षणमा पर्ने गरेको छ । उक्त पिक चढेपछि अर्को दिन टासिलाप्चा पास भएर खुम्बु पदमार्गी जाने गरेका छन् । खासगरी हिमालयन ट्रेकिङ गाइडको प्रशिक्षण क्रममा उक्त शिखरमा आरोहण गराइन्छ । टासिलाप्चा पास विदेशी पर्यटकका लागि आकर्षणको केन्द्र पदमार्ग सुधार र सेल्टर निर्माण गरिएको पर्यटन विभागका उपसचिव सचिन्द्रकुमार यादवले बताए । पहिलो चरणमा सेल्टर अप्ठ्यारा भीरमा सिँढी र कतिपय स्थान सोलिङ गरेर पदमार्गमा सेल्टरहरू बनाइएको छ, उनले भने, १० मुख्य पदमार्गमा पर्ने भएकाले आवश्यकताअनुसार थप पूर्वाधार निर्माण गरिनेछ । टासिलाप्चा पासमा निधन भएका आरोही डभिड लामाको सम्झनामा ढुंगामा आकर्षक बिवाक (पदयात्री आश्रयस्थल) बनाइएको छ । अस्ट्रियाका नागरिक जोसेफ आइनवाकरले उक्त बिवाक पदयात्रीका लागि निर्माण गरिदिएका हुन् ।"
दाहालको क्रमभंगता,"(काठमाडौं)माओवादी अध्यक्ष पुष्पकमल दाहाल नेतृत्वको सरकारलाई समर्थनका लागि राष्ट्रिय प्रजातन्त्र पार्टी (राप्रपा) ले पृथ्वी जयन्तीमा सार्वजनिक बिदा दिनुपर्ने सर्त अघि सारेपछि राष्ट्रिय एकता दिवस पुनः बहसमा आएको छ । राप्रपाको साथ छुट्दा सरकार नै संकटमा पर्ने जोखिम देखिएपछि सत्ता साझेदार दलहरूले राष्ट्रिय एकता दिवसको उद्घोष नगरे पनि पृथ्वी जयन्तीमा सार्वजनिक बिदा दिने तयारी गरेका छन् । २०६५ सालमा गणतन्त्र घोषणापछि पुस २७ को पृथ्वी जयन्तीसहितका बिदा कटौती गरिएको थियो । गोरखाका राजा पृथ्वीनारायण शाहले १८०० सालमा नुवाकोट आक्रमण गरी सुरु गरेको अभियान एकीकरण हो कि राज्य विस्तार भन्नेमा बहस हुँदै आएको छ । शाहको योगदानलाई सम्मान गर्ने वा नगर्ने विषयमा पनि मत विभाजित छ । २०७४ मा राप्रपा सम्मिलित सरकारले पृथ्वी जयन्तीमा सार्वजनिक बिदा दिने निर्णय गरेको थियो तर निर्वाचनपछि बनेको सरकारले कटौती गरेको थियो । सुरुमा २०६२०६३ को जनआन्दोलनले ल्याएको परिवर्तनमा चित्त नबुझाउने सानो समूहले नागरिक तहमा पृथ्वी जयन्ती मनाउँदै आयो, पछि त्यसमा अन्य पनि जोडिँदै गए । जसमा समाजका विभिन्न तह र तप्का मानिसहरूको संलग्नता छ । जनआन्दोलनका प्रमुख परिवर्तन संघीयता, धर्मनिरपेक्षता र गणतन्त्रको विपक्षमा रहेको राप्रपाले पृथ्वी जयन्तीलाई राजनीतिक मुद्दा बनाएको छ । राप्रपाले पृथ्वीनारायणलाई राष्ट्रपिता मान्ने गरेको छ । दाहाललाई प्रधानमन्त्रीमा समर्थन गरेदेखि नै राप्रपाले पुस २७ मा सार्वजनिक बिदा दिनुपर्ने सर्त राख्दै आएको छ । प्रधानमन्त्री दाहालले २६ गते मंगलबार प्रतिनिधिसभामा विश्वासको प्रस्ताव राख्ने तयारी छ । राप्रपाबाट विश्वासको मत सुनिश्चित गर्न सत्ता साझेदार दलले सरकारको साझा न्यूनतम कार्यक्रममै पुस २७ मा सार्वजनिक बिदा दिने तयारी गरेका छन् । उपप्रधान तथा अर्थमन्त्री विष्णु पौडेल नेतृत्वको समितिले तयार पारेको कार्यक्रमको मस्यौदाको बुँदा नं १६ मा नेपालको भौगोलिक एकीकरणको ऐतिहासिकतालाई स्मरण र सम्मान गर्दै पृथ्वी जयन्तीका दिन पुस २७ गते सार्वजनिक बिदा दिने उल्लेख छ ।दौरासुरुवालसहित शपथ र पृथ्वी जयन्तीमा बिदा दिने तयारीलाई कतिपयले पश्चगमनको यात्रा भनी टिप्पणी गरिरहेका छन् । माओवादीबाट छुट्टिएर गठन भएको नेकपा (बहुमत) का वरिष्ठ नेता हेमन्तप्रकाश ओली माओवादी राजनीतिक रूपमा पश्चगामी हुँदै गएको पछिल्लो गतिविधिले देखाएको बताउँछन् । राजनीतिक रूपमा माओवादी पहिलेदेखि नै पश्चगामी थियो, अहिले सांस्कृतिक रूपमा पनि पश्चगामी भएको छ, उनले भने, दौरासुरुवाल त माओवादीबाट निर्वाचित हुनुभएका उपराष्ट्रपतिले नै लगाउन सुरु गर्नुभएको हो । माओवादी पृथ्वीनारायणप्रति नकारात्मक नभए पनि बिदा दिने निर्णय पश्चगामी शक्ति राप्रपासँगको सम्झौतामा आएको उनले टिप्पणी गरे ।यसअघि दुई पटक प्रधानमन्त्री भएका बेला दाहालले सुटटाई र भादगाउँले टोपी लगाएका थिए । उनले सार्वजनिक कार्यक्रममा दौरासुरुवाल लगाएकै यो पहिलो पटक हो । त्यसैगरी ज्योतिषबाट साइत हेराएर प्रधानमन्त्री निवास बालुवाटारमा दाहालको प्रवेश भएको विषयमा पनि टिप्पणी भइरहेको छ । माओवादी उपमहासचिव हरिबोल गजुरेल भने सशस्त्र युद्ध सुरु गर्ने बेला नै पृथ्वीनारायणको नेपाल एकीकरणलाई सकारात्मक रूपमा लिएको बताउँछन् । पछिल्लो समय गठबन्धनमा राप्रपासमेत रहेकाले पृथ्वी जयन्तीमा बिदा दिनु स्वाभाविक भएको उनको भनाइ छ । गठबन्धन सरकार भएको हुनाले सबैका चासो र मुद्दा समेटिने नै भए, उनले भने । पृथ्वीनारायणको राज्य विस्तार गर्ने क्रममा अन्य राज्यमाथि थिचोमिचो गरे पनि बेलायती साम्राज्यबाट नेपाललाई जोगाएर सकारात्मक भूमिका खेलेको माओवादीको विश्लेषण थियो । लिच्छवि राजा मानदेवले यसै क्षेत्रमा अहिलेको नेपालजत्रो देश बनाएका थिए । त्यसको सञ्चालन करिब ५ सय वर्षसम्म चल्यो । मल्ल राजाको समयमा फेरि टुक्राटुक्रामा विभाजन भयो । यक्ष मल्लले फेरि अहिलेको नेपालजति नै एकीकरण गरेका थिए तर त्यसलाई कायम राख्न सकेनन् । तीन छोरालाई राज्य विभाजन गरे । गोरखामा पृथ्वीनारायण १७९९ सालमा राजगद्दीमा चढ्दा काठमाडौं उपत्यकाभित्र तीन राज्य थिए भने सेना, बाइसेचौबीसे गरी अहिलेको नेपाल हाताभित्र असंख्य राज्य थिए । त्यस समय भारतमा मुगल साम्राज्य पतन र इस्ट इन्डिया कम्पनीको नाममा बेलायती भारत आइपुगेका थिए । त्यसै समय पृथ्वीनारायणले एकीकरण अभियान सुरु गरेका हुन् । उनको अभियानलाई बहादुर शाहले थप विस्तार गर्न पुगे । राजनीतिक विश्लेषक हरि शर्मा भविष्य बनाउने हो भने इतिहासको तर्कबाट माथि उठ्नुपर्ने बताउँछन् । पृथ्वीनारायण शाहको ऐतिहासिकता नभई भूमिकाका बारेमा नेपाली समाजमा प्रश्न हो । एकथरीले दूरदर्शी र अर्कोले विस्तारवादी राजा भन्छन्, जे जस्तो भए पनि इतिहासको गर्तबाट उक्किन सकिँदैन, उनले भने, भविष्यमा प्रगति गर्नका लागि इतिहासको तर्कबाट उम्किनुपर्छ तर हामी धेरै इतिहासमा अड्किरह्यौं । उनका अनुसार नेपाल भन्ने वर्तमान स्वरूपका आधारमा पृथ्वीनारायण शाह रहे पनि अन्य पात्रसमेत छन् । यसलाई राजनीतिक विषय बनाएर दलहरूले आआफ्नो रोटी सेक्ने काम गरेको शर्मा बताउँछन् । गणतन्त्र उन्मूलन गर्नुपर्छ भन्नेदेखि गणतन्त्रको स्थापनाका लागि बनेको पार्टी पनि गठबन्धनमा छ, यो खिचडी राजनीतिमा राष्ट्रिय बिम्बहरू पनि विवादित हुन्छन्, उनको प्रश्न छ, मुलुकको खलबलिएको राजनीतिलाई यो राष्ट्रिय दिवसले एकै ठाउँमा ल्याउन सक्छ कि सक्दैन ? अर्थतन्त्र जुन अवस्थामा छ त्यसलाई यसले निराकरण गर्न सक्छ कि सक्दैन ? नेपाली भाषा साहित्यको खस्किँदो परिस्थितिमा यसको भूमिका के हुन्छ ? पुरानो राज्यसत्ता भत्काउन सशस्त्र संघर्ष गरेको माओवादीले त्यतिबेला आफूप्रति आकर्षण बढाउन जातीय मुद्दा अघि सारेको थियो । तत्कालीन नेकपा माओवादीसमेतको सहभागितामा ०६२६३ को क्रान्ति सम्पन्न भएपछि जातीय मुद्दा चर्को रूपले उठ्न थाल्यो । त्यो पृथ्वीनारायणको भूमिकालाई हेर्ने दृष्टिकोणसँग जोडिन पुगेको छ । पहिलो संविधानसभाको सबैभन्दा ठूलो दल माओवादीले पहिचानसहितको प्रदेशको अवधारणा ल्याएको थियो । जसलाई अन्य राजनीतिक दलहरूले विरोध गरेका थिए ।"
बाबुरामसँग एकता तयारी,"(काठमाडौं)प्रतिनिधिसभा एवं प्रदेशसभा निर्वाचनमा एउटै चुनाव चिह्नबाट लडेका पुष्पकमल दाहाल नेतृत्वको माओवादी केन्द्र र बाबुराम भट्टराई नेतृत्वको नेपाल समाजवादी पार्टीबीच पार्टी एकता हुने भएको छ । एकीकृत पार्टीको नाम नेकपा समाजवादी राख्ने करिब सहमति भएको छ । एकीकृत पार्टीको नाम परिवर्तन गर्नुपर्ने भट्टराईको सर्त मान्न दाहाल तयार भएपछि एकताको वातावरण बनेको हो । एकता प्रक्रिया अघि बढाउन शनिबार बिहान दाहाल र भट्टराईबीच भेटवार्ता भएको थियो । नेताहरूका अनुसार भट्टराईले पार्टीको नाममा नेकपा पनि हटाउन माग गरेका थिए । तर आफूहरू माओवादी हटाउन तयार भएका कारण नेकपा राख्नुपर्ने तर्क दाहालले गरेका थिए । पार्टी एकताको प्राविधिक तयारीका लागि दुवै पार्टीले वार्ता समिति बनाउने सहमति भएको छ । त्यहीअनुसार माओवादीले बृहत् वाम एकताका लागि कृष्णबहादुर महराको संयोजकत्वमा पाँच सदस्यीय वार्ता समिति बनाएको छ । समितिमा महासचिव देव गुरुङ र उपमहासचिवहरू जनार्दन शर्मा, गिरिराजमणि पोखरेल र शक्ति बस्नेत सदस्य छन् । समाजवादीले भने आइतबार राजनीतिक समितिको बैठकमार्फत समिति बनाउने तयारी गरेको छ । माओवादी केन्द्र र नेसपाबीच पार्टी एकताको कोर्स अगाडि बढेको छ, नेसपाका नेता गंगानारायण श्रेष्ठले भने ।स्रोतका अनुसार एकीकृत पार्टीमा दाहालले प्रधानमन्त्रीका रूपमा सरकारको काममा ध्यान दिने र दोस्रो वरीयतामा रहेर भट्टराईले पार्टी काममा समय लगाउने समझदारी भएको छ । भट्टराईले पार्टी नेताको हैसियतमा प्रधानमन्त्री दाहाललाई सरकारको काममा पनि सघाउनुहुनेछ, माओवादीका एक पदाधिकारीले भने ।पार्टी एकता भए सात वर्षपछि दाहाल र भट्टराई एउटै पार्टीमा हुनेछन् । २०७२ असोज ९ मा माओवादी मुख्यालय पेरिसडाँडालाई भूकम्पमा भत्किएको रातोघरको संज्ञा दिएर त्यहाँबाट भट्टराई बिदा भएका थिए । उनले पछि वैकल्पिक राजनीतिक शक्ति निर्माण गर्ने भन्दै नयाँ शक्ति पार्टी खोले । उपेन्द्र यादव अध्यक्ष रहेको संघीय समाजवादी फोरम र भट्टराई नेतृत्वको नयाँ शक्तिबीच २०७६ वैशाख २२ मा पार्टी एकता भएको थियो । एकीकृत समाजवादी पार्टी राष्ट्रिय जनता पार्टीसँग एकीकरण गरेर २०७७ वैशाखमा जनता समाजवादी पार्टी बनेको थियो । तर त्यसमा पनि भट्टराई लामो समय रहन सकेनन् । उनले गत साउनमा आफ्नै नेतृत्वमा नेपाल समाजवादी पार्टी बनाएका थिए । आफ्नो निर्वाचन क्षेत्र गोरखा२ दाहालका लागि खाली गरेपछि ४ मंसिरको प्रतिनिधिसभा निर्वाचनमा दाहाल चितवन३ छाडेर गोरखा पुगेका हुन् ।माओवादी र नेसपाबीच एकता भएपछि समाजवादी धार निर्माणका लागि माधवकुमार नेपाल नेतृत्वको एकीकृत समाजवादी, उपेन्द्र यादव नेतृत्वको जसपा र वामदेव गौतम नेतृत्वको नेकपा एकता राष्ट्रिय अभियानसँग पनि वार्ता अगाडि बढाउने दाहाल र भट्टराईको तयारी छ । एकीकृत समाजवादी, जसपा र नेकपा एकता राष्ट्रिय अभियानले वामपन्थीसमाजवादी शक्तिहरूबीच एकता गर्ने सैद्धान्तिक निर्णय गरिसकेका छन् । एकीकृत समाजवादी र जसपाले त वार्ता समितिसमेत बनाएका छन् । एकीकृत समाजवादीको पोलिटब्युरो बैठकले यसअघि नै महासचिव बेदुराम भुसालको नेतृत्वमा गंगालाल तुलाधर, विजय पौडेल र प्रकाश ज्वाला सदस्य रहेको वार्ता समिति बनाएको हो । हामीले पहिला नै वार्ता टोली बनाएका थियौं । जसपाले पनि बनाएपछि हामीले शनिबार एक चरण छलफल गर्यौं । पार्टी एकता र कार्यगत एकताका विषयमा छलफल गर्दै जाऔं भन्नेछ, वार्ता संयोजक भुसालले भने ।"
सुरक्षा निकायका जीर्ण संरचना हटाउने गृहमन्त्रीको प्रतिबद्धता,"(काठमाडौं)उपप्रधान तथा गृहमन्त्री रवि लामिछानेले नेपाल प्रहरी र सशस्त्र प्रहरीका जीर्ण भौतिक संरचना हटाउन पहल गर्ने प्रतिबद्धता जनाएका छन् । सुरक्षाकर्मीले अत्यधिक गर्मी र उच्च हिमाली भेगको कठ्यांग्रिँदो चिसोका बाबजुद कमजोर र जीर्ण संरचनामा बसेर खटिनुपर्ने बाध्यताको अन्त्य गर्न आफू लागिपर्ने प्रतिबद्धता जनाएका हुन् । अपराध अनुसन्धान तथा नियन्त्रण, शान्ति सुरक्षा व्यवस्थापन, सीमा सुरक्षा जस्ता महत्त्वपूर्ण जिम्मेवारी निर्वाह गर्न खटिएका सुरक्षाकर्मी नै असुरक्षित संरचनामा बस्नुपरेको विषयबारे बुधबार कान्तिपुरमा विस्तृत समाचार प्रकाशन भएको थियो । सोही दिन गृहमन्त्री लामिछानेले प्रहरी महानिरीक्षक धीरजप्रताप सिंहलाई सम्पर्क गरेर प्रहरीका जीर्ण संरचना विस्थापन गर्न आफू लागिपर्ने र त्यसको खाका पेस गर्न निर्देशन दिएका हुन् । सुरक्षाकर्मी बस्ने ठाउँ सुविधासम्पन्न हुनुपर्छ । राष्ट्रको सेवामा खटिने सुरक्षाकर्मीलाई न्यूनतम आधारभूत सुविधा हुनुपर्छ । मनोबल उच्च राख्न पनि सुरक्षाकर्मीका बासस्थान व्यवस्थित हुनुपर्छ, महानिरीक्षक सिंहलाई दिएको निर्देशन उल्लेख गर्दै लामिछानेका प्रेस संयोजक नवराज पाण्डेले भने, त्यसका लागि चाहिने स्रोतसाधन व्यवस्थापनमा पहल गर्छु । कहाँ कस्ता संरचना छन् भन्नेबारे विस्तृतमा विवरण पेस गर्नुहोला । भारत र चीनतर्फ सीमा सुरक्षार्थ स्थापना गरिएका सशस्त्रका २ सय २८ बोर्डर आउट पोस्ट (बीओपी) मध्ये ९७ युनिट मात्रै आफ्नै भवनमा छन् । बाँकीमध्ये ११ वटा बीओपी टहरामा र १४ वटा भाडाका संरचनामा, कुनै अन्य सरकारी निकायका संरचनामा आश्रय लिएर बसेका छन् । जसका कारण बीओपीमा खटिएका सशस्त्रलाई तोकिएको जिम्मेवारी निर्वाह गर्नुभन्दा आफ्नै सुरक्षित आवासको चिन्ता छ । यसैगरी करिब ८० हजार जनशक्ति रहेको नेपाल प्रहरीका देशभर २ हजार ६ सय ६० युनिटमध्ये ८ सय ६३ युनिटको आफ्नै कार्यालय भवन छैन । तीमध्ये ३ सय ४२ युनिटलाई भाडाको भवनमा र ५ सय २१ युनिटलाई अन्य निकायका भवनमा आश्रय लिएर बसेका छन् । ८ सय ७९ युनिटमा त शौचालय नै छैन । गर्मीमा ४० डिग्रीभन्दा बढीको अत्यधिक तातो र पुसमाघको ठिहीमा माइनस २० डिग्रीसम्मको चिसोमा बसेर सुरक्षार्थ खटिइरहेका छन् । तर, त्यसरी खटिएका सुरक्षाकर्मीलाई ओत लाग्ने संरचनाको अवस्था दयनीय छ । यसैबीच, शनिबार गृहमन्त्री लामिछानेले सशस्त्र प्रहरी बल मुख्यालयको निरीक्षण पनि गरेका छन् । त्यस क्रममा उनले सशस्त्रका कमजोर संरचना विस्थापित गर्न आफू लागिपर्ने प्रतिबद्धता जनाएका हुन् । जीर्ण संरचना विस्थापित गरेर न्यूनतम आधारभूत आवश्यकता पूरा हुने गरी स्रोतसाधन व्यवस्थापनमा आफू लागिपर्ने पनि उनको प्रतिबद्धता छ । तराईको चर्को गर्मीदेखि हिमालको ओलाङचुङगोला र छाङरुको कठ्यांग्रिँदो चिसोसँगै तैनाथ भएका अधिकृत तथा जवानहरूको बसाइका लागि भौतिक पूर्वाधार कमजोर हालतमा रहेको उनले स्वीकार गरे । यी बाध्यतालाई अन्त्य गरेर व्यवस्थित बासस्थान निर्माणमा आफू लागिपर्ने उनको भनाइ छ । कठिन चुनौतीका अनवरत जिम्मेवारी निर्वाह गर्नु देशप्रतिको सेवा र राष्ट्रभक्ति रहेको भन्दै उनले सुरक्षाकर्मीको प्रशंसा गरेका थिए ।संगठनमा रहँदा नजिक र पराई, भित्र र बाहिर भन्ने प्रवृत्तिलाई हटाएर म्यान्डेटअनुसार काम गर्न पनि सशस्त्र प्रहरीलाई गृहमन्त्री लामिछानेले निर्देशन दिएका थिए । उनले विगतमा भएका कमजोरी सुधार्दै लैजाने र प्रशासनिक एवं व्यवस्थापकीय पक्षमा शून्य कमजोरीका साथ कार्यसम्पादन हुनुपर्ने बताए । सेवामा रहँदा सरुवा र बढुवाको विषयले धेरै राष्ट्रसेवकको मन अमिलो भएको हुन सक्छ भने केही घमण्डको गुलियो र हीनताबोधका कारण एकै ठाउँमा कार्य गर्दा व्यावसायिक क्षमतामा ह्रास आउन सक्छ, उनले भने, त्यसैले सरुवा, बढुवालगायत कार्यहरू क्षमता, व्यावसायिकता, नैतिकता र ज्ञानमा आधारित भएर सम्पादन हुन आवश्यक छ । सशस्त्र प्रहरी महानिरीक्षक राजु अर्यालले संगठनलाई चुस्त, प्रभावकारी, व्यावसायिक, नैतिक र चरित्रवान् बनाउन आफूहरू अहोरात्र खटिएको बताएका थिए । उनले नागरिकको सेवा, सुरक्षा, सहयोग र आपत्विपत्मा परेकाको उद्धार तथा सिमानाको सुरक्षार्थ दरिलो खम्बा बनेर सशस्त्र प्रहरी अहोरात्र खटिँदै आएको बताए । निरीक्षकमा भर्ना भएर १६ वर्षसम्म बढुवा हुन नसकेको र १९ वर्ष सेवा अवधि पुग्दासमेत डीएसपीबाट एसपीमा बढुवा हुन नसक्ने स्थिति तथा जवान पदमा भर्ना भएर १३ वर्षसम्म एक तह पनि बढुवा हुन नसकेको अवस्थालाई सुधार गर्न नीतिगत पहल हुनुपर्नेमा उनले गृहमन्त्री लामिछानेको ध्यानाकर्षण गराएका थिए । पेन्सन अवधि जुनियर अधिकृतको १८ वर्ष र बिल्लादार जवानको १६ वर्ष निर्धारण गर्ने योजना कार्यान्वयन गर्न पनि उनले भनेका थिए ।"
राजकुमार ह्यारीको बायोग्राफी विद्रोह,"पत्नी मेघनसँगै उनी मार्च २०२१ मा अमेरिकी टेलिभिजन प्रस्तोता ओप्रा विन्फ्रेसँगको बहुप्रचारित अन्तर्वार्ताका लागि पनि बसेका थिए । गुजाराकै लागि ह्यारीले विन्फ्रेसँग मिलेर मानसिक स्वास्थ्यसँग सम्बन्धित वृत्तचित्र शृंखला द मी यु कान्ट सी पनि निर्माण गरे । त्यसपछि उनले आफूमाथि बनेको वृत्तचित्र ह्यारी एन्ड मेघन का लागि पनि समय दिए । युवराज विलियमसँगै लन्डनको केन्सिङ्टन बरबार र ग्लुसेस्टरसायरको हाइग्रोभ भवनमा हुर्केका ह्यारीको बाल्यकाल बाबुआमाका साथ भएका औपचारिक भ्रमणहरूसँग पनि जोडिन्छ । उनकी आमा डायना आफ्ना छोराहरूले फराकिलो दायराको जीवन पाऊन् भन्ने चाहन्थिन् । त्यसैले जहाँ जाँदा पनि दुवैलाई सँगै लैजाने उनको प्रयत्न हुन्थ्यो । त्यसै हुनाले अघिल्लो पुस्ताको शाही बच्चाहरूको तुलनामा ह्यारी र विलियमले सामान्य जीवनको राम्रो सुझबुझ पाएका थिए । सन् १९९६ मा बाबुआमाको सम्बन्धविच्छेद भएपछि १२ वर्षका ह्यारी अलिक एक्लाजस्ता हुन पुगे । अर्को वर्ष पेरिसमा कार दुर्घटनामा उनकी आमाको मृत्यु भएपछि त उनलाई त्यसले निकै व्यथित तुल्यायो । स्कुले जीवनपछि ह्यारीले घुमघाम र कामकाजी अनुभव बटुलेर बिताए । उनले सन् २००५ मा रोयल मिलिटरी एकेडेमीमा सामेल भएर सैनिक तालिम लिन थाले । त्यसको अर्को वर्ष ह्यारी सामेल भएको पल्टन इराक युद्धका लागि खटाइयो जसमा बेलायतको राजकुमारलाई पठाउने कि नपठाउने भन्नेबारे व्यापक बहस हुन पुग्यो । अन्तमा बेलायती रक्षा मन्त्रालयले ह्यारीलाई आफ्नो रेजिमेन्टका साथ इराकमा तैनाथ गर्ने घोषणा गर्यो । तत्कालीन ब्रिटिस सेनाका प्रमुख, जनरल सर रिचर्ड डन्नाटका अनुसार इराकमा एक सैनिक कमान्डरका रूपमा खटिने निर्णय राज्यको नभएर ह्यारीको व्यक्तिगत इच्छा थियो । त्यसको एक वर्षपछि ह्यारीको पदोन्नति लेफ्टिनेन्टका रूपमा भयो । युवा भएपछि अचानक युद्धमा चाख राख्न थालेका ह्यारीले त्यसपछि क्यानाडा र बेलायतको संयुक्त सैन्य तालिममा पनि भाग लिएका थिए, जसलाई बेलायत सरकारले सकेसम्म गोप्य राख्न खोजेको थियो । इराकपछि ह्यारीले लिएको तालिमलगत्तै बेलायती रक्षा मन्त्रालयले नाटो नेतृत्वको अफगान युद्धमा उनलाई पठायो । अफगानिस्तानमा क्यानाडा र बेलायत दुवै देशका सेनाले भाग लिइरहेका थिए । तर त्यसबारेको समाचार सार्वजनिक भएपछि बेलायती रक्षा मन्त्रालयले उनलाई युद्धबाट फिर्ता बोलायो । अफगानिस्तान र इराकमा लगातार सैनिक नेतृत्व गरेका ह्यारी आफ्नो काका प्रिन्स एर्न्ड्युपछि युद्धग्रस्त क्षेत्रमा खटिने शाही परिवारको पहिलो सदस्य हुन पुगे । उनका काका एर्न्ड्युले फकल्यान्डको युद्धमा सैनिक हेलिकोप्टर उडाएका थिए । बहादुरीपूर्ण काम गरेको भन्दै उनकी काकी एनीले ह्यारीलाई मे २००८ मा पदक नै दिएकी थिइन् । पछि हेलिकोप्टर उडाउन सिकेका ह्यारी अपाचे हेलिकोप्टर चलाएर अफगानिस्तान पुगेको केही दिनमै २०१२ को सेप्टेम्बर १० मा तालिवानबाट घेरिन पुगेको सनसनीपूर्ण समाचार बाहिरिए । धेरै ठूलो शक्ति लगाएर बेलायती सेनाले तालिवान आक्रमणमा परेको उनको क्याम्पबाट ह्यारीलाई सुरक्षित स्थानमा सार्न सफल भएको थियो । यो छोटो अवधिमै ह्यारीले कम्तीमा २५ जना मानिसलाई आफ्नै हातले मारेको खुलासा पुस्तकमा गरेको जनाइएको छ । उनले अफगानिस्तानमा अपाचेको हतियार प्रणाली सञ्चालनलाई भिडियो गेम खेल्ने कलासँग तुलना गरेका थिए । अपाचे हेलिकोप्टर चलाउँदा आवश्यक परेका बखत गोली चलाउनुपरेको उनले पुस्तकमा स्विकारेका छन् । आफ्नो संस्मरणात्मक पुस्तकमा उनले के पनि खुलासा गरेका छन् भने उनले युद्धका ६ वटा मिसनहरूमा उडान भर्दा तालिवानलाई मानिसका रूपमा हेरेनन् बरु चेसका प्यूसाहरू का रूपमा बोर्डबाट हटाए । आफूले कति संख्यामा मान्छे मारें भन्ने प्रश्नको कुनै महत्त्व नभएको उनले पुस्तकमा खुलाएका छन् । यो संख्या (मारिएका मानिसको) होइन, जसले मलाई कुनै सन्तुष्टि दियो, उनले लेखेका छन्, तर, न त यो संख्या थियो, जसले मलाई लज्जित सर्मिंदा महसुस गराएको थियो । पुस्तकको यो प्रसंग आउनुबित्तिकै अफगानिस्तानको परराष्ट्र मन्त्रालयका प्रवक्ता अब्दुल काहार बल्खीले ह्यारीले गरेको अफगानिस्तानको पश्चिमी भूभागको त्यो कब्जा मानव इतिहासमा साँच्चै एक घीनलाग्दो क्षण भएको बताएका छन् । तालिवान आन्दोलनका एक नेता अनस हक्कानीका अनुसार ह्यारीले २५ मुजाहिद्दिनको ज्यान लिएको भनी दाबी गरेको दिन कुनै पनि तालिवानी लडाकु त्यस क्षेत्रमा मारिएका थिएनन् । त्यसैले यो स्पष्ट छ, उनले सर्वसाधारणलाई मारेका थिए पुस्तकको अंशका सम्बन्धमा उनले हालै भनेका छन्, यसले उनी र उनको परिवार दुवैलाई जोखिममा रोखेको छ ।ह्यारीको यो खुलासाले बेलायती सैनिक अधिकारीहरू क्रुद्ध बनेका छन् । उनीहरूले कुनै समय ह्यारीलाई काँधमा बोक्ने सैनिक संस्थामाथि नै लाञ्छना लगाएको आरोप पनि लगाएका छन् । ह्यारीको यस्तो कथनले जिहादीलाई बेलायती सैनिकमाथि आक्रमण गर्ने बित्थाको निहुँ मिलेको सैनिक अधिकारीहरूको टिप्पणी छ । यसरी उनको सैन्य जीवनको खुलासाले सिंगो बेलायती सेना अप्ठेरोमा परे पनि सन् २००५ देखि ०१५ सम्मको सैनिक सेवामा बिताएको समयलाई ह्यारीले भने आफ्नो जीवनको सबैभन्दा खुसीको समय भनी वर्णन गरेका छन् । अश्वेत कन्यासँगको विवाहपछि चिढिएको बकिङ्घम दरबारले सन् २०२० मा ह्यारीका लागि आधिकारिक सैन्य नियुक्तिहरूसहित शाही कर्तव्यहरूबाट पछि हटाइएको घोषणा गरेको थियो । त्यसको एक वर्षपछि दरबारले ह्यारीलाई क्याप्टेन जनरल रोयल मरिनका रूपमा आफ्नो पद त्याग्न बाध्य पारेको थियो र उनका सबै मानार्थ सैन्य नियुक्तिहरू फिर्ता गरेको थियो । ह्यारीले आफ्नो पुस्तकमा सैन्य जीवनका यी सबै पाटाबारे खुलस्त वर्णन गरेका छन् । पुस्तकमा उनले १७ वर्षको उमेरमा आफूले कौमार्य गुमाएको खुलासा पनि गरेका छन् । उनका अनुसार एक रात पव छेउको चौरमा पुरानो घोडाहरूलाई माया गर्ने एक महिलासँग पहिलो यौनसम्पर्क भएको थियो । त्यी महिला अभिनेत्री एलिजाबेथ हर्ले भएको अनुमान व्यापक रूपमा गरिएपछि हर्लेले यसलाई अफवाह मात्र भनेर टिप्पणी गरेकी छन् । जिम्बावेकी धनाढ्यकी छोरी चेल्सी डेभीसँग ह्यारी २१ वर्षको हुँदा प्रेममा चुर्लुम्म डुबेको प्रसंग पनि पुस्तकमा भएको अखबारहरूको टिप्पणी छ । केही वर्षसम्म चलेको उनीहरूको प्रेम अभिनेत्री क्रेसिडा बोनाससँग ह्यारीको छोटो प्रेम सम्बन्धको सुरुवातपछि सकिएको थियो । अनेक युवतीहरूसँग गुज्रिँदै अघि बढेका ह्यारीलाई दरबारले पूर्णतः अपनाइरहेको थियो । तर, अमेरिकी अभिनेत्री मेघन मार्कलसँग २०१६ मा सुरु भएको उनको प्रेमले शाही परिवार क्रमशः उनीसँग टाढिन पुग्यो । इन्स्टाग्राममार्फत एकअर्कासँग नजिकिन पुगेका उनीहरूको सम्बन्ध सार्वजनिक भएदेखि नै बेलायतका मूलधारका सञ्चारमाध्यमले आलोचनात्मक सामग्री पस्कन थालेका थिए भने सामाजिक सञ्जालमा उनीहरू ट्रोलिङमा पर्ने क्रम तीव्र हुन पुगेको थियो । सामान्य पृष्ठभूमिकी अश्वेत युवतीसँग सम्बन्ध जारी नराख्न ह्यारीलाई उनकै परिवारले ठूलो दबाब दियो । तर पनि मेघनसँगको प्रेमलाई ह्यारीले २०१८ मे १९ मा विवाहमा बदलिदिए । विवाहको अर्को वर्ष २०१९ को मे ६ मा उनीहरूको छोरा आर्ची माउन्टबेटनविंडसरको जन्म भयो । दरबारले ह्यारी र मेघनको सम्बन्धलाई बेवास्ता गर्दै लगेपछि उनीहरूले २०२० मा शाही परिवारको वरिष्ठ सदस्यको हैसियत त्याग्ने घोषणा गरे । त्यसको केही महिना अमेरिकामा बिताएपछि उनीहरूले क्यानाडामा घर किने । २०२१ जुन ४ मा छोरी लिलिबेट माउन्टबेटनविंडसरको जन्म भयो । शाही परिवारको सदस्यबाट अलग भई सामान्य जीवन बिताउन ह्यारी दम्पतीलाई खर्चको निकै जरुरत पर्न गयो । त्यसपछि उनीहरूले आफ्ना कुरा खुलासा गरेर र अन्तर्वार्ताहरूबाट पैसा लिएर गुजारा चलाउने क्रममा यो पुस्तक लेख्नुपर्ने बाध्यता आइलागेको उनका आलोचकहरूले टिप्पणी गरेका छन् । ह्यारीले एकपछि अर्को गर्दै दरबारका कुरा बाहिर ल्याउन थाले पनि उनका बाबु राजा चार्ल्स दुःखी थिए । अप्रिल २०२१ मा प्रिन्स फिलिपको अन्त्येष्टिका लागि दुवै छोराको भेट हुँदा उनले मर्ने बेलामा दुःख नदेओ भनेको पनि पुस्तकमा खुलाएका छन् ह्यारीले । त्यस्तै किशोरावस्थामा विभिन्न ड्रग्स प्रयोग गरेको पनि उनले पुस्तकमा निर्धक्कसँग स्वीकार गरेका छन् । यसरी ह्यारीले आफ्ना अनेकन निजी अनुभवहरूलाई धूवाँदार रूपले सार्वजनिक गरेर दरबारलाई अप्ठेरोमा पारिरहेका बेला बकिङ्घम दरबार एकदम मौन छ । सीएनएनको टिप्पणी छ, दरबारको यो मौनता घातक छ । किनभने दरबारले अनुत्तरित दाबीहरू छोड्नु भनेको ह्यारीको कथा शाही परिवारको हाम्रो सामूहिक स्मृतिको हिस्सा बन्नु हो ।"
'अभया एन्ड दि स्टिम इन्जिन' २० औं वर्षमा प्रवेश,"काठमाडौं (कास) अभया एन्ड दि स्टिम इन्जिन ले ब्यान्ड स्थापनाको २० औं वर्ष मनाएका छन् । राजधानीमा एक पत्रकार सम्मेलन गर्दै ब्यान्डकी गायिका अभया सुब्बासहितको टिमले खुसीयाली मनाएको हो । ब्यान्डलाई नेतृत्व गर्न महिला भएकै कारण सुरुवातका दिनमा गाह्रो भएको अनुभवसमेत अभयाले सुनाइन् ।२० वर्षदेखि गाना, संगीत गरिरहेका छौं । हाम्रो यो यात्रामा सागसागै यात्रा गरिदिनु भएको लागि धन्यवाद । महिला भएर यो ब्यान्डलाई सम्हाल्न सुरुमा गाह्रो भएको थियो । तर, संगीत गर्दागर्दै २० वर्ष बितेछ । यो यात्रा निकै रमाइलो भयो, उनले भनिन्, सुरुवातमा त मेरो टिमको पुरुषहरूले मैले भनेको कुरा पत्याउाथेनन् । रिसाउँथे । मैले त्यसमा धेरै मिहेनत गर्नुपर्यो । अभया एन्ड दि स्टिम इन्जिन ले १२ दिन अगाडि मात्रै आज किन सार्वजनिक गरेको थियो । लैजाउ मलाई र हावाहुरी भने पछिल्लो समय निकै चर्चामा आएको गीतहरू हुन् ।"
फरक क्षमता भएकालाई नयाँ प्लेस्टेसन,"एजेन्सी (टोकियो) जापानी कम्पनी सोनीले शारीरिक रूपमा अशक्त व्यक्तिहरूका लागि नयाँ गेमिङ स्टेसन ल्याउने भएको छ । त्यसका लागि विज्ञहरूको टिम बनाएर काम सुरु गरिएको कम्पनीले जनाएको छ । पोजेक्ट लियोनार्दो नाम दिइएको नयाँ प्लेस्टेसन५ मा विभिन्न बटन, ट्रिगर र स्टिकहरू हुने र त्यसलाई आफ्नो सहजताका आधारमा निर्धारण गर्न सकिने जनाइएको छ । यद्यपि, यो बजारमा आउने मिति र मूल्यबारे भने केही उल्लेख गरिएको छैन । सन् २०१८ मा सार्वजनिक माइक्रोसफ्ट एडप्टिभ कन्ट्रोलर अन्तर्राष्ट्रिय बजारमा हाल एक सय अमेरिकी डलरमा पाइन्छ । सोनी कम्पनीका एक अधिकारीले नयाँ प्लेस्टेसन गेमिङमा रुचि राख्नेहरूका लागि निकै सरल, सहज र लामो समयसम्म टिकाउ भएको जनाएका छन् । पोजेक्ट लियोनार्दो निकै फरक रहेको र बजारमा उपलब्ध अन्य प्लेस्टेसनको तुलनामा निकै उपयोगी हुने दाबी कम्पनीको छ । पोजेक्ट लियोनार्दो हाम्रो टिमका लागि विल्कुल नयाँ योजना हो । प्लेस्टेसनमा हामीसँग २८ वर्ष लामो अनुभव भएकाले शारीरिक रूपमा अशक्त व्यक्तिहरूका लागि यो निकै उपयोगी हुनेमा हामी विश्वस्त छौं, कम्पनीले भनेको छ । पोजेक्ट लियोनार्दोलाई अमेरिकाको एबल गेम्स र यूकेको स्पेसल इफेक्ट्सले सहयोग गर्ने जनाइएको छ । स्पेसल इफेक्ट्सका संस्थापक तथा प्रमुख कार्यकारी माइक डोनेगनले नयाँ उत्पादनका लागि आफू निकै उत्साहित रहेको बताएका छन् ।"
अमेरिकामा मोनालिसा,सन् १९६३ को आजकै दिन (जनवरी ८) मा लियोनार्दो दा भिन्चीको विश्वविख्यात चित्रकला मोनालिसा अमेरिकामा पहिलो पटक प्रदर्शनीमा राखिएको थियो । अमेरिकाको नेसनल ग्यालरी अफ आर्टमा राखिएको चित्रको तत्कालीन अमेरिकी राष्ट्रपति जोन एफ केनेडीसहित दुई हजार चर्चित व्यक्ति तथा निम्तालुले पहिलो दिनमा अवलोकन गरेका थिए । भोलिपल्टदेखि सर्वसाधारणका लागि खुला गरिएको प्रदर्शनीको तीन साताभित्र ५ लाख मानिसले अवलोकन गरेका थिए । तीन सातापछि अमेरिकाको न्युयोर्कस्थित मेट्रोपोलिटन म्युजियम अफ आर्टमा राखिएको चित्रकला हेर्न दस लाख मानिस पुगेका थिए ।विश्वकै महान् चित्रकार लियोनार्दो दा भिन्चीले सन् १५०४ मा मोनालिसाको चित्र तयार पारेका हुन् । चित्रमा देखिने महिला फ्लोरेन्सका धनाढ्य फ्रान्सेस्को डेल जियोकोन्डाकी श्रीमती लिसा गेरार्डिनी हुन् । ला जियोकोन्डा का नामले समेत परिचित उक्त कलामा मोनालिसालाई रहस्यमय मुस्कानका साथ निकै आकर्षक देखिन्छ । सन् १९०३ मा चित्र बनाउन सुरु गरेका भिन्चीले एक वर्षपछि सम्पन्न गरेका थिए । तर उनले सन् १५१७ सम्म पनि त्यसमा विभिन्न काम गरेर अन्तिम रूप दिएका थिए । मोनालिसा सन् १७९७ देखि फ्रान्सको राजधानी पेरिसस्थित लोभ्रे संग्रहालयमा राखिएको छ । उक्त संग्रहालयको विश्वमै सबैभन्दा धेरै मानिसले भ्रमण गरिसकेका छन् । विश्वकै सबैभन्दा महँगो चित्र मोनालिसाको मूल्य कम्तीमा ८६ करोड अमेरिकी डलर रहेको अनुमान गरिएको छ ।
देउखुरीमा मन्त्रालय व्यवस्थापन तीव्र,"(दाङ, देउखुरी)लुम्बिनी प्रदेश सरकारका प्रशासनिक काम देउखुरीबाटै सुरु भएका छन् । सरकारले मन्त्रालय व्यवस्थापन तीव्र पार्दै देउखुरीबाट काम सुरु गरेको हो । २०७७ असोज २० मा प्रदेशसभाले लुम्बिनी प्रदेशको स्थायी राजधानी दाङको राप्ती उपत्यका देउखुरी हुने निर्णय गरेको थियो । त्यसको दुई वर्ष तीन महिनापछि देउखुरीबाट प्रशासनिक काम सुरु गरिएको हो । प्रदेश प्रमुख अमिक शेरचनले पनि देउखुरीमै पुगेर प्रदेशसभा सदस्यलाई शपथ गराएका छन् । प्रदेशसभाको दोस्रो कार्यकालको पहिलो र दोस्रो बैठक पनि देउखुरीमै बसेको छ । प्रदेशसभाको बैठक र मन्त्रालयमा मन्त्री एवं नेताकार्यकर्ता आउजाउले देउखुरीको मसुरिया क्षेत्र र टेक्निकल टोल रमाइलो बनेको छ । बुटवलबाट भालुबाङ, बाँके, बर्दिया हुँदै कर्णाली प्रदेशसम्म पुग्ने पूर्वपश्चिम राजमार्गमा पर्ने दाङको मसुरियाबाट पुगनपुग ५ सय मिटरमै टेक्निकल टोलमा रहेको प्रदेश राजधानीको गेटमा पुगिन्छ । भालुबाङबाट झन्डै ६ किलोमिटरको दूरी छ । राप्ती प्राविधिक शिक्षालयलाई गढवामा सारेर शिक्षालयको जग्गा र त्यहाँ रहेका भवन सरकारले स्वामित्वमा लिए पनि वरपरकाले त्यसलाई अझै टेक्निकल टोल नै भन्छन् । झन्डै १८ बिघा क्षेत्रफलमा फैलिएको प्रदेश राजधानीमा सरकारका मन्त्रालय र प्रदेशसभा क्षेत्रमा प्रवेश गर्ने एक मात्र गेट छ । गेटभित्र पस्नासाथ प्रदेशसभाले झन्डै १० करोड खर्चेर दुई वर्षमा तयार गरेको मेटल स्ट्रक्चर को प्रदेशसभा भवन छ । भवनको बाहिरी संरचना धेरै तयार भएको छ । मूल गेट निर्माणाधीन छ तर गेटवरिपरिको बगैंचा र सौन्दर्य झल्काउने काम सकिएको छ । चिरिच्याट्ट परेको भवन छ । मान्छेको ओहोरदोहोर बाक्लो छ । सयौंको संख्यामा मजदुर काममा खटिरहेका छन् । त्यसको पश्चिमतर्फ प्रदेशसभा सचिवालयका लागि ट्रस आकारमा एकतले भवन बनिरहेका छन् । गेटको नजिकै दक्षिणपश्चिमतर्फ प्रदेशसभाका दलका बैठकका लागि भवन मर्मत भइरहेका छन् । तिनको छेवैमा सुरक्षाकर्मीका लागि ब्यारेक बन्दै छन् ।टेक्निकल शिक्षालयले नै १८ बिघा क्षेत्रफलमा प्रशासनिक भवन, कक्षाकोठा, प्रयोगात्मक भवन, आवास क्षेत्र, हरियाली क्षेत्र भनेर जग्गालाई ७८ प्रकारमा वर्गीकरण गरी व्यवस्थापन गरेको थियो । त्यसमध्ये प्रदेशसभा भवनबाट उत्तरपूर्वतर्फको प्रशासनिक र कक्षाकोठा क्षेत्रमा सरकारका ६ वटा मन्त्रालय व्यवस्थापन भएका छन् । सुरुमा रहेको शिक्षालयको प्रशासनिक भवनमा मुख्यमन्त्री एवं मन्त्रिपरिषद्को कार्यालय बनाइएको छ । त्यसको पछाडि भौतिक पूर्वाधार मन्त्रालय छ । मुख्यमन्त्री कार्यालयसँगै रहेको इन्जिनियरिङ भवनमा वन तथा वातावरण मन्त्रालय राख्नका लागि काम भइरहेको छ । त्यसको अगाडि रहेको भवनमा आन्तरिक मामिला, कानुन तथा सञ्चार मन्त्रालय राखिएको छ । सञ्चार मन्त्रालयको नजिकै अर्थ तथा सहकारी मन्त्रालय छ । त्यसको झन्डै ३ सय मिटर दूरीमा पर्यटन, ग्रामीण तथा सहरी विकास मन्त्रालय छ ।सहरी विकास मन्त्रालयको नजिकै मुख्यमन्त्रीको निवास छ । शिक्षालयका लागि तयार भएका भवन मन्त्रालयका लागि उपयुक्त नभएपछि धमाधम कोठा तोडफोड गर्ने र पाटेसन गर्ने काम तीव्र छ । धेरै भवन दुईतले छन् । सबैजसो भवनको छतमा ट्रस राखेर ईपीएस स्यान्ड्विच प्यानल प्रयोग गरेर कोठा तयार भइरहेका छन् । मन्त्रालयका लागि आवश्यक डिजाइन, कोठा व्यवस्थापन, संरचना तोडफोड र तयार गर्ने काम प्रदेश पूर्वाधार विकास प्राधिकरणले गरिरहेको प्राधिकरणका इन्जिनियर विष्णु केसीले बताए । सकेसम्म छिटो मन्त्रालय व्यवस्थापन गर्नु भन्ने हामीलाई निर्देशन छ, उनले भने, त्यहीअनुसार जसरी छिटो हुन्छ, त्यसरी नै काम गरिरहेका छौं । पुसभित्रै सबै मन्त्रालय देउखुरीमै व्यवस्थापन गर्ने सरकारको तयारी छ ।मुख्यमन्त्री कार्यालयको उत्तरतर्फको धेरै जग्गा शिक्षालयले वृक्षरोपण गरेर बगैंचा बनाएको थियो । हरियाली क्षेत्रमा तीन सयभन्दा बढी सिसौ र आँपका रुख थिए । अहिले धेरैजसो काटेरमन्त्रीका क्वार्टर र मन्त्रालयका लागि स्थायी संरचना बनाउने तयारी छ । शिक्षालयका शिक्षक र कर्मचारीका झन्डै ७ परिवार अहिले भने त्यहीं बसिरहेका छन् । गढवामा निवासहरू निर्माण भइरहेकाले त्यहाँ तयार भएपछि जाने गरी अहिले पुरानै क्वार्टरमा बसिरहेको शिक्षक नारायण भण्डारीले बताए । लुम्बिनी प्रदेश सरकारमा अहिले १३ मन्त्रालय छन् । ३ राज्यमन्त्रीसहित १६ सदस्यीय मन्त्रिपरिषद् छ । शिक्षालयभित्र मुख्यमन्त्री तथा मन्त्रिपरिषद्को कार्यालयसहित ६ मन्त्रालय बनिरहेका छन् । अन्य ७ मन्त्रालयलाई शिक्षालयबाहिर राख्ने तयारी छ । स्वास्थ्य तथा जनसंख्यामन्त्री इन्द्रजित थारूका अनुसार राप्ती गाउँपालिकाका ५ वटा वडा कार्यालयले मन्त्रालयका लागि भवन उपलब्ध गराएका छन् । शिक्षालयबाट झन्डै १ किलोमिटरको दूरीमा रहेको राप्ती गाउँपालिका वडा १ को कार्यालय भवनमा ऊर्जा, जलस्रोत तथा सिँचाइ मन्त्रालय, वडा २ को भवनमा कृषि तथा भूमि व्यवस्था मन्त्रालय, वडा ५ को भवनमा स्वास्थ्य तथा जनसंख्या मन्त्रालय, वडा ६ को भवनमा उद्योग, वाणिज्य तथा आपूर्ति मन्त्रालय र वडा ८ को भवनमा शिक्षा तथा खेलकुद मन्त्रालय राखिएको छ ।राप्ती गाउँपालिकाको भवनमा महिला, बालबालिका तथा ज्येष्ठ नागरिक र श्रम तथा यातायात व्यवस्था मन्त्रालय राखिएका छन् । मन्त्रालयलाई भवन उपलब्ध गराएका वडा कार्यालय पुरानै भवनमा सरेर सेवा प्रदान गरिरहेका छन् । स्वास्थ्यमन्त्री थारुले सबैभन्दा बढीको दूरीमा स्वास्थ्य मन्त्रालय रहेको बताए । स्वास्थ्य मन्त्रालय शिक्षालयबाट ५ किलोमिटर पश्चिम लमहीतर्फ छ । शिक्षालयबाट बढीमा ५ किलोमिटरको दूरीभित्र सबै मन्त्रालय व्यवस्थापन हुनेछन्, उनले भने, धेरै टाढा भनेकै स्वास्थ्य मन्त्रालय हो । शिक्षालयकै जग्गामा अन्य भवन तयार भएपछि बाहिरका मन्त्रालय पनि भित्रै ल्याइने उनले बताए । सभामुखको निवासका लागि भने गढवा गाउँपालिकाको भवन प्रयोग गर्ने तयारी छ ।सरकारका प्रवक्ता एवं आन्तरिक मामिला, कानुन तथा सञ्चारमन्त्री तिलकराम शर्माले सरकारले छोटो समयमा स्थायी राजधानीमा सबै मन्त्रालयको व्यवस्थित र सहज व्यवस्थापन गरेको बताए । हामीले २ वर्षमा आफ्नै प्रदेशसभा भवनसहित मन्त्रालयको पनि उपयुक्त व्यवस्थापन गरेका छौं, उनले भने, यति सहज व्यवस्थापन अन्य प्रदेशमा कतै पनि छैन र हुन पनि सक्दैन । बुटवलमा धेरै संघसंस्थाका भवन प्रयोग गर्नुपरेको अवस्थामा देउखुरीमा सरकारकै भवनमा सरकारको व्यवस्थापन गरिएकाले स्थायी संरचना तयार नहुँदासम्म पनि कुनै अप्ठ्यारो नहुने उनले बताए । पुस महिनाभित्रै सबै मन्त्रालयको सेवा देउखुरीबाटै हुने मन्त्री शर्माले बताए ।टेक्निकल टोलको गेटनजिकै सानो काठको ट्यांकी बनाएर १० वर्षदेखि ५२ वर्षीय रामप्रसाद पाण्डेले पसल गरिरहेका छन् । उनले चाउचाउ, बिस्कुटदेखि सुर्तीजन्य पदार्थ बिक्री गर्छन् । अहिलेसम्म त टेक्निकल टोल भन्छन्, उनले भने, अब खोइ के भन्ने हो, थाहा छैन । शिक्षालय सरकारले लिएपछि मान्छेको भीडभाड बढेको छ । गाडी कुदेको कुद्यै गर्छन् तर उनको व्यापार ठप्पजस्तै छ । विद्यार्थी हुँदा अलि व्यापार थियो, अहिले घटेको छ, उनले भने । कुनै दिन व्यापार बढ्ने आशामा उनी छन् । उनको नजिकै जीवलाल पन्थीको होटल छ, जहाँ विद्यार्थीका लागि खाजादेखि बिहानसाँझको खानासम्म बन्छ । तर, अहिले त्यो व्यवसाय घटेको छ । पहिला नियमित खाना खाने ग्राहक थिए । अहिले छैनन् । शिक्षालय गढवाको सरस्वती माध्यमिक विद्यालयमा सरेपछि त्यहाँका नियमित एक हजारभन्दा बढी र तालिमका लागि आउनेसमेत गर्दा झन्डै १६ सय विद्यार्थीको भीड घटेको छ । त्यसले पन्थीको मात्र नभएर टोलकै व्यवसाय घटाएको छ । पहिला नियमित दुई सयवटा समोसा बिक्री हुन्थे, उनले भने, अहिले त समोसा बनाएकै छैन । खाना खान पनि फाट्टफुट्टमात्र आउने गरेको उनले सुनाए । त्यो पनि सेटिङ नहुँदासम्म मात्र त होला, उनले आशंका व्यक्त गरे, त्यसपछि सामसुम (शून्य) । सरकारले भित्रै क्यान्टिन सञ्चालन गर्ने र बाहिर खानाखाजा खाने कोही नहुने उनको अनुमान छ । गाडीमा सरर्र आउने र गेटबाट सिधै भित्र पस्ने गरेको देख्दा उनले आफ्नो पसल चल्न नसक्ने सुइँको पाइसकेका छन् । तर, उनकै अगाडि रहेको बिन्दु डाँगीको घरले भने अर्को व्यापारको सम्भावना देखेको छ । पहिला स्टेसनरी रहेको सटर विद्यार्थी गढवा गएसँगै खाली भएको थियो । चहलपहल बढेपछि किराना र तरकारीसहितको खाद्यान्न पसल खुलेका छन् । राप्ती प्राविधिक शिक्षालय ऐलानी जग्गामा छ । त्यसको कम्पाउन्डबाहिर धेरै निजी जग्गा छ । शिक्षालय आसपासमा प्यूठानबाट बसाइँ सर्नेहरू धेरै छन् । रोल्पालीको पनि बाहुल्य छ । अर्घाखाँची र रुकुमबाट आएका पनि छन् तर धेरै प्यूठानी त्यसआसपास छन् । २०४०४२ सालमै प्यूठानबाटै बसाइँ सरेकाहरूको जग्गा धेरै छ । शिक्षालयको परिसरबाहिर धेरै जग्गा हुनेमा पर्छन् महेश अधिकारी । उनको झन्डै दुई बिघा पुर्जावाल जग्गा छ । अर्का व्यवसायी झवि न्यौपानेले त आफ्नो जग्गामा बिजुली पुर्याएर जग्गा प्लटिङको तयारी पनि गरेका थिए । तर, प्रदेश सरकारले स्थायी राजधानी घोषणा गरेको एक सातामै देउखुरी उपत्यकाभित्र पर्ने सबै जग्गाको कित्ताकाट र खरिदबिक्री रोक्न पत्राचार गरेपछि अहिले कारोबार ठप्प छ । अब प्रदेश सरकारले कित्ताकाट खुलाउने तयारी गरिरहेको छ ।सरकारको तयारीले अब जग्गा कारोबार गर्ने व्यवसायीलाई मूल्य बढ्ने आशा जगाएको छ । अहिले कारोबार नै नभए पनि अब बढ्ने आशामा रहेको जग्गाधनी अधिकारीले बताए । हामीले त बिक्री गर्ने सोच नै बनाएका छैनौं, उनले भने, तर पहिलेको तुलनामा अब जग्गाको मूल्य बढ्ला । पहिला पूर्वपश्चिम राजमार्गछेउमा ३० देखि ४० लाख रुपैयाँमा एक कट्ठा जग्गा पाइन्थ्यो । अहिले त्यसको मूल्य बढेर ७०ं लाख रुपैयाँसम्म पुगेको छ । पछिल्लो समय कित्ताकाट नभएकाले धेरै कारोबार नभए पनि भित्रभित्रै कागज गरेर राख्नेहरूले राजमार्गमा ७० लाख रुपैयाँसम्ममा र भित्री सडकमा प्रतिकट्ठा ५०५५ लाख रुपैयाँमा कारोबार गरिरहेको स्थानीय जग्गा व्यवसायी सूर्य न्यौपानेले बताए ।"
डिजिटल ठगी धन्दाको नियन्त्रण जरुरी,"नागरिकताको फोटोकपी भएपछि जोकसैलाई टेलिकम कम्पनीहरूले सहजै सिमकार्ड वितरण गर्ने गर्छन् । उक्त फोटोकपी र सिमकार्ड प्रयोगबाट डिजिटल वालेट, मोबाइल बैंकिङ, सामाजिक सञ्जाल, इमेल लगायत प्लाटफर्ममा खाता खोल्न र तिनको पासवर्ड परिवर्तन गर्न मिल्छ । मोबाइल नम्बरमै प्राप्त हुने ओटीपी मार्फत बैंकिङ कारोबार पनि गर्न सकिन्छ । अर्थात्, अरू कसैको विवरण दुरुपयोग गरी फरक व्यक्तिले सिमकार्डको प्रयोगमार्फत सजिलै खाताबाट पैसा निकाल्न सक्छ । पछिल्लो समय यसरी ठगीको सिकार भएका गुनासाहरू बढिरहेका छन् । सेवाप्रदायकहरूले यसलाई रोक्न बनाएका संरचनाहरू खासै प्रभावकारी छैनन्, नियामक निकायसमेत मूकदर्शक मात्र बनेको देखिन्छ । हालै सम्पन्न फिफा विश्वकपमा सट्टेबाजीमा संलग्न भएको आरोपमा पक्राउ परेकाहरूबाट प्रहरीले विभिन्न टेलिकम कम्पनीका दर्जनौं सिमकार्ड तथा नागरिकताका फोटोकपीहरू बरामद गरेको थियो । कतिसम्म भने, आरोपितले ती नागरिकताका प्रतिलिपिहरू एकदमै न्यून शुल्कमा सजिलै खरिद गरेको प्रहरीसँग बयानमा भनेका थिए । उक्त फोटोकपीसँगै सम्बन्धित व्यक्तिको फोटो इन्टरनेटबाट निकालेपछि, ठगी धन्दा चलाउनेहरूले सजिलै सिमकार्ड किन्ने मात्र नभई आफ्नै नाममा नामसारीसमेत गर्छन् । उपत्यका अपराध अनुसन्धान कार्यालयका अनुसार त्यहाँ गत साउनयता मात्र यसरी सिमकार्ड निकालेर नगदरहित चोरी भएका १४ उजुरी परेका छन् । धन्दामा संलग्नहरूले डिजिटल ठगीको मुख्य प्रवेशविन्दु सिमकार्डलाई बनाउने गरेका छन् । मोबाइल नम्बर निजी तथा सरकारी दुवैको विद्युतीय सेवा लिनका लागि अनिवार्यजस्तै छ । सरकारले नागरिकका सूचना र सरकारी कागजपत्र एकै ठाउँमा उपलब्ध गराउने उद्देश्यले विकास गरिरहेको नागरिक एप मा पनि मोबाइल नम्बरबाटै सजिलै पहुँच बनाउन सकिन्छ । यसको अर्थ, कसैको नागरिकता, राहदानी, सवारीचालक अनुमतिपत्र, शैक्षिण प्रमाणपत्र, मतदाता परिचयपत्रसहित अत्यन्त संवेदनशील कागजातमा पहुँच बनाउन सम्बन्धित नाममा रहेको सिमकार्ड फेला पारे पुग्ने भयो । चलाइरहेको मोबाइल नम्बर अर्को जोकोही वा ठग्ने नियत भएका व्यक्ति गएर हराएकोबिग्रिएको भन्नेबित्तिकै उक्त सिमकार्ड बन्द गर्न सकिन्छ, नागरिकता वा लाइसेन्सको प्रतिलिपि पेस गरेकै भरमा सोही नम्बरको नयाँ सिमकार्ड पाइन्छ । यस्तो खुकुलो व्यवस्थाको दुरुपयोग गर्दै एक जनाको नाममा रहेको सिमकार्ड अर्कै व्यक्तिलाई दिइएका प्रशस्त उजुरीहरू पर्न थालेका छन् । वैदेशिक रोजगारीमा गएका र कतिपय दिवंगत व्यक्तिका नाममा समेत जोकसैले सिमकार्ड निकालेर ठगी, सट्टेबाजी लगायतका अवैध गतिविधिमा प्रयोग गरेको भेटिएको छ । मोबाइल नम्बर, बैंक खाताको विवरण पाउनकै लागि सम्बन्धित व्यक्तिको चिनजानका व्यक्तिसँग कुराकानी गर्न सामाजिक सञ्जालमा नक्कली फेसबुक वा इन्स्टाग्राम एकाउन्ट बनाउने गरिएको पनि देखिन्छ । प्रहरीका अनुसार चिट्ठा परेको वा अरू विभिन्न प्रलोभनमा पारेर लिंक खोल्न लगाउने र मोबाइल ह्याक गर्ने गिरोह पनि सक्रिय छन् । सामाजिक सञ्जालको सुरक्षाका बारेमा अनविज्ञ प्रयोगकर्ताहरू नै प्रायः यस्तो ठगीमा पर्ने गर्छन् । डिजिटल लुटलाई नियन्त्रण गर्न सेवाप्रदायक टेलिकम कम्पनीहरू, डिजिटल वालेट कम्पनीहरू, बैंक तथा नियामक निकाय नेपाल दूरसञ्चार, राष्ट्र बैंक लगायतले भने आवश्यक सुरक्षा प्रणालीको प्रभावकारी व्यवस्थापन र अनुगमन गर्न सकेको देखिँदैन । कोभिड महामारीपछि डिजिटल कारोबार गर्नेहरूको संख्या उल्लेख्य रूपमा बढ्यो । प्रविधिको समयानुकूल उपयोग गर्दै नगदरहित कारोबार गर्नु आवश्यक पनि थियो । सेवाप्रदायकले यसलाई प्राथमिकतामा राखे पनि कसरी कारोबारलाई सुरक्षित बनाउने भन्नेतर्फ आवश्यक ध्यान दिएका छैनन् । डिजिटल ठगी रोक्न पहिलो त, सिमकार्डको वितरणमा कडाइ गर्नुपर्छ । यसका लागि एकदमै जटिल योजना पनि चाहिँदैन । कम्पनीहरूले सिमकार्ड परिवर्तन गर्दा सो व्यक्तिको उपस्थितिमा परिचयपत्रको प्रतिलिपिलाई सक्कली प्रमाणपत्रसँग रुजु गराउने गरेको तथा अर्को व्यक्तिको नाममा दर्ता भएको सिमकार्ड लिन आउने ग्राहकले सिमकार्डधनीको मन्जुरीनामा तथा सक्कल परिचयपत्र हेर्ने गरेको आफ्नो दाबीलाई व्यवहारमा उतारे मात्र पनि पुग्छ । विडम्बना, कम्पनीहरूसँग विवरण रुजु गर्ने व्यवस्थित संयन्त्र पनि छैन । नियामक दूरसञ्चार प्रधिकरणले पनि कम्पनीहरूले यस सम्बन्धी सुरक्षा प्रबन्धको अनुगमन तथा नियमनको पहल गरेको पाइँदैन । सिमकार्डको यस्तो दुरुपयोग नियन्त्रणमा सरोकारवाला सबैको यस्तो लापरबाहीलाई रोक्न जरुरी छ । दोस्रो, विभिन्न डिजिटल वालेट कम्पनीले आवश्यक जाँचबुझ र भेरिफिकेसन बिना नागरिकताको प्रतिलिपि र फोटो पेस गरेकै आधारमा नयाँ खाता खोलिदिन्छन् । औपचारिकता पूरा गर्नकै लागि मात्र यस्ता विवरण मागेजस्तो देखिन्छ । ती विवरण सक्कली भएनभएकामा सेवाप्रदायकलाई खासै फरक परेको देखिँदैन, यस्तो प्रवृत्ति गैरजिम्मेवारीपूर्ण छ । पुरानै खाताको पासवर्ड परिवर्तन गर्नुपरे पनि मोबाइलको ओटीपी का माध्यमबाट तुरुन्तै हुन्छ । डिजिटल साक्षरताको कमी भएका कैयौं व्यक्तिबीच सेवाप्रदायकका यस्ता हेलचेक्य्राइँले नगदरहित कारोबार असुरक्षित बन्दै गएको छ । त्यस्तै, मोबाइल बैंकिङमार्फत हुने कारोबार पनि उत्तिकै जोखिमपूर्ण छ । तसर्थ सेवाग्राहीलाई ठगिनबाट जोगाउन सम्बन्धित कम्पनीहरूलाई जिम्मेवार र उत्तरदायी बनाउनैपर्छ । तेस्रो, डिजिटल वालेट कम्पनी र मोबाइल बैंकिङलाई नियमबद्ध बनाउने जिम्मेवारी राष्ट्र बैंकको पनि हो । पछिल्लो समय राष्ट्र बैंकले नगदरहित कारोबारलाई प्रोत्साहन दिने नीति लिए पनि त्यसमा संलग्न संस्थाहरूका कामकारबाहीको आवश्यक नियमन गर्न सकेको छैन । कम्पनीहरूले सुरक्षित कारोबारका लागि अपनाउनुपर्ने निश्चित मापदण्ड तोक्न र त्यसको प्रभावकारी पालना गराउन सकेको छैन । सूचना प्रविधिको विकाससँगै उत्पन्न यस्ता नयाँनयाँ प्रकृतिका अपराध नियन्त्रण गर्न सम्बद्ध सबै पक्ष चनाखो हुन अत्यन्त जरुरी भइसकेको छ ।"
लैंगिक समावेशिता प्रतीकात्मक मात्र,"परम्परागत केन्द्रीकृत राजनीतिक प्रणाली र राज्य सञ्चालन पद्धतिलाई प्रतिस्थापन गरी लैंगिक र अन्य पहिचानका आधारमा सीमान्तीकृत पारिएकाहरूलाई निर्णय प्रक्रियाको अर्थपूर्ण साझेदार हुने बाटो प्रशस्त गर्ने मर्म बोकेको संविधान लागू भएपछिको तीनै तहको दोस्रो आम निर्वाचन सकिएको छ । यस पटकको निर्वाचन कतिपय पक्षमा अघिल्लोभन्दा फरक त छँदै थियो, समावेशिताको मर्म बुझ्नेबुझाउने पक्षमा पनि फरक रह्यो । घरेलु समाजका छिद्रहरूमा जातीयताका साङ्लाले बाँधिएका, लैंगिक विभेदका भर्याङमार्फत पुछारमा घचेटिएका, आफ्नै सांस्कृतिक मौलिकता र पहिचान बचाउन हम्मेहम्मे पारिएका, वर्गीय हिसाबकिताबका आधारमा सीमान्तीकृत पारिएका र भौगोलिक विकटताका नाममा पर देखिएकाहरूका चुलो, मझेरी, खेत, पखेरा, चौताराहरूमा भन्दा बाहिर दाता र अन्तर्राष्ट्रिय जगत्मा बढी चर्चा पाएको समावेशिताको कठोर यथार्थता डेढ दशकयता क्रमशः प्रस्ट हुँदै थियो । तर, यस पालिको निर्वाचन र त्योसँग जोडिएका अनेक प्रवृत्ति, प्रक्रिया, निर्णय, राजनीतिक पार्टीहरूका सतहमा छचल्किएका र लुकेका करिबकरिब सबै छलछाम थप छर्लंग भएका छन् ।उसो त संविधान, राज्य सञ्चालन पद्धति र खाका आफैंमा जनअनुमोदित हुन् र तिनले थुप्रै सपना देखाएका छन्, जुन आफैंमा सकारात्मक पक्ष हो नै, तर त्यसप्रतिको राजनीतिक बुझाइ, व्याख्या, विश्लेषण र परिवर्तनको नेतृत्व गरेका पार्टीहरूको कार्यनीति, उद्देश्य र खास गरी नियतमा भने अनेक प्रश्न उठ्न थालेका छन् । यसलाई उनीहरूको राजनीतिक क्षमताको अभाव भनेर बुझ्नु अलिक हतारो हुने भए पनि धेरै अर्थमा संविधानको मर्मलाई आफ्नो सहजता अनुरूप बुझ्न थाल्नु राजनीतिक नेतृवको नियत हो भन्नेमा अब शंका रहेन । त्यो आत्मकेन्द्रित नियत पछिल्लो सरकार गठनमा अझ प्रस्ट रूपमा देखिएको छ । संघीय र प्रादेशिक सभाहरूको पछिल्लो अवधि उपलब्धिमूलक हुन सकेन । कारणहरू संघ र प्रदेशहरूमा आआफ्नै होलान्, मूल कारण भने पार्टीहरू आफ्नै नेतृत्वमा स्थापना गरेको प्रणालीलाई संस्थागत गर्नभन्दा गुटगत स्वार्थसहजताका लागि प्रणालीकै दोहन गर्नतिर लाग्नु नै हो भन्नेमा सायदै विवाद होला । प्रदेशसभा नयाँ भएकाले तुलना गर्ने धरातल छैन भन्ने पनि तर्क हुन सक्ला, किनकि यो हाम्रो वर्तमान राजनीतिक इतिहासमै पहिलो प्रयास हो । तर, संघीय संसद्को नाम मात्र फरक हो, मूल रूपमा काम नीतिनिर्माण नै हो भने, प्रादेशिक संरचनालाई केन्द्रको छायाका रूपमा हेर्नु र संघले भनेको मान्ने शाखाको व्यवहार गर्नु पनि प्रदेशसभाको भूमिकाका बारेमा थप अन्योल भएको कुरा स्वयं प्रदेशसभा सदस्यहरू नै स्विकार्छन् । यस्ता तमाम विषय छन् जसको समीक्षा क्रमशः हुँदै जालाÙ यहाँ उठाउन खोजेको विषयचाहिँ चर्चाको शिखरमा जहिल्यै रहने, चर्चा बढी तर व्यवहारमा क्रमशः प्रतीकात्मक प्रतिनिधित्वतिरै फर्किने लयमा रहेको लैंगिक समावेशिताको सन्दर्भ हो । यस आलेखमा लैंगिक समावेशिताको मर्म आफ्नो शक्ति सन्तुलनलाई धक्का नपुर्याउने गरी चलाखीपूर्ण तरिकाले सम्बोधन गरिने परिवारीकरण र गुटउपगुट निर्माणोन्मुख गणितीय प्रतिनिधित्वको होइन, वर्तमान सामाजिक संरचनामा झाँगिएको असमान शक्ति सन्तुलनलाई रणनीतिक रूपमै सम्बोधन गरी समाजका विभेदी छिद्रहरूलाई क्रमशः साँघुरो पार्दै जानेतर्फ लक्षित अर्थपूर्ण प्रतिनिधित्वको चर्चा गर्न प्रयास गरिएको हो । उसो त यो लैंगिक असंवेदनशीलता हामीले मसिनो गरी केलायौं भने हाम्रो राजनीतिक फाँटको मात्र होइन, अन्य क्षेत्रको हालत करिबकरिब उस्तै देखिन्छ । यहाँ चर्चा राजनीतिक फाँटमै केन्द्रित गर्न खोजिएको छ ।करिब दुई वर्षअगाडि त्रिवि मानवशास्त्र विभागले प्रकाशित गरेको एउटा महत्त्वपूर्ण अनुसन्धानले भनेझैं, अर्थपूर्ण लैंगिक समावेशिताका बारेमा संविधानमा जतिसुकै प्रावधान तय गरिएका भए पनि तीबारे न आम महिला सचेत छन् न त उनीहरूलाई सचेत पार्न तीसम्बद्ध राजनीतिक पार्टीहरू र समूहगत जनसंगठन नै सजग छन् । यो अनुसन्धानात्मक निष्कर्ष आफैंमा चिन्ता र चासोको विषय त हो नै, त्योभन्दा पनि महत्त्वपूर्ण प्रश्न के हो भने, त्यति बेला यी प्रावधानहरू तय गर्दा नेपाली समाजका विविध चरित्र र तीसँग जेलिएका मसिना विभेदहरूलाई हाम्रा नेतृत्वदायी पार्टीहरूका परम्परागत नेतृत्वले व्यावहारिक रूपमै गहिरो गरी मनन गरेका थिए त ? उता दशकौं निष्ठाको राजनीति गरेर पार्टी हुर्काएका र आज पनि गुटलाई भन्दा परिवर्तनमुखी समग्र आन्दोलनलाई प्राथमिकता दिने प्रयासबाट नथाकेकासहित संसदीय फाँटका विभिन्न तहमा गुटभन्दा पार्टीको पीँधबाटै चुनौती चिर्दै निर्वाचित र मनोनीत महिला राजनीतिज्ञहरूका कुरा सुन्दा लाग्छ, राजनीतिक फाँटमा जति राजनीतिक रंग भरिएको लैंगिक हिंसा र महिलाको यौनिक पहिचानलाई राजनीतीकरण गर्नेजस्ता अपमानित व्यवहार अरू फाँटमा छैनन् । यो यथार्थतालाई पछिल्लो समय फाटफुट रूपमा भएका अनुसन्धानले पनि पुष्टि गरेका छन् । यो एउटा गहन प्राज्ञिक अनुसन्धानको विषय हो तर गुटका धरातलमा उभिएका हाम्रा प्राज्ञिक र नीतिगत अनुसन्धान गर्ने भनिएका निकायहरू यस्ता काममा लाग्न भ्याउन्नन् । निष्ठाको राजनीतिक जीवन जिउने महिलाहरूको भोगाइ ती अनुसन्धानभन्दा कैयौं गुणा गहिरा छन् । राजनीतिक बजारमा मौसमी फेसनजस्तो भएर झुल्कने, सीमान्तीकृतका लागि सृजना गरिएका प्रावधानहरूलाई व्यक्तिगत लाभका खातिर जहिल्यै किन्न सक्ने वर्गीय हैसियत राख्ने र राज्यलाई दोहन गरी राजनीतिक बजारबाट एकाएक हराउने हिजोका सामन्ती र आजका पुँजीवादी दुवैतर्फका कुलीन महिलाहरूले यो गहिराइ बुझ्न सक्ने त कुरै भएन । अनि मूल नेतृत्वको परिक्रमा गरी चाकडीको धूपबत्तीद्वारा पार्टी संगठनलाई नै कमजोर पार्ने र भोलि मै हुँ सब थोक भनी गिजोल्नेहरूले पनि बुझ्ने कुरा भएन । यो चाकडीको तप्का निष्ठाको राजनीति गर्ने अग्रज र सहकर्मी महिलालाई मनोवैज्ञानिक हिंसा गर्नमै रमाउने गरेका उदाहरणहरू पनि नभएका कहाँ हुन् र ? थुप्रै दृष्टान्त छन् र यहाँ तिनको विस्तृत विवरण सम्भव नहोला तर निष्ठाको राजनीति गर्दा पार्टी जोगाउनका खातिर परिवारसमेत गुमाएका महिलाहरू अझै पनि नेपालका वामपन्थी पार्टी र कांग्रेसभित्र निकै छन् र अझै पनि तिनका पार्टीहरूभित्र झाँगिएको राजनीतिक प्रदूषण हटाउने प्रयासमा थाकेका छैनन् । तर, त्यस्ता जोदाहा महिला नेताहरूलाई गुटगत संस्कृतिले हुर्काइएका र समावेशिताको भर्याङमार्फत मूल नेतृत्ववरिपरि घुम्ने युवा भनिएका र आफूलाई नेतृत्वको उत्तराधिकारी ठान्ने कार्यकर्ताले किनारातिर हुत्त्याउँदा कति मनोवैज्ञानिक पीडा हुन्छ होला, अनुमान मात्र गर्न सकौंला । राजनीतिक रूपमा गरिने मनोवैज्ञानिक हिंसाले गर्दा धेरै सम्भावना बोकेका थुप्रै महिला सक्रिय राजनीतिक फाँटबाट बाहिरिने क्रम इतिहास मात्र होइन, वर्तमान पनि हो । हामीसँग त्यस्ता महिलाहरूको संख्या निकै छ जो पार्टी राजनीतिको हिंसात्मक वातावरणबाट उम्केर समाजका विभिन्न विषयमा बौद्धिक दखल राख्ने भएका छन्, सामाजिक फाँटबाट आफ्नो दायित्व निर्वाह गर्छन् । यद्यपि सार्वजनिक पितृसत्ताको छायामा उनीहरूको योगदानलाई अवमूल्यन गर्ने प्रयास त्यहाँ पनि गरिन्छ । यो पनि छुट्टै बहसको विषय हो र हुनुपर्छ ।लैंगिक समानताका नाराले सबैतिर प्रश्रय पाएको छ । साथै, समानताका नवउदारवादी दृष्टिकोणमा सबैभन्दा लैंगिकमैत्री राज्य संरचना भनेर विश्वरंगमञ्चमा भ्रम पनि पछिल्लो दशकमा निकै छरिएको छ । ती भ्रमसँग धेरैले लाभका पद पनि साटे । जे होस्, बेलायती समाजशास्त्री सिन्भिया वाल्बेले भनेझैं, महिलाका नाममा पुँजीवादी बजारले यौनिकताको व्यापार निकै गर्यो किनकि बजारलाई नवउदारवादसँग साझेदारी गरी आर्थिक नाफा जोड्नु छ । त्यसैले त लैंगिक समतामूलक समाज रूपान्तरणभन्दा पनि दलालीकरणतिर उन्मुख राजनीतिक बजारमा सैद्धान्तिक विचार र राजनीतिक संस्कार होइन, संख्यात्मक रूपमा मानिसका टाउकाको महत्त्व हुन्छ । अनि विचार बोकेर राजकीय संरचनामा प्रवेश गर्ने कुनाकाप्चाका प्रतिनिधिहरूलाई बजारिया तामझाम र कुलीन वर्गको भाषासंस्कृतिसँग तालमेल नमिल्दा अक्षम, असचेत, निरक्षर, राम्ररी बोल्न नजान्ने, चप्पल लगाएका, माइकमा बोल्न नजान्ने भन्दै मनोवैज्ञानिक हिंसा गर्ने र निर्णय प्रक्रियाबाट टाढा कतै गैरराजनीतिक काम र क्षमता अभिवृद्धि तालिममा अलमल्याउने गरिन्छ । सम्भवतः यसै सन्दर्भलाई लक्षित गर्दै, समाजवादी महिलावादी लेखकहरू मारिया माई र स्टिभी ज्याक्सनहरूले पुँजीवादको गमलामा रोपिएको राजनीतिक प्रणालीले महिलाको विचार होइन, उसको यौनिकता र बाहिरी शृंगारको विज्ञापन गरेर बजारनियन्त्रित आधुनिक लोकतान्त्रिक पितृसत्ताको स्वार्थ पूरा गर्छ भनी तर्क गरेको । त्यो स्वार्थ हो पार्टी र राज्यसत्तामा आफ्नो वर्चस्व कायम राख्नु र त्यसका लागि भनेको मान्ने महिलाहरूलाई आफूले चाहेजसरी उपयोग गर्न सक्ने सर्तमा संख्यात्मक सहभागिताको रणनीति तय गर्नु । वाल्बेहरूले भनेझैं, नेपालसहित नवउदारवादले क्रमशः सेकिँदै गरेका अफ्रिका र एसियाका उत्तरऔपनिवेशिक मुलुकमा तिनका सामाजिक चरित्रका विभेदी छिद्रहरूलाई पुर्ने चेत भएका विभिन्न सांस्कृतिक समूहले चिनेका र त्यो विविधतालाई प्रतिनिधित्व गर्ने महिलाभन्दा बजारले चाहेका र उसको स्वार्थ अनुसार उपयोग भैदिने महिलाको महत्त्व बढी हुने गर्छ । हाम्रो राजनीतिक परिवर्तनसँगै साझेदारी गर्दै अगाडि बढेको महिला आन्दोलन आज यति शिथिल हुनुको एउटा कारण यही हो । नत्र शान्ति प्रक्रियाभन्दा अगाडिको महिला आन्दोलनको राप पछिल्लो दशकमा कहाँ सेलायो ? किन हाम्रा महिला संगठनहरू मुद्दाहरूबाट टाढा भेटिन्छन् ? किन तिनले आफ्नो राजनीतिक दर्शनद्वारा समाजको चरित्रनिर्मित विभेद सम्बोधन गर्ने लैंगिक संवेदनशील रणनीतिलाई निर्देश गर्न छाडे ? के नेपाली समाजमा महिला मुक्तिका सबै मुद्दा सम्बोधन भैसकेको हो ? किन तिनले पार्टी राजनीति र संसदीय राजनीतिमा पार्टीको एउटा निश्चित वर्ग र संस्कृतिका हिमायतीले गर्ने गरेका पुरुषमैत्री निर्णयहरू चुपचाप स्विकार्छन् ? यस्तो होइन भने, भर्खरैका निर्वाचनहरूमा उम्मेदवार छनोट किन पुरुषमैत्री भयो ? अहिले प्रदेशहरूमा संसदीय दलको नेता छान्ने बेलाका परिघटनाहरू नै ताजा उदाहरण हुन्, यो बुझ्नका लागि । निर्णय प्रक्रिया, त्यसमा संलग्न खेलाडीहरू र निर्णयहरूमा किन महिला नेताहरू देखिँदैनन् ? पार्टीहरूका सचिवालय र दैनिक रूपमा गरिने छलफल, बहस र निर्णयमा पुग्ने प्रक्रियामा कहाँ छन् महिला नेताहरू ? यस्तो माहोल र संस्कारबाट कसरी लैंगिक समानताको संवैधानिक मर्मको सम्बोधन हुन्छ ? महिला आन्दोलन कमजोर भएको संकेत दिने यस्ता दृष्टान्त अनेकौं छन् । यसो भन्दा संविधानसभामा गराइएको लैंगिक प्रतिनिधित्व त राम्रै थियो भन्ने तर्क आउन सक्छ । हो, त्यति बेलाको परिवेश फरक थियो अनि पार्टीहरूलाई देखाउनु थियो र संविधान पारित गर्नु थियो । त्यो विशिष्ट परिवेशलाई अहिले संविधान लागू गर्ने र राज्यको नयाँ प्रणाली संस्थागत गर्ने परिस्थितिसँग एकै प्रकारले दाँज्न मिल्दैन । संविधान बनाउने बेला पार्टीहरूलाई संख्यात्मक रूपमै भए पनि प्रतिशत पुर्याउनुपर्ने बाध्यता थियो, तर अब त्यो बाध्यात्मक परिवेशबाट उनीहरू आफू उम्किसकेको ठान्छन् । किनकि, हाम्रा पार्टीहरू पुरुषहरूद्वारा नेतृत्व गरिएका मात्र होइनन्, निश्चित वर्ग र जातको पहिचान भएका र पुरुषमैत्री संस्कृतिमा हुर्काइएका, साँघुरो सोच भएका पुरुषनियन्त्रित हुन् । त्यस्ता पुरुषहरू जो आफूलाई घरपरिवारको मात्र होइन, पार्टी संगठनको पनि मालिक ठान्छन् । एक त पार्टीका सबैजसो निर्णय गर्ने एउटा सानो गुट हुन्छ र त्यसमा महिलाहरू हुँदैनन्, अनि अलि फराकिलो कमिटीमा एकदुई महिला भए पनि निर्णयमा उनीहरूको भूमिका हुन्न । निर्णयमा अर्थपूर्ण भूमिका हुनु र सानो गुटले गरेको निर्णयमा सही गर्न भौतिकभावनात्मक सहमतिउपस्थिति जनाउनु फरक कुरा हुन् । पार्टीहरू लैंगिक रूपमा असंवेदनशील मात्र होइन, महिलाका लागि विषाक्त हुँदै जाँदै छन् । त्यसैले राजनीतिक हिंसा बढ्दो छ र सम्भावना भएका र खारिएका महिलाहरू बिस्तारै टाढिँदै छन् । लैंगिक समावेशिताको सन्दर्भ खालि दस्तावेजमा कैद गरी व्यवहारमा चाहिँ प्रतीकात्मक प्रतिनिधित्व गर्न जबर्जस्ती टाउको गन्नुपर्ने ठाउँमा प्रयोग गरिने सन्दर्भले गलत संस्कृति संस्थागत हुने देखिन्छ । हामीले सहअस्तित्वको कुरा गर्दा कागजमा समावेशिता र सहभागिताका दफाहरू घोकेर मात्र लैंगिक संवेदनशील समाजको खाका सुदृढ हुन्छ र ?"
कहिलेसम्म विपन्नहरूको स्वास्थ्यसँग खेलबाड ?,"महेन्द्रसिंह बम, टीकापुर१, कैलाली"
अख्तियारउपर उठेका सवाल,"ढुण्डीराज पौडेल, नेपालगन्ज"
विश्वविद्यालयहरूको बेथिति नियन्त्रणबाहिर,"भुवनेश्वर शर्मा, चन्द्रागिरि२, काठमाडौं"
'खेतबारीमा कंक्रिट बढाउन पालिकाबीच प्रतिस्पर्धा',असृजनशील विकास मोडल नेपालीहरूको । सबै पालिकालाई सहरी नै हुनुपर्ने । आफ्ना पािलकाका सम्पूर्ण अन्न उब्जने जमिनमा सिमेन्टका संरचना देखाउने विकासको टीठलाग्दो होडबाजी । सम्वेद शर्मा चापागाई
सीके राउतको उदयकथा,"निर्वाचनको एक साताअघिसम्म सप्तरी२ बाट उपेन्द्र यादवलेनै जित्नेमा म विश्वस्त थिएँ । असोज र कात्तिक महिनाभरि अस्वस्थताका कारण गाउँदेहात घुम्न सकेको थिइनँ । घाँटीको समस्याका कारण मित्रजनसँग टेलिफोन सम्पर्क पनि रोकिएको थियो । सूचनाका स्रोतहरू खुम्चिएका थिए । सप्तरीको धरातलीय यथार्थबाट म निकै टाढा रहे पनि यादवको जितबारे ढुक्क थिएँ । मेरो बुझाइ थियो, सप्तरी मधेश आन्दोलनको उर्वर भूमि हो । उपेन्द्र यादवलाई मधेश विद्रोह (२०६३) को विरासत प्राप्त छ । जिल्लाको राजनीतिमा यादव जातिको बाहुल्य छ । साह र मुसलमान समुदायको मत पनि महत्त्वपूर्ण छ । पाँच वर्षदेखि जनकपुरमा मन्त्री रहेका शैलेन्द्र साह त्यही क्षेत्रमा प्रदेशसभाका उम्मेदवार छन् । राजविराजकी उपमेयर जसपाकै मुसलमान समुदायकी नेत्री छन् । त्यसकारण त्यहाँका वैश्य र मुसलमानको मत यादवतिरै जाने हो । विकासको सवालमा पनि उपेन्द्र यादवकै कारण जिल्लामा अनेक योजना कार्यान्वयनमा छन् । यावत् कारणले म उनको विजयबारे ढुक्क थिएँ । तर, कात्तिक ३० गते सेतोपाटीमा प्रकाशित निर्वाचन सम्बन्धी स्थलगत रिपोर्टलेे मेरो अनुमानलाई करेन्ट लागेसरहको झट्का दियो । रिपोर्टमा किटानीसाथ भनिएको थियो सप्तरी२ मा सीके राउतको जित लगभग निश्चित छ । लगत्तै सप्तरीका आफ्ना मित्र र परिवारजनसँग जसोतसो सम्पर्क स्थापित गर्न थालें । अस्वस्थताका बावजुद म मंसिर १ गते राजविराज हुँदै आफ्नो गाउँ गोइठीतर्फ प्रस्थान गरें । राजविराजमा पहिलो भेट पुराना मित्रसँग भयो, जो उपेन्द्र यादवका प्रचारक भएर खटिएका थिए । यस पटक उपेन्द्र सरलाई गाह्रो छ, मित्रको निराशापूर्ण पहिलो प्रतिक्रिया थियो । मेरो दोस्रो भेट जेपी गुप्तासँग भयो । गुप्ताकै गाडीमा भारदहसम्म जाने अवसर मिल्यो । सप्तरीबाट तीनवटा संसदीय निर्वाचन जितेका गुप्ताको विश्लेषण शैलीबाट म करिब तीन दशकदेखि परिचित छु । कुराकानी सुरु हुनासाथ उहाँले भन्नुभयो, आजको मितिमा निर्वाचन भयो भने यस क्षेत्रमा सीके राउतले कम्तीमा पनि पाँच हजार मतले जित्छन् तर तीन रात बाँकी छ । उपेन्द्र यादव र जयप्रकाश ठाकुर दुवैलाई निर्वाचन आफूले नै जित्छु भन्ने लागेको छ । परिस्थिति ठीक उल्टो छ । यो कुरा दुवै मान्न तयार छैनन् । वास्तवमा यादव र ठाकुर दोस्रो हुनेमा प्रतिस्पर्धा गर्दै छन् । ठाकुरको मत अझै पनि निर्णायक छ । त्यो मत उनीसँग रहने सम्भावना कम छ र कता जाने हो, हेर्न बाँकी छ । यी सब कुराकानी गरिनसक्दै हामी भारदह पुग्यौं । र छुट्टियौं । साँझ गाउँ पुग्दा चार जना छिमेकीसँग भलाकुसारी गर्ने अवसर मिल्यो । पहिलो भेट विमल रामसँग भयो । दलित समुदायका उनी गाउँका निकै सज्जन व्यक्ति हुन् । उनी पहिले कांग्रेसलाई मत हाल्थे । माओवादी जनयुद्धयता माओवादीका मतदाता थिए । उनले सुरुमै भने, यस पटक त हामी होरन छापमा भोट हाल्ने हो । हर्न छाप सीके राउत नेतृत्वको जनमत पार्टीको निर्वाचन चिह्न हो ।किन ? को छन् होरन छापको उम्मेदवार ? साउदीबाट छोराले फोनमा भनेको छ । हामीले भिडियो पनि हेरेका छौं । सीके राउतको छाप हो होरन । उनी महदेवाका विज्ञानिक हुन् । उनलाई सरकारले मार्न खोजेको थियो । पहिले जेलमै कुहाएर मार्ने योजना बनाएको थियो । जसोतसो जेलबाहिर आए । अहिले सबै पार्टी गठजोड गरेर राजनीतिमा उनैलाई समाप्त पार्न खोज्दै छन् । त्यस्तो राम्रो मान्छे ! उनको पार्टीले हाम्रो छोरा, भतिजलाई अरबमा निकै सहयोग गरेको छ । त्यसकारण हामी उसैलाई भोट दिने भएका छौं । एक छोरा र दुई भतिज साउदी अरबमा भएका विमल रामको लामो जवाफ थियो । कामानन्द यादव मेरा बालसखा र छिमेकी पनि हुन् । हाल उनी दुहबी, सोनापुरको एउटा कारखानामा मजदुरी गर्छन् । निर्वाचनको माहोलमा कुराकानीको थालनी भोटबाट हुने नै भयो । उनले भने, सोनापुरमा म काम गरिरहेको कारखानामा र नजिकै डेरा गरी बस्नेमा करिब दुई, ढाई सय युवा मजदुरहरू सिरहासप्तरीका छन् । ती सबैले होरन छापमा भोट दिनुपर्छ भन्थे । म पनि त्यही सोचमा पुगेको छु । तेस्रो पात्र मेरा काका पर्ने छिमेकी नेटरु साह थिए । उनी अलि कम बुझ्ने मानिसमा गनिन्छन् । मैले उनलाई सोधें, भोट कसलाई हाल्ने सोच्नुभएको छ ? होरन छाप, उनको जवाफ थियो । महदेवावाला विज्ञानिकको हो । उनी भारदहमा मलखादको फेक्ट्री खोल्छन् रे ! हामी काम पाउँछौं । चौथो पात्र दलित समुदायकी, मेरी काकी पर्ने एक महिला थिइन् । भोटबारे काकीको भनाइ थियो, बढी चर्चा त होरन छापकै छ । गाछी छापको उम्मेदवार पनि गाउँकै भलादमी मानिस हुन् । पुरुषहरू गाछी छापमा पनि हाल्ने गाइँगुइँ सुन्दै छु तर महिलाहरू होरन छापमा हाल्न एकमत छौं । हामी टोलभरिका महिलाहरू एकै ठाउँमा बसेर उनको सिनेमा हेरेका छौं । उनलाई पुलिसले निकै कुटेको रहेछ । बिचरा, निकै दुःख पाएका छन् !माथिका संवादका केही बुँदा उल्लेखनीय छन् । पहिलो, अरबमा बस्ने छोराले फोनमार्फत भोट हाल्न भन्नु । दोस्रो, सीकेबारेको भिडियो हेरेर धारणा बनाउनु । तेस्रो, सरकारले उनको हत्या गर्न खोजेको बुझाइ । चौथो, मलखादको कारखाना खुल्ने र आफूले रोजगारी पाउने आस । पाँचौं, सप्तरीसिरहाका मजदुर युवाहरूमा सीकेप्रतिको आकर्षण । सीके राउतको जन्म गाउँ सप्तरीको महदेवा हो, जुन मेरो गाउँ गोइठीदेखि करिब तीन किलोमिटर दक्षिणमा पर्दछ । जनमत पार्टीले उनको जीवनीमा आधारित एक घण्टा बीस मिनेट लामो वृत्तचित्रजस्तै सामग्री तयार पारेको रहेछ । केही वर्षयता मधेशका विभिन्न बस्तीमा त्यस पार्टीका कार्यकर्ताहरूले प्रोजेक्टरमार्फत त्यही भिडियो प्रदर्शन गर्दै आएका थिए । मसँगको संवादमा दलित महिलाले उल्लेख गरेको सिनेमा खासमा त्यही भिडियो रहेछ । देहाततिर नाम थाहा नभएका पुरुषलाई सम्बोधन गर्दा उनको गाउँको नाममा वाला जोडेर बोलाउने चलन छ । माथि उल्लेख गरिएका, सीके राउतको नाम थाहा नभएकाहरूले महदेवावाला नेता वा विज्ञानिक भन्दा रहेछन् । अमेरिकामा काम गर्दा उनको पद सिनियर साइन्टिस्ट थियो, देहातको भाषामा विज्ञानिक । यसरी अमेरिकामा सिनियर साइन्टिस्ट रहेका सीके मेरो गाउँ गोइठीका दलित, गरिब, निमुखा बस्तीमा महदेवावाला विज्ञानिक भनेर प्रख्यात रहेछन् । मैले सीके राउतलाई पुल्चोक क्याम्पसमा पढ्दा चिनेको हुँ, करिब २५ वर्षअघि । सन् २०११ तिर अमेरिकाबाट फर्केपछि उनीसँग पहिलो पटक राजनीतिक कुराकानी भएको सम्झिन्छु । उनको शैक्षिक एवं प्राज्ञिक व्यक्तित्वबारे केही भन्नैपरेन । तर, राजनीतिक व्यक्तित्व (खास गरी चुनावी राजनीतिमा) यति छिटो यसरी चम्किएला, मैले सोचेको थिइनँ । मेरो अनुमान थियो, यस पटकको निर्वाचनमा उनको पार्टी स्थापित होला र सिटचाहिँ आगामी निर्वाचनहरूमा मात्र ल्याउने होला । तर जनमत पार्टीले जस्तो परिणाम पाएको छ, त्यसले धेरैलाई चकित बनाएको छ । त्यस्तो परिणाम कसरी आयो होला, मेरा लागि खोजीको विषय बन्यो । सीके क्रेज मेरो गाउँमा जस्तै अन्य गाउँबस्तीमा पनि थियो कि थिएन ? त्यो क्रेज समाजको कुन तप्का, बस्ती, वर्गका मानिसहरूमा थियो ? र, कसरी सम्भव भएको थियो ? उत्तर खोज्ने सिलसिलामा मैले सप्तरीका करिब पाँच दर्जन मानिससँग कुराकानी गरें । ती आम मानिस, मतदाता, जनमत, जसपा लगायतका नेताकार्यकर्ता थिए । सप्तरीको समाजमा सीकेको क्रेज सबैतिर राम्रै थियो तर सप्तरी२ मा अलि बढी थियो । त्यतो कसरी भयो होला ? मेरा लागि खोजीको थप विषय बनिरह्यो । जनमत पार्टीले केही खास काम बडो रणनीतिक तरिकाले गरेको रहेछ । पहिलो, मधेशमा आफ्ना लागि उपयोगी हुन सक्ने समूहको पहिचान गर्नु । दोस्रो, त्यस समूहमा सीकेको व्यक्तित्वलाई त्यागी, संघर्षशील नेताका रूपमा स्थापित गर्नु । उनलाई राज्यले मार्न खोजेको भाष्य निर्माण गर्नु । तेस्रो, मतदान केन्द्र (बुथ) लाई सबैभन्दा महत्त्व दिँदै कार्यकर्ता परिचालनको विशेष रणनीति बनाउनु । चौथो, आफ्ना मतदाताहरूलाई सुरक्षाको प्रत्याभूति दिलाउनु । पाँचौं, उपेन्द्र यादव पक्षको भाष्यलाई चिर्न प्रत्युत्तरमा विश्वासयोग्य भाष्य निर्माण गर्नु । यिनै पाँच रणनीतिले सीके राउतले निर्वाचन जितेका हुन् । सर्वप्रथम, सीके राउतको व्यक्तित्व स्थापित गर्न गरिएका कामबारे चर्चा गरौं । वैदेशिक रोजगारीमा गएका युवाहरू, गाउँमा रहेका तिनका परिवार, पूर्ण वा अर्धबेरोजगार ग्रामीण युवाहरू, ग्रामीण महिलाहरू, दलित र विपन्न वर्गका मानिसहरूलाई जनमत पार्टीले आफ्नो लक्षित समूह छानेको रहेछ । जनमत पार्टीको सबैभन्दा बलियो प्रभाव अरब र मलेसियामा रहेका मधेशी युवाहरूबीच छ । ती कार्यकर्ताहरू र पार्टीको नेटवर्क गजबसँग प्रयोग भएका रहेछन् । तिनीहरूले आफ्ना परिवार र आफन्तलाई पटकपटक फोन गरेर हर्न छापमा भोट हाल्न भनेका थिए । मधेशी समाजमा दलित समुदाय, बेरोजगार युवाहरू र महिलालाई खासै राजनीतिक महत्त्व दिइन्न । पुराना पार्टीका नेताहरूले तिनलाई उपभोगको सामग्री ठान्दा रहेछन् । दलितहरूले आफ्नो भोटबारे स्वतन्त्र निर्णय लिन सक्दैनन्, निर्वाचनको दुईचार दिनअघि तिनलाई खरिद गर्न सकिन्छ, मासु र रक्सी खुवाएर वा धम्क्याएर पनि भोट लिन सकिन्छ भन्ने सोच ती नेताहरूमा व्याप्त छ । मधेशको यही अन्तरविरोधलाई जनमतले गजबले बुझेको देखियो । अरू पार्टीले नजरअन्दाज गरेका मतदाता समूहलाई जनमतले पुँजीका रूपमा ग्रहण गर्यो र ती समूहमा इमानदारीपूर्वक काम गर्यो ।मैले कुरा गरेका मानिसहरूमध्ये अधिकांशले भिडियो हेरेर सीकेबारे धारणा बनाएको पाएँ । त्यही कुरा मैले सीकेका निर्वाचन कमान्डर इन्द्रजित यादवलाई सोधें, त्यो भिडियोमा के थियो र कसलाई, कसरी देखाइयो ? भिडियो मूलतः सीके राउतको आत्मकथा वैरागदेखि बचावसम्म मा आधारित छ । विद्यार्थी जीवनमै गेरुवस्त्र धारण गरेर भारतका धार्मिक पीठहरूको भ्रमण गरेदेखि अमेरिकाबाट नेपाल फर्केसम्मका अनेकौं दृश्य छन्, भिडियोमा । उनले गरेका संघर्ष, प्रहरी ज्यादती, आमसभामा प्रहरी हस्तक्षेप र लाठी चार्ज, दर्जनौं पटक गिरफ्तार गरिँदाका क्षणहरू समेटिएको उक्त भिडियो बस्तीबस्तीमा प्रोजेक्टरमार्फत प्रदर्शन गरिएको रहेछ । खास गरी महिलाहरूका समूह र दलित बस्तीहरूमा । प्रायः साँझको समयमा भिडियो प्रदर्शन गरिन्थ्यो, जति बेला महिला र मजदुर वर्गले फुर्सद पाउँथे । प्रोजेक्टरहरू सुरुमा थोरै सङ्ख्यामा उपलब्ध थिए । माग बढ्न थालेपछि सप्तरी२ मा वार्डपिच्छे एक प्रोजेक्टरको व्यवस्था गरिएको थियो । यसबाट दुइटा काम एकै पटक भएका रहेछन् । पार्टीको संगठन विस्तार र सीकेको व्यक्तित्वको प्रोजेक्सन । देहातका निमुखा गरिब मधेशीहरू सीके राउतलाई नेता मात्र होइन, मुक्तिदाताका रूपमा हेर्ने गर्छन् । निर्वाचन तयारीका क्रममा जनमत पार्टीले कार्यकर्ताहरूको परिचालन र व्यवस्थापनका लागि सबैभन्दा महत्त्वपूर्ण एकाइ बुथलाई मानेको थियो । इन्द्रजित यादवका अनुसार, पार्टीले अपन बुथ सब से मजबुत नारा दिएको थियो । हरेक बुथमा त्यहीँकै दस कार्यकर्ताको समूह बनाइएको थियो जसको मुख्य काम मतदाताहरूलाई मतपत्रबारे जानकारी दिने, मत हाल्ने तरिका सिकाउने, मत कसरी बदर हुन्छ भन्नेबारे ज्ञान दिनु थियो । तिनीहरूको सुरक्षाका लागि प्रत्येक बुथमा थप दस युवा खटाइएका थिए, जसमध्ये पाँच जना बाइक भएको हुनैपर्थ्यो । एक प्रकारले त्यसलाई सुरक्षा दस्ता भन्न सकिन्छ । यस्तो सुरक्षा दस्ता बनाउनुपर्नाको कारणबारे मैले सीके राउतसँग जिज्ञासा राखेको थिएँ । उनको तर्क थियो हाम्रा आमसभामा समाजको तल्लो तप्काका गरिब, शोषित, पीडितहरूको सहभागिता ज्यादा हुन्छ । ती समूहले हामीसँग विशेष आशा गरेको महसुस हुन्थ्यो तर तिनीहरू बेग्लै समस्याबाट पीडित थिए । आमसभामा आए पनि भोट हाल्न खोज्दा तिनका मालिकसंरक्षकहरूले थर्काउने गर्दा रहेछन् । कर्जा दिएका मालिकहरू निर्वाचनकै मुखमा आएर ताकेता गर्न थाल्ने, अनेक सर्त राख्न खोज्नेजस्ता काम हुँदा रहेछन् । प्रायः दलित बस्ती जो अर्काका जमिनमा बसेका हुन्छन् मा मालिकहरूले आएर जमिन खाली गर्न भन्दै धम्क्याउँदा रहेछन् । स्थानीय तह निर्वाचनमा त्यस्ता घटना धेरै भएको हामीलाई जानकारी थियो । त्यसकारण ती मतदाताहरूको सुरक्षाका लागि हामीले छुट्टै रणनीति बनाएका थियौं । प्रत्येक टोलका दुवै छेउमा दुईदुई जना युवाले पहरा दिन्थे । कसैको घरमा कुनै अन्य पार्टीका नेता, कार्यकर्ता वा अपरिचित मानिस आउनेबित्तिकै उनीहरू त्यहाँ पुग्ने र सकेसम्म धम्की वा पैसा नदिइयोस् भनेर विशेष सजगता अपनाउने गर्थे । खास गरी मौन अवधिमा बाहिरी मानिसहरूलाई दलित एवं गरिब बस्तीमा छिर्नै नदिने रणनीतिका साथ जनमतका कार्यकर्ताहरूले काम गरेका थिए । स्थानीय तह निर्वाचनभन्दा प्रतिनिधिसभा र प्रदेशसभाको निर्वाचनमा व्यापक भिन्न परिणाम आउनुको प्रमुख कारण त्यो पनि हो । जनमतका नेताहरूका अनुसार, यस्तो रणनीति सबै क्षेत्रका लागि बनाइएको थियो तर सप्तरी२ मा राम्रोसँग लागू भयो । जसपाका कार्यकर्ताहरूले सार्वजनिक रूपमा विकासका र भित्री रूपमा जातको भाष्य स्थापित गर्न खोजेका थिए । उनीहरू सप्तरी२ मा उपेन्द्र यादवले गरेका विकासका कामहरूको लामो सूची सुनाउँथेÙ रामराजाप्रसाद सिंहका नाममा स्वास्थ्य विज्ञान प्रतिष्ठानको स्वीकृति, प्रदेश सरकारले स्थापना गरेको कृषि विश्वविद्यालय, राजविराज अस्पतालको स्तरोन्नति, अस्पताल हातामा नर्सिङ कलेजको स्थापना, उपभोक्ता समितिमार्फत अनेकौं सडक र पुलको निर्माण, कोल्ड स्टोरेजको निर्माण लगायतका अनुदानमुखी कार्यक्रमहरूको बखान गर्थे । जनमतका एक कार्यकर्ताको भनाइ थियो, राष्ट्रपति बनाउने बेलामा रामराजाप्रसाद सिंहलाई भोट नदिने अनि आज आएर उनको नाममा स्वास्थ्य विज्ञान प्रतिष्ठान ? यो सब नाटक हो । सङ्घीय सरकारले त्रिभुवन विश्वविद्यालय त सञ्चालन गर्न सकिराखेको छैन, यो भ्रष्ट प्रदेश सरकारले कृषि विश्वविद्यालय चलाउन सक्छ ? यसको भित्री उद्देश्य आफ्ना कार्यकर्ताको भर्नाबाहेक केही होइन भनिहिँड्थे जनमतका कार्यकर्ताहरू । संसद् विकास कोषबाट निर्माण थालिएको नर्सिङ कलेज र प्रदेश सरकारको बजेटबाट थालिएको कोल्ड स्टोरेजको निर्माणमा कंक्रिटको ठाउँमा फलामका पिलर र बिमको प्रयोग भएको छ जो जसपा नेताकै उद्योगबाट खरिद गरिएका हुन् । जनमतका कार्यकर्ताहरू मतदातालाई जसपावालाहरूले विकासका नाममा आफ्नो परिवारको व्यापार बढाएको बताउँथे । सप्तरी२ को एक आमसभामा जसपा नेताहरूले त्यस क्षेत्रमा ल्याएको विकासे बजेटको फेहरिस्त सुनाइरहँदा दर्शकदीर्घाबाट तिमी र तिम्रा पीएले २० प्रतिशत कमिसन पनि खाएका हौ भन्दै हुटिङ भएको थियो । प्रदेश सरकारबाट २५ लाख रुपैयाँ अनुदान पाएका सप्तरीका एक कृषकले आफ्नो हातमा केवल १२ लाख परेको र बाँकी सबै नेताकर्मचारीले मिलेर खाएको यो पंक्तिकारलाई बताएका थिए ।यसरी जसपाका कार्यकर्ताहरूले स्थापित गर्न खोजेको विकासे भाष्यको प्रतिवादमा जनमतका कार्यकर्ताहरू त्यसभित्रका व्यापार र भ्रष्टाचारको भाष्य स्थापित गर्नमा सफल भएका थिए । पैसा र जातको कुरा गर्नेलाई ध्यानमा राखेर जनमत पार्टीले छुट्टै रणनीति बनाएको थियो । मौन अवधिमा दलित गरिब बस्तीमा सकेसम्म त्यस्ता एजेन्टहरूलाई पस्नै नदिने रणनीति त छँदै थियो, कथंकदाचित् पसिहालेमा वा मालिकको दबाब थेग्न नसक्ने अवस्था आएमा तिनलाई भनिएको थियो पैसा लिनैपरे लिनू तर भोट होरन छापमै हाल्नू ! जनमतका कार्यकर्ताहरूले मधेशको यादव समुदायमा जसपाको खास पकड रहेको परम्परागत बुझाइलाई पनि चिर्ने प्रयास गरेका थिए । उनीहरू भन्थे, यो लडाइँ जातको होइन, वर्चस्व र शोषणविरुद्धको हो । उदाहरणस्वरूप उनीहरू राममनोहर यादवको शहादतको प्रसंग उठाउँथे । सप्तरीमा मृगेन्द्रसिंह यादव र रेणु यादव परिवारबीचको द्वन्द्वको चिरफार गरेर सम्झाउँथे । २०७५ सालमा उपेन्द्र यादव उपप्रधानमन्त्रीका रूपमा नेपालगन्ज जाँदा जनमतका कार्यकर्ताहरूले कालो झन्डा देखाउने प्रयास गरेका थिए । त्यही क्रममा राममनोहर यादव पक्राउ परे र प्रहरीको यातनाबाट थुनामा उनको मृत्यु भयो । त्यस घटनालाई लिएर जनमत पार्टीले लामो समयसम्म आन्दोलन गरेको थियो । जनमतका कार्यकर्ताहरू भन्थे, सवाल जातको भएको भए राममनोहरलाई उपेन्द्रले छुटाउँथे होलान् नि ! तर, प्रहरीलाई दबाब दिएर यातना दिन लगाएका थिए । अर्को प्रसंग उपेन्द्र यादवका निर्वाचन कमान्डर मृगेन्द्रसिंह यादवसँग सम्बन्धित थियो । उनैको उदाहरण दिँदै जनमतका कार्यकर्ताहरू भन्थे, उनी यादवका हितैषी हुन् कि सप्तरीका पुस्तैनी जमिनदार ? आपसमा कहिल्यै नमिल्ने मृगेन्द्रसिंह यादव र रेणु यादवको परिवारबीच लडाइँ जातको हो कि वर्चस्वको ? कुनै पनि सम्भ्रान्त जमिनदारले जातको आधारमा सेवा गर्छन् कि वर्गको आधारमा शोषण ? आदिइत्यादि । जापान र बेलायतमा पढेका, अमेरिकामा काम गरेका, एघार वर्षदेखि निरन्तर मधेशमा बसेर राजनीतिक गतिविधि गरिरहेका सीके राउत जुन प्रकारले मधेशभित्रका पनि सीमान्त समुदायको आशाको केन्द्र बनेका छन्, यसले समग्र देश र मधेशको राजनीतिमा विशेष अर्थ राख्दछ । मधेश राजनीतिका विभिन्न कालखण्डमा विभिन्न नेता र पार्टीहरूको आआफ्नै विशिष्ट योगदान छ । गजेन्द्रनारायण सिंहको जीवनकालसम्म मधेश राजनीति पूरै भावनात्मक थियो । राज्यपक्षबाट मधेशीमाथि भइरहेको नीतिगत विभेदविरुद्ध संघर्ष गर्नुपर्ने मनोविज्ञान निर्माणमा सद्भावना आन्दोलनको अतुलनीय योगदान रह्यो । पछिल्लो समय राजनीतिक समस्याहरूको तर्कपूर्ण व्याख्या र आवश्यक संवैधानिक परिवर्तनका लागि उपेन्द्र यादव, महन्थ ठाकुर, जेपी गुप्ता, राजेन्द्र महतोहरूको प्रयासले ऐतिहासिक उपलब्धि हासिल गरेकै हो । तर यी दुवै आन्दोलन केवल राजनीतिक समस्यामा केन्द्रित रहे । सांगठनिक तौरतरिकामा केही परिवर्तन ल्याए पनि सामाजिक रूपान्तरणको मुद्दा पूरै ओझेलमा परिरह्यो । ती मुद्दाहरूलाई राजनीतिका मूल मुद्दा बनाउने काम सीके राउतले गर्न खोजेका छन् । यस कारण सीकेको जितले मधेश राजनीतिमा खास अर्थ राख्दछ । उनले संविधान पुनर्लेखन वा प्रदेश सीमाङ्कन हेरफेरको कुरा गरेका छैनन् । उनले मधेशमा शिक्षाको दुरवस्था, बिदेसिएका लाखौं युवाको पीडा, किसानको दुःख, महिला हिंसा र जातको राजनीति गरेर वर्गीय शोषण गर्नेहरूविरुद्ध प्रश्न उठाएका हुन् । सीकेको जित र जनमत पार्टीको उदयले पराम्परागत मधेश राजनीतिको एजेन्डा, संगठन र नेतृत्वबारे व्यापक पुनर्विचार हुनुपर्ने खाँचो देखाएको छ । केवल राज्यबाट भइरहेका विभेदको कुरा गरेर, समाजलाई भावनात्मक ध्रुवीकरणमा लगेर निर्वाचन जित्ने र सत्तामा पुगेपछि मात्तिएको हात्तीजस्तो व्यवहार गर्ने नेतागिरी अब मधेशमा नचल्ने सन्देश पनि दिएको हो । यो समग्र नेपाली युवा पुस्तामा बढ्दै गएको जुझारुपनको संकेत पनि हो जसले नेतृत्वमा जारी पुस्तान्तरणको यात्रालाई थोरै भए पनि बल नै पुर्याउनेछ ।"
सामुदायिक वन: जति फाइदा उति बेफाइदा,"बहुदलसँगै हुर्केबढेको सामुदायिक वन अहिले तीस वर्षको लाठे भएको छ । यसलाई जन्माउने प्रक्रियासमेत यसको उमेरजत्तिकै लामो छ । खास गरी, राणाकालमा जागिरबापत वनको जमिन दिने र यस्तो जमिनलाई कृषिक्षेत्र विस्तार गरी कर उठाउन लगाउने गरिन्थ्यो । राणाकालको अन्त्यपछि बनेको संसद्ले, यस्तो कार्य नरोके नेपालले वनक्षेत्रको ठूलो भाग गुमाउने ठहरसँगै, वनको राष्ट्रियकरण गर्ने निर्णय गर्यो । तर यो निर्णयले गर्दा वन राखे जमिन निजी बनाउन नपाइने भय बढ्यो । यसले वन फँडानी गरी कृषि जमिन विस्तार गर्ने क्रम झनै बढायो । दोस्रो विश्वयुद्धको अन्त्यसँगै पश्चिमी अध्येताहरू संसारभरिका स्रोतहरूको आकलनमा निस्के । विश्वयुद्धपछि उपनिवेशी यात्राबाट तहसनहस प्रकृति र वातावरणमा परेको प्रभावको आकलन हुनु स्वाभाविक थियो । यो खोजीसँगै अमेरिकी राष्ट्रपति हेरी ट्रुमनले लडाइँले ध्वस्त युरोपको पुनर्निर्माणको दायित्व लिने उद्घोष गरे । यस्तो विकासको अपेक्षा पूरा गर्न पश्चिमी ज्ञानशालामा निर्माण भएको विघटनवादी विकासे ज्ञान फैलाउन सुरु भयो, जसले हिमाली क्षेत्रको वातावरणीय संकटको समस्या जनसंख्या वृद्धि भएको र वन फँडानी बढेको, यो तत्कालै नरोके नेपालको मध्यपहाडमा वन विनाश, ऊर्जा र पानी संकट बढ्ने निष्कर्ष निकाल्यो । यही बहसमा टेकेर विश्व बैंकजस्ता बिचौलिया संस्थाहरूले पन्ध्र वर्षमा नेपालको वनक्षेत्र सबै मासिने घोषणासमेत गरे ।यस्तो निचोड कुनै संयोग मात्र थिएन, औद्योगिक विकासले दीक्षित पश्चिमी संस्कृतिको नियोजित अभिव्यक्ति थियो । कति अर्थमा यो विश्वयुद्धका कारण प्रकृतिदोहन गर्ने उपनिवेशी यात्रा रोकिएसँगै यस्ता स्रोतमाथि परैबाट नियन्त्रण गर्न आवश्यक रणनीति परीक्षण गर्ने अस्वाभाविक हस्तक्षेपसमेत थियो । गएका सात दशकमा विश्वव्यापी रूपमा भएगरेका हस्तक्षेपकारी गतिविधिबाट यसको पुष्टि भएकै छ । सुरुमा विश्व बैंक र पछि एफएओ लगायत नेपाल सरकारलाई वन व्यवस्थापन प्रक्रियामा प्रभाव पार्न सफल भए । वन फँडानीका समस्याहरूमा प्रस्तुत विम्ब र विश्लेषणले यो समस्याको समाधानमा उनीहरूकै ज्ञानसत्ता मुख्य उपायका रूपमा स्थापित भयो । अनि वन व्यवस्थापनमा पश्चिमी ज्ञान र प्रविधिको वर्चस्व मात्र हुँदै गएन, यसले वन र समुदायको परिभाषा, मर्म र अस्तित्वमा समेत गहिरो प्रभाव पार्यो । वन र यसमा आश्रित समुदायको आज जेजस्तो अवस्था छ, त्यो यही पश्चिमी ज्ञान र त्यसैको अभ्यासको परिणाम हो । यस्तो हुनुमा हाम्रै आन्तरिक कारणसमेत छन् । राणाकालदेखि विश्वयुद्ध हुँदै सन् १९७० को दशकमा आइपुग्दा, हामी भने भरखर आँखीझ्यालबाट बाहिरी दुनियाँ चियाउँदै थियौं । पश्चिमी भौतिक प्रगतिको चमकधमकका कथा र घुमन्ते गोराहरूको वैभवले उनीहरू विकासे र जान्ने, हामी अविकासे र नजान्ने हुन मात्र होइन, उनीहरूका अर्तीबुद्धिलाई शिरोपर गर्न शासकले देखाएको बाटो समाउँदै नतमस्तक हुनसमेत तयार थियौं । उनीहरूकै जस्तो विकास चाहिएको थियो, उनीहरूका आदेशको पालना गर्दै हो मा हो मिलाउन सामुदायिक वन अपवाद कसरी हुन्थ्यो र ? वन जोगाउन स्थानीय सहभागिता भन्दै सुरुमा वन ऐन१९६१ का प्रावधानहरूभित्र रहेर सरकारले पञ्चायत वन र पञ्चायतसंरक्षित वन नियमहरू लागू गर्यो, जसले स्थानीय निकायहरूलाई वन व्यवस्थापनको जिम्मेवारी दियो । यी निकायहरूसँग आंशिक वन नियन्त्रण अधिकारसहित वनजन्य उत्पादन लाभहरूको अधिकार थियो । यो वन अधिकार सरकारबाट स्थानीय समुदायमा हस्तान्तरण गर्ने दिशामा महत्त्वपूर्ण कदम भए पनि वास्तविक अधिकार वन स्रोतमा निर्भर रहेका उपभोक्तासम्म पुग्ने कुरा भएन । किनकि वन व्यवस्थापनको जिम्मेवारी पञ्चायत चलाउने स्थानीय अभिजात वर्गले लिएको थियो । राजनीतिक नेताहरूले यसलाई आफ्नो स्थिति बलियो बनाउन दुरुपयोग गरे । तर स्थानीय तहसम्म भएको विकेन्द्रीकरणले समुदायमा वन हस्तान्तरण गर्न सकिने बाटो भने देखायो । सुरुमा यही बाटो पछ्याउँदै काभ्रेको नाला, सिन्धुपाल्चोकको डाँडापाखर र धनकुटाको पातले वनमा समुदायलाई वन व्यवस्थापन गर्नर् जिम्मेवारी दिने परीक्षण परियोजना सञ्चालन भए । यी परीक्षणहरू कसरी समुदायले वनको दिगो व्यवस्थापन गर्दै वन स्रोतबाट आफ्नै आम्दानी र रोजगारी बढाउन सक्छ भन्नेमा केन्द्रित थिए । दर्जनौं दाताका वन विकास परियोजना र गैरसरकारी संस्था सामुदायिक वन अभियान चलाउन नेपाल भित्रिए । सन् १९९० मा प्रजातन्त्र पुनर्बहालीपछि वन व्यवस्थापनमा स्थानीय समुदायको भूमिकालाई मान्यता दिइयो र सामुदायिक वन यिनै दाताको सहयोगमा सरकारकै औपचारिक कार्यक्रमका रूपमा सञ्चालन भयो । प्रारम्भिक चरणहरूमा सरकार र दाताहरूले पहाडी क्षेत्रमा आफ्नो प्रयास केन्द्रित गरे र यो बिस्तारै सबैतिर फैलियो । उदाहरणका लागि, ज्ञान र प्रविधिको बाह्य वर्चस्व कायम राख्न नेपाली शैलीकै भनसुन र माथिको आदेशका भरमा आफूखुसी लाखौं डलरका दर्जनौं परियोजना भित्रिए । कतिसम्म भने, सन् २००० को दशकमा यस्ता परियोजनाले ७० जिल्लामा भागबन्डा लगाएर यी परियोजना सञ्चालन भएका थिए । यो कार्यक्रम वनको ह्रास रोक्न विगतका प्रयासहरू असफल भएको र नेपालमा वनमा निर्भर गरिबहरूको जीविकोपार्जनलाई प्रवर्द्धन गर्ने आवश्यकताको उदार अनुभूतिबाट उत्पन्न भएको हो भन्न सकिन्छ । अहिले नेपालभर सामुदायिक वनयोग्य ३५ लाख हेक्टरमध्ये २२ लाख हेक्टरजति हस्तान्तरण भएको छ भने, २२ हजार ४ सय ४५ सामुदायिक वन समूह र औपचारिक तथ्यांकमा २९ लाख घरधुरी यस अभियानमा सामेल छन् । योसँगै, सामुदायिक वन प्रवर्द्धनका लागि दर्जनौं नीति, संस्था र अभ्यासहरू भएका छन् । जीविकोपार्जन र दिगो पर्यावरणमा योगदान दिने घोषित उद्देश्य रहे पनि यसमा लगाइएको स्रोत र श्रमको अनुपातमा यी दुवै क्षेत्रमा उपलब्धि पाइएको छैन । हरियाली र आश्रित समुदायको चेतना बढेकोमा धेरै विवाद छैन । अन्य पक्षको प्रगति भने धेरै सन्तोषजनक छैन । वन स्रोतको दोहनले विविधतामा ह्रास आएको छ । आश्रित समुदायको जीवनको संकट गहिरिँदो छ । वनमा फैलिँदो वनमारा, गाउँबस्तीमा आतंक बनेका वन्यजन्तु, मरुभूमीकरण हुँदै गएको चुरेको फेदी क्षेत्र अनि कृषिवन सम्बन्धविच्छेद यस्तो विविधता ह्रासका केही उदाहरण हुन् । विडम्बना, सामुदायिक वन बनेसँगै प्रकृतिसम्मत परम्परागत किसानीसमेत विस्थापित हुँदै गएको छÙ कृषि र वनजन्य स्रोतको अन्तरनिर्भरताको जग भत्केको छ । वन स्रोतमा आश्रित समुदायको जीविकोपार्जन र खाद्य सुरक्षाको गम्भीर प्रश्न हो यो । यसमा निर्भर समुदायको आयआर्जनमा योगदान पुग्ने उद्यम, व्यवसाय र आम्दानीको आधार अझै बन्न सकेको छैन । यस्तो हुनु अस्वाभाविक होइन किनकि सामुदायिक वन पनि अन्य विकासे परियोजनाजस्तै बाह्य ज्ञान, दान र परम्परागत सत्ताको दबाब र दासताको चक्रीय प्रभावबाट मुक्त थिएन । धेरै अर्थमा धेरै सामुदायिक वन अभियान यसबाट अझै उम्कन सकेको छैन । यसबारे थप प्रसंगको चर्चा गरौं । पहिलो, पूर्ण सरकारी नियन्त्रणमा रहेको वन स्रोत कर्मचारी र राजनीतिक नेतृत्वका लागि गाडधनजस्तै थियो र अहिले पनि छ । समुदायको हक जताएर यस्तो धनमा आँखा लगाउन आउने परियोजनाप्रति समुदायका अगुवा र कर्मचारी दुवै खुसी थिएनन्, अहिले पनि नभएको गुनासो छँदै छ । सामुदायिक वनले प्रशासनिक समस्या र झन्झटिलो प्रक्रियाका बारेमा खासै बोलेको देखिँदैन । एउटा ढलेको रूख निकाल्न पनि निकै लामो झन्झट बेहोर्नुपर्छ । दोस्रो, यस्ता परियोजनाले सामुदायिक वन व्यवस्था गर्न नयाँ बिचौलियाको सहउत्पादन गरे । लाखौं सदस्य रहेका समूहमा राजनीतिक पार्टीहरूले आँखा लगाए । परिणामतः सामुदायिक वन अभियान वन व्यवस्थापन र समुदायको स्रोतमाथिको पहुँचजस्ता सवालमा भन्दा स्रोतदोहनमा मिलीजुली गर्ने थलो बनेको छ । अहिले यस्ता विकासे परियोजना त छैनन्, तर यिनले भित्र्याएका संस्थागत विकृति भने छरपस्ट छन् । यसबाट सामुदायिक वनको साख मात्र घटेको छैन, अपवादबाहेक समुदायको चाखसमेत घटेको छ । वैज्ञानिक वनको चाखले वन पैदावरमा रोक, तीन तहका सरकारका तेहरो कर, चुरे संरक्षणमा वातावरण मन्त्रालयको वर्चस्व लगायतले सामुदायिक वन स्रोतदोहनका हर्ताकर्तासमेत निराश छन् । समृद्धिका लागि सामुदायिक वनका पक्षमा नेपाली समाजले ठूलो मूल्य चुकाएको छ । तीन दशकको सामुदायिक वन अभियानले के दियो र हामीले के गुमायौं ? यसका अगुवा र अभियन्ताले निर्मम समीक्षा गर्ने बेला भएको छ । यसतर्फ संसद् लगायत सबै सरोकारवालाको समयमै ध्यान जाने नै छ ।"
मान्छे र पशुको उपचार एकै ठाउँमा,"(रौतहट)टाउको दुखेको ओखती लिन चन्द्रपुर१० हरैयाकी कौशिल्यादेवी दास आधारभूत स्वास्थ्य केन्द्र पुगिन् । केन्द्र परिसरमा गोरु बाँधिएको देखेपछि उनी अकमकिन् र उपचार नै नगरी फर्किइन् । गोरु पनि बिरामी परेर उपचारका लागि ल्याइएको थियो । कारण स्वास्थ्य केन्द्र र पशु सेवा केन्द्र एउटै भवनमा छन् ।दुवै कार्यालय एउटै भवनमा हुँदा उपचारका लागि आउने बिरामी झुक्किन्छन् । भवनको बायाँतर्फको कोठामा मानिसको उपचार हुन्छ । यहाँ आकस्मिक कक्ष छैन । बिहान १० बजेदेखि अपराह्न ४ बजेसम्म सामान्य खालका समस्याको मात्रै उपचार सेवा दिने गरिएको छ । भवनको दायाँ कोठामा पशु सेवा केन्द्र छ । उपचारका लागि ल्याइएका गाईबस्तु भवनअगाडि बाँधिन्छ । पछिल्लो समय स्वास्थ्य केन्द्रमा औषधि पर्याप्त छैन । औषधि नै नपाउने भएपछि निकै कम मात्रै बिरामी आउने गरेका छन्, स्वास्थ्य केन्द्रका अहेव गोपालप्रसाद रामले भने, अर्कोतर्फ मान्छे र पशुको एउटै भवनबाट उपचार हुने भएकाले पनि समस्या भइरहेको छ ।पशु सेवा केन्द्र प्रमुख पिंकी प्रमुख चौधरी भने पशु र स्वास्थ्य केन्द्र एउटै भवनमा भए पनि उपचारमा फरक नपरेको दाबी गर्छिन् । एउटै भवनमा हुँदा मान्छे झुक्किनु स्वाभाविकै हो, उनले भनिन्, तर एकातर्फ मान्छे र अर्कोतर्फ पशुको उपचार हुन्छ । यसले कुनै अप्ठेरो पारेको छैन । २०७८ चैत ४ मा आधारभूत स्वास्थ्य केन्द्र र पशु सेवा केन्द्रको एकैपटक उद्घाटन गरिएको थियो । ग्रामीण भेगका जनताको स्वास्थ्यलाई मध्यनजर गर्दै केन्द्र खोलिए पनि बिरामी नै आउन छोडेका छन् । पशुचौपायाबाट संक्रमणदेखि विभिन्न रोग फैलने जोखिम रहने भएकाले छुट्टाछुट्टै स्थानबाट सेवा दिन स्थानीयको माग छ । त्यसमाथि खोजेको औषधि नपाइने समस्याले पनि बिरामी निजी क्लिनिक र फार्मेसीमा जान बाध्य छन् । सरकारले ९१ प्रकारका औषधि निःशुल्क वितरण गर्दै आए पनि यहाँ त्यसको कार्यान्वयन हुन सकेको छैन । चन्द्रपुरको स्वास्थ्य शाखाका मातृका चालिसेले नगरका सबै स्वास्थ्य केन्द्रमा औषधि अभाव रहेको स्विकारे । उनले सकिएका औषधि छिट्टै नै पठाउन लागिएको जानकारी दिए । चन्द्रपुर स्वास्थ्य केन्द्रमा सिटामोल, आइरन चक्कीबाहेक अरू औषधि नरहेको अहेव रामले बताए ।"
५५४ लाई लालपुर्जा,गोरखा (कास) धार्चे गाउँपालिका४ लाप्राकस्थित गुप्सीपाखाको एकीकृत बस्तीका ५ सय ५४ भूकम्पपीडितले जग्गाधनी पुर्जा पाएका छन् । लाप्राकको पुरानो बस्ती भौगर्भिक हिसाबले बस्न अयोग्य भएपछि १८३२ हेक्टर सामुदायिक वन र सरकारी जग्गा स्वामित्वमा लिएर बस्ती निर्माण भएको छ । सरकारी जग्गा मन्त्रिपरिषद्बाट निर्णय गराएर भूकम्पपीडितलाई वितरण भएको हो । गुप्सीपाखामा गैरआवासीय नेपाली संघ (एनआरएनए) ले ५ सय ७३ घर निर्माण गरेको छ । त्यसमध्ये ५ सय ५४ घर धुरीको लालपुर्जा बनिसकेको धार्चे४ का वडाध्यक्ष किसान गुरुङले बताए । बाँकी १९ घरको लालपुर्जा बन्ने क्रममा छ । लाप्राकका भूकम्पपीडितलाई दुई चरणमा लालपुर्जा वितरण भएको हो । २०७७ मा २ सय ८० घरधुरीलाई लालपुर्जा वितरण गरिएको थियो । एक साताअघि बाँकी २ सय ७४ घरधुरीको लालपुर्जा प्राप्त भएको वडाध्यक्ष गुरुङले बताए । एकीकृत बस्तीका भूकम्पपीडितले तीन आना दुई दाम क्षेत्रफलको लालपुर्जा पाएका छन् ।
राजनीतिमा झापा बलियो,"(बिर्तामोड) र (मोरङ)एउटा समय थियो, सिंहदरबारको सरकार गिराउने कि बचाउने रणनीति विराटनगरमा बन्थ्यो । विराटनगरमा बोलेको कुराले काठमाडौंको राजनीति तरंगित बन्थ्यो । देशविदेशमा बसेर राजनीतिमा चासो लिनेको ध्यान विराटनगरले तान्थ्यो । अहिले त्यस्तै बनेको छ, झापा । मुलुकको राजनीति र सरकार बनाउने कि भत्काउने खेलका स्ट्राइकर झापाकै छन् । मंसिर ४ मा सम्पन्न निर्वाचनले केन्द्रको मात्र होइन, प्रदेश १ को संसद् र सरकारमा पनि झापाको दमदार उपस्थिति देखिएको छ । प्रदेश १ को ९३ सदस्यीय प्रदेशसभामा झापाबाट २० प्रदेश सांसद छन् । प्रदेशसभामा प्रतिनिधित्व गर्ने ६ दलमध्ये झापाका तीन जना दलका नेतामा चयन भएका छन् । झापाबाट निर्वाचित ठूलो दल एमालेका हिक्मत कार्की, प्रमुख प्रतिपक्षी हुने कांग्रेसका उद्धव थापा, राप्रपाका भक्तिप्रसाद सिटौला दलका नेतामा निर्वाचित भएका हुन् । समानुपातिकमा एक प्रदेश सांसद प्राप्त गरेको जनता समाजवादी पार्टीकी निर्मला लिम्बूको पनि बसाइ झापामा नै छ । मुलुकको केन्द्रीय तथा प्रदेशको राजनीतिको प्रमुख केन्द्रमा झापाली नेता पावर सेन्टर मा छन् । यस पटकको निर्वाचनले अबको दशक मुलुकको राजनीति र सत्ता झापाली नेताको मुठ्ठीमा रहने स्पष्ट देखाएको छ । मुलुककै ठूलो पार्टी एमालेको शक्तिशाली अध्यक्षमा जिल्लाका केपी शर्मा ओली छन् । जुझारु स्वभावका ओलीको रणनीतिका कारण ठूलो दल कांग्रेस विपक्षमा बस्न बाध्य भएको छ । राष्ट्रिय प्रजातन्त्र पार्टीको केन्द्रीय अध्यक्ष राजेन्द्र लिङ्देन झापाकै हुन् । अहिले राप्रपा सत्ता साझेदारी दल पनि हो । मुलुककै पुरानो र ठूलो पार्टी कांग्रेसको शक्तिशाली महामन्त्री पनि जिल्लावासी विश्वप्रकाश शर्मा छन् । जो परम्परागत राजनीति र सत्तामा पुस्तान्तरणको मुद्दालाई स्थापित गराउन लागिपरेका छन् । यी प्रभावशाली नेताहरूलाई निर्वाचित गरेर जिल्लावासीले मुलुक र जनताको भविष्य बनाउने अभिभारा सुम्पेका छन् ।२०४६ पछि मुलुकको केन्द्रीय राजनीति र सत्तामा झापालीको प्रभाव वात्तै बढेर गयो, त्यो क्रम यतिबेला शिखरमा पुगेको छ, मुलुकको राजनीति र सत्ताको पावर सेन्टर नै झापा भएको छ, वरिष्ठ अधिवक्ता लीला उदासी भन्छन् । थप्छन्, पञ्चायतमा झापाको कहिल्यै राम्रो भएन । पञ्चायत रहँदासम्म झापाले एउटा फुल मन्त्रीसमेत पाएन । तर, बहुदलपछि झापाले मन्त्री, प्रधानमन्त्री पायो । प्रमुख दलका पार्टी अध्यक्ष र महामन्त्रीजस्तो मुख्य पद पाएको छ । निर्वाचनमा पराजित भए पनि कांग्रेस नेता सिटौला र एमाले नेता अग्नि खरेलको भूमिका केन्द्रीय राजनीतिमा कम रहँदैन । कांग्रेसभित्र तेस्रो धारको नेतृत्व गर्ने सिटौला मुलुकको राजनीतिलाई युटर्न गराउन सक्ने चतुर खेलाडीका रूपमा चिनिन्छन् । केन्द्रमा जस्तै प्रदेश १ को नेतृत्व पनि झापाली नेताकै हातमा छ । प्रमुख पार्टीको अध्यक्ष, इन्चार्ज, सचिवजस्ता महत्त्वपूर्ण पदहरूमा झापाली नेताहरू नै छन् । कांग्रेस प्रदेश सभापति एवं संसदीय दलका नेतामा सिटौलानिकट झापाका उद्धव थापा छन् । एमाले प्रदेश इन्चार्ज झापाकै देवराज घिमिरे छन् । उसको प्रदेश सचिवमा जिल्लाका चिन्तन पाठक छन् । राप्रपाको प्रदेश अध्यक्षसमेत जिल्लाकै राम थापा छन् । एमाले नेतृत्वमा प्रदेश सरकार बने हिक्मत कार्की मुख्यमन्त्रीको पहिलो हकदार हुनेछन् । उनी एमाले नेतृत्वको अघिल्लो प्रदेश सरकारमा आन्तरिक मामिला तथा कानुनमन्त्री थिए । ०७४ को चुनावपछि गठित प्रदेश सरकारहरूमा झापाका पाँच जना नेता मन्त्री भए । अब बन्ने प्रदेश सरकारमा पनि झापाबाट मन्त्री हुन सक्ने नेताको सूची लामै छ । मुलुकको केन्द्र र प्रदेशको सत्ता र राजनीति झापालीको हातमा भए पनि जिल्लामा आशातित विकास निर्माणको काम भने हुन नसकेको उनीहरूमाथि आरोप छ । जिल्लामा नदी कटान तथा डुबानको समस्या विकराल छ । दर्जनौं गाउँमा अझै पनि विद्युत्को पहुँच पुग्न सकेको छैन । सामान्य पुलसमेत नहुँदा पिन्डलबारी, मेचीपारिको बस्तीलगायतका गाउँहरू वर्षमा करिब ५ महिना थुनिएर बस्नुपर्ने अवस्था छ । तटबन्धको काम हुन नसक्दा मिलनबस्ती, होक्लाबारी, टप्पु, सडकबारीहरू वर्षाको समयमा सामान्य बाढीमै डुबानमा पर्छन् । जिल्लामा राष्ट्रियस्तरका गुणस्तरीय खेलकुद प्रतियोगिता हुन्छन् । तर, एउटा व्यवस्थित र उपयुक्त हुने रंगशाला छैन । ३५ वर्षअघि स्थापित एकमात्र सरकारी अस्पताल मेची अस्पतालमा पर्याप्त चिकित्सक, उपकरण र भौतिक संरचना छैन । जसका कारण जिल्लामा अर्बौंको लगानी गरेर निजी क्षेत्रले अस्पताल खोल्ने क्रम बढेर गएको छ । ग्रामीण भेगका सडकहरू हिउँदमा धुलाम्मे र वर्षामा हिलाम्मे हुने समस्या यथावत् छ । घरघरमा रोजगारीको समस्या छ । सीमावर्ती चारवटा पालिका, गौरीगन्ज, झापा, बाह्रदशी र कचनकवलका करिब ३० प्रतिशत युवा रोजगारीको खोजीमा दैनिक भारत छिर्ने गरेका छन् ।"
तरकारीदेखि कपडासम्म तस्करी,"(परासी)पश्चिम नवलपरासीका सीमावर्ती क्षेत्रमा अवैध रूपमा सामान ओसारपसार बढेको छ । भारतीय सीमावर्ती क्षेत्रबाट खाद्यान्न, मोटरपार्ट्स, हरियो केराउ, विद्युतीय सामग्री र कपडा भन्सार छलेर नेपाल भित्रिने गरेको हो । सीमानाकाका भित्री सडक हुँदै सुरक्षाकर्मीकै अगाडि सामान ओसारपसार हुँदा समेत सरोकारवाला निकाय मौन बसेको सर्वसाधारणको गुनासो छ । स्थानीय, प्रदेश र संघको निर्वाचनको बहाना बनाउँदै नाकामा कडाइ कम गरेपछि तस्करी थप मौलाएको हो । सामान ओसारपसार र भन्सार छलीमा पोके व्यापारी (घर र पसलसम्म भन्सार छलीका सामान पुर्याउने)ले भारतबाट थोरै थोरै मात्रामा सामान नेपाल ल्याउने र भण्डारण गरेर नवलपरासीका मुख्य बजारदेखि काठमाडौंसम्म पुर्याउने गरेको खुलेको छ । खुलेयाम तस्करी भइरहेको छ । मुख्य नाकामा मात्र सुरक्षाकर्मी बस्ने अनि भित्री सडकबाट सामान ओसारपसार गरेको नदेख्ने परिपाटी बढ्यो, भुजहवाका रामप्रित हरिजनले भने, धेरै मुनाफा कमाउन सानादेखि ठूला व्यवसायीले पनि भन्सार छलीका सामान लिने गरेका छन् ।लत्ताकपडा, विद्युतीय, कस्मेटिक र कवाडी सामानको तस्करी हुने गरेको छ । यसबाहेक कुखुराका चल्ला र मासु भित्रिने गर्छ । तरकारी भित्रिंदा नेपाली किसानले उत्पादन गरेको तरकारीले उचित मूल्य पाएका छैनन् । विभिन्न नाकाबाट मोटरसाइकल र साना सवारीमा रातारात तरकारी नेपाल भित्रिने गरेको छ । लुकीछिपी सीमापार गरेपछि नेपाली व्यवसायीसँग मिलेर बिल भर्पाइ मिलाएर जिल्लाको मुख्य बजार सदरमुकाम परासी, बर्दघाट, सुनवल र गाउँगाउँसम्म भारतीय उत्पादन पुग्ने गरेको बर्दघाट नगरपालिकाका किसान राजेन्द्र चौधरीले बताए । आफूले उत्पादन गरेको मूला बिक्री नै नभएको उनले सुनाए । नेपालमा तरकारीको उत्पादन लागत बढी छ । मल, बीउ महँगो पर्दा भारतमा उत्पादन भएको भन्दा हामीले उत्पादन गरेको तरकारी केही महँगो पर्न जान्छ, उनले भने, उत्पादन लागत कम भएको र भन्सार छली गरेर ल्याएको भारतीय तरकारी सस्तोमा उपलब्ध हुने भएपछि हामीले उत्पादन गरेको तरकरीले बजार पाएको छैन ।अहिले पश्चिम नवलपरासीमा नेपाली मुला प्रतिकिलो ३० देखि ४० रुपैयाँमा बिक्री गर्दा पनि किसानलाई फाइदा छैन । तर, त्यही मुला भारतबाट ल्याएर २० रुपैयाँ प्रतिकिलोमा बिक्री भइरहेको छ । काठमाडौं, नारायणगढजस्ता ठूला बजारमा पठाउन किसानले सक्दैनन्, जसको कारण सस्तोमा बिक्री गर्न बाध्य छन् । यहाँ आलु, प्याज, खुर्सानी र फलफूल पनि भारतबाट नै आयात गरेर बिक्री हुँदै आएको छ । माछा र मासुसमेत भारतबाट नै भन्सार छलेर हाट बजारदेखि फ्रेस हाउससम्म आइपुग्छ । सीमा नाकामा हुने चोरी तस्करीमा मिलेमतो गरेको र अवैध धन्दा रोक्न नसकेको भन्दै जिल्लाको जनपद र सशस्त्र प्रहरीका प्रमुख हेडक्वार्टर तानिएका छन् । जिल्ला प्रहरी प्रमुख रहेका एसपी ऋषिराम कँडेललाई चार दिनअघि प्रहरी प्रधान कार्यालय तानिएको हो । यसैगरी सशस्त्र प्रहरी २६ नम्बर गण पश्चिम नवलपरासीका प्रमुख रूपकुमार क्षत्रीलाई पनि मंसिर दोस्रो साता हेडक्वार्टर तानिएको थियो । सीमावर्ती क्षेत्रका चौकीका इन्चार्जहरूलाई समेत जिल्ला तानिएको छ । जिल्लामा पछिल्लो समय संगठित रूपमा नै चोरी पैठारी भएको जनगुनासो छ । गुनासो बढेपछि सशस्त्र र जनपद दुवै प्रहरी कार्यालयले तराई भेगका सीमावर्ती क्षेत्रमा अध्ययन गर्न टोली खटाएको थियो । जिल्लाका सुरक्षा प्रमुखहरू काठमाडौं तानिएको बारे प्रमुख जिल्ला अधिकारी श्रवणकुमार पोखरेलले काठमाडौं गएको थाहा पाए पनि कारण भने जानकारी नभएको बताए । काठमाडौं गएको भन्ने बुझेको छु । कारण भने थाहा भएन, उनले भने, तस्करी रोक्न स्पष्ट निर्देशन छ । भन्सार छली गरेर सामान ल्याएको र ल्याउन सघाउने जोसुकैलाई कारबाही हुन्छ ।"
९३ प्रतिशतले घट्यो विदेशी लगानी,"(काठमाडौं) चालु आर्थिक वर्षको पहिलो चार महिनामा करिब ४३ करोड रुपैयाँ कुल प्रत्यक्ष विदेशी लगानी (एफडीआई) मुलुक भित्रिएको छ । गत आर्थिक वर्षको सोही अवधिको तुलनामा यो ९३५ प्रतिशतले घटेको हो । गत आर्थिक वर्षको कात्तिकसम्म ६ अर्ब ६३ करोड रुपैयाँ विदेशी लगानी भित्रिएको थियो । पछिल्लो समयमा विदेशी लगानी घट्ने क्रम गत आर्थिक वर्षको अन्तिम महिना (असार) बाटै सुरु भएको हो । यसअनुसार अघिल्लो आर्थिक वर्षको तुलनामा गत आर्थिक वर्षमा विदेशी लगानी ४९ प्रतिशतले घटेको थियो । अघिल्लो आर्थिक वर्षमा १९ अर्ब ५१ करोड रुपैयाँ विदेशी लगानी भित्रिएकामा गत आर्थिक वर्षमा केही घटेर १८ अर्ब ५६ करोड रुपैयाँ कायम भएको थियो । चालु आर्थिक वर्षका पहिलो २ महिनामा विदेशी लगानी ऋणात्मक थियो । पहिलो महिनामा १ अर्ब ४० करोड र दोस्रो महिनासम्ममा ८० करोड रुपैयाँ विदेशी लगानी ऋणात्मक थियो । चालु आर्थिक वर्षको सुरुमा नेपालको शैक्षिक क्षेत्रबाट १ अर्ब ८० करोड रुपैयाँ विदेशी लगानी बाहिरिएकाले ती महिनामा खुद विदेशी लगानी ऋणात्मक देखिएको राष्ट्र बैंकले जनाएको छ । विगतमा नेपालका शैक्षिक क्षेत्रमा आएको विदेशी लगानीमध्ये चालु आर्थिक वर्षको सुरुमै करिब पौने २ अर्ब रुपैयाँ फिर्ता भएको थियो । त्यसै पनि नेपालमा थोरै मात्र विदेशी लगानी आउने गरेको र त्यही अवस्थामा ठूलो परिमाणमा पुरानो लगानी बाहिरिएपछि खुद प्रत्यक्ष विदेशी लगानी ऋणात्मक रहेको जानकारहरू बताउँछन् । यद्यपि तेस्रो महिना (गत असोज) देखि भने विदेशी लगानीको वृद्धि सकारात्मक हुन थालेको देखिन्छ । यसअनुसार गत असोजसम्ममा करिब ८ करोड रुपैयाँ विदेशी लगानी भित्रिएकामा कात्तिकसम्ममा त्यो बढेर करिब ४३ करोड रुपैयाँ पुगेको हो । खासगरी कोभिडपछि विश्व अर्थतन्त्रमै समस्या रहेकाले धेरै देशमा विदेशी लगानी घटेरहेको र नेपालमा पनि त्यसको प्रभाव परेको राष्ट्र बैंक अनुसन्धान विभाग प्रमुख प्रकाशकुमार श्रेष्ठले बताए । विदेशी लगानी सधैंभरि बढिरहन्छ भन्ने पनि हुँदैन, उनले भने, विश्वव्यापी रूपमै मन्दी छ । यस्तो अवस्थामा नेपालमा मात्र विदेशी लगानी बढ्ने भन्ने हुँदैन । यद्यपि नेपालमा धेरैभन्दा धेरै विदेशी लगानी भित्र्याउन धेरै नीतिगत र संरचनात्मक सुधार गर्नुपर्ने उनको भनाइ छ । हरेक वर्ष नेपाल भित्रिने एफडीआईको तुलनामा सोही अवधिमा नेपालबाट बाहिरिने लाभांशबापतको रकम धेरै रहेको राष्ट्र बैंकको एक सर्वेक्षणले देखाएको छ । नेपालमा विभिन्न क्षेत्रका ५५ वटा राष्ट्रबाट एफडीआई आउने गरेको भए पनि हरेक वर्ष विदेशी लगानीको लाभांशबापत बाहिरिने रकम धेरै रहेको गत भदौमा राष्ट्र बैंकले सार्वजनिक गरेको प्रत्यक्ष वैदेशिक लगानीसम्बन्धी सर्वेक्षण प्रतिवेदन, ०७७७८ ले देखाएको थियो ।आर्थिक वर्ष ०७७७८ मा नेपालमा प्रत्यक्ष वैदेशिक लगानीमा सञ्चालितमध्ये कुल १ सय ९७ कम्पनीको नमुना छनोट गरी राष्ट्र बैंकले सर्वेक्षण गरेको थियो । उक्त अवधिसम्म करिब २ खर्ब २८ अर्ब रुपैयाँ बराबर एफडीआई मात्र लगानीमा छ । सर्वेक्षणका अनुसार आर्थिक वर्ष ०७७७८ मा नेपालमा कुल १९ अर्ब ५१ करोड रुपैयाँ एफडीआई भित्रिएको छ । तर सोही आर्थिक वर्षमा विदेशी लगानीबापतको लाभांशका रूपमा मात्र करिब २६ अर्ब रुपैयाँ बाहिरिएको छ । यसबाहेक हरेक वर्षजसो नेपालबाट विदेशी लगानी पनि फिर्ता हुने गरेको तथ्यांकहरूले देखाएका छन् ।यसरी फिर्ता हुने विदेशी लगानी र हरेक वर्ष लाभांशबापत बाहिरिने रकम जोड्दा ठूलो परिमाणमा विदेशी मुद्रा बाहिरिने जानकारहरू बताउँछन् । हरेक वर्ष नेपाल भित्रिने एफडीआई सोही वर्षको मात्र हुने तर उक्त अवधिमा लाभांशका रूपमा बाहिरिने रकम हालसम्मको सबै एफडीआईको भएकाले भित्रिनेभन्दा बाहिरिने रकम धेरै देखिएको हुन सक्ने राष्ट्र बैंकले प्रस्ट्याएको छ । सर्वेक्षणका अनुसार आर्थिक वर्ष ०७७७८ को अन्त्यसम्ममा लगानीमा रहेको कुल प्रत्यक्ष वैदेशिक लगानीको मौज्दात २ खर्ब २७ अर्ब ९५ करोड रुपैयाँ छ । अघिल्लो वर्षको तुलनामा आर्थिक वर्ष ०७७७८ मा लगानीमा रहेको एफडीआई १४८ प्रतिशतले बढेको सर्वेक्षणमा उल्लेख छ । कुल वैदेशिक लगानीमध्ये चुक्ता पुँजीको अंश ५३९, सञ्चितिको ३१६ र कर्जाको अंश १४५ प्रतिशत छ, सर्वेक्षणमा भनिएको छ, उक्त अवधिमा चुक्ता पुँजीको अंश १३७ प्रतिशतले बढेकाले कुल प्रत्यक्ष वैदेशिक लगानीमा वृद्धि भएको हो । मुलुक भित्रिएको एफडीआईमध्ये आधाभन्दा बढी (करिब ५६ प्रतिशत) वाग्मती प्रदेशमा मात्र केन्द्रित रहेको सर्वेक्षणले देखाएको छ ।मुलुक संघीयतामा गएको करिब ५ वर्ष भइसक्दा पनि वित्तीय पहुँच, कर्जा उपयोग, उद्योग सञ्चालनलगायत वित्तीय क्षेत्रका महत्त्वपूर्ण आयाम वाग्मतीमै केन्द्रित देखिन्छ । यसैगरी दोस्रोमा धेरै विदेशी लगानी केन्द्रित रहेको प्रदेश १ हो भने तेस्रोमा गण्डकीमा धेरै विदेशी लगानी रहेको सर्वेक्षणले औंल्याएको छ । त्यसपछि क्रमशः मधेस, लुम्बिनी र सुदूरपश्चिममा धेरै विदेशी लगानी रहेको देखिन्छ । कर्णाली प्रदेशमा विदेशी लगानीको हिस्सा शून्य छ ।नेपालमा लगानीमा रहेको एफडीआईमध्ये ६० प्रतिशतभन्दा बढी औद्योगिक क्षेत्रमा लगानी भएको सर्वेक्षणले देखाएको छ । करिब ४० प्रतिशत रकम सेवा क्षेत्रमा रहेको देखिन्छ । औद्योगिक क्षेत्रअन्तर्गत जलविद्युत्मा ३०८ र उत्पादनमूलक क्षेत्रमा २९५ प्रतिशत वैदेशिक लगानी रहेको राष्ट्र बैंकले जनाएको छ । कुल एफडीआईमध्ये २६९ प्रतिशत सेवा क्षेत्रअन्तर्गत बैंक तथा वित्तीय संस्था र बिमा कम्पनीहरूमा रहेको पनि सर्वेक्षणले औंल्याएको छ । आर्थिक वर्ष ०७७७८ मा दक्षिण एसियाबाहेक सबै राष्ट्रमा विदेशी लगानी आप्रवाह बढेको छ । उक्त अवधिमा विश्वभर करिब साढे ६४ प्रतिशतले विदेशी लगानी बढेको देखिन्छ । यसअनुसार विकसित मुलकमा विदेशी लगानीको वृद्धिदर १ सय ३४ प्रतिशत र विकासशील मुलुकमा करिब ३० प्रतिशत छ । एसिया क्षेत्रका चीन, हङकङ र सिंगापुरमा विदेशी लगानी उल्लेख्य रूपमा बढेको छ भने दक्षिण एसियामा करिब २७ प्रतिशतले घटेको सर्वेक्षणमा उल्लेख छ ।"
आइतबारदेखि सबै प्रदेशबाट श्रम स्वीकृति,"काठमाडौं (कास) श्रम, रोजगार तथा सामाजिक सुरक्षा मन्त्रालयले आइतबारबाट विराटनगर र जनकपुरस्थित श्रम तथा रोजगार कार्यालयबाट वैदेशिक रोजगारीमा जान संस्थागत र व्यक्तिगत श्रम स्वीकृति सेवा सुरु गर्ने भएको छ । काठमाडौं केन्द्रित सेवालाई विकेन्द्रित गर्दै लैजाने नीतिअनुसार विराटनगर र जनकपुरबाट श्रम स्वीकृति प्रदान गर्ने सेवा थपिएको श्रम प्रवक्ता डन्डुराज घिमिरेले बताए । यसअघि संस्थागत, व्यक्तिगत र पुनः श्रम स्वीकृतिलगायत सेवा पोखरा र बुटवलबाट सुरु गरिएको थियो । सर्खेत र धनगढीबाट भने पुनः श्रम स्वीकृति र व्यक्तिगत श्रम स्वीकृति दिइँदै आएको छ । चार स्थानबाट संस्थागत, व्यक्तिगत र पुनः श्रम स्वीकृति र दुई स्थानबाट पुनः श्रम स्वीकृति र व्यक्तिगत श्रम स्वीकृति प्रदान भएको घिमिरेले बताए । श्रम स्वीकृतिका लागि भौतिक रूपमा उपस्थित हुनुपर्ने छैन । सबै सेवा अनलाइन प्रणालीमार्फत नै पाउने व्यवस्था गरिएको छ, उनले भने । श्रम मन्त्रालयले समयमै श्रम स्वीकृतिका लागि अनलाइनमार्फत आवेदन दिन आग्रह गरेका छन् । संस्थागत र व्यक्तिगत श्रम स्वीकृतिका लागि समयमै अनलाइन आवेदन नगर्ने अवस्था छ । श्रम स्वीकृतिका लागि आवेदन गर्नुअघि नै टिकट किन्ने, कम्प्युटर प्रणालीबाट निर्धारण हुने मिति र समयका आधारमा स्वीकृति प्रदान गर्ने प्रणालीविपरीत अन्तिम समयमा मात्र पेस गर्ने प्रवृत्ति देखिएको छ, उनले भने, यस्तो हुनु भनेको सुधारका दृष्टिले उपयुक्त नभएकाले समयमै आवेदन गर्न मन्त्रालयको आग्रह छ । वैदेशिक श्रम स्वीकृतिमा अनलाइन प्रणाली पूर्ण रूपमा लागू गरी नागरिकलाई प्रविधिमैत्री सरकारी सेवासुविधा दिन सफल भएको भन्दै वैदेशिक रोजगार विभागलाई सर्वोत्कृष्ट पुरस्कार प्रदान गरिएको पनि मन्त्रालयले जनाएको छ ।"
अन्नपूर्ण पदमार्ग र मनास्लु क्षेत्रमा बढे पर्यटक,"(लमजुङ), (गोरखा)कोरोना संक्रमण घटेसँगै चक्रीय अन्नपूर्ण पदमार्गमा पर्यटक आगमन बढेको छ । पछिल्लो वर्ष पर्यटक आगमन सुखद रहेको माथिल्लो मनाङस्थित होटल तिलिचोका सञ्चालक छिरिङ लोप्साङ गुरुङले बताए । सन् २०२० र २०२१ मा पर्यटक आगमन खासै भएन । सन् २०२२ मा भने बढेको उनको भनाइ छ । यो वर्ष पर्यटक आगमन बढ्ने देखिन्छ । ३४ वर्ष अगाडिको झैं पर्यटक आउन अझै केही वर्ष कुर्नैपर्ला, पर्यटन व्यवसायी समिति मनाङका अध्यक्ष विनोद गुरुङले भने । मनाङ ङिस्याङ गाउँपालिका अध्यक्ष कान्छा घलेले पनि धेरै जना होटल व्यवसायमा अहिले केही राहत मिलेको बताए । चक्रीय अन्नपूर्ण पदमार्गअन्तर्गत मनाङ र लमजुङमा १ सयभन्दा बढी होटल छन् । सन् २०२२ मा १५ हजार ९ सय ३ विदेशी चक्रीय अन्नपूर्ण पदमार्गमा भित्रिएको अन्नपूर्ण संरक्षण क्षेत्र आयोजना (एक्याप) इलाका संरक्षण कार्यालय मनाङको तथ्यांक छ । यो एक्यापको पर्यटक चेकपोस्ट धारापानीको तथ्यांक हो । सन् २०२२ को जनवरीमा ४१, फेब्रुअरीमा १ सय ६९, मार्चमा १ हजार २ सय ३१, अप्रिलमा २ हजार ३ सय ८२, मेमा १ हजार ९६, जुनमा १ सय ९५, जुलाईमा १ सय ९६, अगस्टमा ३ सय ६७, सेप्टेम्बरमा २ हजार ९२, अक्टोबरमा ४ हजार ६ सय ५४, नोभेम्बरमा २ हजार ९ सय ८१ र डिसेम्बरमा ४ सय ९९ पर्यटक चक्रीय अन्नपूर्ण पदमार्ग घुम्न आएको धारापानी चेकपोस्टको तथ्यांक छ । सन् २०२१ मा २ हजार ३ सय ७६ पर्यटक भित्रिएको एक्याप मनाङमा प्रमुख लेखनाथ गौतमले जनाए । सन् २०२० मा ७ महिना पर्यटक आगमन शून्य हुँदा बाँकी महिना १ हजार ९ सय ७६ पर्यटक आए । सरकारले लकडाउन गरेपछि सन् २०२० को मार्च १४ देखि पर्यटक आगमन थिएन । लकडाउनपछि उक्त वर्ष पहिलो पटक नोभेम्बर ४ मा विदेशी पर्यटक आएका थिए । सन् २०१९ मा २६ हजार ६ सय ४७ जना पर्यटक आए । सन् २०२१ को तुलानामा २०२२ मा चक्रीय अन्नपूर्ण पदमार्गमा करिब सात गुणा पर्यटक आगमन बढेको गौतले बताए । विश्वकै चर्चित ट्राभल गाइडबुक लोन्ली प्लानेटले करिब ३ वर्षअघि चक्रीय अन्नपूर्ण पदमार्गलाई उत्कृष्ट १० मा समेटेको थियो । त्यसयता पर्यटक आगमन बढ्ने अपेक्षा गरिए पनि कोरोना संक्रमणका कारण पर्यटक आएका थिएनन् । पछिल्लो वर्षको पर्यटक आगमनले व्यवसायी हौसिएको गौतमको भनाइ छ । चक्रीय अन्नपूर्ण पदमार्ग लमजुङको बेंसीसहरबाट सुरु भएर मनाङ, थोराङ्ला भन्ज्याङ (५४१६ मिटर) हुँदै मुस्ताङ निस्केर म्यादीको बाटो भएर पोखरा पुगेर चक्रीय अन्नपूर्ण पदमार्ग टुंगिन्छ । केही संसारकै अग्लो ठाउँमा रहेको ताल तिलिचो (४९१९ मिटर) पुगेर फर्किन्छन् । पहिले २१ दिन पैदल हिँडेर अन्नपूर्ण फेरो घुम्ने गरिएकामा म्याग्दीबाट जोमसोम हुँदै मुक्तिनाथ र बेंसीसहरबाट मनाङको मनाङ गाउँसम्म सडक सुविधा पुगेपछि एक सातादेखि १० दिनमै यात्रा गर्न सकिने भएको छ ।गोरखास्थित मनास्लु क्षेत्र पुग्ने पर्यटक विगतको वर्षको तुलनामा ६ गुणा बढेको छ । सन् २०२२ मा ६ हजार एक सय दुई पर्यटक मनास्लु क्षेत्र पुगेका छन् । सन् २०२१ मा ९ सय २५ पर्यटक मनास्लु क्षेत्र पुगेका थिए । भूकम्पपछि कोरोना महामारीका बेला मनास्लुमा विदेशी पर्यटकको संख्या कमी आएको थियो । कोरोना महामारीको दुई वर्षको तुलनामा यस वर्ष मनास्लु पुग्ने पर्यटकको संख्यामा वृद्धि भएको मनास्लु संरक्षण क्षेत्र (एमक्याप) का प्रमुख सत्यनारायण शाहले बताए । अघिल्लो वर्षको तुलनामा ६ गुणाले पर्यटक बढेका छन्, उनले भने, अबको वर्ष १० हजार विदेशी मनास्लु क्षेत्र आउने अपेक्षा गरेका छौँ । एमक्यापका अनुसार सबैभन्दा वढी अक्टोबरमा २ हजार ७१ पर्यटकले मनास्लु क्षेत्रको भ्रमण गरेका छन् । जनवरीमा १२, फेब्रुअरीमा ३८, मार्चमा ४ सय ७१, अप्रिलमा ७ सय ४२ तथा मेमा २ सय ५३ पर्यटक मनास्लु क्षेत्र पुगे ।जुनमा ३, जुलाईमा १२, अगस्टमा १ सय ९५, सेप्टेम्बरमा ११ सय ८० र नोभेम्बरमा १ हजार २९ जना तथा डिसेम्बरमा ९६ जना पर्यटक मनास्लु क्षेत्र पुगेको एमक्यापले जनाएको छ । सन् २०२० मा ३ सय ७४ र २०२१ मा ९ सय २५ पर्यटक पुगेको मनास्लुमा सन् २०२२ मा ६ हजार बढी पर्यटक पुगेका हुन् । सन् २०२२ मा एक सय २४ जना सार्क राष्ट्र र अन्य देशका ५ हजार ९ सय ७८ पर्यटकले मनास्लु क्षेत्र भ्रमण गरेको एमक्यापले जनाएको छ । मार्च, अप्रिल, मे, अक्टोबर र नोभेम्बरलाई मनास्लु संरक्षण क्षेत्र भ्रमणको उपयुक्त समय मानिन्छ । निषेधित क्षेत्रका रूपमा रहेको मनास्लुलाई सरकारले सन् १९९५ देखि मात्रै भ्रमणका लागि खुला गरेको हो । चुम क्षेत्र भने ०६३ असोज ३० बाट खुला भएको थियो ।"
चियाबारे प्राविधिक ज्ञान बढाउन बगानमै तालिम,"(इलाम)चियालाई अन्तर्राष्ट्रिय बजारमा प्रवर्द्धनका लागि पहिलो सर्त गुणस्तरीय उत्पादनका लागि रासायनिक विषादीको प्रयोग बन्द गर्नुसँगै आवश्यक प्राविधिक पक्षलाई पनि उत्तिकै ध्यान दिइनुपर्छ । तर इलामका गाउँगाउँमा बगान विस्तार भए पनि परम्परागत शैलीमा भर पर्नुपर्दा उत्पादन एवं गुणस्तर दुवैमा असर परिरहेको छ ।यो चिया काँटछाँट गर्ने सिजन हो । चैतदेखि कात्तिकसम्म चिया टिपाइ भएपछि सबै बगानमा आवश्यकताअनुसारको कटाइ गर्नुपर्छ । तर किसानसँग यसका लागि आवश्यक ज्ञान छैन । प्रशोधनका लागि दक्ष प्राविधिकको अभाव छ । यस्तोमा किसानले भनेअनुसारको गुणस्तर कायम गर्न सक्दैनन् भने उत्पादनमा पनि समस्या आइरहेको हुन्छ । यहाँका ठूला चिया कारखानामा भारतीय प्राविधिक ल्याएर प्रशोधन गराइन्छ । तर साना र मझौला कारखानामा स्थानीयबाट काम गराइन्छ । दिगो बजारीकरणतर्फ अघि बढ्न गुणस्तर सुधार्न किसानलाई प्रविधि सुहाउँदो बनाउन प्रयासरत छौं, राष्ट्रिय चिया तथा कफी विकास बोर्डका कार्यकारी निर्देशक विष्णु भट्टराईले भने, यसकै लागि अहिले परियोजना बनाएर काम भइरहेको छ । चियालाई विषादीरहित बनाउन भकारो सुधार कार्यक्रमसम्म सञ्चालनका क्रममा रहेको उनले बताए । यस वर्ष ८ सय किसानले उक्त कार्यक्रम पाउने बोर्डले जनाएको छ ।चिया रोप्नेदेखि प्रशोधन र प्याकेजिङसम्ममा अझै पनि समयानुरूप प्रविधि भित्रिएको छैन । विश्वबजारमा गुणस्तरीय र विभिन्न भेराइटीमा चियाको माग छ । तर त्यसका लागि चाहिने दक्ष जनशक्तिसहित प्राविधिक उपकरणको प्रयोग पर्याप्त हुन सकेको छैन । चियाको गुणस्तर सुधार्दै अन्तर्राष्ट्रिय बजार प्रवर्द्धनका लागि किसानको बगानसम्मै पुगेर आवश्यक ज्ञान दिइरहेको बोर्डको भनाइ छ । आवश्यक प्राविधिक ज्ञान र सामग्रीको पहुँच किसानसम्म पुगेको छैन । कति उचाइमा कुन प्रजातिको चिया रोप्ने, त्यसलाई चाहिने आवश्यक मलखाद र व्यवस्थापनजस्ता काम परम्परागत रूपमा गरिँदै छ । अहिले मुख्य समस्या नै काँटछाँटको हो, बोर्डका प्राविधिक नवीन कोइरालाले भने, यसका लागि बगानसम्मै पुगेर किसानलाई तालिम दिइरहेका छौं ।जिल्लामा १५ हजार धेरै चिया किसान छन् । उनीहरूले १० देखि सयौं रोपनीसम्ममा चिया खेती गर्दै छन् । सामान्य तालिममा सिकेको र परम्परागत शैलीमा नै खेती गर्दै आएका छौं, देउमाई नगरपालिका७ नामथलाकी दिलकुमारी राईले भनिन् । चिया कारखाना सञ्चालकलाई पनि प्राविधिक पक्ष सबल नहुँदा उस्तै समस्या छ । इलाममा मात्र दुई दर्जन ठूला र एक सय धेरै साना चिया कारखाना सञ्चालनमा छन् । तर धेरैजसो कारखानामा देखेर सिकेका प्राविधिकको संख्या उल्लेख्य छ । गुणस्तर अभावमा अझै पनि कुल उत्पादनको १० प्रतिशतभन्दा धेरै अर्थोडक्स चिया पश्चिमा मुलुक जान सकेको छैन । ८० प्रतिशत भारतीय बजारमा बिक्री हुन्छ भने १० प्रतिशत नेपाली बजारमा खपत छ । होट्पा, हिमटेक्स, व्यावसायिक कृषि तथा बजार आयोजना सीए, उन्नति समावेशी वृद्धि कार्यक्रमलगायत विभिन्न संघसंस्थाले चियाको प्रविधि विकासमा लगानी नगरेका होइनन् । विभिन्न भेराइटीमा उत्पादन हुने अर्थोडक्स चियालाई फरक दक्षता र मेसिनरी सामग्रीको आवश्यकता पर्छ । बजारको मागअनुसार विविधता निकाल्नुपर्ने कारखानाका लागि प्रविधि तथा प्राविधिकको व्यवस्था गर्नु चुनौती बन्दै आएको बोर्डको भनाइ छ ।"
नारायणीमा तटबन्ध निर्माण गरिँदै,"पूर्वी नवलपरासी (कास) गैंडाकोटस्थित नारायणी नदी किनारमा तटबन्ध निर्माण सुरु भएको छ । नारायणीको कटान नियन्त्रण गर्न तटबन्धनसँगै किनारैकिनार इको करिडोर पनि बन्ने भएको छ । गैंडाकोटको कुसुमघाटदेखि थुम्सीसम्म नारायणी नदी व्यवस्थापन एवं तटबन्धन आयोजनाअन्तर्गत तटबन्ध निर्माण थालिएको हो । तटबन्ध निमार्णमा खोलाकै गिटीबालुवा प्रयोग हुनेछ । १ अर्ब ७४ करोड ३० लाख लागतमा तटबन्धन निर्माणको काम सुरु भएको नारायणी नदी व्यवस्थापन आयोजना भरतपुरका सिनियर डिभिजनल इन्जिनियर शेखरनाथ न्यौपानेले जानकारी दिए । गैंडाकोट नगरपालिका२, ६ र ९ मा सञ्चालन हुने पहिलो चरणको कामअन्तर्गत ४ हजार ९ सय ४५ मिटर बाटो उकास्ने कामसहित क्रंकिट ब्लकको तटबन्ध हुने आयोजनाले जनाएको छ । सात मिटर उचाइको तटबन्ध निर्माण सुरु भएको हो । तटबन्धको माथिल्लो भागमा ७५ मिटरको बाटो निर्माण गरिने न्यौपानेले बताए । नारायणी नदीतर्फ ११ मिटर लम्बाइमा कंक्रिट ब्लकको लन्चिङ तथा रिभर बेड बनाइनेछ । नेपालमा पहिलो पटक नदी व्यवस्थापनमा यस्तो तटबन्धनको प्रयोग गर्न लागिएको बताइएको छ । तटबन्ध निर्माण सकिँदा त्यसकै माथिल्लो भागलाई सडकका रूपमा प्रयोग गर्न सकिनेछ । आयोजनाबाट निर्माण हुने तटबन्ध र सडक अति आर्कषक र अन्तर्राष्ट्रिय स्तरको हुनेछ । गैंडाकोटदेखि करिब ४० किमि दक्षिण त्रिवेणीधामसम्मको क्षेत्रमा नदी किनारबाट सडक बनाउन स्थानीय तहबाट प्रयास भइरहेको छ । गैंडाकोट२ मा ५ सय मिटर, वडा नम्बर ६ मा ६ सय ३० मिटर र वडा नम्बर ९ मा ६ सय ६५ मिटरको तटबन्ध बन्ने भएको हो । आयोजनाले गैंडाकोटको थुम्सी क्षेत्रबाट काम सुरु गरेको छ । गैंडाकोटदेखि थुम्सीसम्मको करिब ५ किमि क्षेत्रमा गत मंसिरबाट काम सुरु भएको हो । ०८२ जेठसम्म तटबन्धनको काम सक्ने लक्ष्य रहेको इन्जिनियर न्यौपानेले जनाए । नारायणीको चितवनतर्फको भागमा पनि तटबन्ध निर्माण भइरहेको छ ।"
माथिल्लो अरुणको मुआब्जा वितरण सुरु,"(संखुवासभा)भोटखोला गाउँपालिकामा निर्माण हुन लागेको माथिल्लो अरुण जलविद्युत् आयोजना प्रभावित क्षेत्रबासीलाई मुआब्जा दिन सुरु गरिएको छ । आयोजनाले भोटखोला२, ४ र ५ का चेपुवा, हटिया र पावाखोलाका प्रभावितलाई मुआब्जा वितरण गर्दै छ । १ हजार ६१ मेगावाट क्षमताका उक्त आयोजनाका लागि भोटखोलामा २ हजार ५ सय रोपनी जग्गा अधिग्रहण गरिएको हो । प्रभावित क्षेत्रका ३ सय ३५ घरपरिवारलाई मुआब्जा वितरण थालिएको आयोजनाका वरिष्ठ सहायक गृष्म भण्डारीले बताए । हालसम्म भोटखोला२, हटियाका १५ घरपरिवारलाई झन्डै साढे १० करोड रुपैयाँ मुआब्जा दिइसकिएको उनको भनाइ छ । उक्त आयोजना नेपाल सरकारले नै बनाउने गरी निर्माण अघि बढेको छ ।उत्तरदक्षिण कोसी राजमार्गले छोएको तथा बस्ती रहेको हटिया६ को जमिनको मुआब्जा प्रतिरोपनी १५ लाख र कोसी राजमार्गले छोएको तर बस्ती नभएका हटिया६ को जग्गाको प्रतिरोपनी १० लाख निर्धारण गरिएको छ । जग्गा प्राप्ति ऐन ०३४ को दफा १३ बमोजिम मुआब्जा निर्धारण समितिको बैठक निर्णयअनुसार मूल्य निर्धारण गरिएको हो । हटिया ८, ९ र चेपुवा १ को अलैंची बालीसहितको जग्गा प्रतिरोपनी ९ लाख ५० हजार र चेपुवा १, हटिया ८ र ९, पावाखोला ३ का अलैंची बाली नभएका पाखा बारीको प्रतिरोपनी ७ लाख रुपैयाँ कायम गरिएको छ । आयोजनाको सम्पूर्ण संरचना भोटखोलाको वडा २ र ४ मा हुनेछ । सरकारको स्वामित्व रहेको माथिल्लो अरुण हाइड्रो इलेक्ट्रिक लिमिटेडले यो जलविद्युत् आयोजना निर्माण गर्न लागेको हो । हाइड्रोपावर निर्माण सुरु भएको ६ वर्षभित्रमा सम्पन्न गर्ने योजना छ । आयोजनाको ३० प्रतिशत पुँजी र ७० प्रतिशत स्वदेशी तथा विदेशी बैंक तथा वित्तीय संस्थासँग कर्जा जुटाइनेछ । आयोजना निर्माणका लागि विद्युत् प्राधिकरणले करिब ६८ प्रतिशत लगानी गर्नेछ । जलविद्युत् आयोजनाको अनुमानित लागत दुई खर्बभन्दा बढी छ । सन् २०२४ को मध्यदेखि जलविद्युत् आयोजनाको निर्माण सुरु हुने जनाइएको छ ।"
आउटरिचलाई ईसीआई अवार्डमा दुई कांस्य,काठमाडौं (कास) चीनमा भएको ग्लोबल ईसीआई अवार्डमा आउटरिचले दुई कांस्य जितेको छ । प्रडक्ट एन्ड मोडल इनोभेसन तथा मार्केटिङ इनोभेसनको विधामा आउटरिचले दुई कांस्य जितेको हो । प्रमुख विज्ञापनदाता एनसेल र युनिलिभर नेपालसँग सम्बन्धित विज्ञापन अभियानबाट यी दुई पुरस्कार जितेको आउटरिचले जनाएको छ । ग्लोबल ईसीआई अवार्ड २०२२ का विजेता ३० डिसेम्बरमा घोषणा गरिएको हो । यसमा चीनबाहेक विभिन्न देशबाट समावेश थिए । चीनमा कोरोना फैलिएकाले भौतिक रूपमा उपस्थित भएर अवार्ड समारोह गर्न नसकिएको ईसीआई अवार्डका अध्यक्ष लिजुन जियाले जनाए । सबै विजेतालाई ट्रफी पठाइने उनले बताए ।
बीओके गाभेको ग्लोबलबाट सोमबारदेखि एकीकृत कारोबार,"काठमाडौं (कास) बैंक अफ काठमान्डूलाई गाभेको ग्लोबल आईएमई बैंकले सोमबार (पुस २५) बाट एकीकृत कारोबार सुरु गर्ने भएको छ । यसअघि दुवै बैंकका साधारणसभाबाट ग्लोबल आईएमई बैंक लिमिटेड र बीओकेको मर्जर गर्ने विशेष प्रस्ताव पारित भएको थियो । नेपाल राष्ट्र बैंकबाट समेत अन्तिम स्वीकृति प्राप्त भइसकेको छ । बैंकको मर्जरपछि एकीकृत वित्तीय कारोबार सुरु गर्न डाटा माइग्रेसनका लागि शनिबार र आइतबार दुई दिन सबै बैंकिङ सेवा बन्द रहेको ग्लोबल आईएमई बैंकले जनाएको छ । मर्जरपछि बैंकको कुल पुँजी ५७ अर्ब, चुक्ता पुँजी ३५७७ अर्ब, कुल निक्षेप ४०८ अर्ब र कुल कर्जा ३७६ अर्बभन्दा बढी पुग्नेछ । मर्जरपछि बन्ने नयाँ बैंकको कुल पुँजी, चुक्ता पुँजी तथा व्यवसायको आकारका हिसाबले सबैभन्दा ठूलो बैंक बन्नेछ । नयाँ बैंकको सञ्चालक समितिमा ग्लोबल आईएमई बैंकका तर्फबाट अध्यक्ष चन्द्रप्रसाद ढकालसहित ५ जना र बीओकेका तर्फबाट दुई जना रहनेछन् । बैंकको प्रमुख कार्यकारी अधिकृतमा ग्लोबल आईएमईका प्रमुख कार्यकारी अधिकृत रत्नराज वज्राचार्य रहनेछन् । मर्जरपछि शाखा संख्या ३६५ पुग्ने बताइएको छ ।"
युनिग्लोबमा हेल्थ क्याम्प,काठमाडौं (कास) नयाँ बानेश्वरस्थित युनिग्लोब कलेजले एकदिने हेल्थ क्याम्प सञ्चालन गरेको छ । युनिग्लोब सेन्टर फर सोसल प्रोग्रामले शुक्रबार कलेज प्रांगणमा रक्तदानसहित सात क्याम्प सञ्चालन गरेको कार्यक्रम संयोजक आशिष कुशवाहले जनाए । क्याम्पमा करिब तीन सयले रक्तदान गरेको र आठ सयले स्वास्थ्य जाँच गरेको कुशवाहले बताए । विद्यार्थीहरूको स्वास्थ्य राम्रो भयो भने मात्र उनीहरूको सिर्जनशीलता पनि बढ्ने भएकाले हेल्थ क्याम्प गरिएको उनको भनाइ छ ।
तुइनबाट खसेर बालक बेपत्ता,"(दार्चुला)व्यास गाउँपालिका४ डोकट मेल्पाटाकी राइमती विष्ट बिहीबार चुलोचौको सकेर छिमेकी दौंतरीसँगै घाँस काट्न हिँडिन् । उनीसँगै १० वर्षीय छोरा दीपेन्द्र पनि पछिपछि लागे । छोरासँगै तुइन तर्दा जोखिम हुने ठानेर उनले महाकाली किनारमै छाडिन् र आफू घाँसपात खोज्न डोरीमा झुन्डिएर भारतीय क्षेत्रतिर लागिन् । तुइन तरेर राइमती भारतीय क्षेत्रको तवाघाटलिपुलेक सडकमा पुगिसकेकी थिइन् । सानो छोराले यति ठूलो जोखिम लेला भन्ने उनले अनुमानै गरिनन् । नदी किनारमै रोकिएका दीपेन्द्रले केही बेरपछि डोरीमा झुन्डिएर महाकाली पारि आमासँगै जाने प्रयास गरे, तर नदीमा खसेर बेपत्ता भए । घटनाको तेस्रो दिन बित्दासमेत दीपेन्द्रको अत्तोपत्तो छैन । घटना शनिबार दिउँसो मात्र सार्वजनिक भएको हो । दीपेन्द्र व्यास४ का स्थित ब्रह्मस्थान आधारभूत विद्यालय डोकटमा ४ कक्षामा अध्ययनरत थिए । उनको गाउँनजिकै कौनेणीमा स्थानीयले महाकाली वारपार गर्न तुइन हालेका छन् । आमालाई थाहा नदिई दीपेन्द्र तुइनबाट तर्न खोज्दा महाकालीमा खसेको बुझिएको एक स्थानीयले बताए । तुइनमा झुन्डिनेबित्तिकै दीपेन्द्र महाकाली (नदीको नेपालतर्फकै भाग) मा खसेको भारतीय क्षेत्रमा मजदुरी गरिरहेका मानिसले देखेको स्थानीय जमनसिंह विष्टले बताए । भारतबाट एक मजदुरले घाट (तुइन) बाट एक बच्चा खस्यो भनेपछि उनकी आमाले थाहा पाएकी रहिछन्, उनले भने, फोनबाट प्रत्यक्ष देखेका मान्छेसित कुरा भएको थियो । १०१५ मिटरसम्म बच्चा बगेको देखिएको रहेछ । कोही मान्छे भएको भए समात्न सकिने थियो । प्रहरीले भने घटनाबारे यकिन हुन नसकेको जनाएको छ । तुइनबाट खसेको खबर बुझ्न शनिबार लगातार फोन आउन थालेपछि सुन्सेरा प्रहरी चौकीबाट बेपत्ता बालकको घरमा टोली पठाएको जिल्ला प्रहरी कार्यालयले जनाएको छ । जिल्ला प्रहरीका निरीक्षक जगत गाहामगरका अनुसार चौकीबाट बालकको घर पुग्न अढाई घण्टा लाग्छ । टोली गए पनि फोन सम्पर्क हुन नसकेको उनले बताए । बेपत्ता बालकका बुवा शिवराज वैदेशिक रोजगारीमा छन् । घरमा खेतीपातीको चाप नभएपछि व्यास४ र ५ का सीमावर्ती बासिन्दा घाँसदाउरा गर्न बिहान भारतीय क्षेत्र जाने र साँझ फर्कने गर्छन् । यतिबेला विद्यालयमा हिउँदे बिदा भएपछि घाँस काट्न सक्ने उमेरका बच्चा आमाबुबासँगै घाँसदाउराको जोहो गर्न तुइन तरेर भारतीय क्षेत्रमा जाने गरेको स्थानीय जमनसिंह विष्टले बताए । वारि र पारिका स्थानीयले सुरक्षाकर्मीको आँखा छलेर तुइन राख्ने गरेका हुन् । सुरक्षाकर्मी आएर तुइन काट्ने डरले नदीमा हुने घटनाबारे सितिमिति मुख खोल्दैनन् । यसैकारण बिहीबारको यो घटनाबारे पनि हल्ला हुन नसकेको एक स्थानीयले सुनाए । बिहीबार बालक महाकालीमा खसेर बेपत्ता भएको ठाउँबाट करिब ४ सय मिटर माथि मल्घट्टेमा नेपालभारत जोड्ने झोलुंगे पुल भए पनि छिटो आउजाउ गर्न जोखिम मोलेरै तुइनबाट महाकाली तर्ने गर्छन् । यहाँका बासिन्दा घाँसदाउरासँगै किनमेल तथा कृषि उपज बिक्री, औषधोपचारका लागि अस्पताल जानसमेत तुइन प्रयोग गर्छन् । तुइनको डोरीलाई तान्ने बल सबैलाई नपुगेर र आत्तिँदा धेरै जना लड्ने गरेका छन्, व्यास५ का रामसिंह धामीले भने, तुइनबाट आवतजावत गर्ने क्रममा हरेक वर्ष दुईतीन जनाको ज्यान जान्छ । व्यास २, ३, ४ र ५ का नागरिक अहिले पनि तुइनबाट महाकाली वारपार गर्छन् । नेपालतिर सडक निर्माणमा भइरहेको ढिलाइले आउजाउ सहज नबन्दा स्थानीयले तुइनको जोखिम मोलेर आवतजावत गर्नुपरेको धामी बताउँछन् ।"
राष्ट्रपति साझा बसमा,"काठमाडौं (कास) राष्ट्रपति विद्यादेवी भण्डारी शनिबार महाराजगन्जस्थित शीतल निवासबाट यात्रुवाहक साझा यातायात बस चढेर पाटन पुगेकी छन् । पाटन बसपार्कमा राष्ट्रपति भण्डारीलाई ललितपुर महानगरपालिकाका मेयर चिरीबाबु महर्जनले स्वागत गरेका थिए ।पाटनमा राष्ट्रपति भण्डारीले पिम्बहाः पुखु (पोखरी), मल्लकालीन संगीत प्रदर्शनी र मदन पुस्तकालय अवलोकन गरेकी थिइन् । उनले मदन पुस्तकालयमा रहेको हस्तलिखित स्वस्थानी व्रतकथासमेत अध्ययन गरेकी थिइन् । पुस्तकालय अवलोकनपश्चात् राष्ट्रपति भण्डारी हिँडेर पिम्बहाः पुखु पुगेकी थिइन् । त्यहाँ उनले नेवारी भजन ग्रहण गर्नुका साथै पिम्बहाः पुखुको इतिहासबारे जानकारी लिएकी थिइन् । काठमाडौंको रानीपोखरीभन्दा पुरानो पिम्बहाः पुखुको पुरानो नाम जगमदु पुखु हो । राष्ट्रपति भण्डारी विद्युतीय बसबाटै शीतल निवास फर्किएकी थिइन् ।"
कोभिडबाट ७५ दिनपछि एकको मृत्यु,"काठमाडौं (कास) अत्यन्त संक्रामक मानिएको कोभिड१९ को नयाँ सबभेरिएन्ट एक्सबीबी१५ छिमेकी भारतमा पुष्टि भइसकेकाले नेपालमा पनि विस्तार हुन सक्ने जोखिम बढेको छ । यसअघिका भेरिएन्टको तुलनामा सय गुणाभन्दा बढी फैलिने दाबी गरिएको यो सबभेरिएन्ट एक्सबीबी१ भेरिएन्ट उत्परिवर्तन भएर बनेको हो । पछिल्ला ७५ दिनमा कोभिडका कारण एक जना मृत्यु भएको छ । वीर अस्पतालमा ९ दिनदेखि उपचाररत ५७ वर्षीय एक पुरुषको कोभिडबाट मृत्यु भएको हो । ती बिरामीमा जन्डिस, मधुमेहलगायतका जटिल दीघरोगको समस्या थियो । इपिडिमियोलोजी तथा रोग नियन्त्रण महाशाखाका निर्देशक डाचुमनलाल दासका अनुसार कोभिड संक्रमणले अढाई महिनायता कसैको पनि मृत्यु भएको थिएन । अहिलेसम्म एक्सबीबी१५ र चीनलगायतका मुलुकमा पुष्टि भएको ओमिक्रोनको नयाँ सबभेरिएन्ट बीएफ७ नेपालमा देखिएको छैन, इपिडिमियोलोजी तथा महामारी शाखा प्रमुख डा अभियान गौतमले भने, एक्सबीबी१५ सबभेरिएन्ट भारतमा समेत देखिइसकेकाले नेपालमा कुनै पनि बेला भित्रिन सक्ने जोखिम भने छ । इन्डियन सार्सकोभ२ जिनोमिक्स कन्सोर्टियम को पछिल्लो नयाँ तथ्याङ्कअनुसार गत मंगलबारसम्म भारतमा विभिन्न राज्यमा संकलन गरिएको पाँच नमुनामा एक्सबीबी१५ देखिएको छ । तीमध्ये ३ वटा गुजरातमा र एकएक वटा राजस्थान र कर्नाटक राज्यमा पुष्टि भएको हो । भारतमा आगामी ६ देखि ८ सातामा कोभिडको नयाँ लहर आउने प्रक्षेपण गरिएकाले विगतमा जस्तै नेपालमा पनि त्यसको एकदेखि दुई साताभित्र नयाँ लहरको जोखिम रहने स्वास्थ्य मन्त्रालयका प्रवक्ता डा सञ्जयकुमार ठाकुरले बताए । कोरोनाको एक्सबीबी१५ भेरिएन्ट एक्सबीबी भेरिएन्टकै विकसित रूप हो । विज्ञहरूका अनुसार एक्सबीबी र एक्सबीबी१ भेरिएन्ट भने नेपालमा पुष्टि भइसकेको छ । यो भेरिएन्टको संक्रमण भए अस्पताल भर्ना हुने दर हालसम्म बढी देखिएको उनी बताउँछन् ।"
चोरिएको बुद्ध प्रतिमा अमेरिकी फिल्म निर्माताको संग्रहमा,"(ललितपुर)बुङमतीको मच्छिन्द्र बहालमा रहेको एक पुरातात्त्विक बुद्ध प्रतिमा चोरी भएको झन्डै आधा शताब्दीपछि अमेरिकी एक जना प्रतिष्ठित फिल्म निर्माता माइकल फिलिप्सको निजी संकलनमा फेला परेको छ ।छैटौं शताब्दीको सिर्जना मानिने उभिएका बुद्ध २०२५ सालपछि मच्छिन्द्र बहालबाट चोरिएको बारे बुङमतीवासीले प्रहरीप्रशासनमा जानकारी गराएका थिए । तर, यसबारेमा सोधखोज हुन सकेकै थिएन । हराएका सम्पदाको खोजबिनमा सक्रिय लस्ट आर्ट्स अफ नेपाल ले पहिल्याएको तथ्यमा बुङमतीको यो सम्पदा अमेरिकी फिल्म निर्माता फिलिप्सको संकलनमा (सप्रमाण) पाइएको हो । सन् १९७३ मा प्रदर्शनमा आएर विभिन्न ७ विधामा ओस्कार पुरस्कार जित्न सफल फिल्म द स्ट्रिङ का एक जना निर्मातासमेत रहेका फिलिप्सको संग्रहमा स्टेन्डिङ बुद्ध पाइएको हो । द स्ट्रिङ को उत्कृष्ट कथा र निर्माणशैलीका कारण यो फिल्मलाई लाइब्रेरी अफ कंग्रेसको आफ्नो संरक्षणको सूचीमा राखेको छ । लस्ट आर्ट्स अफ नेपाल का अनुसार आटर््स अफ एसिया म्यागजिन (२०१३, जनवरीफेब्रुअरी) मा प्रकाशित विवरणमा पहिलो पटक फिल्म निर्माता फिलिप्सको निजी संग्रहमा रहेका प्रतिमाको जानकारी आएको थियो । यस्तै, स्वीस अध्येता उल्रिच भोन स्क्रोडरले तयार पारेको नेप्लिज् स्टोन स्कल्पचर पुस्तकमा पनि बुङमतीका उभिएका बुद्धको प्रतिमा प्रकाशित छ ।मैले अग्रज पुस्ताबाट थाहा पाएअनुसार २०२४२५ सालतिर बुङमतीको सम्पदासभ्यता अध्ययनमा डेनमार्कबाट केही अध्येताहरू यहाँ आएका थिए, उनीहरू ८ महिना बुङमतीमै बसेका थिए, स्थानीय सम्पदा अभियन्ता अनिल तुलाधरले कान्तिपुरसँग भने, उनीहरूले गरेको शोधमा पनि मच्छिन्द्र बहालमा रहेको उभिएका बुद्धको प्रतिमाबारे तस्बिरसहितको बयान छ । त्यो सम्पूर्ण अभिलेख अहिले पनि तारागाउँ म्युजियममा सुरक्षित छ । नेपालबाट चोरिएको महत्त्वपूर्ण सम्पदा र अमेरिकी प्रतिष्ठित फिल्म निर्माताको संग्रहबारेमा सार्वजनिक रूपमा सरोकार बाहिर आइसकेपछि हाल न्युयोर्क बस्ने ७९ वर्षीय फिलिप्सले प्रतिक्रिया जनाएका छैनन् । नेपाली सम्पदामा सरोकार राख्दै सम्पदालाई उत्पत्तिको थलोमा फर्काइनुपर्ने अभियानमा संलग्न आर्ट क्राइम विषयकी प्राध्यापक एरिन एलथोम्सनले पनि नेपाली सम्पदा संग्रहकर्ता फिलिप्सका बारेमा सोधखोज बढाएकी छन् । थोम्सनका अनुसार फिलिप्स स्वयम् एसियन आर्टका संग्रहकर्ता (डिलर) लरेन्स फिलिप्सका छोरा हुन् । उनको परिवारमा यस्तो संग्रहको काम ५० वर्षअघि थालिएको विवरण सार्वजनिक भएको छ ।"
संकटा पोखरामा दोस्रोपल्ट च्याम्पियन,"(गण्डकी) संकटा क्लबले २२ औं संस्करणको आहारारा पोखरा गोल्डकप फुटबलको उपाधि जितेको छ । संकटा शनिबार पोखरा रंगशालामा भुटानी युथ स्पोर्ट्स क्लब (बीवाईएससी) अमेरिकालाई ३२ ले हराउँदै दोस्रोपल्ट उपाधि उचाल्न सफल भयो । क्लबले यसअघि ०७७ सालमा उपाधि जितेको थियो ।रोमाञ्चक फाइनलमा संकटाको जितमा कप्तान सुनील बल नायक बने । बराबरी भएर अतिरिक्त समयमा धकेलिएको खेलको अन्तिम ४ मिनेटमा सुनीलले गोल गर्दै क्लबलाई उपाधि जिताए । निर्धारित समयको खेल २२ को बराबरीमा टुंगिएपछि अतिरिक्त समयको १ सय १६ औं मिनेटमा सुनीलले गोल गरेका थिए । संकटाले सुरुमै दुई गोलको अग्रता लिए पनि जोगाउन नसक्दा खेल अतिरिक्त समयमा पुगेको हो । संकटाले सुरजज्यू ठकुरीको गोलमा सातौं मिनेटमै अग्रता लिएको थियो । निशान खड्काले गरेको प्रहार बीवाईएससीका गोलरक्षक पुजन थापाबाट रिबाउन्ड हुँदा सुरजले त्यही बलमा गोल गरेका थिए । त्यसपछि दुवै पक्षबाट लगातार शटहरू प्रहार गरे पनि गोल भने हुन सकेन । ३४ औं मिनेटमा मेसुकीले उत्कृष्ट गोल गर्दा संकटाले अग्रता दोब्बर पार्यो । कप्तान सुनील बलको कर्नरबाट आएको बलमा मेसुकीले गोल गरेका थिए । ३४ मिनेटसम्म दुई गोलको अग्रता लिए पनि संकटा अन्तिमतिर सम्हालिन नसक्दा बराबरीको स्थिति बन्यो । मेसुकीले गोल गरेको तीन मिनेटमै बीवाईएससीले गोल फर्कायो । ३७ औं मिनेटमा बीवाईएससीका रेने स्यान्टिलनले गोल गरे । पहिलो हाफमा इन्ज्युरी समयको तेस्रो मिनेटमा बीवाईएससीका विलिस ग्रिफिथले गोल गर्दै खेल २२ को बराबरीमा ल्याए । निकै प्रतिस्पर्धात्मक बनेको खेलमा त्यसपछि १ सय १६ मिनेटसम्म दुवै टिमले गोल गर्न सकेनन् । टाइब्रेकरमा पुग्न ४ मिनेट बाँकीको अवस्थामा सुनीलले निर्णायक गोल गर्दै उपाधि पक्का गरिदिए । संकटाका मेसुकी म्यान अफ द म्याच घोषित भए । संकटाले उपाधिसँगै १२ लाख रुपैयाँ पुरस्कार जितेको छ । उपविजेता बीवाईएससीले भने ६ लाख रुपैयाँमा चित्त बुझाएको छ । नयाँ अनुबन्धित खेलाडीले उच्च प्रदर्शन गर्दा संकटाले आहाराराको उपाधि जित्न सकेको हो । भर्खरै टोलीमा अनुबन्धित सुनील बल, आयुष घलान, सुरजज्यू ठकुरी, गौतम श्रेष्ठ, निशान खड्का र टिकेन्द्र थापा उच्च लयमा रहँदा संकटाले ए डिभिजन लिग खेल्नुअघि नकआउट प्रतियोगिता जितेको छ । सुनील, आयुष र टिकेन्द्रले प्रतियोगितामा व्यक्तिगत विधातर्फ विभिन्न अवार्ड जिते । सुनील सर्वोत्कृष्ट संकटाका कप्तान सुनील बल सर्वोत्कृष्ट खेलाडी घोषित भएका छन् । फाइनलमा निर्णायक गोल गरेका सुनीलले प्रतियोगितामा क्वाटरफाइनलबाटै उत्कृष्ट प्रदर्शन गरेका थिए । उनले सर्वोत्कृष्ट घोषित हुँदै टेल्जीको इलेक्ट्रिक स्कुटर पाए । उनी यही सिजन मछिन्द्र क्लबबाट संकटामा आएका हुन् । प्रतियोगितामा व्यक्तिगत विधातर्फ उत्कृष्ट ५ मा ४ वटा विधामा संकटाका खेलाडीले नाम लेखाउन सके । उत्कृष्ट प्रशिक्षक संकटाका सल्यान खड्गी चुनिए । उनकै नेतृत्वमा संकटाले २०७७ मा पनि आहारारा जितेको थियो । संकटाका गोलरक्षक टिकेन्द्र थापा उत्कृष्ट गोलरक्षक चुनिएका छन् । उनले फाइनल खेलमा पनि बीवाईएससीका खेलाडीको आक्रमण विफल पारेका थिए । उत्कृष्ट डिफेन्डर भने बीवाईएससीका हेक्टर ओर्टेगा बनेका छन् । संकटाका युवा स्टार आयुष घलानले उत्कृष्ट मिडफिल्डरको पुरस्कार जिते । उत्कृष्ट स्ट्राइकर पनि संकटाकै स्टेफेन बिनोङ चुनिए । क्यामरुनी खेलाडी बिनोङले प्रतियोगितामा ३ गोल गर्न सके । संकटाकै क्यामरुनी खेलाडी मेसुकीले सर्वाधिक गोलकर्ताको उपाधि जिते । उनले कुल ४ गोल गरे । बिनोङ र मेसुकी नयाँ सिजनका लागि एफसी खुमलटारमा अनुबन्धित भएका छन् । व्यक्तिगत विधामा उपाधि जितेका यी खेलाडीले जनही २५ हजार रुपैयाँ पुरस्कार पाए । प्रतियोगितामा धरान फुटबल क्लबले फेयर प्लेको अवार्ड जित्यो । प्रिक्वाटरफाइनलमा सहारालाई हराउँदै क्वाटरफाइनल पुगेको धरान भने एपीएफ क्लबसँग पराजित हुँदै घर फर्केको थियो ।"
टोटेनहम चौथो चरणमा,लन्डन (एएफपी) ह्यारी केनको गोलमा टोटेनहम शनिबार पोर्टसमाउथलाई १० ले पराजित गर्दै एफए कप फुटलबको नकआउट चरणमा प्रवेश गरेको छ । एन्टोनियो कोन्टेले टोटेनहमको टोलीमा लिग वानको टोलीविरुद्ध धेरै खेलाडी परिवर्तन गरे पनि फरवार्ड लाइनमा केन र सन ह्युङमिनसहितका खेलाडीलाई निरन्तरता दिएका थिए । केनले ५० औं मिनेटमा गोलको खडेरी तोडेका थिए । कतार विश्वकपमा चार गोल गरेका केनले टोटेनहमबाट गरेको यो २ सय ६५ औं गोल हो । उनी जिम्मी ग्रेभ्सले र्स्पसका लागि सर्वाधिक गोल गरेको कीर्तिमानभन्दा एक गोलले मात्र पछाडि छन् । सन् २०२१ को विजेता लेस्टर सिटीले तल्लो डिभिजनको टोली गिलिङ्हमलाई पन्छाउन निकै संघर्ष गर्नुपर्यो । यसै साता प्रिमियर लिगमा लगातार तेस्रो हार बेहोरेपछि दुई वर्षअघि लेस्टरलाई यो प्रतियोगिता जिताएका ब्रेन्डन रोजर्सले टोलीमा धेरै खेलाडी परिवर्तन गरे पनि फरवार्डमा जेमी भार्डीलाई यथावत् राखेका थिए । इंग्लिस फुटबल लिगमा पुछारमा रहेको टोलीविरुद्ध उनै भार्डीले दिएको पासमा केलेची इहेनाचोले ५६ औं मिनेटमा खेलको एकमात्र गोल गरेका थिए । अर्को खेलमा एक गोलले पछाडि परेको साउथ ह्याम्पटनले क्रिस्टल प्यालेसलाई २१ ले पराजित गरेको थियो । प्रेस्टनले पनि एक गोलले पछि परेको अवस्थामा हडर्सफिल्डलाई ३१ ले पराजित गर्यो भने रिडिङले वाटफोर्डको चुनौती २० ले पन्छाए ।म्यानचेस्टर युनाइटेडले शुक्रबार राति एभरटनलाई ४१ ले पराजित गरेको थियो । यसले एभरटनका व्यवस्थापक फ्रान्क लाम्पार्डमाथिको दबाब झन् बढेको छ ।
कान्छा खेलाडीमा सर्वज्ञ पुरस्कृत,"(पोखरा)दोस्रो मनुश्रीभिग्नाजित अन्तर्राष्ट्रिय जुनियर टेनिस प्रतियोगितामा पोखराका अयार्शराज पौडेलले दोहोरो उपाधि जितेका छन् । कास्की जिल्ला टेनिस संघको आयोजनामा पोखरा रंगशालास्थित टेनिस कोर्टमा सम्पन्न यू९ र यू१० ब्वाइज सिंगल्समा अयार्शले उपाधि जितेका थिए । यू९ तर्फको खेलमा उनले इभान भट्टराईलाई पराजित गरे । उनले यू१० तर्फ विश्व डल्लाकोटीलाई ६४, ६४ को सोझो सेटमा पराजित गर्दै उपाधि जिते । उपाधिसँगै उनले ५ हजार पाए । उपविजेता इभान र विश्वले गिफ्ट ह्याम्पर हात पारे । यू१२ ब्वाइज सिंगल्सतर्फ फाइनल खेलको निर्णायक तथा अन्तिम सेटमा स्पन्दन उदास रिटायर्ड हर्ट हुँदा सन्दीप बिकले बाजी मारेका छन् । पहिलो सेट २६ ले स्पन्दनले जितेका थिए । दोस्रो सेटमा भने सन्दीप खेलमा फर्किंदै ६१ ले आफ्नो पक्षमा पारे । दोस्रो सेट चलिरहँदा स्पन्दन घुँडाको चोटका कारण मैदान छोडेका थिए । सन्दीपले उपाधिसँगै ८ हजार र उपविजेता स्पन्दनले ५ हजार रुपैयाँ प्राप्त गरे ।यता गर्ल्स सिंगलतर्फ यू१० को फाइनलमा साल्भी शेरचनले सारा पन्तलाई ६०, ६० को सोझो सेटमा पराजित गरी उपाधि जितिन् । यू९ को फाइनलमा भने साराले जिभाश्री भट्टराईलाई ४१, ४२ ले पराजित गर्दै उपाधि जितिन् ।प्रतियोगितामा गर्ल्सतर्फ १५ र ब्वाइजतर्फ २२ खेलाडीले प्रतिस्पर्धा गरेका थिए । प्रतियोगिताका सबैभन्दा कान्छा खेलाडी ४ वर्ष १० महिनाका सर्वज्ञजंग खत्रीलाई गिफ्ट ह्याम्परबाट सम्मान गरिएको थियो । विजेतालाई प्रतियोगिताका मुख्य सहयोगी कास्की टेनिसका संरक्षक कुमार मोहनबहादुर शाही, नेपाल टेनिस संघका उपाध्यक्ष विनोद कायस्थ, प्रतियोगिताकी संयोजक प्रीति बराल, टुर्नामेन्ट डाइरेक्टर राजन पौडेल, संघका उपाध्यक्ष नवीन चालिसेलगायतले पुरस्कृत गरे । कास्की टेनिसका संरक्षक शाहीले युवा खेलाडी उत्पादनमा सहयोग पुग्ने हेतुले यो प्रतियोगितालाई सहयोग गरिरहेको बताए । उनले खेलमा जित र हारभन्दा पनि सहभागिताले खेलाडीको मनोबल उच्च बनाउन सहयोग पुग्ने बताए । कास्की टेनिसका अध्यक्ष लोकबहादुर गुरुङले कास्की टेनिसको गतिविधिमाथि प्रकाश पारेका थिए ।"
एबीसीद्वारा उपाधि रक्षा,"मकवानपुर (कास) एबीसी पोखराले आठौं राष्ट्रिय भेट्रान्स राष्ट्रिय फुटबल प्रतियोगिताको उपाधि रक्षा गर्न सफल भएको छ । हेटौंडा५ स्थित पिप्लेक्याम्पा रंगशालामा भएको फाइनलमा पोखराले काठमाडौंको बानेश्वर भेट्रान्सलाई ३० ले पराजित गर्यो । पोखराका नरेन्द्रजंग गुरुङ, कन्या सुब्बा र राजकुमार घिसिङले गोल गरे । फाइनलका म्यान अफ द म्याच एबीसीका खड्ग बलामी भए । पोखराले १ लाख ११ हजार १ सय ११ रुपैयाँ र उपविजेता बानेश्वरले ५५ हजार ५ सय ५५ रुपैयाँ पुरस्कार पाए । पोखराका राजकुमार घिसिङ सर्वोत्कृष्ट खेलाडी भए । पोखराका गोलरक्षक खिम गुरुङ, डिफेन्डर कन्या सुब्बा, मिडफिल्डर विजय गुरुङ, प्रशिक्षक खेमबहादुर गुरुङ र बानेश्वरका युवराज भुजेल उत्कृष्ट फरवार्ड घोषित भए । सर्वोत्कृष्ट खेलाडीले १५ र उत्कृष्ट खेलाडीले जनही ५ हजार रुपैयाँ प्राप्त गरे । हेटौंडा भेट्रान्सको आयोजनामा भएको प्रतियोगितामा देशभरका १७ टोलीको सहभागिता थियो । विजेतालाई आयोजक अध्यक्ष रमेशकुमार उप्रेती र हेटौंडा उपमहानगरका उपमेयर राजेश बानियाँले पुरस्कृत गरे ।"
सन्तोषी सम्मानित,"काठमाडौं (कास) १३ औं दक्षिण एसियाली खेलकुद (साग) की स्वर्ण विजेता धाविका सन्तोषी श्रेष्ठ शनिबार नगदसहित सम्मानित भएकी छन् । धादिङकी सन्तोषीले नेपालमै भएको १३ औं सागको एथलेटिक्सतर्फ महिला १० हजार मिटर दौडमा स्वर्ण जितेकी थिइन् । कखराले यसअघि सागका कीर्तिमानी धावक वैकुण्ठ मानन्धर र नेपाललाई पहिलो अन्तर्राष्ट्रिय पदक दिलाएका धावक जितबहादुर केसीलाई सम्मान गरेको थियो । भर्खर स्कुल पढ्दै गरेका विद्यार्थीलाई खेलकुदप्रति आकर्षित गराउनुका साथै प्रोत्साहन होस् भन्ने हेतुले हरेक वर्ष स्कुलको वार्षिक खेलकुद कार्यक्रममा उच्च सफलता पाएका खेलाडीलाई सम्मान गर्ने परम्परा बसालेको कखराकी प्रिन्सिपल निशा घिमिरेले बताइन् ।सन्तोषीलाई कखराका प्रबन्ध सञ्चालक उमानाथ निरौला र प्रिन्सिपल घिमिरेले नगद, प्रशंसा पत्र र मायाको चिनो प्रदान गरे । सम्मानित सन्तोषीले कखराका खेलकुद प्रतियोगिताहरूका प्रतिस्पर्धी बालबालिकालाई पुरस्कार वितरण गरिन् ।"
टेनिस खेलाडी ढाकातिर,काठमाडौं (कास) आईटीएफ एसिया यू१४ डेभलपमेन्ट च्याम्पियनसिपको दक्षिणपूर्वी एसिया क्षेत्रीय छनोट प्रतियोगितामा भाग लिन ४ खेलाडीसम्मिलित नेपाली लनटेनिस टोली शनिबार बंगलादेशको ढाका गएको छ । जनवरी ९ देखि १९ सम्म हुने प्रतियोगितामा नेपालका २२ ब्वाइजगर्ल्स खेलाडीले प्रतिस्पर्धा गर्नेछन् । ब्वाइजमा दर्शिल श्रेष्ठ र निशाद जोशी तथा गर्ल्समा शिभाली गुरुङ र स्वस्तिका विष्ट छन् । प्रशिक्षकमा कान्छा खड्गी छन् । प्रतियोगितामा १६ राष्ट्रको सहभागिता रहने नेपाल टेनिस संघका कार्यालय सचिव प्रवीण देवकोटाले जनाएका छन् । प्रत्येक राष्ट्रबाट २२ ब्वाइजगर्ल्स गरी ४ खेलाडी सहभागी हुन पाउने प्रावधान छ । टोलीलाई नेपाल टेनिस संघकी अध्यक्ष ज्योति राणाले बिदाइ गरिन् ।
पार्थ सेन एसियाली भारोत्तोलनमा,"काठमाडौं (कास) नेपाल भारोत्तोलन संघका प्रथम उपाध्यक्ष पार्थ सारथी सेन गुप्ता एसियाली भारोत्तोलन संघको कार्यकारी समिति सदस्यमा निर्वाचित भएका छन् । ४४ राष्ट्रका मतदातामध्ये उनी ३८ मतसहित निर्वाचित भएको भारोत्तोलन संघले जनाएको छ । पार्थ सेन यसअघि एसियालीमा प्राविधिक कमिटी सचिव थिए । पुस २१ मा कतारको दोहामा सम्पन्न चुनावी साधारणसभामा अध्यक्ष रामकृष्ण श्रेष्ठ, उपाध्यक्ष पार्थ सेनसहित महासचिव तिलक राउत सहभागी थिए । अध्यक्ष श्रेष्ठले एसियाली भारोत्तोलन संघमा नेपालको उपस्थितिले सिंगो नेपाली भारोत्तोलनको विकासमा टेवा पुग्ने विश्वास व्यक्त गरे ।"
प्रशिक्षक प्रशिक्षण सुरु,"काठमाडौं (कास) प्रदेश खेलकुद विकास परिषद्, वाग्मती प्रदेशको आयोजनामा एथलेटिक्स खेलको रेफ्री तथा प्रशिक्षक प्रशिक्षण तालिम शनिबार सुरु भएको छ । वाग्मती प्रदेशका खेलकुदमन्त्री रत्नप्रसाद ढकालले एथलेटिक्सका मुख्य प्रशिक्षक चन्द्र गुरुङलाई प्राविधिक पुस्तक हस्तान्तरण गरी तालिम उद्घाटन गरे । तालिममा वाग्मतीका १३ जिल्लाका ५५ सहभागी छन् । मुख्य प्रशिक्षक गुरुङ, कान्ति महतो, राजेश वज्राचार्य, राष्ट्रिय खेलकुद परिषद्का पूर्व सदस्यसचिव युवराज लामा, दिवाकरलाल अमात्य, डा ज्ञानेन्द्र शाहलगायतले प्रशिक्षण दिनेछन् ।"
अर्किड कपको तयारी,"काठमाडौं (कास) अर्किड स्कुलको आयोजनामा सातौं अर्किड कप अन्तरस्कुल फुटबल प्रतियोगिता माघ २७ देखि हुने भएको छ । प्रतियोगितामा ३२ छात्र टिमको सहभागिता रहने अर्किडका सञ्चालक प्रेमकुमार भुजेलले जनाए । विजेताले ३० हजार, उपविजेताले २० हजार, तेस्रोले १० हजार र चौथोले ५ हजार रुपैयाँ पुरस्कार पाउने छन् । नकआउटका आधारमा हुने प्रतियोगिताका खेल आयोजकको मैदानमा हुनेछ ।"
