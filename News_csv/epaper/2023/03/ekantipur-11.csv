शीर्षक,विवरण
उपराष्ट्रपति जसपालाई नदिन दबाब,"नागरिक उन्मुक्ति अध्यक्ष श्रेष्ठले आफ्नो उमेर नपुगेका कारण जनमत पार्टीले अघि सार्ने उम्मेदवारलाई समर्थन गर्ने बताएकी छन् । मेरो उमेर पुगेन, जनमत पार्टीले ममताजीलाई अघि सारेको छ, उहाँलाई नै हाम्रो समर्थन रहन्छ, उनले भनिन्, शनिबार प्रधानमन्त्रीले आठ दलको बैठक बोलाउनुभएको छ, त्यहाँ पनि छलफल हुन्छ । जसपालाई उपराष्ट्रपति दिने चार दलबीचको समझदारी आफ्नो जानकारीमा नभएको उनको भनाइ छ । जसपाबाट अघि सार्ने उपराष्ट्रपतिमा समर्थन गर्नेबारे श्रेष्ठ भन्छिन्, त्यो त पार्टीको बैठक बसेर नै निर्णय गर्नुपर्ने हुन्छ । मैले मात्रै भनेर हुँदैन ।गठबन्धनका एक शीर्ष नेताले चार दलबीच उपराष्ट्रपति जसपालाई दिने सहमति भएको तर अहिले नयाँ तरिकाले छलफल अगाडि बढेको बताउँछन् । उनका अनुसार जसपालाई उपराष्ट्रपति र अन्य दललाई रोजाइको मन्त्रालय दिएर सहमति खोज्न सकिने सम्भावना कायमै छ । ती नेताका अनुसार प्रधानमन्त्री पुष्पकमल दाहाल जसपालाई उपराष्ट्रपति दिन सकारात्मक छन् । यसअघि उपराष्ट्रपति माओवादीले लिने सहमति भएको थियो । जसपाले दाहाललाई विश्वासको मत दिन तयार भएपछि उपराष्ट्रपतिमा माओवादीले अडान छाडेको नेताहरूले बताएका थिए ।माओवादी महासचिव देव गुरुङले उपराष्ट्रपति जसपालाई दिने सहमतिबारे आफू जानकार नभएको बताए । पहिला छलफल हुँदा राष्ट्रिय सभाको उपाध्यक्ष दिने कुरा भएको थियो, रुचि नदेखाएपछि माओवादीले लियो, उनले भने, उहाँहरूले आफ्ना एक सांसदलाई राजीनामा दिन लगाएर त्यो ठाउँ खाली गर्नुपर्नेछ भन्ने कुरा थियो । सोहीअनुसार पछिल्लो समय नेताहरूबीच केही समझदारी भएको भए मेरो जानकारीमा छैन ।एकीकृत समाजवादीका महासचिव बेदुराम भुसालले पनि चार दलका बीचमा छलफल हुँदा उपराष्ट्रपति जसपाले पाउने सहमति भएको बताए । चार दलको बीचमा उपराष्ट्रपति जसपाले पाउने समझदारी बनेकै हो, उनले भने, पछि अन्य दल पनि गठबन्धनमा समावेश भए । त्यसकारण यसबारे छलफल गर्न शनिबार बिहान आठ दलको बैठक बस्दै छ । बैठकमा गठबन्धनका तर्फबाट साझा उम्मेदवार बनाउन कोसिस हुन्छ । यसैबीच माओवादीको भ्रातृ संगठन अखिल नेपाल महिला संघका अध्यक्ष अमृता थापाले शुक्रबार विज्ञप्ति जारी गर्दै उपराष्ट्रपतिमा महिलालाई अघि सार्न अपिल गरेकी छन् ।"
फरक लिंग वा समुदाय भन्नेमाआयोग र निर्वाचन अधिकृत अलमलमा,"त्यसैगरी, राष्ट्रपति तथा उपराष्ट्रपतिको निर्वाचनसम्बन्धी ऐन २०७४ को दफा १६ को उपदफा (५) मा भनिएको छ, उपराष्ट्रपति पदका लागि उम्मेदवार मनोनयन गर्दा राष्ट्रपति पदमा निर्वाचित व्यक्ति जुन लिंग वा समुदायको हो, सोभन्दा फरक लिंग वा समुदायको व्यक्तिलाई मनोनयन गर्नुपर्नेछ ।निर्वाचन आयोगले उपराष्ट्रपतिमा फरक लिंग (महिला वा अन्य) वा फरक समुदाय (दलित, आदिवासी जनजाति, मधेशी, थारू वा मुस्लिम) बाट मनोनयनपत्र मात्र दर्ता गर्नुपर्ने निर्णय गरेर निर्वाचन अधिकृतको कार्यालयलाई निर्देशन दिएको थियो । निर्वाचन अधिकृतको कार्यालयले निर्देशन स्पष्ट नभएको भन्दै शुक्रबारै आयोगमा पत्राचार गरेपछि आयोगले अर्को निर्देशन पठाएको हो । आयोगले दोस्रो पटक दिएको निर्देशनमा भनिएको छ, उपराष्ट्रपति पदको मनोनयन दर्ता गर्दा लिंगको हकमा महिला वा अन्य लिंगबाट वा समुदायको हकमा दलित, आदिवासी जनजाति, मधेशी, थारू वा मुस्लिम समुदायबाट नेपालको संविधान र राष्ट्रपति तथा उपराष्ट्रपतिको निर्वाचन ऐन २०७४ बमोजिम योग्यता पुगेको व्यक्तिहरूको मनोनयनपत्र दर्ता गर्न निर्वाचन अधिकृतलाई निर्देशन दिने । आयोगको भाषाले अस्पष्ट भएको भन्दै प्रतिक्रिया आएपछि प्रमुख निर्वाचन आयुक्त दिनेश थपलियाले संविधान र ऐनअनुसार आयोगले निर्णय गरेको दाबी गरे । अहिले पुरुष व्यक्ति राष्ट्रपति चयन भएकाले लिंगका हिसाबले योभन्दा फरक लिंगको उम्मेदवार हुनुपर्छ, त्यस्तै समुदायको हिसाबले राष्ट्रपतिमा खसआर्य समुदायबाट निर्वाचित हुनुभएकाले योभन्दा फरक समुदायको हुनुपर्छ भन्ने आयोगको निर्णय हो । आयोगको निर्णयपछि सत्ता साझेदार दलको बैठक सिंहदरबारमा बसेको थियो । बैठकपछि कांग्रेस उपसभापति पूर्णबहादुर खड्काले आयोगको निर्णय र प्रमुख निर्वाचन आयुक्त थपलियाको भनाइ संविधानअनुकूल नरहेको बताए । संविधानले प्रस्ट भनेको छ, फरक लिंग वा फरक समुदाय हुनुपर्छ । एउटै समुदायको पुरुष राष्ट्रपति हुन सक्दैन तर फरक लिंग वा समुदायको राष्ट्रपति र उपराष्ट्रपति हुनुपर्छ भन्ने संविधानमा जे व्यवस्था छ, त्यो व्यवस्थाविपरीत निर्वाचन आयोगले निर्णय गरेको छ, प्रमुख निर्वाचन आयुक्तले बोल्नुभएको कुरा संविधानको व्यवस्थाअनुकूल छैन, उनले भने ।माओवादी उपमहासचिव शक्ति बस्नेतले भने संविधान र कानुनको मर्मअनुसार नै उपराष्ट्रपति चयन हुने बताए । निर्वाचन आयोगले जारी गरेको वक्तव्य पनि संविधानभन्दा बाहिर नरहेको उनको भनाइ थियो । गठबन्धन दलको बैठकपछि पत्रकारहरूसँग कुरा गर्दै नेता बस्नेतले निर्वाचन आयोगको वक्तव्य पनि संविधानअनुरूप नै रहेको बताए । वक्तव्यभन्दा पनि हामीले संविधान र कानुनअनुसार चयन गर्ने हो, उनले भने ।निर्वाचन अधिकृत महेश शर्मा पौडेलले भने निर्वाचन आयोगबाट अझै पनि स्पष्ट निर्देशन नआएकाले संविधान र कानुनबमोजिम मनोनयन दर्ता गर्ने बताए । संविधान र कानुनमा भएको व्यवस्था कार्यान्वयन गर्ने गरी निर्णय लिन्छु, उनले भने ।"
देशभरका क्याम्पसमा स्ववियु उम्मेदवारी आज,"इन्जिनियरिङ अध्ययन संस्थानअन्तर्गतका पुल्चोक, थापाथली, पश्चिमाञ्चल क्याम्पस पोखरा, पूर्वाञ्चल क्याम्पस धरानले विद्युतीय मतदान प्रणालीबाट निर्वाचन गर्ने तयारी गरेका छन् । केन्द्रीय क्याम्पस कीर्तिपुरले पनि विद्युतीय मतदान गराउने निर्णय गरेको छ । निर्वाचनका लागि एउटै क्याम्पसमा २४ वटासम्म विद्यार्थी संघ संगठन र समूह दर्ता भएका छन् । हरेक क्याम्पसमा कुनै पनि राजनीतिक पार्टीसँग आबद्ध नभएका विद्यार्थीको समूह दर्ता भएको क्याम्पस निर्वाचन समितिले जनाएका छन् । अधिकांश क्याम्पसमा विद्यार्थीले गैरदलीय समूह बनाएर संगठन दर्ता गराएका हुन् । निर्वाचन निर्देशिकामा ११ जना विद्यार्थी मिलेर स्वतन्त्र रूपमा समूह दर्ता गरी निर्वाचन लड्न पाउने व्यवस्था गरिएको अधिकारीले जनाए । यसबाहेक विद्यार्थीले प्रत्यक्षतर्फ उम्मेदवारी दिएर स्वतन्त्र रूपमा पनि चुनाव लड्न पाउनेछन् ।नेविसंघ सभापति दुजाङ शेर्पाले निर्वाचन हुने देशैभरिका क्याम्पसमा उम्मेदवारी दिने गरी तयारी पूरा गरेको जनाए । सत्तारूढ विद्यार्थीबीच तालमेल गरेर चुनावमा जाने सहमति भएको छ, त्यहीअनुसार नेविसंघले भाग लिन्छ, उनले भने । नेविसंघमा स्ववियु निर्वाचन तयारीका क्रममा गुटबन्दी चर्केको छ । शेखर कोइराला र कृष्णप्रसाद सिटौला पक्षले छुट्टाछुट्टै भेला गरेका छन् । त्रिवि कीर्तिपुरमा फागुन १८ मा दुई पक्षबीच झडप हुँदा नेविसंघका पूर्वकेन्द्रीय कोषाध्यक्ष शिव रिमाल र कार्यकर्ता हरि आचार्यलगायत घाइते भएका थिए । अध्यक्ष शेर्पाले खटाएका केन्द्रीय प्रतिनिधिलाई अर्को समूहले अवरोध गर्दा झडप भएको थियो ।अनेरास्ववियु अध्यक्ष समिक बडालले त्रिविले निर्वाचन कार्यतालिका सार्वजनिक गरेर सबै क्याम्पसमा उम्मेदवारी दिने तयारी गरेको जानकारी दिए । जिल्लाबाट रिपोर्टहरू आइरहेका छन्, कति वटा क्याम्पसमा उम्मेदवारी दिन्छौं भन्ने टुंगो लागेको छैन, तथ्यांक लिँदै छौं, उनले भने, अनेरास्ववियु उत्साहका साथ स्ववियु निर्वाचनमा सहभागी हुँदै छ । अखिल क्रान्तिकारीकी अध्यक्ष पञ्चा सिंहले करिब ५ सय क्याम्पसको स्ववियु निर्वाचनमा भाग लिने तयारीमा रहेको जानकारी दिइन् । सत्तारूढ विद्यार्थी संगठनबीच तालमेल गरेर निर्वाचन लड्ने सझमदारी भएको उनले बताइन् । नेविसंघ, अखिल क्रान्तिकारीलगायत सत्ता साझेदार दलका विद्यार्थी संगठनबीच तालमेल हुने भएको हो । विद्यार्थी संघ संगठनले त्रिविसँग पटकपटक स्ववियु निर्वाचनको माग राख्दै आएका थिए ।फागुन २८ मा उम्मेदवारको नामावलीमाथि दाबीविरोध गर्ने, छानबिन गरी नामावली सार्वजनिक गर्ने समय तालिका तोकिएको छ । फागुन २९ गते (सोमबार) उम्मेदवारी फिर्ता लिने समय सकिएपछि अन्तिम नामावली सार्वजनिक गरेर प्रचारप्रसारको समय सुरु हुनेछ । चैत २ गते राति १२ बजेसम्म मात्रै प्रचारप्रसार गर्न पाइन्छ । पठनपाठनलगायत शैक्षिक गतिविधिमा असर नपरोस् भनेर चार दिन मात्रै प्रचारप्रसारको अवधि तोकिएको त्रिविका पदाधिकारीले बताए । निर्देशिकाले प्रचारप्रसार गर्न मापदण्डसमेत तोकेको छ । माइकिङ, भित्ते लेखन, तुलब्यानरलाई आचारसंहिताले प्रतिबन्ध लगाएको छ । कुनै कारणवश तोकिएको मिति (चैत ५) मा निर्वाचन गराउन नसक्ने क्याम्पसले निर्वाचन अधिकृतको सिफारिसमा ३० दिनभित्र मिति तोकी निर्वाचन गराउनुपर्ने व्यवस्था छ ।क्याम्पसमा अध्ययरत विद्यार्थी संख्याका आधारमा स्ववियु कार्यसमितिको संख्या यकिन हुने व्यवस्था छ । प्रत्येक क्याम्प्समा कम्तीमा ११ देखि २१ सदस्यीय स्ववियु कार्यसमिति रहनेछ । २ सयसम्म विद्यार्थी भएमा ११, एक हजार विद्यार्थी रहे १५, तीन हजारसम्म विद्यार्थी भएका क्याम्पसमा १९ र त्योभन्दा बढी विद्यार्थी अध्ययनरत क्याम्पसले २१ सदस्यीय स्ववियु चयन गर्नुपर्नेछ । मतदाता नामावलीअनुसार विगतको तुलनामा क्याम्पसहरूमा विद्यार्थी संख्या घटेको छ । सबैभन्दा बढी विद्यार्थी हुने पोखराको पृथ्वीनारायण क्याम्पसमा १० हजार ८ सय मतदाता छन् । यसअघि त्यहाँ १८ हजारसम्म विद्यार्थी अध्ययन गर्थे । त्यस्तै त्रिवि केन्द्रीय क्याम्पस कीर्तिपुरमा ३ हजार ३ सय मतदाता छन् । ठाकुरराम बहुमुखी क्याम्पस वीरगन्जमा १० हजार २ सय, नेपाल कमर्श क्याम्पस मीनभवनमा ८ हजार १ सय, शंकरदेवमा ८ हजार ४ सय, रामस्वरूप रामसागर बहुमुखी क्याम्पस जनकपुरमा ७ हजार, बुटवल क्याम्पसमा ७ हजार १ सय, पाटन संयुक्त क्याम्पसमा ७ हजार ६ सय र पद्मकन्या क्याम्पस बागबजारमा ५ हजार ५ सय मतदाता छन् । त्यसैगरी पब्लिक युथ क्याम्पस धौबीचौर र भक्तपुर बहुमुखीमा ४४ हजार, महेन्द्र मोरङ क्यम्पस विराटनगरमा ५ हजार ९ सय, महेन्द्र बहुमुखी धरानमा ४ हजार ५ सय, वीरेन्द्र क्याम्पस भरतपुरमा ५ हजार ५ सय, महेन्द्र बहुमुखी क्याम्पस नेपालगन्जमा ४ हजार १ सय, सुर्खेत क्याम्पसमा ३ हजार ८ सय, भैरवहा क्याम्पसमा ३ हजार, सरस्वती बहुमुखी क्याम्पसमा ३ हजार ४ सय र रत्नराज्यलक्ष्मी (आरआर) क्याम्पसमा ४ हजार ९ सय मतदाता छन् । यीबाहेकका क्याम्पसमा ३ हजारभन्दा थोरै विद्यार्थी छन् । २०१८ सालदेखि त्रिविमा स्ववियुको सुरुवात भएको थियो । २०३६ सालदेखि दुईदुई वर्षमा सञ्चालन हुँदै आएको निर्वाचन २०७३ देखि नियमित हुन सकेको छैन ।"
तीन जनाको ज्यान जोगियो,"(काठमाडौं)सहिद धर्मभक्त राष्ट्र्रिय प्रत्यारोपण केन्द्रमा मस्तिष्क मृत्यु भएका व्यक्तिबाट लिइएको अंग प्रत्यारोपण भएका तीन जना शुक्रबार सकुशल डिस्चार्ज भएका छन् । १० दिनअघि मस्तिष्क मृत्यु भएका एक व्यक्तिबाट एक जनामा कलेजो र दुई जनामा मिर्गौला प्रत्यारोपित गरिएको थियो । केन्द्रको अनुसार नेपालको चिकित्सा इतिहासमा पहिलो पटक मस्तिष्क मृत्युबाट प्राप्त कलेजो प्रत्यारोपण गरिएका ललितपुर महानगरपालिका२५ का ६८ वर्षीय किरण थापा सकुशल डिस्चार्ज भएका हुन् । त्यस्तै सोही दिन मस्तिष्क मृत्युबाट प्राप्त २ वटा मिर्गौलामध्ये एक जना मिर्गौला प्रत्यारोपित अपरेसनको पाँचौं दिनमा डिस्चार्ज भएका थिए भने अर्कोर् मिर्गौला प्रत्यारोपित शुक्रबार डिस्चार्ज भएका हुन् । २०७४ साल वैशाख २८ बाट पहिलो पटक मस्तिष्क मृत व्यक्तिको अंगबाट प्रत्यारोपण सुरु भएपछि हालसम्म पाँच जना व्यक्तिबाट प्राप्त १० वटा मिर्गौला र ३ वटा कलेजो प्रत्यारोपण भएको केन्द्रका कार्यकारी निर्देशक डापुकारचन्द्र श्रेष्ठले बताए । डा श्रेष्ठका अनुसार अंग फेल भएका र अंग नपाएर प्रत्यारोपण अभावमा मृत्युवरणसम्म गर्नुपर्ने बाध्यताको अन्त्य गर्न सबैले आआफ्नो क्षेत्रबाट सहयोग पुर्याउनुपर्छ । अंग दान गर्न र मस्तिष्क मृत्युपछि प्राप्त हुने अंग प्रत्यारोपण कार्य सुचारु गर्न सबैमा अनुरोध गर्दै डा श्रेष्ठले मिर्गौला, कलेजोलगायतका अंग फेल भएका व्यक्तिहरू समयसमयमा जाँच गरी प्रत्यारोपणका लागि हाल राष्ट्रिय प्रत्यारोपण केन्द्रमा रहेको समन्वय इकाइमा गई प्रतीक्षा सूचीमा नाम लेखाउनसमेत उनले आग्रह गरे ।"
बिमा भुक्तानी नपाउँदा आँखा अस्पतालमा समस्या,हेटौंडा (कास) हेटौंडा सामुदायिक आँखा अस्पतालले स्वास्थ्य बिमा बोर्डबाट करिब चार करोड रुपैयाँ भुक्तानी लिन बाँकी छ । ठूलो रकम भुक्तानी लिन बाँकी रहेकाले सेवा प्रभावित हुन थालेको अस्पतालले जनाएको छ ।अस्पतालले बोर्डलाई पत्र लेखी बिमाको रकम भुक्तानी गर्न आग्रह गरेको छ । दैनिक ५० हजारदेखि एक लाख ५० हजार रुपैयाँ बराबरको स्वास्थ्य बिमा कार्यक्रममा सहभागी सेवाग्राहीलाई अस्पतालले सेवा प्रदान गर्दै आएको छ ।स्वास्थ्य बिमा कार्यक्रमअन्तर्गत सेवा लिन अस्पतालमा दैनिक १ सय ५० जनाभन्दा बढी आउने गर्छन् । फागुन १७ गतेसम्म अस्पताल स्वास्थ्य बिमा कार्यक्रमअन्तर्गत ३ करोड ६७ लाख १२ हजार १ सय रुपैयाँ भुक्तानी लिनुपर्ने देखिएको अस्पतालका प्रशासकीय अधिकृत सुधीरभद्र श्रेष्ठले बताए । स्वास्थ्य बिमा बोर्डले गत माघ महिनामा ५२ लाख ८७ हजार रुपैयाँ भुक्तानी दिएको थियो ।बिमा कार्यक्रमका सेवाग्राही बढी आउनुले अस्पतालको आम्दानीको प्रमुख स्रोत पनि स्वास्थ्य बिमा बोर्डबाट प्राप्त हुने रकम नै भएको अस्पतालका प्रमुख डा सुनिल थकाली बताउँछन् । तिलगंगा आँखा प्रतिष्ठानको शाखाको रूपमा सञ्चालन भइरहेको अस्पतालले सञ्चालन खर्च आफ्नै आम्दानीको स्रोतबाट जुटाउँदै आएको छ ।बिमा बोर्डबाट रकम भुक्तानी नहुँदा अस्पतालको दैनिक सेवा तथा बिरामीको उपचार एवं शल्यक्रियामा प्रयोग हुने औषधि तथा अन्य सामग्री खरिद गर्न र तलब खुवाउन रकम अभाव भएको अधिकृत श्रेष्ठले बताए ।
आधा दर्जन प्रसारण लाइनलाई वनको बाधा,"(काठमाडौं)नेपालको जलविद्युत् विकासमा सात मन्त्रालय र २२ विभाग धाउनुपर्ने भन्दै निजी क्षेत्रले पटकपटक एकद्वार प्रणालीका लागि सरकारसँग आग्रह गर्दै आएको छ । निजी क्षेत्रको दुःख एक ठाउँमा होला । तर मन्त्रालय र सरकारी स्वामित्वको संस्थानसँग समेत समन्वय नहुँदा विकासमा बाधा देखिएको छ । नेपाल विद्युत् प्राधिकरणले निर्माण गरेका आधा दर्जन प्रसारण लाइनमा सरकारकै ऐन र नियमले व्यवधान देखिएको छ । प्राधिकरणले निर्माण गरिरहेका प्रसारण लाइनमा वन ऐन, वातावरण संरक्षण नियमावली, राष्ट्रिय निकुञ्ज तथा वन्यजन्तु विभागको ऐन र निमयले गर्दा समस्या देखिएको हो । वन क्षेत्रबाट प्रसारण लैजाँदा सुरक्षित र लागत कम लाग्ने हुँदा प्राधिकरणले वन क्षेत्रलाई प्राथमिकतामा राख्ने गरेको छ । तर सरकारले ०७६ मा ल्याएको वन ऐन ०७६ मा रहेका केही व्यवस्था संशोधन नभएसम्म प्रसारण लाइन निर्माण गर्न निकै कठिनाइ हुने प्राधिकरणका प्रसारणलाइन आयोजना प्रमुख दीर्घायुकुमार श्रेष्ठ बताउँछन् । सोही ऐनका व्यवस्थाले निर्माणाधीन प्रसारण लाइनको काम निकै सुस्त भएको प्राधिकरणको भनाइ छ । वन ऐन ०७६ मा प्रसारण लाइनका क्रममा वन क्षेत्रबाट १३२ केभी लाइन लैजाँदा त्यसको ९९ मिटर दायाँबायाँ सबै रूख काट्नुपर्ने व्यवस्था छ । तर यो व्यवस्थाले प्रसारण लाइनलाई असर नगर्ने हुँदा उक्त व्यवस्था परिमार्जन हुनुपर्ने श्रेष्ठ बताउँछन् । प्रसारण लाइन निकै माथिबाट जाने भएको हुँदा यसले असर नगर्ने रूख हटाउन नपर्ने व्यवस्था हुनुपर्ने उनको भनाइ छ । जस्तो कि, एउटा रूख काट्दा त्यसबापत २५ रूख रोप्नुपर्ने नियम छ । वन ऐन ०७६ अनुसार वन क्षेत्र भन्नाले निजी स्वामित्वको हक भोगको र प्रचलित कानुनले अन्यथा व्यवस्था गरेको बाहेकको वन सिमाना लगाएको वा नलगाएको वनले घेरिएको वा वनभित्र रहेको घाँसे मैदान, खर्क, हिउँले ढाकेनढाकेको नांगो पहाड, बाटो पोखरी, तालतलैया सिमसार, नदी खोलानाला, बगर, पर्ती वा ऐलानी जग्गाले ओगटेको क्षेत्र सम्झनुपर्छ भन्ने व्यवस्थाले प्रसारण लाइनको हकमा वनले नछोएका बाटा, खोलासमेत परेको हुँदा यसमा वास्तविक रूख कटान गर्नुपर्ने क्षेत्रको मात्र गणना गर्नुपर्ने गरी मात्रै संशोधन गर्नुपर्ने प्राधिकरण बताउँछ । यस्तो व्यवस्थाले निर्माणाधीन नयाँ मोदीलेखनाथ १३२ केभी प्रसारण आयोजनाको काम अघि बढ्न नसकेको श्रेष्ठ बताउँछन् । ऐनमा वातावरणीय प्रभाव मूल्यांकन (ईआईए) भई प्राप्त प्रतिवेदनअनुसार पुनः वन डिभिजन कार्यालयले उक्त प्रसारण लाइन पर्ने वन क्षेत्रको नापजाँच सबै सामुदायिक वनहरूको सहमतिको निर्णयसहित वन तथा भूसंरक्षण विभाग हुँदै विभागबाट फेरि मन्त्रालय पुगी सोही प्रक्रियाबाट डिभिजन वन कार्यालयमा आइसकेपछि मात्र प्रक्रिया अगाडि बढाउनुपर्ने व्यवस्था छ । यस्तो व्यवस्थाले दोहोरो झन्झट भएको र थप खर्च एवं समय बढ्ने प्राधिकरणको दाबी छ । ईआईएपछि प्राप्त प्रतिवेदनका आधारमा वन डिभिजन कार्यालयको सुपरिवेक्षणमा प्रसारण लाइनअन्तर्गत वन क्षेत्रको काम अघि बढाउने र प्राप्त प्रतिवेदनपछि काम भएनभएको अनुगमन गर्नुपर्ने प्राधिकरणको माग छ । वातावरण संरक्षण नियमावली ०७७ मा संक्षिप्त वातावरणीय अध्ययन प्रतिवेदन वा प्रारम्भिक वातावरणीय परीक्षण प्रतिवेदन स्वीकृत भइसकेपछि त्यसको प्रतिवेदनमा केही भौतिक पूर्वाधार, डिजाइन, क्षमता अभिवृद्घि वा स्वरूप परिमार्जन गर्नुपर्ने वा संरचना स्थानान्तरण वा फेरबदल गर्नुपर्ने भए वा आयोजनाको क्षमता घटे वा रूख कटान संख्यामा थपघट गर्नुपर्ने भए सम्बन्धित निकायले त्यस्तो वातावरणीय अध्यययन प्रतिवेदन परिमार्जन गर्न स्वीकृति दिन सक्ने व्यवस्था छ । यस्तो व्यवस्थाले निर्माणाधीन बर्दघाटसर्दी १३२ प्रसारण लाइन आयोजनाको पुनः वातावरणीय अध्ययन प्रतिवेदन परिमार्जन गर्दा बढी समय लाग्ने र आयोजना निर्माण अवधि एवं लागत बढ्न जाने प्राधिकरणको भनाइ छ । यसमा वातावरणीय अध्ययन प्रतिवेदन स्वीकृत भई कार्यान्वयन भएको अवस्थामा थप १० प्रतिशतसम्म थपघट हुँदा अध्ययन प्रतिवेदन परिमार्जन नगरी स्वीकृत हुने व्यवस्था गरिनुपर्ने प्राधिकरणको माग छ । यस्तो व्यवस्था गरिए नयाँ निर्माण हुने आयोजनाका लागि समेत सहज हुने प्राधिकरणको भनाइ छ ।कोहलपुरसुर्खेतदैलेख १३२ केभी प्रसारण लाइन आयोजनाको कोहलपुरसुर्खेत खण्डमा बनाउनुपर्ने १६१ टावरमा १४१ बाँकेबर्दिया राष्ट्रिय निकुञ्जमा पर्छन् । यस क्षेत्रमा प्रसारण लाइन बनाउँदा मन्त्रिपरिषद् बैठकले बाँकेबर्दिया राष्ट्रिय निकुञ्जभित्र प्रसारण लाइनको रोमुनि पर्ने रूख कटानको स्वीकृति लिँदा यस क्षेत्रभित्र ४२ हेक्टर जग्गा किनिदिनुपर्ने निर्णय गरेको छ । यसले उक्त क्षेत्रमा जग्गा भेटाउन कठिन रहेकाले विभागसँग सम्झौता हुन नसकेको र प्रसारण लाइनको कामसमेत अघि बढ्न नसकेको प्राधिकरणले जनाएको छ । यसका लागि जग्गाको सट्टा आवश्यक शुल्कको व्यवस्था गर्न पनि राष्ट्रिय निकुञ्ज तथा वन्यजन्तु संरक्षण विभागसँग प्राधिकरणको माग छ । नेपालभारत विद्युत् प्रसारण लाइन तथा व्यापार आयोजनामा रुट परिवर्तन माग गरी १३ वटा टावर निर्माण गर्न सामुदायिक वनले रूख कटानमा अवरोध गरेको र आयोजनाले सरोकारवालासँग विभिन्न चरणमा छलफल एवं संवाद गर्दा पनि अवरोध कायमै राखेको भन्दै समन्वयका प्राधिकरणले मन्त्रालय तथा वन तथा भूसंरक्षण विभागसँग आग्रह गरेको छ । जलविद्युत् आयोजना निर्माणमा बाधा गर्ने सरकारका केही ऐन संशोधन गर्न निजी स्वतन्त्र ऊर्जा उत्पादकहरूको संस्था (इप्पान) ले पटकपटक ध्यानाकर्षण गराएको अध्यक्ष कृष्णप्रसाद आचार्यको भनाइ छ । जलविद्युत् आयोजना निर्माणमा अहिले निकै झन्झट रहेको र यसलाई एकद्वार प्रणालीको व्यवस्था गर्नुपर्ने उनले बताए । हामीले सरकार फेरिएपिच्छे नेतृत्वलाई विद्युत् विकासमा बाधा गर्ने व्यवस्था परिमार्जन गर्न आग्रह गर्दै आएका छौं, उनले भने, तर हाम्रो माग कसैले सम्बोधन गरिदिएनन् । प्रसारण लाइन बनाउने काममा निकै खर्च लाग्ने र समयमै निर्माण सक्न निकै कठिनाइ हुने भएकाले आफूहरूका मागमा सरोकारवाला पक्षले समन्वय गरिदिनुपर्ने प्राधिकरणका प्रसारण लाइन आयोजना प्रमुख श्रेष्ठको बताउँछन् । प्रसारण लाइन निर्माणमा देखिएका समस्या उठेको धेरै भइसके पनि अहिलेसम्म जग्गाको सट्टाभर्नामै जानुपर्ने व्यवस्थाले समस्या निम्त्याएको राष्ट्रिय निकुञ्ज तथा वन्यजन्तु संरक्षण विभागका सूचना अधिकारी गणेश पन्तको दाबी छ । अब सरकारले जग्गा सट्टाभर्नाको साटो शुल्क बुझाएर पनि काम गर्ने वातावरण बनाउनु आवश्यक छ, उनले भने । ऐनका व्यवस्थाले प्राधिकरणले निर्माण गरिरहेका प्रसारण लाइनलाई पनि अप्ठ्यारो परेको छ । यस्ता समस्या कसरी सुल्झाउने भन्ने विषयमा मन्त्रालयमा छलफल भइरहे पनि ठोस निर्णय नभएको पन्त बताउँछन् । तर प्राधिकरणले प्रसारण लाइन निर्माण गर्दा सर्त पालना नभएका कारण पनि निर्णयमा पुग्न नसकिएको उनको दाबी छ । निकुञ्ज, विभाग र मन्त्रालयलाई विकास विरोधीको आरोप लाग्ने गरेको छ । तर यो सत्य होइन, पन्तले भने, हामीले प्राधिकरण र जलविद्युत् आयोजनाहरूको समस्या बुझेका छौं । मन्त्रालयको जिम्मेवारी पनि प्रधानमन्त्रीले नै हेर्नुपरेको र समय अभावले यसबारे निर्णय हुन नसकेको उनले जनाए । प्राधिकरणका समस्याबारे छलफल भए पनि हालसम्म निर्णय नभएको वन तथा वातावरण मन्त्रालयका सहसचिव एवं योजना महाशाखा प्रमुख शिव वाग्लेको भनाइ छ ।वनसँगको विवादलगायत समस्याले आयोजनाको काम लामो समयदेखि अड्किने गरेको प्राधिकरणका कार्यकारी निर्देशक कुलमान घिसिङले केही समयअघि कान्तिपुर दैनिकसँगको कुराकानीका क्रममा पनि उल्लेख गरेका थिए । अन्य संरचना निर्माण हुँदा विकास भयो भन्ने तर प्रसारण लाइन निर्माण हुँदा जग्गा दिन नमान्ने प्रवृत्तिले समस्या रहेको घिसिङको भनाइ छ । प्रसारण लाइन कि वनको जग्गामा पर्छ, कि व्यक्तिको जग्गामा । वनमा पर्यो भने तल कार्यालयदेखि माथि मन्त्रिपरिषद्को स्वीकृति लिन दुई वर्ष लाग्छ, स्वीकृत गरिसकेपछि वन कटानलाई अर्को एकडेढ वर्ष लाग्छ , उनले भने, वनको स्वकृतिबिना नांगो डाँडामा टावर गाड्नसमेत पाइन्न । राइट अफ वे मा पर्ने सबै जग्गाको पैसा वनलाई तिर्नुपर्छ । वन कटानी गर्दा पाँच वर्षभित्र वन हुर्काउने गरी १ः२५ ले लगानी गर्नुपर्छ । सरकारी निकायमै यति धेरै लगानी हुन्छ । यति गरेर पनि छिटो काम गर्न पाए त हुने, त्यो पनि हुँदैन । निकुञ्ज क्षेत्रमा त झन् पैसा दिएर मात्रै पनि हुँदैन, जग्गाको सट्टा जग्गा नै किन्नुपर्छ ।कोहलपुरदेखि सुर्खेतको बर्दिया निकुञ्जमा जग्गा किनिदिनुपर्ने समस्याले उक्त क्षेत्रको प्रसारण लाइन अगाडि बढ्न नसकेको घिसिङ बताउँछन् । प्रसारण लाइनले केही दिँदैन भन्ने भान परेको छ । आफूकहाँ बलेको बत्ती त्यही ट्रान्समिसन लाइनबाट आएको हो भन्ने भुलिन्छ, उनले भने, व्यक्तिको जग्गामाथि प्रसारण लाइन राखेबापत हामी उचित दस्तुर दिन्छौं । लाइनमुनिको जग्गामा घर बनाउनबाहेक खेतीपातीलगायत सबैथोक गर्न मिल्छ ।"
काठमाडौंकेरुङ रेलमार्ग अध्ययन गर्न चिनियाँ टोली फेरि आयो,"काठमाडौं (कास) केरुङ रेलमार्ग अध्ययन गर्ने प्राविधिक टोली चिनियाँ नयाँ वर्ष मनाएर नेपाल फर्किएको छ । गत पुस १२ गते सम्भाव्यता अध्ययनका लागि काठमाडौं आएको टोलीले पहिलो चरणमा अध्ययन गर्ने स्थानको सामान्य निरीक्षणपश्चात् पहिलो हप्ता चीन गएको थियो । करिब दुई महिनापछि ९ जनाको प्राविधिक टोली अध्ययनका लागि नेपाल आएको हो । बुधबार नेपाल आएको टोली एक हप्ताभित्र अध्ययनका लागि फिल्डमा जाने तयारीमा रहेको रेल विभागका महानिर्देशक रोहित बिसुरालले बताए । प्राविधिक टोलीले अध्ययनको काम अघि बढाउनेछ, उनले भने, हेलिकोप्टर, हवाईजहाज, ड्रोनका माध्यमबाट समेत अध्ययन गरिनेछ ।"
एउटै महाशाखामा दुई प्रमुख,"(काठमाडौं)सहरी विकासमा मन्त्री नै पिच्छे राजनीतिक हस्तक्षेप हुँदा बेथिति झाँगिँदै गएको छ । मन्त्रालयको सहरी विकास महाशाखामा तीन महिनादेखि एउटै पदमा दुई जना प्रमुख छन् । मन्त्रालयका सहसचिव रामचन्द्र दंगाललाई महाशाखा प्रमुखमा मंसिर आन्तिम साता सरुवा गरिएको थियो । उनी दैनिक हाजिर गर्छन् तर मन्त्रालयले कामको जिम्मेवारी दिएको छैन । उनको हातमा महाशाखा प्रमुखको जिम्मेवारी दिएको पत्र पनि छ, बस्ने कोठा र कुर्सी उपलब्ध छैन । गत साउनदेखि नै उक्त महाशाखाको प्रमुखमा पदम मैनाली कार्यरत छन् । मैनालीलाई दंगालसँगै राष्ट्रिय भवन प्रविधि अनुसन्धान केन्द्रमा सरुवा गरिएको थियो । भर्खर स्थापना भएको केन्द्रमा कार्यालय व्यवस्थित गरिएको छैन । अहिले केन्द्रको महाशाखा उपसचिवले सञ्चालन गर्दै आएका छन् । स्रोतका अनुसार मन्त्रीले सिनियर सहसचिवलाई पन्छाउने र जुनियरलाई महत्त्वपूर्ण स्थान दिने परिपाटी बसालेकाले समस्या आएको हो । मैनाली केन्द्रको महाशाखामा गएका छैनन् । मलाई सरुवा गरे पनि मन्त्रालयले रमाना दिएको छैन, मैनालीले भने, प्रक्रियामा समय लागेको होला, कति समय लगाउने त्यो मन्त्रालयको कुरा हो । स्रोतका अनुसार मन्त्रालयका सहसचिव मैनालीलाई तत्कालीन सहरीमन्त्री मेटमणि चौधरीले सहरी विकास तथा भवन निर्माण विभागको महानिर्देशकबाट गत साउनमा सहरी महाशाखा सरुवा गरेका थिए । महानिर्देशकको कार्यभार सम्हालेको सात महिनामा गत जेठमा मन्त्रालय तानेर उनलाई सहरी महाशाखामा सरुवा गरिएको थियो । मन्त्रीबाट हट्ने बेलामा चौधरीले मैनालीलाई अनुसन्धान महाशाखामा सरुवा गरेका थिए । मन्त्रालयमा हाल कार्यरत १३ सहसचिवमध्ये मैनाली सबैभन्दा सिनियर हुन् । सहसचिव दंगाल काम र कुर्सी नपाएको अस्वीकार गर्दैनन् । भन्छन्, सचिवज्यूले अह्राउनुभएको काम गरेर बसेको छु । त्यस्तो अप्ठेरो भएको छैन । मैनाली हटाएर २०७८ जेठ १७ मा भवन विभागको महानिर्देशकमा सहसचिव दंगाललाई नियुक्ति गरिएको थियो । उनी साउन २६ मा सहरी मन्त्रालय तानिएका हुन् । स्रोतका अनुसार एउटै पार्टीका भए पनि चौधरी र त्यसअघिकी सहरी विकासमन्त्री रामकुमारी झाँक्रीबीच बोलचाल नै थिएन, त्यही भएर झाँक्रीको मान्छे भन्दै चौधरीले दंगाललाई विश्वास गरेनन् । दंगाल झाँक्रीको कार्यकालमा विभागको महानिर्देशक भएकाले मन्त्री चौधरीले दंगाललाई मन्त्रालय तानेर भवन आवास र योजना महाशाखा प्रमुखको जिम्मेवारी दिएका थिए । महानिर्देशकमा भने करिब तीन वर्षअघि सहसचिव भएका सुरेन्द्रमोहन श्रेष्ठलाई पठाए । मन्त्रालयका अनुसार भवन विभागले वार्षिक २५ देखि ३० अर्ब बजेट खर्च गर्दै आएको छ । बजेट नै ठूलो आकारको भएकाले विभागको महानिर्देशक बन्ने र बनाउने हानाथाप हुने गरेको छ । मन्त्रालय स्रोत भन्छ, त्यसैले २०७७ माघदेखि तीन वर्ष नपुग्दै चार जना महानिर्देशक फेरिए । मन्त्रीको निर्देशन र इच्छाअनुसार मात्र महानिर्देशक र मन्त्रालयका महाशाखा प्रमुख तोकिन्छन् । यस अवधिमा नवराज प्याकुरेल, पद्मकुमार मैनाली, रामचन्द्र दंगाल र श्रेष्ठलाई महानिर्देशक बनाइएको छ । त्यस्तै, दंगाल प्रमुख भएको आवास तथा योजना महाशाखाको जिम्मेवारी कनिष्ट सहसचिव दिलीप भण्डारीलाई दिइएको थियो । महानिर्देशक श्रेष्ठ र दंगाल एउटै मितिमा सहसचिव भएका थिए । त्यसैले श्रेष्ठको नेतृत्वमा बस्न अप्ठेरो मानेपछि भण्डारीलाई विभागको उपमहानिर्देशक नबनाएर मन्त्रालय ल्याइएको स्रोतको भनाइ रहेको छ । मन्त्रालयका प्रवक्ता तथा सहसचिव प्रदीप परियारले आन्तरिक व्यवस्थापन मिलाउने क्रममा ढिलाइ भएको बताए ।"
श्री एयरलाइन्सको उडान फुकुवा,"काठमाडौं (कास) नेपाल नागरिक उड्डयन प्राधिकरणले श्री एयरलाइन्सलाई उडान फुकुवा गरेको छ । प्राविधिक जाँचका लागि प्राधिकरणले बिहीबार श्रीका सबै उडान ग्राउन्डेड गर्न लगाएको थियो । शुक्रबार फुकुवा गरिदिएको हो । प्राधिकरणका प्राविधिकले श्रीका जहाजको जाँचपडताल गरेर उडानका लागि अनुमति दिएको सहप्रवक्ता ज्ञानेन्द्र भूलले बताए । बिहीबार बिहान काठमाडौंबाट भैरहवाका लागि उडेको श्रीको एउटा जहाजको दायाँ इन्जिनमा आगो लागेको संकेत देखिएपछि त्रिभुवन अन्तर्राष्ट्रिय विमानस्थलमा फर्काएर आकस्मिक अवतरण गरिएको थियो । उक्त घटनापछि प्राधिकरणले जहाज जाँचका लागि श्रीका उडान रोकेको थियो । श्री एयरलाइन्सका प्रबन्धक अनिल मानन्धरले विज्ञप्ति जारी गर्दै प्राधिकरणका विज्ञहरूले सबै जहाजको प्राविधिक जाँच, इन्जिनियरिङ, अपरेसन, सुरक्षा तथा कम्पनीको वित्तीय स्थिति तथा प्रशासनिक क्षमताको विस्तृत अध्ययन गरेको जनाएका छन् । श्री एयरलाइन्सले उडानका लागि पूर्ण सुरक्षित भएकाले पुनः सेवा सञ्चालन गर्न अनुमति पाएको विज्ञप्तिमा उल्लेख छ ।"
मुसहरलाई गरिबीको भार,"(सर्लाही)घरदेखि तीन किलोमिटर दूरीको इँटाभट्टामा काम धाउन नसकिने होइन । तर, त्यही घर बनाउँदा लागेको ऋण चुक्ता गर्न प्रमिला माझीको परिवारले घरै ताल्चा मारेर भट्टामा काम गर्नुपरिहेको छ । काम गर्दै, बस्दै गर्दा उनीहरूलाई आफ्नो घरभन्दा इँटाभट्टा नै प्यारो लाग्न थालिसकेको छ । तर रहरले होइन, बाध्यताले । सर्लाहीको चन्द्रनगर२ बबरगन्जस्थित उनीहरूको घर भएको जग्गा अर्काको नाममा छ । जग्गाधनीले घर डोजर लगाइदिन्छु भन्दै दुःख दिन थालेका छन् । बुढालाई मारिदिन्छु भन्छ, प्रमिलाले भनिन्, हामीलाई घरमा भन्दा यहीं सजिलो छ, इँटाभट्टाले काममा पत्याएको छ, साहुजीले ज्याला, ऋण सबै हिसाब गरेर बचेको पैसा पाउँछौं, यसरी नै हाम्रो जीविका चलेको छ ।तीन छोरा, बुहारी, आठ महिनाकी नातिनीसहित सात जनाको परिवार मंसिरयता भट्टामै बसेर परिश्रम गरिरहेको छ । नातिनी जन्मिँदा बुहारीलाई सुत्केरी गराउन (पेट चिरेर बच्चा निकाल्दा) एक लाख १० हजार खर्च भएको प्रमिलाले सुनाइन् । साहुजीको २५ हजार ऋणको ५५ हजार वटा इँटा बनाइदिनुपर्ने शर्त छ । पाँच वर्षअघि घर बनाउँदा लागेको ३५ हजार ऋण तिर्नै बाँकी छ । ऋण जति थप्यो उति बढ्दै जान्छ, नातिनी जन्मिँदाको चुक्ता गरिहालौं भनेर परिवारै यतै ढुक्कले बसेका छौं, प्रमिलाका पति शुभकरणले भने, जहाँ बस्यो त्यहीं घर मान्नुपर्छ । उनीहरूलाई यहीं बस्नुको फाइदा भनेको मजदुरी र कमाइसँगै न्यानो ताप्न दाउरा पाउँछन् । चिसोमा ठन्डा धेरै चल्छ, नातिनीलाई सेकाउनलाई सजिलो भयो, प्रमिलाले भनिन्, घरैमा भए दाउरा किन्नुपर्छ, त्यही पनि सधैं किन्न सकिँदैन ।उनीहरूको टोलमा ६५ परिवार मुसहर छन् । गाउँमा खेतीको काम सकिएपछि शुभकरण कामकै लागि भारतको पञ्जाब पुग्छन् । प्रमिलाले यहाँको इँटाभट्टामा काम गरेको दुई वर्ष भयो । उनका छिमेकी स्कुल जाने उमेरका बालबालिकासहित भट्टामै काम गर्छन् । इँटाभट्टाले दृश्य हेर्दा लाग्छ, यहाँका मुसहरलाई बालश्रम, बालविवाहको कानुनभन्दा कडा डर गरिबीको छ ।दिनभर कडा शारीरिक श्रम गरेपछि आवश्यक खानपान र आराम नमिल्दा गाउँमा पाँच जनालाई प्यारालाइसिस भइसकेको छ । तीमध्येका एक हुन्, ५० वर्षीय भगौर माझी । दिनभर खेत खनेर घर फर्किएका थिए, भोलिपल्ट उठेर काममा जाने तयारी गर्दा अचानक देब्रे हात नचल्ने भयो । विस्तारै खुट्टा टेक्न सकेनन् । उनलाई प्यारालाइसिस भएको दुई वर्ष भयो । काममा जान सक्दैनन् । दैनिकी घरवरिपरि बित्छ । उनका पत्नी र दुई छोरा इँटाभट्टामै काम गर्न जान्छन् ।बबरगन्जको मुसहर टोलले देशभर छरिएका यो समुदायको जीवनस्तरलाई प्रतिनिधित्व गर्छ । भोर नामक संस्थाका अध्यक्ष माझी तथा दलित अधिकारकर्मी पचुलाल माझीले नेतृत्व तहमा मुसहरको प्रतिनिधित्व नहुँदा जीवनस्तरमा सुधार आउन नसकेको बताए । आफ्नै स्वामित्वको जग्गा नभएपछि अधिकांशको नागरिकता छैन, राज्यबाट पाउने सेवासुविधा पाउनबाट वञ्चित छन्, उनले भने, सुकुम्बासीका नाममा अरुले जग्गा पाएका छन्, वास्तविकले पाएका छैनन् ।दलित समुदायका मुसहरहरू सबैभन्दा कमजोर आर्थिक तथा सामाजिक अवस्थामा छन् । आफुलाई सदा, ऋषभदेव, माझी, मण्डल भन्न रुचाउने उनीहरूको जीविकोपार्जनको आधार नै मजदुरी हो । असारमा जमिनदारको धान रोप्ने, मंसिरमा काट्ने र चुट्ने, चैतमा गहुँबाली भित्र्याउने मात्र होइन अरूको घरमा हरुवाचरुवा समेत बस्न बाध्य छन् । खेतीपातीको सिजनबाहेक अरू बेला बालुवा, गिट्टी संकलन, इँट्टाभट्टामा काम गर्नुपर्छ । केही युवा भने ट्र्याक्टर चलाउँछन् । बबरगन्जका मुसहरले धानगहुँ खेतीमा ज्यामी काम गरेबापत् अन्न फलेको आठ भागमा एक भाग पाउँछन् । यतिले एक डेढ महिना खान पुग्छ । ज्यालादारी काम गर्दा समान काममा पुरुषले पाँच सय र महिलाले दुई सय रुपैयाँ ज्याला पाउँछन् ।२०६८ को जनगणनाअनुसार कुल जनसंख्या २ लाख ३४ हजार रहेका मुसहर नेपालको ३५ जिल्लामा बस्छन् । केन्द्रीय तथ्यांक विभागका अनुसार ९९४ प्रतिशत मुसहरसँग आफ्नो जग्गा छैन । गरिबी, अशिक्षा, छुवाछूत व्याप्त छ, मुसहर समुदायले खानलाउनकै लागि संघर्षरत हुनुपरेको छ, नेपाल राष्ट्रिय मुसहर संघका केन्द्रीय अध्यक्ष चन्देश्वर सदा भन्छन्, श्रमको समान ज्याला छैन, आर्थिक सामाजिक स्थिति एकदमै कमजोर छ ।"
सी बने तेस्रो पटक चीनको राष्ट्रपति,काठमाडौं (कास) सी चिनफिङ तेस्रो पटक चीनको राष्ट्रपति चयन भएका छन् । शुक्रबार बेइजिङमा जारी चिनियाँ जनकंग्रेसको १४औं वार्षिक अधिवेशनले ६९ वर्षीय सीलाई सर्वसम्मत रूपमा जनगणतन्त्र चीनको राष्ट्रपति तथा केन्द्रीय सैनिक आयोग (सीएमसी) अध्यक्षमा चयन गरेको हो । चिनियाँ संसद्का रूपमा रहेको जनकंग्रेसका करिब ३ हजार सदस्यले सीलाई सर्वसम्मत रूपमा राष्ट्रपति चयन गरेका हुन् । उनीविरुद्ध कसैको उम्मेदवारी परेन । तेस्रो पटक राष्ट्रपति चयन भएसँगै सीलाई माओ त्से तुङपछि चीनको सबैभन्दा शक्तिशाली नेताका रूपमा हेरिएको छ । अहिले चुनावी प्रक्रिया नअपनाइए पनि सी राष्ट्रपतिमा निर्वाचित हुने भने पहिले नै तय भइसकेको थियो ।सन् २०१८ मा संविधानमा दुई कार्यकालभन्दा बढी राष्ट्रपति बन्न नपाइने प्रावधान संशोधन गरिएपछि सीलाई तेस्रो पटक राष्ट्रपति बन्ने ढोका खुलेको हो । सी पहिलोपल्ट २०१३ मार्चमा राष्ट्रपति बनेका थिए । त्यसपछि सन् २०१८ मा उनी दोस्रो कार्यकालका लागि राष्ट्रपति बनेका हुन् । राष्ट्रपति बन्न कार्यकालको कुनै सीमा नराखिएकाले उनी कहिलेसम्म राष्ट्रपति बन्छन् भन्ने विषय उनमै निर्भर रहने भएको छ । राष्ट्रपति सीले सोमबार संसद्मा सम्बोधन गर्ने कार्यक्रम छ । कोरोना महामारीपछि आर्थिक संकट झेलिरहेका बेला उनको सम्बोधनलाई अर्थपूर्ण रूपमा हेरिएको छ ।
पाँच डीआईजीको बढुवा सिफारिस,"काठमाडौं (कास) सरकारले नेपाल प्रहरीका पाँच जना नायब महानिरीक्षक (डीआईजी) लाई अतिरिक्त महानिरीक्षक (एआईजी) मा बढुवाका लागि सिफारिस गरेको छ । गृह मन्त्रालयका सचिव विनोदप्रकाश सिंहको अध्यक्षतामा बसेको बढुवा सिफारिस समिति बैठकले वसन्त कुँवर, टेकप्रसाद राई, दीपक थापा, श्यामलाल ज्ञवाली र किरण बज्राचार्यलाई एआईजीमा सिफारिस गरेको हो । बढुवा सिफारिस भएका कुँवर मधेश, राई लुम्बिनी, थापा वाग्मती, ज्ञवाली कोशी र बज्राचार्य प्रहरी प्रधान कार्यालय प्रशासन विभागमा कार्यरत छन् । डीआईजी वरीयतामा नलप्रसाद उपाध्याय, मोहनकुमार आचार्य र मसाउद आलम खाँ क्रमशः पहिलो, दोस्रो र तेस्रो स्थानमा रहे पनि उनीहरू ३० वर्षे सेवा अवधिका कारण आगामी चैत ११ मा अनिवार्य अवकाशमा जाँदै छन् । त्यसपछि वरीयताक्रमअनुसार सरकारले एआईजीमा सिफारिस गरेको हो । एआईजीहरू विश्वराज पोखरेल, मुकुन्द आचार्य, अरुण बीसी, रवीन्द्रबहादुर धानुक र पूजा सिंहले प्रहरी सेवाबाट अवकाश पाएपछि रिक्त ठाउँमा सिफारिस भएको हो ।बढुवाका लागि सन्दीप भण्डारी, सुदीप गिरी, मीरा चौधरी, टेकबहादुर तामाङ, उमेशराज जोशी, भीमप्रसाद ढकाल, रामदत्त जोशी, पोषराज पोखरेल, बुद्धिराज गुरुङ, दुर्गा सिंह र किरण राणा पनि प्रतिस्पर्धामा थिए । सिफारिस भएका मध्ये चार जना २०५१ चैत ५ र तेस्रो वरीयतामा बढुवा सिफारिस थापा २०५२ भदौ १९ मा निरीक्षकबाट प्रहरी सेवा प्रवेश गरेका अधिकृत हुन् । पाँचै जना गत असार १७ मा एसएसपीबाट डीआईजीमा बढुवा भएका थिए । हालका महानिरीक्षक धीरजप्रताप सिंहसहित २०४९ मा सेवा प्रवेश गरेका सबै अधिकृत ३० वर्षे सेवा अवधिका कारण आगामी चैत ११ मा अनिवार्य अवकाशमा जाँदै छन् । यहीबीच सरकारले ३० वर्षे सेवा अवधि हटाएर अवकाशका लागि उमेर र पदावधि मात्रै कायम गर्ने गरी प्रहरी ऐन २०१२ संशोधनको पनि प्रयास गरिरहेको छ । ३० वर्षे प्रावधान हटेमा महानिरीक्षक सिंहसहित तीन एआईजी सहकुल थापा, उत्तम सुवेदी र दिवेश लोहनी तथा वरीयतामा अगाडि रहेका महानिरीक्षक सिंहकै ब्याजी तीन डीआईजीसहितका अधिकृतको पनि समय थपिन सक्छ । ऐन संशोधन गरेर अवकाशमा जान उमेर र पदावधि मात्रै कायम गर्ने प्रयासमा महानिरीक्षक र उनका ब्याजीहरू लागिपरेका छन् । यस्तो अवस्थामा शुक्रबार एआईजीमा सिफारिस भएका अधिकृतमध्येबाट नेतृत्वमा जान २ वर्ष कुर्नुपर्छ । हालकै प्रावधान रहेमा सिफारिस भएका एआईजीबाटै भावी नेतृत्वको चयन हुनेछ । प्रहरीमा सेवा र सर्तका प्रावधान अहिले नियमावलीमा समावेश छ । सर्वोच्च अदालतले सेवा र सर्तका प्रावधान हेरफेर गर्नुपरे प्रहरी ऐनमा समावेश गर्न परमादेश जारी गरिसकेका कारण नियमावलीबाट ३० वर्षे हटाउन असम्भवजस्तै छ । यस्तो अवस्थामा ऐन संशोधनका लागि संघीय संसद्बाट प्रक्रियागत रूपमा जान समय छैन । जसका कारण संसद् अधिवेशन अन्त्य गरेर प्रहरी ऐन अध्यादेशमार्फत संशोधन गर्नेसम्मका विकल्पमा सरकारले छलफल गरिरहेको गृह स्रोत बताउँछ । यो प्रयासमा प्रहरीभित्र पनि फरक मत छ । एउटा समूह ३० वर्षेलाई निरन्तरता दिएर जानुपर्ने पक्षमा देखिएको छ । हाल बढुवा सिफारिस भएको समूह ३० वर्षे हटाएर पनि अघि बढ्न सकिने विकल्पमा नरम देखिएको छ । यो विकल्पअनुसार अध्यादेशबाट ३० वर्षे हटेमा महानिरीक्षक सिंह अझै २ वर्ष नेतृत्वमा रहनेछन् । अहिले महानिरीक्षक ५८ वर्ष उमेर वा ३० वर्षे सेवा अवधि वा ४ वर्षे पदावधि जुन अघि आउँछ, त्यसकै आधारमा अवकाशमा जाने व्यवस्था छ । सिंह गत वैशाखमा महानिरीक्षक बनेका थिए ।"
दाहालविरुद्ध मुद्दामा कारण देखाऊ आदेश,"(काठमाडौं)सर्वोच्च अदालतले प्रधानमन्त्री तथा माओवादी अध्यक्ष पुष्पकमल दाहालविरुद्ध परेको रिटमा कारण देखाऊ आदेश जारी गरेको छ । न्यायाधीश ईश्वर खतिवडाको एकल इजलासले १५ दिनभित्र आफैं उपस्थित भएर वा प्रतिनिधिमार्फत लिखित जवाफ दिन शुक्रबार आदेश दिएको हो । संक्रमणकालीन न्याय प्रक्रिया लामो समयसम्म टुंगो नलागेको भन्ने विषयको उठान गरी न्याय र परिपूरणसम्बन्धी कानुनी उपचारका सन्दर्भमा प्रस्तुत रिट निवेदन पर्न आएको कुरा निवेदन व्यहोराबाट देखियो । तसर्थ यसमा के कसो भएको हो ? निवेदकको मागबमोजिमको आदेश किन जारी हुनु नपर्ने हो ? मागबमोजिमको आदेश जारी हुनु नपर्ने भए सोको आधार र कारणसहित लिखित जवाफ पेस गर्न आदेशमा भनिएको छ । निवेदक ज्ञानेन्द्रराज आरण लगायतले द्वन्द्वकालमा भएका हत्याका विषयमा माओवादी अध्यक्ष दाहाललाई जिम्मेवार रहेको आरोप लगाउँदै सर्वोच्च अदालतमा रिट दायर गरेका थिए । तर आरणको मागबमोजिम अन्तरिम आदेश भने जारी भएको छैन । शुक्रबारको इजलासले मुद्दालाई अग्राधिकार दिन भनेको छ । रिट निवेदनमा उठाइएको विषयको महत्त्व, गम्भीरता र संवेदनशीलतातर्फ दृष्टिगत गर्दा प्रस्तुत विषयको निरूपण छिटोछरितो रूपमा गर्नु मनासिब देखिएकाले सर्वोच्च अदालत नियमावली २०७४ को नियम ७३ (१) बमोजिम अग्राधिकार दिइएको छ, आदेशमा छ ।"
लगातार जित्दै चर्च ब्वाइज,"(काठमाडौं)सहिद स्मारक ए डिभिजन लिगको नवप्रवेशी चर्च ब्वाइज युनाइटेडले आशिष चौधरीको गोलमा हिमालयन शेर्पालाई दशरथ रंगशालामा शुक्रबार १० ले पराजित गर्दै लगातार तेस्रो जित हात पारेको छ । मैदानको आफ्नै क्षेत्रबाट एरिक विष्टको चलाखीपूर्ण पासमा बल अघि बढाउँदै आशिषले २१ औं मिनेटमा उत्कृष्ट फिनिसिङसहित चर्च ब्वाइजलाई अग्रता दिलाएका थिए । उनको तीव्र गति रोक्न पूरा खेलमै हिमालयन शेर्पालाई मुस्किल परेको थियो । यसअघि पुलिसलाई २१ र खुमलटारलाई ३१ ले पराजित गरेको चर्च ब्वाइजले तेस्रो जितसँगै शीर्षस्थानमा ३ अंकको अग्रता लिएको छ । पहिलो हार बेहोरेको हिमालयन शेर्पा ४ अंकसहित सातौंमा छ ।राम्रै खर्च गरेर नाम चलेका खेलाडीहरूलाई भित्र्याएको चर्च ब्वाइज सुरुबाटै आक्रामक देखियो । एरिकले पाँचौं मिनेटमा प्रहार गरेको बल गोललाइन अगाडिबाट डिफेन्डर अमृत श्रेष्ठले फर्काएका थिए । मिलन राईले २३ औं मिनेटमा प्रहार गरेको बल हिमालयन शेर्पाका गोलकिपर विश्वास चौधरीले रोकिदिए । हिमालयनले पहिलो आक्रामण ३७ औं मिनेटमा गर्यो । सत्यम शर्माले लामो दूरीबाट प्रहार गरेको फ्रिकिक चर्च ब्वाइजका गोलकिपर प्रिसोको ग्लोभ्स छुँदै बारमा लागेर बाहिरिएको थियो । आशिष चापागाईंले सिक्स यार्ड बक्स नजिकबाट ४४ औं मिनेटमा प्रहार गरेको बल पोस्टमाथिबाट बाहिरिँदा चर्च ब्वाइजले अग्रता दोब्बर पार्ने अवसर गुमाएको थियो ।दोस्रो हाफमा हिमालयन शेर्पाले सुधारिएको खेल पस्कियो । बलमाथि पकड उसकै पक्षमा रह्यो । अमृतको हेडरमा गोलकिपर प्रिसोले बल बाहिर फाल्दै ६२ औं मिनेटमा चर्च ब्वाइजको संकट टारिदिए । आशिष चौधरीलाई ६५ औं मिनेटमा वान भर्सेस वानमा गोलकिपर विश्वासले असफल पार्दै हिमालयनलाई खेलमा कायमै राखे । सत्यमले पेनाल्टी क्षेत्रबाहिरैबाट ७६ औं मिनेटमा हानेको बल प्रिसोले समात्दै चर्च ब्वाइजलाई ३ अंकसम्म डोर्याएका थिए ।श्रम स्वीकृति पाइनसकेको अवस्थामा पनि चर्च ब्वाइजको टिम सम्हालिरहेका प्रशिक्षक प्रदीप हुमागाईं निरन्तर पोस्ट म्याच कन्फ्रेन्स मा अनुपस्थित रहे । तर, चर्च ब्वाइजको टचलाइन उनले नै सम्हाल्दै आएका छन् । सहायक प्रशिक्षक रमेश दंगालका अनुसार हुमागाईंकै रणनीतिमा टिम खेलिरहेको छ । हिमालयन शेर्पाका मुख्य प्रशिक्षक सुमन श्रेष्ठ पनि स्वास्थ्यको कारण जनाउँदै अनुपस्थित रहे । थ्रीस्टारको पहिलो जितदोस्रो हाफमा अजयी मार्टिन्सले दुई गोल गरेपछि थ्रीस्टारले एन्फा कम्प्लेक्स, सातदोबाटोमा छिमेकी क्लब खुमलटारलाई २० ले पन्छाउँदै यो सिजन पहिलो जित दर्ता गरेको छ । नाइजेरियन फरवार्ड मार्टिन्सले लाकेन लिम्बुको पासमा ५४ औं मिनेटमा गोलको खाता खोलेका थिए भने ८३ औं मिनेटमा दोस्रो गोल गरेका थिए । उनको दुवै गोल स्तरीय थियो । उनले पहिलो हाफको इन्ज्युरी समयमा पाएको अवसरमा भने सटिक प्रहार गर्न सकेनन् । थ्रीस्टारका कप्तान विक्रम लामाले अन्त्यतिर हेडद्वारा प्रहार गरेको बल पोलमा लागेर फर्केको थियो ।एपीएफविरुद्ध २० ले हारेको थ्रीस्टार दोस्रो चरणमा फ्रेन्ड्ससँग ३३ मा रोकिएको थियो । ए डिभिजन डेब्युमा फ्रेन्ड्सलाई १० ले हराएको खुमलटारले भने दोस्रो हार बेहोरेको हो ।"
यूएईविरुद्ध पीएनजीको प्रभाव,"(काठमाडौं)भलै पपुवा न्युगिनी (पीएनजी) आईसीसी पुरुष क्रिकेट विश्वकप लिग२ को पुछारमा छ । तर, पछिल्लो समय उनको प्रदर्शन च्याम्पियन जस्तो छ । यस्तो स्थितिमा कुनै राम्रो सम्भावना बाँकी नरहेपछि अधिकांश टिमलाई प्रतियोगिता टुंग्याउन नै हतारो हुन्छ । तर, यो टिमको प्रदर्शन अझ राम्रो हुन थालेको छ । यसकै अर्को छनक फेरि एकपल्ट कीर्तिपुरस्थित त्रिवि क्रिकेट मैदानमा देखियो, जतिबेला पीएनजीले शुक्रबार यूएईलाई ५६ रनले हरायो । यूएईमाथि पीएनजीको यो लगातार तेस्रो जित हो । यूएई भने यसको ठीक विपरीत स्थितिमा छ । पछिल्लो समय लय गुमाएको यूएई अब पुछारबाट दोस्रो स्थानमा रहेर एकदिवसीय अन्तर्राष्ट्रिय मान्यता गुमाउन सक्ने लगभग स्थितिमा पुगेको छ । टोलीले अब खेल्न बाँकी तीन खेलमध्ये तीनैमा जित निकाल्नुपर्नेछ । यो टोलीका लागि हिमाल चढ्नु जत्तिकै हुनेछ । तर टोलीको आत्मविश्वास भने निकै कमजोर देखिएको छ । खेलाडीदेखि प्रशिक्षकसम्म निराश देखिएका छन् । पीएनजीका लागि टस हार्नु पनि राम्रो रह्यो । यसक्रममा उसले पहिले ब्याटिङको निम्तो पाएको थियो । ठोस सुरुआतमा टिकेर पीएनजी ९ विकेटमा २ सय ४६ रन बनाउन सफल रह्यो । एक समय पीएनजीले १ सय ८४ रन बनाउँदासम्म एक विकेटमात्र गुमाएको थियो । टोलीले विशाल स्कोरको संकेत देखिएको थियो । तर, इनिङ्सको अन्त्यतिर पीएनजीले बलियो सुरुआतको फाइदा भने लिन सकेन । टोलीका लागि ओपनरद्वय किपलिन डोरिगा र हिरी हिरीले पहिलो विकेटमा ८४ रन जोडेका थिए । डोरिगा आउट हुने पहिलो ब्याटर रहे । उनले ४४ बलमा ५५ रन बनाए । त्यसपछि ७७ रन बनाएका हिरीले सेसे बाउसँग मिलेर १ सय १२ रनको साझेदारी गरे । त्यसपछिका ६२ रनका लागि पीएनजीले ८ विकेट गुमाएको थियो । तर, टोलीले खडा गरेको स्कोर नै यूएईका लागि ठूलो चुनौती साबित भयो । सेसे प्लेयर अफ द म्याच भए । उनले १ सय ६ बलमा ८१ रन बनाएर नटआउट रहे । उनले १० चौका प्रहार गरे । तेस्रो क्रममा ब्याटिङ गर्ने नयाँ अवसर पाएका सेसेले यो जितको आफ्नो टिमका लागि धेरै महत्त्वपूर्ण रहेको बताए । उनले भने, यो जितमा हामी निकै खुसी छौं, किनभने यसको धेरै अर्थ छ । पीएनजीका कप्तान असाद भाला आफूले सामना गरेको पहिलो बलमै आउट भए । उनको यो खराब प्रदर्शनले खेलमा धेरै प्रभाव पारेन । खेलपछि उनले माने, हाम्राका लागि टस हार्नु नै ठीक रह्यो । उनले भने, इनिङ्सको अन्त्यतिर राम्रो गर्न सकेनौं, तर पनि हामीले खडा गरेको स्कोर खराव थिएन । त्यसमै टिकेर हाम्रा बलरले पनि राम्रो प्रदर्शन गरे ।यूएईले राम्रो सुरुआत लिए पनि नियमित अन्तरमा विकेट गुमाइरह्यो । कप्तान मोहम्मद वसिमले असिफ खानसँग पहिलो विकेटका लागि ४९ रनको साझेदारी गरे । वसिमले ४१ रन बनाए । त्यसपछि आर्यन लाक्राले ७२ बलमा ५१ रन बनाए । यो नै टिमको सर्वाधिक ठूलो व्यक्तिगत स्कोर रह्यो । त्यसपछिका ब्याटरले सुरुआत लिने त प्रयास गरे, तर त्यसलाई निर्णायक साबित हुनसक्ने प्रदर्शनमा परिणत गर्न सकेनन् । पूरा टिम ४२२ ओभरमात्र टिकेको थियो । पीएनजीका बलरमध्ये रिले हेकुरेले १६ रन खर्चेर ३ विकेट लिए । भाला र कबुआ मोरियाले समान २ विकेट लिए । यूएईका कप्तान वसिमले आफ्ना खेलाडीले लगातार समान खाले भुल गरिरहेको बताए । उनले भने, हाम्रा बलरले राम्रो गरेका हुन्, तर हाम्रो मध्यक्रमले राम्रो ब्याटिङ गर्न सकेन । हामीले राम्रो सुरुआतको फाइदा लिन सकेनौं । यूएईले खेल्न बाँकी अन्तिम ३ खेलमा आफूहरू जित निकाल्न सक्षम रहेको उनको दाबी थियो । उनले थपे, हामी यसका लागि सक्षम छौं र यसकै लागि प्रयास गर्नेछौं । यो खेलको नतिजापछि पीएनजीको ११ अंक भएको छ । यूएई भने ३१ खेलमै सीमित रहेर छैटौं स्थानमा छ । तालिकाको तेस्रो स्थानमा उक्लने सम्भावनाबाट वञ्चित भइसकेको यूएईको अब एकमात्र लक्ष्य आफ्ना एकदिवसीय अन्तर्राष्ट्रिय मान्यता जोगाउनु मात्र हुनेछ । नेपाल भने ३४ अंकसहित पाँचौं स्थानमा छ । अब आइतबार हुने खेलमा नेपालले यूएईको सामना गर्नेछ ।"
इटहरी गोल्डकप विजेताले १० लाख पाउने,"(सुनसरी)तेह्रौं संस्करणको इटहरी गोल्डकप आमन्त्रण फुटबल प्रतियोगिता चैत ४ देखि हुने भएको छ । इटहरीको सबैभन्दा पुरानो राष्ट्रिय जागृति क्लबको आयोजनामा हुने गोल्डकप एक सातासम्म चल्ने शुक्रबार पत्रकार सम्मेलनमा जानकारी गराइयो । इटहरी रंगशालामा हुने गोल्डकप विजेताले १० लाख र उपविजेताले ५ लाख रुपैयाँ पुरस्कार पाउने प्रतियोगिता संयोजक अनुरोध थापाले बताए । सर्वोत्कृष्ट खेलाडीलाई १ लाख रुपैयाँ प्रदान गरिने छ । विभिन्न विधामा उत्कृष्ट हुनेले २० हजार र हरेक खेलका म्यान अफ द म्याचले १० हजार पाउनेछन् । सहभागी प्रत्येक टिमलाई प्रतिम्याच २० हजार तयारी खर्चसमेत उपलब्ध गराइने बताइएको छ । प्रत्येक खेलाडीलाई दैनिक १ हजार ५ सयको दरले भत्ता उपलब्ध गराइने आयोजकले जनाएको छ । इटहरी उपमहानगरपालिकाको संयोजन रहने प्रतियोगितामा त्रिभुवन आर्मी, चर्ज ब्वाइज, मछिन्द्र क्लब, एभिनियर फुटबल क्लब, रोलिङ क्लब झापा, डिफेन्डिङ च्याम्पियन सगरमाथा क्लब मोरङ, कञ्चनजंगा फुटबल क्लब भारत र आयोजक राष्ट्रिय जागृति क्लब गरी १० टिमको सहभागिता रहने छ । क्लबका अध्यक्ष सन्तबहादुर डुम्जनका अनुसार ७० लाख ५० हजार खर्च अनुमान गरिएको प्रतियोगिताका लागि इटहरी उपमहानगरले ११ लाख रुपैयाँ विनियोजन गरेको छ । अर्को वर्षदेखि विजेताको पुरस्कार रकम १० लाख र दोस्रो पुरस्कार ५ लाख रुपैयाँ नगरपालिकाबाट सहयोग गरिने आश्वासन पाएको संयोजक थापाले बताए । प्रतियोगिताको लागि खेलकुद विकास बोर्ड कोशी प्रदेशले १४ लाख र राष्ट्रिय खेलकुद परिषद्ले १० लाख रुपैयाँ सहयोग गरेका छन् । प्रतियोगितालाई कन्ट्रोल लुब्रिकेन्टले प्रायोजन गरेको छ ।"
टेबलटेनिसमा सुस्मितालाई स्वर्ण,"काठमाडौं (कास) प्राइम ग्लोबल कलेजकी सुस्मिता खड्काले १२ औं पूर्णमान बज्राचार्य स्मृति राष्ट्रिय खुला टेबलटेनिस प्रतियोगिताअन्तर्गत कलेजतर्फ महिला सिंगल्समा शुक्रबार स्वर्ण जितेकी छन् । लैनचौरस्थित राष्ट्रिय टेबलटेनिस प्रशिक्षण केन्द्रमा भएको फाइनलमा सुस्मिताले त्रिचन्द्रकी मन्जु सुवाललाई ११९, ९११, ७११, ११७, १३११ को सेटमा पराजित गरिन् ।प्राइम ग्लोबलकी निकिता कस्ती र ख्वपः कलेजकी अन्जु सुवाल तेस्रो भए । कलजेतर्फ पुरुष टिम इभेन्टमा लिभरपुलले गोल्डेनगेटलाई ३१ ले फाइनलमा हराउँदै स्वर्ण जितिन् । कोशी बहुमुखी क्याम्पस र धरान मेगा कलेज तेस्रो बने । सोही स्पर्धाको महिलामा प्राइम ग्लोबलले ख्वपःलाई ३० ले पाखा लगाउँदै शीर्षस्थान कब्जा गर्यो । अक्सब्रिज कलेज र ह्वाइटफिल्ड तेस्रो बने । बहिरातर्फ पुरुष सिंगल्समा दिनेश महर्जनले प्रज्ज्वल बस्नेतलाई १०१२, ३११, ११८, ११९, १२१० ले हराएर उपाधि जिते । महिलातर्फ शारदा भुसाल पहिलो भइन् । शारदाले फाइनलमा सुलोचना खरेललाई ११५, ११३, ११२ ले हराइन् ।"
छोटकरी,"आईएमई पे फुटसल च्याम्पियनकाठमाडौं (कास) आईएमई पेले शुक्रबार कर्पोरेट फुटसलको उपाधि जितेको छ । धयन्तरी फुटसलमा भएको फाइनलमा आईएमईले खल्ती डिजिटल वालेटलाई ६१ ले हरायो । त्यसअघि आईएमईले फोन पेलाई ८० र माई पेलाई ८० ले पराजित गरे । कुल आठ टिमको सहभागिता रहेको प्रतियोगिता विजेता टिमले १ लाख रुपैयाँ पनि प्राप्त गरेको थियो । जुबिलेन्टलाई १४ स्वर्णइलाम (कास) फाकफोकथुममा भएको राष्ट्रपति रनिङ सिल्डमा इलाम नगरपालिकाको जुबिलेन्ट इलाइट एकेडेमीले सर्वाधिक १४ स्वर्ण पदक जितेको छ । अघिल्लो दुई संस्करण च्याम्पियन जुबिलेन्टले उसुका ६ , तेक्वान्दोका ६ मध्ये ४ र एथलेटिक्समा ४ स्वर्ण जितेको हो । प्रतियोगितामा समग्रमा इलाम नगरपालिकाले २४ स्वर्ण, ७ रजत र १० कांस्य पदक जितेको हो । चुलाचुली गाउँपालिकाले ९ स्वर्ण, ८ रजत र ५ कांस्य जितेर दोस्रो भयो । सूर्योदय नगरपालिका ६६ स्वर्ण र रजत तथा १० कांस्य जित्दै तेस्रो भयो । देउमाईले ३ स्वर्ण, १ रजत र १ कांस्य, रोङ गाउँपालिकाले २ स्वर्ण, ५ रजत र ५ कांस्य तथा फाकफोकथुम गाउँपालिकाले ५ स्वर्ण, ७ रजत र ४ कांस्य जिते ।मानाभारालाई उपाधिताप्लेजुङ (कास) फागुपूर्णिमाको अवसरमा चाॅगे माछापोखरी हिटि क्लब आठराई त्रिवेणीद्वारा आयोजित फुटबलको उपाधि मानाभारा स्पोर्टिङ क्लब खेजेनिमले जितेको छ । शुक्रबार तेहथुमको आठराई गाउँपालिकालाई ५० ले हराउँदै मानाभाराले १ लाख ५० हजार पुरस्कार पाए । आठराईले १ लाख जित्यो । ३५ वर्षमाथि समूहमा आयोजकले बाजी मारेको छ । आयोजक आठराईले दोभान क्लबलाई २१ ले हराए । आयोजकका देउमान साम्राले २ र दोभानका डिल्लीहाङ लिम्बूले १ गोल गरे । विजेतालाई गाउॅपालिका अध्यक्ष दिपेन पोमु, चाँगे हङकङ समाजका अध्यक्ष विनोषकुमार साम्राले ट्रफी प्रदान गरे । पदकधारी कबड्डी टोलीसँग भेटकाठमाडौं (कास) इरानमा सम्पन्न दोस्रो जुनियर विश्व कबड्डी च्याम्पियनसिपमा कांस्य जितेको नेपाली पुरुष टोलीसँग राखेप सदस्यसचिव टंकलाल घिसिङले भेट गरेका छन् । अध्यक्ष तुलसी थापाले सदस्यसचिवलाई ट्रफी हस्तान्तरण गरिन् । प्रतियोगिता दौरान एसियाली कबड्डी महासंघको साधारणसभाबाट महासचिव विनोद प्रजापति महासंघको उपाध्यक्षमा निर्वाचित भएका थिए ।"
"विगत भर्सेस वर्तमान, प्रेम भर्सेस यौन !","यही कवितालाई दीप यसरी पूरा गर्छन्,प्रेम गर्छु तिमीलाई तर, धेरै जसो घृणा गर्छु तिमीलाई ।विगत र वर्तमानको यो छेडखानी, कल्पना र यथार्थको यस्तो मिसमास रुचिकर लाग्छ । यसले विषयगत रूपमा मात्रै नभई प्रस्तुतिका हिसाबले पनि नाटकलाई विशेष बनाएको छ । दीपलाई आफ्नै अतीतले लखेटेजस्तै विमोक्ष नाटक हेरुन्जेल मलाई पनि यी प्रश्नले लखेटिरह्यो के मान्छेले चाहँदैमा आफ्नो विगत बदल्न सक्छ ? विगतलाई बदल्ने प्रयासले मान्छेलाई खुसी मिल्छ वा फगत छटपटी मात्रै ? विमोक्ष मा यस्ता अरू पनि धेरै प्रश्न छन्, जसले दर्शकलाई नाटकघरबाट बाहिरिएको लामो समयसम्मै पछ्याइरहन सक्छ । यसर्थमा विमोक्ष सामाजिक बेथितिमाथि प्रश्न गर्ने नाटक हो । विमोक्ष नाटक पुस्तकका रूपमा पनि प्रकाशित भएको छ । मैले सुरुमा नाटक पढेँ, अनि मञ्चमा हेरेँ । पढ्दा मस्तिष्कमा बनेका मेरा कैयौं कल्पना नाटक हेर्दा भताभुङ्ग भए । कल्पना भत्किँदा पनि रमाइलो लाग्यो । नाटक हेरिसकेपछि फेरि विमोक्ष पढेँ । यो पठनमा मञ्चका पात्र अक्षरमा सजीव भएर आए, झनै रोमाञ्चक अनुभूति भयो । विमोक्ष पढेर हेर्ने वा हेरेपछि पढ्ने, रोजाइ तपाईंकै !"
फूलमायाको वक्ररेखीय जीवनकथा,"सस्कृति अध्ययनले समाज, वर्ग र शक्तिको सम्बन्धाई विश्लेषण गर्छ । र, समाजमा विद्यमान वर्ग र शक्तिको संघर्षलाई उजागर गर्छ । सन् १९५० को उत्तरार्द्धतिर द बिर्मिङ्ह्याम स्कुल सम्बद्ध स्टुअर्ट हललगायतले समाज र शक्तिसंघर्षको विविध पाटोमाथि विश्लेषण गर्दै सांस्कृतिक अध्ययनलाई अघि बढाएका थिए । सत्तरीको दशकतिर आइपुग्दा भने यसभित्र वर्ग मात्रै नभई लैङ्गिकता (जेन्डर) र जाति (रेस) अध्ययन पनि समेटिन पुग्यो । यसले कुनै पनि लिङ्ग, समुदाय, क्षेत्रलगायतको प्रतिनिधित्व या गलत प्रतिनिधित्व (मिसरेप्रिजेन्टेसन) को सवाललाई गम्भीर विश्लेषण गर्छ । सन् १९९० को दशकयता भने सञ्चार अध्ययन (मिडिया स्टडिज) देखि, सिनेमा तथा पर्यावरण अध्ययनसम्म पनि समेटिन पुगेको सांस्कृतिक अध्ययनको क्षेत्र विस्तारित भइसकेको छ । तथापि प्रत्येक समाजले आफ्नो सामाजिक, सांस्कृतिक साथै भौगोलिक परिस्थितिअनुरूप यस विषयलाई ग्रहण तथा अध्ययन, विश्लेषण गर्छन् । विश्वका जुन कुनै कुनामा गरिने यस प्रकृतिको अध्ययनको केन्द्रमा भने स्टुअर्ट हल, क्लिफोर्ड गर्जलगायतका सांस्कृतिक विश्लेषकले प्राथमिकतामा राखेको प्रतिनिधित्वको सवाल नै पर्छ । नेपालको सन्दर्भमा सांस्कृतिक अध्ययनको विकास तथा विस्तारमा प्राज्ञिक क्षेत्रका अभि सुवेदी, अमर गिरी, रमेशप्रसाद भट्टराई, लक्ष्मण गौतमलगायतका लेखकसमालोचकको भूमिका छ । आज सांस्कृतिक अध्ययन र प्रतिनिधित्वको मुद्दा सिद्धान्त र समालोचनामा मात्रै नभई साहित्यमा पनि उत्तिकै मन्थन भइरहेको छ । नेपाली साहित्यको समकालीन चरित्र नियाल्दा विभिन्न जाति, वर्ग, समुदाय र लिङ्गका विषयलाई प्राथमिकताका साथ उजागर गर्ने जमर्को भइरहेको छ । लेखक शीतल कादम्बिनीको उपन्यास सिन्का पाउँरु ले गुरुङ समुदायको जीवनपद्धति र संस्कृतिका केही पाटामाथि विमर्श गरेको छ ।पहिचानको मुद्दाले गति लिएको यो समयमा गुरुङ साहित्यकारले साहित्यक लेखनीमार्फत आफ्नो सांस्कृतिक पहिचानको विषय उठाइरहेका छन् । सानै जमात र मधुरै स्वरमा सही आफ्नो जरा र संस्कृतिको विषय प्रायः लेखकले गरिरहेका छन् । लेखक तीर्थ गुरुङले आपा क्हार्प कथासङ्ग्रहमा गुरुङ समुदायको मिथक र संस्कृतिलाई समयवीपनासहित प्रस्तुत गरेका छन् । गौरी तमु, गुरुङ सुशान्त, चन्द्र गुरुङ, छम गुरुङलगायतका लेखक पनि सांस्कृतिक पहिचानको वकालतमा योगदान गरिरहेका छन् । शीतल कादम्बिनीले पनि गुरुङ समाज र संस्कृतिका विविध विषयको उत्खनन गरी उपन्यास लेखेकी छन् । अन्य आदिवासीझैं सांस्कृतिक रूपमा समृद्ध समुदाय हो गुरुङ, जसको आफ्नै सामाजिक व्यवस्था तथा न्याय दिने निकाय हुन्छ । समाजमा केही समस्या आइपरे पञ्चभलादमीको राय सुझावअनुसार मुखियाले फैसला गर्छन् । यस समाजमा प्रचलित सिन्का पाउँरु अर्थात् सामाजिक अदालतीय प्रक्रिया, जसले लोग्नेस्वास्नीबीचको सम्बन्ध तोडिएको मान्यता दिन्छ । यही विषय कादम्बिनीको उपन्यासले उठाएको छ । आधुनिक समाजको न्यायालयले गर्ने सम्बन्धविच्छेदको काम सिन्का पाउँरुले गर्छ । त्यसका निम्ति सिन्का भाँच्ने र पाउँरु फुटाउने काम हुन्छ । उपन्यासले गुरुङहरूको सामाजिक, सांस्कृतिक मान्यताका केही पक्षको उजागरसहित महिला भोगाइका अनेकन् आयाम समेटेको छ, जसमा बसाइँसराइदेखि गुरुङ समुदायको लाहुरे लाग्ने चलन, गुरुङ जीवन, रहनसहन, चाडपर्व र सामाजिक मूल्यमान्यता प्रस्तुत भएका छन् । मौसमी अर्थात् फूलमायाको जीवनका अनेकन् उत्तारचढावलाई उपन्यासले सरल शैलीमा खिपेको छ । जति रोमाञ्चक लाग्छ प्रेममा पर्नु या सम्बन्धमा उनिनु, उत्तिकै गाह्रो हुन्छ त्यसको रापको सामना गर्नु । अझ जीवनै सुम्पेको व्यक्तिले छड्के बाटो लिन्छ भने झन् बढी सकसिलो बनिदिन्छ जीवन । मौसमीको जीवन प्रेम र सम्बन्धको जटिलतामा नराम्ररी जकडिएको छ । अब ऊ मात्र चाहन्छे त्यसबाट छुटकारा । बिनालय एक्लै जीवन बाँचिरहेकै बखत एक दिन उनी टुप्लुक्क घर पुग्छिन् र माग्छिन् लोग्नेसँग सिन्का पाउँरु । यहीँनिर मौसमीको विद्रोहले साकार रूप लिन्छ । भलै मौसमीभन्दा बढी विद्रोही त उनकी आमा धनकौरी लाग्छिन् । लाहुरे लोग्नेको नाममा धागोले बाँधेको चिठी हात पारेपछिको एक्लो र नीरस जीवनमा रोदीको एक साँझ कोही आइदिन्छ जीवनमा । त्यसपछि उक्सिएको पेट र समाजको छड्के आँखालाई चुनौती दिँदै ऊ पञ्चको अघि भन्छे, जसको भुँडी बोकेको छ, म त्योसँग जान सक्दैन । म हीँ बसेर पाँच ओटा बच्चा र पेटको बच्चा पालनपोषण गर्स । मेरो कुरा यई हो । पीडा भरिएको जीवनमा पनि यतिको बोल्ने आँट गर्नु चानचुने विषय होइन । आमाको भोगाइका केही बाछिटा छोरीको भागमा पनि परेको छ । फूलमायाको जीवन प्रेममा पर्दाको जस्तो रहँदैन । र, एक दिन ऊ पनि भन्न बाध्य हुन्छे, म तसँगै बस्न सक्दै सक्दैन । मेरो अर्कै संसार बनिसक्यो । म आफ्नो जीवन बाँच्छु । यसरी नै पुनरावृत्ति भइरहन्छ आइमाईका दुःख, पुस्तौंपुस्ता । स्वास्नीमानिस दुःखहरू सम्हाल्दै अघि बढ्छन् । एउटा सिङ्गो समुद्र ठड्याउन सक्छन् आँसुको । तथापि चेतना सल्बलाएपछि दिमागमा उनीहरू अकस्मात अर्कै भइदिन्छन् । धनकौरी या फूलमायाजस्तै बेग्लै बनिदिन्छन् समाजको नजरमा । शैली प्रस्तुतिमा खास नयाँपन नभए पनि यसमा प्रयोग भएको गुरुङ लवजले उपन्यासमा अर्ग्यानिक स्वाद पस्केको छ । पात्रहरूको संवादमा सरलतासँगै मिसिने गुरुङपनाले किताबको महत्त्व चुल्याएको छ । साथमा पाठकले बार्पाक र लाप्राकका गुरुङहरूको जीवनशैली, चाडपर्व, रहनसहन आदिको पनि विस्तृत जानकारी प्राप्त गर्न सक्छन् । त्यस समुदायको लाहुरे लाग्ने चलन, लाहुरेको धन, त्यसैसँग जोडिएको विछोड, मृत्यु र लाहुरेनीको एक्लोपना पनि उत्तिकै मार्मिक छन् । सन् १८१४ को नेपालभारतको सन्धिपश्चात् अर्काको देशका निम्ति लड्न पठाइएका नेपालका निश्चित जातिमा गुरुङ अग्रपङ्क्तिमै थिए । नेपाली लाहुरेका विषयमा मेरी डेसन, झलक सुवेदीलगायतका अनुसन्धानकर्ताले महत्त्वपूर्ण शोध कार्य गरेका छन् । लाहुर लागेकामध्ये कत्तिले ज्यान गुमाए, कत्ति शारीरिक रूपमा अपाङ्ग मात्र होइन मानसिक विक्षिप्तता बोकी घर फिरे । तर, त्यसको लेखाजोखा जति हुनुपर्थ्यो त्यति हुन सकेन । बस् लाहुरेको धन र शानकै मात्र चर्चा भयो र आज पनि त्यही छ । अझै पनि लस्कर छ लाहुर जानेको । थोरै फेरिएको छ प्रकृति । आजकल अरब र भारत पस्ने लाहुरेहरूको लस्कर लामो छ । यस्तै परिस्थितिमाझ धनकौरीहरूलाई एक्लै परिवारको जिम्मेवारी लिनु र वेदनाको आहालमा डुब्नुको विकल्प हुन्न । कादम्बिनीले गुरुङ समाजमा विद्यमान यस्तै अनेकन् विषय सम्बोधन गर्ने प्रयास गरेकी छन् । उपन्यासको मूल पात्र फूलमायाको बक्ररेखीय जीवन कुनै सिनेमाभन्दा कम लाग्दैन । त्यसमा पनि यस पात्रको गति र बहावले उनमा जीवन्तता आएको छ । पहाडी पाङगडेबाट समयक्रममा नेपालगन्ज हुँदै काठमाडौंसम्म तय भएको उनको यात्रा विस्मयकारी छ । जीवनयात्राका क्रममा खुसीभन्दा आँसु ज्यादा छ तथापि उनी स्वतन्त्रता र आफ्नो अस्तित्वको पक्षमा छिन् । नेपालगन्जको परिवेश, मेलाको लम्बेतान वर्णनदेखि वैचारिक धूमिलपना तथा सपाट कथावर्णन उपन्यासका सीमा हुन् । दीपक नामक पात्रको सम्बन्धहरूको फेहरिस्तसँग गरिएको चरित्र चित्रणमा नकारात्मकता मात्रै हावी छ । गुरुङ संस्कृतिको विशिष्टता पस्किने जमर्को गरेको किताबले विषयलाई उचित गहिराइमा नपुर्याएको हो कि भन्ने लाग्न सक्छ पाठकलाई । तथापि विषय उठानको प्रयास, महिला पीडाका अनेकन् पक्षमाथिको दृष्टिकोण साथै गुरुङ लवजको माधुर्य भने किताबले पक्डेको उचित लय हो । निःसन्देह गुरुङ संस्कृतिको एक पाटो चियाउने आँखीझ्याल भने बनेको छ सिन्का पाउँरु ।"
नेपालका गढी किल्ला,"नेपाली इतिहासमा गढी किल्लाको महत्त्वपूर्ण स्थान छ । नेपालको एकीकरण होस् या ब्रिटिस इन्ट इन्डिया कम्पनी ब्रिटिसको युद्ध र तिब्बतसँगको लडाइँ तिनमा गढी किल्लाहरू नै प्रयोग भए र दुस्मनविरुद्ध लडिएको थियो । नेपालको यो इतिहास लेखिएको छ नेपालका गढी किल्ला नामक कफी टेबल बुक मा । नेपालका गढी किल्लाहरूका तस्बिरले पुस्तक आकर्षक बनेको छ । पुस्तकमा इतिहास खोज्न पाइन्छ । विभिन्न १७ जिल्लाका २२ गढी किल्लाबारे परिचयसहित सुन्दर तस्बिर प्रस्तुत गरिएको छ पुस्तकमा । सिन्धुपाल्चोक, काठमाडौं, नुवाकोट, रसुवा, सिन्धुली, इलाम, धनकुटा, भोजपुर, उदयपुर, मकवानपुर, लमजुङ, चिसापानी, चितवन, रुपन्देही, कलिपवस्तु, दैलेख र डडेल्धुराका गढी समेटिएको छ । पुस्तकमा प्रस्तुत गढी किल्लाहरूमा दुगुना गढी, दहचोक गढीखलंगा, बेलकोट गढी, नुवाकोट गढी, पौवा गढी, सिन्धुली गढी, गढी थुम्का, साँघुरी गढी, हतुवा गढी, चौदण्डी गढी, हरिहरपुर गढी, मकवानपुर गढी, राइनासराँनीनास कोट, लिगलिगकोट गढी, चिसापानी गढी, उपरदांग गढी, जीतगढी, स्युराज गढी, कोत गढीकोत किल्ला र अमर गढी छन् ।यी गढी किल्लाले कुनै न कुनै घटना सम्झाउँछन् । नेपाली सेनाले लामो समयदेखि गढी र किल्लाको संरक्षण गर्दै आइरहेको छ । गौरवमय इतिहास उजागर गर्न सहायकसिद्ध भएका विभिन्न गढी किल्लाको वस्तुपरक र यथार्थ लिपिबद्ध गर्नुपर्ने आवश्यकता मनन गरी पूर्वी पृतना हेडक्वार्टर एवं अन्तर्गत युनिटहरूले नेपालका गढी किल्ला नामक कफी टेबल बुक प्रकाशन गरेका हुन् । पुस्तकमा लिपिबद्ध गढी किल्लाले नेपाली सेनाले मातृभूमि रक्षार्थ लडेका तथा निर्माण गरेका स्थानको परिचय दिन्छन् । र, किताब वीरताको गाथा बुझ्न महत्त्वपूर्ण कोसेढुंगा साबित हुने बताइएको छ । पुस्तकको प्रकाशक हो नेपाली सेनाको पूर्वी पृतना हेडक्वाटर । यसको परिकल्पनाकार हुन् उपरथी सहदेव खड्का । पुस्तकको फोटो पत्रकार चन्द्रशेखर कार्कीले खिचेका हुन् । पुस्तक सम्पादक पनि कार्की नै हुन् । पुस्तकमा इतिहासका महत्त्वपूर्ण आलेख सम्पादन गरेका हुन् असीम तिमिल्सिनाले । गढी किल्लाहरूको एतिहासिक पक्षमाथि अनुसन्धान गरेका हुन् प्रमुख सेनानी प्रद्युम्न पौडेल, सेनानी मनोज नेपाल र सहसेनानी अरुण खड्काले । ग्राफिक डिजाइन विक्रमचन्द्र मजमुदारले गरेका छन् ।"
जोगाऔँ अँध्यारो,"मीले अँध्यारोबाट उज्यालोतिर को यात्रामाथि अनेक गीत, कथा, कविता पढेका छौं, उपदेश सुनेका छौं । तर, पछिल्लो समय अत्यधिक प्रयोग हुन थालेको कृत्रिम उज्यालोले हाम्रो वरिपरिको परिस्थिति यस्तो बनेको छ कि अब हामीले भन्नैपर्ने भएको छ अँध्यारोलाई जोगाऔँ !अमेरिका, सन् १९९४, जनवरी १७ को बिहान । लस एन्जलसवासी बिउँझिए ६७ म्याग्निच्युटको नर्थरिज भूकम्प को धक्काले । भुइँचालोले पूरै सहरमा बिजुली बन्द भएको थियो । स्थानीय समयअनुसार, बिहान साढे ४ बजेको थियो, त्यसैले सडकमा मोटर निकै कम थिए । उनीहरूलाई चकमन्न अँध्यारोले अत्याएको थियो । भूकम्पले सातो लिएका मानिसहरू छरछिमेकमा बिजुली छ कि छैन भनेर हेर्न थाले । त्यस रात जब उनीहरूले आकाशतिर हेरे, त्यहाँ चाँदीजस्तो ठूलो बादल देखे । त्यसले झनै अत्यायो । उनीहरूमध्ये केहीले अनिष्ट हुन लाग्यो भन्ठाने र आपत्कालीन सेवाको ९११ मा फोन पनि गरे । त्यो लस एन्जलसवासीले देखेको कुनै अनौठो दृश्य थिएन, हाम्रो सौर्यमण्डलसमेत रहेको आकाशगंगा थियो । हामी भने अलि फरक परिस्थितिमा हुर्कियौं । हाम्रो गाउँतिर विद्युतीकरण भएको केही वर्ष मात्रै भएको छ । बिजुली पुगेका ठाउँमा समेत पर्याप्त बत्ती आउँदैन । २३ दशकअघिको समय झनै फरक थियो । सम्साझै अँध्यारो हुन्थ्यो र टुकी बाल्थ्यौं । कृष्णपक्ष सुरु भएपछि दैनिक २ घडीले अँध्यारो बढ्दै जान्थ्यो । कृष्णपक्ष आधा सकिँदासमेत चन्द्रमा देख्न पाउने सम्भावना कम हुन्थ्यो । त्यस्ता रातहरूमा तारा चिन्ने कोसिस गर्थ्यौं हामी । घरका ठूलाबडाले कुन तारा कतिखेर उदायो र कति माथि आयो भन्ने आधारमा कति बज्यो होला भन्ने अनुमान गर्थे । नभन्दै घडी हेर्दा पनि त्यसकै आसपासको समय हुन्थ्यो । हाम्रो हिसाब सामान्य थियो । साढे २ घडीको एक घण्टाको दरले हिसाब हुन्थ्यो । हामी भने खासै अरू तारा चिन्दैनथ्यौं सिवाय ध्रुवतारा । शुक्ल पक्ष सुरु भएपछि चम्किलो चन्द्रमा पुनः आकाशमा उदाउँथ्यो । दैनिक दुई घडी बढ्दै जान्थ्यो । रातहरू रमाइलो हुँदै जान्थे । हामी जता सर्थ्यौं जूनले पनि हामीलाई त्यतै पछ्याउँथ्यो । अब धेरै कुरा बदलियो । आकाशमा आक्कलझुक्कल जून देखिन थालेको छ । आकाशगंगा देख्न पाउनु त टाढाकै कुरा भयो ।ल ल लकाठमाडौं होस् कि लस एन्जलस, समस्या एकै थियो । यो कथा काठमाडौं वा लस एन्जलसको मात्रै होइन । विश्वका प्रायःजसो सहरको समस्याका रूपमा प्रकाश प्रदूषण देखा पर्न थालिसकेको छ । कृत्रिम प्रकाशले अँध्यारोलाई निल्दै गएको छ, जसले मानिसको सुत्ने तौरतरिका मात्रै होइन प्राकृतिक चक्रलाई पनि असर पारिरहेको छ । अमेरिकन एसोसिएसन अफ एड्भान्समेन्ट अफ साइन्सको जर्नल साइन्स पर्स्पेक्टिभ को जनवरीको अंकमा प्रकाशित एक रिपोर्टअनुसार, संसारभर पछिल्लो एक दशकमा प्रकाश प्रदूषणको मात्रा प्रत्येक वर्ष करिब १० प्रतिशतले बढेको छ । यसअघि २ प्रतिशत जति मात्रै भएको अनुमान गरिएको थियो । समुदायमा आधारित परियोजना ग्लोबल एट नाइट ले सिटिजन साइन्टिस्टको प्रयोग गरेर सन् २०११ देखि २०२२ सम्म कृत्रिम प्रकाशको अवस्था मापन गरेको थियो । त्यस अनुसन्धानले प्रत्येक ८ वर्षमा प्रकाश प्रदूषण दोब्बर भएको देखाएको छ । रातको समयमा पृथ्वीको ठूलो अंशमा पर्ने चम्किलो आकाश सबै सजीवका लागि गम्भीर खतरा भएको वैज्ञानिकले बताएका छन् । उनीहरूले अहिलेको नीतिले विश्व र क्षेत्रीयस्तरमा देखिएको समस्यालाई सम्बोधन गर्न नसक्ने बताएका छन् । वर्ल्ड एटलस अफ आर्टिफिसिएल नाइट स्काई ब्राइटनेस का अनुसार, हङकङ विश्वको सबैभन्दा बढी प्रकाश प्रदूषण हुने सहर हो । त्यहाँ रातको समयमा उज्यालोको परिणाम प्राकृतिक स्तरभन्दा सय गुणा बढी छ । त्यहाँको गगनचुम्बी भवन र धेरै जनघनत्वले त्यो सहर प्रकाश प्रदूषणको थलो बनेको छ । यसै पङ्क्तिमा एसियामा अन्य सहरहरू सिंगापुर, सोल र सांघाई पनि पर्छन् । सिंगापुरमा ८० गुणा, सोउलमा ७० र संघाईमा ६० गुणा बढी प्रकाश प्रदूषण छ । त्यसैगरी युरोपमा पेरिस, रोम र मेड्रिड धेरै प्रकाश प्रदूषण भएका सहरको सूचीमा शीर्ष स्थानमा आउँछ । पेरिसमा ४० गुणा, रोममा ३० गुणा र मेड्रिडमा २५ गुणा प्राकृतिक स्तरभन्दा बढी प्रकाश प्रदूषण छ । अमेरिकामा लस एन्जलस, न्युयोर्क र सिकागोमा यस्तो प्रदूषण छ । लस एन्जलसमा ३०, न्युयोर्कमा २५ र सिकागोमा २० गुणा बढी छ । अहिलेसम्म प्रकाश प्रदूषणलाई खगोलको विषयसँग मात्रै जोडेर हेर्ने गरिए पनि त्यसले प्राकृतिक रूपमा ठूलै असन्तुलन उत्पन गर्ने अध्येताहरूको दाबी छ । प्रकाश प्रदूषणले मानव र प्रकृति दुवैलाई असर गर्छ, जसले हाम्रो सुत्नेउठ्ने तरिकालाई प्रभावित गर्नेदेखि पर्यावरणीय चक्रलाई समेत गम्भीर प्रभाव पारिरहेको हुन्छ । रातको चमचमाउँदो कृत्रिम उज्यालोले प्रकाश र अन्धकारको प्राकृतिकपनामा अवरोध उत्पन्न गराउँछ ।जलवायु परिवर्तनमा योगदान गर्ने हरितगृह ग्यास उत्सर्जनलाई समेत अत्यधिक प्रकाशले बढाउने अध्ययनले देखाएको छ । पृथ्वीको अधिकांश ठाउँ कृत्रिम उज्यालोले जगमगाउँदो र आकर्षक देखिए पनि लामो अत्यधिक उज्यालोले विभिन्न प्रकारका स्वास्थ्य समस्या पैदा गरिरहेको छ । हाम्रो सुत्ने र उठ्ने समय मिलाउने बायोलोजिक क्लक लाई यसले बिगारेको छ । यही बायोलोजिकल क्लक प्रकाशको वरिपरि घुमेको हुन्छ । यसको चक्र बिग्रँदा हाम्रो सुत्नेउठ्ने चक्र प्रभावित हुन्छ । यो चक्रलाई प्रकाशले प्रभाव पार्छ । हामी मानिस दिनमा सक्रिय र रातमा निष्क्रिय हुन्छौं । हाम्रो शरीरमा मेलाटोनिन् भन्ने हर्मोन छ । अँध्यारोमा यसको उत्पादन बढ्दा हामीलाई निद्रा लाग्छ । उज्यालोले यसको उत्पादन घटाउँछ अनि हामी सुत्न सक्दैनौं । लोडसेडिङले हत्तुहैरान भएका, बल्लबल्ल धीत मर्ने गरी बिजुली बाल्न पाएका नेपालीलाई अँध्यारो जोगाउने विषय निकै अनौठो लाग्न सक्छ । तर, वैश्विक परिवेशको परिस्थिति निकै फरक बनिरहेको छ । ५० हजार वर्षपछि गत साता पृथ्वीनजिक आएको थियो हरियो पुच्छ्र्रेतारा । त्यो हेर्न खोजेका थिए मान्छेहरूले । तर, काठमाडौंमा प्रकाश प्रदूषण ह्वात्तै बढेका कारण त्यो देख्न कठिनाइ भएको बताए खगोलशास्त्रीले । धेरै मान्छे खुला र प्रकाश प्रदूषण नभएको ठाउँ खोज्दै नगरकोटतिर पुगेका थिए । केही वर्षअघि यसैगरी उल्कापात हेर्न अँध्यारो खोज्दै मानिसहरू दक्षिणकाली पुगेका थिए ।सहरी क्षेत्रमा अहिले जूनकिरी देख्नु असम्भवजस्तै भइसकेको छ । चमेराको संख्या घट्दै गएको छ र लाटोकोरेसोजस्ता पन्छीहरू पनि देखिन छाडेका छन् । इन्टरनेसनल डार्क स्काई एसोसिएसनका अनुसार, संसारका अधिकांश मुलुकका राजधानी सहरमा प्रकाश प्रदूषण बढ्दो क्रममा छ । उक्त संस्थाका अनुसार, अमेरिकाका दुईतिहाइ र युरोपका आधाजसो मानिसले डार्क स्काई देख्न छाडेका छन् । हामीले प्रयोग गर्ने बत्तीले दिने उज्यालोको ४० प्रतिशत हिस्सा खेर जाने अध्ययनले देखाएका छन् । खेर जाने यस्ता प्रकाश प्रतिविम्बित भएर आकाशतर्फ जान्छन् । यसले आकाशको प्राकृतिक स्वरूप बदलिन्छ र आकाशलाई उज्यालो बनाइदिन्छ । साइन्स एड्भान्स जर्नलमा वर्ल्ड एट्लास ले प्रकाशित गरेको एक अनुसन्धानको निष्कर्ष छ संसारका ८० प्रतिशत मानिस रातको समयमा अँध्यारो आकाश देख्दैनन् । प्रकाश प्रदूषणकै कारण राति परागसेचनामा सघाउने कीराहरूको उपस्थिति ६० प्रतिशतले घटेको छ । यसको असर सिधै कृषिमा देखिन्छ । चन्द्रमा हेरर बसाइँसराइ गर्ने चराहरूको यात्रालाई प्रकाश प्रदूषणले चुनौती थपिदिएको छ । नेसनल जिओग्राफिकका अनुसार, प्रकाश प्रदूषणकै कारण अमेरिकामा मात्रै वार्षिक करोडौं चरा गगनचुम्बी भवनमा ठोक्किएर मर्छन् । डार्क स्काई एसोसिएसनको अनुसन्धानले भन्छ चरा मात्रै होइन, सामुद्रिक माछा सलोमनको बसाइँसराइलाई पनि प्रकाश प्रदूषणले असर पारेको छ ।तमसोमा ज्योतिर्गमय बृहदारण्यकोपनिषद्को यो ऋचामा भनिएजस्तै कुनै समयमा मानिसहरू अँध्यारोबाट उज्यालोतर्फ जान लालायित थिए, त्यो चाहे ज्ञानमा होस् वा दैनिक जीवनमा । उज्यालो भन्नासाथ अहिले प्रायःको दिमागमा एउटै कुरा आउँछ बिजुली । तर, बिजुलीको आविष्कार हुनुभन्दा हजारौं वर्षअघिदेखि उज्यालोका लागि ग्रहहरूको प्रकाशमा भर पर्नुपर्ने अवस्था थियो । वेद भन्छ संसार सृष्टि हुनुअघि हराउँदै नहराउने अज्ञात स्थिर र निष्क्रिय तरल पदार्थजस्तो अँध्यारोले ब्रह्माण्ड व्याप्त थियो, अँध्यारो नै बह्माण्डको मूल तत्त्व अर्थात् ऊर्जा हो । यसैबाट प्रकृतिको गर्भमा कैयौं आकाशगंगा तीव्रताका साथ अस्तित्वमा आए । आकाशगंगा र ग्रहहरूको उत्पत्ति अथवा निर्माणबाट संसार प्रज्वलित हुन थाल्यो, फलस्वरूप ब्रह्माण्डमा सृष्टि सम्भव भयो । तर, यदि कुनै पनि विषयको अत्यधिक प्रयोग हुन थाल्यो भने त्यसले कतै न कतै गम्भीर असर गरिराखेकै हुन्छ । उज्यालोलाई मानिसले यति महत्त्व दियो कि अब मानवनिर्मित उज्यालो नै मान्छेका लागि अभिशाप बन्ने समय नआउला भन्न सकिन्न । अँध्यारोबाट उज्यालोतर्फ जान चाहने मानव सभ्यताले कालान्तरमा यति धेरै उज्यालोको सामना गरिरहेको छ कि फलस्वरूप मानिस अँध्यारो खोज्न थाले । त्यसलाई झन् सहज ढंगले बुझ्न एउटा उदाहरण पढौं हामीले दैनिक प्रयोग गर्ने विद्युतीय साधन मोबाइल, कम्प्युटरमा हुने डार्कमोडको प्रयोग । विभिन्न अध्ययन अनुसार, ७० प्रतिशतभन्दा बढी प्रयोगकर्ताले आफ्ना विद्युतीय साधनमा डार्क मोड राखेको पाइएको छ । अहिले हाम्रो वातावरणमा जति प्रदूषण भइरहेको छ, तीमध्ये सबैभन्दा बढी मानवनिर्मित साधनबाटै भएको छ । नेसनल जियोग्राफ्रिकमा प्रकाशित एक लेख अनुसार, कृत्रिम उज्यालोको अत्यधिक प्रयोगले मानव स्वास्थ्यमा मात्रै होइन पशुपन्छीको व्यवहार र रातको समयमा आकाशीय पिण्डको अवलोकन गर्नसमेत बाधा पुगिरहेको छ । सन् २०१६ मा हजारौं स्याटेलाइट फोटोको आधारमा कम्प्युटर जेनेरेटेड म्यापमा देखिएको प्रकाश प्रदूषणको चित्र हेर्दा पनि यो स्पष्ट हुन्छ रातको समयमा प्रयोग गरिने त्यस्ता कृत्रिम बत्तीले विशेषगरी विकसित राष्ट्रका विभिन्न सहरलाई दिनप्रतिदिन अँध्यारोबाट झनै टाढा लगिरहेको छ । त्यस म्यापले देखाएको थियो पृथ्वीमै साइबेरिया, सहारा मरुभूमि र अमेजनलगायत स्थानमा मात्रै पूर्ण रूपमा अँध्यारो महसुस गर्न पाइन्छ । सहरी क्षेत्रमा बिजुलीबत्ती, सवारीसाधनमा जडित बत्ती, स्ट्रिटल्याम्प, कार्यालय, उद्योगधन्दा, डिजिटल विज्ञापन बोर्डलगायतमा प्रयोग भएका हरेक बल्बले हामीलाई कुनै न कुनै हिसाबमा अँध्यारोबाट टाढा लगिरहेका छन् । खगोल अध्ययन गर्नेहरूले प्रकाश प्रदूषणकै कारण आकाशको स्पष्टावलोकन गर्न पाएका छैनन् । जन्मिँदै गरेका र अब जन्मिनेले पनि खुला आकाश हेर्नैका लागि सहरभन्दा निकै टाढा जानुपर्ने बाध्यता नआउला भन्न सकिँदैन । विश्वको ८० प्रतिशतभन्दा बढी जनसंख्या कृत्रिम उज्यालोमा निर्भर छ । यो दर्दनाक खबर हो किनभने एन्थ्रोपोजेनिक अर्थात् मानवनिर्मित त्यस्ता प्रकाश दिने साधन नै प्रकाश प्रदूषणको प्रमुख कारण हुन् ।प्रकाश प्रदूषणले जीवजन्तुलाई त असर गर्छ नै, मानिसमा पनि अनेक समस्या देखापर्छन् । जस्तो सुत्नेउठ्ने तालिकामा समस्या, आँखाको समस्या, राति आकाशमा देखिने आकाशीय पीण्डहरू कृत्रिम उज्यालोका कारण स्पष्ट देख्न नसक्नु । कृत्रिम उज्यालैका कारण टाउको दुख्ने, मानसिक तनाव उत्पन्न हुनुजस्ता समस्या दिनप्रतिदिन बढिरहेको अध्ययनहरूले देखाएका छन् । फ्लोरिडा एट्लान्टिक विश्वविद्यालयको भौतिक विज्ञान विभागले गरेको एक अध्ययनमा अत्यधिक उज्यालो ब्राइट नक्टर्नल लाइट ले मानिसको शरीरमा उत्पादन हुने मेलाटोनिनको मात्रा घटाउने उल्लेख छ । शरीरमा मेलाटोनिनको उत्पादन मात्रा घट्दा महिलामा स्तन क्यान्सर र पुरुषमा प्रोस्टेट क्यान्सरको जोखिम उच्च हुन्छ । कृत्रिम उज्यालोबाट हुने स्वास्थ समस्यामाथि पछिल्लो समय भएका अनुसन्धानलाई अमेरिकन मेडिकल सोसाइटीले पनि ऐक्यबद्धता जनाएको छ । र, सोसाइटीले प्रकाश प्रदूषण नियन्त्रणमा प्रयास गर्ने, यससम्बन्धी अन्य अध्ययनसमेत गर्ने बताएको छ । अध्ययनहरू भन्छन् मोबाइल, कम्प्युटरजस्ता डिभाइसमा हुने प्रकाश अर्थात् ब्लु लाइट ले मानिसको शरीरमा मेलाटोनिनको मात्रा घटाउँछ । सडक किनारमा राती बालिने ठूल्ठूला डिजिटल बोर्डहरूका चर्को प्रकाशले पनि मान्छेको आँखामा असर पारिरहेको अनुसन्धानले बताएका छन् । मानवमा मात्रै होइन समुद्रमा पाइने जीवमा पनि प्रकाश प्रदूषणको असर देखिँदै छ । सामुद्रिक क्षेत्रमा पाइने कछुवा र चराहरू चन्द्रमाको प्रकाशका आधारमा एकदेखि अर्को ठाउँसम्म जान्छन्, जसलाई माइग्रेसन प्याटर्न्स भनिन्छ । तर, अहिलेको प्रकाश प्रदूषणले उनीहरू द्विविधामा परेका छन् र आफ्नो बाटो बिर्सिन थालेका छन् । त्यसैले केही सहरहरूले चराहरूको बसाइँसराइ (बर्ड माइग्रेसन) का समयमा ठूल्ठूला भवनका बत्ती निभाउने (लाइट आउट) अभियान नै सञ्चालन गर्न थालेका छन् ।"
आखिर फिल्ममा के मिसाउँछन् राजामौली ?,"र, अन्त्यमा नाटु नाटुओस्कारको दौडमा रहेको आरआरआर को चर्चित गीत नाटु नाटु को छायांकन रुसी आक्रमणको केही अघि मात्रै सन् २०२१ अगस्टमा युक्रेनका राष्ट्रपति भ्लादिमिर जेलेन्स्की निवास मरिन्स्की दरबारमा भएको थियो । चन्द्रबोसको रचनालाई एमएम किरावाणीले कम्पोज गरेका थिए भने प्रेम रक्षितले यसको कोरियोग्राफीको बागडोर सम्हालेका थिए । ब्रिटिसका अघि उसैको दरबारमा दुई स्वतन्त्रता सेनानी नचाइएको यस गीतलाई राजामौलीले सम्भावित घटनाको पूर्व चेतावनीस्वरूप प्रयोग गर्न खोजेका हुन् । त्यसैले पनि राजामौली र फिल्मका लागि यो फगत गीत थिएन । उनी भन्छन्, गीत नै आफैंमा एउटा कथा थियो, मैले यो कुरा म्युजिक डाइरेक्टरलाई अवगत गराएरै यो केवल गीतजस्तो मात्रै देखिनु हुँदैन, यो एकप्रकारको फाइट नै हो, भीडन्तको कल्पना गरेर सम्भावित जितको खुसियाली मनाएजस्तो देखिनुपर्छ भनेको थिएँ । र, अप्ठ्यारो र अस्वाभाविक हुनुहुँदैन भनेर निर्देशन पनि दिएको थिएँ । ५० जना डान्सरलाई झन्डै ४ सयको भीडमा कोरियोग्राफ गर्न १५ दिन लागेको थियो । केवल एक हुक स्टेपका लागि प्रेम रक्षितले एक सय १० टेक लिएका थिए । पछि राजामौली आफैंले दोस्रो टेकलाई ओके गरिदिएको बताइन्छ ।अब महाभारत लाई पर्दामा ल्याउने सपना साँचेका एसएस राजामौलीलाई फिल्म मेकिङमा असम्भव भन्ने केही लाग्दैन रे ! भन्छन्, असम्भव भन्ने केही कुरै छैन । यदि तपाईं केही कुरा घटित गराउन सक्नुहुन्छ र त्यसका लागि दर्शकलाई प्रतीक्षित तुल्याउन सक्नुहुन्छ भने कुनै पनि सिक्वेन्स वा विचार असम्भव भन्ने नै हुँदैन ।"
