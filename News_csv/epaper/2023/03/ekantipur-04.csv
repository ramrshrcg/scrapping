शीर्षक,विवरण
दिवा खाजा खुवाउन ल्याइएको ५४ हजार किलो चामल अखाद्य,"त्यहाँबाट चामल लिएर आएका डब्लूबी ०३ डीओ १०७, डब्लूबी ११ सी ५९६० र एनएल ०१ एडी ७१०५ नम्बरका तीनवटा भारतीय कन्टेनर माघ १५ गते जमुनाह नाकाबाट नेपाल आएका थिए ।चामल पानीले भिजेर मक्किएको र खानसमेत योग्य नभएको प्रतिवेदनका आधारमा कन्टेनर रोक्नुपरेको प्रमुख भन्सार अधिकृत नरबहादुर थापाले बताए । गुणस्तर प्रमाणित हुन नसक्दा तीन कन्टनेर चामलसँगै त्यसका चालकसमेत माघ १५ देखि भन्सारमा अलपत्र छन् । चालकहरू कन्टेनरमै खान र बस्न बाध्य भएको बताउँछन् । विश्व खाद्यका अधिकारी बिनारोकटोक निर्बाध रूपमा चामल ल्याउन पाउनुपर्ने अडान लिँदै आएका मात्र छैनन्, नेपाली पक्षले गरेको गुणस्तर परीक्षणप्रति समेत असन्तुष्ट छन् । उनीहरूले भन्सार विभाग र खाद्य प्रविधि तथा गुण नियन्त्रण विभागमा समेत चामल छाड्न दबाब दिएको स्रोतको भनाइ छ । तर, चाँज गर्ने निकाय र भन्सार दुवैले गुणस्तरहीन चामलसहितका कन्टेनर छाड्न मानेका छैनन् । विश्व खाद्यका अधिकारीहरू उक्त चामल कर्णाली र सुदूरपश्चिम प्रदेशका पहाडी जिल्लामा पठाउने योजनामा छन् । कान्तिपुरले प्रयास गर्दा कार्यक्रमका अधिकारीसँग सम्पर्क हुन सकेन ।२०६६ जेठ, असार र साउनमा पनि विश्व खाद्यले जाजरकोटसहितका पहाडी जिल्लामा कुहिएको चामल वितरण गरेको भन्दै त्यतिबेला एक दर्जनभन्दा बढी अधिकारवादी संघसंस्थाले सरकारसँग छनबिनको माग गरेका थिए । झाडापखालाका कारण जाजरकोटसहित पहाडी जिल्लामा ३ सय जनाको मृत्यु भएको थियो । अधिकारवादीले झाडापखालाका कारणमध्ये विश्व खाद्यको चामल पनि मुख्य कारक भएको आरोप लगाएका थिए । त्यतिबेला सरकारले विश्व खाद्यको बचाउ गरेको थियो ।"
दूधको मूल्य लिटरमै १४ रुपैयाँसम्म वृद्धि,"सरकारले किसानले पाउने मूल्य बढेसँगै सहकारीले पाउने मूल्य पनि बढ्ने जनाएको छ । त्यसको प्रत्यक्ष असर भने दूधको खुद्रा मूल्य र दूधबाट उत्पादित वस्तुको मूल्यमा पर्नेर्छ । सरकारले बढाएको मूल्य सिधै किसानले पाउने हो तर सोही अनुपातमा सहकारीको खर्च पनि बढ्छ । उक्त मूल्य डीडीसी स्वयंले दिने हो, महाप्रबन्धक झाले भने, कृषक मूल्य, संकलन मूल्य, प्रशोधन, प्याकेजिङ, प्रशासनिक खर्चसहित जोडेर उपभोक्ता खरिद मूल्य कायम हुन्छ । डीडीसीले हाल फ्याट निकालिएको नीलो प्याकेटको दूध प्रतिलिटर ८६ रुपैयाँमा बिक्री गर्दै आएको छ । अब करिब ९६ रुपैयाँदेखि एक सय रुपैयाँसम्म पर्ने डीडीसीले जनाएको छ । सरकारले किसानको मूल्य तोकेपछि सबै खर्च कटाएर उपभोक्ता मूल्य डेरीहरूले तोक्ने हो, महाप्रबन्धक झाले भने, अब उपभोक्तालाई दूधको मूल्य प्रतिलिटर १० देखि १४ रुपैयाँका दरले बढ्ने देखिन्छ ।बढेको मूल्य सिधै किसानले पाउने दाबी सरकारले गरे पनि मूल्य वृद्धिको प्रत्यक्ष भार सिधै उपभोक्तामा पर्नेछ । लागत बढेकै कारण सरकारले २०७८ माघ २८ मा कच्चा दूधको मूल्य प्रतिलिटर ६ रुपैयाँ ५२ पैसा बढाएको थियो । कच्चा दूधको मूल्य बढाएलगत्तै डीडीसीले फ्याटको आधारमा स्टान्डर्ड दूधको मूल्य प्रतिलिटर ९ रुपैयाँ, टीमिल्कमा १० रुपैयाँ, काउमिल्कमा १२ र फुलक्रिम मिल्कमा १४ रुपैयाँसम्म बढाएको थियो । निजी डेरीले पनि सोहीअनुसार मूल्य बढाएका थिए । दूधको मूल्य बढेको एक वर्ष पुगेलगत्तै सरकारले पुनः मूल्यवृद्धि गरेको हो । दूधको मूल्य बढेपछि दुग्धजन्य वस्तु दही, पनिर, घिउलगायतको पनि मूल्य बढ्ने निश्चित भएको उपभोक्ता अधिकारकर्मी बताउँछन् । दूधको गुणस्तरमा ध्यान नदिएको सरकारले मूल्य बढाउन हतारो गरेको उपभोक्ता अधिकार अनुसन्धान मञ्चका अध्यक्ष माधव तिमिल्सिनाले बताए । किसानलाई बचाउने बहानामा खेल भयो, किसानको हकहितका लागि दानालगायतमा सहुलियत दिनुपर्थ्यो । तर, बजारलाई प्रत्यक्ष प्रभाव पार्न मूल्य बढाइयो, उनले भने, उपभोक्ताको क्रयशक्ति हेरेर वैज्ञानिक रूपमा अध्ययन गरेर बढाउनुपर्नेमा उद्योगीहरूको प्रभावमा परेर मूल्य बढ्यो । बजारलाई प्रत्यक्ष असर गर्ने मूल्यवृद्धि मान्य छैन ।"
"७२ घर, ६२ युवा विदेश","बूढाबूढी एक्लै हुँदा बिरामी पर्दा उपचार गर्नेसम्म कोही भएन, बस्नेतकी श्रीमतीले भनिन्, पाल्पा लैजानका लागि छिमेकीलाई बोलाउनुपर्यो । छापहिलेदेखि सदरमुकाम तम्घास जिप सञ्चालन गर्दै आएका स्थानीय लोकबहादुर थापा गाउँमा धेरैको उपचारका लागि अस्पताल लैजाने मान्छेसमेत नभएको बताउँछन् । नियमित जिप चलाउने भएकाले हामी नै गाउँका धेरैका छोराजस्तै भएका छौं, उनले भने, उपचारका लागि ल्याउने लैजाने, ऋण खोजिदिने काम हामीले नै गर्छौं । देशमा रोजगारी नपाएपछि गर्जो टार्न कमाउनका लागि युवा विदेश जानु बाध्यता भएको उनीहरू बताउँछन् । घरको मूली विदेश पसेसँगै घरमा आवश्यकता पनि बढेका छन् । छोराछोरी पढाउन भन्दै बच्चाबच्ची लिएर बुहारी सहर पसेपछि गाउँमा वृद्धवृद्धा मात्रै छन् । बुढेसकालमा खेतीपाती गरेर सहर बस्नेहरूलाई अन्न र तरकारी पुर्याउनुपर्ने बाध्यता रहेको चिसापानीका नरसिंह जीसीले बताए । साँवाको भन्दा ब्याजको माया भनेको यही त होला, उनले भने, जति दुःख गर्न परे पनि नातिनातिनाको मायाले उनीहरूले नखाएसम्म हाम्लाई खान मन लाग्दैन । सक्ने बेलासम्म खेती गरेरै पठाउनुपर्यो । सदरमुकाम तम्घासमा रहेकी बुहारी र नातिनातिनालाई तरकारी पठाउन उनी मंगलबार गाडी कुरिरहेका थिए । निर्वाचनका बेला विदेश गएका युवालाई गाउँ फर्काउने र यतै रोक्ने भाषण गरेर नथाक्ने नेताले चुनावपछि आफ्नै वाचा बिर्सिएको धनबहादुर जीसीले बताए । वैदेशिक रोजगारीको सिलसिलामा रोमानियामा रहेका उनले आफ्नो जिन्दगी विदेशी भूमिमा सेवा गर्दागर्दै बितेको दुखेसो पोखे । चुनावताका त आकाशका तारा पनि भुइँमा झार्छौं भन्थे नि, अहिले कसले के गर्यो र आखिर ? उनले भने, बुढेसकाल लाग्दा पनि विदेश नआई भएको छैन । दैनिक रूपमा विदेश जाने युवाको संख्या बढे पनि स्थानीय सरकारले उनीहरूलाई रोक्न नसकेको मालिका गाउँपालिकाका प्रवक्ता अर्जुन बुढा स्विकार्छन् । गाउँपालिकाले पञ्चवर्षीय योजनाका रूपमा कृषि र पशुपालनका लागि युवा लक्षित कार्यक्रम ल्याएको छ तर विदेश जाने युवालाई रोक्न नसकेको साँचो हो, उनले भने, युवाहरूले आत्मनिर्भर हुन रुचाएनन्, थारै तलबमा भए पनि विदेश गएर कमाइन्छ भन्ने सोच बनाए ।"
"तस्बिर भाइरल, वास्तविकता अर्कै","कुश्मा (रासस) पर्वतमा शुक्रबार एउटा गाउँमा चितुवा भेटियो । त्यसको केहीबेरमै मान्छेले चितुवालाई बोकेर गाउँ डुलाएको भिडियो र तस्बिर सामाजिक सञ्जालमा भाइरल भयो । पर्वतवासीको साहस र बहादुरीलाई कथा बनाएर तस्बिर एकपछि अर्को गर्दै फेसबुकमा राख्ने सिलसिला चल्यो । के साँच्चिकै गाउँलेले जिउँदो चितुवा समाएका हुन् ? जिउँदो चितुवा बोकेर खिचेको भन्दै सामाजिक सञ्जालमा पोस्ट गरिएका तस्बिरको वास्तविकता फरक भएको प्रहरीले जनाएको छ । शुक्रबार बिहान फलेबास२ थापाठानाको गहतेमा गाउँलेले चितुवा देखेर खबर गरेपछि प्रहरी टोली पुगेको थियो । हामी १० बजे आसपासमा चितुवा भएको ठाउँमा पुगेका थियौं । बेहोस अवस्थामा रहेको चितुवा एकैछिनपछि जुरुक्क उठे पनि धानिन नसक्ने भएकाले यताउति गर्दै बारीको कान्लामुनि खस्यो, कार्कीनेटा प्रहरी चौकीका असई विष्णु अधिकारीले भने, त्यसको १० मिनेटपछि चितुवा मर्यो । त्यहाँ वरिपरि रहेका युवामा मरेको चितुवा उचाल्दै फोटो खिच्न तँछाडमछाड नै भयो । चितुवाको मुचुल्का उठाउँदा त्यस्तो बाहिरी घाउचोट केही देखिएको छैन । डिभिजन वन पर्वतको टोलीले घटनास्थल पुगेर मरेको चितुवालाई कार्यालयमा ल्याएको छ । कार्यालयले चितुवा बुढो भएर सिकार गर्न नसक्ने भएपछि मरेको हुन सक्ने अनुमान गरेको छ । चितुवा २० केजी जतिको छ, निमित्त वन अधिकृत विष्णुप्रसाद अधिकारीले भने, बुढ्यौलीले सिकार गर्न सक्ने तागत नहुनु र आहार नभेट्दा कमजोर भएर मरेको हो भन्ने देखिन्छ । एक वर्षअघि पनि पर्वतमा बिरामी अवस्थामा रहेको चितुवाको घाँटीमा डोरीले बाँधेर बजार घुमाएको तस्बिर र भिडिओ सामाजिक सञ्जालमा भाइरल भएको थियो । उक्त चितुवालाई राष्ट्रिय प्रकृति संरक्षण कोषजैविक विविधता संरक्षण केन्द्र सौराहा पठाइएको थियो । चितवन राष्ट्रिय निकुञ्ज र केन्द्रका भेटेरिनरी टिम तथा वन्यजन्तु प्राविधिकको उपचारपछि चितुवा तन्दुरुस्त भएकाले निकुञ्जछेउको जंगलमा छोडिएको थियो ।"
कसले निम्त्याउँदै छ अस्थिरता ?,"(काठमाडौं)सातदलीय गठबन्धन दुई महिनामै भत्काएपछि माओवादी अध्यक्ष एवं प्रधानमन्त्री पुष्पकमल दाहालमाथि एमाले र राप्रपाले मुलुकलाई अस्थिरतातिर धकेलेको आरोप लगाउन थालेका छन् । माओवादीका नेताहरूले भने पुस १० मा भत्किएको गठबन्धन ब्युँतिएकाले स्थिरता सुरु भएको दाबी गरिरहेका छन् । माओवादीले कांग्रेससहितको आठदलीय गठबन्धन बनाएपछि एमालेले सचिवालय बैठकबाटै साझा न्यूनतम कार्यक्रम कार्यान्वयन नगरी प्रधानमन्त्री दाहालले सहमति उल्लंघन गरेको र मुलुकको हित, स्थिरता र समृद्धिको मर्मविपरीत कार्य गरेको आरोप लगाएको छ । सोमबारको सचिवालय बैठकको निर्णयअनुसार एमालेले सरकारबाट बाहिरिनुका साथै समर्थन पनि फिर्ता लिएको थियो । त्यसयता एमाले नेताहरूले सार्वजनिक रूपमै प्रधानमन्त्री दाहालले राजनीतिक अस्थिरता सुरु गरेको टिप्पणी गरिरहेका छन् ।प्रधानमन्त्री दाहालले गठबन्धन तोडेर एक किसिमले राजनीतिक अपराध गरेको एमाले उपाध्यक्ष अष्टलक्ष्मी शाक्यको भनाइ छ । केपी कमरेडले जुन विश्वासका साथ मन फराकिलो बनाएर प्रचण्डलाई प्रधानमन्त्री बनाउनुभयो, त्यसले अस्थिर राजनीतिलाई स्थिरतामा लग्यो भन्ने लागेको थियो, उनले भनिन्, दुई नेता मिल्दा राम्रो सन्देश पनि गएको थियो तर प्रचण्ड अस्थिर देखिनुभयो, धोका दिनुभयो । धेरैतिर मन डुलाउने, बरालिने व्यक्ति हुनुहुँदो रहेछ ।एमालेभन्दा अगाडि फागुन १३ मै सरकारबाट बाहिरिएको राप्रपाले सत्ता सहकार्यमा आएको आकस्मिक परिवर्तनले अस्थिरताको सुरुवात भएको टिप्पणी गरेको थियो । वर्तमान सत्ता सहकार्यमा आकस्मिक परिवर्तन भई मुलुक पुनः सत्ताकेन्द्रित अस्थिरतातर्फ धकेलिएको छ, सरकारबाट बाहिरिने निर्णयमा राप्रपाले भनेको थियो । राप्रपाले संविधानको संरचनामै अस्थिरताको चरित्र रहेको विश्लेषण पनि गरेको छ । माओवादी नेताहरूले भने गत पुस १० मा ओलीसँग सहकार्य गर्नु बाध्यात्मक अवस्था भएको बताउने गरेका छन् । दुईमहिने सहकार्यका क्रममा ओलीले दुई पटकको प्रतिनिधिसभा विघटनलाई ठीक भन्न नछाडेकाले फेरि पनि त्यस्तै हुने जोखिम देखेर समीकरण बदलेको उनीहरूको तर्क छ । प्रधानमन्त्री दाहालले पनि देउवाबाट प्रतिनिधिसभा विघटन हुने कम जोखिम रहेको बताउने गरेका छन् । विश्लेषक श्याम श्रेष्ठ भने अस्थिरताको पहिलो कारक ओली भएको तर्क गर्छन् । जुन ढंगले दुई तिहाइको सरकारलाई तुहाइयो, त्यहाँबाट अस्थिरता सुरु भएको हो । ओलीको अहंकार र प्रचण्डको पदप्रतिको आकांक्षाबीच तालमेल नमिल्दा त्यतिबेलाको सरकार गुम्यो, उनले भने, त्यतिखेर अस्थिरता निम्त्याउन ओली ज्यादा कारक भए । अहिले वचन तोडेर प्रचण्ड मुख्य कारक देखिए । त्यसबाहेक भूराजनीतिक स्थिति पनि अस्थिरताको कारक बनेको छ । कतिपय विश्लेषक भने मंसिर ४ को निर्वाचनपूर्व भएको सहमतिअनुसार कांग्रेस सभापति शेरबहादुर देउवाले माओवादी अध्यक्ष दाहाललाई प्रधानमन्त्री बन्न सहयोग गरेका भए अस्थिरता देखिने खालका राजनीतिक घटनाक्रम नहुने बताउँछन् । कांग्रेस महामन्त्री शर्मा अस्थिरताको कारकका विषयमा एउटा व्यक्ति वा दल नभएर समग्र राजनीतिक प्रवृत्तिमाथि विश्लेषण गर्नुपर्ने तर्क गर्छन् । समग्रतामा हाम्रा गतिविधि र व्यवहारले स्थिरता सुनिश्चित गर्न सकिरहेको छैन । एउटा घटनाक्रमका आधारमा प्रचण्ड सधैं गलत, अर्को घटनाक्रमका आधारमा सही भन्नेमा हामी कोही जानु हुँदैन, उनले भने, हामीकहाँ दुई खालका अभ्यास भएका छन् एउटा चुनावअघि गठबन्धन, अर्को चुनावपछि । चुनावअघि गठबन्धन ०७४ मा पनि थियो । त्यतिबेला जनताले दुई ठूला कम्युनिस्ट पार्टीलाई करिब दुई तिहाइ मत, ६ वटा प्रदेश सरकार दिएका थिए । त्यो भत्कियो । किन भत्कियो ? अस्थिरताको जरो त त्यहाँ छ । जरोलाई बिर्सेर एउटा हाँगो कुनै घटनाक्रमलाई हेर्नु गलत छ ।गत मंसिर ४ को प्रतिनिधिसभा र प्रदेशसभा निर्वाचनमा कांग्रेस र एमाले नेतृत्वका दुवै गठबन्धनले राजनीतिक स्थिरताका लागि आफ्नो पक्षलाई बहुमत दिन आह्वान गरेका थिए । तर, कुनै पनि गठबन्धनले प्रतिनिधिसभामा बहुमत पुर्याउन सकेनन् । निर्वाचनमार्फत केही नयाँ दल पनि उदाए । प्रतिनिधिसभामा जटिल अंकगणित देखिएसँगै विश्लेषकले राजनीतिक अस्थिरताको अनुमान गरेका थिए । नभन्दै सरकार कसको नेतृत्वमा बनाउने भन्नेमै राजनीतिक नेतृत्वबीच दाउपेच सुरु भयो ।कांग्रेस सभापति शेरबहादुर देउवा र माओवादी अध्यक्ष दाहाल दुवैले प्रधानमन्त्रीमा दाबी नछाडेपछि गत पुस १० मा तत्कालीन पाँचदलीय गठबन्धन भंग भएको थियो । जसरी पनि प्रधानमन्त्री हुन चाहेका दाहालले एमालेलाई राष्ट्रपति र सभामुख पद दिने प्रतिबद्धता जनाए । तत्कालीन सत्ता गठबन्धन भत्काउन कसरत गरिरहेको एमाले धेरै सर्त नराखी दाहाललाई प्रधानमन्त्री बनाउन तयार भयो । त्यतिबेलाको समझदारीअनुसार माओवादीले प्रधानमन्त्री र एमालेले सभामुख पद पाए । राष्ट्रपति निर्वाचन हुने बेला माओवादी फेरि अर्को गठबन्धनमा सामेल भयो ।प्रधानमन्त्री दाहाललाई गत पुस २६ मा कांग्रेसले बिनासर्त विश्वासको मत दिएदेखि नै एमाले सशंकित थियो । त्यसपछि दाहालले संवैधानिक पदहरूमा राष्ट्रिय सहमति हुनुपर्ने बताउन थालेका थिए । राष्ट्रपति निर्वाचनका लागि उम्मेदवारी मनोनयनको संघारमा आइपुग्दा कांग्रेस, माओवादी, एकीकृत समाजवादी, जनता समाजवादी, जनमत पार्टी, लोसपा, नागरिक उन्मुक्ति र राष्ट्रिय जनमोर्चाको गठबन्धन बन्यो । पुस १० मा बनेको गठबन्धनमा रहेका दुई दल एमाले र राप्रपा विपक्षी कित्तामा पुगे । कांग्रेस महामन्त्री विश्वप्रकाश शर्मा मंसिर ४ मा जनताले कांग्रेसमाओवादीएकीकृत समाजवादी गठबन्धनलाई अनुमोदन गरेकामा पुस १० मा दुर्घटना भएको र त्यो फागुन १२ मा सच्चिएको बताउँछन् । कांग्रेस र माओवादीले मंसिर ४ अघि दस वर्ष हामी सँगसँगै जाने भनेका थियौं, त्यो पुस १० मा टुट्यो, त्यसमा हाम्रो कमजोरी भए पनि, प्रचण्डको भए पनि, हामीले आरोप लगाउन हतारो गरेनौं, उनले भने, आफ्नो अनुकूल हुँदा स्थिरता, अनुकूल नहुनेबित्तिकै अस्थिरता भन्ने कुराबाट हामी मुक्त छौं । गलत ट्र्याकमा जान लागेको राजनीति फागुन १२ बाट सही ट्र्याकमा हिँड्न थालेको छ ।एकीकृत समाजवादीका नेता घनश्याम भुसाल पछिल्लो राजनीतिमा अस्थिरताको मूल कारक ओली भएको तर्क गर्छन् । कुनै बेला एउटा अस्थिरता राजा थिए, पछि स्थिरता बिथोल्ने त प्रचण्ड नै हुन् तर ०७४ पछि बन्न थालेको ऐतिहासिक स्थिरताको जुन सम्भावना थियो, त्यो बिगारेको र भत्काएको केपी कमरेडले हो । उनले विकासको भाष्य बिगारे, राजनीतिक प्रक्रिया बिगारे, संविधानमाथिको सम्मानलाई ध्वस्त पारे, राष्ट्रपति संस्थाको विश्वासलाई ध्वस्त पारे । न्यायालयमाथि आक्रमण गरे । राजनीतिक भाषा र वाङ्मयलाई बिगारे । त्यसका प्रभाव आज देखिएका छन्, अझ देखिँदै जानेछन् ।माओवादी केन्द्रीय सदस्य डोरप्रसाद उपाध्याय प्रधानमन्त्री दाहालको शपथदेखि नै ओलीले कार्यकारीजस्तो अभ्यास गरेर दाहाललाई निरीह बनाउने काम गरेको दाबी गर्छन् । कोर्स करेक्सन पनि हुने र वाम ध्रुवीकरण गरेर जानुपर्ने स्थिति बन्यो भनेर पुस १० मा नयाँ गठबन्धन बनेको थियो । तर, शपथकै दिनदेखि प्रचण्डलाई निरीह बनाउने खेल केपी ओलीले सुरु गरे, उनले भने, ०७४ मा करिब दुई तिहाइ मतसहित संघ र ६ वटा प्रदेशमा नेकपाको सरकार बनेको थियो । सौहार्दपूर्ण तरिकाले अगाडि बढ्ने बेला ओलीले भद्र सहमति तोडे, पार्टी र सत्ता दुवैतिर कब्जा जमाउन खोजे । पार्टीभित्रका अन्तरविरोध हल गर्न नसक्दा संसद् दुई पटक विघटन गरे, अस्थिरता त्यहीँबाट सुरु भयो ।पछिल्ला राजनीतिक घटनाक्रममा संसद्मा ३२ सिट मात्रै भएको माओवादी निर्णायक रहेकाले दाहाललाई एमाले र राप्रपाले अस्थिरताको कारकका रूपमा चित्रण गरिरहेका छन् । माओवादी स्थायी कमिटी सदस्य राम कार्की भने त्यस्तो टिप्पणीलाई खण्डन गर्छन् । कांग्रेससँग चुनाव लडेको माओवादी एमालेकहाँ गएर गठबन्धन गर्दा अस्थिरता भएन । उहाँहरूले पुस १० गते प्रचण्ड जाँदा नै चुनावमा एउटासँग गठबन्धन गरेर चुनावपछि अर्कोसँग गठबन्धन गर्नु ठीक भएन भन्न सक्नुपर्थ्यो । आफ्ना गल्तीकमजोरी नदेख्ने, अरूलाई मात्रै दोष हाल्नु ठीक होइन, उनले भने, एक जनाले कति वर्ष शासन चलाउँदा स्थिरता हुन्छ ? राजा महेन्द्र र वीरेन्द्रको कालमा स्थिरता थियो त ? प्रणाली बनाउने हो भने ६६ महिना सरकार परिवर्तन भए पनि केही हुँदैन ।२०४६ सालको राजनीतिक परिवर्तनपछि कुनै पनि सरकार पाँच वर्ष टिकेका छैनन् । कुनै दलको एकल बहुमत हुँदा पनि बीचमै सरकार ढलेका दृष्टान्त छन् । पछिल्लो पटक ०७४ को चुनावपछि संसद्मा झन्डै दुई तिहाइ बहुमतसहित बनेको नेकपाको सरकार आन्तरिक विवादका कारण साढे तीन वर्षमै भंग भएको थियो । प्रदेशमा भने मधेस र सुदूरपश्चिममा मात्र २०७४ सालमा गठित सरकार पूरा कार्यकाल चलेको थियो ।प्रधानमन्त्री दाहालले चैत १३ भित्र प्रतिनिधिसभामा विश्वासको मत लिनुपर्नेछ । त्यसअगाडि फागुन २५ मा राष्ट्रपति र चैत ३ मा उपराष्ट्रपतिको निर्वाचन छ । यसबीचमै आठदलीय गठबन्धनभित्र फुट ल्याउने कसरतमा एमाले छ । यो प्रतिनिधिसभाको कार्यकालभर अनेक राजनीतिक दाउपेच हुने जोखिम छ । माओवादी स्थायी कमिटी सदस्य कार्की राजनीतिक दलहरूसँग रणनीतिक लक्ष्य नहुँदा समस्या सिर्जना भएको बताउँछन् । फुटबल खेलमा गोलपोस्ट नभएपछि कस्तो हुन्छ ? यी राजनीतिक पार्टी कसैसँग गोलपोस्ट (रणनीतिक लक्ष्य) छैन । नयाँ आउनेहरू पनि बल जहाँ हान्छौं, पोस्ट त्यहीँ गाडिदिन्छौं भनेर काँधमा गोलपोस्टको खाँबा बोकेर हिँडेका छन्, उनले भने ।"
दाहालविरुद्धको रिट दर्ता गर्न आदेश,"काठमाडौं (कास) माओवादी अध्यक्ष तथा प्रधानमन्त्री पुष्पकमल दाहाललाई द्वन्द्वकालका भएका व्यक्ति हत्यासम्बन्धी मुद्दामा पक्राउ गरी अनुसन्धान गर्न माग गरिएको निवेदन दर्ता गर्न सर्वोच्च अदालतले आदेश दिएको छ । तत्कालीन विद्रोही माओवादीबाट मारिएका रामेछापका टीकाराज आरणका छोरा ज्ञानेन्द्रराज आरणसहित १५ जनाले दिएको एउटा र माओवादीद्वारा विस्थापित तथा घाइते बनाइएका रामेछापकै कल्याण बुढाथोकीसहित ८ जनाले दिएको अर्को निवेदन दर्ता गर्न सर्वोच्चले आफ्नै प्रशासनलाई आदेश दिएको हो । उनीहरूले गत कात्तिक १४ मा दिएको निवेदन कात्तिक २४ मा सर्वोच्च प्रशासनले दरपीठ गरेको थियो । त्यसविरुद्ध निवेदकहरूले सिधै सर्वोच्चको इजलासमा निवेदन दिएका थिए । त्यही निवेदनमाथि सुनुवाइ गर्दै शुक्रबार न्यायाधीशद्वय ईश्वरप्रसाद खतिवडा र हरिप्रसाद फुयालको इजलासले दर्ता गर्न आदेश दिएको सर्वोच्चका प्रवक्ता विमल पौडेलले बताए ।दाहालले २०७६ को माघीका अवसरमा काठमाडौंको खुलामञ्चमा आयोजित सभालाई सम्बोधन गर्दै द्वन्द्वका क्रममा मारिएका १७ हजारमध्ये आफूले ५ हजारको जिम्मा लिन सक्ने बताएका थिए । मलाई भन्ने गरिन्छ, १७ हजार मारेर आएको । साथीहरू, यो सत्य होइन । हिजोका सामन्ती राजाहरूले १२ हजार मारेका हुन् । मलाई ५ हजारको जिम्मा दिनुहुन्छ भने म लिन्छु, दाहालले भनेका थिए, तर हिजोको राज्यले मारेको १२ हजारको कुरा नहुने, त्यो पनि मेरै टाउकोमा हालियो भने न्याय हुँदैन । मैले सधैं भन्ने गरेको छु, हिजोको युद्धमा भएका राम्रानराम्रा काममा म जिम्मेवारी लिन्छु । म त्यसबाट भाग्ने हुनै सक्दैन तर नगरेको कामको दोष पनि मलाई थुपार्नु भएन ।यस्तो अभिव्यक्तिले द्वन्द्वको समयमा भएको व्यक्तिहत्यामा उनको संलग्नता पुष्टि हुने भन्दै निवेदनमा उनलाई पक्राउ गरी अनुसन्धान र कारबाही गर्न माग गरिएको छ । मान्छे मारें भन्ने छुट कसैलाई छैन, व्यक्तिहत्या मैले नै गरेको हुँ भनेर कानुनलाई चुनौती दिँदा पीडित पक्षलाई चोट पर्नु स्वाभाविक हुन्छ, प्रचण्डले २०७६ माघ १ मा गरेको हत्यामा आफ्नो संलग्नता स्विकारोक्ति, हुँकार, कानुन हातमा लिएर दिएको सार्वजनिक अभिव्यक्ति र ५ हजार व्यक्ति मारेको भन्ने साविती बयान गैरकानुनी भएकाले निजलाई तत्काल पक्राउ गरी सजाय गर्नुपर्ने देखिन्छ, निवेदनमा भनिएको छ ।निवेदनमा द्वन्द्वका क्रममा खासगरी माओवादी पक्षबाट परिवारका सदस्य गुमाएका, विस्थापित, घाइते र अंगभंग भएका निवेदकले आफूहरूलाई न्यायबाट वञ्चित गराइएको बताएका छन् ।यी निवेदकहरूले दाहालको अभिव्यक्तिविरुद्ध गत कात्तिक ८ र ९ मा राष्ट्रिय मानवअधिकार आयोगमा इमेलमार्फत उजुरी दिएका थिए । त्यसैगरी नेपाल प्रहरीको प्रधान कार्यालयमा पनि कात्तिक ९ मा इमेलमार्फत दाहालविरुद्ध किटानी जोहरी दिएका थिए । मानवअधिकार आयोगले उजुरीबारे चासो दिँदै निवेदकहरूलाई सम्पर्क गरेको थियो भने प्रहरी प्रधान कार्यालयले कुनै चासो दिएको थिएन । सर्वोच्चमा रिट दिएका निवेदकहरूले यसअघि सत्यनिरूपण तथा मेलमिलाप आयोगमा पनि निवेदन दिएका थिए, जसमा दाहाललाई पनि कारबाही माग गरिएको थियो । त्यस्तै कतिपयले सम्बन्धित जिल्ला प्रहरी कार्यालयमा कर्तव्य ज्यान मुद्दामा जाहेरी दिएका छन्, जसमा कुनै अनुसन्धान भएको छैन । निवेदकहरूले आफूहरूले न्याय प्राप्तिका लागि गरेका पहलहरू सार्थक नभएको र त्यसले विधिको शासन उल्लंघन गरेको जिकिर गरेका छन् । सर्वोच्च प्रशासनले संक्रमणकालीन न्यायिक प्रक्रियाबाट यस्ता घटना सम्बोधन हुने भन्दै निवेदन दर्ता गर्न अस्वीकार गरेको थियो । रजिस्ट्रार नारायणप्रसाद पन्थीले दरपीठ गरेको आदेशमा भनिएको छ, द्वन्द्वकालका घटना नियमित अदालतभन्दा पनि संक्रमणकालीन न्याय संयन्त्रबाट सम्बोधन गर्ने गरी विस्तृत शान्ति सम्झौता भएको, साथै द्वन्द्वकालका घटनालाई लिएर सत्य निरूपण तथा मेलमिलाप आयोगमा उजुरी दिएको भनी निवेदक स्वयंले उल्लेख गरेको देखिएकाले यस अदालतको असाधारण अधिकार क्षेत्रअन्तर्गत दर्ता गर्न मिलेन ।निवेदक आरणले आइतबार नै सर्वोच्च अदालतमा दर्ताको निवेदन दिने बताए ।"
मन्त्रालय बाँडफाँटमा सकस हुने संकेत,"(काठमाडौं)प्रधानमन्त्री पुष्पकमल दाहाललाई नयाँ गठबन्धनमा सरकार सञ्चालन गर्न र शक्ति बाँडफाँट मिलाउन झन् सकस पर्ने देखिएको छ । एमाले, राप्रपा र रास्वपाले छोडेका १६ मन्त्रालयको जिम्मेवारी एक्लै सम्हालिरहेका प्रधानमन्त्री दाहालले विश्वासको मत लिने र मन्त्रिपरिषद्लाई पूर्णता दिनेबारे छलफल थालेका छन् । रास्वपासहित अन्य दललाई समेत सरकारमा सहभागी गराउने उनको प्रयास छ, तर शक्ति बाँडफाँटको विषय नटुंगिँदा राष्ट्रपति निर्वाचनका लागि एक ठाउँमा उभिएका दलहरू नै कोको सरकारमा सहभागी हुने भन्ने प्रस्ट भइसकेको छैन । कांग्रेसले कम्तीमा आठ मन्त्रालयमा दाबी गरेको छ । जसपा, एकीकृत समाजवादी, लोसपा र नागरिक उन्मुक्तिले पनि शक्ति र स्रोत भएका मन्त्रालयमा दाबी गरेका छन् । नयाँ गठबन्धनमा मन्त्रालयबारे औपचारिक छलफल नभए पनि कांग्रेस, माओवादी, जसपा, एकीकृत समाजवादी र लोसपाले अर्थ, गृह, परराष्ट्र, शिक्षा, भौतिक योजना, ऊर्जा, सहरी विकासलगायत मन्त्रालयमा दाबी पेस गरिसकेका छन् ।गठबन्धनमा रहेका दलमध्ये हाल माओवादी र जनमत मात्रै सरकारमा छन् । उपराष्ट्रपति निर्वाचनपछि कांग्रेस, एकीकृत समाजवादी र जसपा पनि सरकारमा सामेल हुने तयारीमा छन् । अन्य साना दलले पनि महत्त्वपूर्ण भूमिकासहित सरकारमा सामेल हुन चाहेका छन् । नेताहरूका अनुसार गठबन्धनमा प्रधानमन्त्री दाहाल, कांग्रेस सभापति शेरबहादुर देउवा र नेकपा एसका अध्यक्ष माधवकुमार नेपालबीच आलोपालो सरकारको नेतृत्व गर्ने समझदारी छ । त्यसबाहेक सरकारमा सामेल हुने दलहरूबीच मन्त्रालय बाँडफाँटको विषय टुंगिएको छैन । कांग्रेस नेताहरू विगतमा एमालेले लिए बराबरका मन्त्रालयमा स्वाभाविक दाबी हुने बताउँछन् । संसद्को ठूलो दल कांग्रेसमा मन्त्री बन्न चाहनेको लामै लस्कर छ भने सरकारको नेतृत्वमै दर्जनौं नेताहरूले दाबी गरिरहेका छन् ।उपप्रधानमन्त्रीसहित कांग्रेसको नेतृत्व गरेर सरकारमा जान उपसभापति पूर्णबहादुर खड्का, महामन्त्री गगन थापा, नेताहरू शेखर कोइराला, प्रकाशमान सिंह, शशांक कोइराला र प्रकाशशरण महतले चाहना राखेका छन् । गठबन्धनमा नेकपा एस र जसपाले पनि उपप्रधानमन्त्रीमा दाबी गरेका छन् ।सञ्चार तथा सूचना प्रविधिमन्त्री रेखा शर्माले अब उपराष्ट्रपतिको निर्वाचनपछि मात्रै मन्त्रिपरिषद् विस्तार हुने बताइन् । अहिले नयाँ गठबन्धन बनेको छ, प्रधानमन्त्रीज्यूले मन्त्रिपरिषद् विस्तारबारे दलहरूसँग छलफल गरिरहनुभएको छ तर अहिले नै मन्त्रिपरिषद् विस्तार हुँदैन, मन्त्री शर्माले भनिन्, अहिले नै कुनकुन दल सरकारमा आउने भन्ने पनि प्रस्ट भइसकेको छैन । प्रधानमन्त्री दाहाल भने गठबन्धनमा रहेका सबै दललाई समेटेर जान इच्छुक रहेको उनको भनाइ छ । कांग्रेस प्रमुख सचेतक रमेश लेखकले राष्ट्रपति र उपराष्ट्रपति निर्वाचनपछि कांग्रेस सरकारमा सामेल हुने भए पनि अहिले त्यसबारे छलफल नभएको बताए । अहिले हामी सबै राष्ट्रपति र उपराष्ट्रपति निर्वाचनमा जुटेका छौं, आयोगले आचारसंहिता लगाएको छ, उनले भने, कांग्रेस पनि सरकारमा जाने हो तर अहिले कसको नेतृत्वमा जाने, कुन मन्त्रालय पाउने भनेर छलफल भएको छैन । गठबन्धनमा पनि त्यसबारे छलफल भएको छैन । शक्ति बाँडफाँटकै कारण गठबन्धनमा कुनै समस्या नहुने उनको दाबी छ । यसअघि पुस १० मा सात दलको गठबन्धनबाट प्रधानमन्त्री बने पनि दाहालले शक्ति बाँडफाँट मिलाउन नसक्दा जनता समाजवादी पार्टी सरकारमै सहभागी भएन भने जनमत पार्टीबाट मन्त्री बनेका अब्दुल खानले शपथ लिएर तेस्रो दिनमात्रै कार्यभार सम्हालेका थिए । गठबन्धन सरकारले माग पूरा नगरेको भन्दै नागरिक उन्मुक्ति पार्टीले समेत सरकारमा सहभागिता जनाएन । कांग्रेसका अर्का एक नेता भने गठबन्धनमा धेरै दल हुँदा भागबन्डा मिलाउन सकस भइरहेको बताउँछन् । धेरै दल, धेरै डिमान्ड, गठबन्धनमा भागबन्डा मिलाउन सजिलो छैन, मालदार मन्त्रालय सबैको डिमान्डमा छन्, ती नेता भन्छन्, सानो भागमा कोही मान्नेवाला छैन ।राष्ट्रपति निर्वाचनबारे अनिर्णीत रास्वपा पनि सरकारमा सामेल हुने गरी गठबन्धनमा आउन लालायित छ । हामीले राष्ट्रपति निर्वाचन मात्रै होइन, त्यसपछिको राजनीति पनि हेर्नुपर्नेछ, अहिले गठबन्धन र एमाले दुवैसँग संवाद भइरहेको छ, रास्वपाका एक प्रभावशाली नेताले भने, सरकारमा सम्मानजनक सहभागिता सुनिश्चित भए गठबन्धनलाई सघाउने भन्ने हो, नभए प्रतिपक्षमा रहने कुरा त छँदै छ ।सञ्चारमन्त्री शर्माले गठबन्धनमा धेरै दल भएकै कारण शक्ति बाँडफाँटमा समस्या नहुने दाबी गरिन् । गठबन्धनमा कसरी मिलाएर जाने ? त्यसबारे विश्वासको मत लिनुभन्दा अगावै प्रधानमन्त्रीले सहमति खोज्नुहुन्छ, दल धेरै भएर खासै समस्या हुन्न, जसको जस्तो पोजिसन हुन्छ, त्यहीअनुसार सहमति गरेर अघि बढ्ने हो, उनले भनिन्, विश्वासको मत त्यसपछिको प्रक्रिया हो । त्यसमा हतार गर्नुपर्ने कुरा छैन । उनले विश्वासको मत लिनुअघि नै प्रधानमन्त्रीले मन्त्रिपरिषद् विस्तारबारे गठबन्धनमा सहमति जुटाउने बताइन् ।राष्ट्रपतिमा कांग्रेस नेता रामचन्द्र पौडेल र उपराष्ट्रपति जसपालाई दिने सहमति गरेका दलहरू अहिले आठ दलका सांसदलाई अभिमुखीकरण गरिरहेका छन् । संघीय सांसदलाई बिहीबार र प्रदेश सांसदलाई शुक्रबार सम्बन्धित प्रदेशमै पुगेर प्रशिक्षित गरेका नेताहरूले पाँच वर्षसम्मै अहिलेकै गठबन्धनले सरकार चलाउने दाबी गरेका छन् । कांग्रेस नेता शशांक कोइराला अबका पाँच वर्षसम्मै यही गठबन्धनले सरकार चलाउने दाबी गर्छन् । अहिले प्रचण्डजी प्रधानमन्त्री हुनुहुन्छ, राष्ट्रपति निर्वाचनपछि पनि उहाँ नै हुने हो, त्यसपछि माधवकुमार नेपालजी प्रधानमन्त्री बन्नुहुन्छ, कोइरालाले भने, त्यसपछि देउवाजी प्रधानमन्त्री बन्नुहुन्छ, पाँच वर्षसम्मै यही गठबन्धनको सरकार हुन्छ ।प्रधानमन्त्री दाहालले गठबन्धनमा रहेका सबै दललाई साथ लिएर हिँड्ने र यो गठबन्धन पाँच वर्षसम्मै रहने दाबी गरेका छन् । कांग्रेस महामन्त्री गगन थापाले पनि शुक्रबार त्यही दोहोर्याएका छन् । कांग्रेसले चुनावमै गठबन्धन गरेर हँसिया हथौडा र कलममा भोट मागेको हो, अरूले पनि त्यसैगरी रूखमा भोट मागेका हुन्, त्यसैले यो गठबन्धन जनमतमा आधारित छ, जनमत दुईचार महिनाका लागि होइन, पाँच वर्षका लागि हो, उनले भनेका छन्, कांग्रेससँग धेरै चकचक गर्न नआए हुन्छ । कांग्रेसले धोका दिँदैन, वचन फेर्दैन । उनले गठबन्धनमा भएको सहमति पालना गर्न कांग्रेस प्रतिबद्ध रहेको दाबी गरे ।"
दोलखा महोत्सव सुरु,"दोलखा (कास) स्थानीय उत्पादनको प्रवर्द्धन, आर्थिक, सांस्कृतिक, सामाजिक पक्ष उजागर गर्न सदरमुकाम चरिकोटमा शुक्रबारबाट दोलखा महोत्सव सुरु भएको छ । दोलखा चेम्बर्स अफ कर्मसको आयोजनामा साताव्यापी महोत्सवमा कृषि तथा घरेलु हस्तकला, औद्योगिक तथा व्यापारिक, जातीय साास्कृतिक झलकहरू, बाल उद्यान, झाँकी तथा र्याली, लोकनृत्य प्रतियोगिता, खाना महोत्सव, कलाकारको प्रस्तुति, शैक्षिक प्रवर्द्धन कार्यक्रम गरिने अध्यक्ष विष्णु श्रेष्ठले बताए ।"
उपनिर्वाचनका लागि जुटे दल,"(चितवन)उम्मेदवार मनोनयन दर्ता र मतदानको दिन नजिक आउँदै गर्दा चितवन२ को उपचुनावका लागि राजनीतिक दलहरूको आन्तरिक गतिविधि बढ्न थालेको छ । गत मंसिरमा भएको निर्वाचनमा चितवन२ बाट राष्ट्रिय स्वतन्त्र पार्टी (रास्वपा)का केन्द्रीय सभापति रवि लामिछाने विजयी भएका थिए । उनी नागरिकता विवादमा परेर मुद्दा दायर भएपछि सर्वोच्च अदालतले लाछिानेको सासंद पद नै खारेज हुने फैसला गरेका कारण उपचुनाव हुन लागेको हो । रास्वपा चितवनका अध्यक्ष कृष्णप्रसाद भुसालले आफूहरू निर्वाचनको तयारीमा जुटिसकेको बताए । सदस्यता विस्तार, संगठन निर्माण र समितिहरूलाई प्रशिक्षण दिन सुरु गरेका छौं, अध्यक्ष भुसालले भने, निर्वाचन कार्यक्रमअनुसार मतदातामाझ पनि जाने छौं । अहिलेलाई आन्तरिक तयारीमै छौं । उनी फागुन ७ गते पार्टीको जिल्ला अध्यक्षमा चयन भएका हुन् । चुनावताका धर्मेन्द्र सापकोटा जिल्ला अध्यक्ष थिए । सापकोटाले पार्टी नेतृत्वप्रति असन्तुष्टि सार्वजनिक गर्दै पदबाट राजीनामा दिएपछि सचिव रहेका भुसाल अध्यक्षमा चयन भएका हुन् । सो पार्टीले हालै सौराहाका पर्यटन व्यवसायी ध्रुव गिरीलाई केन्द्रीय सदस्यमा चयन गरेको छ । गिरी राजनीतिभन्दा पर्यटन व्यवसाय र सामाजिक क्षेत्रमा क्रियाशील छन् ।चितवन२ अन्तर्गत पर्ने कालिका नगरपालिका र इच्छाकामना गाउँपालिकाको पहाडी क्षेत्रमा गिरीको सक्रियतामा विभिन्न सामाजिक कामहरू भएका छन् । मंसिरको निर्वाचनमा यी पहाडी क्षेत्रबाट लामिछानेलाई कम मत आएको थियो । अब हुने उपनिर्वाचनमा हाम्रो पार्टीको उम्मेदवार पहिलाको भन्दा बढी मत ल्याएर अझै धेरै मतान्तरले जित्ने तयारीमा छौं, पार्टीका जिल्ला अध्यक्ष भुसालले भने । निर्वाचनमा रवि लामिछाने ४९ हजार २६१ मत ल्याएर विजयी भएका थिए । उनका निकटतम प्रतिद्वन्द्वी कांग्रेसका उमेश श्रेष्ठको १४ हजार ९८३ मत आएको थियो भने एमालेका उम्मेद्वार कृष्णभक्त पोखरेलले १४ हजार ६४७ मत पाएका थिए । निर्वाचन आयोगले आउँदो वैशाख १० गते उपनिर्वाचनको मिति तोकेपछि दलहरूको चहलपहल बढ्न थालेको छ । उम्मेदवारको मनोनयन दर्ता चैत २० गते हुनेछ । उपनिर्वाचनका लागि १८ वटा दल दर्ता भइसकेका छन् । कांग्रेसले फागुन १४ गतेबाट निर्वाचन केन्द्रित अभियान सुरु गरेको छ । चितवन२ मा कालिका नगरपालिकाका ११ वटै वडा इच्छाकामना गाउँपालिकाका सातवटै वडा र भरतपुर महानगरपालिकाका २९ मध्ये १० गरी कुल २८ वटा वडा रहेका छन् । सबै वडामा हामीले दुईदुई जनाका दरले प्रतिनिधि खटाइसकेका छौं, कांग्रेस चितवनका सभापति राजेश्वर खनालले भने । फागुन २० गतेसम्म अभियान चल्ने र २१ गते समीक्षा गरी नयाँ कार्यक्रम तय गर्ने जनाए । एमालेको राष्ट्रिय कार्यक्रम मिसन ग्रास रुट सञ्चालन भइरहेको छ । यही कार्यक्रमअन्तर्गत चितवन२ मा उपनिर्वाचन केन्द्रित विषेश गतिविधिहरू भएका छन्, चितवनका अध्यक्ष रामप्रसाद न्यौपानेले भने, हामी पालिका र वडा वडामा छौं । माओवादी केन्द्रका चितवन संयोजक रामचन्द्र अधिकारीले कलेजहरूमा हुने स्ववियु निर्वाचनसँगै उपचुनावको तयारीमा पनि लागेको बताए । उपचुनावको तयारीमा छौं, अधिकारीले भने । राष्ट्रिय प्रजातन्त्र पार्टी चितवनका अध्यक्ष रुद्र ढकालले पार्टी केन्द्रले संगठनलाई चुनावको तयारीमा लाग्न निर्देशन गरेअनुसार अभियान सुरु गरेको बताए । चितवन२ मा १ लाख २४ हजार १४ मतदाता रहेकामा उपनिर्वाचनमा ६३१ जना नयाँ मतदाता थपिएको प्रमुख भीमसेन कार्कीले बताए ।"
वन्यजन्तु संरक्षणमा जोड,"हेटौंडा (कास) वाग्मती प्रदेशका मुख्यमन्त्री शालिकराम जम्कट्टेलले मानिस र वन्यजन्तुको बीचको द्वन्द्व न्यूनीकरण गर्न सरोकारवालाको संयुक्त प्रयास हुनुपर्ने बताएका छन् । वन्यजन्तुको बासस्थान अतिक्रमण रोक्नु पर्ने बताए । वन्यजन्तुको बस्ने र खाने कुराको अभाव भएकाले बस्ती र बालीनालीभित्र छिर्न बाध्य भएको बताए । जिल्ला समन्वय समिति मकवानपुर, डिभिजन वन कार्यालय र डिभिजन वन कार्यालय राप्ती मनहरीको संयुक्त रूपमा कार्यक्रमको आयोजना गरेको थियो । स्थानीय सरकार जनताको नजिक हुने भएकाले वनसँग सम्बन्धित कार्यक्रम स्थानीय तहले गर्नुपर्ने धारणा राखे । निकुञ्जहरू सबै संघीय सरकार मातहत रहे पनि प्रदेश सरकारले वन्यजन्तु र मानवबीच हुने द्वन्द्व न्यूनीकरण गर्न सहयोग गर्ने बताए ।वाग्मती प्रदेशसभा सदस्य प्रेमबहादुर पुलामीले वन्यजन्तुको आक्रमणबाट मकवानपुरमा भएका घटनाबारे चर्चा गर्दै वन कार्यालयहरूले अग्रिम सतर्कता अपनाउन आवश्यक रहेको औँल्याए । जिसस प्रमुख ललित घलान, प्रमुख जिल्ला अधिकारी राजेन्द्रदेव पाण्डेले वन्यजन्तु र मानवबीचको द्वन्द्वलाई न्यूनीकरण गर्न सबै एकजुट हुनुपर्ने बताए ।मानववन्यजन्तुको द्वन्द्व र वन डढेलो न्यूनीकरणको उद्देश्यले कार्यक्रमको आयोजना गरिएको थियो । पर्सा राष्ट्रिय निकुञ्जका वार्डेन अशोककुमार रामले वन्यजन्तु र मानवबीचको द्वन्द्वलाई न्यूनीकरण गर्नेबारे कार्यपत्र प्रस्तुत गरेका थिए । डढेलो र जैविक विविधताका बारेमा डिभिजन वन कार्यालय मकवानपुर शिव सापकोटा र डिभिजन वन कार्यालय राप्ती मनहरिका विष्णुप्रसाद आचार्यले अवधारणा पत्र प्रस्तुत गरेका थिए । एक साताको बीचमा हात्तीको आक्रमणबाट २ जना मृत्यु भएको छ ।"
चक्रपथ दोस्रो खण्ड विस्तार गर्न बल्ल सुरसार,"(काठमाडौं)चक्रपथ दोस्रो खण्ड (कलंकीबसुन्धरा) डिजाइनको काम अघि बढाइएको छ । उपप्रधान एवं भौतिक पूर्वाधार तथा यातायातमन्त्री नारायणकाजी श्रेष्ठ, नेपालका लागि चिनियाँ राजदूत छन सोङलगायतको संयुक्त टोलीले गत फागुन ११ मा सडक विस्तार गर्ने खण्डको स्थलगत निरीक्षण गरेपछि डिजाइनको काम अघि बढाइएको हो । चीन सरकारको अनुदान सहायतामा विस्तार गर्न लागिएको यस खण्डमा सडकले चर्चेको क्षेत्र खाली (साइट क्लियर) गर्ने प्रक्रिया ४ वर्षअघिदेखि नै सुरु भए पनि नसकिँदा थप काम अघि बढ्न सकेको थिएन । साइट क्लियर भएनभएको सम्बन्धमा मन्त्रीसहितको टोलीले स्थलगत निरीक्षण गरेपछि डिजाइन अघि बढाइएको काठमाडौं चक्रपथ विस्तार योजना कार्यालयकी योजना प्रमुख सजना अधिकारीले जनाइन् । साइटमा समस्या केही देखिएन, उनले भनिन्, कलंकीदेखि स्युचाटार पुलसम्म बिजुलीका २२ वटा पोल सार्न बाँकी थियो । अहिले धमाधम पोल सार्ने काम भइरहेको छ ।डिजाइनको काम चीनको हेनान कम्युनिकेसन्स प्लानिङ एन्ड डिजाइन इन्स्टिच्युट कम्पनीका प्राविधिक टोलीले गरिरहेको उनको भनाइ छ ।गत मंसिर १६ मा उक्त खण्डमा पर्ने मन्दिर, रूख, अस्थायी प्रहरी चौकी, घरटहरालगायत संरचना हटाउन भन्दै सूचना निकालिएको थियो । त्यहीअनुसार साइट क्लियरको काम सक्दै लगिएको योजना कार्यालयले बताएको छ । लामो समयदेखि यसमा प्रगति देखिएको थिएन, योजना प्रमुख अधिकारीले भनिन्, मन्त्री र राजदूतको निरीक्षणपछि साइट क्लियर भएको जानकारी भयो । निरीक्षणलगत्तै डिजाइनको काम अघि बढेको हो । डिजाइनको काम सकिनासाथ ठेक्का प्रक्रिया अघि बढाइने उनको भनाइ छ ।डिजाइनको काम दुई महिनाभित्र सकिने भौतिक पूर्वाधार तथा यातायात मन्त्रालयका सचिव केशवकुमार शर्मा बताउँछन् । चक्रपथ पहिलो खण्डमा देखिएका सानातिना समस्यालाई दोस्रो खण्डमा सुधार गरेर डिजाइनको काम भइरहेको छ, उनले भने, डिजाइन सकिनासाथ ठेक्का अघि बढ्नेछ । फाइनल डिजाइन आएपछि कति लागत लाग्ने थाहा हुने उनको भनाइ छ । अहिले कलंकीदेखि सीतापाइलासम्म चार लेन र सीतापाइलादेखि चक्रपथ खण्डमा दुई लेन सडक छ । अब यस सडकलाई ८ लेनमा विस्तार गर्न लागिएको हो ।सडक विस्तारपछि उपत्यकाको ट्राफिक जाम व्यवस्थापनमा सहयोग पुग्ने शर्माको भनाइ छ । महाराजगन्जको २ सय ४४ मिटर खण्डमा भने अझै समस्या छ । यसमा पछि काम गरिने भएकाले पछि नै समाधान गरिने मन्त्रालयले जनाएको छ । चक्रपथ विस्तारअन्तर्गत नेपाल सरकारले चीनसँग कलंकीदेखि चाबहिलस्थित धोबीखोला पुलसम्मको ११६ किमि सडक नै विस्तार गर्न आग्रह गरेको थियो । चीनसँग सन् २०१८ मा भएको जीटूजी सम्झौतामा भने बसुन्धरासम्म मात्र सडक विस्तार गर्ने उल्लेख छ । सोहीअनुसार चीनले कलंकीदेखि बसुन्धरा कल्भर्टसम्मको ८२ किमि खण्डको मात्रै काम गर्ने भएको छ । बाँकी काम तेस्रो चरणको चक्रपथ विस्तारमा समेट्ने सडक विभागले जनाएको छ । नेपाल सरकारले दोस्रो चरणमै कलंकीदेखि धोबीखोला (चाबहिल) सम्म निर्माण गर्न माग गरेको थियो । तर चीनले भने यसलाई तेस्रो खण्डमा काम गर्ने उल्लेख गर्दै आएको छ । चक्रपथको दोस्रो खण्ड विस्तारमा नेपाल सरकारको स्रोतबाट बनाउनुपर्ने केही काम पनि रहेको विभागले जनाएको छ । उपत्यकाको सवारी चापलाई व्यवस्थापन गर्न चक्रपथ विस्तार योजनाअन्तर्गत कलंकीनारायणगोपाल चोक खण्डको विस्तार गर्न भन्दै चालु आर्थिक वर्ष ०७९८० का लागि १ अर्ब रुपैयाँ बजेट विनियोजन गरेको छ । नाली, सर्भिस लेन निर्माणलगायतको काम गर्न यो बजेट व्यवस्थापन गरिएको सडक विभागले जनाएको छ । यसअघि चक्रपथ विस्तारको पहिलो खण्ड कोटेश्वरकलंकी सडकको चीनले नै ८ लेनमा विस्तार गरिदिएको थियो । चीनले ८ लेनमा विस्तार गरेर ०७५ माघमा नेपाल सरकारलाई हस्तान्तरण गरेको थियो, जसको दूरी १०३९ किमि छ । दोस्रो खण्ड विस्तारको काममा अब ढिला हुने छैन, शर्माले भने, चालु आर्थिक वर्षभित्रै ठेक्का गरेर काम अघि बढाउँछौं ।"
आईसीपी सञ्चालन जिम्मा कैलाश टर्मिनल्सलाई,"पर्सा (कास) वीरगन्जस्थित एकीकृत सुरक्षा जाँच चौकी (आईसीपी) सञ्चालनको ठेक्का कैलाश टर्मिनल्स जेभीले पाएको छ । कैलाश जेभीसहित ५ कम्पनीले आशयपत्र दर्ता गराएकामा कैलाशलाई चुनिएको इन्टरमोडल यातायात विकास समितिका कार्यकारी निर्देशक आशिष गजुरेलले जनाए । ५ वर्षका लागि कैलाश टर्मिनल्स जेभीले १ अर्ब ८० करोड ९० लाख रुपैयाँमा आईसीपी सञ्चालनको ठेक्का पाएको हो । दर्ता भएका आशयपत्रमध्ये क्वालिटी कस्ट बेस मूल्यांकन विधिबाट यो कम्पनी चुनिएको हो, गजुरेलले भने, जसमा ६० प्रतिशत प्राविधिक र ४० प्रतिशत वित्तीय पक्ष हेरिएको छ, उसका कामदार, प्रस्तुति र मोडालिटीको पनि मूल्यांकन गरिएको छ ।"
तानसेन घुम्न आकाशमार्ग !,"(पाल्पा)तानसेनको बतासेडाँडाबाट प्याराग्लाइडिङले जब उचाइ लिन्छ, तब देखिन्छ लहरै हिमाल । डोल्पादेखि लमजुङको गणेश हिमाल देख्न पाउँदा जो कोही आनन्दित नहुने कुरै भएन । प्राकृतिक सुन्दरताले भरिपूर्ण श्रीनगर डाँडाको जंगल वर्ड आई भ्यु मा अझ मनमोहक देखिन्छ । दक्षिणतिर गुजुमुज्ज तानसेन सहर । त्यसभित्र मठमन्दिर र पर्यटकीय दरबार, शीतलपाटी लगायत । काखमा बाँसटारी र माडी फाँट । तेल्घा, मस्याम, भैरवस्थान, रिमिघादेखि अग्ला पहाडका डाँडा । आकाशमा उड्दाउड्दै हुन्छ, पर्यटकीय स्थलको व्याख्या र वर्णन । यसबाट आकाशमा उड्दा पर्यटकले छुट्टै मज्जा लिन्छन् । सुनेको तानसेनभन्दा देखेको तानसेन फरक लाग्यो, धरानबाट आएकी निर्मिता बुढाथोकीले भनिन्, आकाशमा उड्दा पर्यटकीय स्थलका विषयमा जानकारी पाएँ, त्यसले धेरै मज्जा लाग्यो । पूर्वको पहाडका पर्यटकीय गन्तव्यभन्दा धेरै सुन्दर र यहाँ फ्लाई गर्दा धेरै आनन्द आएको उनले सुनाइन् । एक पटक तानसेनको फ्लाई गर्नुभयो भने धेरै कुराको जानकारी पाइनेरहेछ, उनले भनिन् । नेपालका मात्र होइन, भारतीय र तेस्रो मुलुकबाट आउने पर्यटक पनि आकाशबाट तानसेनको वर्णन गरेको सुन्दा निकै आनन्द मान्छन् । गुगलमा खोजी गर्दा पाएको तानसेनभन्दा आकाशमा उड्दा अझ धेरै सुन्दर लाग्यो, तानसेन नगरपालिका३, भगवती टोलको होमस्टे (घरबास) मा बसेका बेल्जियम नागरिक क्लर्कले भने, धेरै कुरा आकाशबाटै जान्ने अवसर पाएा ।तानसेनको आकाशमा ०७९ वैशाखबाट व्यावसायिक उडान सुरु गरेको फ्लाई तानसेन ले आकाशमा उडेका बेला तानसेन र वरपरका दृश्यावलोकन मात्र गराउँदैन, पर्यटकीय स्थलको विशेषता जानकारी गराउने गरेको छ । नजिकको गन्तव्यबाट सबैभन्दा लामो रेन्जमा देखिने हिमालको दृश्यले लोभ्याउने मात्र होइन, त्यसको वर्णन सुन्दा अझ आनन्द लागेको भारतको लखनउबाट आएका सेफली श्रीवास्तवले बताए । धेरै विषयमा आकाशमा उडेर जानकारी लिन पाउँदा धेरै खुसी लागेको उनको भनाइ छ । हामीले उडाउने मात्र होइन, पर्यटकलाई छुट्टै आनन्द दिने पनि गरिन्छ, फ्लाई तानसेनका प्रबन्ध निर्देशक तथा युवा पर्यटन व्यवसायी रूपम कक्षपतिले भने, पर्यटकलाई तानसेनको वर्णन गर्ने र राम्रो सन्देश प्रवाह गर्ने हाम्रो उद्देश्य हो ।तानसेनको आकाशमा उडेपछि श्रीनगर डाँडाको जंगल मनमोहन देखिन्छ । तानसेन बजार वर्ड आई भ्यु मा सोचेभन्दा धेरै सुन्दर लागेको उनले सुनाए । यति मात्र होइन, नजिकका रानीमहल, भैरवस्थानको क्षेत्र पनि आकाशबाट देख्दा पर्यटकले आनन्द मान्ने उनले बताए । सुन्दर माडीफाँट, तानसेन दरबार, भगवती मन्दिर, अमरनारायण मन्दिर, शीतलपाटी, टुँडिखेल, कारागार क्षेत्रको वर्णन उडानका क्रममा गरिन्छ । तेस्रो मुलुकका पर्यटक जितगढी युद्धमा जाँदा भगवती भाकल गरेको र देवीको दैवीशक्तिले जितेको भन्दा अचम्म मान्छन्, व्यवसायी कक्षपतिले भने, भारतीय पर्यटक पनि यस्ता विषयमा निकै खुसी हुन्छन् ।दरबार कहिले बन्यो, तानसेन बजार पहिले कस्तो थियो र पाल्पा राज्यका विषयमा उडानका क्रममा पर्यटकले जान्न पाउने गरेका छन् । उडानको समयअनुसार पर्यटकलाई व्याख्या गर्ने गरेको प्याराग्लाइडिङ सञ्चालक कक्षपतिले बताए । भारतीय र तेस्रो मुलुकका पर्यटकले निकै चाखपूर्वक सुन्ने गरेको उनले बताए । मुलुककै पनि पाल्पाबाहिरकाले तानसेनको व्याख्या मन पराउने गर्छन्, उनले भने, हामीलाई पनि फ्लाइटका बेलामा समय कटाउने राम्रो मौका पनि हो । ०७९ वैशाखयता तानसेन उडौं अर्थात् फ्लाई तानसेन मा ४ सय ५० जनाले उडान भरिसकेका छन् । तानसेनमा बतासेडाँडाबाट उडान सुरु हुन्छ । श्रीनगरडाँडा, तानसेन बजार हुँदै उत्तरतर्फ लामो लस्कर हिमाल, माडीफाँटको दृश्य मनमोहक मान्छन् । बतासेडाँडाबाट सुरु हुने उडान प्रभासको रक्साहा भन्ने स्थानमा अवतरण हुन्छ ।"
सरुवामा प्रधानमन्त्रीको अस्वाभाविक चासो,"(काठमाडौं)सहसचिव तुलसीनाथ गौतमलाई यातायात व्यवस्था विभागको महानिर्देशकमा नियुक्ति गरेको २१ दिनमा सोमबार स्वास्थ्य मन्त्रालय पठाइएको छ । यातायातको महानिर्देशकबाट २१ दिनअघि सत्य निरूपण तथा मेलमिलाप आयोग पठाइएका टोकराज पाण्डेय सोमबार निजामती किताबखाना पुगेका छन् । गृह मन्त्रालयमा रहेका ११ सहसचिव सरुवाको सूची प्रधानमन्त्री पुष्पकमल दाहालको सचिवालयमा मंगलबार नै पुर्याइएको छ । प्रधानमन्त्री दाहालको जिम्मेवारीमा रहेको वाणिज्य, आपूर्ति तथा उपभोक्ता संरक्षण विभागका महानिर्देशक महेश भट्टराईलाई काम सम्हालेको ५ महिना २१ दिनमा सोमबार फिर्ता बोलाइएको छ ।सहसचिव झलकराम अधिकारीलाई राजस्व अनुसन्धान विभागको महानिर्देशक नियुक्त गरेको साढे चार महिनामा गत माघमा फिर्ता बोलाइएको थियो । कार्यालय प्रमुखका रूपमा जुन निकायमा पठायो, त्यहीं विवादमा पर्दै आएका अधिकारीलाई प्रधानमन्त्री दाहालले नै सम्हालेको गृह मन्त्रालयले मंगलबार अध्यागमन विभागको महानिर्देशकको जिम्मेवारी दिएको छ । प्रधानमन्त्रीको ठाडो निर्देशनमा पर्यटनमन्त्री सुदन किरातीले त्रिभुवन अन्तर्राष्ट्रिय विमानस्थलको महाप्रबन्धकमा प्रतापबाबु तिवारीलाई सरुवा गरेका छन् । दोहोर्याएर विमानस्थल आएका तिवारी नागरिक उड्डयन प्राधिकरणमातहण्को शिक्षालयमा थिए । मन्त्री किरातीको निर्देशनअनुसार अन्य योग्य कर्मचारीलाई अवसर नदिई प्राधिकरणले तिवारीलाई विमानस्थलको महाप्रबन्धकको जिम्मेवारी दिन लगाएको स्रोत बताउँछ ।प्रधानमन्त्री दाहालको अस्वाभाविक चासो कर्मचारी सरुवामा देखिएको छ । जसका कारण दैनिक कामसमेत प्रभावित भएको उच्च अधिकारीहरू बताउँछन् । विवादास्पद अधिकारीलाई महत्त्वपूर्ण जिम्मेवारी दिने र पद सम्हालेको २१ दिनमै फिर्ता गरेर कर्मचारीको हुर्मत लिनेमा प्रधानमन्त्री तथा मन्त्रिपरिषद् सचिवालय नै क्रियाशील देखिएको हो । त्यतिमात्र होइन, सरकार गठन भएको दुई महिनामा राजस्व अनुसन्धान विभाग, वाणिज्य विभाग, यातायात व्यवस्था विभाग, सडक विभाग, अर्थ, गृह, भौतिक पूर्वाधार, सहरी संघीय मामिला तथा सामान्य प्रशासनलगायत शक्तिको प्रयोग हुने, बजेटको आकार धेरै भएका र राजस्व संकलनसँग सम्बन्धित विभाग, महाशाखा, डिभिजन, आयोजना र शाखाहरूको नेतृत्व परिवर्तन व्यापक रूपमा गरिएको छ । २१ मध्ये १६ मन्त्रालयको जिम्मेवारी लिएका बेला खासगरी आर्थिक गतिविधिसँग सम्बन्धित क्षेत्रमा प्रधानमन्त्री दाहालकै सचिवालय बढी क्रियाशील रहेको स्रोतको दाबी छ । सरकारले कर्मचारी सरुवालाई पहिलो प्राथमिकता दिएको देखिएको छ । त्यसमा पनि प्रधानमन्त्रीले जथाभावी सरुवा रोक्नुपर्नेमा त्यस्तो देखिएन, संघीय मामिला तथा सामान्य प्रशासन मन्त्रालयका अधिकारीहरू गुनासो गर्छन् । अहिले वाणिज्य विभागमा पठाउने सहसचिवको खोजी भइरहेको प्रधानमन्त्री सचिवालय स्रोतले जनाएको छ । वाणिज्यबाट महेश भट्टराईलाई रातारात सरुवा गरिएको थियो । एक बियर कम्पनीको पक्षमा निर्णय गर्न आनाकानी गरेका कारण सरुवा भएको स्रोतको दाबी छ । राजस्व अनुसन्धान विभागमा राजस्व चुहावट रोक्न नसकेको आरोप लागेर सरुवा भएका झलकराम अधिकारी प्रधानमन्त्री कार्यालयमा एक महिना बसे । प्रधानमन्त्री कार्यालयले उनलाई गृह मन्त्रालय सरुवा गर्यो । सोमबारको सरुवामा उनलाई अध्यागमनको महानिर्देशक बनाइयो । गृहका अधिकारी भन्छन्, उनी राजस्वमा महानिर्देशक हुँदा मात्र होइन, कार्यालय प्रमुखको हैसियतमा जहिल्यै विवादमा आइरहन्छन् । सहकारी विभाग, ठूला करदाता कार्यालय र आन्तरिक राजस्व विभागमा रहेका बेला उनी कुनै न कुनै विवादमा परेका छन् । उनलाई अध्यागमनको महानिर्देशक बनाउँदा प्रधानमन्त्री दाहालले थाहा नपाएको पक्कै होइन, गृहका एक सहसचिव भन्छन्, प्रधानमन्त्रीको सचिवालयले यस्ता सबै काम गर्दै आएको छ । राजस्वको महानिर्देशक हुँदा नाकाहरूबाट व्यापक रूपमा राजस्व चुहावट भएको सूचनाका आधारमा झलकरामलाई फिर्ता बोलाइएको थियो । आफ्नो मान्छे छनोट गर्ने क्रममा कुरा नमिलेपछि अहिले गृह मन्त्रालय प्रशासन महाशाखाबाट पेस गरेको सहसचिवको सरुवाको फाइल अघि बढ्न सकेको छैन । गृहका एक अधिकारी भन्छन्, हामीले त पेस गर्ने हो, अरू काम प्रधानमन्त्रीबाटै हुनुपर्छ । सहसचिवको सरुवा सम्बन्धित मन्त्रीले गर्नुपर्ने भएकाले गृह सम्हालेका प्रधानमन्त्री दाहालको सहमति चाहिन्छ । तर, सचिवालयमा पेस गरेको सूचीका विषयमा कुनै पनि निर्णय भएको छैन । गृह स्रोतले भन्यो, हामीले सहसचिवको सूची बनाएर पठाएका छौं, निर्णय गर्ने अधिकार प्रधानमन्त्रीको हो । अहिले गृहमा १२ जना सहसचिवको व्यवस्थापन गर्नुपर्ने देखिएको छ । सरकार गठन भएको १० औं दिनमा सुरु भएको कर्मचारी फेरबदलले निरन्तरता पाएपछि दुई महिनामा सचिव, सहसचिव, उपसचिव, अधिकृतसहित १ सय २५ भन्दा बढी कर्मचारीको सरुवा भइसकेको छ । दाहाल नेतृत्वको सरकार बनेको १० औं दिनमा अर्थसहित विभिन्न मन्त्रालय र निकायमा सात जना सचिव सरुवा गरेको थियो । प्रधानमन्त्री कार्यालयअन्तर्गतको राजस्व अनुसन्धान विभागका महानिर्देशक मदन दाहाललाई सरकार बनेको एक महिनामा फिर्ता बोलाएर उनको स्थानमा नारायण सापकोटालाई पठाइयो । गृह मन्त्रालयले गत माघ ६ मा प्रमुख जिल्ला अधिकारी, सहायक प्रमुख जिल्ला अधिकारी तथा विभागीय प्रमुखसमेत ४९ सहसचिव र २१ उपसचिवको काज सरुवा गरेको थियो । अर्थ मन्त्रालयका ६ सहसचिवलाई एकै पटक सरुवा गरियो । उनीहरूको बदला मन्त्रालयबाहिरबाट त्यति नै संख्याका सहसचिवलाई अर्थ मन्त्रालय सरुवा गरियो । भौतिक पूर्वाधार मन्त्रालयले १८ सहसचिवससहित २० जना, सामान्य प्रशासन मन्त्रालयले यो अवधिमा एकै पटक ६१ जनासहित दुई पटकमा ९७ जना सहसचिव सरुवा गरेको छ । संघीय मन्त्रालयले मंगलबार ५५ जना उपसचिव सरुवा गरेको छ । मन्त्रालयका अनुसार धेरैजसो बढुवा भएर आएकाहरूलाई स्थानीय तहमा पठाइएको छ । त्यसैगरी, संघीयले बुधबार ३३ जना शाखा अधिकृतको सरुवा गरेको छ । संघीय मन्त्रालयका अधिकारीहरू अहिले यो सरुवालाई सामान्य मान्नुपर्ने बताउँछन् । राष्ट्रपतिको निर्वाचन सकिएर सरकारले लाइन लिएपछि सरुवा झन् धेरै हुने आन्तरिक तयारी छ ।"
प्रधानमन्त्रीमातहत १६ मन्त्रालय,"वन तथा वातावरण, युवा तथा खेलकुद, गृह, शिक्षा, विज्ञान तथा प्रविधि, श्रम, रोजगार तथा सामाजिक सुरक्षा, ऊर्जा, जलस्रोत तथा सिँचाइ, सहरी विकास, कानुन, न्याय तथा संसदीय मामिला, अर्थ, कृषि तथा पशुपन्छी विकास, उद्योग, वाणिज्य तथा आपूर्ति, भूमि व्यवस्था, सहकारी तथा गरिबी निवारण, परराष्ट्र, स्वास्थ्य तथा जनसंख्या, महिला, बालबालिका तथा ज्येष्ठ नागरिक र रक्षा"
पुस्तक अभावमै परीक्षाको तयारी,"(मुगु)सोरु गाउँपालिका९ कालैस्थित विजय माध्यमिक विद्यालयमा कक्षा ९ मा अध्ययनरत विद्यार्थी आधा पुस्तक नपाएरै वार्षिक परीक्षाको तयारीमा जुटेका छन् । ९ कक्षाका ७८ विद्यार्थीका लागि अर्थशास्त्र र शिक्षा विषय अझै आएको छैन । यो वर्ष कक्षा ८ का २५ विद्यार्थीले कम्प्युटर शिक्षाको किताब देख्न पाएनन् । नयाँ पुस्तक नआएपछि अघिल्लो वर्षका विद्यार्थीले पढेर च्यातिएका पुस्तक नै पढेर उनीहरूले वार्षिक परीक्षाको तयारी थालेका हुन् । शिक्षा र अर्थशास्त्र किताब नै पाइएन, दाइदिदीले पढेका आधा च्यातिएका किताब पढेरै परीक्षाको तयारीमा जुट्नुपरेको छ, कक्षा ९ की रीता बमले भनिन्, झन्डै २ महिना त सरहरूले किताब नआएको भन्दै कक्षा नै लिनुभएन, कोर्स पनि मुस्किलले आधा मात्र सकिएको छ, कसरी परीक्षा दिने ? गाउँपालिकाले चैत दोस्रो सातादेखि वार्षिक परीक्षा सञ्चालन गर्ने निर्णय गरिसकेको छ । परीक्षा नजिकिएपछि अर्थशास्त्रको किताब कक्षा ९ का गणेश जैसी र टीकाराम जैसीले साटासाट गरेर पढिरहेका छन् । नयाँ पुस्तक आएन, दुवैको घर सँगसँगै भएकाले सरहरूले पालोपालो पढ्नु भनेर पुरानो किताब दिनुभयो, गणेशले भने, २३ दिन आलोपालो गरेर दाजुभाइले एउटै किताब पढिरहेका छौं । उनीहरू भाइभाइका छोराहरू हुन् । सबै विषयको कोर्स पनि पूरै नसकिएकाले परीक्षाको तयारीमा समस्या भएको बताए । उनका अनुसार सबैजसो विषयको झन्डै ६० प्रतिशत कोर्स मात्र सकिएको छ । किताब नआउँदा पढाइ कमजोर बन्दै गइरहेको टीकारामको भनाइ छ । उनले गत वर्ष पनि कक्षा ८ मा स्वास्थ्य, शारीरिक र नेपाली विषयको किताब दाजुभाइले आलोपालो गरेर पढेको बताए । एक वर्षसम्म विषयगत पुस्तक नपाएरै विद्यार्थीले परीक्षा दिनु दुर्गमको नियति भएको प्रधानाध्यापक वीरबहादुर बमले बताए । विद्यार्थीको हातमा किताब छैन भने शिक्षकले पढाएको के अर्थ ?, उनले भने, हरेक वर्ष विद्यार्थी पाठ्यपुस्तककै अभावमा परीक्षा दिन बाध्य छन् । उनले ८ वर्षयता विद्यालयमा सबैजसो कक्षाको पूरै सेट किताब नआएको बताए । एक दशकअघिसम्म मुगुमा हवाई मार्गबाट किताब आउँथ्यो, जसका कारण किताब नपुग्ने समस्या थिएन । २०६९ सालमा मुगु सडक सञ्जालमा जोडिएयता किताब आउन समस्या हुन थालेको जनज्योति माविका प्रधानाध्यापक सुवास रावलले बताए । कुनै वर्ष स्थानीय तहले बजेट निकासामै ढिलाइ गर्छन्, कुनै वर्ष जनक शिक्षाको सुर्खेत कार्यालयमा किताब हुँदैन, उनले भने, पछिल्लो समयमा त ढुवानीको जिम्मा लिएकाहरूले किताब ल्याउनै आनाकानी गर्न थाले, ल्याए पनि १२ वटा विषयका किताब सधैं छुटाएका हुन्छन् । जिल्लाभरिका १ सय ४१ वटा सामुदायिक विद्यालयमा यो वर्ष पूरै सेट किताब नआएको शिक्षा विकास तथा समन्वय इकाईले जनाएको छ । इकाईका अनुसार सबै पालिकाहरूले चैतभित्रै परीक्षा सक्ने तयारी गरेका छन् । गत वर्ष खत्याड गाउँपालिकामा ढुवानी भएको पाठ्यपुस्तक सडक अवरुद्ध हुँदा झन्डै ३ महिना जुम्लाको गोठीज्युलामा अलपत्र परेको थियो । शैक्षिक सत्र सुरु हुनुभन्दा एक महिनाअघि नै पुस्तक पुर्याउने नीति भए पनि मुगुमा सधैं किताब अभाव हुने गरेको इकाई प्रमुख सूर्य खत्रीले बताए ।"
बैंकवित्तीय संस्थाको सुरक्षामा ध्यान दिन गृहको परिपत्र,"काठमाडौं (कास) सरकारले देशभरका बैंक, वित्तीय संस्था, लघुवित्त र सहकारी संस्थाको सुरक्षामा विशेष प्रबन्ध मिलाउन जिल्ला प्रशासन कार्यालय र नेपाल प्रहरी प्रधान कार्यालयलाई परिपत्र गरेको छ । बैंकिङ कसुर, ठगी र खराब ऋणमा संलग्नलगायतले आफूले लिएको कर्जा तिर्नुको साटो उल्टै वित्तीय संस्था तथा सञ्चालकमाथि भौतिक आक्रमण गर्नेसम्मका धम्की आउन थालेपछि गृह मन्त्रालयले शुक्रबार ७७ वटै जिल्ला प्रशासन कार्यालय र नेपाल प्रहरीलाई परिपत्र गरेर आपराधिक गतिविधि रोक्न र कानुन हातमा लिनेमाथि कारबाही गर्न निर्देशन दिएको हो ।गृहले प्रहरी र जिल्ला प्रशासन कार्यालयहरूलाई पठाएको पत्रमा भनिएको छ, विगत केही समयदेखि देशका विभिन्न स्थानमा बैंक तथा वित्तीय संस्था, सहकारी, लघुवित्तलगायतका संस्थाहरूलाई लक्षित गरी कानुनविपरीतका अवाञ्छित, उच्छृंखल र अराजक गतिविधिहरू बढिरहेको देखिएकाले त्यस्ता गतिविधि हुन नदिन र भएको पाइएमा तत्काल कानुनबमोजिम कारबाही गर्नू, गराउनू हुन आदेशअनुसार अनुरोध छ ।गृह मन्त्रालयका प्रवक्ता जितेन्द्र बस्नेतका अनुसार गृहले बैंक, लघुवित्त, सहकारीलगायत संस्थालाई निसाना बनाएर हुन सक्ने आपराधिक गतिविधिप्रति सावधान रहन र कसैले कानुन हातमा लिन खोजे कडाइका साथ कारबाही गर्न निर्देशन दिएको छ । आवरणमा एउटा गतिविधि गर्ने र निहित उद्देश्य अर्कै राखेर हुन सक्ने गतिविधिप्रति पनि निगरानी बढाउन गृहले प्रमुख जिल्ला अधिकारीहरूलाई निर्देशन दिएको छ ।प्रवक्ता बस्नेतले शुक्रबार साँझ सबै जिल्ला प्रशासन र नेपाल प्रहरीलाई यससम्बन्धी विषय समेटेर परिपत्र गरिएको बताए । बैंकवित्तीय संस्था तथा सहकारी संस्था लक्षित गरेर उच्छृंखल, अराजक र अवाञ्छित गतिविधि हुन सक्छ, त्यसप्रति सजग रहन र कसैले कानुन हातमा लिएको छ भने कारबाही गर्न निर्देशन दिइएको छ, प्रवक्ता बस्नेतले कान्तिपुरसँग भने, अवाञ्छित गतिविधि गर्नकै लागि घुसपैठ हुन सक्नेप्रति पनि उच्च सतर्कता अपनाउन पनि भनेका छौं । केही साताअघि व्यवसायी दुर्गा प्रसाईंले झापामा आयोजित सार्वजनिक कार्यक्रममै बैंक तथा वित्तीय संस्थाका सञ्चालक र कर्मचारीलाई मोसो दल्न भन्दै ऋणीलाई उक्साएका थिए । उनको विवादास्पद र आपत्तिजनक अभिव्यक्तिपछि प्रहरीले पनि कानुन हातमा लिन सक्ने व्यक्ति तथा समूहमाथि निगरानी थालेको छ । प्रहरी प्रवक्ता डीआईजी पोषराज पोखरेलले जुनसुकै आवरणमा भए पनि कानुन हातमा लिने जोसुकैलाई कारबाही गरिने बताए । दुर्गा प्रसाईंका अभिव्यक्तिलाई नोटिस मा राखेर सम्भावित आपराधिक गतिविधि रोक्न सूक्ष्म निगरानी गरिएको प्रवक्ता पोखरेलले बताए ।"
सुमन र सुनमाया विजेता,"(ओखलढुंगा)खिजिदेम्बा अल्ट्रा म्याराथनको चौंथो संस्करण सोलुखुम्बुका सुमन कुलुङ र जुम्लाकी सुनमाया बुढाले जितेका छन् । खिजिदेम्बा गाउँपालिका५ मा बिहीबार भएको म्यारानथमा सुमनले निर्धारित ४२१९५ किलोमिटर दूरी ३ घण्टा ४९ मिनेटमा पार गरेका थिए । भोजपुरका तीर्थ तामाङ दोस्रो, सोलुखुम्बुका अर्जुन कुलुङ तेस्रो र बैतडीका मोहनदेव जोशी चौंथो भए ।महिलातर्फ सुनमायाले ४ घण्टा ४१ मिनेटमा दूरी पार गरिन् । जुम्लाकै मन्जु रावत दोस्रो, खोटाङकी प्रिया राई तेस्रो र सिन्धुपाल्चोककी नीतु तामाङ चौथो भए । स्थानीय पुरुषतर्फ मानेभन्ज्याङ गाउँपालिकाका कृति राई विजेता भए । खिजिदेम्बाका रवीन्द्र तामाङ दोस्रो र देवराज सुनुवार तेस्रो भए । स्थानीय महिलातर्फ खिजिदेम्बाकी पदमकुमारी सुनुवार पहिलो, हिरूमाया भुजेल दोस्रो र अनिता सुनुवार तेस्रो भए । खिजिदेम्बा५ खिजिफलाँटेबाट सुरु अल्ट्राम्याराथन थोले देम्बा, ताक्लुङ, लाम्जे, भुलभुले हुँदै पुनः खिजिफलाँटेमै पुगेर टुंगिएको हो । समुद्री सतहदेखि २ हजार २ सय मिटर उचाइबाट सुरु भएको म्याराथन ३ हजार ५ सय मिटर पुगेर टुंगिएको थियो । म्याराथन विजेताले ७० हजार, दोस्रोले ६० हजार, तेस्रोले ५० र चौथो २५ हजार रुपैयाँ पुरस्कार पाए । स्थानीय विधातर्फ विजेताले २०, दोस्रोले १५ र तेस्रोले १० हजार पाए । म्याराथनमा ५८ प्रतिस्पर्धी थिए । ओखलढुंगा पर्यटन विकास समितिले २०७५ देखि खिजिदेम्बा म्याराथन गर्दै आएको हो । कोभिड१९ का कारण एक वर्ष म्याराथन हुन सकेन । गत वर्षदेखि पुनः निरन्तरता दिन थालिएको हो । साहसिक खेलकुदको माध्यमबाट जिल्लाको पर्यटन उकास्ने उद्देश्यले म्याराथन गरिएको आयोजक संस्थाका अध्यक्ष ङावाङिमा शेर्पाले बताए । म्याराथनलाई खिजिदेम्बा गाउँपालिका र नेपाल पर्यटन बोर्डलगायत संस्थाले सहयोग गरेका थिए ।"
क्यामरुनी र केएफटीसी फेरि आमनेसामने,"(सुनसरी)२३ औं बुढासुब्बा टुबोर्ग गोल्डकप फुटबल प्रतियोगिताको शनिबार हुने फाइनल खेल रोमाञ्चक हुने देखिएको छ । यसअघि मेची नेत्रालय काँकडभिट्टा गोल्डकप र हेटौंडा गोल्डकपमा भेट भइसकेका टिम हुन्, काँकडभिट्टा फुटबल ट्रेनिङ सेन्टर (केएफसीटी) र क्यामरुनी क्लब एभिनियर एफसी ।संयोगकले फेरि उपाधिकै लागि धरान रंगशालामा दुई टिम आमनेसामने हुने भएकाले खेल रोचक हुने निश्चित छ । फागुन ८ मा मात्रै वाग्मती प्रदेश राजधानी हेटौंडाको मैदानमा चिरपरिचित खेलाडीहरूसम्मिलित केएफटीसीसँग क्यामरुनी टिमको भेट भएको थियो । क्यामरुनले बुढासुब्बा गोल्डकपको अन्तिम सेमीफाइनलमा एन्फा मोरङलाई २० गोलले हराउँदै केएफटीसीसग भेट पक्का गरेको हो । यसअघि हेटौडामा सहिद स्मृति स्थानीय तह मकवानपुर गोल्डकप फुटबलको दोस्रो सेमीफाइनलमा हिमालयन शेर्पा क्लबसँग पराजित भएको थियो । अहिले सोही हिमालयन शेर्पाकै अधिकांश खेलाडीहरू झापाको केएफटीसीमा आवद्ध भएर खेल्दै छन् । केएफटीसीले पाहुना टोली भारतको युनाइटेड कर्स्याङ फुटबल क्लबलाई ३१ गोलले पराजित गर्दै उपाधि नजिक पुगेपछि क्यामरुनी टिमसँग फेरि भिडन्त पक्का भएको हो । यसअघि केएफटीसीले बुढासुब्बाको १९ औं संस्करणमा सहभागिता जनाएको थियो ।क्यामरुनी टिम एभिनियरका प्रशिक्षक आशिक थापा मगरका अनुसार दुई वर्षअघि स्थापित क्लबले करिब डेढ दर्जन प्रतियोगितामा सहभागिता जनाइसकेको छ । एभिनियरले हालै बर्दिबासमा सम्पन्न मेयर गोल्डकपको फाइनलमा आयोजक धरान फुटबल क्लबलाई हराउँदै उपाधि जितेको थियो । उसले २०७८ मा हेम्जा गोल्डकप र भरौल गोल्डकप जितेको थियो । प्रशिक्षक मगरले भने, हामीसँग शारीरिक रूपमा अनुभवी, अग्ला र बलिष्ठ खेलाडी छन् । त्यसैले उपाधि हाम्रै पोल्टामा जान्छ । केएफटीसीका खेलाडीका खेल पनि हामीलाई थाहा भएकाले सहजै जित्छौं । उनले जित्ने लक्ष्यसाथ मैदानमा खेलाडी उतार्ने रणनीति अपनाउने बताए । उनले केएफटीसीसँग यसअघि भोगेको पराजय बदला लिने अवसरको रूपमा धरान रंगशालालाई सदुपयोग गर्ने बताए ।केएफटीसीका प्रशिक्षक मुन्ना साउदेन लिम्बूले बुढासुब्बाको उपाधि यसपटक काँकडभिट्टा पुग्ने दाबी गरे । उनले भने, एभिनियरलाई हामीले पटकपटक पराजित गरेका छौं । यसपालि धरान रंगशालामा फेरि पराजित गर्दै उपाधि उचाल्ने रणनितिका साथ मैदानमा उत्रन्छौं । विजेताले १० लाख र उपविजेताले ५ लाख रुपैयाँ हात पार्नेछन् । उत्कृष्ट खेलाडीले १ लाख जित्नेछन् ।"
खुमलटारको लिगमा सानदार डेब्यु,काठमाडौं (कास) माथिल्लो डिभिजनमा डेब्युकै सिजन खुमलटार युवा क्लबले महत्त्वाकांक्षी हुने संकेत गरेको थियो । त्यसको पहिलो प्रभाव सहिद स्मारक लिग ए डिभिजन ०८९८० को उद्घाटन खेलमा देखियो । क्यामरुनी खेलाडी मेसुके ओलामोउको निर्णायक गोल मदतमा खुमलटारले फ्रेन्ड्स क्बललाई १० ले हरायो । दशरथ रंगशालामा नवप्रवेशी खुमलटारलाई विजयी सुरुआत दिलाउन क्यामरुनी ओलामोउले ८९ औं मिनेटमा निर्णायक गोल गरे । खेल गोलरहित बराबरीतर्फ अग्रसर भइरहेका बेला ओलामोउले जय गुरुङको पासमा गोल गरेको हुन् । यससँगै खुमलटार ३ अंक बटुल्न सफल रह्यो । विशेषतः दोस्रो हाफमा खुमलटारले तुलनात्मक रूपमा राम्रो प्रदर्शन गरे पनि उसलाई भाग्यले साथ दिएको थिएन । तर खुमलटारको शृंखलाबद्ध आक्रमणले अन्ततः अन्तिम मिनेटमा रंग देखाएको थियो । त्यस अगाडि ओलामोउ र स्टेफन बियोङको प्रहार पोस्टमा लागेर फर्केको थियो । बियोङले ७६ औं मिनेटमा गरेको सुन्दर फ्रिकिक प्रहार पोस्टमा लागेको हो । यस्तै ८० औं मिनेटमा फ्रेन्ड्सका उत्तम राईको हेड पोस्ट नजिकको दूरीबाट बाहिरिएको थियो । पहिलो हाफमै विनोङ र ओलामोउको प्रहारले पोस्टको दिशा लिन सकेन । फ्रेन्ड्सका लागि पहिलो हाफको १८ औं मिनेटमा उत्तर राई राम्रो अवसरमा चुके । पछिल्लो वर्ष बी डिभिजनको पछिल्लो संस्करणमा दोस्रो स्थानमा रहेर खुमलटारले नाटकीय बढुवा पाएको थियो ।
कायकमा मोहन सफल,"काठमाडौं (कास) मोहन रानाले त्रिशूली नदीमा सम्पन्न आठौं हिमालयन फ्रिस्टाइल कायक च्याम्पियनसिपको फाइनल चरणमा पाँच प्रतिस्पर्धीलाई पन्छाउँदै उपाधि जितेका छन् ।नेपाल कायक क्लबद्वारा आयोजित प्रतियोगितामा मोहनले त्रिशूलीको तीव्र गतिमा ४५ सेकेन्डमा उत्कृष्ट प्रदर्शन गर्दै २ सय ५० अंकसहित सफलता पाए । विनोद गुरुङ २ सय ३५ अंक बटुल्दै दोस्रो स्थानमा रहे । रोहित श्रेष्ठले १ सय ५० अंक बनाएर तेस्रो स्थान लिए । मोहनले १५ हजार, विनोदले १२ हजार ५ सय र रोहितले १० हजार रुपैयाँ प्राप्त गरे ।प्रतियोगितामा २६ खेलाडी प्रतिस्पर्धी थिए । दोस्रो चरणमा १८ जना छनोट भएका थिए । तेस्रो चरणमा १० खेलाडीको प्रतिस्पर्धा गरेपछि उत्कृष्ट ६ खेलाडीले फाइनल चरणमा स्थान बनाएका थिए । अनिल गुरुङ (१ सय २ अंक) चौथो, रमेश गुरुङ (६० अंक) पाँचौं र मनोज सुनार (४० अंक) छैटौंमा रहे ।स्थानीय बालबालिका र युवामा लोकप्रिय ट्युब रेस पनि पहिलोपल्ट समावेश गरिएको थियो । दुई हातको चप्पलले पानी कटाउँदै फिनिसिङ प्वाइन्टमा पुग्नुपर्ने ट्युब रेसमा शक्तिकुमार गुरुङ पहिलो भए । कायक च्याम्पियन मोहन दोस्रो स्थानमा रहे भने प्रमोद गुरुङले तेस्रो स्थान हासिल गरे । रेसमा स्थानीय १६ जनाले प्रतिस्पर्धा गरेका थिए ।कायक क्लबका अध्यक्ष अनुप गुरुङले भने, कायक र र्याफ्टिङका स्थानीय खेलाडीहरू सबै ट्युबमा अभ्यस्त भएपछि आएका हुन् । अर्थात् उनीहरूको करिअर ट्युबबाटै सुरु भएको हो । त्यसैले पृथक भए पनि स्थानीयमा लोकप्रिय ट्युब रेस प्रतियोगिता गरिएको हो । हामी यसलाई निरन्तरता दिने छौं । ह्वाइट वाटर स्पोर्ट्सका चर्चित खेलाडी गुरुङ आइसल्यान्डको भाइकिङ र्याफ्टिङसँग पनि आबद्ध छन् ।"
फुटबलर विमल जिनियसको एम्बासडर,"काठमाडौं (कास) राष्ट्रिय फुटबल टोलीका विमल घर्ती मगरलाई जिनियस आईबी वर्ल्ड स्कुलले जिनियस स्पोर्ट्स एम्बासडरमा नियुक्त गरेको छ । शुक्रबार विमल र जिनियसका अध्यक्ष नवीनकुमार जोशीले सम्झौतापत्रमा हस्ताक्षर गरेका थिए ।जिनियसका शैक्षिक प्रमुख प्रदीप वज्राचार्यले फुटबलर विमलले जिनियसको फुटबल टोलीलाई प्रशिक्षण दिने, जिनियसका कार्यक्रममा सहभागी हुने र जिनियसको प्रवर्द्धन कार्यमा सहयोग गर्ने जानकारी गराए । अध्यक्ष जोशीले सम्झौता हाल एक वर्षका लागि भए पनि आगामी वर्षमा पनि निरन्तरता पाउने बताए । विमलले जिनियसको फुटबल जर्सी सार्वजनिक गर्नुका साथै जिनियसको छात्रछात्रा टोलीलाई प्रशिक्षण दिएका थिए ।"
के छ मान्छेको टाउकोभित्र ?,"दु : खमा पुर्पुरो ठोक्नु वा टाउकोलाई दुई हातले भकुन्डोझैं समात्नु मनुष्यको एउटा सार्वलौकिक र साझा प्रतिक्रिया हो । देश, काल, परिस्थितिको भिन्नताले मानवीय व्यवहारका कैयन् पक्ष अलगअलग छन् । तर, बिर्सेको कुनै मानिसको नाम वा घटना वा वस्तुलाई झट्ट सम्झन नसक्दा, दिक्दारीले घेर्दा वा धत्तेरिका भन्ने भाव जनाउनुपर्दा हात टाउकामा पुर्याउने बानी भने अनौठो किसिमले हरेकमा किन हुन्छ होला ? यो प्रश्न वरपर रहेर स्नायुविज्ञानले मानिसको विचार, व्यवहारको ढाँचा र मस्तिष्कको बनोटबारे असाध्यै रोचक अध्ययनहरू गरेको छ । तनाव भएका बेला दुख्ने र दुःख परेका बेला समातिने यो टाउको खासमा होचाहिँ के ? जसलाई हामी टाउको भन्छौं त्यो वास्तवमा मस्तिष्कको आवरण हो, जसको विशिष्ट उत्परिवर्तन, आकार र कार्यक्षमताकै कारण मानिस प्रकृतिका सारा प्राणीभन्दा भिन्न बन्न पुगेको छ । टाउकोभित्रको यो जटिल अंगले विचार, स्मृति, भावना, स्पर्श, चाल, कौशल, दृष्टि, श्वासप्रश्वास, तापक्रम, भोक र हाम्रो शरीरलाई नियमन गर्ने प्रत्येक प्रक्रियामाथि नियन्त्रण गर्छ । पछिल्लो ५० वर्षमा स्नायुविद् र मनोवेत्ताले सबैभन्दा बढ्ता अध्ययन गरेको यही मस्तिष्क र यसका कारण हाम्रो आनीबानीमा आउने बदलाबबारे हो, जसले अनेक रमाइला तथ्य फेला पारेको छ । यद्यपि, सबैभन्दा बढ्ता अध्ययन गरेर सर्वाधिक कम जानकारी फेला परेको कुनै मानव अंग छ भने त्यो पनि यही मस्तिष्क नै हो । औसतमा १३ सय ग्राम तौल हुने हाम्रो मस्तिष्कको ६० प्रतिशत भागमा बोसो हुन्छ, जसलाई हामी गिदी भन्छौं भने बाँकी ४० प्रतिशत पानी, प्रोटिन, कार्बोहाइड्रेट र नुनिलो लवणको संयोजनले बन्छ । रमाइलो के भने मस्तिष्कमा एउटै मांसपेशी हुँदैन । यसमा त बोसोजस्तो गिदीभित्र अर्बौंको संख्यामा स्नायु रेसा र रक्तवाहक धमनीको अद्भुत जालो हुन्छ । यसैलाई हामी समग्रमा मगज पनि भन्छौं । व्यवहारमा अस्वाभाविक देखिए मानिसहरू यसैलाई दोष दिएर भन्छन्, मगज खुस्केको ! मानिस र जनावरको मस्तिष्कको मुख्य भिन्नता यसको तौल हो, जो शरीरको अनुपातमा अरू प्राणीको मस्तिष्कभन्दा तीन गुणा ठूलो हुन्छ । यही कमालको मस्तिष्कले जंगलको एक सामान्य जनावरको हूलबाट अलग पारेर मानिसलाई पृथ्वीको एकछत्र भोग गर्न सक्षम बनाएको छ । यो सब मगजको सोचविचार गर्न सक्ने क्षमताको परिणाम नै हो । र, मस्तिष्कको सोचविचार गर्ने काम सेरेब्रल कोर्टेक्सले गर्छ । कुल मस्तिष्कको ८० प्रतिशत हिस्सा यही सेरेब्रल कोर्टेक्सले ओगटेको छ । अन्य प्राणीमा यो प्रतिशत ज्यादै कम छ, जो हाम्रो र जनाबरको मस्तिष्कबीचको अर्को ठूलो भिन्नता हो । मान्छेको मगजभित्रको यही सेरेब्रल कोर्टेक्समा एक अर्ब साठी करोड स्नायु रेशाहरू हुन्छन्, जो अरू जनाबरमा सारै कम हुन्छ । यस्तो जटिल मानव मस्तिष्क ५० करोड वर्षअघि केही कोसिकाहरूको उत्परिवर्तनको लामो यात्राको परिणाम भएको अनुमान अध्यताहरूको छ, जो सुन्दा निकै रोचक लाग्छ । लाखौं वर्षको अन्तरालमा विकसित भएको स्नायु प्रणालीले प्रजातिविशिष्ट मस्तिष्क र व्यवहार क्षमता उत्पन्न गर्छ । तर, मानिसमा जस्तो कलाको चेत कुनै जनावरको स्नायु प्रणालीले पनि पैदा गरेको छैन । यस हिसाबले हेर्दा कलाको उत्पादन र प्रशंसा मान्छे मात्रको स्वभाव हुन गएको छ । मानव मस्तिष्कमाथि ४५ वर्षको लामो अध्ययनपछि स्पेनका स्नायुविद् जाभिएर डे फिलेप के निष्कर्षमा पुगेका छन् भने, हाम्रो मगजको सर्वाधिक सुन्दर र अलग पक्ष भनेको यसको बौद्धिक सिर्जनात्मक क्षमता नै हो । फिलेपजस्तै, सबैजसो मस्तिष्क अध्येताहरू मानिसका हर कृत्यमा कलाको स्पर्श देखेर चकित छन् जबकि बाँच्नका लागि यसको कुनै जरुरतै पर्दैन । जनावरहरूको मस्तिष्क उनीहरूलाई त्यति मात्रै काम गराउन सक्षम छ जति बाँच्नका लागि चाहिन्छ । बाँच्नका निम्ति मुख्यतः पहिलो जरुरत पक्ष हो भोजन । हरेक प्राणीको मस्तिष्कले अलगअलग प्रकारको भोजनमा हजारौं वर्षदेखिको लगाब राखेको देखिन्छ । जस्तो कि मृग, हात्ती र गाईजस्ता शाकाहारी प्राणी ज्यानै गए पनि मांसभक्षण गर्दैनन् । बाघ, चितुवा र सिंहहरू भोकले मर्छन् बरु, तर घाँस खाँदैनन् । गिद्ध मासु खान्छ, तर मरेको जनावरको मात्रै । मान्छेको आहारको भने कुनै सीमा छैन । फेरि हाम्रा खाना कति कलात्मक छन् र सिर्जनात्मकताको कुन रूप यसमा सम्मिलित छ भनेर हेर्न थालियो भने ठेलीका ठेली पुस्तक जन्मिन्छन् । जबकि, कुनै पनि प्राणीले भोजनको प्राकृत अवस्थामा रत्ती पनि नसुधारी ग्रहण गर्छ । बाँच्न चाहिने अर्को महत्त्वपूर्ण आवश्यकता हो सुरक्षा, जसभित्र जैविक प्रतिकूलतासँग जुध्न आवासदेखि शत्रुसँग लड्न चाहिने प्रतिकारको कौशल र सामर्थ्यसम्म जोडिन आइपुग्छ । यस मामिलामा प्रजाति विशिष्ट जनाबरहरूको सदा एउटै लक्षण छ । मृग जंगलमा बस्छ र जंगलमै बस्ने बाघसँग बच्न उसको सुरक्षा वा प्रतिकार कौशल भनेको दौडन सक्ने क्षमता मात्रै हो । चराहरू उड्छन् र रूखमा गुण बनाएर बस्छन् । सर्पहरूले दुला खोज्न अहिले पनि छाडेका छैनन् र माछाहरू पानीबाहिर आए भने मरिहाल्छन् । केही डिग्री तापक्रम तलमाथि भयो कि यिनीहरूको जीवन संकटमा पर्छ । तर, मान्छेले सर्वाधिक गर्मीदेखि सदैव हिउँ जमिरहने ऋणात्मक तापक्रम भएका ठाउँमा पनि सहरहरू बसाएको छ, सुरक्षाका नाममा हजारौं प्रकारका हतियार र पृथ्वी नै ध्वस्त पार्न सक्ने डरलाग्दा अणु बम बनाएको छ । यो सबै मस्तिष्कको सिर्जनात्मक बौद्धिक क्षमता नभएको भए सम्भव हुने थिएन । हर प्राणीले आफ्नो अस्तित्वको निरन्तरताका लागि गर्ने अर्को कर्म हो मैथुन । जनावरको मैथुनिक कार्यमा संलग्नता ऋतु विशेष हुने हुनाले जुनसुकै समयमा उनीहरू यौन गतिविधिमा संलग्न रहन्नन् । फेरि हरेक जनावरको यौनासन पुस्ता दरपुस्ता एउटै हुन्छ । तर, यस मामिलामा पनि मानिस प्राणीभन्दा तीन सय असी डिग्रीले फरक छ । पहिलो त मानिसको मन नै मैथुनिक विचारका अनेक उत्तेजक भावहरूले भरिएको हुन्छ । जुनसुकै मौसममा, जुनसुकै समयमा र जहाँ पनि मनुष्य यौनिक कर्ममा सहभागी भइदिन सक्छ र हुन चाहन्छ पनि । यौनका दर्जनौं आसन उसले आविष्कार गरेको छ र एक मात्रै यौन साथी हुनुलाई आदर्श मानक बनाएको छ उसको सभ्यताले । र, आम रूपमा यो मानक आफ्नै स्वभावको विपरीत हुनाले मनुष्य यौनका मामिलामा सदा तनावमा रहन्छ । जनावरहरू यो झन्झटबाट सदा मुक्त छन् । यो उनीहरूको सादगीले होइन, मस्तिष्कको सीमित क्षमताका कारण भएको हो । यी र यस्ता लाखौं भिन्नता मस्तिष्कको विशिष्ट ढाँचाका उपज हुन् । स्नायु विज्ञानले जैविक दृष्टिकोणबाट मानसिक प्रक्रियाको विश्लेषण गरेर हाम्रा विशिष्ट आनीबानीको कारणलाई चाखलाग्दो गरी पर्गेलेको छ । तैपनि मस्तिष्क र व्यवहारबीचको सम्बन्धलाई ठीकसँग तालमेल गर्न भने यसले अझै सकेको छैन । स्नायुहरूको आकार र यसको जडानमा हुने सानो मात्र परिवर्तनले पनि जीवनको व्यवहारमा ठूलो बदलाव आउँछ भन्ने त प्रयोगसिद्ध भइसक्यो । तर, कुन रेसाको कति विकासले के परिवर्तन आउँछ भन्नेचाहिँ अहिले पनि रहस्यकै गर्तमा छ । सुल्झन नसकेको पहिलो र मुख्य प्रश्न नै मस्तिष्कको आकारसँग र बौद्धिक क्षमताको सीधा सम्बन्ध छ कि छैन भन्ने हो । कोलम्बिया युनिभर्सिटीका मानवशास्त्री राल्फ एल हलवेको समूहले गरेको जीवाष्म अध्ययनले देखाएअनुसार पचास लाख वर्षयता बाँदर प्रजातिको मस्तिष्क तीन गुणाले बढेको छ । जस्तो कि अहिलेको मानव होमो सापिएन्सको आदिपुर्खा अस्ट्रेलोपिथेकसको मस्तिष्कको आकार ४५० क्युबिक सेन्टिमिटर थियो । उसैको सन्तान मानिने होमो सापिएन्स अर्थात् आधुनिक मनुष्यको मस्तिष्कको आकार अहिले औसतमा १३ सय ४५ क्युबिक सेन्टिमिटर छ । क्रमविकासका क्रममा मस्तिष्कमा हुने विकासको अनुपात र यसबाट जीवको व्यवहारमा पर्न जाने परिवर्तनलाई जनाउन प्राणीशास्त्रमा एउटा शब्द छ इन्सेफेलाइजेसन । शरीरको बनौट र तौलको अनुपातमा मस्तिष्कको वजन तथा यसको संरचनात्मक ढाँचालाई नाप्न जीवशास्त्रीहरूले एउटा मापन बनाएका छन्, इन्सेफेलाइजेसन क्वेसन्ट अर्थात् इक्यु । स्तनधारी जनावरहरूमा यो अनुपात जाँच्ने मानक बिरालोलाई लिइन्छ, जसको इक्यु १ छ । एकभन्दा कम वा बढीको इक्युले सापेक्ष मस्तिष्क आकारलाई संकेत गर्छ । यहाँ बिरालोको इक्यु १ हुनुले के संकेत गर्छ भने उसको मस्तिष्क शरीरको सापेक्षमा निकै सानो छ । यो उपाय प्रयोग गरेर जाँच्दा हालसम्म उच्च इक्यु मान्छेकै मस्तिष्कले पाएको छ, जसको प्राप्ताङ्क ७४ देखि ७८ सम्म छ । झन्डै ३५ लाख वर्षअघि नियान्डरथलका पूर्ववर्ती पुर्खा मानिएका अस्ट्रेलोपिथेकस प्रजातिको मानवको इक्यु ३१ देखि ३६ सम्म थियो (मारिनो, १९९०) । इक्युले मस्तिष्कको क्षमता र जटिल ढाँचालाई मात्रै नभएर प्राणीको बुद्धि मात्रालाई पनि जनाउँछ । बुद्धिमान मानिएका प्राणी कुकुरको इक्यु १२, गुरिल्लाको १५ देखि १८, चिम्पान्जीको २२ देखि २५ र क्यापुचिन बाँदरहरूको २४ देखि २८ सम्म इक्यु मापन गरिएको छ (रोथ एन्ड डीके, २००५) ।मस्तिष्कको आकार र व्यवहारमा यसको प्रभावका सम्बन्धमा भएका यस्ता खोजबिन र प्रकाशित तथ्यहरूले एउटा आम जिज्ञासा पैदा गरिदियो महान् भनिएका कलाकार, विचारक र दार्शनिकहरूको मस्तिष्क कस्तो र कत्रो होला ? कौतूहलपूर्ण यो जिज्ञासाले निम्त्याएको अनेकौं मानिसको मस्तिष्कको अध्ययनले अलमल्याउने नतिजाहरू दिएको छ, जसले के देखाउँछ भने मान्छेमान्छेबीच मस्तिष्कको तौल सानोठूलो भए पनि त्यसले बुद्धिमत्तामा खासै फरक पार्दैन । उदाहरणका लागि अठारौं शताब्दीका अंग्र्रेज कवि लर्ड बायरनको मस्तिष्क २२३८ किलोग्राम थियो । निश्चय नै बायरन बुद्धिमान र प्रतिभाशाली कवि थिए । तर, यो ठूलो मस्तिष्क नै त्यसको कारण थियो त ? यो प्रश्न तब सान्दर्भिर्क भयो जब अद्भुत वैज्ञानिक आइन्सटाइनको मस्तिष्कको तौल मात्र १२ सय ३० ग्राम थियो भन्ने तथ्य बाहिर आयो । औसतभन्दा अलिकति सानो मस्तिष्कको तौल भएका आइन्सटाइनको बौद्धिक तीक्ष्णता उनको समयमा पृथ्वीमा जीवित मानिसको भन्दा कता हो कता प्रभावशाली थियो, छ । मस्तिष्कको आकार र त्यस अनुपातमा मानिसको व्यवहारबारे सुरुवाती खोजकर्ताहरूमा स्वीडेनका स्नायुविद् गुस्ताभ म्याग्नस रेट्जियसको नाम अग्रपंक्तिमा आउँछ । सन् १८४२ मा जन्मेका गुस्ताभले ७७ वर्षको आफ्नो लामो जीवनकालमा गरेको खोजबिनले मस्तिष्क आकारविज्ञानको दायरालाई प्राथमिक पहिचान दिने काम गरे । मानिसको बुद्धिमत्ता र व्यवहार मस्तिष्कको कुनै विशेष हिस्साको विकासले तय गर्छ कि गर्दैन भन्नेबारे खोजबिन गर्ने उनको चासोलाई सघाउ पुगोस् भनेर फिजियोलोजिस्टहरू टाइगरस्टेड र रेटजियसले मृत्युपरान्त मस्तिष्क दान गर्ने अभियान चलाए । तर, त्यस समयमा उनै दुई चिकित्साशास्त्रीबाहेक अरू कोही यसो गर्न तयार भएनन् । तर, पनि अनुसन्धानका लागि आवश्यक विषयका रूपमा मस्तिष्कको दान गर्नुको महत्त्वबारे स्नायुविदेहरूले आग्रहपूर्ण अनुरोध जारी राखे । अन्ततः उन्नाइसौं शताब्दीमा अमेरिकन एन्थ्रोपोमेट्रिक सोसाइटीले मस्तिष्क बैंक स्थापना गर्न सफल भयो । यसपछि त ललितकला, विज्ञान, राजनीति, संगीत र साहित्यका प्रतिष्ठित व्यक्तित्वहरूको मस्तिष्कलाई स्नायुविद्हरूले सजिलै अध्ययन र विश्लेषण गर्न पाए । बैंकका संस्थापकमध्ये एक थिए शरीरशास्त्री एडवार्ड एन्थोनी स्पिट्जका, जसले ध्यानपूर्वक अध्ययन गरेका सयभन्दा बढी प्रसिद्ध व्यक्तिहरूको दिमागको तौल २०१२ देखि ११९८ किलोग्रामसम्म थियो । स्पिट्जकाको सूचीको शीर्षकमा रुसी उपन्यासकार इभान टुर्गेनेभ पनि थिए, जो प्रसिद्ध पुस्तक फादर्स एन्ड सन्स का लेखक थिए । रोचक के छ भने स्पिट्जकाको खोजअनुसार सबैभन्दा सानो मस्तिष्क (११९८ किलोग्राम) मेधावी जर्मन शरीरशास्त्री फ्रान्ज जोसेफ गल (१७५८१८२८) को थियो, जो त्यस समय पृथ्वीको गिनेचुनेका शरीरशास्त्री मानिन्थे । औसतभन्दा केही सानो तौलको मस्तिष्क भएर पनि गहिरो खोज, अनुसन्धान गर्न सक्ने तीक्ष्ण बुद्धि भएका गेल आफैंचाहिँ मस्तिष्कको ठूलो आकार बढी बौद्धिक व्यक्तित्वसँग सम्बन्धित छ भन्ने मान्यता राख्थे । स्नायुविद्हरूले धेरै सानो दिमाग भएका सामान्य व्यक्तिहरूमाथि पनि गेलको यो कथन साँचो हो कि होइन भनेर अध्ययन गरे । डेनियल लियोन्स नामका सामान्य मानिसको मस्तिष्कको तौल जम्मा ६८० मिलिग्राम थियो । यो भनेको औसतभन्दा आधैले सानो हो । तर पनि, उनको सुझबुझ र शरीरको विकास औसत रूपले सामान्य नै थियो । यी र यस्ता अरू पनि दृष्टान्तले मस्तिष्कको तौल र आकारसँग मानिसको बुद्धिमत्ताको सीधा साइनो छैन भन्ने निष्कर्षमा केही स्नायुविद्हरू पुगेका छन् । र पनि, मस्तिष्कको जडानको व्यक्तिगत ढाँचा र त्यसमा हुने मात्रात्मक तथा गुणात्मक दुवै विशेषताले मानिसको बुद्धिमत्तालाई प्रभाव पार्ने गर्छ भन्ने अनेक प्रयोगसिद्ध विश्लेषण पनि उत्तिकै प्रभावशाली छन् । हड्डीहरूजस्तो मस्तिष्कको जीवाशेष नहुने हुनाले हाम्रा पुर्खाहरूको बौद्धिक क्षमताबारे भएका मानवशास्त्रीय अध्ययन उनीहरूले बनाएका औजार र हतियारहरूको अध्ययनमा सीमित छ । त्यसअनुसार हेर्दा १८ लाख वर्षपहिले होमो इरेक्टसले ढुंगाका धारिला हतियाहरूको आविष्कार गरे । यसका आधारमा स्नायुविद्हरू के निष्कर्षमा पुगेका छन् भने लाखौं वर्षअघिका अस्ट्रेलोपिथेकस प्रजातिका मानिसका भन्दा होमो इरेक्टस प्रजातिका मानिसको मस्तिस्क ठूलो र सोचविचार गर्न सक्ने खुबीको थियो । होमो इरेक्टसहरूले ढुंगाको चमकबाट पहिलोपटक आगो आविष्कार गरेको पनि अनुमान छ, जसको प्रयोग बिस्तारै अरू प्रजातिका मानिसले पनि गर्न थाले । काठ र हड्डीका तीर तथा भालाजस्ता औजार पनि होमो इरेक्टसकै समयमा भएको देखिन्छ । यी सबै हेर्दा उनीहरूको मस्तिष्क त्यसअघिका सबै प्रजातिका मानिस र जनावरको मस्तिष्कभन्दा ठूलो थियो र उनीहरू बढी चलाख थिए भन्ने निष्कर्ष निस्किन्छ । यो समयलाई जीवाष्मशास्त्रीहरूले ५ लाख वर्षअघि वरपरको मानेका छन् । स्नायुविद्हरू यसै समयलाई आधुनिक क्षमताको मस्तिष्कको विकासको सुरुवात मान्छन् । हामी आधुनिक मानवका पुर्खा होमो सापिएन्सको उत्पत्ति २ लाख वर्षअघि अफ्रिकी जंगलमा भएको मानिन्छ, जसको मस्तिष्क उत्विकासको क्रममा ठूलो हुन पुगेको थियो । मस्तिष्कको विकाससँगै मानिसहरू विशिष्ट किसिमको ध्वनि निकाल्न सक्ने भए र कालान्तरमा त्यो कुराकानी गर्न सक्ने आवाजमा बदलिन पुग्यो । यसबाट भाषाको जन्म भयो भन्ने मस्तिष्कशास्त्रीहरूको निष्कर्ष छ । स्नायु विज्ञानको पछिल्लो खोजले जीवमा आवाज निकाल्न मद्दत गर्ने विशिष्ट डीएनए भएको पत्ता लगाएको छ, जसलाई फक्सपिटुका नामले चिनिन्छ । यही विशिष्ट डीएनएकै कारण संकेतहरूलाई आवाज र आवाजलाई शब्द अनि शब्दलाई भाषामा बदल्न सक्ने खुबीले मानिस एकआपसमा ज्ञान र भावको सञ्चार गर्न सक्ने भए, जो अरू जनावरमा कहिल्यै सम्भव भएन । यस सम्बन्धमा स्पेनका प्रसिद्ध चिकित्सक एवं मनोवैज्ञानिक जुआन ह्वार्टेले सन् १५७५ मा प्रकाशित गरेको पुस्तक एक्जामिन मे इन्जेनिओस पारा लास सिएनसिआस (विज्ञानका लागि बुद्धिको परीक्षा) मा यो तत्थ्यलाई निकै रोचक ढंगले उजागर गरेका छन् । उनको तर्क छ दुईतीन वर्षको अध्ययनले मानिस आफ्ना पुर्खाले दुई हजार वर्षमा गरेका सबै कुरा जान्न सक्छ । जबकि यो सबै ज्ञान अनुभवद्वारा हासिल गर्न कम्तीमा पनि तीन हजार वर्ष नबाँची सम्भव हुन्न । त्यस्तै, औषधिहरूबारे आफ्नै प्रयोगले निश्चित हुन अनगिन्ती मानिसलाई मार्नु अनिवार्य हुन आउँछ । तर, यो सबैबाट बच्न तर्कसंगत र अनुभवी डाक्टरहरूको पुस्तक पढ्नु नै काफी छ । जुआनको के पनि विश्लेषण छ भने मानिसको बुद्धि मस्तिष्कको क्षमताले होइन, तत्कालीन सांस्कृतिक परिवेशले तय गर्छ । जस्तो कि मोजार्ट, आइन्स्टाइन वा पिकासो सांस्कृतिक जागरणको समयमा जन्मेकाले मात्रै उनीहरूले संगीत, विज्ञान र कलामा अद्वितीय योगदान गर्न सकेका हुन् । उनीहरू भाषा, संस्कृति र लिपिहरूको विकासै नभएको समय वा २ लाख वर्षअघिको जंगली होमो सापिएन्सका छोरो भएर जन्मेका भए उही मस्तिष्कको क्षमता भए पनि आइन्सटाइनले सापेक्षताको सिद्धान्त प्रतिपादन गर्न सक्थे होलान् ? बुद्धले निर्वाण लाभ गर्न सक्थे होलान् ? त्यसो हुनाले जुआनको तर्क छ मस्तिष्क जत्ति ठूलो भए पनि र मानिस जत्ति बुद्धिमान भए पनि तत्कालीन शिक्षा र संस्कृतिले उसको क्षमतालाई निर्धारण गर्छ । उनको यो तर्क मस्तिष्क विज्ञानका क्षेत्रमा अकाट्य रूपले स्थापित छ । अरू जनावरहरूको मस्तिष्क संस्कृति, भाषा र सभ्यताको विकास गर्न अक्षम भएकाले उनीहरूको हुलमा कुनै पिकासो, आइन्सटाइन वा बुद्धजस्तो तीक्ष्ण स्वभावको जीव जन्मिए पनि त्यसले अलग पहिचान र क्षमता देखाउन नसक्नाको कारण नै यही हो । उही क्षमताको मस्तिष्कवान् मानिस क्षमतावान् हुने वा नहुने भन्नेमा सांस्कृतिक जागरण तथा शिक्षाको प्रसारणले मुख्य प्रभाव पार्छ भन्नेसम्मको विन्दुमा जुआनको तर्क युक्तिसंगतै छ । तर, के कारण मानिसको मस्तिष्क सांस्कृतिक र भाषिक संसारको आविष्कार गर्न सक्ने भयो ? अनि के कारण हो, जसले अरू जनावरको मस्तिष्कमा बौद्धिक विकासै हुन दिएन ? स्नायुविद्हरूको पहिलो र मुख्य प्रश्न नै यही हो मस्तिष्कका सम्बन्धमा । मस्तिष्क कसरी विकसित हुन्छ भनेर विश्लेषण गर्ने एउटा दृष्टिकोण भनेको यसको समग्र आकारसँग मस्तिष्कका भागहरूको एलोमेट्रिक (सापेक्षमितीय) सम्बन्धको अध्ययन गर्नु हो । स्तनधारी प्रजातिहरूका मस्तिष्क फरकफरक आकारका छन् । जस्तो कि हेर्दा मुसोजस्तो देखिने सबैभन्दा सानो स्तनपायी जीव पिग्मी स्रिउको औसत वजन ४ ग्राम र यसको मस्तिष्कको तौल ००६० ग्राम हुन्छ । स्तनधारी प्राणीहरूमध्ये सबैभन्दा ठूलो स्मर्प ह्वेलको तौल ५० हजार किलोग्राम र मस्तिष्कको तौल ९२ किलोग्राम हुन्छ । आकारमा यति धेरै तलमाथि भए पनि मस्तिष्कको सेरेब्रल कोर्टेक्सको मोटाइमा भने स्तनधारी प्रजातीबीच तुलनात्मक रूपमा थोरै फरक देखिएको छ । सोचविचार गर्ने मुख्य भाग मानिएको मस्तिष्कको सेरेब्रल कोर्टेक्स सबैभन्दा बाक्लो मनुष्यको छ, जसको मोटाइ ४४ मिलिमिटरको छ । जबकि झन्डै १० केजी तौलको मस्तिष्क भएको स्मर्प ह्लेको सेरेब्रल कोर्टेक्सको मोटाइ जम्मा २ मिलिमिटरको छ । अरू प्राणीको मगजमा पनि सेरेब्रल कोर्टेक्स यस्तै छिपछिपे हुनु र मनुष्यको भने एकनासले बाक्लो हुनुलाई सोचविचार गर्न सक्ने विशिष्ट क्षमता र व्यवहारसँग प्रत्यक्ष सरोकार छ भन्न सकिन्छ । भाग्यको समनार्थी शब्द पुर्पुरो हो । पुर्पुरो निधारमा छ भन्ने हाम्रो विश्वास छ । रमाइलो के भने हामीले पुर्पुरो भन्ने गरेको यही निधारभित्र सेरेब्रल कोर्टेक्सको बाक्लो तह छ, जो मनुष्य मात्रको उपलब्धि हो । सेरेब्रल कोर्टेक्स ठूलो हुनु भनेको बौद्धिक क्षमता बढी हुनु हो । त्यसैले हुँदो हो, निधार ठूलो भएकालाई हाम्रा पूर्वजले भाग्यमानी भन्ने गरेका ।जीवाष्माशास्त्रले लाखौं वर्षअघिको प्राणीको मस्तिष्कको तुलनामा केही थप विकास भएको पहिल्याएको छ । यो विकास भएको अंगको नाम हो नियो कोर्टेक्स, जसले प्राणीलाई बढी होसियार बनाउँछ । हेर्न, देख्न, सुँघ्न, वस्तुको आकार र स्थानहरूको अवस्थितिको विश्लेषण गर्न, शरीरको चाललाई बढी सूक्ष्मतासँग सञ्चालन गर्न र सोचविचार गर्न सक्ने खुबी भएको नियो कर्टेक्सको सर्वाधिक विकास मान्छेकै मस्तिष्कमा भएको छ । ठूलो आकारको यही नियो कोर्टेक्सकै कारण मनुष्य बिस्तारै विचारहरूको संसारमा प्रवेश गर्यो र आफ्ना हरेक व्यवहारमा त्यसको छाप लगायो । यही नियो कोर्टेक्सकै कारण मनुष्यले शरीर, आत्मा र परमात्मा गरी संसारलाई तीन वर्गमा बाँड्यो, भाषाहरूको आविष्कार गर्यो र ज्ञानलाई एक पुस्तादेखि अर्को पुस्तासम्म प्रवाहित गर्ने विधिहरू खोज्यो (काट्ज एन्ड ह्यारिस वारिक, १९९९) ।यही नियो कर्टेक्स हो, जसकै कारण कला, साहित्य, विज्ञानदेखि धर्म, दर्शन र अध्यात्मजस्तो संज्ञानात्मक क्षेत्रहरूको आविष्कार सम्भव भयो । हाम्रो शरीरभरि स्नायु रेसाहरूको एउटा ठूलो जालो छ, जसले सूचनाहरू विद्युतीय तरंगमार्फत पैदा गर्छ र यो मस्तिष्कमा निरन्तर प्रशोधन भइरहन्छ, जो अरू जनावरमा हुँदैन । यी रेखाहरू कति छन्, कस्ता छन् र यिनले ठ्याक्कै कसरी काम गर्छन् भनेर देखाउन सक्ने दुरुस्तको आफ्नै मस्तिष्क नक्सा हालसम्म मान्छेले बनाउन सकेको छैन । युरोपियन युनियन, जापान र चीनले केही वर्षदेखि मस्तिष्कको थप रहस्य सुल्झाउने काममा आफ्ना विश्वविद्यालयहरूलाई ठूलो धनराशि दिएका छन् । आशा गरौं, छिट्टै नै यो खोपडीभित्रको पूर्ण रहस्य पत्ता लाग्नेछ र हामी आफ्नैबारे जानकार हुनेछौं । मस्तिष्कको यो विलक्षणता र रहस्य जानेपछि मात्रै मनुष्यको ज्ञानको गरिमा रहनेछ । अहिलेको अवस्था कस्तो छ भने ब्रह्माण्डको रहस्य पत्ता लगाउन हिँडेको मनुवालाई तेरो मस्तिष्कबारे भन् भनेर अर्को ग्रहको कसैले सोध्यो भने धत्तेरीका भन्दै पुर्परोमा हात लगाउनुपर्छ !"
होलीको अर्को कोण,"सिंगो हिन्द उपमहाद्वीपको आदिमतम प्रागैतिहासिक उत्सवमध्येको एक हो होली पर्व । फागुनमा मनाइने भएकाले पछि फागु वा फगुवा भनियो । यसका अरू फर्मायसी नाम समयक्रममा थपिँदै गएका हुन् भने यससित अन्य धार्मिक, लौकिक पक्ष पनि गासिँदै गए । यसको उद्गमका सम्बन्धमा अनेक हिन्दु पौराणिक प्रसंग गाँस्ने गरिए पनि ऐतिहासिक वास्तविकता त्यो होइन । यो हिन्द उपमाहाद्वीपमा आदिमकालदेखि न्यानो, नयाँ मौसम सुरु हुने क्रममा मनाइँदै आइएको पर्व हो, जुन वैदिक सभ्यताले पनि अंगीकार गरेर जोगायो । होली वा होरीचाहिँ वैदिक युगीन शब्द होलाकाबाट बनेको हो, तर आम जनधारणामा भने एउटा भ्रम छ, त्यो हो यो पर्वसित गाँसिएकी पौराणिक पात्र होलिकाको नामबाट होली रहन गएको हो । यसलाई वसन्तोत्सव र मदनोत्सव आदि पनि भनिन्छ । श्रीपञ्चमीवसन्तपञ्चमीलाई नै वसन्तागमनको पर्व मानिन्छ भने फागुन पूर्णिमाको भोलिपल्ट चैत कृष्ण परेवादेखि वसन्त आरम्भ हुन्छ अर्थात् गर्मी मौसमको पक्का आरम्भ हुन्छ । त्यसैले यसलाई वसन्तोत्सव, चैतोत्सव आदि र वसन्तागमनकै कारण कामदेवसित पनि गाँसेर कामदेवका विभिन्न नामबाट मदनोत्सव, अनङ्गोत्सव, कामोत्सव आदि पनि भन्ने गरिन्छ । हाल यस पर्वको उद्देश्य आपसी प्रेम, सद्भावको अभिव्यक्ति भएकाले यसलाई मधु महोत्सव पनि भन्ने गरिएको पाइन्छ । यी सब साहित्यिक अभिव्यक्तिका विस्तार हुन् भने लौकिक व्यवहारमा फागु वा होली नै प्रचलनमा छ । यसको आरम्भ फाल्गुण शुक्ल अष्टमीदेखि हुन्छ र पूर्णिमासम्मका आठ दिनलाई होलास्टक भनिन्छ । वैदिककालमा भने यसलाई नवात्रैष्टि भनिन्यो । काठमाडौँ उपत्यकामा पनि होलीपर्वको परम्परा छ र राष्ट्राध्यक्षबाट यस दिन वसन्त श्रवण गरिन्छ । तर, काठमाडौंको लौकिक परम्पराबाट होलीको ऐतिहासिक वास्तविकतामा पुग्न सकिँदैन । यहाँको लौकिक होली पर्व होली रसरंगको पर्वको रूपमा विकसित भएपछिको देखिन्छ । हिन्द उपमहाद्वीपभरि यसलाई विविध तरिकाले मनाइन्छ, एकरूपता छैन तापनि यमुनागंगाका दक्षिणी र उत्तरी मैदानका साथै त्यसभन्दा पश्चिमका प्रचलनबाट यसको आदिमताबारे केही अड्कल गर्न सकिन्छ । उपमहाद्वीपको ठूलो क्षेत्रमा होलास्टकको पहिलो दिन गाउँ वा टोलइलाकाको होलिका दहन ठाउँ पवित्र पारी सम्मत वा होलिका निर्माण गरिन्छ । त्यहाँ सुकेका काठ थुपारिन्छ, लामा डन्ठाहरू आकाशतिर टुप्पो जोडी ठड्याइन्छन् र आठ दिनसम्म काठदाउरा गुइँठा थपिरहिन्छ । पूर्णिमा सुरु भएको मुहूर्तमा होलिका दहन हुन्छ । यसका लागि घरघरबाट बेसारको बोट, सखर, अबिर, निरवल र काँचो धागो लगायत पञ्चोपचारसहितको पूजा सामग्री लगिन्छ । अचेल पौराणिक पात्र होलिकाको पुत्ला पनि भनिने गरिएको यस होलिका वा सम्मतका ठड्याइएका डन्ठीलाई काँचो धागोले तीन वा सात फन्का बेरिन्छ । पूजा गर्ने मानिस पूर्व वा उत्तर फर्केर होलिकालाई पञ्चोपचार विधिले पूजा गरी अर्घ्य चढाइन्छ । फाल्गुण पूर्णिमाको भद्राकालमा होलिका पूजन र भद्रारहित सन्ध्यामा दहन गरिन्छ । गाउँ वा इलाकाभरिका मानिस भेला हुन्छन् । दहनक्रममा मुख्यतः काँचो आँप, नरिवल, सप्तान्न धानचामल, चना, जौ, मास, गहुँ, मुगी र मुसुरो चढाइन्छ । खासगरी नयाँ आएको अन्न नै यसमा अर्पण गरिने हुँदा चना, गहुँ आदि नयाँ फसल मुख्य हुन् र होलिका मातासित त्यस वर्षको राम्रो फसलको कामना गरिन्छ । यो उपमहाद्वीपभरि प्रचलित पर्व भएकाले जाति र स्थानअनुरूप यसको प्रचलन फरक पाइन्छ । नेपालका तराईका कतिपय जाति र स्थानमा होलिका वा समत (सम्मतसम्पात) पूर्णिमाको अघिल्लो दिन वा त्यसै दिन बनाई पूर्णिमको भद्रारहित साँझ निश्चित स्थानमा जोगिरा (फागु गीत) गाउँदै जलाउने परम्परा छ, जसलाई सम्मत दहन वा होलिका दहन भनिन्छ । यसरी दहन गर्न जानेहरूलाई सम्मतिया भनिन्छ र दहन कार्यलाई सम्मत जलाउनु भनिन्छ । बुज्रुग बूढापाकाहरू सम्मत जलाउनु भनेको संवत्सर वा संवत् अर्थात् पुरानो साल जलाउनु हो भन्छन् । वैदिक युगमा विभिन्न यामबाट वर्षारम्भ हुने चलनअनुसार यो हिमवर्ष सुरु हुने अवसरको पर्व हो । तर, सम्मत शब्द आफैं संवत् वा संवत्सर होइन । खगोलशास्त्रको सम्पातबाट सम्मत शब्द बनेको हो । सम्पात भनेको पृथ्वी सूर्यतिर यस्तो विन्दुमा झुक्ने दिन हो, जसले गर्दा पृथ्वीमा (मूलतः हिन्दउपमहाद्वीपमा) दिनरात बराबर हुन्छ । वर्षमा दुईपटक यस्तो हुन्छ, हाल यो दिन सेप्टेम्बर २३ र मार्च २१ मा पर्छ । मार्चको सम्पातलाई वसन्त सम्पात भनिन्छ । यो खगोल गणितीय हिसाबले सूर्य दक्षिणायण र उत्तरायणसित पनि सम्बन्धित छ । जे होस्, सम्पात दहन गर्ने सम्मतियाहरू स्नान गरेर गृह प्रवेश गर्छन् र भोलिपल्ट दहनको खरानी छर्दै ग्राम वा इलाका परिक्रमा गर्छन् । यो खरानी घरमा छर्दा अशुभ शक्तिबाट घरपरिवारलाई बचाउँछ भन्ने विश्वास छ । सम्मतियाहरू हिलो पानी एकअर्कालाई छ्याप्तै सम्मत उडाउँदै जे जीवेसे खेले फागु, जे मरेसे लेखा लो  (बाँचेकाहरूसित खेल फागु, मरेकाहरूबाट भाग्य लेऊपाऊ) गाउँदै, पुरानो विश्वास दोहर्याउँदै, बितेको पुर्खा सम्झँदैसम्मान गर्दै, माटोको सर्वसत्ता स्विकार्दै गाउँ वा इलाका परिक्रमा गर्छन् (सीके लाल, जे जीवेसे खेले फागु, नागरिक दैनिक, शनिवार, १५ फागुन २०६६) । यसलाई कथ्यभेदमा धुरखेल आदि पनि भनिन्छ, जसको खास नाम धूलवन्दन (माटोको वन्दना) हो । सीके लालको यी संक्षिप्त कथन होली पर्वको ऐतिहासिकताको डोरेटोमा छ । जे मरेसे लेखा लो, जे जीवेसे खेले फागु ले यसको ऐतिहासिकतालाई उजागर गर्छ । वैदिककालमा फागुनबाट सुरु हुने वर्षलाई हिमवर्ष भनिन्थ्यो । यो हिउँद याम सकेपछि सुरु हुने वर्षको नाम हो । हिमवर्षको आरम्भको खुसियालीको पर्वका रूपमा यस पर्वले कतै यो हिमयुगदेखि मनाउँदै आएको पर्व त होइन भन्ने चस्का पनि दिन्छ । हिमयुगमा के कस्तो थियो अब भन्न सकिने अवस्था छैन, तर प्राचीनकालमा हिउँदमा मानिस र जीवहरूको चिसोको कारण निकै क्षय हुन्थ्यो । नेवार सभ्यतामा बडादशैँको नवमीको दिनलाई स्याको त्याको भनिन्छ, जसको अर्थ हो जति मारियो त्यति पाको अर्थात् नवमीका दिन जति बलि चढाइयो त्यति पाको भयो त्यसपछि जोगाउमा राखिएका जीवहरू मर्छन् वा बाँच्छन् ठेगान हुँदैन । भनाइको तात्पर्य तत्पश्चात् हिउँद सुरु हुन्छ र जोगाएर राखिएका घरपालुवा चिसोको कारण जोगाउन मुस्किल हुन्छ । नेपालीमा पनि एउटा उखान छ बलियाबाँधा बाघलाई बूढापाका माघलाई । यस्तो युग थियो त्यो । यसैको संकेत हो सीके लाल उद्धृत् जे जीवेसे खेले । जाडोबाट जोजति बाँचे ती गुफा, छाप्रो वा घरबाहिर आई सबै भेला भएर जंगली खाद्यान्न खोजे, आगो बाले, अन्न पोले, खाए । त्यसरी मनाइने उत्सव वा आदिम पर्व बेलासमयअनुसार परिवर्तन हुँदै आजको अवस्थासम्म आइपुग्यो । होलाका भनेको नयाँ अन्न हो, जो राम्ररी पाकिसकेको अर्थात् पाकेर सुकिसकेको हुँदैन । होलाकाबाट होली शब्द बनेको हो पौराणिक दैत्य पात्र होलिका बाट होइन । ल र र ध्वनिको उच्चार्य सादृश्यताले होलाका बाट होराका, होरा जस्ता शब्द पनि बनेको पाइन्छ । अहिले होलिका दहनमा चढाइने सप्त अन्नमध्ये चना विशेष हो । चना यस मौसममा भर्खरै पाक्न थालेको हुन्छ । र, यो होलिका दहनमा नवअन्नको रूपमा चढाइने मात्रै होइन यसको बोट होलिका दहनको अग्निमा पोलेर सम्मतियाहरूले पोलेको चनाको प्रसाद खाने गर्छन् । होलाका शब्द वर्तमानमा होरा र होरहा मा परिवर्तन भई काँचो चनालाई जनाइरहेकै छ । काँचो चना पोलेर सखरको सर्वतसित खाने चलन तराईको देहातमा व्यापक छ, जसको चित्रण अवध पृष्ठभूमिका शीर्षस्थ नेपाली कथाकार भवानी भिक्षुले प्रसिद्ध आञ्चलिक नेपाली कथा हारजित मा सुन्दर ढंगले गरेका छन् र उनले यसलाई होरहा भनेका छन् । यो होरा तराईको देहाती शब्द मात्रै होइन, पहाडिया लोकसंस्कृति र साहित्यमा आश्चर्यमय ढंगले होलिका दहनमै प्रयोग हुने अर्को अन्न माससित पनि गाँसिएर बाँचिरहेको छ । संखुवासभाको खाँदबारी (अरुण उपत्यकाको तुम्लिङटार) का प्राचीन जाति कुमालहरूले मासको दाइँ गर्दा बीचमा थुपारिएको मासका सुकेका बोटको खात वरिपरि स्त्रीपुरुषहरू फनफनी लहरै फेरो मार्दै लोकजीवनसित सम्बद्ध दुई हार गीत फलाक्दै दुई हारको अन्तमा सबैले एकै स्वरमा मैयाँ रानी हुर्राहोर्रा भनेर अन्तराका रूपमा चिल्लाउँदै मास चुट्छन् । यहाँका कुमालहरूको मूल खेती मास हो । कुलको पितृलाई चढाएर दाइँ गर्छन् र गाउँ नै उर्लेर पालैपालो एकएक घरमा पर्म प्रथामा दाइँ गर्ने भएकाले जाडो मौसमको यो फसलभर मैयाँ रानीको गीत यहाँ घन्किरहन्छ ।तराईमा सम्पत दहनपछिको दिन दिनभर सद्भावपूर्वक होली खेलिन्छ । इष्टदेवको वा ग्रामथानको पूजाका पान, सुपारी, नरिवल आदि बाँड्ने र होली पाहुनालाई मालपुवा आदि मिष्ठान्नले स्वागत गर्ने चलन छ । यस्ता थकान मेट्ने खानपानका प्रक्रिया पनि हुन्छन् अर्थात् तराईमा होली केवल रङ दल्ने महोत्सव मात्रै होइन, सद्भावको मूर्त पर्वकै रूपमा अझै मनाइन्छ । यसमा महिलाको भूमिका भने घरभित्र निकै हुन्छ । बिहानै उठेर पिँढी, आँगन र गोठ लिपपोत गरी घरका देवता लगायत गाउँको देवता ब्रह्म थान आदि पूजा गरी फागुका लागि खाना पकाउने काम सुरु हुन्छ । यस दिन घरघरमा दुईचार थोक मात्र होइन अनेक खाना पाकिरहन्छ । तराईवासीमा अनेक मिठाई र पेयका प्रकार बन्छन्, जुन स्थान विशेषमा फरकफरक हुन्छन् । यतिखेर नशाका लागि भाङको पनि हल्का प्रयोग गरिन्छ । बिहानको प्रहर बितेपछि फागु टोली गाउँको घरघर डुली फागु खेल्न निस्कनु वास्तवमा घरमा बसिरहेका महिलालाई फागुमा सम्मिलित गराउन हो अन्यथा पुरुषहरू त बाहिरै जम्मा भएर खेलिरहेकै हुन्छन् । गाउँका भाइदेवरहरू घरघर गई दिदीभाउजूहरूलाई खोजीखोजी अबिररङले रंगाउँछन् र दिदीभाउजूको आतिथेय स्वीकार गर्छन् । यो दिन दिनभरजस्तै सबै रङले भिजेका हुन्छन् । यसरी होली पर्व जाडो यामको बिदाइ, जाडोको कारण मरेकाहरूमा श्रद्धाञ्जली (यसको खास कर्म होलीमा देखिन्न, तर सीके लाल उद्धृत गीतले यसको संकेत गरेको छ), नयाँ यामको जीवनको तयारी (अन्नादि जोगाड) सित सम्बद्ध सामूहिक जीवन वा कविलाकालीन जनिन्छ । कृषि युगमा यो धुलवन्दन (भूमिपूजन) पर्व पनि थियो र सप्तधान्य आहुतिको रूपमा अहिले पनि कायम छ । सभ्यताको विकास र मानवजीवनमा सुखसुविधाको वृद्धिसँगै यो जाडो मौसम सकिएर वसन्त ऋतु आगमनको खुसियालीको खरानी र धूलोको ठाउँमा अबिर, रङ दलेर युवायुवती रमाउने, पानसुपारी, मालपुवा आदिले घरमा आएको होली टोलीलाई सत्कार गर्ने पर्वको रूपमा पनि विकसित भयो । विकासकै क्रममा तराईमा जोगिरा र काठमाडौँमा दाफा भजन होलीभन्दा महिनादिन अघिदेखि नै घन्किन थाल्यो । होली पर्व कसरी सुरु भयो ? यस सन्दर्भमा अनेक हिन्दु पौराणिक प्रसंग गाँसिन्छन् । असुर पुत्र हिरण्यकशिपुले ब्रह्माबाट वरदान पाई अति पराक्रमी र शक्तिशाली भई त्रिलोक विजय गरे । ती असुरराजले सर्वत्र राज गरी आफूलाई परमेश्वर बनाए । देवताहरू स्वर्गलोकबाट भागेर मनुष्य लोकमा आई बसे । उनका चार छोरामध्ये प्रह्लाद पूर्वजन्मका विष्णुभक्त ब्राह्मण थिए । उनले पितालाई जगत्सत्ता नमानी विष्णुलाई सर्वलोक जगत्सत्ता माने । त्यसै कारण उनलाई अनेक उपायले मार्ने प्रयास गरियो । विष्णुभक्तिका कारण प्राणघातक प्रयत्नहरूबाट उनले त्राण पाउँदै गए । यसै क्रममा एकपल्ट उनलाई मार्न उनकै फुपू होलिकालाई लगाइयो । होलिकासित आगोले नछुने पछ्यौरा थियो । सो पछ्यौरा ओढी भदाहालाई काखमा राखेर आगो सल्काउन दिइयो । तर, दुर्भाग्य आगोको लप्का उठ्ने वेगमा उनको पछ्यौरा उड्यो र उनी डढिन् । परन्तु प्रह्लाद जिउँदै रहे । भनिन्छ, यही सत्यको जयको खुसियालीमा होली पर्व होलिकाको मृत्योत्सवको रूपमा मनाइँदै आएको हो । अर्को प्रंसग छ, महादेवले तपस्या भंग गरिदिएको क्रोधमा तेस्रो नेत्र खोलेर कामदेवलाई भस्म गरिदिएका थिए । रतिले महादेवसित बिलौना गरिन् र तपस्या भंगको सम्पूर्ण दोषभागी आफ्नो पति मात्रै नभएको, तर सजाय उनले मात्र पाएको र आफूले वैधब्ध जीवन बिताउनुपरेको दुःखेसो करुणाप्रद ढंगले पोखिन् । कामदेवले विष्णु आदि देवगणको अनुरोधमा महादेवको घोर तपस्या भंग गर्न शक्ति लगाएका थिए । रतिको बिलौनाले महादेवको मन पग्ल्यो र कामदेवलाई जीवनदान दिए । तर, उनको शरीर भस्म भइसकेको हुनाले उनी शरीरबिनाका भए । त्यसैले उनको नाम अनङ्ग रह्यो । अनङ्गले फेरि जीवन पाएको खुसियालीमा यो होली पर्व मनाइएको हो भन्ने कहावत पनि छ । त्रेतायुगमा राम १४ वर्ष वनवास बसेर अयोध्या फर्केको दिन भएकोले यसको खुसियालीमा फागु खेलिएको भन्ने पनि पाइन्छ भने द्वापर युगका कृष्णसित जोडिएका कहावत पनि छन् । दिदीको कोखबाट जन्मेको बालकबाट मृत्यु हुन्छ भन्ने आकाशवाणी सुनेका मथुराका राजा कंसले बालक कृष्णलाई मार्ने अनेक जुक्तिका क्रममा राक्षसी पुतनालाई गोकुल पठाए । पुतनाले आफ्नो विषाक्त दूध चुसाएर कृष्णलाई मार्ने योजना बनाई । तर, कृष्णले उनको प्राण नजाउन्जेल एकनासले स्नतपान गरेर उनको वध गरे । यसरी दुष्ट पुतनाको मृत्यु र कृष्णको सकुशलताको खुसियालीमा होली पर्व मनाइएको पनि भनिन्छ । यसरी नै कृष्णले युवाकालमा यमुना नदीको किनारमा निर्वस्त्र नुहाइरहेका गोपिनीहरूको लुगा सुटुक्क लगेर रूखका हाँगाहरूमा झुन्ड्याई त्यहीँ बसी आफूले मुरली फुक्न थालेको र लुगा नभएका कारण पानीबाट बाहिरिन नसकेका गोपिनीहरूलाई रूखमुनि आई लुगा माग्न बिन्तीभाउ गर्नुपर्ने पारेको कामलीलामय प्रसंग पनि होली पर्वसित जोडिन्छ । यही कामलीलाको स्मरणमा होली पर्व मनाइएको पनि भनिन्छ । काठमाडौंको होली पर्वचाहिँ कृष्णलीलासित बढी सम्बद्ध छ । यहाँ सम्पात वा होलाका दहन हुँदैन चीर दहन हुन्छ (दराई जातिमा पनि चीर दहन हुन्छ) । चीरका नाममा गोपिनीहरूका लुकाइएका लुगाको प्रतीकस्वरूप अनेक रंगीन कपडाका टुक्रा गाँसी बनाइएको छत्रसहितको लिंगो काठमाडौंमा गाडिन्छ र त्यही लगेर जलाइन्छ । नजलाएसम्म फागु खेल्छन्, जलाइसकेपछि खेल्दैनन् । त्यसबाहेक कान्तिपुरको हनुमानढोका दरबारभित्र जनसाधारण जान नपाइने मोहन चोकमा कृष्णलीलाका अर्धनग्न मूर्तिहरू सजाएर राजाको होलीको लागि अर्कै तयारी हुन्छ भने भक्तपुरमा सार्वजनिक रूपमै भीमसेनको लिङ्गो र द्रौपदीको योनिको समागम दृश्याकृति प्रदर्शन गरी भीमसेनको लिंगो नगरपरिक्रमा समेत गरिन्छ । यसरी यहाँको होली पर्वले होलीको प्रागआरम्भिक मूल मर्मलाई पूर्णतः त्यागी यसको रसरंगको अंश मात्रै ग्रहण गरेको छ । नेवार सभ्यताको होली गीत पनि शृंगारिक बढी छन् ।यसरी होली खानेपिउने र रमाउने चाडका रूपमा विकास भएको पाइन्छ । आदिमकालमा चिसोले ज्यान जोगिएको खुसियाली र बाँच्नका लागि अन्न जोगाउने पर्वका रूपमा सुरु भएको थियो होली । हजारौं हजार वर्षको अन्तरालमा मानवसभ्यतामा सुखसुविधाको विकाससँगै संस्कृतिमा कसरी अन्तर आउँदै गयो भन्ने छनक देखाउने पर्व पनि बनेको छ होली ।"
"सावित्री सत्यवान, २०२०","त्योश्यामश्वेत जमानाको कथा हो यो, जतिखेर चितवनमा दोकानहरू खासै थिएनन् । घर, छरछिमेक, खोलानाला, जीवनचर्या सबै ठीक पुराणकै जस्ता थिए । पुरुष र नारीबीच प्रेम हुँदैनथ्यो । पुरुषहरू सानैमा बिहे गर्थे । हुर्केपछि अलि धेरै पैसा कमाए भने श्रीमती थप्थे । दुईवटी, तीनवटी श्रीमती भएका मानिस धेरै भेटिन्थे । कहिलेकाहीं हुर्किंदै जाँदा श्रीमतीले धेरै श्रद्धा गरेर, धेरै सेवा गरेर, कुनै कमलो मन भएको पुरुषको मन जिती भने वा ऊ राति अबेरसम्मै बाहिर बस्नुको सट्टा चाँडै घर फर्क्यो भने त्यही नै पुरुष र महिलाबीचको प्रेम हुन्थ्यो । यो २०२० को दशकको कथा हो । त्यसैले यो जमाना फेरिन लागेको बेलाको कथा पनि हो । सत्य त्यही बेला चितवन झरेको थियो । छन्दु महतोले उसलाई एक पटक झुवानीतिर मैनाहा राजकुलोको डिलडिलै हिँड्दै गर्दा भनेका थिए, बाजे अलि ढिलो चितवन झर्नुभयो । अहिले त कलियुग लागेको छ । सत्य एउटा कछाड र भोटो लगाएर हिँड्ने गर्थ्यो । छन्दु महतो लगभग लँगौटीको भरमा । ऊ छन्दुलाई काका भन्थ्यो, छन्दु उसलाई बाजे । कछाडको सप्कोले आफ्नो अनुहारको पसिना पुछ्दै सत्यले सोध्यो, द्वापर युग कस्तो थियो र ?छन्दु काकाले विस्मयमिश्रित नोस्टाल्जिक आवाजमा भने, मेरो हजुरबा धेरै बाँच्नुभएको थियो । उहाँले यहीँको कयरखोलाको खाँदरमा ढडिया थाप्दै गर्दा भदौको राति अश्वत्थामालाई भेट्नुभएको थियो । घाउ गनाइरहेको थियो रे । बिचरा हजुरबालाई बूढो उमेरमा जंगली हात्तीले साप्रो च्यातेर मारिदियो । उहाँलाई धेरै कुराको ज्ञान थियो । हजुरबा सानो भैन्जेलसम्म पनि मान्छे र जनावर बात मार्न सक्थे । जंगलबाट हरिण आएर हजुरबासँग कुरा गर्थ्यो । जंगलका कुराहरू सबै सुनाउँथ्यो । राजा बाघ कस्तो छ, मन्त्री भालु कस्तो छ, को छुच्चो छ, को सद्धे छ, हजुरबालाई त्यसरी सबै थाहा हुन्थ्यो । स्यालहरू पनि आएर कुखुरा माग्थे । फेरि एक दिन ती सबै जनावरको वाक्य बसेछ । के भयो भनेर गुरौंसँग बुझ्दा त कलि लागेको रहेछ । कलि लागेपछि सबै भ्रष्ट भयो भन्नुहुन्थ्यो हजुरबा । मान्छेले ढोका लगाएर सुत्न थाले, अन्न बिक्री हुन थाल्यो, जनावरहरू जंगलबाट बाहिर आउन डराउन थाले । सत्य भन्ने चीज केही रहेन । चित्तौन चित्तौन रहेन । छन्दु काकाले सत्यलाई इतिहासको द्रुतयात्रा यसरी गराइदिए । छन्दु काका, त्यो बेलाको कुरै बेग्लै थियो । अहिले हाम्रो जिन्दगी दुःखैदुःखले भरिएको छ । ढिलो जन्मिइएछ ।चितवनमा दिउसो कपाल दुखाउने गर्मी हुन्थ्यो । कमसल ढिके नुन पनि केके न पाएजस्तो गरी ठोरीबाट ल्याएर खाने गर्दा धेरैको गाँड पर्थ्यो । प्वालैप्वाल भएको पट्टि घाँटीमा टाँसेर हिँड्ने मानिसहरू, गाँडा बूढी आमाहरूको हिँडाइ पनि बाक्लो हुन्थ्यो । गर्मी असह्य उखुम हुन्थ्यो । गर्मीमा पसिनाका धाराहरू बगेर पिडुँला पुगेपछि सत्यका नलीखुट्टा नजिक चिलाएर खपिनसक्नुहुन्थ्यो । ऊ आफ्ना गोडा कन्याउँदै केहीबेर आनन्द मान्थ्यो, तर त्यसको केहीपछि जोडले कन्याएको ठाउँमा घाउ भएर झन् असजिलो हुन्थ्यो । केही दिनपछि गोडामा बसेको कालो खत हेर्दै ऊ अब कहिल्यै नकनाउने कसम खान्थ्यो र यस्तै कसमदेखि कसमसम्म उसको दिनचर्या बित्थ्यो । छन्दु काका कहिलेकाहीं उसलाई भन्थे, पहाडियाहरू धेरै झरेका छन् अहिले चितवनमा । पहिले त सबैतिर थारूहरू मात्र थिए ।गर्मीमा खेतमा काम गर्दागर्दै पानी कम भएर आन्द्रा निचोरिएर, पित्त छादेर मरेका पहाडियाहरू देखे भने छन्दु काका भन्थे, यिनीहरू यहाँ धेरै टिक्नै सक्दैनन् । भालुले कोपर्यो भने भागाभाग हुन्छ ।छन्दु काकासँग हिँड्दा सत्यलाई डर पनि लाग्थ्यो, रमाइलो पनि लाग्थ्यो । उसका घरमा बा थिए, श्रीमती थिइन् र तीन जना छोरी भइसकेका थिए । छोरा भएका थिएनन्, तर ऊ त्यो धेरै सोच्न चाहँदैनथ्यो । तेस्री छोरी जन्मिएको केही हप्तामा ऊ कास्की जाँदा उसका आफ्नै ससुराले बरु ज्वाइँनारायण, अब पनि छोरी भई भने अर्को बिहे गर्नुहोला भनेका थिए । उसलाई घरभन्दा बाहिर रमाइलो थियो । बाहिरै बढी घुम्थ्यो । पानी धेरै पिउँथ्यो । अघिल्लो वर्ष पिठुवातिर हैजाको महामारीले धेरै मान्छेलाई लगेको थियो । लमजुङतिरका एक बरालले उसलाई त्यही बेला एकातिर तानेर भनेका थिए, बाबु, तपाईं अलि बढी हिँडडुल गर्नुहुन्छ, पानी धेरै पिउने गर्नुस् है । पानीले सबै रोग मर्छ । उसले तिनको कुरालाई गुरु मन्त्र मान्यो । छन्दु काका, एक बात भनौं ? एक दिन उसले छन्दुलाई सोध्यो ।भन्नुस् बाजे, भन्न पनि किन सोध्नुपर्छ र ? आरुको रूखतिर हेर्दै छन्दु काकाले भने । थारूहरू मर्नुलाई कति सजिलोसँग लिन्छन् । मानौं मृत्युलोक भनेको त्यहीं ठोरीजस्तो । मरेर यसो यता टाँडीबाट उता ठोरी गएजस्तो । त्यो थारू कथा सुन्नुभाछ नि ? श्रीमान्श्रीमती राति घरमा सुतिराखेको बेला साँपले टोकेर श्रीमान् मर्छ । श्रीमती रुन्छे, मेरो बूढालाई बचाऊ भन्दै । अनि श्रीमान् भन्छ, असनिन सुतलरहु मृत्यु भुवनयाँमे, कौन गुनिया पापी ठोकके जगाए । (अर्थात् म मृत्युलोकमा आनन्दले सुतिराख्दा कुन पापिनीले रोएर मलाई जगाउन खोजिराख्या छे ?) यस्तो पनि हुन्छ ?किन हुँदैन बाजे ? हुन्छ । छन्दु काकाले भने र त्यसपछि आफूले भूत देखेको कथा सुनाउन थाले । उनीसँग हरेक कुराको जवाफ थियो र ती जवाफ कथामा प्रस्तुत हुन्थे । सानोमा जाडो याममा घुरको वरिपरि बसेर मकै भुट्दै खाएका बेला सुनेका देखि राति जमिन्दारको आँगनमा दुइवटा घुँडाको बीचमा टाउको राखेर सुनेका कथासम्म छन्दु काकाको दिमागी खल्तीमा थियो ।सत्य ढिलो जन्मिएको थियो र पहाडतिर अलिअलि हुनेखाने नै थियो । कास्कीको डाँडाबाट ऊ पहिले लाहुर जान्छु भनेर गोरखपुर गयो । त्यहाँ सेनाले कान पाकेको भएर भर्ना नलिएपछि चितवनतिर डुल्न आयो । उसलाई त्यतै मन पर्यो । उसका काकाहरूले दाइ, तपाईंको छोरो डालडाले छ, बसेर खेती गर्दैन । बरु हामी सबै छुट्टिम्, आफूआफू गरिखाम् भने । बुढेसकालमा जन्मेको छोरोको साथ छाड्न नसकेका उसका बा आफ्नो अंश लिएर चितवन आए । चितवन सोचेभन्दा बढी गर्मी थियो, बढी रोगाहा थियो र पनि बाउछोराले हरेक रोग पचाए ।चितवनमा सरकारले दिने भनेको सानो प्लट जमिन कुर्दै बाबुछोरा राप्तीको किनारमा जप्का जौदारीमा बसे । कास्कीबाट ल्याएको पैसाले नजिकै गवैमा केही नम्बरी जमिन पनि किने, एक जोडा भैंसी पनि किने । सावित्रीले दुईदुई वर्षको फरकमा तीन छोरी जन्माइन् । माहिली छोरी जन्मेकै दिनसमेत उठेर उनी खेत गएर काम गरेकी थिइन् । के गर्ने, घरमा काम गर्ने कोही छैन । काम नगरी खान पाइने हैन, उनी भन्थिन् । साहिंली छोरी जन्मेको बेला त घरमा सत्य पनि थिएन । साहिंली सात महिनामै जन्मेकी थिई । राति व्यथा लाग्यो, सावित्री गोठमा भर्याङमुनि व्यथा बसिन् । छोरा भइदिए हुन्थ्यो प्रभु भनेर मनमनै प्रार्थना गरिन् । ससुरा बूढा माथि सुतिरहेका थिए । दुईवटी छोरी पनि निदाइसकेका थिए । व्यथा लाग्दा एकपटक उनका ओठ सुके, तर उनी चिच्याइनन् । सानी छोरी जन्मी, जन्मेको केहीबेर केही बोलिन । छोरी रहिछ भन्ने थाहा पाएपछि सावित्रीले एकैछिन नराम्रो मानिन्, कर्ममा सौता नै लेख्यारैछ कि जस्तो लाग्यो । डरले माथि सुतेका ससुरालाई पनि उठाउन सकिनन् । राति कतिखेर निद्रा लाग्यो । बिहान छेउको घरकी दमिनी बहिनीलाई अघिल्लै दिन पर्ममा काम गर्न बोलाएकी थिइन् । ऊ आइपुगी । दिदी मलाई राति नै बोलाउनुभएको भए हुन्थ्यो नि भनी । छोरीलाई नुहाइदिई । ससुरालाई खबर गरी । साना नानीहरूलाई उठाएर आमाको छेउमा ल्याई । बल भए पनिनभए पनि सावित्री दिउसोतिर उठिन् र बिस्तारै घरको काममा सकीनसकी लाग्न थालिन् । सत्य बाहिर धेरै हिँड्ने भएकाले ससुरा बुहारीमा मिल्ती थियो । बूढा ससुराले सकेको भान्सा तयार गर्न सहयोग गरे, छोरीहरूलाई हेरिदिए ।बिस्तारै जंगलको छेउमा, खोलाको तीरमा छोरीहरू हुर्कन थाले । लट्टा परेका कपाल लिएर, च्यातिएका भोटाहरू लगाएर ती घरवरिपरि उफ्रन्थे, तोते बोल्थे । सावित्रीका माइती खलकका कोही पनि चितवन थिएनन् । कहिलेकाहीं सावित्री सपनामा अनिष्ट देख्थिन् र डराउँथिन् । सत्यलाई एकदिन उनले भनिन्, पार्वतीको बा, आज जंगलतिर नहिँड्नू है, मैले सपनामा भालुले कोपरेको देखेको थिएँ । उनका यस्ता कुरा सुन्दा सत्य हाँस्थ्यो । ऊ आफूलाई चिरञ्जीवी ठान्थ्यो । मलाई केही हुँदैन पार्वतीकी आमा, भन्थ्यो ।वर्षामा मुसलधारे झरी परेको दिन सावित्री आफ्ना छोरीहरूलाई च्यापेर सुत्थिन् । उनीहरूको घर काठ र खरले बनेको थियो । हे भगवान् रच्छे गर भन्थिन् । भुसुक्क लिखा र जुम्रा परेका कपाल भएका छोरीहरू धेरै कुरा बुझ्दैनथे । भयरहित भएर आमाको काखमा सुत्थे । सत्य र उसका बूढा बा रातभरि जागेर अरू छिमेकीहरूसँग राप्तीको बाढी कता गयो भनेर खबर लिन्थे । कयर खोला बढेर बन्सी गाउँ डुबाइसक्यो रे भनेर कसैले खबर ल्याउँथ्यो । धेरै गोर्खाली छिमेकीहरूले २०११ सालको बाढी देखेकाले बाढीको पाशविकतासँग परिचित थिए । त्यही बाढीले सर्वनाश गरेपछि धेरै मान्छे चितवन सरेका थिए । साहिंली छोरी जन्मेको त्यो वर्ष पनि राप्ती खोलामा बाढी आयो । पानीले माथि लोथरतिरबाटै आफ्नो बाटो छाडिदियो र गाउँमा पस्यो । सबै जना भलबाट मान्छे, अन्न, पाडापाडी, भैंसी बचाउन लागे । पानीमा बग्दै आएका पानीसाँपहरूको बीचबाट सकेको सामान बचाएर छिमेकतिर आश्रय खोज्दै मानिसहरू हिँडे । भेल सावित्रीकै घरमा त पसेन, तर वरिपरि बाढीको क्रुद्ध लीला देखेर त्रस्त बनेकी सावित्रीले तीनवटै छोरीलाई च्याप्दै घरको दोस्रो तलामा लगिन् र जले रक्षतु वाराहः स्थले रक्षतु वामनः, अटव्यां नारसिंहश्च सर्वतः पातु केशवः भनेर श्लोक पढिरहिन् । पूर्वी चितवनका सबैजसोको आँखामा त्यो वर्षको बाढी, त्यसले घरघर पसेर ल्याएको कहर, त्यसले मानिसको जीवनमा ल्याएको अनिश्चितता, घरका महिलाहरूको त्रस्त अनुहार र श्लोक वाचन नमेटिने गरेर बसिरह्यो ।एक दिन माडी बरुवाकी एक जना सन्न्यासिनी कुमरोजको शिव मन्दिरमा आएर बसिन् । पीताम्बर पहिरेकी उनलाई कालो छाता ओढाउँदै तीन जना सेवकले घेरेर ल्याएका थिए । उनी मन्दिर परिसरमा पस्ने बेला गाउँलेले पुष्पवृष्टि गरे र दही केराको सगुन ख्वाए । उनको श्यामवर्ण र नकोरेको कपालले उनलाई देख्दा त्रास र सम्मान दुवै आउँथ्यो । उनलाई त्यसरी सम्मान गर्नुको कारणचाहिँ उनको पितृ बोलाउन सक्ने प्रख्यात अलौकिक क्षमताको कारण थियो । गाउँलेहरूले सुनेअनुसार केही महिनाअघि उनी काठमाडौं गएर राजासँग त्रिभुवन, पृथ्वीनारायण सबै दिवंगत राजाहरूको कुरा गराएर फर्केकी थिइन् । उनले त्यो सेवा गाउँलेलाई पनि प्रदान गर्ने भइन् । मरेका पुर्खासँग कुरा गर्न सकिने भन्ने सुन्दा कतिपय गाउँले डराए । सत्यका बा सानै छँदा उनका बा बितेका थिए । उनलाई हजुरबाले हुर्काएका थिए । हजुरबालाई उनी सम्झिरहन्थे । पछि हुर्किसकेपछि आफूले छोरा हुर्काउँदै गर्दा भने उनलाई बासँग बिताउन नपाएको समय सम्झेर नरमाइलो लाग्थ्यो । मेरा बा कस्ता हुँदा हुन् भन्ने उनी सोच्थे । आत्मीयतावश उनलाई आफ्ना बितेर गएका हजुरबा र बासँग कुरा गर्न मन लाग्यो । आफ्ना पितृले छोराले सयौं वर्षदेखि आफ्नो परिवार बसेको ठाउँ छोडेर चितवन सरेको कुरालाई कसरी लिएका छन् भनेर जान्न पनि उनलाई मन थियो । सावित्रीलाई पनि आफ्नो हजुरबासँग कुरा गर्न मन लाग्यो । सावित्रीका हजुरबा नातिनी भनेपछि हुरुक्क गर्थे । उनलाई त्यही सम्झना थियो । कास्की नगएको पनि एक जुग भइकेको थियो । उनी कास्की सम्झन्थिन्, फेवाताल सम्झन्थिन्, काउँडाँडा सम्झन्थिन्, उत्तरी हिमालको भित्ताभरि उभिएका माछापुच्छ्रे र अरू हिमाल सम्झन्थिन् । सन्न्यासिनीको कोठामा अगरबत्ती बालेको थियो, उनी भद्दा देखिने सिंगारपटारमा थिइन् । ससुराको पालो सकिएपछि सावित्री भित्र छिरिन् । एकै छिनमा सावित्रीका हजुरबा सन्न्यासिनीको शरीरबाट आवाज निकाल्दै बोल्न थाले । बल्ल भेट भयो हैन नातिनी । ठीक हजुरबाको सानोमा सुनेको स्वर । डरले र सम्मानले सावित्री एकछिन त बोल्नै सकिनन् । हजुरबाको प्रेमपूर्ण सम्झनाले आँसु आँखाको डिलसम्म भरिएर आएर बसे । उनले जसोतसो ती आँसु थामिन् । छोरीको कर्म । स्वर्गजस्तो माइतीघर छोडेर श्रीमान्ले जताजता डोर्याए उतै हिँड्नुपर्ने । पहिले हजुरबाहरूलाई बूढा भन्थ्यौं, अब अहिले मेरा तीनवटी छोरी भइसके । बालापनमा हजुरसँग खेल्दा जति सुख भोगियो, यो जीवनमा त्योभन्दा बढी सुख रहेनछ । के भन्ने भन्ने होस नभएकाले उनले आफ्नो जीवनको निचोड एकैछिनमा भनेर भ्याइन् । हजुरबाले त्यसपछि जवाफ फर्काए, के गर्छेस् नातिनी । मर्त्यलोक यस्तै हो । अँ तेरो बा पनि भर्खरै यता आएको छ । तँलाई खबर भयो कि भएन ? अहिले कतातिर गएको छ कुन्नि । नत्र त्योसँग पनि कुरा गर्थिस् । त्यो सुनेपछि सावित्री बेहोस होलाजस्तो भइन् । आँखामा थामिएका आँसु त्यसपछि भने रोकिएनन् । उनका बा मरिसकेका रहेछन्, माइतीले थाहा नदिएका हुन् कि भरतपुरको आवाको स्टाफले खबर नल्याएको हो, उनले सोचिन् । मलाई थाहा थिएन हजुरबा । म उठौं ? मलाई गाह्रो भयो, उनले भनिन् । नातिनी, मन बलियो बना । अझै खराब समय आउन सक्छ । यसपालि हामीलाई पञ्चक परेको छ । मेरो भाइको छोरो दुई हप्ताअघि बित्यो, तेरो बहिनीको ससुरा पनि एक हप्ता अघि बिते । अरू दुई जना अबको छ महिनामा बित्न सक्छन् । पञ्चक टार्नै नसकिने त हैन, तर गाह्रो हुन्छ । अरू दुई जना को बित्छन् मलाई पनि थाहा छैन, एक महिनापछि फेरि मलाई बोलाउनू, सायद म थाहा पाइहाल्छु कि, हजुरबाले भने ।उनी आँसु भरिएको आँखा लिएर उठिन् । बाहिर ससुरा कुरिरहेका थिए । उनले छोटकरीमा बेलिबिस्तार लगाइन् । ससुराबुहारी नमीठो मान्दै हिँडेर घर फर्के । ससुरा र उनका बा साथी थिए । घर आएर उनले सत्यलाई भनिन्, बा साँच्चै बित्नुभएको हो भने म एक पटक पोखरा माइत जान्छु । सत्यले नाइँनास्ती केही गरेन । बाउ मर्दा माइत जान खोजेकीलाई कसरी रोक्नु ? उसले आफ्नो बासँग भन्यो । बरु सबित्री जान पो कसरी जान्छे ? कुमरोजबाट हेटौंडा, नौबिसे हुँदै पोखरा जान कम्तीमा तीन दिन लाग्छ, उसले बालाई भन्यो । अनि कुनकुन छोरी लिएर जा भन्ने ?काखको दूधे नातिनी लैजान्छे । अरू ठूला दुईवटा हामीले हेरौंला, बाले भने । भोलिपल्ट भरतपुरबाट आवा लिएर स्टाफ आयो । सत्य दाइ, तपाईंका ससुरा बितेछन्, उसले भन्यो । सबै थाहा पाइसकेका घरका मान्छे केही बोलेनन् । सावित्री पोखरा जाने तयारी गर्न थालिन् । सत्य उसको बाटो खर्च र यात्रा प्रवन्ध गर्नतिर लाग्यो । सावित्री पोखरा हिँड्नुभन्दा अघिल्लो दिन छन्दु काकाले सत्यलाई सौराहा खोरसोरमा बूढो माहुते भेट्न लगे । जंगबहादुर महाराजलाई हात्ती चढाएका ती माहुतेको उमेर ११० वर्ष जति भइसकेको थियो । तैपनि ती हट्टाकट्टा थिए, अनुहारमा छ्याका र फुलेको आँखामुनि कालो चाउरी परेको बाहेक । छन्दुले निहुरिएर हात जोडे, सत्यले पनि त्यसै गर्यो । माहुते बूढाले पुराना कुराहरू सुनाए । महाराज जंगबहादुर जत्तिको त न कोई भए, न हुन्छन् । क्या फुर्ती थियो, क्या जोस थियो, क्या निसाना थियो । पछिका महाराज त मैले हात्तीबाट झरेर बाघलाई च्याप्प समातेर ल निसाना लगाउनुस् महाराज भन्दा पनि फायर खोल्न डराउँथे । के महाराज भन्नु । सत्यलाई सिकारको कुनै ज्ञान थिएन । खासै थप्नलाई अरू कुरा पनि आएन, प्याट्ट बोल्यो, काका, तपाईं साँच्चै यति बूढो हो ? काकाले अपमानबोध गरे । एकछिन के बोलौं के बोलौं भयो, अनि शान्त भएर भने, बाजे, चितवन अजिब ठाउँ छ । यहाँ हिजो भन्ने हुँदैन, पोहोर साल भन्ने हुँदैन । बूढो पनि हुँदैन । मरेको मान्छे पनि यहाँबाट कहीँ जाँदैनन् । खोज्दा यतै कतै भौंतारिएका पाइन्छन् । कसैले जीउ फेर्लान्, कोही पितृ बनेर बोल्लान् । मभन्दा धेरै बूढा मान्छे छन् यहाँ । चितवनको जम्मै इतिहास अफिसको मिसिलजस्तै कुनाकुनामा छ, खोजे जे पनि पाइन्छ । तपाईं पहाडियाहरू चितवन झर्न त झर्नुभयो, तर यहाँको जमिन र आत्मा बुझ्नै सक्नुभाछैन । चितवनको इज्जतै गर्न सक्नुभाछैन । राणाले पनि नराखेको थारू गाउँको नामसमेत पहाडिया राख्नेसम्म गर्नुभएको छ । सत्यले उनको फुलेको आँखामा हेर्यो, अपमानबोध पछि बोलेकाले ओठ अझै थर्थर गर्दै थियो । उसले माफी माग्न जानेको थिएन, आँखा बिस्तारै तल झुकायो ।त्यसको भोलिपल्ट छिमेककी कास्कीतिर माइती भएकी पर बर्मनगरकी छिमेकी बहिनीसँगै सावित्री कान्छी छोरी बोकेर पोखरा जाने भइन् । सत्य पुरानो खैरहनी बजारसम्म सावित्रीलाई पुर्याउन आयो । खैरहनी आइपुगेपछि बल्ल सावित्रीलाई पञ्चकको कुरा याद आयो । बूढालाई भनिन्, ससुराबाको राम्रो ख्याल गर्नू । पञ्चकले हाम्रै परिवारमा पनि हान्न सक्छ । ससुराबालाई कतै एक्लै जान नदिनू । जंगलमा बाघ स्याउँस्याउँती छन् । छोरीहरूको स्याहार गर्नू । म धेरै बस्दिनँ । आमाको न्यास्रो मेटेर आइहाल्छु ।सावित्री हिँडेपछि बल्ल सत्य र उसका दुई छोरीहरू निकट भए र एकापसमा साथी हुँदै गए । उनीहरूको काठको घरमा दुईवटा खाट भएको एउटा कोठामा चारै जना सँगै सुत्थे । जेठी छोरीले हजुरबासँग सुत्छु भनी, कान्छीले बासँग । बिहान चाँडै उठेर जेठी छोरी बाको अनुहारमा उसका कमला हातले पिट्थी । कान्छीचाहिँ उठ्नेबित्तिकै एकै छिन आमा खै, आमा चाहियो भनेर रुन्थी । छोरीहरूको अनुहारमा आफ्नो प्रतिविम्ब देख्दा सत्य अत्यन्तै रोमाञ्चित हुन्थ्यो । यिनीहरू मैजस्ता रहेछन्, मैले त कहिल्यै ध्यान दिएर हेरेको थिइनँ, उसले आफ्नो बालाई भन्यो । सावित्री पोखरा हिँडेपछि सत्यको बाको मनमा पञ्चकको प्रसंग आइरह्यो । सत्यले बरु त्यसलाई त्यति धेरै गम्भीर रूपमा लिएको थिएन । तर, सावित्री र ससुरा दुवैले त्यो प्रसंग बिर्सिन सकेनन् । यात्रा गर्दै पोखरा जाँदा नौबिसे पुग्नेबित्तिकै सावित्री पञ्चकको कुरा सम्झेर झस्किन् । उनलाई बेकार पोखरा हिँडिएछ भन्ने भयो । यता ससुराबा पनि पञ्चकको कुरा सम्झँदै त्यो अब मर्न बाँकी रहेको दुई जना को होलान् भन्ने सोच्न थाले । उनी छोरा अझै काँचो छ भन्ने ठान्थे, त्यसैले केही समय आफू मर्न चाहँदैनथे । सत्यको मृत्यु भयो भने बुहारी र नाति, नातिनाको झनै बिजोग हुन्छ भन्ने सोचेर उनी अरू अत्तालिन्थे । चितवनमा बसेर कास्की, स्याङ्जा, पर्वत र बागलुङसम्म फैलिएको उनीहरूको नाताको जालोमा को मरे, को बाँकी छन् भन्ने थाहा पाउन सजिलो थिएन । पोखरातिर यात्रा गर्दै गरेकी सावित्रीको मनमा पनि आफू मरे के हुन्छ, सत्य मरे के हुन्छ, ससुरा मरे के हुन्छ भन्ने विभिन्न सोचाइ आइरह्यो । जति नै डालडाले भएर हिँडे पनि सत्यले उनलाई कहिल्यै पिटेको थिएन । माया नदेखाए पनि सावित्रीलाई सत्यले आफूलाई माया गर्थ्योजस्तो लाग्थ्यो । आखिर उनको आफ्नै बाले जे भने पनि सत्य सौता हाल्न धेरै उत्ताउलो भएको पनि त थिएन । उनलाई सानी छोरीहरू मरे के हुन्छ भन्ने सोचाइ पनि आयो, तर ती कलिला छोरीहरूको मृत्युबारे धेरै सोच्न सकिनन् । त्यो तातो चितवनमा, नातेदारहरू नभएको ठाउँमा, जंगलको छेउमा, बूढा मरे आफ्नो र छोरीहरूको बिजोग हुन्थ्यो, ससुरा मरे घर लथालिंग हुन्थ्यो, आफू मरे छोरीहरूको बिजोग हुन्थ्यो । उनी सोचाइपिच्छे भगवान्को नाम लिएर नमस्कार गर्थिन् र दयाको याचना गर्थिन् । सावित्री पोखरा जाँदा सत्य छोरीहरूसँग खुट्टे, डोरीजस्ता खेल खेलेर बस्थ्यो । ऊ सकेसम्म घरबाट बाहिर निस्किन छोड्यो । खेतमा गइहाले पनि छन्दुलाई लिएर जा भनेर उसका बाले भन्थे, ऊ पर भइन्जेलसम्म हेर्थे र ऊ घर नफर्किन्जेल आत्तिँदै कुर्थे । खेलिरहेका छोरीहरू ऊ घरमा बस्दा त्यत्तिकै काखामा आएर बसिदिन्थे । उसका गोडामा आएर बसेका तिनका नरम हाडहरूको स्पर्शले उसको पितृवात्सल्यता बढ्थ्यो । ऊ छोरीहरूको कपाल तिनले थाहा नपाउने गरी सुँघ्थ्यो । जेठको गर्मीको एक दिन । भर्खर मकै खेती गरेको खेत सम्याएर धान रोप्नलाई ठीक पारिएको थियो । बाँदर र सुगाले खाएर मकै धेरै नाश गरेका थिए । सावित्री पोखरा गएपछि सत्यका बाले उसलाई मचानमा गएर सुगा धपाउनसमेत दिएका थिएनन् । खेताला लगाएर जति सक्यो त्यति मकै भाँचेर परिवारै बसेका थिए । छिमेकी गाउँमा एक जनालाई सर्पले टोकेर मारेको थियो । सर्पको डरले बाउछोराले घरमा एक जर्किन मट्टीतेल ल्याएर राखेका थिए, अलिअलि छर्किदियो भने सर्प भाग्छ भनेर । सावित्री पोखरा गएको २० दिन भइसकेको थियो । मुखले नभने पनि घरमा सबैले सावित्रीलाई सम्झिरहेका थिए । साँझपख पर शिवालय चोकबाट एउटी आमा सानो बच्चा बोक्दै आइरहेकी देखिइन् । सत्यका बाउछोरा दुवैले खुसीले आँखा टिलपिल पारेर हेरिरहे । नजिकै आउँदै गर्दा सावित्री स्पष्टसँग चिनिइन् । छोरीहरू बिस्तारै उफ्रिँदै दौडन थाले । नजिकै आएपछि पछिपछि एउटा झोला बोकेर आइरहेको बर्खीको सेतो कपडा लगाएको सत्यको कान्छो सालो पनि देखियो । परिवार फेरि पूर्ण भयो । राति सावित्रीले सत्यलाई भनिन्, यी बीस दिन कसरी बिते, मलाई मात्र थाहा छ । ससुरालाई भोलिपल्ट उनले भनिन्, हाम्रा नातासम्बन्धका चार जना भए । पाङ्दुरमा दिदीको नन्द म आउनुभन्दा चार दिनअघि मुटुको व्यथाले खस्नुभयो । भेटी पठाइदिएको छु । ससुराले मनमनै महामृत्युञ्जय मन्त्र पढे ॐ त्र्यम्बकं यजामहे सुगन्धिं पुष्टिवर्धनम् उर्वारुकमिव बन्धनान्मृत्योर्मुक्षीय माद्रमृतात् वीरशमशेर महाराजका पालामा पूर्वी चितवनको पिपरा र हर्दीमा दुई जना प्रख्यात गुरौ थिए रामचरण र श्यामचरण । एक दिन दुवै जनाको लास ढुंग्रेखोलाको तीरमा भेटियो । दुवैको टाउको थिएन, वनहात्तीले खुट्टाले थिचीथिची मारेको जस्तो थियो । पूर्वी चितवन लासैलासमा बनेको ठाउँ थियो, सानासाना बच्चाहरू आउँ परेर, हैजा परेर कति मर्थे । पहाडियाहरू गर्मीमा पित्त छादेर मर्थे । कति औलो लागेर, मलेरिया लागेर मर्थे । तर, अन्य कैयन मान्छेजस्तै रामचरण र श्यामचरणले पनि मरेपछि चितवन छोडेनन् भनिन्थ्यो । औंसीको रातमा दुई वटा मुर्कुट्टाहरू सेतो घोडामा चढेर, सेतो लँगौटी र भोटो लगाएर, यताउता गरेको देख्ने धेरै चितवनेहरू भए । सावित्रीका ससुरा भर्खर चितवन आउँदा एकपटक बेल्सीबाट बुढी राप्ती खोला कटेर फसेरी गाउँ हुँदै कुमरोज निस्केका थिए । घर आइपुग्दा उनलाई हनहनी ज्वरो आएको थियो । उनले सावित्रीलाई बोलाएर भने, बुहारी, मैले आज बुढी राप्तीको तीरमा घोडा चढेका दुइवटा मुर्कुट्टाहरूलाई देखें । त्यही लागेको हो । सावित्रीले त्यो बेला ससुराको कुरा पत्याइनन् । सावित्री पोखराबाट फर्केर आएको तेस्रो दिन बिहान उठेर ससुराले सावित्रीलाई बोलाएर भने, बुहारी, राति फेरि सपनामा ती मुर्कुट्टा देखें । सावित्री अब गलेर सबै कुरा पत्याउने भइसकेकी थिइन् । केही कुरा भयो त ? उनले सोधिन् । तिनले त्यो पञ्चकको पाँचौं म हुँ भने ।एकैछिन ससुरा, बुहारी दुवै केही बोलेनन् । त्यसपछि ससुराले भने, मलाई मर्नुअघि एकाह लगाउन मन छ । त्यसैताका गलेश्वर आश्रमका एक सिद्धगुरु आएर निपनीमा बसेका थिए । उनको स्निग्ध, प्रदीप्त मुहार हेरेर धेरै पूर्वी चितवनेहरू लठ्ठ हुन्थे । ती गुरु दुःखसुख गरेर परिवार पालेका किसानहरूलाई धर्मप्रतिको आफ्नो दायित्व नबिर्सन र धार्मिक मठमन्दिरहरूका लागि दान दिन नहच्किन प्रेरित गर्थे । उनी भन्ने गर्थे, गृहस्थीहरू हामीजस्तो निर्योगक्षेम भएर काम छैन, तर राम्रो काम गर, अप्ठेरो नमानीकन सम्पत्ति कमाऊ, विद्यालय मन्दिरहरू बनाउन चन्दा देऊ र भगवान्को नाम जप । उनी पूर्वी चितवनमा ठूलो मन्दिर बनाउने लक्ष्य लिएर काम गरिरहेका थिए । उनका शिष्यहरू गाउँगाउँ गएर आफ्ना गुरुको बखान गर्थे, यी गुरु निदाउनै नपर्ने गुडाकेश हुन्, इन्द्रियलाई जितेका ऋषिकेश हुन् भन्थे । ती गुरुले कुमरोज आएर एकाह लगाउने भए । बाको अन्तिम इच्छा भनेर सत्यले पनि खर्च गर्न आनाकानी गरेन । एकाह गर्न घरको आँगन लिपपोत गरेर सफा बनाइयो, शिरमा गुरु र ससुरा बस्न मुस्ताङबाट ल्याइएका राडी ओछ्याइयो भने बाँकी आँगनमा गुन्द्री ओछ्याइयो । गाउँलेहरू बिहानैदेखि आए र गुरुले जीवात्मा, परमात्मा, प्रकृति, काल र कर्मको सम्बन्धबारे विस्तारमा भन्न थाले । बिहान नौ बजे नै गाउँलेहरूको संख्या सावित्रीले सोचेभन्दा धेरै भएको थियो । चितवनको असारे गर्मी बढ्दै गएको थियो । सावित्रीले मृत्यु नजिक पुगेका परीक्षित राजाले गरेको पूजा सम्झिन् र कतै सर्प आएर ससुरालाई टोक्ने त होइन भन्ने सोच्न थालिन् । असारमा गर्मी थियो । खेतमा, कुलोमा, खोलाहरूमा जहाँतहीं सर्पहरू धेरै थिए । मान्छे बढ्दै गएपछि उनले भीड नियन्त्रण गर्न सक्ने स्थिति पनि थिएन । तनावैतनावले सावित्रीलाई बिस्तारै चेतनाशून्य हुँदै गएजस्तो महसुस भयो । सोचाइ नै अस्थिर हुँदै गएको जस्तो भयो । सत्यलाई गुरुका शिष्यले आएर भने, खै त यज्ञलाई समिधा पुग्नेजस्तो त देखिन्न । सत्यले आफूलाई हुस्सु भएजस्तो ठान्यो, हो त, दाउरा त्यति धेरै त छैनन् । उसको खेतमा उसले चिरा पार्न बाँकी रहेका काटेर राखेका सुक्खा मुढाहरू पनि थिए, घाँसको लागि पनि काम लाग्छ, काठको लागि पनि हुन्छ भनेर छोडिदिएका सालको रूख पनि थिए । ऊ सावित्रीलाई एकैछिन खेतसम्म गएर आउँछु है भनेर हिँड्यो । दिउसो साढे एघार बजेतिर कुमरोजकी सन्न्यासिनीका एक शिष्य हस्याङ्फस्याङ गर्दै आए, ए सावित्री दिदी, सावित्री दिदी । को हो हँ ? थोरै होसमा, थोरै बेहोसीमा सावित्रीले जवाफ दिइन् ।गुरुआमाले तपाईंलाई बोलाउनुभएको छ । उहाँ आज रिडी जाने भनेर हिँड्न लाग्नुभएको छ । तपाईंको पितृ बोलाउने काम बाँकी छ रे हो ? सावित्रीले झस्याँङ्ग सम्झिइन्, हो त हजुरबाले उनलाई फेरि आउनू भनेका थिए । सावित्रीलाई एक मन त यो चटारोमा फेरि के जाऊँजस्तो लाग्यो । तर, घर बस्न सकिनन्, हतारहतार शिवमन्दिर गइन् । फेरि उही अगरबत्तीको धूपमा, अलिअलि अँध्यारो कोठामा सन्न्यासिनीको अगाडि बसिन् । हजुरबाको स्वर बिस्तारै आयो, नातिनी, ज्वाइँसाप कता हुनुहुन्छ ? खेतमा जानुभएको छ । समिधा लिन । घरमा एकाह हुँदै छ । ससुराबा डराएर कस्तो छ ! उनले भनिन् । ध्यान दिएर सुन, पञ्चकको खड्गो ज्वाइँसापको हो । ससुराको हैन । ज्वाइँलाई एक्लै कहिल्यै नछोड्नू । पञ्चक पर्दैमा मरिहाल्ने हैन । बाघको मुखबाट पनि मान्छे फर्केका छन् । आफूले सक्दो गर्नू । ल त, हजुरबाले भने । सावित्रीको निद्रा सबै हरायो, आलस्य सबै हरायो । उनी कुद्दै घर गइन् । एकाहको रमिता उस्तै थियो । सावित्री रातो सारीमा थिइन्, सिन्दूर लगाएकै थिइन् । उनले ऐनामा आफूलाई हेरिन् र पूर्ण सधवाको शृंगारमा खेततिर दौडिइन् । खेतमा पुगेपछि सत्यले आफूलाई चाहिने समिधा काट्यो र एकैछिन सुस्तायो । पानी घटघट पियो र यसो सोच्यो, यो सालको रूखको हाँगाबिँगा त्यसै फैलिएको छ । सानासाना हाँगाहरू काटिदिऊँ कि ?परवाट सावित्री दौडिँदै आइरहेकी थिइन् । सत्य सालको रूखमा चढ्यो । अग्लो त्यो रूखको माथि गएर हसियाँले हाँगामा हान्न के लागेको थियो, उसले परबाट दौडँदै आएकी सावित्रीलाई देख्यो । श्रीमती देखेर उसको मुखमा अनायासै मुस्कान आयो । उसले हानेको हँसिया हाँगाबाट चिप्लियो र केहीपर उछिट्टिएर खस्यो । त्यही बेला उसको पनि हात र गोडा अस्थिर भए र ऊ मुख तल गरेर खस्यो । सत्यको होस त्यसपछि हरायो । सावित्रीले रूखबाट खस्दै गरेको श्रीमान्लाई परैबाट देखिन् । उनका वाक्य बसे । हात शिथिल भए । गोडाबाट कसैले सबै शक्ति खिचेर ठाउँको ठाउँ रोक्न खोजेजस्तो भयो । हे भगवान्, मलाई बेहोस नगराऊ उनले मनमनै भनिन् । उनी जसोतसो सत्यको छेउमा पुगिन्, सत्य मरिसकेको हो कि जिउँदै हो बुझ्न सकिनन् । उनले पानी मुखमा छम्किदिइन् । अनि नजिकै भएका केही घरमा गुहार माग्न गइन् । सबै बलियाबाङ्गाहरू बटुलेर सत्यलाई बोकेर घर लगिन् । एक घण्टापछि सत्य ऐया भन्दै ब्युँझियो । राति सत्यले आफ्ना सुकोमल नानीहरूको हात स्पर्श गर्यो र उसको जिजीविषा बढ्यो । म नभए मेरा सन्तान यो अलपत्र जंगलको छेउमा के गर्लान् भन्ने सोचेर ऊ भक्कानियो र उसका आँसु झरे । गाउँलेहरू पहिलो रात त उसलाई घेरेरै बसे । मझुई गाउँबाट आएका गुरौले घिउ र काँचो सिम्रिक खानू भनेका थिए र बिरामीलाई धेरै नदुखोस् भनेर निमरियाको सेतो चक्की दिएका थिए । ससुराले गुरौलाई सोधेका थिए, कति घिउ खुवाउनुपर्ला ? गुरौले भने, बिरामीले जति सक्छ त्यति खान दिनू । बछौलीको लछुमनिया महतो योभन्दा ठूलो रूखबाट खसेको थियो । बीस दिनमा साठी माना घिउ खायो । बुझे गुरौ । यसले जति खान सक्छ, त्यति खान दिन्छु । पछि फर्किंदा सलौली पुगेपछि पसिना पुछ्दै गुरौले उनको सँगै हिँड्ने छोरालाई भने, लछुमनिया त एक महिनापछि मरेको थियो । यो सत्य पनि चमत्कार भए मात्रै बाँच्छ । सावित्रीले श्रीमान्लाई गरेको शुश्रूषा र मर्न लागेको अवस्थाबाट बचाएको कथा कुमरोज र वरिपरि लामो समयसम्म धेरैको सम्झनामा रह्यो । सावित्रीको ससुरा अरू २० वर्ष बाँचेर बिते । सावित्रीका दुई छोरासहित सात जना छोराछोरी भए । ती हुर्के, कोही बिहे गरेर घर गए, कोही कमाउन कतार र साउदी गए । विसं २०७९ मा ८० वर्षको सत्य घरमा सावित्रीसँग एक्लै थियो । सावित्री पनि ८० लागेकी थिइन्, गाउँलेहरू जीवनपर्यन्त स्थिर रहेको उनको अनसुया चरित्र, मित्रवत् तथा अनुग्रहक बानीव्यहोरा, पश्चिमा लवज र कस्केली सुन्दरताको प्रशंसक थिए ।"
महिला शक्तिका ८ कथा,सजना बराल (एजेन्सीको सहयोगमा)
मनामामा जामुनाखर्कको बाडुल्की,"साघुरो गल्लीमा मेरो चोक छ, यहाँ के छैन ? सबथोक छ भनेर भूपीले उहिले भनेझैं यस्तै हुलियाको चोकमा भेटिए छविलाल विश्वकर्मा (६१) । खाडी मुलुक बहरिनको राजधानी मनामाको मुख्य मुकाम रहेछ नेपाली चोक । यो चोकमा के छैन ? सुन पसलदेखि सेलरोटीसम्म । भेज ढिंढोसेटदेखि फाक्सा थुक्पासम्म । मोतीदानादेखि मेड इन बजराइन सम्मका अनेक थोकहरू । यही चोकको अर्को कुनामा गायक प्रकाश सपुत, मेलिना राईसहितको सांगितीक टोली आउने भएपछि त्यसको धुमधमाका प्रचार पनि भइरहेकै छ ।नेपाली जातिको विशेषता के छ भने पैसाले पैसा तान्छ भनिएझैं नेपालीमाझ नातावादकृपावादले सम्बन्धमा खुबै तानातान गरिरहन्छ । भाइभतिजा, सालाजेठानसाढु वा कोही नभए टाढाको मीत भाइ । भनौं न, मेरा जेठानसालाले तानेर ल्याए उबेलाको यो अँध्यारो कुनोमा, नामको शीतल नेपाली रेस्टुराँमा फाक्साफ्राई, भुटनचिउरा र सितन खाँदै छविलालले कुरा सुरु गरे, जीवनमा कहिल्यै नभुलिने त्यो तिथिमिति थियो सन् १९९२ मे २२ ।गाउँ जामुनाखर्कमा अरू खेतीपाती अथवा गरिखाने जोहो केही थिएन । अरू कहींकतै केही उपाय नलागेमा दुःखजिलोको श्रम गर्ने ठाउँ भारत त थियो नै । त्यही भएर स्कुले पढाइ पनि पूरा नगरी छविलाल भारतको बम्बई पुगेका थिए, चौकीदारी काममा । त्यहाँ ३५ सय भारु मासिक तनाखा थियो, अरू २४ रुपैयाँको बक्सिसबाहेक । जीवन जेनतेन चलेकै थियो । भर्खरै ल्याएकी जीवनसाथी मनकुमारी गाउँमै थिइन्, आठापाँचा भेटवार्तामा छविलाल जामुनाखर्क पुगिरहन्थे । त्यहीबेला साढुसालाहरूले सुनाएका थिए खाडीमा खजुरको रूख हुन्छ । त्यहाँ खजुर मात्रै होइन, पैसा पनि फल्छ ।यो खाडी दुनियाँ कता होला ? अथवा, खाडीको बहराइन भन्ने विन्दु भूगोलको कुन कुनोमा होला ? अहँ, धेरै कुरो नसोची झन्डै ६० हजार रुपैयाँ (त्यसबेलाको) ऋणपान जुटाएर काठमाडौंपाकिस्तान हुँदै छविलाल बहराइन उत्रिएका थिए । मानौं, कुनै आगलागी भैरहेको उजाड गाउँमा म उत्रँदै थिएँ कि जस्तो भएथ्यो, छविलाल ३१ वर्षअघिको त्यो दिन सम्झन्छन्, मनामामा ल्याएर प्लाईबोर्डले बारेको कोठामा राखियो, एउटै कोठामा ४ जना थियौं । भुइँमा राखेको अण्डा पनि यसै उसिनिने धूपमा हामी सिलिङ फ्यानको भरमा बसेका थियौं, एसी कुन चरीको नाम हो, थाहै थिएन । कम्पनीमा बुझिहेर्दा एसी लगाइदियो भने केटाहरू धेरै सुत्छन् भनेर त्यो सुविधा काटिएको रहेछ । त्यो सास्तीमाझ तनाखा थियो, महिनाको ५० बीडी (बहराइनी दिनार), त्यो पनि सुख्खा । मोलको कुरा गर्ने हो भने त्यो बेला मनामामा ३५ बीडीमा एक तोला सुन आउँथ्यो । नेपालीमा केकति रुपैयाँ भएछ भनेर हिसाब गरिन्नथ्यो । बरु कति बीडीले १०० डलर आउँछ भन्ने मात्रै ख्याल रहन्थ्यो, अझै पनि हिसाब यस्तै हुन्छ । रमाइलो के भने उतिबेला पनि ३७५ बीडीले १०० डलर आउँथ्यो, अहिले पनि बीडीडलर हिसाब उही नै हो ।म त आफ्नै चिहान खोज्दै पो यता आएको रहेछुजस्तो हुन्थ्यो, ५० डिग्रीको धूपले हिरिक्कै होइन्थ्यो, छविलाल सम्झन्छन्, काम भने मरुभूमिमा बिल्डिङकन्स्ट्रक्सनको थियो । सुतुरमुर्गझैं बालुवामा टाउको लुकाएर डाँको छाडौं कि झैं हुन्थ्यो । तर, जामुनाखर्कमा बस्ने मनकुमारी सम्झेर थामिन्थें । यसरी बढो मुस्किलले २ वर्ष बिताएर सन् १९९५ मे महिनामा घर फर्कंदा छविलालसँग केही सुन र लत्ताकपडा थियो । नेपालमा पैसा लैजाने अरू उपाय थिएन । खाडीको तातोले सातो बोलाएपछि अब जामुनाखर्क छाडिन्न भन्ने भएको थियो । तर, ६ महिना घर बसेपछि हुलाकबाट फेरि पनि आँगनमै बहराइनी भिसा झरेपछि छविलाल फेरि पनि खाडीको बाटो लागेका रहेछन् ।यसरी जानीनजानी खाडीका तातोले तान्दै लग्यो छविलाललाई । घरमा हुर्किरहेका छोराछोरी र एउटा बाबुको टाउकामा थुप्रिँदै गएको ऋणपानले पनि घचेट्दै लग्यो । त्योभन्दा बढी बहराइनी नेपाली समाजमा छविलाल आँटी र विश्वासी बनेर चिनिँदै गए । कुनै नेपाली कतै सडक दुर्घटनामा पर्यो कि ? कसैले कम्पनीमा तलब पो पाएन कि ? धेरैअघि बम्बई बस्दाको हिन्दी र थोरतिनो अंग्रेजी भाषाको पकड तथा हेर्दैमा पहलमानजस्तो शरीरको बलमा मनामामा छविलालको करिश्मा अलिक भिन्न थियो मरुभूमिमा अँडेलीको बुटोझैं । यसरी वर्षौवबर्ष यो खाडीमा केले यसरी तान्यो र तानिरह्यो, त्यति थाहै भएन । यो परदेशमा नेपाली समाज चाहिन्छ भनेर त्यो खोल्नतिर लागें । पछि गैरआवासीय नेपाली (एनआरएन) को शाखा चाहियो भनेर त्यसमा पनि जोडिएँ । होइन, अब दूतावासै चाहियो भनेर आवाज उठाउनेमा पनि गनिएँ, छविलाल सम्झन्छन्, बहराइनको नियममा उमेरमा ६० वर्ष नाघेपछि यताको काम गर्ने भिसा नपाउने भएकाले अब आफ्नो उमेर र बुढ्यौली सम्झेर यही जग्गामा काम गर्नलाई काइलो छोरा शिवलाई पनि यतै झिकाएको छु । एक दशकअघि बहराइनमा नेपाली दूतावास खुल्नुअघिसम्म यहाँको अवैतनिक दूतावाससरह थियो, नेपाली क्लब । सन् २००० मा खुलेको यो क्लबका संस्थापकमध्येका हुन् छविलाल । यसमा दीपबहादुर खड्का, गमबहादुर गुरुङजस्ता अगुवा पनि थिए । पछि २००२ मा म्याग्दी उद्धार क्लब हुँदै २००७ मा एनआरएन शाखा खोल्दासमेत छविलाल संस्थापक रहे । श्रीलंका, भारत, फिलिपिन्स, क्यामरुन, केन्या, नेपालका श्रमिकहरू सम्मिलित जिफन्टमा समेत छन् छविलाल । भनिन्छ नि, सम्झे नजिकबिर्से टाढा, घर बनाउने मिस्त्रीबाट प्लम्बिङसुपरभाइजर बनेका छविलाल भन्छन्, आफ्नो आयुको आधाआधा यता र उता बसेपछि म त यताउता कतै बिर्सनै नसक्ने भएको छु, सम्झनैसम्झना मात्रै छन् मसँग । सबै नजिकै नजिक । यसरी शब्दमा बुनेझैं र कापीमा लेखिएझैं जीवनयात्राको यो कथा त्यति सजिलो र सुगम भने छैन । घरको मुली बाबु खाडी देशमा छँदा आमा मनकुमारीले ६ जना छोराछोरी कसरी हुर्काइन्, बढाइन् यो मिलियन डलर कोइसन हो, जसमा प्रश्न गर्न सजिलो छ, जवाफ पाउन कठिन । अरूका कुरा छाडौं, यतिखेर एउटै टेबलमा बसेर भुटनचिउरा र सुलेमानी खाइरहेका काइँला छोरा शिव बीके (२८) तिर लागौं । काठमाडौंमा लिंकन कलेजबाट ब्याच्लर गरेका शिवले नेपाल छँदै अनेकथोक गरिहेरे । म्याग्दीदेखि काठमाडौंसम्मै सानोतिनो जागिर खोजिहेरे, उपाय लागेन । अफिस सहायकदेखि रेस्टुराँ कारिन्दासम्म बन्ने होडमा निस्किए । अस्ट्रेलिया, क्यानडा, कोरिया जान प्रयास गरिहेरे, कतै पार लागेन । अब कि त आफ्ना दाइभाइजस्तै कतारसाउदी लाग्नै पर्यो । होइन भने बाबु बसेकै बहराइन छँदैछ । देशमा प्रधानमन्त्री र मन्त्रीहरूले विदेश नजाओ, देश फर्क भनिरहेका हुन्छन् । गाउँघरमै रोजीरोटी दिउँला भनिहेर्छन् । दुःखजिलो गर्दै कुखुरा पाल्ने, टमाटर फलाउने र गाईबस्तुको दूध बजारमा लैजानेकै हुर्मत देखिरहें । मेरा लागि भने माथि सरकारसम्म पुग्ने आफ्नो न नाता, न नेताको अवस्था रहिरह्यो, बोलीमा बाठा शिवले मनको कुरा खोले, त्यही भएर अब बाले जे जसरी यो खाडी खेप्नुभयो, म पनि यही तातोमा मिसिन आएको छु केरे !यतिखेर नेपाली चोकमै चारजना साझेदारसँग मिलेर खोलेको नुफ ज्वेलरी (सुन पसल) मा काम गर्न थालेका छन् शिवले । सुन व्यवसायका अर्का साझेदार नवलपरासीका ठाकुर सुनार (५२) ले भर्खरै छोरा दीपेन सुनार (२५) लाई पनि आफ्नै पसलमा रोजगारीमा ल्याएका छन् । बहराइनमा असली मोतीदाता, आल्मुनियम र छापावाल सुन (२४ क्यारेट) किन्न विश्वभरकै धनीमानी आउने गरेका रहेछन् ।यसरी छविलाल विश्वकर्माका लागि बहराइन नसीब अपनाअपना जस्तै बनेको छ । गाउँमा सानोतिनो घर बनाउने, ऋणपान तिर्ने र छोराछोरी पढाउनेबढाउने साधन बनेको छ मनामा । ३१ वर्षअघि यो मरुभूमिमा पाइला टेक्दा कुनै ट्वीनटावर थिएन यहाँ । बेइत अलकुरान, मनामा सुक, जुफेर, इसा टाउन, चार्टर मोनुमेन्ट केही पनि उभिएकै थिएन । आज नेपाली दूतावास रहेको जुफेरमा पुरापुर अरबी समुद्र थियो । हेर्नुस् भाइ, यी आँखै अगाडि संसार सिंगो बदलिएको देखेको छु । यो मरुभूमिमा दिनरात श्रमपसिना बहाइरहेको क्षण र यी हातमा उठेका ठेला छामेर म रातभर रोइरहेको हुन्थें, अलिक भावनाले थिचिएर छविलाल भन्दै थिए, यो पराइभूमिमा यत्तिका वर्षहरू बितेर गएका छन् । घरमा श्रीमतीपरिवारसँग कहिल्यै रमेर बस्नै नपाई उमेर घर्किएको छ । अब त बहराइनी राजाले पनि यता बस्ने अनुमति दिंदैनन्, ६० नाघेपछि । जति गरे पनि चुच्चो ढुंगोउही टुंगो भनेझैं छ जिन्दगी ।सायद अब भने आउने मेजुन महिनामा छविलाल सधैंका लागि जामुनाखर्क फिर्दै छन् । खाडीमा बोलिने भाषामा उनी फिनिस जाँदै छन् । छविलालका अनुसार, बहराइनको श्रम नीति, आनीबानी र बहराइनीले नेपालीलाई देखाउने अपनत्वका कारण यो भूमिमा आएर घर फिर्नेले सामान्यतया १५२० वर्ष बिताएर मात्रै जाने गर्छन् । त्यो एउटा गीत छ नि भाइ, ४० कटेसि रमाउँला भन्ने, भेटघाटका अन्त्यमा सामु प्लेटमा बँचेको फाक्साचिउरा एकै फाँकोमा मुखमा हाल्दै छविलालले आफ्नो मनैको कुरा सुनाए, मजस्ता धेरैका लागि भने यो गीतको बोल ६० कटेसि रमाउँला हुनुपर्छ, बरु यसो मिलाएर यो कुरा भनिदिनुहोला ।ल है छविलाल विश्वकर्मा, अब भने फिनिस आउनुहोला । जामुनाखर्कमै भेटौंला ।"
