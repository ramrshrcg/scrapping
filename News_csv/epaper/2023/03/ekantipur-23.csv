शीर्षक,विवरण
प्रधानमन्त्रीलाई राज्य चिनाउन हिँडेका महिला,"अलिअलि भएको पुर्ख्यौली सम्पत्ति र जिन्दगीभरको पसिना सुदखोरले कब्जा गरिदिएपछि गुमाउन के बाँकी छ ? अब परीक्षा सरकारको हो भन्नेमा उनीहरू ढुक्क छन् । सिरहाकी पुनितादेवी महतोले भनिन्, न्याय नइमिल्तै त घरे नइएबै (न्याय नपाएसम्म घर फर्कने कुरै छैन) ।गोलबजार५ की पुनितादेवीलाई सुदखोर मात्र होइन, पछिल्लो एक वर्ष प्रहरी प्रशासनले पनि लखेटिरहेको छ । वैदेशिक रोजगारीमा गएका श्रीमान्को १२ वर्षअघि उतै मृत्यु भयो, एक्लै तीन छोरा हुर्काउने अवस्था आइलाग्दा उनी २२ वर्षकी मात्र थिइन् । पुरानो व्यवहार मिलाउन र छोराहरूलाई हुर्काउन, पढाउन गोलबजारकै शारदादेवी साहबाट ५५ हजार रुपैयाँ ऋण लिएकी थिइन् । २०७३ माघमा ऋण लिएलगत्तै ५ हजार फिर्ता गरिन् भने बाँकी ५० हजारका लागि ब्याज तोकियो साताको ११ हजार रुपैयाँ ।उनले यही बेला जीवन विकास लघुवित्तमा पनि ऋणका लागि आवेदन गरेकी थिइन् । १ लाख रुपैयाँ ऋण पाएपछि लघुवित्तका कर्मचारीकै अगाडि उनले शारदादेवीलाई तिरिन् । तर, तमसुक माग्दा घरमा आउन भनियो । घर पुगेपछि भने ऋण ५ लाख पुगेको भन्दै थप चार लाख दिए मात्रै तमसुक च्यात्ने भनियो । १० धुर ऐलानी जग्गामा बनेको कच्ची घरमा जीविका चलाउँदै आएकी पुनितादेवी गुजारा गर्न पनि ज्यालादारी गर्छिन्, उनले लिँदै नलिएको चार लाख पैसा किन तिर्नु, कहाँबाट तिर्नु ?पीडित पुनितादेवी हुन्, तर अदालतमा मुद्दा लिएर पुगिन् शारदादेवी । मैले तिर्न सक्दिनँ भनेपछि मेराविरुद्ध अदालतमा मुद्दा पर्यो । त्यो मुद्दा मैले हारें । मलाई जेलमा पठाउने फैसला भएको थाहा पाएपछि लुकेरै हिँड्नुपरेको छ, आफ्नै गाउँमा भागीभागी बस्नुभन्दा काठमाडौं नै जान्छु भनेर हिँडेकी छु, उनले कान्तिपुरसँग भनिन् । ५० हजार ऋण लिएकी पुनितादेवीले साताको ११ हजार ब्याज जोडेर एक लाख तिरिन् । तर तमसुक र सुदखोरको बयानलाई प्रमाण मानेर अदालतले पुनितादेवीले थप एक लाख ६५ हजार ऋण लिएको ठहर गर्यो । न्यायाधीश नरनारायण पौडेलले २०७७ को पुस २३ मा गरेको फैसलामा साँवा, ब्याज र अदालती शुल्कसमेत भराउन भनिएको छ । पुनितादेवीले पैसा नतिरेर अदालतको अवहेलना गरेकाले उनलाई पक्राउ गरी थुनामा राख्न र बक्यौता असुलउपर गर्न भनी शारदादेवीले सिरहा जिल्ला अदालतमा दरखास्त हालिन् । चैत १ मा प्रहरीले सातदिने म्याद घरमा लगेर टाँसिदिए । त्यसयता उनी लुक्दै हिँडिरहेकी छन् । छोराहरू ममाघरमा छन् । गयो भने पक्राउ गर्छन्, लिएको पैसा तिरियो, नलिएको पैसा कसरी तिर्ने ? तर लुकीलुकी कति दिन बाँच्ने ? पुनितादेवी भन्छिन्, मेरो धेरै माग छैन । ५५ हजार ऋण लिएकोमा शारदादेवीलाई एक लाख तिरिसकें । अब थप तिर्न नपरोस् । म मेरै घरमा छोराहरूलाई हुर्काउन पाऊँ, आफैंले पकाएर खुवाउन पाऊँ । प्रहरीले पक्राउ नगरोस् । पुनितादेवी काठमाडौंको दोस्रो यात्रामा छिन् । १२ वर्ष पहिले काठमाडौं पुग्दा काखमा ६ महिने छोरा थिए । साउदी अरबबाट कफिनमा आएका श्रीमान्लाई एम्बुलेन्समा लिएर उनी गाउँ फर्किएकी थिइन् । यसपालि न्याय लिएर फर्कने अठोटमा छिन् । धनुषा सबैलाकी कल्पना धामी त अहिले नै कोखमा ६ महिने दूधे बच्चा च्यापेर काठमाडौं जान हिँडिरहेकी छन् । श्रमका लागि श्रीमान्लाई साउदी पठाएको दुई दिनपछि उनी मार्चमा निस्केकी हुन् । लघुवित्तबाट लिएको ऋण तिर्न उनले स्थानीय मुसरु ग्वार (यादव) बाट ५० हजार सापट लिएकी थिइन् । तर, साहुले ब्याज तोके साताको १० हजार । मिटरब्याज तिर्न उनले अर्को लघुवित्तबाट एक लाख ऋण लिइन् । पैसा पाए पनि साहुले तमसुक च्यातेनन्, बरु थप एक लाख तिर्न फेरि धम्की दिए । कल्पनाले पैसा नतिरेको भन्दै ग्वारले जिल्ला अदालत धनुषामा मुद्दा दिएका छन् । उनलाई अदालतमा आफ्नो पक्ष राख्न मन छ, तर वकिल राख्ने पैसा छैन । पाँच वर्षका जेठो छोरालाई जेठानीसँग छाडेर उनी मार्चमा हिँडेकी हुन् । भन्छिन्, जे गर्नुपर्ने हो गर्ने, तर न्याय नपाएसम्म नफर्किने भनेर आन्दोलनमा आएकी छु । मिटरब्याजविरुद्धको संघर्ष समिति, नेपालले आयोजना गरेको बर्दिबासकाठमाडौं मार्चमा सप्तरी, सिरहा, धनुषा र महोत्तरीका ७५ किसान सहभागी छन् । जसमा ९ जना मात्रै पुरुष छन् । बर्दिबासबाट हिँडेको पहिलो दिन उनीहरू गौशाला रोडमा बसे । दोस्रो दिन लालबन्दी, तेस्रो दिन वाग्मती, चौथो दिन चन्द्रनिगाहापुर पुगेका उनीहरू पाँचौं दिन निजगढ, छैटौं दिन पथलैयामा बास बसेका थिए । बुधबार हेटौंडामा सुस्ताएका उनीहरू दैनिक औसत २५ किलोमिटर हिँडेर अब ४ दिनमा काठमाडौं पुग्ने लक्ष्यमा छन् । संघर्ष समिति एक वर्षदेखि मधेशमा आन्दोलित छ । संयोजक मनोजकुमार पासवान मधेश प्रदेश र प्रमुख जिल्ला अधिकारीहरूले बेवास्ता गरेपछि बाध्यताले काठमाडौं मार्चमा निस्केको बताए । गत साउन १५ मा ७ बुँदे माग राखेर प्रदेश सरकारलाई ज्ञापनपत्र बुझाएका थियौं, तर पीडित किसानका समस्या समाधानमा मधेश सरकारले कुनै पहल लिएन, भन्छन्, बरु अड्डाअदालतले पीडितलाई उल्टै थुनामा पठाउने र उनीहरूको सम्पत्ति पनि जफत गर्न थाले, त्यसैले काठमाडौंको बाटो लागेका हौं । काठमाडौं हिँड्नुअघि संघर्ष समितिले गत फागुन १८ मा साउनमै राखेका ८ बुँदे मागको पुनः स्मरण गराउँदै मधेशका मुख्यमन्त्री सरोज यादवलाई स्मरण पत्र बुझाएको थियो । जसमा मिटरब्याजीलाई कारबाही, पीडितको जफत गरिएको सम्पत्ति फिर्ता, मिटरब्याजीको सम्पत्ति छानबिन, सहुलियत दरमा ऋणको व्यवस्था, मिटरब्याजीबाट पीडितमाथि गरिएको यौनशोषणको छानबिन र दोषीलाई कारबाही, तमसुक व्यवस्था खारेजलगायतका माग राखिएका छन् ।कुनै पनि मागमा राज्यका कुनै पनि निकाय संवेदनशील नभएपछि बाध्य भएर पीडितहरूलाई एकीकृत गर्ने अभियानमा खटिएको महोत्तरीका संघर्ष दाहालले बताए । मधेशमा मिटरब्याज समस्या दुई तप्काका मानिसमा देखिन्छ । एक, अत्यन्त गरिब जसले जीविका चलाउनैका लागि ऋण लिएका छन् । अर्काथरी, सामान्य व्यापारका लागि ऋण लिएका छन्, दाहालले भने, तर दुवै थरीमाथि ज्यादती छन् ।"
"भागबन्डा मिलाउन संघमा सकस, प्रदेशमा संघर्ष","कोशी प्रदेशमा एमालेका मुख्यमन्त्री हिक्मत कार्कीलाई कुर्सीबाट हटाउन सहज भए पनि गठबन्धनलाई सरकार निर्माण गर्न सहज छैन । ९३ सदस्यीय प्रदेशसभामा गठबन्धन दलका ४६ सांसद (सभामुख छाडेर) छन् । गठबन्धनबाहिर एमाले र राप्रपाका पनि ४६ सांसद छन् । माओवादीले सरकारलाई दिएको समर्थन फिर्ता लिनेबित्तिकै मुख्यमन्त्री कार्कीलाई बहुमत सिद्ध गर्न असम्भव छ । सभामुखले संसद्मा हुने मतदानमा पक्षविपक्षको बराबरी भएको अवस्थामा मात्र मतदान गर्न पाउने भएकाले गठबन्धनबाट प्रस्तावित मुख्यमन्त्रीका उम्मेदवारको पक्षमा हस्ताक्षर गर्न पाउने छैनन् । यसका लागि सत्ता गठबन्धनले राप्रपालाई समेत प्रदेशको गठबन्धनमा सहभागी गराउने प्रयत्न गरेको छ । त्यो प्रयास सम्भव नभए सभामुखलाई राजीनामा गर्न लगाएर ४७ सांसदको हस्ताक्षरसहित सरकार निर्माण गर्ने गठबन्धनको रणनीति छ ।तर नयाँ सरकारको नेतृत्व कसले लिने भन्नेमा गठबन्धनका प्रमुख तीन दल कांग्रेस, माओवादी र एकीकृत समाजवादीबीच प्रतिस्पर्धा छ । कांग्रेस संसदीय दल नेता उद्धव थापाले राप्रपालाई समेत सरकारमा समावेश गर्न पहल भइरहेको बताए । कोशी प्रदेशको अवस्था विशिष्ट खालको छ, हामीले राप्रपालाई समेत सहभागी गराएर सरकारको नेतृत्व गर्ने प्रयास गरिरहेका छौं, उनले भने, यसका लागि केन्द्रबाटै निर्णय गराउन पार्टी सभापतिसहित नेताहरूलाई आग्रह गरेका छौं । माओवादीका संसदीय दल नेता इन्द्रबहादुर आङ्बोले कोशी प्रदेशमा अघिल्लो कार्यकालमै सरकारको नेतृत्व दाबी गरेकाले यस पटक आफ्नो पार्टी स्वाभाविक दाबेदार रहेको बताए । अहिलेको अवस्थामा सरकारको नेतृत्व कसले गर्नेभन्दा पनि सत्ता समीकरणलाई कसरी सहज ढंगले अघि बढाउने भन्नेमा छलफल भइरहेको उनको भनाइ छ । सधैंभरि सभामुखलाई निर्णायक अवस्थामा राखेर हुँदैन, बरु कसरी कम्फर्टेबल सत्ता गठबन्धन बनाउने भन्नेबारे पहल गर्नुपर्छ, उनले भने, यसका लागि कोशी प्रदेशमा राप्रपालाई पनि सँगै लैजानुपर्छ भनेर छलफल चलेको छ ।कोशी प्रदेशमा चार सिट रहेको एकीकृत समाजवादीको पनि मुख्यमन्त्रीमा दाबी छ । चारवटा प्रदेशमा माओवादी, कांग्रेस र जसपाको नेतृत्व छ । एमालेबाट खोसिने तीनमध्ये एक प्रदेशमा हामीले नेतृत्व पाउनुपर्छ भन्ने हो, पूर्वमुख्यमन्त्रीसमेत रहेका संसदीय दल नेता राजेन्द्र राईले भने, अन्य प्रदेशको तुलनामा कोशीमा हाम्रो अवस्था मजबुत भएकाले पनि मुख्यमन्त्रीको दाबी गरेका हौं ।लुम्बिनी प्रदेशमा पनि सरकारको नेतृत्व लिन कांग्रेस र माओवादीबीच हानथाप चलिरहेको छ । एमाले नेतृत्वको सरकारमा अहिले मन्त्री रहेका माओवादी संसदीय दलका नेता जोखबहादुर महरा र कांग्रेस संसदीय दल नेता डिल्लीबहादुर चौधरी मुख्यमन्त्री आफ्नो भागमा पार्न तीव्र लबिइङ मा छन् । कांग्रेस संसदीय दलका नेता चौधरीले अघिल्लो कार्यकालमै कांग्रेस र माओवादीबीच सरकारको नेतृत्व आधाआधा कार्यकाल गर्ने सहमति भए पनि कार्यान्वयन नभएकाले यस पटक सरकारको नेतृत्व कांग्रेसले पाउनुपर्ने बताए । २०७८ साउन २८ मा मुख्यमन्त्री नियुक्त भएका माओवादीका कुलप्रसाद केसीले ८ महिनापछि सरकारको नेतृत्व कांग्रेसलाई हस्तान्तरण गर्ने सहमति भएको थियो । तर बाँकी कार्यकाल पनि केसी नै मुख्यमन्त्री रहे । लुम्बिनीमा कांग्रेसले अहिलेसम्म सरकारको नेतृत्व गर्ने अवसर पाएको छैन, अघिल्लो कार्यकाल माओवादीसँग भएको सहमति पनि कार्यान्वयन हुन सकेन, चौधरीले भने । माओवादी संसदीय दल नेता महराले पनि मुख्यमन्त्री बन्ने प्रयास गरिरहेका छन् । माओवादीका लुम्बिनी प्रदेश अध्यक्ष सुदर्शन बरालले कांग्रेसको बलियो दाबेदारी रहेको अवस्थामा सरकारको नेतृत्व प्राप्त गर्ने गरी पहल भइरहेको बताए ।गण्डकी प्रदेशमा सरकारको नेतृत्व पाउनेमा कांग्रेस ढुक्क देखिन्छ । ६० सदस्यीय प्रदेशसभामा कांग्रेसका २७ सांसद छन् । कांग्रेस संसदीय दल नेता सुरेन्द्र पाण्डेले मुख्यमन्त्री बन्ने वातावरण निर्माणका लागि आफ्नो पार्टीका साथै माओवादी नेतृत्वसँग पनि भेटघाट सुरु गरेका छन् । गत निर्वाचनमा गोरखा २ बाट प्रतिनिधिसभा सदस्य उम्मेदवार हुन चाहेका पाण्डेले माओवादी अध्यक्ष पुष्पकमल दाहालका लागि छाडेर प्रदेशसभा २ (१) मा चुनाव लडेका थिए । उनलाई कांग्रेस र माओवादीले निर्वाचनकै बेला मुख्यमन्त्रीको आश्वासन दिएका थिए । सम्भवतः गण्डकी प्रदेशमा कांग्रेसको नेतृत्वमा सरकार बन्छ, कांग्रेसमाओवादीको स्पष्ट बहुमत (३४ सांसद) रहेकाले सरकारको स्थायित्वमा पनि कुनै शंका छैन, प्रदेशका पूर्वमन्त्रीसमेत रहेका कांग्रेस सांसद बिन्दुकुमार थापाले भने । गण्डकीमा अहिले एमालेका खगराज अधिकारी मुख्यमन्त्री छन् । उनको सरकारमा माओवादी र राप्रपासमेत सहभागी छन् । सुदूरपश्चिम प्रदेशमा हालको गठबन्धनबाट विश्वासको मत पाएर कांग्रेसका कमलकुमार शाह मुख्यमन्त्री बनेका छन् । भर्खरै मुख्यमन्त्रीमा विश्वासको मत दिएकाले नेतृत्व परिवर्तनभन्दा पनि सरकारमा सम्मानजनक सहभागिताका लागि छलफल गर्ने माओवादीका एक प्रदेश सांसदले बताए । सुदूरपश्चिममा अहिले सरकार परिवर्तन गर्यो भने अस्थिरताको सबैभन्दा ठूलो सन्देश जान्छ, त्यसैले बरु आलोपालो गरेर सरकारको नेतृत्व गर्नु उचित हुन्छ, उनले भने । सुदूरपश्चिममा पुस १० मा बनेको गठबन्धनबाट एमालेका राजेन्द्रसिंह रावल मुख्यमन्त्री थिए । उनले विश्वासको मत पाउन नसकेपछि माघ २६ मा एकीकृत समाजवादीको समर्थनमा कांग्रेसका शाह मुख्यमन्त्री नियुक्त भएका थिए । उनलाई एकीकृत समाजवादीसहित माओवादी र नागरिक उन्मुक्ति पार्टीले पनि विश्वासको मत दिएका थिए ।गठबन्धन दलहरूले भने प्रदेश सरकारको नेतृत्व आलोपालो गर्ने गरी भागबन्डाको तयारी गरेका छन् । एकीकृत समाजवादीका उपमहासचिव प्रकाश ज्वालाले राष्ट्रपतिउपराष्ट्रपतिको निर्वाचनका सन्दर्भमा भएको सहमतिअनुसार संघीय मन्त्रिपरिषद् र प्रदेश सरकारको नेतृत्वमा समुचित बाँडफाँट हुने बताए । आज बल्ल छलफल सुरु भएको छ, संघमा कुन दलले कति मन्त्रालय लिने र कुन प्रदेशमा कुन पार्टीले सरकारको नेतृत्व गर्ने भन्नेबारे प्याकेजमै छलफल हुन्छ, उनले भने ।"
निर्भीक नारी चैत १५ मा,"काठमाडौं (कास) कान्तिपुर पब्लिकेशन्स्को सहप्रकाशन नारी मासिकले निर्भीक नारी शृंखला चैत १५ मा आयोजना गर्ने भएको छ । प्रकाशनले दुई वर्षदेखि गर्दै आएको कार्यक्रममा यसपटक स्वस्थ महिला, सबैमा पहिला, युवा दृष्टिकोण, प्रविधिमा अब्बल, जीवनमा सबल र अवरोधहरू छिचोल्दै उडान शीर्षकमा चार सत्र सञ्चालन हुनेछन् । कार्यक्रमले महिलालाई उत्प्रेरणा दिने कान्तिपुर पब्लिकेशन्स्का मार्केटिङ म्यानेजर सागर केसीले बताए । महिला समाज परिवर्तनका संवाहक हुन्, उनले भने, महिलाले आर्थिक सबलता र सामाजिक विकासमा महत्त्वपूर्ण योगदान दिइरहेका छन् । यस कार्यक्रमले थप उत्प्रेरणा दिनेछ ।मुख्य प्रायोजक एनसेल हो भने होन्डा ग्राजिया, केएनपी नेरोल्याक पेन्ट्स, बेलाका होम एप्लाइन्स, केएफसी, होप फर्टिलिटी एन्ड डाइग्नोस्टिक प्रालि र कोरियन एस्थेटिकलेट मी इन, आईईसी कलेज अफ आर्ट एन्ड फेसन, जिनियस आईभी वर्ल्ड स्कुल सहप्रायोजक छन् । प्रत्यक्ष प्रसारण कान्तिपुर टेलिभिजन, कान्तिपुर सिनेप्लेक्स र ईकान्तिपुरबाट हुनेछ ।"
आखिर देश भन्नु के रहेछ !,"मिल्न सक्लान् सिक्किमदार्जिलिङ ? सिक्किम र दार्जिलिङबीच एकीकरणको मुद्दा कहिलेकाहीं पेचिलो बनेर आउने गर्छ । जब दार्जिलिङमा अलग राज्य गोर्खाल्यान्डको माग सतहमा आउँछ । तब सिक्किमदार्जिलिङ एकीकरणको मुद्दा पनि सँगै आउँछ । दार्जिलिङको एउटा राजनीतिक शक्ति करिब डेढ दशक बढी समयदेखि सिक्किमदार्जिलिङ एकीकरणको पक्षमा वकालत गर्दै आएको छ । गोर्खा राष्ट्रिय कंग्रेसले दार्जिलिङलाई सिक्किममा विलय गराएर भारतीय नेपालीभाषीको बृहत् राज्य निर्माण गरिनुपर्ने माग अघि सार्दै आएको छ । ऐतिहासिक, भौगोलिक, जातीय र भाषिक रूपमा दार्जिलिङ र सिक्किमबीच समानता छ । तर, दुवैतर्फका राजनीतिक शक्ति र जनता ग्रेटर सिक्किम को पक्षमा देखिँदैनन् । दार्जिलिङका नेपालीभाषीको मुख्य एजेन्डा अलग राज्य मात्रै छ । सिक्किमे दल र जनता पनि दार्जिलिङसँग कुनै हालतमा मर्जर नहुने पक्षमा एकमत छन् । दार्जिलिङका मूलधारका राजनीतिक दलहरू भने सिक्किमदार्जिलिङ एकीकरणको पक्षमा छैनन् । गोर्खा राष्ट्रिय कंग्रेसका मुख्य संयोजक सुवोध पाख्रिन भन्छन्, ऐतिहासिक दस्ताबेजलाई आधार मान्ने हो भने सिक्किम र दार्जिलिङ विलयको विकल्प छैन । ऐतिहासिक दस्ताबेजका आधारमा दार्जिलिङ सिक्किमको अभिन्न भूभाग रहेको उनको दाबी छ । पाख्रिनका अनुसार दार्जिलिङ कहिल्यै पनि बंगालको भूभाग थिएन । सन् १९५४ अप्रिल ३० मा सिक्किमबाट दार्जिलिङलाई अलग्याएर बंगालमा गाभिएको थियो । त्यो बेलाको सन्धि र सम्झौता रद्द गरेर दार्जिलिङलाई सिक्किममा विलय गराउन सकिन्छ, उनले भने । उनका अनुसार सिक्किमदार्जिलिङ एकीकरण गर्दा दुवै क्षेत्रलाई बराबरी फाइदा हुन सक्छ । दार्जिलिङ बंगालको दासत्वबाट मुक्त हुन्छ । भूपरिवेष्टित राज्य सिक्किमको परनिर्भरताको समस्या पनि हल हुन्छ । सन् १८३५ सालमा सिक्किमका राजाले इस्ट इन्डिया कम्पनीलाई दार्जिलिङ उपहारमा दिएको ऐतिहासिक दस्ताबेजहरूमा उल्लेख छ ।"
टाइटानिकको ओस्कार रेकर्ड,"सन् १९९८ मा आजकै दिन (मार्च २३) मा आजकै दिन टाइटानिक (१९९७) फिल्मले विभिन्न ११ विधामा ओस्कार अवार्ड जितेको थियो । ७० औं अवार्डअन्तर्गत फिल्मले उत्कृष्ट फिल्म, निर्देशक, आर्ट डाइरेक्सन, सिनेमाटोग्राफी, कस्ट्युम डिजाइन, फिल्म एडिटिङ, ओरिजिनल ड्रामाटिक स्कोर, ओरिजिनल सङ, साउन्ड मिक्सिङ, साउन्ड इफेक्ट्स एडिटिङ, भिजुअल इफेक्ट्स गरी ११ विधामा अवार्ड जितेको थियो । ११९२ को अप्रिल १५ मा आरएमएस टाइटानिक पानीजहाज डुबेको घटनामा आधारित फिल्म जेम्स क्यामेरुनले निर्देशन गरेका हुन् । घटनामा एक हजार पाँच सय जनाभन्दा बढीको ज्यान गएको थियो । उक्त सफलतासँगै टाइटानिक ले ओस्कार अवार्डमा सबैभन्दा बढी विधामा अवार्ड जित्ने कीर्तिमान बराबरी गरेको थियो । त्यसअघि बेनहर (१९५९) ले ११ विधामा ओस्कार अवार्ड जितेको थियो । टाइटानिक भन्दा पछि भने द लर्ड अफ द रिङ्स ः द रिटर्न अफ द किङ (२००३) ले ओस्कारमा ११ विधामा अवार्ड जितिसकेको छ । अंग्रेजी लेखक जेआरआरको द रिटर्न अफ द किङ उपन्यासमा आधारित फिल्म पिटर ज्याक्सनले निर्देशन गरेका हुन् । वेस्ट साइड स्टोरी (१९६१) ले १० विधामा तथा जिगी (१९५८), द इंगलिस प्यासेन्ट (१९६६) र द लास्ट एम्पेरर (१९८७) ले समान ९ विधामा ओस्कार अवार्ड जितका थिए । अन्य आठ फिल्मले विभिन्न आठ विधामा अवार्ड हात पारिसकेका छन् । यस वर्ष गत मार्च १३ मा सम्पन्न ९५ औं ओस्कार अवार्डमा भने एभ्रिथिङ एभ्रिह्वेर अल एट वन्स उत्कृष्ट फिल्म घोषित भएको थियो । फिल्मबाट डेनिएल क्वान र डेनिएल साइनर्टले उत्कृष्ट निर्देशकको अवार्ड जिते । त्यस्तै, ब्रेन्डन फ्रेसर उत्कृष्ट अभिनेता र मिसेल योह उत्कृष्ट अभिनेत्री बनिन् ।"
गणपति जेठ ५ मा,"काठमाडौं (कास) सविन अधिकारीले निर्देशन गरेको फिल्म गणपति जेठ ५ गते रिलिज हुने भएको छ । फिल्म निर्माण पक्षले रिलिज मिति घोषणा गर्दै फिल्मको पोस्टरसमेत सार्वजनिक गरेको हो । बुधबार सार्वजनिक पोस्टरमा प्रमुख कलाकारद्वय मुकुन भुसाल र मेनुका प्रधान देखिन्छन् । त्यसका साथै, गणेशको अनुहार झल्किने मुकुन्डो लगाएका एक व्यक्ति अग्रभागमा छन् । फिल्मले पछिल्लो समय समाजमा घटेका घटनालाई चित्रण गरेको निर्देशक अधिकारीको भनाइ छ । समाजले कुनै बेला भगवान मान्ने व्यक्तिलाई त्यही समाजले गर्ने नरकीय व्यवहार वरपर फिल्मको कथा घुमेको उनले बताए । निर्देशक अधिकारीकै कथामा बनेको फिल्ममा मुकुन र मेनुकासँगै कविता न्यौपाने, सूर्यमाला खनाल, जयनन्द लामा, प्रकाश घिमिरे, राजाराम पौडेल, पुष्कर गुरुङ, अंशु मानन्धर, कालु राना, टीकाभक्त जिरेल, सुशील पोखरेल, देवेन्द्र बब्लु लगायतका कलाकारले अभिनय गरेका छन् ।एबिगम्यान फिल्म्स ब्यानरको फिल्म निर्माण भएको गणपति को छायांकन तनहुँको थारुवासमा गरिएको हो । लक्ष्मण थापाको लगानी रहेको फिल्म हरिबहादुर घलेको छायांकनमा तयार भएको हो ।"
टेलरको बहुचर्चित टुर,"(काठमाडौं) टेलर स्विफ्ट फेरि एकपल्ट टुरमा निस्केकी छन्, त्यो पनि ६ वर्षपछि । विश्वास नहुन सक्छ, उनको अन्तिम टुर सन् २०१८ मा थियो । यस समयबीच उनी खाली स्टुडियोमै मात्र व्यस्त रहिन् । स्विफ्ट पनि कन्सर्ट भनेपछि हुरुक्कै हुने खालकी हुन् । तर किन हो किन, बाहिर निस्केर खुला हावामा गाउने साइत भने जुरिरहेको थिएन । यसको एउटा ठूलो कारण त, कोरानो संक्रमणको महामारी र त्यसै कारण भएको लकडाउन पनि थियो ।उनको अहिलेको टुर पछिल्लो शुक्रबार मात्र सुरु भएको हो, त्यसको पहिलो कन्सर्ट एरिजोनाको स्टेट फार्म हाउसमा भएको थियो । यो यही स्टेडियम हो, जहाँ एक महिना अगाडि सुपर बउलको खेल भएको थियो । आइतबार फेरि त्यही स्टेडियममा दोस्रो कन्सर्ट पनि राखिन् । टुरको नाम रहेको छ, एराज । अर्थात् युगहरू । स्विफ्टको अब नयाँ निस्कने एल्बम हुनेछ, लभर । अब टुरमा यसकै गीत बढी गाइनेछ, एल्बमको प्रचारका रूपमा पनि ।तर यो टुरको विशेषता यही भने होइन । अहिलेसम्म उनका १० अल्बम निस्के, त्यसमध्ये टुरका क्रममा सबैको प्रतिनिधित्व गरिनेछ । पहिलो कन्सर्टपछि ३३ वर्षीया अमेरिकी गायिका तथा गीतकार केही भावुक पनि बनिन् । अलिकति अन्योल पनि देखिइन् । उनको भनाइ थियो, म अहिले के कस्तो अनुभव गरिरहेकी छु, त्यो भनै सक्दिनँ । कन्सर्टको साढे तीन घण्टामा आफ्ना ४४ गीत गाइन् । सबै गीत पूरा भने गाइनन् । यसअघिका तीन एल्बमका लागि उनले कन्सर्ट नै गरिनन् ।नोभेम्बरमा सबैलाई आश्चर्यमा पार्दै एकाएक यो टुरको घोषणा गरेकी थिइन् र यसको नाम पनि सुनाएकी थिइन्, त्यही एराज । यस्तो नाम किन त ? उनकै भनाइमा, टुरका क्रममा स्विफ्टले आफूलाई यसरी प्रस्तुत गर्नेछिन्, जुन एकातर्फ पुरानो इतिहास हुनेछ, अर्कोतर्फ नयाँ भविष्य पनि हुनेछ । अहिले विश्व संगीतमा केहीको बढी चर्चा भइरहेको छ भने स्विफ्टको यही टुरको भइरहेको छ । उनको समर्थक पनि खुसी नै छन्, मिडियामा पनि मस्त चर्चा छ ।खासमा गीतको मज्जा त्यति बेला बढी हुने गर्छ, जति बेला आफूलाई मन परेको गायक अथवा गायिकाले लाइभ गाइरहेको हुन्छ । दोस्रो कन्सर्टसम्म आइपुग्दा स्विफ्ट नयाँ चुनौतीलाई लिएर अभ्यस्त पनि देखिइन् । त्यसैले उनको अनुहारमा केही खुसीको अंश पनि देखियो, पहिलो कन्सर्टको तुलनामा । त्यसै क्रममा उनले भनिरहेकी थिइन्, प्रत्येक कन्सर्टमा केही न केही नयाँ गर्ने योजना छ । सायद तुरुन्त तुरुन्तै म एउटै गीत दोहराएर गाउने पनि छैन । त्यसको अर्थ के भने प्रत्येक कन्सर्ट यसअघिको कार्यक्रमभन्दा फरक हुनेछ ।विश्वास गरौं, त्यस्तै हुनेछ र यो त उनका समर्थकका लागि मिठो उपहार नै हो । एक थोक भने समान हुनेछ । फेरि त्यही पहिलो कन्सर्टमा फर्कन हो भने, त्यसको अन्त्य भएको थियो, कर्मा गीतबाट । अर्थात् कर्म । उनी प्रत्येक कन्सर्ट यही गीतबाट टुंग्याउन योजनामा छिन् । यो गीत उनको पछिल्लो अल्बम मिडनाइट्स बाट हो । अक्टोबर २१ मै मात्र रिलिज भएको हो । गीत के एकपल्ट जारी भयो, यो रातारात चर्चित भयो, सफल रह्यो ।व्यावसायिक रूपमा पनि यो उत्तिकै अब्बल रह्यो । अमेरिकामै पनि यो गीत लगभग तुरुन्त जस्तै शीर्ष १० भित्र आरामले परेको थियो । यो गीतको लेखनमा स्विफ्टको मात्र हात छैन, उनलाई यस काममा उनका केही खासखास साथीहरूले मद्दत पनि गरेका छन् । विशेषतः ज्याक एटोनोफले । पश्चिमेली विश्वमा कर्म शब्द खुबै चर्चित छ, अचेल । बौद्धधर्मको सबैभन्दा ठूलो सिद्धान्त हो, कर्म । यसअनुसार जसले जे गर्छ, ठीक त्यस्तै नियति त हुन्छ ।सायद स्विफ्टलाई पनि बौद्धधर्ममा केही न केही आस्था छ । त्यसो नभए, कम्तीमा कर्मको सिद्धान्तमा त विश्वास छ । त्यसैले उनले कर्म शब्दमा खेल्न थालेको अहिले होइन । सन् २०१४ मा उनको पाँचौं अल्बम निस्केको थियो र यसको नाम थियो, १९८९ । यो पनि व्यावसायिक रूपमा सानदार ढंगले सफल रह्यो । आलोचकले पनि मन पराए । तर उनी यसै क्रममा लगातार विवादमा पनि परिन्, धेरैसँग विवाद पनि गरिन्, परे झगडा पनि गरिन् ।सन् २०१६ आइपुग्दा नपुग्दै उनी यस्ता विवाद, व्यर्थका चर्चाबाट आजित भइन् । अनि एक अन्तर्वार्तामा भनिन् पनि, कर्म साँच्चै हुँदो रहेछ । एक प्रकार यसबीच उनको व्यक्तिगत जीवन पनि निकै उतारचढावबाट गुज्रेको थियो । स्थिति कस्तोसम्म भयो भने स्विफ्टले सामाजिक सञ्जालबाटै अलग हुने घोषणा गरिन् । सन् २०१७ मा उनको नयाँ अल्बम आयो, रेपुटेसन नामले । त्यसमा एउटा गीत छ, लुक ह्वाट यु मे मि डु नामले ।यो गीतमा पनि कर्म शब्द प्रयोग भएको छ । अब त पूरापूर गीतकै नाम रहेको छ, कर्मा । रोलिङ स्टोन पत्रिकाले यसलाई सन् २०२२ कै सर्वाधिक उत्कृष्ट गीतमध्ये एक मानेको छ । अझ केहीले त यसलाई स्विफ्ट अहिलेसम्मकै कोसेढुंगा गीत हो पनि भनेका छन् । उनलाई नजिकबाट चिन्नेहरू भन्छन्, स्विफ्टमा पछिल्लो समय धेरै परिवर्तन आएको छ, विशेषतः उनका धार्मिक आस्था केही हदसम्म फेरिएको छ ।एक समय उनी निकै धार्मिक थिइन्, विशेषतः किशोर उमेरमा । समयसँगै उनी पनि फेरिन् र यसकै एउटा उदाहरण त हो, फल्स गड गीत । स्विफ्ट पक्कै पनि पूर्ण बौद्धमार्गी भएकी छैनन् । सायद हुने पनि छैनन् । तर उनलाई कर्मको सिद्धान्तमा बेजोडले विश्वास हुन थालेको छ । यी त भए, उनको केही निजी कुरा । एक गायिका तथा गीतकारका रूपमा उनी अब्बल दर्जाकी छन्, यसमा कुनै शंका छैन । यसो हुँदैन थियो त, उनका २० करोडभन्दा बढी रेकर्ड बिक्री हुने थिएनन् ।त्यसैले उनी पश्चिमेली संगीतका खुबै चल्तीका स्टार हुन् । फेरि अनुहार पनि त हिस्सी परेको छ । अझभन्दा सुन्दर भनौं । विशेषतः आँखा मनमोहन छन् । त्यसैले अहिलेको आधुनिक समाजमा उनको जबरजस्त प्रभाव पनि छ । फेरि उनको अहिलेको टुरमै फर्कने हो भने यसको नामैले सबथोक भनिरहेको छ, युगहरू । यी युगमा समय र अनुभवसँग स्विफ्ट धेरै फेरिएकी छन् । यो यस्तो टुर हो, जसले स्विफ्ट कसरी फेरिइन्, त्यसको कथा भनिरहनेछ ।"
विद्यार्थीको 'आर्टिस्ट ड्रिम,"(सिन्धुपाल्चोक)बाह्रबिसे९ गणेशस्थानका रोशनकुमार श्रेष्ठ न बोल्न सक्छन् न सुन्न नै । कसैलाई केही भन्नुपर्दा सांकेतिक भाषा नै उनका लागि एक मात्र सहारा हो । उनले औपचारिक रूपमा चित्रकलासम्बन्धी कुनै अध्ययन गरेको वा तालिम लिएका छैनन् । पोख्त आर्टिस्ट ले झैं उनले बनाएको लोभलाग्दो चित्र देखेर सबै जना चकित पर्थेर् । हिमपातले सेताम्ये शिर, बीचमा पहाड र तल्लो भागमा समथर तराई झल्कने रोशनको तस्बिर देखेर यहाँ घुम्न आएका केही विदेशी उनीप्रति लोभिए । चित्रकलाका पारख र क्यानभासजस्ता अनेक तालिम दिएर उनीहरूले सहयोग पनि गरे । जसका कारण आठ कक्षामा अध्ययनरत रोशनले आफ्नो क्षमता तिखार्ने मौका पाए । सुरुमा पेन्सिलको भरमा चित्र बनाउने उनले त्यसउता रंग भरेर अनेक चित्र बनाए । केही विदेशीले हजारौं मूल्यमा किनेर लगेपछि उनलाई भित्रैबाट लाग्यो, सायद अबचाहिँ आर्टिस्ट बनेर जीवन चलाउन सक्छु । उदयपुरमा जन्मिएका उनी सिन्धु बहिरा आधारभूत विद्यालयमा आठ कक्षा पढेपछि थप अध्ययन र कला प्रदर्शनका लागि काठमाडौं आइपुगे । पढाइलाई निरन्तरता दिँदै मागअनुसार कला सिर्जनामा लागिरहेका उनी अहिले २८ वर्ष लागे । प्रायः प्रकृति र अनेक भाव झल्काउने संकेतमा आधारित चित्रकला हुन्छ मेरो । यही आधारमा ३० वटा चित्र तयार गरेको छु, उनले भने । काठमाडौंमा कम्तीमा ५ हजारमा चित्र बिक्ने गरेका उनी बताउँछन् । अहिले भने उनले विभिन्न जिल्लाका बालबालिकालाई चित्रकला सिकाउँछन् । केही समयअघि उनी बहिरा विद्यालयमा पुग्दा बाह्रबिसे नगरका मेयर बालकृष्ण बस्नेतले रोशनको प्रतिभा देखेर आफ्नो तलब भत्ताबापतको रकमसहित दोसल्ला ओडाएर सम्मान गरेका थिए । भोटेकोशी नदीको किनार, गणेशको मन्दिरछेउ छ सिन्धु बहिरा आधारभूत विद्यालय । त्यहाँ रोशनजस्तै कला सिर्जनामा तल्लीन सुनकोशी गाउँपालिकाकी १६ वर्षीया निर्मला तामाङका चित्रले पनि अधिकांशलाई आकर्षित गर्छन् । हाल कक्षा ७ मा पढ्दै गरेकी निर्मलाको पनि आर्टिस्ट बन्ने सपना छ । यसअघि गुम्बा, मन्दिर, चर्च, मस्जिदजस्ता अनेक धार्मिकस्थल एउटै भूगोलमा देखिने चित्र एक विदेशीले धेरै मन पराएको उनले बताइन् । कक्षाकोठामा बसेर बनाइएका आकर्षक चित्र हेर्दा पारंगत आर्टिस्टजस्तै लाग्छन् विद्यालयमा कक्षा ४ मा अध्ययनरत हेलम्बु गाउँपालिका२ किउलका १४ वर्षे विकास लामा । उनले बनाएको लेकाली परिदृश्यको चित्रकलालाई बाह्रबिसे नगरले सम्मान गर्दै भवनभित्र राखेर क्रेडिटसमेत दिएको छ । तामाङ, लामाझैं उद्देश्य र सपना बोकेका बाह्रबिसे६ गातीका र्दोर्जे लामा पनि १२ वर्षकै उमेरमा लोभलाग्दो चित्र बनाउँछन् । हामी सबलभन्दा कम छैनौं, हाम्रो पनि उस्तै सपना हुन्छ भनेर देखाउन चित्रकलामा लागिरहेको छु, उनले भने । विद्यालयका प्रधानाध्यापक मैना कार्कीका अनुसार पढाइसँगै चित्रकलामा लगाब र पोख्त अन्य विद्यार्थी पनि छन् । जिल्लाभरबाट ३० भन्दा बढी बालबालिका विद्यालयमा अध्ययन गरिरहेका छन् । जसमध्ये केहीको रुचि आर्ट मा छ । बोल्न र सुन्न नसक्ने भएकाले औंलाको इसारा र संकेतको भरमा अरूसँग गफ गर्ने बहिरा बालबालिकाले कल्पना गरेर अनेक चित्र बनाउनुमा प्रधानाध्यापक कार्की चमत्कार मान्छिन् । बालबालिकाको आर्टिस्ट ड्रिम देखेर हामीले सकेको प्रोत्साहन र थप तालिम दिन हरसम्भव प्रयास गरिरहेका छौं । तर आर्थिक अभावका कारणले पनि चाहेको जस्तो राम्रो गर्न सकिएको छैन, कार्कीले भनिन् । बहिरा बालबालिका चित्रकार सपना सार्थक बनाउन उनीहरूले बनाएका चित्रको आर्ट ग्यालरी बनाउने योजना बनाएको छ सिन्धु साहित्यिक चौतारीले । यसका लागि बाह्रबिसे नगरले केही योजना पनि बनाएको जनाएको छ ।"
दलितमाथिको विभेद अन्त्य गर्न संकल्प प्रस्ताव पारित,"(काठमाडौं)दलित समुदायमाथिको विभेद र उत्पीडन अन्त्य गरी सामाजिक, सांस्कृतिक, आर्थिक, राजनीतिक समानता, समृद्धि र सामाजिक न्याय सुनिश्चित गर्नेसम्बन्धी संकल्प प्रस्ताव राष्ट्रिय सभाबाट पारित भएको छ । राष्ट्रिय सभाको बुधबारको बैठकले हाल प्रचलनमा रहेका कानुनको प्रभावकारी कार्यान्वयनका लागि सरकारलाई जिम्मेवार बनाउन संकल्प प्रस्ताव पारित गरेको हो ।दलित समुदायका विभेद र उत्पीडन अन्त्य गरी सामाजिक, सांस्कृतिक, आर्थिक, राजनीतिक समानता, समृद्धि र सामाजिक न्याय सुनिश्चित गर्नेसम्बन्धी पारित संकल्प प्रस्ताव कार्यान्वयन गर्न सरकारलाई निर्देशन पनि दिइएको छ । राष्ट्रिय सभाका अध्यक्ष गणेशप्रसाद तिमिल्सिनाले सरकारलाई संकल्प प्रस्ताव कार्यान्वयन गर्न निर्देशन दिँदै त्यसको निरन्तर अनुगमन गर्न सभाअन्तर्गतका विषयगत समितिलाई पनि निर्देशन दिएका थिए ।एमाल सांसद भुवनबहादुर सुनारले दलित समुदायमाथि भइरहेको विभेद र उत्पीडनहरूको अन्त्य गरी तत्काल अधिकार सुनिश्चित गर्नुपर्ने १९ बुँदे व्यवस्थासहितको संकल्प प्रस्ताव प्रस्तुत गरेका थिए । अन्य सबै सांसदले उक्त प्रस्तावको समर्थन गरे । सांसदहरूले झन्डै २ घण्टा संकल्प प्रस्तावमाथि छलफल गरेका थिए । सांसदले उठाएका प्रश्नको प्रधानमन्त्री पुष्पकमल दाहालले जवाफ दिएपछि प्रस्ताव पारित गरिएको थियो । संकल्प प्रस्तावमा हाल संविधान र कानुनमा व्यवस्था भएबमोजिम छुवाछूत वा भेदभावजन्य कार्यलाई गम्भीर सामाजिक अपराध मानी दोषीलाई कारबाही गर्ने र पीडितलाई उचित क्षतिपूर्ति भराउने व्यवस्थाको प्रभावकारी कार्यान्वयन गर्ने, राज्यका सबै निकाय र संरचनामा दलित समुदायलई समानुपातिक समावेशी सिद्धान्तको आधारमा सहभागी हुने व्यवस्था गर्ने, दलित समुदायका विद्यार्थीलाई प्राथमिकदेखि उच्च शिक्षासम्म छात्रवृत्तिसहित निःशुल्क शिक्षा प्रबन्ध गर्ने र प्राविधिक तथा व्यावसायिक उच्च शिक्षामा विशेष व्यवस्थाका लागि तत्काल कानुनी व्यवस्था गर्नुपर्ने उल्लेख छ । त्यस्तै, दलित समुदायका एकल महिला तथा बालबालिकालाई स्वास्थ्य र सामाजिक सुरक्षा प्रदानसम्बन्धी कानुन तत्काल निर्माण गरी लागू गर्नुपर्ने, संविधानमा व्यवस्था भएबमोजिम भूमिहीन दलितलाई एकपटक जग्गा उपलब्ध गराउने र आवासविहीनलाई बसोबासको व्यवस्था गर्ने कानुनको प्रभावकारी कार्यान्वयन, दलित विकास दशकको योजनासहित कार्यक्रम ल्याउनुपर्ने विषय प्रस्तावमा समेटिएको छ ।प्रस्ताव प्रस्तुत गर्ने क्रममा सांसद सुनारले निजी तथा सार्वजनिक स्थानमा हुने छुवाछूत वा भेदभावजन्य कार्य गर्नेलाई संविधान र कानुनबमोजिम कडा कारबाही गर्नका लागि सरकारसँग माग गरेका थिए । संविधान र कानुनमा व्यवस्था भएबमोजिम कुनै पनि निजी वा सार्वजनिक स्थानमा हुने छुवाछूत वा भेदभावजन्य कार्यलाई गम्भीर सामाजिक अपराध मानी दोषीलाई कडा कारबाही गर्ने र पीडितलाई उचित क्षतिपूर्ति भराउने व्यवस्था प्रभावकारी कार्यान्वयन गर्नुपर्ने, विगतमा नागरिकता, राहदानीलगायत अन्य सरकारी कागजमा दलित समुदायका व्यक्तिको नाम र थर अपमानजनक ढंगले प्रयोग गर्ने गरिएकाले ती सम्पूर्ण प्रमाणपत्र सच्याउने, यसबाट सम्बन्धित व्यक्तिहरूले हालसम्म भोग्नुपरेका शारीरिक, मानसिक, सामाजिक, आर्थिक तथा शैक्षिक उन्नति र प्रगतिमा हानिनोक्सानीको क्षतिपूर्ति भराउने सम्बन्धमा प्रभावकारी नीतिगत व्यवस्था गर्नुपर्ने, उनले प्रस्तावमा उल्लेख गरेका थिए ।संकल्प प्रस्तावमाथिको छलफलमा सांसदहरूले जातीय छुवाछूतविरुद्धको संवैधानिक व्यवस्था र कानुन कार्यान्वयन हुन नसक्नाको कारणबारे जिज्ञासा राखेका थिए । कांग्रेस सांसद कमला पन्तले राष्ट्रिय दलित आयोगको कामप्रति पनि प्रश्न उठाएकी थिइन् । एकीकृत समाजवादीका सांसद बेदुराम भुसालले विभेद अन्त्यका लागि जनचेतनाको विकास हुनु जरुरी रहेको बताए भने एमाले सांसद विमला राई पौड्यालले संविधान, कानुन, नियममा जातीय विभेद नभए पनि व्यवहारमा कायमै रहेको बताइन् । कानुन छ, कार्यान्वयन भएको छैन, यस्तो अवस्थाले राजनीतिक दल, सरकार, कर्मचारी सबैलाई झापड हानेको छ, उनले भनिन् । सांसद मदनकुमारी साह गरिमाले २०८० साललाई जातीय छुवाछूतविरुद्धको अभियान वर्ष घोषणा गर्न सरकारसँग माग गरेकी थिइन् । उनले दलितमाथि हुने हिंसाको अन्त्य र समानताका लागि पनि सरकारले २०८० साललाई जातीय छुवाछूतविरुद्धको अभियान वर्ष घोषणा गर्नुपर्ने बताइन् । सांसदहरूले उठाएका प्रश्नहरूको प्रधानमन्त्री दाहालले जवाफ दिएका थिए । उनले जातीय विभेद र छुवाछूत अन्त्यका लागि कानुन, संविधान कार्यान्वयनमा जोड दिने र विकास तथा समृद्धिको अभियानलाई पनि सँगै लिएर जान सरकार लागिपर्ने प्रतिबद्धता जनाए । जातीय विभेद अन्त्यका लागि जनचेतनामूलक बहस, छलफल, विचार विमर्शको आवश्यकता रहेको पनि उनले बताए । दलित समुदायमाथि हुने अपमान र विभेदको अन्त्य गर्नका निम्ति कानुनलाई अझ कडा पार्ने, त्योभन्दा पनि कार्यान्वयन प्रक्रियालाई दृढतापूर्वक अगाडि बढाउने प्रतिबद्धता म राख्न चाहन्छु, उनले भने । संकल्प प्रस्तावमा उठाइएका विषयलाई राज्यका तर्फबाट अधिकतम सम्बोधन गर्ने उनको भनाइ थियो । दाहालले जातीय विभेद अन्त्यका लागि कर्मचारीतन्त्र अझै तयार भई नसकेको तथ्यलाई पनि भुल्न नहुने बताए । केही पनि भएको छैन भन्ने होइन, केही पक्कै भएको छ, उनले भने ।"
सभामुखको अधिकार कटौती गर्न संशोधन,"खाजा खाने समय छुट्याउनुपर्ने मागराष्ट्रिय स्वतन्त्र पार्टीका सांसद सुमना श्रेष्ठले चलिरहेको संसद् बैठक रोकेर खाजा खाने छुट्टी दिनुपर्ने व्यवस्था नियमावलीमा राख्न प्रस्ताव गरेकी छन् । उनले खाजा नखाई लामो समय संसद् बैठक चलाउँदा कार्यसम्पादनमा असर पर्ने भएकाले त्यस्तो व्यवस्था राख्नुपर्ने तर्क गरेकी छन् । उनको संशोधनमा छ, कार्यसूची तयार गर्दा प्रत्येक ३ घण्टामा खाजाका लागि १ घण्टा विश्राम समय राखिनेछ तर विशेष अवस्थामा सभामुखको निर्देशनअनुसार विश्राम समय, अवधि हेरफेर वा खारेज पनि गर्न सकिनेछ । संसद्मा छलफल भइरहेका बेला सांसदहरू खाजा खान जाँदा बहस छुट्ने भएकाले समय नै तोकेर विश्राम लिनु उपयुक्त हुने उनको तर्क छ ।"
राप्रपा नेता र पूर्वराजाबीच भेट,"काठमाडौं (कास) राजसंस्था र हिन्दु राष्ट्रको पुनःस्थापनाका लागि आन्दोलनको तयारीमा रहेको राप्रपाका नेताहरूले पूर्वराजा ज्ञानेन्द्र शाहसँग झापामा भेट गरेका छन् । अध्यक्ष राजेन्द्र लिङ्देन, निर्देशन समिति प्रमुख प्रकाशचन्द्र लोहनी, वरिष्ठ उपाध्यक्ष रवीन्द्र मिश्र र महामन्त्री धवलशमशेर जबराले भेट गरेका हुन् । सामान्य भलाकुसारी मात्रै हो, राजालाई हामी राजनीतिमा ल्याउन पनि चाहँदैनौं, जबराले भने, पार्टीको भावी कार्यक्रमबारे छलफल भयो । राप्रपा स्रोतले भेटमा हिन्दु अधिराज्य पुनःस्थापना, भूराजनीतिक परिस्थिति र अहिले भइरहेका सडक आन्दोलनको विषयमा छलफल भएको जनाएको छ ।"
दूधको उपभोक्ता मूल्यको मनपरी रोक,"सरकारले किसानले पाउने दूधको मूल्य लिटरको ८ रुपैयाँ ६६ पैसा बढाए पनि माथिल्लो मूल्य नतोक्दा उपभोक्ताहरू मारमा परेका छन् । दुग्ध विकास संस्थान (डीडीसी) लगायतका डेरी उद्योगहरूले उपभोक्ताका निम्ति लिटरमै १६ रुपैयाँसम्म बढाएका छन् । त्यसमाथि खुद्रा बिक्रेताहरूले दूधका प्याकेटमा उल्लिखित अधिकतम खुद्रा मूल्यभन्दा पनि आधा लिटरमै पाँच रुपैयाँसम्म बढी असुल्ने गरेका छन् । यसरी उपभोक्तामाथि दोहोरो ठगी भैरहेको छ । तापनि सरकारी नियामक निकायहरू मौन रहँदा उनीहरूलाई यस लुटका निम्ति छुट मिलिरहेको प्रतीत हुन्छ ।किसानले पाउने दूधको मूल्य बढाउनु निःसन्देह जायज छ । आफ्नो उत्पादनको उचित मूल्य पाउने हक उनीहरूले राख्छन् । उचित मूल्य नपाउँदा र लामो समयसम्म उधारो नउठ्दा प्रताडित भएका किसानहरूलाई यसबाट थोरै भए पनि न्याय मिलेको छ । यसको एउटै सर्त, उनीहरूलाई यसरी बढेको रकम बाँकी नराखियोस् भन्ने हो । तर, किसानहरूलाई रकम बढाइएका नाममा जुन मात्रामा उपभोक्ताका निम्ति पनि भाउ बढाइएको छ, त्यो भने सरासर नाजायज एवं अन्यायपूर्ण छ । बढ्दो चौतर्फी महँगीका कारण डेरी उद्योगहरूको सञ्चालन खर्च पनि पक्कै वृद्धि भैरहेको छÙ तर यसको अर्थ, किसानका निम्ति थप भएको रकम बराबरै सञ्चालन खर्च पनि बढ्छ अर्थात् बढाउन पाउनुपर्छ भन्ने होइन । किसानलाई ८ रुपैयाँ बढाउँदा उपभोक्ताको थाप्लोमा प्रत्यक्ष १६ र अप्रत्यक्ष रूपमा २०२१ रुपैयाँसम्म थपिदिनु कुनै पनि दृष्टिमा जायज होइन । दूध प्रशोधनका क्रममा घिउमखनसमेत चोखै सुरक्षित गर्न पाउने उद्योगहरूले उपभोक्ता मूल्य यति धेरै बढाउनुको औचित्य कुनै पनि तर्कले पुष्टि गर्न सक्दैन । अतः, अहिले भैरहेको मनपरी रोकिनु अपरिहार्य छ ।पहिलो त, दूधको उपभोक्ता मूल्य नै न्यायोचित ढंगले निर्धारण गर्नुपर्छ । र दोस्रो, दूध बिक्री गरेबापत बुथम्यानमार्फत कमिसन पाउँदै आएका खुद्रा पसलले अधिकतम खुद्रा मूल्यभन्दा बढी रकम असुलेर उपभोक्तामाथि जुन ठगी गरिरहेका छन्, त्यो पूर्ण रूपमा रोकिनुपर्छ । डीडीसीले बुथम्यानलाई प्रतिलिटर ५ रुपैयाँ ५० पैसा कमिसन दिने गरेको छ भने आधा लिटरमा २ रुपैयाँ ७५ पैसा । निजी डेरीहरूले पनि प्रतिलिटर ६ देखि ९ रुपैयाँसम्म कमिसन दिने गरेका छन् । यो मूल्य खुद्रा पसलले बिक्री गरेको दूधको कमिसनसहित हो । त्यसैले थप शुल्क लिने अधिकार बिक्रेताहरूलाई छैन । बिक्रेताहरूले आफ्नो कमिसन कम गरी बरु उपभोक्तालाई सहुलियत दिन सक्छन्, तर निर्धारित रकमभन्दा बढी असुल्न कदापि पाउँदैनन् । अधिकतम मूल्य भनेकै ग्राहकले तिर्नुपर्ने हुन सक्ने सबैभन्दा बढी रकम हो, जसमा ढुवानी भाडादेखि बिक्रेताको कमिसनसम्म पहिल्यै जोडिएको हुन्छ । त्यसझन्दा बढी रकम असुल्नु बित्रेताको हक होइन, सरासर ठगी हो । त्यसैले ग्राहकमाथि भैरहेको यो अन्याय बन्द हुनुपर्छ । यसका निम्ति नियामक निकायहरूले आफ्नो उपस्थिति देखाउनुपर्छ ।नियामक निकायहरूले यो विषयलाई किन गम्भीरतापूर्वक लिनुपर्छ भने, यो एकदुई उपभोक्ता, एकदुई पटक, दुईचार रुपैयाँ ठगिने विषय होइन । यो लाखौं भान्सा एवं उपभोक्ताको सवाल हो । बेथिति कायमै रहने हो भने दिनमै ७ लाख लिटर दूध बिक्री हुने काठमाडौं उपत्यकामै मात्रै यही कारण वर्षमा आम उपभोक्ताबाट १ अर्ब रुपैयाँभन्दा बढी ठगी हुन्छ । यसै पनि दूधको मूल्य निरन्तर बढ्दो छ । यसअघि गत वर्ष माघमा मात्रै फ्याटका आधारमा प्रतिलिटर ९ देखि १४ रुपैयाँसम्म भाउ बढाइएको थियो । जबकि, राष्ट्रिय दुग्ध विकास नीति२०७८ अनुसार वार्षिक मूल्यवृद्धि एवं उत्पादन लागतका आधारमा दूधको मूल्यलाई हरेक दुई वर्षमा पुनरवलोकन गर्न सकिन्छ । तर किसानले मूल्य बढाइएको बहानामा छोटो अवधिमै डेरी उद्योगहरूले खुद्रा मूल्य अचाक्ली बढाएका छन् । तसर्थ, एकातिर दूधको खुद्रा मूल्यमै पुनरवलोकन गर्नुपर्छ भने बिक्रेताबाट भैरहेको अतिरिक्त ठगी रोक्न पनि यथोचित अनुगमन हुनुपर्छ । वाणिज्य आपूर्ति तथा उपभोक्ता संरक्षण विभाग मात्र नभएर यसका निम्ति डीडीसी लगायतका दुग्ध उद्योगहरूले नै पनि पहल गर्नुपर्छ । जसरी हुन्छ, उपभोक्ताहरू ठगिन बन्द हुनुपर्छ ।"
गोपनीयता र स्वतन्त्रताको हक कुण्ठित हुने खतरा,"२०७६ साउनमा, तत्कालीन केपी शर्मा ओली सरकारको पालामा, नागरिकको गोपनीयता सरकारको निगरानी र नियन्त्रणमा रहने गरी तयार गरिएको विधेयक, प्रतिपक्षी नेपाली कांग्रेस र अन्य राजनीतिक दलहरूको व्यापक विरोधका कारण रोकिएको थियो । सरकारले टेलिफोन मोबाइल, सामाजिक सञ्जाल लगायतमा नागरिकले गरेका कुराकानी, सरकारी अधिकारीले सिधै रेकर्ड गर्न सक्ने, कुनै पनि व्यक्तिको सञ्चार उपकरणको सेवा तत्काल बन्द गर्न सक्ने प्रावधान राखी पुनः संसद्मा पेस गर्न लागेको विधेयकले नागरिकको संविधानप्रदत्त वैयक्तिक गोपनीयता र हक अधिकारलाई असर पार्ने देखिन्छ ।सर्वोच्च अदालतले २०७२ माघ २१ गते सरकारको नाममा अदालतको अनुमतिबिना कुनै पनि व्यक्तिको फोनमोबाइल कल डिटेल लिन नपाइने भनी गरेको परमादेशको खिलाफ आउन लागेको विधेयकले कुनै पनि सरकारी अधिकारीलाई कसैका विरुद्ध पनि पूर्वाग्रही हुन सक्ने मौका दिन सक्ने कुरामा कुनै सन्देह रहँदैन । राष्ट्रिय वा आन्तरिक सुरक्षाजस्तो संवेदनशील अवस्थामा, अदालतको अनुमतिले सन्देहास्पद व्यक्तिको कल निगरानी गर्न सकिने प्रावधान छँदाछँदै जबर्जस्ती ल्याउन लागिएको यो विधेयकले गोपनीयता मात्र होइन मौलिक स्वतन्त्रताको हकसमेत प्रभावित हुने देखिन्छ । यसमा पुनर्विचार हुनु जरुरी छ । महेन्द्रसिंह बम, टीकापुर१, कैलाली"
नेताहरूलाई आफ्नै मात्र सुर्ता,"नेताहरूले देश र जनताको विषयमा सोच्न नसकेकाले आम नागरिक चिन्तत छन् । तर यो कुरा कसले सुन्ने ? मुगुमा ५ किलो नुन लिन पाँच दिन यात्रा गर्नुपरेको समाचार नेताहरूले पढे कि पढेनन् ? हुन त नेतालाई जनताको समस्या हेर्न, सुन्ने फुर्सद कसरी हुनु ? विकट गाउँको वस्तुस्थिति बुझ्न के चासो हुनु ? नेपालको अवस्था कस्तो छ भन्ने यो समाचारले बताउँछ । काठमाडौंमा बस्ने मात्र जनता होइनन् कर्णाली पनि नेपालमै छ, त्यहाँ बसोबास गर्ने पनि जनता हुन् । राज्यको नजर त्यतातिर पनि जानुपर्छ । नुन लिन पनि यति लामो यात्रा गर्नुपर्ने ?अर्थतन्त्र कमजोर भइरहेको अर्थविद्हरू बताइरहेका छन् । यतातिर पनि नेताहरूको ध्यान छैन । हिजोका उद्योगहरू बन्द किन भए ? नयाँ किन खोलिएन ? यस्ता प्रश्नको उत्तर नेताहरूले दिनुपर्छ । जनआवाज नसुन्ने नेताहरूले जनप्रतिनिधि हुँ भन्ने अनि यसैलाई भजाएर राज्य दोहन गर्ने परिपाटी कहिले अन्त्य होला ? जनता भोकै पर्ने बेला आइसक्यो नेता भने कुर्सीकै लडाइँमा छन् । देशको यस्तो अवस्था हुँदा जनता किन मौन ? व्यवस्था आफैंमा खराब होइन, यसलाई कमजोर नेताहरूको महत्त्वाकांक्षाले बनायो । नेताहरूले दशै नरहे राजनीति कहाँ गर्ने ? एकपछि अर्का गर्दै नेताहरूले आफूअनुकूल कानुन बनाउँदै छन् । पहिला कानुनभन्दा माथि राजामहाराज हुने गर्थे । अहिले नेताहरू भएका छन् । नेताहरूले नै नीतिनियम नमान्ने भएपछि कसको के लाग्छ ? देशको खस्कँदो अवस्थाप्रति कोही नेताहरू सजग छैनन् । सबै नेताहरूलाई आफैं बन्नुपरेको छ । पुरुषोत्तम घिमिरे, जोरपाटी, काठमाडौं"
मन्त्रिपरिषद्ले आशा जगाओस्,"मन्त्रिपरिषद्को पूर्णताले मात्र सरकारप्रतिको जनआस्था बढ्न सक्दैन । त्यसका लागि सरकारमा जाने मन्त्रीहरूको अनुहार, दृष्टिकोण र सक्षमता पनि उत्तिकै महत्त्वपूर्ण हुन्छ । पहिले पनि मन्त्रिपरिषद्मा समावेश भई कुनै काम देखाउन नसकेको तथा जनताको नजरमा अक्षम व्यक्तिहरूलाई नै पार्टीहरूले पुनः मन्त्रिपरिषद्मा समावेश गरे त्यसले पार्टीको छवि ध्वस्त त हुन्छ नै सरकारप्रतिको आस्था र विश्वासमा पनि कमी ल्याउँछ । अहिले आम जनतालाई ऊर्जा दिने, उनीहरूको जीवनस्तरमाथि लैजाने दृष्टिकोण भएको सक्षम युवा नेताहरूलाई मन्त्री बनाउनु आवश्यक छ । किनकि पूरै देशमा आर्थिक मन्दीले निराशा छाएको छ । उत्पादन र खपत दुवै घटेको छ । पुँजीगत खर्च २२ प्रतिशतमा खुम्चेको छ । यसर्थ सरकारमा सामेल हरेक पार्टीले नातागोता, आसेपासेभन्दा पनि जनतामा उत्साह जगाउन सक्ने युवा नेताहरूलाई मन्त्रिपरिषद्मा पठाउनुपर्छ । कांग्रेस लगायत सत्ता गठबन्धनका सबै पार्टीहरूले मन्त्रीका लागि पठाउने व्यक्तिहरूप्रति पार्टीभित्र गहन छलफल गरियोस् । अनि मात्र वर्तमान सरकारप्रति विश्वास जाग्न सक्छ । पार्टीबाट कोको मन्त्री बन्ने र कसको नेतृत्वमा सरकारमा जाने भन्ने सवाल छ, त्यो पेचिलो र जटिल छ । तर ठण्डा दिमागले सोचेमा र जनताप्रति न्याय गर्न चाहेमा निकै कम समयमा हल निस्कन्छ । यसर्थ सम्पूर्ण पार्टीका अध्यक्षले यो विषयमा गम्भीर हुनुपर्छ । गोपाल देवकोटा, गौरीनगर, कामनपा७"
जातभात के हो ?,"उही मान्छे उही रगत तातो अनि रातोउही मान्छे विवेकशील रे ज्ञानी, बाटोटाठोतर किन कोही ठूलो कोही सानो भयो ?किन जन्म्यो यस्तो विभेद जातभात के हो ?कुकुर, बाख्रा स्विकारिन्छ मान्छे दुत्कारिन्छयस्तो घृणित अमानवता कहिलेसम्म चल्छ ?हाम्रै श्रम हो मूर्ति, टुँडाल, मन्दिरको गजुरत्यही मन्दिर हाम्ले पुज्दा बिटुलिन्छ हजुर ?केलाई भन्ने गणतन्त्र लोकतन्त्र के हो ?रूढिवादको जरो काट्न आँट नगर्ने को हो ? कृष्ण कुम्पुरे, आदमटार, धादिङ"
'नौ रुपैयाँमा बनेको सयवर्षे घर समाचारमा  बाट लिइएका टिप्पणी :,"इतिहास बोकेको घर रहेछ, भत्काउनु हुँदैन । रोमन न्यौपाने"
क्रिकेटको सफलतामा प्रतिविम्बित गणतन्त्र,"सिंगो देशलाई नै उद्वेलन गर्ने गरी सकारात्मक समाचारको खडेरी हुने नेपालमा गत हप्ता क्रिकेटले अभूतपूर्व खुसी दियो । असम्भव मानिएको कीर्तिमान भंग गर्नुपर्ने जितको लक्ष्यभेदन गर्दै क्रिकेट विश्वकप छनोट खेल्न जिम्बावे पुग्ने नेपाली सपना साकार भयो । सात टोली सम्मिलित लिगमा पुछारबाट दोस्रो टोली बाँकी १२ खेलमध्ये ११ वटामा विजयी हुँदै शीर्षबाट तेस्रो स्थानमा पुग्नु एउटा चामत्कारिक पुनरागमनको इतिहास बन्यो । नेपाल गणतन्त्र भएयता क्रिकेटले जति आशा र उत्साह सञ्चारित गरेको छ, त्यो अरू कमैबाट भएको छ । यो आलेख खेलकुदले उत्पन्न गर्ने मनोविज्ञान र नेपाली क्रिकेटमा प्रतिविम्बित गणतन्त्रको असली अनुहारमाथि केन्द्रित रहनेछ । अस्ट्रेलियाबाट प्रकाशित हुने क्रिकेटको विख्यात पत्रिका वाइजडेन हुँदै संसारभर नेपाली क्रिकेटप्रेमी दर्शकहरूको उत्साह र रूखमा चढेर समेत खेल हेरेका दृश्यहरू फैलिए । उनीहरूले ती दृश्यलाई आर्थिक दुरवस्था वा रंगशालाको अभावभन्दा पनि खेलको क्रेज का रूपमा देखे र दक्षिण एसियामा क्रिकेटको आत्मा विराजमान भएको टिप्पणी गरे । दक्षिण एसियामा क्रिकेट राष्ट्रियता जोड्ने कडीको बलियो आधार रहेको छ । चाहे त्यो भारत होस् वा पाकिस्तान, श्रीलंका वा बंगलादेश । भारतलाई क्रिकेटका अलावा सिनेमाले पनि जोड्छ भनिन्छ । नेपाललाई पनि गणतन्त्रको राजनीतिले उति साह्रो उत्साहित नगरेका बेला एक ढिक्का बनाउने सामर्थ्य लिएर क्रिकेट अगाडि देखा परेको छ । खेलकुदलाई राजनीतिदेखि भूराजनीति र सामरिक मनोविज्ञानसम्म जोडिएको पाइन्छ । लोकतान्त्रिक देशहरूले तानाशाही शासन व्यवस्था भएको देशमा आयोजना हुने खेलमा भाग लिने कि नलिने भनेर प्रशस्त बहस भएका पाइन्छन् । सन् १९३६ मा जर्मनीमा आयोजित ओलम्पिक, सन् १९७८ मा अर्जेन्टिनामा आयोजित विश्वकप फुटबल अत्यन्त चर्चित मानिन्छन् । जर्मनीमा हिटलरको नाजीवाद सुरु भइसकेको थियो । अमेरिकी ओलम्पिक कमिटीमा जर्मनीमा आयोजना हुने खेलमा भाग लिने कि नलिने भनेर मतदान हुँदा एक मतले मात्र भाग लिने कुरा सदर भएको थियो । अमेरिकाले ओलम्पिकमा पहिलो पटक १३ जना अश्वेत खेलाडीलाई सहभागी गराएको थियो । तीमध्ये २२ वर्षका जेसी ओवेन्सले चमत्कार नै गरे, एथलेटतर्फ चारवटा विश्वकीर्तिमान कायम गरेर । आर्य नस्लको श्रेष्ठतामा आधारित हिटलरको नाजी दर्शनलाई ओवेन्सको उक्त रेकर्डले चकनाचुर पारेको थियो । ओलम्पिक उद्घाटनका दिन विजेता खेलाडीलाई पदक वितरण गरेर हात मिलाएका ओवेन्सको कीर्तिमान देखेर आहत हिटलरले ओलम्पिक कमिटीका अध्यक्षसँग तत्काल परामर्श गरे, उनले केहीसँग हात मिलाउन हुने कि नहुने भनेर । कि सबै विजेतासँग मिलाउने कि कसैसँग पनि नमिलाउने भनेर सल्लाह पाएपछि हिटलरले दोस्रो दिनदेखि कोही पनि पदक विजेतासँग हात मिलाएनन् । सन् १९३९ मा दोस्रो विश्वयुद्ध सुरु भएपछि अमेरिकीहरूलाई एउटा अश्वेत खेलाडीले चकनाचुर पारेको हिटलरको घमन्डलाई सिंगो अमेरिका एकढिक्का भएर लाग्दा पक्कै पनि पराजित गर्न सकिन्छ भन्ने अभिमान भएको थियो । खेलकुदको परिणामले दिने मनोविज्ञानको तागत त्यति धेरै हुन्छ । सन् १९७८ मा अर्जेन्टिनाले सनसनीपूर्ण रूपमा विश्वकप जितेपछि फुटबलको चर्चा यति धेरै भयो कि तानाशाही दमन र बर्बर हत्याका खबरहरू ओझेल परे । तत्कालीन सत्ताले खेलकुदको उपलब्धिलाई आफ्नो हितमा उपयोग गर्यो । यी दुई विश्व खेल क्षेत्रका प्रतिनिधि घटना हुन ।त्यस्तै अर्को बिर्सन नहुने घटना सन् १९९४ मा दक्षिण अफ्रिकामा आयोजित विश्व रग्बी फुटबल प्रतियोगिताको छ । रंगभेदले गर्दा आक्रान्त दक्षिण अफ्रिकालाई जोड्ने कडीका रूपमा रग्बी वरदान साबित भएको थियो । श्वेत र अश्वेत खेलाडीहरू रंगशालामा मिलेर खेलेपछि राष्ट्रिय एकता मात्र मजबुत भएन, दक्षिण अफ्रिका विश्वविजेतासमेत बन्यो । यसको रोमाञ्चक चित्रण इन्भिक्टस सिनेमामा गरिएको छ । खेललाई सकारात्मक रूपमा प्रयोग गर्ने कौशल तत्कालीन दक्षिण अफ्रिकी राष्ट्रपति नेल्सन मण्डेलाले देखाएका थिए । त्यसै गरी अफगानिस्तानले छोटो समयमा क्रिकेटमा गरेको अभूतपूर्व प्रगतिले त्यो देशको आत्मबल बढाएको मानिन्थ्यो । नेपालमा पनि दोस्रो संविधानसभाबाट सन् २०१४ मा संविधान बन्ने बेला विश्वकप टी२० खेल्दै गर्दा के मधेश के पहाड सबैतिरका सहरहरूमा सार्वजनिक रूपमा ठूला पर्दामा खेल देखाइएका थिए । तर संविधान जारी हुँदा मधेश एकातिर र बाँकी भूगोल अर्कै मुडमा थिए । खेल हुँदा सबैतिर खुसियाली थियो, तर त्यत्रो राजनीतिक उपलब्धिमा देश विभक्त थियो । खेलको जादु अप्रतिम हुन्छ, त्यसले अंकुरण गराउने राष्ट्रिय भावना अलौकिक हुन्छ । चौतर्फी निराशाबीच राजनीतिले तोडेको देशलाई समेत जोड्ने सामर्थ्य खेलले नै राख्छ । क्रिकेट लामो र पट्यारलाग्दो खेल मानिन्छ । त्यसैले होला, क्रिकेट ओलम्पिकमा खेलाइँदैन । सुरुआती वर्षहरूमा पाँच दिन लगाएर खेलाइने खेल (टेस्ट) पछि एक दिनमा सक्ने गरी ओडीआई फर्म्याटमा आयो । ओडीआई सुरुमा ६० ओभर खेलाइन्थ्यो भने सन् १९८० पछि मात्र ५० ओभरमा खेल्न थालियो । पछिल्लो समय ज्यादा मनोरञ्जनसमेत होस् भनेर टी२० को अवधारणा विकसित भएको छ र क्रिकेटको लोकप्रियता बेलायतको उपनिवेश रहेका कमनवेल्थ देशहरूबाट पर पनि पुग्न सकेको छ । अन्तर्राष्ट्रिय क्रिकेटको नियमक संस्था आईसीसी अलिक अनुदार पनि मानिन्छ किनकि यसले विश्वकप खेल्ने देशको संख्यालाई सीमित राख्ने गरेको छ तर राउन्ड रोबिनका आधारमा खेल खेलाएर विश्वकपको सहभागितालाई अत्यन्त प्रतिस्पर्धात्मक हैसियतमा राखेको भने छ । सन् २००७ मा १६ टिमलाई चार समूहमा गरेर खेलाइएको थियो भने २०११ र २०१५ मा १२ टिमलाई दुई समूहमा राखिएको थियो । सन् २०१९ र अब हुने २०२३ को विश्वकपका लागि १० टिम छनोट गरेर राउन्ड रोबिनका आधारमा खेलाइन्छ । यसको राजनीति तीन ठूला क्रिकेटिङ देश इंग्ल्यान्ड, अस्ट्रेलिया र भारतको अह्रनखटन ज्यादा हावी हुन्छ । क्रिकेटको आर्थिक पाटो अत्यन्त बलशाली भएकैले २००७ मा भारत पहिलो चरणबाट बाहिरिएपछि त्यो विश्वकप व्यावसायिक हिसाबले घाटामा गयो र त्यसयता विश्वकपको फर्म्याट नै फेरिँदै आएको छ । नेपालमा क्रिकेटको कुरा गर्दा क्रिकेट एसोसिएसन अफ नेपाल (क्यान) को चर्चा अनिवार्य हुन जान्छ । जय कुमार नाथ शाह सन् १९६६ देखि २००६ सम्म चार दशक पूरै त्यो संस्थाको अध्यक्ष थिए । उनीपछि उनकै समितिमा ३६ वर्ष सचिव रहेका विनयराज पाण्डे अध्यक्ष बन्न पुगे । यसरी नेपाली क्रिकेटको नेतृत्व लामो समय सम्भ्रान्त वर्गको नेतृत्वमा रह्यो । पाण्डेपछि पूर्वी पहाडका टंक आबुहाङ अध्यक्ष बने । आबुहाङको कार्यकाल राजनीतिक हस्तक्षेपका कारण विवादास्पद मात्र रहेन, आईसीसीले क्यानलाई प्रतिबन्धितसम्म गर्यो । क्यान प्रतिबन्धका वर्षमा समेत नेपाली क्रिकेट सफलताका हिसाबले उकालो लागिरह्यो । पछि आईसीसी र राष्ट्रिय खेलकुद परिषद् (राखेप) को रोहबरमा निर्वाचन भएर सन् २०१९ देखि सुदूरपश्चिमको पहाडी जिल्ला बैतडीका चतुरबहादुर चन्दको नेतृत्वमा नेपाली क्रिकेट अगाडि बढिरहेको छ । आबुहङ र चन्द नेपाली क्रिकेटको नेतृत्वमा पुग्नु संयोग मात्र थिएनÙ विश्व क्रिकेटमा दक्षिण एसियाको बढ्दो दबदबा, घरेलु राजनीतिमा देखा परेको परिवर्तन, नेपाली खेलाडीको अन्तर्राष्टिय मञ्चमा लोभलाग्दो प्रदर्शन, खेल पूर्वाधार तयार गर्न नेतृत्वमाथि बढ्दो दबाब लगायतका अनेकन् कारण छन् त्यसमा । महावीर कप लामो समय नेपाली क्रिकेटसँग जोडिएको एउटा मात्र प्रतिष्ठित उपाधि थियो । अहिले त समय बदलिएर पछिल्लो दशकमा आईपीएल फर्म्याटमा क्रिकेटका लिगहरू खेलाइन्छन् । सातै प्रदेश मात्र नभएर सेना र प्रहरीका समेत क्रिकेट टोली छन् । पारस खड्का, विनोद दास, वसन्त रेग्मीहरू राष्ट्रिय आइकन बनेका छन् । बलात्कार प्रकरणमा मुछिनुअगाडि सन्दीप लामिछाने टी२० का ग्लोबल स्टार थिए । उनले आईपीएलदेखि विश्वका अनेकन् टी२० लिगमा पाएको अवसरले पनि क्रिकेटलाई एउटा लोभलाग्दो आकर्षणको खेल बनाएको हो । क्रिकेटमा नेपाली खेलाडीका विश्वकीर्तिमान पनि छन् । महबुब आलमले ५० ओभरको खेलमा लिएका १० विकेटको कीर्तिमान अहिलेसम्म भंग भएको छैन । कम उमेरमा छिटो अर्धशतक बनाउने सचिन तेन्दुलकरको कीर्तिमान वर्तमान नेपाली क्रिकेट टिमका कप्तान रोहित पौडेलले भंग गरेको केही समयमै अर्का नेपाली खेलाडी कुशल भुर्तेलले भंग गरे जुन अहिलेसम्म कायमै छ । क्रिकेटको रेकर्ड बुकमा नेपाली प्रतिभाहरूले स्थान बनाउनु चानचुने उपलब्धि होइन । यस्तो कीर्तिमानले गर्दा नै नयाँ पिँढीलाई सफलताको अर्को सोपान चढ्न थप प्रेरणा र ऊर्जा मिल्छ । ओलम्पिकमा डोपिङ, क्रिकेटमा म्याच फिक्सिङ भइराख्छन् तर खेल भावना जोगाउनका लागि नियामक निकाय हरदम चनाखो रहनुपर्छ । इटालीले फुटबल लिगमा माफियाको राज चलेका बेला नै विश्वकप जित्नु संयोग मात्र होइन । यस्ता घटनाले खेलमा रोमाञ्चकता थप्ने रहेछन् । क्यान प्रतिबन्धित भएका बेला एभरेस्ट (चार संस्करण), पोखरा (दुई संस्करण) र धनगढी प्रिमियर लिग (तीन संस्करण) खेलहरू हुँदा खेलाडी जति लाभान्वित भए, क्यानको प्रतिबन्ध फुकुवा हुँदा एउटा मात्र लिग पनि बिनाविवाद सम्पन्न हुन सकेन । क्यानको संलग्नतामा भर्खर सम्पन्न लिगमा भएको म्याच फिक्सिङको छानबिन ढाकछोप शैलीमा हुनु सन्तोषजनक मान्न सकिन्न । तर राष्ट्रिय टोलीले एकपछि अर्को सफलता हात पार्दा ती कुरा ओझेलमा पर्ने सम्भावना भने हुँदो रहेछ । यसबारे वर्तमान अध्यक्ष चतुरबहादुर चन्दले चतुर्याइँ देखाउनुपर्नेछ । नेपालमा लिग आयोजना गर्ने आधिकारिकता एभरेस्ट प्रिमियर लिगबाट क्यानको पोल्टामा पार्नुपर्नेछ । महिला क्रिकेटमा समेत नेपालको सम्भावना उत्तिकै छ । सन् २०१४ मा टी२० विश्वकप खेलेदेखि नेपाललाई क्रिकेट संसारले टी२० खेल्ने राष्ट्रका रूपमा चिनेकामा गत हप्ता सन् २०१८ मा पाएको एकदिवसीय मान्यता जोगाउन सफल भएलगत्तै एकदिवसीय क्रिकेटको सम्भावनामा समेत उक्लेर नयाँ परिचय थपिएको छ । नेपाली टिमको औसत आयु २१ वर्षमुनि छ । नेपाल जवानहरूको देश हो र सुनौलो अवसरको व्यग्र आशामा विशाल पंक्ति क्रिकेटमार्फत आफ्नो भाग्य अजमाउन चाहन्छ भन्ने यो दरिलो प्रमाण हो । यसले देखाउँछ, क्रिकेटमा कति प्रतिस्पर्धा छ र टिममा छनोट भइराख्न मैदानमा खेलकौशल देखाइरहनुभन्दा अर्को दोस्रो उपाय छैन । अहिले जुन शैलीबाट राष्ट्रिय टिमका लागि खेलाडी चयन गरिन्छ, त्यो हेर्दा नेपाललाई जस्तो तहको सफलता मिलेको छ त्यसलाई थेग्ने, भरथेग गर्ने संरचना भने हामीसँग छैन । फ्लडलाइट र इलेक्ट्रोनिक स्कोर बोर्डको समेत व्यवस्था नभएको एउटा अन्तर्राष्ट्रिय स्तरको रंगशालाबाट यो तहको उपलब्धि साँच्चै आश्चर्यजनक नै मान्नुपर्छ । यो चुनौतीको सामना गर्नतर्फ बेलैमा सचेत हुनुपर्छ । पछिल्लो दशकमा नेपाली क्रिकेटले तय गरेको लोभलाग्दो यात्राको निरन्तरतामा बाधा उत्पन्न नहोस् भनेर सचेत हुनुपर्ने भएको छ । कुनै बेला नेपालको समकक्षी रहेको अफगानिस्तानले क्रिकेट विश्वकपमा स्थान बनाइसकेको छ ।क्रिकेटमा प्राप्त उपलब्धिलाई रक्षा गर्दै बढोत्तरी गर्न यसका नियामक निकायमा राजनीतिक हस्तक्षेप रोकिनु मात्र पर्याप्त हुँदैन । क्रिकेट पूर्वाधार निर्माण र व्यवसायीकरणका लागि यथेष्ट लगानीको वातावरणसमेत बनाउनुपर्छ । व्यावसायिक घरानाहरू उदारतापूर्वक अगाडि आउनुपर्छ । काठमाडौंमा त्रिवि खेल मैदानका अलावा मूलपानी र बुढानीलकण्ठको सुवर्णशमशेर क्रिकेट रंगशाला तयार हुँदा तीनवटा अन्तर्राष्ट्रिय स्तरका मैदान तयार हुन्छन् । मूलपानीको रंगशालामा ध्यान दिएको भए अहिले दुबईमा रहेको आईसीसी एकेडेमी त्यहीँ बन्ने थियो, सशस्त्र हिंसाको उत्कर्ष र तत्कालीन क्यान नेतृत्वको अकर्मण्यतालाई दोष दिएर पछुताउनु समयको बरबादी मात्र हुन जान्छ । अहिले पनि काठमाडौंमा तीनवटा रंगशाला तयार हुँदा एसिया कप आयोजना गर्न सकिन्छ । तटस्थ खेल मैदानको खोजीमा दुबई पुग्ने भारत र पाकिस्तानबीच खेल खेलाउन सकिन्छ । चितवन, दाङ, धनगढीका रंगशालाको मात्र नभएर हिमाल हेर्दै क्रिकेट खेल्न सकिने पोखरा रंगशालाको पनि स्तरोन्नति गर्नुपर्छ । राष्ट्रिय प्राथमिकता राखेर युद्धस्तरमा लाग्ने हो भने एकदुई वर्षमा यी पूर्वाधार तयार गर्न सकिन्छ । त्यसका लागि राजनीतिक इच्छाशक्तिको आडमा क्रिकेट सम्बन्धी राष्ट्रिय एकीकृत परियोजना आवश्यक हुन्छ । व्यावसायिक लिगहरू राष्ट्रिय स्तर, प्रादेशिक स्तर अनि पालिका तहमा हुने हो भने क्रिकेटमा भविष्य देख्ने प्रतिभाको कमी हुने थिएन र प्रतिभाको पर्याप्तताको सुनिश्चितता हुने थियो ।अहिले क्यानले एबीसी गरी खेलाडीहरूलाई वर्गीकरण गरेको छ जसको मासिक तलब क्रमशः ६०, ५० र ४० हजार तोकिएको छ । भारतमा आईपीएलमा छनोट हुने खेलाडीको न्यूनतम मूल्य नै २० लाख भारु छ, त्योभन्दा कैयन् गुणा ज्यादा मूल्यमा खेलाडी अनुबन्धित हुन्छन् जम्मा डेढ महिनाका लागि । रणजी, इरानी, दुलिप ट्रफीका खेलाडीहरूको रेट अलग छ । खेलाडीको टेस्टदेखि ओडीआई हुँदै टी२० सम्मको प्रतिभाको परख ती ट्रफीहरूमा हुन्छ, उनीहरूको आर्थिक भविष्य पनि सुनिश्चित भइरहेको हुन्छ । सन् २००६ वरिपरि नेपालमा पनि द्विदिवसीय र त्रिदिवसीय खेल आयोजना हुन्थे, नेपालले त्यस्ता खेलहरूमा भाग लिएको थियो । वर्तमान कोच मोन्टी देसाई नेपाललाई टेस्ट मान्यतामा पुर्याउने लक्ष्य राखेको बताउँछन् । तर टी२० र ओडीआइ (ह्वाइट बल) अनि टेस्ट (रेड बल) मा धरतीआकाशको अन्तर छ । टी२० मा बल खेल्ने हो भने टेस्टमा समयसँग खेल्ने हो । हाम्रा खेलाडीहरूले आजका दिनमा टेस्ट खेलको सामना गर्न सक्दैनन् । टेस्टमा खेलाडीको मनोवृत्ति र शान्तभावको जुन तहको अभ्यास हुन्छ, त्यो अरूमा हुँदैन । त्यसले खेलाडीमा खास निखार ल्याउँछ । नेपाली क्रिकेटको सर्वाधिक चाखलाग्दो कुरा के छ भने, यसमा समावेशिता, देशको भूगोल सबै एकै पटक देख्न सकिन्छ । त्यो संवैधानिक रूपमा निर्दिष्ट गरिएको कुनै आरक्षण नभएर खेल प्रतिभाको स्वतःस्फूर्त प्रस्फुरणका कारण सम्भव भएको हो । तर यो सबै गणतन्त्रबिना सम्भव थिएन । खसआर्य समुदाय र काठमाडौंको केन्द्रीयतालाई माथ गर्दै मुस्लिम, दलित, मधेश, सुदूरपश्चिम, आदिवासी जनजाति नै आजको राष्ट्रिय टोलीको मूल आधार बनेका छन् । भर्खर मात्र संविधानको अनुदार व्याख्या गरेर राष्ट्रपति र उपराष्ट्रपति दुवै जना पुरुष निर्वाचित भएका बेला क्रिकेट त पथप्रदर्शक साबित भएको छ । ती सब एकसेएक प्रतिभा आफ्नो खेल साधनाबाट प्रदर्शनका आधारमा राष्ट्रिय टोलीमा छनोट भएका हुन् । नेपाली क्रिकेटको रिसोर्स पुल पनि अति सक्षम र दक्ष देखिन्छ जहाँ एक मात्र अवसरका लागि उनीहरू अधीर भएर प्रतीक्षा गरिरहेका छन् । एउटा खेलाडी घाइते वा बिरामी पर्यो भनेर निराश हुनुपर्ने अवस्था छैन । कुनै बेला नेपालले खेल जित्न कि पारस खड्का वा वसन्त रेग्मी वा शक्ति गौचन चम्कनुपर्थ्यो, अहिले नेपाली टिमका हरेक सदस्यले म्याचविनर वा खेल जिताउने सामर्थ्य राख्छन् । गत महिना भएका खेलहरूमा त्यो स्पष्ट झल्कियो ।नेपाली टिम म्याचविनरहरूको सशक्त टिम बनेको छ । क्रिकेट खेलले परिणाम दिएको छ, जसले राष्ट्रिय रूपमा सकारात्मक भावभूमि र मनोविज्ञान तयार गरेको छ । यसमा संलग्न प्रत्येक खेलाडीले आफ्नो उत्कृष्ट कौशल देखाएका छन् । यसरी नै प्रत्येक क्षेत्रबाट सकारात्मक मनोविज्ञान पैदा हुन सक्ने हो भने नेपाल निर्माण गर्न धेरै समय लाग्दैन । क्रिकेट खेलले हामीले परिकल्पना गरेको गुणकारी गणतन्त्रमा पुग्ने पहिलो खुड्किलोमा सफलतापूर्वक टेकाएको मात्र नभएर नयाँ राष्ट्रिय मूलधारसमेत निर्माण गरेको छ । यो सफलतमा सिंगो देशको अपनत्व छ । क्रिकेट खेल, नेपाली खेलाडी र दर्शकसमेत बधाईका भागी बनेका छन् । त्यसैले त क्रिकेटमा गणतन्त्रको सग्लो अनुहार प्रतिविम्बित भएको छ ।"
तिब्बती शरणार्थीलाई ३ लाखमै नेपाली नागरिकता,"काठमाडौं (कास) झूटो लिखत र नक्कली सिफारिस तयार गरी तिब्बती शरणार्थीलाई नेपाली नागरिकता बनाइदिने काममा संलग्न रहेको आरोपमा प्रहरीले पाँच जनालाई पक्राउ गरेको छ । काठमाडौं उपत्यका अपराध अनुसन्धान कार्यालयको टोलीले उनीहरूलाई बुधबार सार्वजनिक गरेको हो ।पक्राउ पर्नेमा झापाको कचनकवल३ का ४७ वर्षीय कृष्णबहादुर कटवाल, काठमाडौं११ का ७० वर्षीय न्युल्केश श्रेष्ठ, मोरङ सुन्दरहरैंचा३ का ४९ वर्षीय हीरालाल शिवाकोटी, तनहुँको शुक्लागण्डकी८ का २५ वर्षीय लोब्साङ ठिन्ले र ललितपुर गोदावरी७ का ३० वर्षीय विजय लामा छन् । उनीहरूले काठमाडौंको बबरमहलमा बसेर सरकारी कार्यालयको कागजात, छाप तथा कर्मचारीको दस्तखत किर्ते गरी गैरनेपालीलाई सक्कली नेपाली नागरिकता बनाइदिने गरेको कार्यालयका प्रवक्ता एसपी सोमेन्द्र सिंह राठौरले बताए । कटवाल १० वर्षदेखि लेखापढी व्यवसायमा संलग्न व्यक्ति हुन् । उनले लाइसेन्स र दर्ताबिनै लेखापढी गर्दै आएको समेत पाइएको छ । उनले सिवाकोटीको सहयोगमा नागरिकता, शैक्षिक प्रमाणपत्र, सवारी चालक अनुमतिपत्र, जन्मदर्ता, बसाइँसराइ, विवाह दर्ता, सम्बन्ध विच्छेदलगायतका कागजात, छाप तथा दस्तखत किर्ते गर्दै आएको प्रारम्भिक अनुसन्धानमा पाइएको प्रहरीले जनाएको छ । प्रहरीका अनुसार कटवालले जिल्ला प्रशासन कार्यालय काठमाडौंबाट तिब्बती शरणार्थीको सक्कली नेपाली नागरिकता बनाउने क्रममा सनाखतका लागि विभिन्न व्यक्तिलाई बाबुका रूपमा उपस्थित गराएको पाइएको छ । पक्राउ परेका नेपाली नागरिक न्युल्केश श्रेष्ठ, तिब्बती नागरिक सोनाम छोडेन, टासी शेर्पा, यशोदा शेर्पा, नाम्से शेर्पालगायतलाई नागरिकता दिलाउन बाबु बनेको प्रहरीले जनाएको छ । प्रतिपटक १० हजार रुपैयाँ दिई बाबुका रूपमा जिल्ला प्रशासन कार्यालयमा उपस्थित गराएको देखियो, एसपी राठौरले भने । गिरोहले तिब्बती शरणार्थीको नागरिकता बनाउन जनही ३ देखि ५ लाख रुपैयाँसम्म लिने गरेको पनि प्रहरीको भनाइ छ । पक्राउ परेकामध्ये तिब्बती शरणार्थी क्याम्पमा बस्दै आएका ठिन्लेले गत फागुन ३० मा काठमाडौं प्रशासनबाट लोब्साङ ठिन्ले गुरुङ का नामबाट स्थायी ठेगाना कामनपा १७ राखी २७०१७९१५९०१ नम्बरको नेपाली नागरिकता लिएको देखिएको छ । पक्राउ परेका अर्का लामा ९ वर्षदेखि प्रशासनको क्यान्टिनमा काम गर्दै आएका थिए । लामाले भित्र मिलाउनुपर्छ भनी कटवालसँग एक जनाको १ लाख ५० हजार रुपैयाँसम्म लिई सहजीकरण गर्दै आएको देखिएको छ । कटवालले मात्रै ५ सय जनालाई यस्तै प्रक्रियाबाट नागरिकता दिलाएको र यसमा अरू ४५ जना सक्रिय रहेको आशंकामा अनुसन्धान अघि बढाइएको एसपी राठौरले बताए ।जिल्ला प्रशासन कार्यालयका पूर्व तथा बहालवाला कर्मचारीमाथि समेत अनुसन्धान भइरहेको प्रहरीले जनाएको छ । कटवाल यसअघि पनि किर्ते र ठगी मुद्दामा पक्राउ परी सजाय पाइसकेका व्यक्ति हुन् । पक्राउ परेका व्यक्तिलाई थप अनुसन्धानका लागि जिल्ला प्रहरी परिसर टेकु पठाइएको छ ।"
छोटकरी,"सट्टेबाजी एजेन्ट पक्राउकाठमाडौं (कास) बेटिङ एप्लिकेसन वान एक्स बेट मार्फत सट्टाबाजी कारोबार गर्ने गिरोहका ६ जनालाई प्रहरीले पक्राउ गरेको छ । काठमाडौं उपत्यका अपराध अनुसन्धान कार्यालयले उनीहरूलाई बुधबार सार्वजनिक गरेको हो । पक्राउ पर्नेमा जुम्लाका चन्दननाथ नगरपालिका६ का २३ वर्षीय दिलीपसिंह कठायत, चन्दननाथ१० का २३ वर्षीय भूपालराज न्यौपाने, चन्दननाथ५ का १९ वर्षीय नयनराज भण्डारी, सर्लाही बलरा नगरपालिका५ का २८ वर्षीय वरुणकुमार सिंह, काठमाडौं३२ का ३२ वर्षीय वासुदेव पाण्डे र काभ्रेपलाञ्चोक मदनकुँडारी गाउँपालिका१ का २६ वर्षीय शिवानी तामाङ छन् । रकम संकलन र भुक्तानी गरेको आधारमा कमिसन रकम निर्धारण हुने भएकाले त्यही लोभमा विभिन्न व्यक्तिको नाममा डिजिटल वालेटअकाउन्ट खोली कारोबार गर्ने गरेको पाइएको छ । सो क्रममा उनीहरुले ठूलो मात्रामा विभिन्न सेवा प्रदायकको सिम कार्डसमेत खरिद गरेको प्रहरीले जनाएको छ । उनीहरूले ३५ जनाको नाममा खोलिएको डिजिटल वालेटमा ४१ करोड १५ लाख ८९ हजार २७६ रुपैयाँ बराबरको बेटिङ कारोबार देखिएको र सो कारोबार रोक्का राखी थप अनुसन्धान भइरहेको कार्यालयले जनाएको छ । उनीहरूको साथबाट प्रहरीले सिमकार्ड ३४६ थान, मोबाइल १० थान, विभिन्न बैंकको चेकबुक ३ थान, एटीएम १४ थान र ल्यापटप १ थान बरामद गरेको छ ।गोला तानेर स्ववियु अध्यक्षसिन्धुपाल्चोक (कास) मेलम्ची नगरपालिकास्थित इन्द्रावती बहुमुखी क्याम्पसको स्ववियु अध्यक्षमा अनेरास्ववियु र नेविसंघका उम्मेदवारले बराबर मत ल्याएपछि गोला तानेर अध्यक्ष चयन गरिएको छ । आइतबार भएको गणनामा बराबर मत आएपछि गोला तान्दा एमालेनिकट अनेरास्ववियुका किसन दुलाल अध्यक्ष छानिएका हुन् । दुलाल र नेविसंघका सरोज बस्नेतले बराबर १०८ मत ल्याएका थिए । पुनः मतगणना गरिए पनि उस्तै नतिजा आएपछि गोला तान्ने सहमति भएको थियो । क्याम्पसमा दुई सय ४२ मत खसेको थियो । सचिव, कोषाध्यक्ष र सदस्यमा भने अखिल क्रान्तिकारी, अनेरास्ववियु र राप्रपाको गठबन्धन विजयी भएको छ । जिल्लाका अधिकांश क्याम्पसमा अनेरास्ववियु र अखिल क्रान्तिकारीबीच भएको गठबन्धन सर्वसम्मत विजयी भएको थियो । यसअघि ५ वटा क्याम्पसमा मनोनयन दर्ताकै दिन सर्वसम्मत पदाधिकारी निर्वाचित भइसकेका छन् । चौतारा बहुमुखी, सुनकोशी बहुमुखी, ककलिङ, ठोकर्पा सामुदायिक र सिन्धु भ्याली क्याम्पसमा पदाधिकारी निर्विरोध चयन भएका हुन् ।"
पोहोर ५ महिनामा भएको खर्बको निर्यात यसपालि ८ महिनामा,"(काठमाडौं)आयात प्रतिस्थापन तथा निर्यात प्रवर्द्धन गर्न सरकारले अनेकौं कार्यक्रम घोषणा गरे पनि परिणाम निराशाजनक देखिएको छ । गत वर्ष ५ महिनामा खर्ब रुपैयाँ नाघेको निर्यात यस पटक ८ महिनामा बल्ल त्यो लक्ष्यमा पुगेको हो । भन्सार विभागको तथ्यांकअनुसार चालु आर्थिक वर्षको ८ महिनामा १ खर्ब ४ अर्ब ७९ करोड रुपैयाँको निर्यात भएको छ । जबकि, गत आर्थिक वर्ष २०७८७९ को ५ महिनामै १ खर्ब २ अर्ब ९२ करोड निर्यात भएको थियो । मुलुकको निर्यात व्यापार प्रशोधित पाम तेल र भटमासको प्रशोधित तेलमा निर्भर हुँदै आएको छ । यी दुई वस्तुको निकासी घटबढकै आधारमा समग्र निर्यात घट्ने र बढ्ने गरेको भन्सार विभागले जनाएको छ । कच्चा पदार्थका रूपमा तेस्रो मुलुकबाट आयात हुने यी दुई वस्तुले निर्यात व्यापारमा भूमिका खेलेको छ । भारतले कडाइ गर्दा नेपालको समग्र निर्यात नै घटेको देखियो, भन्सार विभागका एक अधिकारीले भने, चालु आर्थिक वर्षको ८ महिनामा प्रशोधित पाम तेलको निर्यात ५७ प्रतिशत र भटमासको प्रशोधित तेलको निर्यात ७९ प्रतिशत घटेको छ, जसले गर्दा खर्बको निर्यात पुर्याउन ८ महिना लाग्यो । कच्चा पदार्थको आयातमा छुट र निर्यातमा प्रोत्साहन पाएका यी वस्तुले समग्र निर्यातआयात व्यापारमा प्रभाव पार्ने गरेका हुन् । आठ महिनामा यी दुई वस्तुको निकासी घटेकै कारण समग्र निर्यात २९७ प्रतिशतले घटेको देखिन्छ । गत वर्षको ८ महिनामा १ खर्ब ४७ अर्ब ७४ करोडको निर्यात भएको थियो । निर्यात बढाउनकै लागि २०७९८० को बजेट वक्तव्यमा तत्कालीन अर्थमन्त्री जनार्दन शर्माले अदुवा, अलैंची, जडिबुटीलगायत तुलनात्मक लाभका वस्तुहरू तयारी रूपमा प्रशोधन तथा ब्रान्डिङ गरी निकासी गर्न त्यस्ता वस्तुको पकेट क्षेत्रमा प्रशोधन उद्योग खोल्न थप सहुलियत प्रदान गर्ने बताएका थिए । नेपाल एकीकृत व्यापार रणनीति र व्यापार घाटा न्यूनीकरण रणनीतिक कार्ययोजना परिमार्जनसहित कार्यान्वयन गर्ने बताएका थिए । क्लिंकर, सिमेन्ट, स्टिल, फुटवेयर, प्रशोधित पानीलगायत वस्तु र सूचना प्रविधिमा आधारित सेवा तथा बिजनेस प्रोसेस आउटसोर्सिङ जस्ता सेवा पहिचान गरी निर्यात प्रवर्द्धन गर्ने दाबी गरेका थिए । यस्ता वस्तुको निर्यातमा ८ प्रतिशतसम्म नगद अनुदान दिने व्यवस्था मिलाएको बताएका थिए । त्यस्तै, औद्योगिक क्षेत्रको विकास, वैदेशिक लगानी आकर्षित र उत्पादन वृद्धि गरेर आयात प्रतिस्थापन गर्न योगदान पुग्ने गरी मासिक १० करोडभन्दा बढीको विद्युत् खपत गर्ने उद्योगलाई विद्युत् महसुलमा २ देखि १५ प्रतिशतसम्म छुट दिने बताएका थिए । यद्यपि, निर्यात व्यापारमा कुनै सुधार भएको छैन । सरकारले बजेटमार्फत घोषणा गरेका कार्यक्रमहरू घोषणामै सीमित हुँदा पनि निर्यातमा सुधार हुन नसकेको जानकारहरू बताउँछन् । फलस्वरूप व्यापार घाटा ८ महिनामै ९ खर्ब ५३ अर्ब ५८ करोड रुपैयाँ पुगेको छ । विभागको तथ्यांकअनुसार निर्यात हुने वस्तुमा पहिलो नम्बरमा प्रशोधित पाम तेल नै छ । उक्त अवधिमा १५ अर्ब १८ करोडको पाम तेल निर्यात भएको छ । गत वर्ष यही अवधिमा भने ३५ अर्ब ३३ करोडको निर्यात भएको थियो । निर्यात हुने दोस्रोमा भटमासको तेल प्रशोधित छ । ८ महिनामा ८ अर्ब ३७ करोड रुपैयाँको निर्यात भएको हो । जबकि, गत वर्ष यही अवधिमा ४१ अर्ब ४० करोड रुपैयाँको निर्यात भएको थियो । तेस्रो नम्बरमा सेन्थेटिक यार्नको निर्यात् पनि ७ प्रतिशतले घटेर ७ अर्ब ७१ करोड रुपैयाँमा झरेको छ । ऊनी गलैंचा कार्पेटको निर्यात भने २४७८ प्रतिशतले बढेर ७ अर्ब ३८ करोड रुपैयाँ पुगेको छ । अलैंचीको निर्यात ८० प्रतिशतले बढेर ५ अर्ब ८६ करोड रुपैयाँ पुगेको छ । तयारी कपडाको निर्यात साढे ८ प्रतिशतले बढेर ५ अर्ब १२ करोड रुपैयाँ पुगेको छ । विभागका अनुसार फलामे पाताको निर्यात अस्वाभाविक रूपमा बढेको छ । गत वर्षको ८ महिनामा ७६ करोडको निर्यात भएको फलामे पाता चालु आवको ८ महिनामा ४ सय २९ प्रतिशतले बढेर ४ अर्ब ६ करोड रुपैयाँ पुगेको छ । फलफूलको जुसको निर्यात साढे १२ प्रतिशतले बढेर ३ अर्ब ८२ करोड रुपैयाँ पुगेको छ । जानकारका अनुसार विदेशमा स्वदेशी वस्तुको माग भए पनि गुणस्तरीय उत्पादन निकासी गर्न सकिएको छैन, जसले गर्दा पनि निर्यात बढ्न सकेको छैन । स्वदेशमै पर्याप्त सम्भावना र उत्पादन बढाउन सक्ने कृषिजन्य वस्तुमा समेत परनिर्भरता हुँदा आयातनिर्यातको खाडल बढेको छ । विभागका अनुसार ८ महिनामा १० खर्ब ५८ अर्ब ३८ करोड रुपैयाँको आयात भएको छ । नभई नहुनेदेखि विलासिताको वस्तुको आयातसमेत अत्यधिक रूपमा बढेको छ । विभागका अनुसार उक्त अवधिमा ९८ अर्ब ९५ करोडको डिजेल, ४४ अर्ब १५ करोडको पेट्रोल, ३८ अर्ब ७२ करोडको खाना पकाउने एलपी ग्यास आयात भएको छ । त्यस्तै, ३५ अर्ब ८६ करोडको सुन, २७ अर्ब ६७ करोडको भटमासको कच्चा तेल, २६ अर्ब ७० करोडको शुद्ध फलाम, २० अर्ब ११ करोडको कच्चा पाम तेल, १८ अर्ब ३४ करोड रुपैयाँको मोबाइल टेलिफोन आयात भएको छ । तेस्रो मुलुकबाट आयातित भटमासको कच्चा तेल, कच्चा पाम तेल नेपालमा रिफाइन भएर पुनः भारत निर्यात हुन्छ ।"
चिनियाँ प्राविधिक टोलीले थाल्यो फिल्ड सर्भे,"(काठमाडौं) चिनियाँ प्राविधिक टोलीले काठमाडौंकेरुङ रेलमार्गको फिल्ड सर्भे सुरु गरेको छ । चिनियाँ नयाँ वर्ष मनाएर गत फागुन २४ मा फर्किएको प्राविधिक टोली सर्भेका लागि रसुवा पुगेको हो । टोलीमा ४० जना प्राविधिक छन् । चिनियाँ टोली काठमाडौं, नुवाकोट हुँदै रसुवा पुगेको हो । यी तीनवटै जिल्लामा फिल्ड सर्भे हुने रेल विभागका सिनियर डिभिजनल इन्जिनियर एवं प्रवक्ता अमन चित्रकारले बताए । अहिलेसम्म विभिन्न समयमा गरेर ४० जनाको प्राविधिक टोली अध्ययनका लागि नेपाल आएर फिल्डमा गइसकेको छ, उनले भने, दुई देशबीच भएको सहमतिअनुसार अध्ययन अघि बढ्नेछ । पुस तेस्रो साता पनि चिनियाँ प्राविधिक टोली रसुवागढी पुगेको थियो । त्यतिबेला स्याफ्रुबेंसी, धुन्चे र रसुवागढीलगायत ठाउँको सर्भे गरेर टोली काठमाडौं फर्किएको थियो ।सुरुमा चाइना रेलवे फस्ट सर्भे एन्ड डिजाइन इन्स्टिच्युट ग्रुपको ६ जना प्राविधिक टोली सर्भेका लागि आएको थियो । अहिले पनि त्यही कम्पनीको प्राविधिक टोली थपिएर अध्ययनका लागि आएका हुन् । यसअघि आएर टोलीले सामान्य फिल्ड हेरेर चिनियाँ नयाँ वर्ष मनाउन गएको थियो, चित्रकारले भने, अब भने नियमित अध्ययन हुनेछ । उनका अनुसार रेल मार्ग जहाँजहाँ बनाइने भनिएको छ, त्यहाँको भौगोलिक बनावटदेखि निर्माणमा लाग्ने कुल लागत अध्ययनबाट थाहा हुनेछ । रेल विभागका प्राविधिक कर्मचारी आवश्यक सहजीकरणका लागि चिनियाँ प्राविधिक टोलीसँगै फिल्डमा गएको उनको भनाइ छ । एरिएल सर्भेबाट फिल्डको अध्ययन गरिनेछ, उनले भने, त्यसका लागि हेलिकोप्टर, ड्रोनलगायत उपकरणहरू प्रयोग हुनेछन् । चिनियाँ प्राविधिक टोली कसरी अध्ययन गर्ने भन्नेबारे दुई दिनसम्म छलफल गरेर फागुन २९ मा फिल्ड गएको रेल विभागका महानिर्देशक रोहित बिसुराल बताउँछन् । लामो समयपछिको प्रतीक्षापछि फिल्ड सर्भे सुरु भएको छ, उनले भने, केही समस्या नआए तोकिएको समयमै अध्ययन सकिनेछ । अध्ययनका लागि आवश्यक पर्ने उपकरण उपलब्ध भएसम्म नेपालकै प्रयोग गर्ने र नभएको खण्डमा मात्र चीनबाट ल्याउने उनको भनाइ छ । प्रारम्भिक अध्ययनअनुसार सम्भाव्यता अध्ययन गर्न ४२ महिना लाग्नेछ । सम्भाव्यता अध्ययनबाट रेलमार्गको वास्तविक दूरी, लागत, सुरुङ, पुलको उचाइ, स्टेसनलगायत विषय टुंगिनेछ । २०७८ चैतमा काठमाडौंकेरुङ रेलमार्गको सम्भाव्यता अध्ययन गर्न दुई देशबीच औपचारिक सहमति भएको थियो । २०७६ असोजमा चीनका राष्ट्रपति सी चिनफिङको नेपाल भ्रमणका क्रममा सम्भाव्यता अध्ययन सुरु गर्नेबारे सहमति जुटेको थियो । प्रारम्भिक अध्ययनअनुसार रसुवागढीदेखि काठमाडौंसम्म ७२ किलोमिटर दूरी रहने रेलमार्गमा ९८ प्रतिशत पहाड पर्नेछ, जसलाई छेडेर रेलमार्ग बनाइनेछ । यसको अध्ययन चीनले आफ्नै खर्चमा गर्नेछ । उक्त रेलमार्ग निर्माण गर्न २ खर्ब ७१ अर्ब ३६ करोड ८० लाख रुपैयाँ लाग्ने प्रारम्भिक अनुमान छ । यता काठमाडौंकेरुङसँगै चर्चामा रहेको काठमाडौंरक्सौल रेलमार्गको अध्ययन गत असोजमा सकिए पनि अन्तिम प्रतिवेदन तयार भइसकेको छैन । अध्ययनअनुसार उक्त रेलमार्ग निर्माण गर्न ३ खर्ब २० अर्ब रुपैयाँ लाग्नेछ । विस्तृत अध्ययनमार्फत सबै संरचना निर्माणमा लाग्ने खर्चसहितको यो लागत अनुमान निकालिएको हो ।२०७८ असोज २२ मा नेपाल र भारत सरकारका उच्च अधिकारीबीच भएको समझदारीपत्र (एमओयू) अनुसार अध्ययन अघि बढाइएको थियो । विभागका महानिर्देशक बिसुरालका अनुसार आगामी वैशाख दोस्रो साताभित्र तयार भइसक्नेछ । भारतको कोंकण रेलवे कर्पोरेसनको प्राविधिक टोलीले यसको अध्ययन गरेको हो । अन्तिम अध्ययनअनुसार रेलमार्गको दूरी १४० किलोमिटर हुनेछ । यो विस्तृत परियोजना रिपोर्ट (डीपीआर) बराबरकै अध्ययन हो, अन्तिम प्रतिवेदन तयारपछि यसैका आधारमा निर्माणमा जान सकिनेछ, बिसुरालले भने, लागत र दूरीमा भने प्रतिवेदन तयार पार्दासम्म तलमाथि हुन सक्छ । कोंकणले नेपाल सरकारसँगको समन्वयमा ८ महिना लगाएर अध्ययन प्रतिवेदन तयार पारेको थियो ।"
वैदेशिक रोजगारीमा जानेलाई पेन्सनसहितको सामाजिक सुरक्षा,"(काठमाडौं)सामाजिक सुरक्षा कोषले वैदेशिक रोजगारीमा रहेका श्रमिकका लागि पेन्सनसहितको सुविधा पाउने गरी योगदानमा आधारित सामाजिक सुरक्षा कार्यक्रम बुधबार सुरु गरेको छ । इजरायलमा कार्यरत मन्जु थपलियाका श्रीमान् गोपाल संग्रौलालाई परिचयपत्र दिएर प्रधानमन्त्री पुष्पकमल दाहालले बुधबार कार्यक्रमको औपचारिक थालनी गराएका हुन् ।सरकारले तयार गरेको वैदेशिक रोजगारमा रहेका श्रमिक र विदेशमा स्वरोजगारमा रहेका व्यक्तिका लागि योगदानमा आधारित सामाजिक सुरक्षा योजना सञ्चालन कार्यविधि०७९ कार्यान्वयनमा आएको कोषका अध्यक्षसमेत रहेका श्रम सचिव एकनारायण अर्यालले बताए । उनका अनुसार इच्छुक श्रमिक आफैं कोषमा आबद्ध हुनुपर्नेछ । विदेशमा रहेका र नयाँ जाने नेपाली कामदारले सामाजिक सुरक्षा कोषमा आबद्ध हुन आवेदन दिन पाउँछन्, अर्यालले भने । श्रम मन्त्रालयले वैदेशिक रोजगारीमा रहेका २२ लाख श्रमिकको सामाजिक सुरक्षा सुनिश्चित गरिएको जनाएको छ । घरेलुदेखि प्रतिष्ठानमा कार्यरतले आफूलाई अधिकारसम्पन्न श्रमिकका रूपमा अनुभूति गर्न पाउने व्यवस्था मिलाइएको श्रम सचिव अर्यालले बताए । अब विदेशमा रहेका कुनै पनि नेपाली श्रमिक सामाजिक सुरक्षाको दायराबाट बाहिर बस्नुपर्दैन, उनले भने । प्रधानमन्त्री दाहालले दूरगामी महत्त्वको सामाजिक सुरक्षा कार्यक्रममा सहभागी भई लाभान्वित हुन सम्बन्धित युवालाई आह्वान गरेका छन् । वैदेशिक रोजगारीमा रहेका वा जानेले कोषमा मासिक २ हजारदेखि २८ हजार १ सय ५५ रुपैयाँसम्म योगदान गर्न पाउनेछन् । यसरी योगदान गर्नेलाई १ लाख रुपैयाँसम्मको वार्षिक दुर्घटना उपचार खर्च, ५ हजार ६ सय ३१ रुपैयाँसम्म अशक्तता पेन्सन, कसैको मृत्यु भए आश्रित परिवारलाई ३ हजार ७ सय ५४ रुपैयाँसम्म आजीवन पेन्सन र २१ वर्षसम्म सन्ततिलाई ३ हजार ७ सय ५४ रुपैयाँसम्मको शैक्षिक वृत्तिबापत रकम दिइनेछ । वैदेशिक रोजगार समय अवधि सकिएपछि एकमुष्ट रकम वा पेन्सन सुविधा उपलब्ध गराइनेछ । आजीवन पेन्सन भने ६० वर्षपछि पाइनेछ । विदेशमा गएका श्रमिकले अनलाइनबाट नै आवेदन दिई आफैं सूचीकृत हुनुपर्ने कोषका कार्यकारी अधिकृत कपिलमणि ज्ञवालीले बताए । कोषमा सहभागी हुन रोजगारदाता कम्पनीको अनुमति चाहिँदैन । आफैंले राहदानी र श्रम स्वीकृति राखेर आवेदन दिन पाइन्छ । श्रम स्वीकृति नचाहिने मुलुकका लागि भने त्यस्तो स्वीकृति पत्र चाहिँदैन छैन, उनले भने, कोषमा आबद्ध भएपछि तोकिएको रकम सीधा खातामा जम्मा गर्न सकिन्छ । वैदेशिक रोजगारीमा अब जाने श्रमिकको हकमा भने श्रम स्वीकृति दिने बेलै कोषले खाता नम्बर उपलब्ध गराउनेछ । श्रम स्वीकृतिका लागि सञ्चालित वैदेशिक रोजगार विभागको अनलाइन प्रणाली (फेमिस) बाटै सामाजिक सुरक्षा योजनामा आबद्ध हुने व्यवस्था गरिएको छ । विदेशमा काम गर्दै गरेका व्यक्तिहरू कोषको वेबसाइटमार्फत सूचीकृत हुन सक्छन् । नेपालमै रहेको आफ्नो बैंक खातामार्फत कोषमा रकम जम्मा गर्न सकिनेछ । नेपाली बैंक तथा रेमिट्यान्सका विदेशस्थित कार्यालयहरूबाट समेत योगदान रकम जम्मा गर्ने प्रबन्ध मिलाउन पहल भइरहेको कोषले जनाएको छ । श्रम स्वीकृति लिएकालाई वैदेशिक रोजगार बोर्डले दिने कल्याणकारी राहत र सामाजिक सुरक्षा कोषले दिने सुविधा फरक हो । विदेशबाट प्रत्येक वर्ष झन्डै एक हजार जनाको शव आउने गरेको छ । त्यस्तै अंगभंग र गम्भीर प्रकृतिको बिरामी पनि आउने गरेका छन् । बोर्डले उनीहरूको परिवारलाई राहत रकम दिए पनि मासिक गुजरा बापतको रकम दिने गरेको छैन । सामाजिक सुरक्षा कोषमा आबद्ध भए मृतकको परिवारले आजीवन पेन्सन पाउने सुविधा छ । गैरआवासीय नेपाली संघ (एनआरएनए) का उपाध्यक्ष डीबी क्षत्रीले आफूहरूको एक दशकभन्दा बढी समयको अभियानले पूर्णता पाएको बताए । नेपालमा सामाजिक सुरक्षा कोष स्थापना हुनुअघि नै एनआरएनएले विदेशमा रहेका नेपालीलाई एउटा कोष बनाएर सामाजिक सुरक्षा प्रदान गर्नुपर्छ भनेर अभियान चलायौं, उनले भने, विदेशमा रहेका लाखौं नेपाली औपचारिक रूपमा जोडिने बाटो खुलेको छ । यसलाई व्यापक र प्रभावकारी बनाउन हामी सरकारसँग सहकार्य गर्नेछौं ।"
एकै पटक बैंक र रेमिट्यान्स सञ्चालक बन्न रोक,"काठमाडौं (कास) बैंक तथा वित्तीय संस्था र भुक्तानीसम्बन्धी काम गर्ने संस्थाको सञ्चालक पदमा रहेको व्यक्ति मनिचेञ्जर र रेमिट्यान्स कम्पनीको पनि सञ्चालक बन्न नपाउने भएका छन् । राष्ट्र बैंक विदेशी विनिमय व्यवस्थापन विभागले एकीकृत निर्देशन जारी गर्दै यस्तो व्यवस्था गरेको हो । बैंक तथा वित्तीय संस्था र भुक्तानीसम्बन्धी कार्य गर्न अनुमतिप्राप्त संस्थामा सञ्चालकपदाधिकारी पदमा बहाल रहेको व्यक्ति एकै पटक यस बैंकबाट इजाजतपत्रप्राप्त मनिचेन्जर रवा विप्रेषण कम्पनीमा सञ्चालकपदाधिकारी पदमा बहाल रहन पाउने छैन, निर्देशनमा भनिएको छ, राष्ट्र बैंकबाट इजाजतपत्र प्राप्त मनिचेन्जरविप्रेषण कम्पनीको सञ्चालकपदाधिकारी पदमा बहाल रहेको व्यक्ति एकै पटक अन्य मनिचेन्जर रवा विप्रेषण कम्पनीमा सञ्चालकपदाधिकारी पदमा बहाल रहन पाउने छैन ।यस्तै, रेमिट्यान्स कम्पनीले विदेशीबाट रेमिट्यान्स मुलुक भित्र्याउँदा सेवाग्राहीबाट असुली गर्ने शुल्कको केही न केही अंश अनिवार्य रूपमा नेपाली कम्पनीले प्राप्त गर्नुपर्ने व्यवस्था पनि राष्ट्र बैंकले गरेको छ । यस्तै विदेशी लगानीअन्तर्गत नपर्ने तर, विदेशी संस्थाको नेपालमा स्थापित शाखाले कानुनबमोजिमा विदेशमा रकम लैजानका लागि विदेशी मुद्राको सटही सुविधा दिने व्यवस्था पनि राष्ट्र बैंकले गरेको छ । जसअनुसार रिप्याट्रियसनको सटही सुविधा लिने सम्बन्धमा नेपालस्थित शाखाले राष्ट्र बैंकले तोकेको मापदण्ड भने पूरा गर्नुपर्नेछ । निर्यात प्रयोजनका लागि बैंकहरूबाट चाँदी खरिद गर्दा मासिक एक किलोको सीमा नलाग्ने भएको छ । राष्ट्र बैंकले आन्तरिक प्रयोजनका लागि आयात हुने चाँदीको पनि सीमा बढाएको छ । यसअघि चाँदी आयात गर्दा व्यवसायीहरूले प्रतिपटक ३५ हजार अमेरिकी डलर वा सो बराबरको अन्य परिवर्त्य विदेशी मुद्राको सीमासम्म सटही सुविधा पाउँथे । अहिले उक्त सीमा बढाएर ६० हजार अमेरिकी डलर बनाइएको छ ।"
सेती अस्पतालमा बिचौलियाको 'सेटिङ,"(धनगढी)धनगढीका २१ वर्षीय चक्र भट्टको पेट असाध्यै दुखेपछि अभिभावकले केही दिनअघि नजिकैको निसर्ग अस्पताल पुर्याए । चिकित्सकले एपेन्डिसाइटिस भएको भन्दै शल्यक्रिया गर्नुपर्ने बताए । निजी अस्पतालमा महँगो हुने भन्दै अभिभावकले तत्काल नजिकैको सेती प्रादेशिक अस्पतालको आकस्मिक कक्षमा भर्ना गरे । चिकित्सकहरूले जाँचपछि भोलिपल्ट शल्यक्रिया हुने भन्दै बिरामीलाई खाली पेट बस्न लगाए । तर, भोलिपल्ट बिहान बिरामीका कुरुवालाई जानकारी गराइयो ढिलो हुने भएकाले निजीमा लैजानू ।त्यसपछि बाध्य भएर बिरामीलाई फेरि निसर्ग लगियो र उनको शल्यक्रिया भयो । एक दिनसम्म खाली पेट बस्न पनि भनेका थिए तर दोस्रो दिन अचानक प्राइभेटमा लैजाऊ पो भन्न थाले, बिरामीका काका भरत भट्टले भने, सेतीमा यतिसम्म मनपरी देख्नु र भोग्नुपर्दा साह्रै मन दुख्यो । १०१५ हजारमा हुने उपचारलाई निजीमा ५० हजारभन्दा बढी तिर्नुपरेको छ ।कैलालीको धनगढी उपमहानगरपालिका४ की २७ वर्षीया गोलरानीदेवी चौधरी पेट दुखेपछि गत माघ १९ गते सेतीमै पुगिन् । जाँचपछि पित्तथैलीमा ढुंगा देखियो, चिकित्सकले शल्यक्रिया गर्न भने । तर पालो तोकियो २०८१ वैशाख ५ गते । प्राइभेटमा अप्रेसन गरौं भने पैसा छैन । दुखाइ सहेर पनि सेतीले दिएको पालो कुर्दै छु, गोलरानीले भनिन् ।सुदूरपश्चिमको एक मात्र रेफरल सेन्टरसमेत रहेको सेती प्रादेशिक अस्पतालमा सहज सेवा पाउन नसकेर सास्ती भोग्ने सयौं बिरामीमध्ये यी प्रतिनिधि हुन् । केही भौतिक पूर्वाधार अपुग भए पनि विशेषज्ञ चिकित्सक र अत्याधुनिक ल्याब भएको अस्पताल सुदूरपश्चिमका बासिन्दाले उपचारका लागि आशा राख्ने प्रमुख सरकारी स्वास्थ्य केन्द्र हो । तर, बिचौलियाको चंगुलमा फसेको अस्पतालबाट सेवा प्रवाहमा भने अपेक्षित सहजता छैन । पछिल्ला दिन अधिकांश पहुँचविहीन बिरामीले सेवा पाउनै कठिन रहेको गुनासो गरेका छन् ।कोभिडका बेला राम्रो सेवा प्रवाह गर्दै सेवा सुधारमा आशा जगाएको सेती अहिले फेरि भताभुंग भएको धनगढीका नागरिक अगुवा प्रमोद पाठक बताउँछन् । अस्पतालमा नियोजित रूपमा बिरामीलाई सास्ती दिने र प्राइभेटमा जान बाध्य पार्ने गरिएको गुनासो बढेको उनको भनाइ छ । उपभोक्ता हित संरक्षण मञ्चका केन्द्रीय उपाध्यक्षसमेत रहेका धनगढीका धनपति ढुंगेल सेतीमा कार्यरत चिकित्सक र ल्याबका कर्मचारीका प्राइभेट संस्था रहेको सुनिएको बताउँछन् । बिचौलियाको सेटिङमा सरकारीमा सेवा दिन ढिलासुस्ती गरेर सर्वसाधारण बिरामीलाई प्राइभेटमा जान बाध्य पारिन्छ, उनले भने, सरकारीमा काम गर्दै गरेको ब्रान्ड मात्र चाहिने भएकाले त्यहाँका कर्मचारीको ध्यान र समय भने प्राइभेटमा देखिन्छ ।सेतीको प्रयोगशालामा पर्याप्त प्राविधिक छन्, अत्याधुनिक उपकरण छ । तर सेवा प्रभावकारी छैन । एमडी प्याथोलोजिस्टसहित २४ ल्याब टेक्निसियन रहेको सेतीमा कुनै पनि परीक्षण हुन नसकेर बाहिर पठाउनुपर्ने अवस्था नहुनुपर्ने हो । तर, अवस्था ठीक उल्टो छ । विभिन्न रोगको ल्याब परीक्षणका लागि आवश्यक अत्याधुनिक उपकरण थन्काइएका छन् । यहाँ कार्यरत अधिकांश प्राविधिक नाम चलेका डाइग्नोस्टिक सेन्टरका सञ्चालक रहेका छन् ।सुदूरपश्चिम स्वास्थ्य आपूर्ति व्यवस्थापन केन्द्रमा काजमा कार्यरत रेडियोलोजिस्ट डा निरज अर्याल धनगढीमा नाम चलेको निजी अस्पताल नवजीवन अस्पतालका सञ्चालक हुन् । सेतीले भिडियो एक्सरेका लागि दैनिक ४० जनाको मात्र टिकट काट्छ । तर भिडियो एक्सरे गर्नुपर्नेहरू भने दैनिक एक सयभन्दा बढीको संख्यामा हुन्छन् । सेतीमा साढे चार सयमा हुने भिडियो एक्सरे उनै डाक्टरले प्राइभेटमा गर्दा सात सयदेखि एक हजारसम्म शुल्क लाग्छ । सेवा व्यवस्थित नहुँदा बिरामीहरू शोषणमा परिरहेका छन् ।अस्पतालको सीमित क्षमताका कारण बिरामीले पालो कुर्नुपर्ने अवस्था आएको जनरल सर्जरी विभाग प्रमुख डा ललित विक बताउँछन् । सेतीमा एउटा मात्रै अप्रेसन थिएटर र २८ बेड क्षमताको सर्जरी वार्ड छ । जसअन्तर्गत जनरल सर्जरी विभागले साताको दुई दिन शल्यक्रिया सेवा सञ्चालन गर्छ । आकस्मिक केसबाहेक एक दिनमा १४ जनाको शल्यक्रिया हुने डा विकले बताए । बाहिरबाट आउने गुनासोबारे हामी जानकार छौं । तर भित्री व्यवस्थापन र बाध्यताबारे पनि थाहा पाए हुन्थ्यो, उनले भने, हाम्रो क्षमता एक दिनमा १४ जना मात्र छ तर अप्रेसन गर्नुपर्ने बिरामी दोब्बरभन्दा बढी हुन्छन् । निजीमा २५ हजार लाग्ने एपेडिसाइटिसको शल्यक्रिया गर्न सेतीमा अढाई हजार मात्र पर्छ, त्यही भएर पनि बिरामीको चाप अत्यधिक छ ।अस्पतालका मेडिकल सुपरिटेन्डेन्ट डा हेमराज पाण्डे विगतका तुलनामा धेरै सुधार भए पनि बिरामीको अत्यधिक चापले सेवाप्रति असन्तुष्टि बढ्दै गएको स्विकार्छन् । सबैले बिरामीको उपचार गर्नुपर्यो, अझ निःशुल्क गर्नुपर्यो भन्ने दबाब मात्र दिन्छन्, उनले भने, सातआठ सय कर्मचारी चाहिने ठाउँमा एक चौथाइ पनि छैनन् । अस्पताल प्रदेश सरकार मातहत आए पनि सरकारले कुनै वास्ता नगरेको उनको गुनासो छ । छात्रवृत्तिका २५ मेडिकल अधिकृतले त आठ महिनादेखि पारिश्रमिक पाएका छैनन् । अस्पतालले बिमाको साढे चार करोड भुक्तानी पाएको छैन, उनले गुनासो गरे ।"
प्रधानमन्त्रीविरुद्ध अश्लील बोलेको भन्दै मुद्दा तयारी,"काठमाडौं (कास) प्रधानमन्त्री पुष्पकमल दाहाल सहभागी कार्यक्रममा नाराबाजी गर्ने तीन जनाविरुद्ध प्रहरीले अभद्र व्यवहार मुद्दामा अनुसन्धान सुरु गरेको छ । जिल्ला प्रशासन कार्यालय काठमाडौंले अभद्र व्यवहारमा अनुसन्धान गर्न प्रहरीलाई ५ दिनको अनुमति दिएको छ ।नाराबाजीका क्रममा उनीहरूले अभद्र व्यवहार गरेको र अश्लील बोलेको प्रहरीको भनाइ छ । महानगरीय प्रहरी परिसर टेकुका प्रमुख दानबहादुर कार्कीले पक्राउ परेकामाथि अनुसन्धान सुरु भएको बताएका छन् । भीभीआईपी र भीआईपी सवारीको संवदेनशीलता हुन्छ, सवारी चलाउँदा शारीरिक सुरक्षा र सम्मानको पनि सरोकार हुन्छ, कार्कीले भने, यस्तो अवस्थामा प्वाइन्ट ब्ल्यांक (सन्निकट) मै हातखुट्टा फाल्दै गएको अवस्था त्यस क्षणका लागि स्वाभाविक थिएन ।उनीहरूले आफ्ना कुरा राख्न पाउने भए पनि त्यसमा भद्रता पनि हुनुपर्ने एसएसपी कार्कीले बताए । त्यहाँ अभद्रता प्रदर्शन भएको देखियो, त्यसैलाई रोक्ने कोसिस भएको हो, उनले भने, तत्कालका लागि उनीहरूलाई नियन्त्रणमा लिनु र हुन सक्ने खतराजन्य परिस्थितिबाट अलग गर्नु आवश्यक थियो, उनले भने । प्रहरीले पक्राउ परेकाहरू फरकफरक जिल्लाका भएको र नियोजित रूपमा गएको हुन सक्ने विषयमा अनुसन्धान गरिरहेको छ । सोलुखुम्बुका २३ वर्षीय उद्धव बस्नेत, बझाङका १८ वर्षीय विप्लव खड्का र बागलुङका सोम शर्मा पक्राउ परेका छन् । उनीहरूले विगतमा पनि युट्युबमा विभिन्न विषय उठाउँदै आएको र त्यसअघि पनि पक्राउ परेको प्रहरीको दाबी छ । मंगलबार उनीहरूले बैंकको चर्को ब्याज फिर्ता हुनुपर्ने भन्दै नाराबाजी गरेका थिए ।काठमाडौंको नयाँ बानेश्वरमा मंगलबार दलित संघर्ष तथा अधिकारका सन्दर्भमा आयोजित एक कार्यक्रममा प्रधानमन्त्री दाहालविरुद्ध केही युवकले नाराबाजी गरेका थिए । नाराबाजी गर्ने तीन जनालाई प्रहरीले पक्राउ गरेको थियो । नाराबाजी गरिरहेका युवकको मुख थुन्दै प्रहरीले पक्राउ गरेको घटनालाई लिएर सामाजिक सञ्जालमा प्रधानमन्त्री दाहालका साथै प्रहरीको पनि आलोचना भइरहेको छ । राष्ट्रिय सभामा एमाले सांसद विमला पौड्याल राईले मुख थुनिएको विषयमा संसद्मा कुरा उठाएकी थिइन् । हिजोदेखि सञ्चारजगत् र सामाजिक सञ्जालमा केही युवाले बोल्न खोजिरहेको र केही प्रहरीले जबर्जस्ती मुख थुनेको, घाँटी न्याकिरहेको, लछारपछार पारिरहेको तस्बिर जताततै देख्न पाइएको छ, यो किन भएको हो ? ती युवाले के बोल्न खोजिरहेका थिए र प्रहरीले ज्यादती गरेको हो ? पौड्यालले प्रश्न गरेकी थिइन् । उनले संविधानले बोल्ने अधिकार दिएको बताएकी थिइन् । राप्रपाका अध्यक्ष राजेन्द्र लिङदेनले पनि यस विषयमा फेसबुकमा लेखेका छन् । हामीले गणतन्त्र ल्यायौं, संघीयता ल्यायौं, धर्मनिरपेक्षता ल्यायौं र त सबैले बोल्न पाएका छौं भन्नुहुने कमरेड पुष्पकमल दाहाल प्रचण्ड, हेर्नुहोस् त हेर्दाहेर्दै मान्छेको मुख थुन्नुपर्ने कस्तो दिन आयो ? उनले लेखेका छन् ।"
प्याकेजमै मन्त्रिपरिषद् विस्तार तयारी,"काठमाडौं (कास) सत्ता गठबन्धनका प्रमुख दलहरू मन्त्रालय भागबन्डाको औपचारिक छलफलमा जुटेका छन् । प्रदेश सरकारको नेतृत्व र पुनर्गठनसहित एकमुष्ट सहमति गरेर संघीय मन्त्रिपरिषद् विस्तार गर्ने नेताहरूको योजना छ ।कुन दलले कति मन्त्रालय पाउने र कुनकुन मन्त्रालय पाउने भन्ने विषयमा बुधबार गठबन्धनका प्रमुख चार दलका शीर्ष नेताबीच छलफल भए पनि निष्कर्षमा पुग्न बाँकी रहेको नेताहरूले जनाएका छन् । प्रधानमन्त्री निवास बालुवाटारमा बसेको बैठकमा मन्त्रिपरिषद् विस्तारमा प्रारम्भिक छलफल मात्रै भएको कांग्रेस नेता रमेश लेखकले बताए । सरकार विस्तार गर्ने विषयमा प्रारम्भिक छलफल भएको छ, आवश्यकताअनुसार अर्को बैठक बस्छ, उनले भने । माओवादी उपमहासचिव शक्ति बस्नेतले संघीय मन्त्रिपरिषद् र प्रदेशको नेतृत्वको टुंगो सँगै लाग्ने बताए । बुधबारको छलफल प्रारम्भिक हो, उनले भने, दुईतीन दिनमा सबै टुंग्याउने भन्नेछ । प्रधानमन्त्री पुष्पकमल दाहालले सोमबार संसद्बाट विश्वासको मत लिएपछि मन्त्रिपरिषद् विस्तारको गृहकार्य सुरु भएको हो । प्रधानमन्त्री दाहालले सांसद संख्याका आधारमा मन्त्रालय भागबन्डाको प्रस्ताव गरे पनि साना दलले सहमति जनाएका छैनन् । नेताहरूका अनुसार कुन दलले कुन मन्त्रालय लिने र कसलाई मन्त्री बनाउने भन्नेमा पनि गृहकार्य भइरहेको छ । मन्त्री चयनमा योगदान र योग्यतालाई मुख्य आधार मान्ने तथा समावेशिता र प्रादेशिक सन्तुलनलाई ध्यान दिने मापदण्ड कांग्रेस केन्द्रीय कार्यसम्पादन समितिले बनाएको छ । यसैका आधारमा कांग्रेसभित्र मन्त्री चयनको दौडधुप चलिरहेको छ । कांग्रेसले नौ मन्त्रालय दाबी गरेको छ ।तीन मन्त्रालयको दाबी गरेको एकीकृत समाजवादीले सरकारमा सहभागी हुने विषयमा गृहकार्य गर्न अध्यक्ष माधवकुमार नेपाल, उपाध्यक्ष प्रमेश हमाल र महासचिव घनश्याम भुसाल रहेको कार्यदल बनाएको छ । गृह वा अर्थ मन्त्रालयमध्ये एक आफैंले राख्ने कसरतमा माओवादी छ । मन्त्रिपरिषद् विस्तारमा ढिलाइ हुँदा सरकारको कार्यसम्पादन भने प्रभावित भएको छ । अहिले प्रधानमन्त्री दाहालको जिम्मेवारीमा १६ मन्त्रालय छन् । माओवादी र जनमत मात्रै अहिले सरकारमा छन् । दाहाल विश्वासको मत दिने सबै दललाई सरकारमा सहभागी गराउने रणनीतिमा छन् ।"
वातावरणीय मापदण्ड स्वअनुगमनमा बेवास्ता,"काठमाडौं (कास) वातावरणीय मापदण्ड पालनाको सम्बन्धमा धेरैजसो उद्योग, प्रतिष्ठान एवं आयोजनाले स्वअनुगमन प्रतिवेदन नबनाउने गरेको पाइएको छ । वातावरण संरक्षण नियमावली २०७७ ले वातावरणमा परेको प्रभावको विषयमा स्वअुनगमन प्रतिवेदन बनाउनुपर्ने उल्लेख छ । उक्त नियमवालीको दफा ४५ मा प्रस्तावको निर्माण तथा सञ्चालन गर्ने चरणमा सोबाट वातावरणमा परेको प्रभावका विषयमा हरेक ६६ महिनामा स्वअनुगमन प्रतिवेदन विभागमा पेस गर्नुपर्ने उल्लेख छ । वातावरण विभागले उद्योग, प्रतिष्ठान एवं आयोजनाहरूले स्वअनुगमन प्रतिवेदन नबुझाएको भन्दै सूचना निकालेको छ । विभागले ध्यानाकर्षण भएको जनाउँदै नियमावलीमा भएको व्यवस्थाबमोजिम प्रतिवेदन तयार गरेर बुझाउन भनेको हो । वातावरण संरक्षण ऐन २०७६ को दफा १५ ले विभागलाई वातावरणीय मापदण्ड पालनाको सम्बन्धमा अनुगमन तथा मूल्यांकन गर्ने अधिकार दिएको छ । विभागका प्रवक्ता शंकर पौडेलले स्वअनुगमान प्रतिवेदन धेरैजसो उद्योग तथा आयोजनाले नबुझाएपछि पहिलो चरणमा ध्यानाकर्षण गराइएको बताए । ऐनमा भएको व्यवस्था धेरैले प्रतिवेदन बुझाएको पाइएन, नगरिरहेका भएकाले सबैलाई सूचना निकालेर प्रतिवेदन बुझाउन भनिएको हो, पौडेलले भने । पछिल्लो समय पोखरा विमानस्थल आयोजनाको वातावरणीय अध्ययन प्रतिवेदनसँग सम्बन्धित विषयहरू आउने गरेका छन् । प्रतिवेदनमा उल्लेख भएबमोजिम समस्या निराकरणका लागि गर्नुपर्ने भनिएका कुरा कार्यान्वयन नभएको वातावरणविदले बताएका छन् । वातावरण इन्जिनियर निरन्जन श्रेष्ठ भन्छन्, पोखरा विमानस्थलनजिकै विमानमा चरा ठोक्किएका विषय आउने गरेका छन् तर चरा ठोक्किने विषय ईआईए रिपोर्टमा उल्लेख भएअनुसार समाधानका लागि दिएको सुझावको अवस्था के छ भनेर प्रतिवेदन निर्माण भएको छैन । यसैबीच वातावरण क्षेत्रमा क्रियाशिल ३ वटा संस्थाले वातावरण विभागको विज्ञप्तिलाई स्वागत गर्दै अनुगमन गर्ने व्यक्ति वातावरण निरीक्षकअधिकृत सरहको व्यक्ति हुनुपर्ने बताएका छन् । नेपाल वातावरण समाज, वातावरण इन्जिनियर समाज र नेपाल प्रभाव मूल्यांकन संघले संयुक्त विज्ञप्ति निकाल्दै आवधिक वातावरणीय प्रभावको स्वअनुगमन प्रतिवेदन नियमित बनाउन र वातावरणीय मापदण्ड पालनामा जोड दिएका छन् ।"
नवयुगको उत्कृष्ट गोल,"(काठमाडौं)नेपाली राष्ट्रिय फुटबल टिम चार महिनायता पहिलोपल्ट मैदानमा ओर्लिएकाले पनि हुनसक्छ, दशरथ रंगशालामा बुधबार लाओसविरुद्ध २० को जित हात पारे पनि राम्रो खेल पस्कन सकेन । खेलाडीहरूको अस्ट्रेलिया पलायनको असर परेको छ नै, भएका खेलाडीको प्रदर्शन पनि स्तरअनुरुप देखिएन । तर, अनन्त तामाङ र नवयुग श्रेष्ठको गोल भने उत्कृष्ट रह्यो ।विशेषगरी नवयुगको गोल उत्कृष्ट रह्यो । कप्तान एवं गोलकिपर किरण चेम्जोङले दिएको बललाई मैदानको मध्यभाग नजिक नियन्त्रण गर्दै नवयुगले प्रहार गरेको भली मा बलले सिधै जाली चुम्न पुगेको थियो । उनले करिब ३५ यार्डबाट सशक्त रूपमा प्रहार गरेको बललाई पाहुना गोलकिपर सायसाभाथ सौकापोनले ठम्याउनै सकेनन् र आकर्षक गोलमा परिणत भएपछि नेपालले ५६ औं मिनेटमा २० को अग्रता लियो । अन्तर्राष्ट्रिय खेलमा उनको यो आठौं गोल हो ।नवयुगको गोलबारे लाओसको मुख्य प्रशिक्षक माइकल वेसले भने, गोलकिपरबाट आएको राम्रो बलमा राम्रो गोल । राम्रो भली । राष्ट्रिय टिमका लागि झन्डै दुई वर्षप्छि गोल गरेका नवयुगले पाँचौं मिनेटमै आयुष घलानको क्रसमा पाएको बलमा भने पोस्ट नजिकबाट गरेको हेडर प्रयास फितलो भएको थियो ।रंगशालामा ५,१७० दर्शकसामु गोलको खाता भने डिफेन्डर अनन्त तामाङले खोलेका थिए । उनले नवीन लामाको कर्नरमा ३० औं मिनेटमा हेडर गोल गर्दै नेपाललाई अगाडि बढाएका थिए । त्यसमा नवीनले बल प्रहार गरेपछि अगाडि बढ्दै अनन्त बलको पहुँचमा पुगेका थिए र गोलकिपरलाई प्रतिक्रिया जनाउने कुनै अवसर नदिई पोस्टमा छिराइदिए । उनले लाओसविरुद्ध पछिल्ला दुवै खेलमा गोल गरेका छन् । यसअघि सन् २०१६ मा मलेसियाको कुचिङमा भएको एएफसी सोलिडारिटी कपको सेमिफाइनलमा २२ को बराबरीपछि टाइब्रेकरमा नेपालले ३० ले जितेको खेलमा पनि अतिरिक्त समयमा हेडर गोल गरेका थिए ।अन्तर्राष्ट्रिय करिअरमा तेस्रो गोल गरेका अनन्तले लाओसविरुद्धको हेडर गोलबारे भने, योजना त्यस्तै थियो । हामीले अभ्यासमा पनि प्रयास गरेका थियौं, राम्रै भइरहेको थियो । कोचले दिएको निर्देशनमा त्यही मुभमेन्ट मा गोल भयो । खुसी लागिरहेको छ । नेपालले दशरथ रंगशालामा लगातार पाँचौं जित हात पारेको हो । यही मैदानमा नेपालले गत वर्ष मौरिससलाई दुई खेलमा समान १०, असोजमा बंगलादेशलाई ३१ र कात्तिकमा पाकिस्तानलाई १० ले पराजित गरेको थियो ।फिफा वरीयतामा १२ स्थानमुनि रहेको पूर्वी एसियाली देशको टिमविरुद्ध नेपालको प्रदर्शन भने खासै गतिलो भएन । बल नियन्त्रणमा लाओसको पकड रह्यो । इटालियन प्रशिक्षक भिन्सेन्जो अल्बर्टो एनेसको प्रशिक्षणमा पहिलो खेलमा नेपाललाई नियमित ५७ पास खेल्न पनि गाह्रो भयो । जर्मन प्रशिक्षक वेसले सम्हालेको टिमलाई दुई अवसरमा अनन्त तामाङ र रोहित चन्दले गोल गर्नबाट रोकिदिए । राउन्डग्लास पन्जाबलाई आई लिग च्याम्पियन बनाए फर्किएका कप्तान किरणलाई पाहुना टिमले गोलपोस्टमा गतिलो चुनौती दिन सकेन । आक्रामक नदेखिए पनि लाओसले नेपाली डिफेन्सलाई भने पछाडि नै व्यस्त राख्यो ।हामीले धेरै नयाँ खेलाडीसँग पहिलो खेल जितेका छौं, प्रशिक्षक एनेसले भने, राष्ट्रिय टिम धेरै समयपछि खेलमा फर्किंदा तीन दिनको तयारीमा लाओसविरुद्ध खेलेका छौं । यू२३ का १० खेलाडी छन् र राष्ट्रिय टिममा धेरै खेलाडी नयाँ हुन् । यो यात्राको सुरुआतमा हात पारेको जित महत्त्वपूर्ण छ । उनले थपे, लाओस गत वर्षदेखि प्रगति गरिरहेको टिम हो । उसको बल पोजेसन राम्रो थियो । तर, आज (बुधबार) हामीले गरेका छौं । हाम्रो ट्याक्टिकल अनुशासन उत्कृष्ट रह्यो । काउन्टरमा राम्रो भयो । हामीले मिहिनेत गरेर अझै राम्रो गर्न सक्छौं । उनले नवयुगको गोलबारे भने, उत्कृष्ट गोल । पहिलो हाफमा एउटा गोल पनि चुकेको थियो । अब अर्को खेल (भुटानविरुद्ध मंगलबार) का लागि तयार हुनुपर्छ । नवयुगको पासमा पेनाल्टी क्षेत्रमा खाली रहेका आयुषले ७२ औं मिनेटमा प्रहार गरेको बल पनि पोस्टमाथि गएको थियो ।म्यान अफ द म्याच घोषित अनन्तले आफ्नो टिमको प्रदर्शनबारे बोले, त्यति सन्तोषजनक थिएन । हामीसँग तयारी गर्ने समय धेरै थिएन र टिममा धेरै नै नयाँ खेलाडी आएका छन् । सोचेअनुसार खेल्न सकेनौं । पोजिसनको हिसाबले लाओसले वर्चस्व राख्यो । हामी कम्प्याक्ट डिफेन्स राखेर खेल्यौं । अलि डिप (पछाडि) बसेर खेलेका थियौं । त्यतिसारो बल पोजेसन राख्न नसकेपनि रिजल्ट हाम्रो हातमा आएको छ । राम्रै मान्नुपर्छ । तीन देश सहभागी प्रतियोगितामा जितसँगै नेपाली टिम फाइनलनजिक पनि पुगेको छ । प्रतियोगिताको अर्को टिम भुटानले लाओसविरुद्ध शनिबार खेल्नेछ ।"
चार खेलाडीको डेब्यु,"प्रशिक्षक एनेसले नेपाली टिमसँग आफ्नो डेब्यु मा चार खेलाडीलाई अन्तर्राष्ट्रिय खेलमा पहिलोपल्ट मैदानमा उतारेका छन् । २३ सदस्यीय टिममा नयाँ ६ खेलाडीलाई स्थान दिएका उनले राइटब्याक सनिश श्रेष्ठ, मिडफिल्डर मणिकुमार लामा, फरवार्डद्वय दीपकराज सिंह ठकुरी र सुमित श्रेष्ठलाई डेब्यु दिएका हुन् । पहिलो रोजाइमै उत्रिएका एपीएफका सनिश पूरा समय खेले । एपीएफकै मणिले सात वर्षपछि टिममा फर्किएका नवीन लामालाई ७३ औं मिनेटमा स्थानान्तरण गरे । सातदोबाटो युवाका दीपकले ८३ औं मिनेटमा नवयुगको स्थान लिए । मनाङ मर्स्याङ्दीका सुमित तीन मिनेटको इन्ज्युरी समयको अन्तिम मिनेटमा आयुषको स्थानमा खेलेका थिए ।"
इटहरीमा मछिन्द्र स्तब्ध,"(सुनसरी)ए डिभिजन टोली मछिन्द्र फुटबल क्लब १३ औं संस्करणको कन्ट्रोल इटहरी गोल्डकप फुटबल प्रतियोगिताको सेमिफाइनलबाटै बाहिरिएको छ । इटहरी रंगशालामा बुधबार पहिलो सेमिफाइनलमा साबिक विजेता सगरमाथा क्लब मोरङसँग ३१ ले पराजित हुँदै दाबेदार मछिन्द्र बाहिरिएको हो । मछिन्द्रलाई सेमिफाइनलमा रोक्दै सगरमाथालाई उपाधिसामु पुर्याउन राजीव लोप्चन, अफ्रिकी खेलाडी स्टेफिन र मेसुकेले गोल गरेका थिए । मछिन्द्रबाट कप्तान ओलावाले अफिजले एक गोल फर्काए । सुरुबाटै आक्रामक खेल प्रस्तुत गरेको सगरमाथाले मछिन्द्रविरुद्ध १२ मिनेटभित्र दुई गोल गरिसकेको थियो । चौथो मिनेटमा मेसुकेको पासमा राजीवले गोल गरेर अग्रता दिलाए । त्यसको ८ मिनेटपछि स्टेफिनले सगरमाथाको गोलस्कोर दोब्बर बनाए । पहिलो हाफमा २० ले अग्रता बनाएको सगरमाथा दोस्रो हाफमा एक गोल थप्दै मजबुत बन्यो । मेसुकेले ५१ औं मिनेटमा बायाँ भागबाट अघि बढाउँदै गरेको प्रहार सिधै जालीको सम्पर्कमा पुगेको थियो । ३० ले पछि परेको अवस्थामा मछिन्द्रका कप्तान ओलावालेले ८८ औं मिनेटमा एक गोल गरे पनि पर्याप्त हुन सकेन । बक्सभित्र अभिषेक लिम्बूले ओलावालेलाई फाउल गरेपछि प्राप्त पेनाल्टीमा उनैले गोल गरेका थिए । पहिलो रोजाइका खेलाडी जारी थ्री नेसन्स कपमा व्यस्त भएपछि मछिन्द्र दोस्रो रोजाइका खेलाडी लिएर आएको थियो । पहिलो हाफमा पाएको तीन उत्कृष्ट अवसर ओलावालेले सदुपयोग गर्न सकेनन् । पहिलो खेलमा ह्याटिकसहित ४ गोल गरेका उनका तीनवटै प्रहारमा सगरमाथाका गोलरक्षक बाधक बने । मछिन्द्रका अन्य खेलाडीले पनि पाएको अवसर सदुपयोग गर्न सकेनन् । खेलको १५ औं मिनेटमा वान भर्सेस वानको अवस्थामा विजय भुजेलले गोलरक्षक बिट गराए पनि गोल गर्न सकेनन् । १९ औं मिनेटमा ओलावालेको प्रहार गोलरक्षक लिम्बूले रोकेर बाहिर पठाइदिए । उनले २२ औं मिनेटमा ओलावालेको प्रहार पनि रोके । पहिलो हाफको तुलनामा दोस्रो हाफमा मछिन्द थप आक्रमक बन्न सकेन । ६४ औं मिनेटमा गोलरक्षक बिट भइसकेको अवस्थामा प्रशान्त अवस्थीको हेडर खेर गयो । ८९ औं मिनेटमा सौरभ लिम्बूको फ्रिकिकमा उत्सव राईले गरेको हेडर पनि पोस्टमाथिबाट बाहिरियो । खुमलटार एफसीका अधिकांश खेलाडी लिएर मैदान उत्रिएको सगरमाथाले अग्रता फराकिलो बनाउने अवसर गुमाउन पुग्यो । २३ औं मिनेटमा स्टेफिनको बेजोड प्रहार गोलरक्षक प्रदीप भण्डारीले बचाए । २५ औं मिनेटमा डिफेन्डरबीच तालमेल नमिल्दा पाएको अवसरमा मेसुकेले खेर फाले । मेसुकेको पासमा राजीव गोल गर्न चुके । लगत्तै मेसुकेले वान भर्सेस वानमा पाएको अवसर सदुपयोग गर्न सकेनन । म्यान अफ द म्याच सगरमाथाका स्टेफिन भए । उनले १० हजार प्राप्त गरे ।सगरमाथाका प्रशिक्षक याम गुरुङले जित निकाले पनि सोचेअनुरुप प्रदर्शन नभएको बताए । यद्यपि सबै खेलाडीको सामूहिक प्रयासले जित निस्किएको बताए । मछिन्द्रका प्रशिक्षक सन्तोष न्यौपानेले पहिलो हाफमा पाएको अवसरमा गोल गर्न नसक्दा पराजित हुनुपरेको बताए । बिहीबार त्रिभुवन आर्मी र चर्च व्वाइज युनाइटेडबीचको प्रतिस्पर्धा गर्नेछ ।"
थ्रीस्टारमाथि सुदूर हाबी,"(लुम्बिनी)सुदूरपश्चिम११ बुधबार तिलोत्तमा गोल्डकप फुटबल प्रतियोगिताको फाइनलमा पुगेको छ । बुटवल देवीनगरस्थित एन्फा टेक्निकल मैदानमा भएको पहिलो सेमिफाइनलमा थ्रीस्टार क्लबलाई १० ले स्तब्ध पार्दै सुदूरपश्चिमले उपाधिनजिक पुगेको हो । दुवै टोलीले गोलका थुप्रै अवसर पाए पनि त्यसलाई सदुपयोग गर्न नसक्दा पहिलो हाफ गोलरहित बराबरीमा बन्यो । थ्रीस्टारलाई सुरुदेखि नै दबाबमा राखेको सुदूरपश्चिमले अन्ततः दोस्रो हाफमा फागुराम थारुको गोल मदतमा जित निकालेको हो । फागुरामले दोस्रो हाफको ३९ औं मिनेटमा गरेको गोल नै निर्णायक बन्यो । सुदूरपश्चिमका विष्णु चौधरी म्यान अफ द म्याच भए । उनले ११ हजार १ सय ११ रुपैयाँ प्राप्त गरे । सुदूरपश्चिमले आयोजक रूपन्देही११ लाई ३१ ले पराजित गर्दै सेमिफाइनलमा स्थान बनाएको थियो । प्रतियोगिताको साबिक विजेता थ्रीस्टारले अवसर सदुपयोग गर्न नसक्दा सेमिफाइनलबाटै घर फर्किएको हो । थ्रीस्टारका प्रशिक्षक मेघराज केसीले आफूहरू सहिद स्मारक ए डिभिजन लिगमा केन्द्रित भएका कारण खेल गुमाउनुपरेको बताए । उनले आफ्ना खेलाडीलाई चोटपटक नलागोस् भन्ने उद्देश्यले ९० प्रतिशत इफोर्टमा खेल्ने छुट दिएको सुनाए । हामी लिगमा सातौं स्थानमा छौं, उनले भने, १५ दिनको ब्रेकमा यहाँ आएका हौं, हार स्वीकार्य छ । प्रशिक्षक केसीले सुदूरपश्चिमका खेलाडी स्थानीय प्रतिस्पर्धाबाट अगाडि बढिरहेको र उनीहरूले चिन्तामुक्त भएर मिहिनेत गरेर खेलेको बताए । टिमका ३० खेलाडीमध्ये उत्कृष्ट १० खेलाडी राजधानीमै राखेको र तिलोत्तमा गोल्डकपमा आएका विदेशीसहितका खेलाडी हल्का घाइते रहेकाले सेमिफाइनलमा हार स्वाभाविक लिएको उनले बताए । थ्रीस्टारले हिमालयन शेर्पा क्लबलाई १० ले हराएर सेमिफाइनल तय गरेको थियो ।विजेता सुदूरपश्चिमका टिम म्यानेजर अनिल कठायतले ए डिभिजन टोली थ्रीस्टारसँग बराबरी खेल्ने सोचसाथ मैदान उत्रिएको बताए । उनले जितबाट २०७४ सालमा खप्तड कपमा थ्रीस्टारलाई फाइनलमा १० गोलले हराएको स्मरण गराइदिएको बताए । हामीसँग फाइनलमा भिड्नेमध्ये दुवै टिम ए डिभिजनका छन्, उनले भने, सेमिफाइनलले अर्कै उत्साह थप्यो, अब जितकै रणनीति बनाएर आउँछौं । आफ्नो टिमका खेलाडीमा जोश, मिहिनेत र उर्जा भएकाले टिम समन्वयसमेत राम्रो देखिएको उनले बताए ।दोस्रो सेमिफाइनलमा बिहीबार मनाङ मर्स्याङ्दी र फ्रेन्ड्स क्लबबीच प्रतिस्पर्धा हुनेछ । यी दुईको विजेतासँग सुदूरपश्चिमले शनिबार उपाधिका लागि प्रतिस्पर्धा गर्नेछ ।"
रहेनन् प्रशिक्षक डम्बरसिंह,"पोखरा (कास) पूर्व अन्तर्राष्ट्रिय फुटबल खेलाडी तथा प्रशिक्षक डम्बरसिंह गुरुङको बुधबार पोखरामा निधन भएको छ । ७१ वर्षीय गुरुङको हृदयघातका कारण निधन भएको हो ।कास्कीको अन्नपूर्ण गाउँपालिकाबाट पोखरा फर्कनेक्रममा नाउँडाँडामा उनले चलाएको कारले कुकुरलाई ठक्कर दिएको थियो । स्थानीयले केरकार गरेपछि उनी त्यहीं ढलेका थिए । उनलाई उपचारका लागि मणिपाल शिक्षण अस्पताल ल्याइएकामा चिकित्सकले मृत घोषणा गरेका थिए । तीन वर्षअघि मस्तिष्कघात भएपछि उनको टाउकोको शल्यक्रिया गरिएको थियो । उनका श्रीमती, ३ छोरी र एक छोरा छन् । सन् १९६६ मा बेलायती सेनामा भर्ती भएका उनले सन् १९७४ मा कोरियन प्रशिक्षक च्यानको प्रशिक्षकत्वमा थाइल्यान्डको रजाधानी बैंककमा खेले । सन् १९८२ मा जर्मन प्रशिक्षक रुडी गुटेनडोर्फको प्रशिक्षणमा उनले भारतको दिल्लीमा भएको अन्तर्राष्ट्रिय खेलमा नेपाली राष्ट्रिय टिमबाट प्लेमेकरको भूमिकामा खेलेका थिए । उनी कुनै समय आरसीटीबाट फरवार्डको भूमिका थिए ।भूतपूर्व बेलायती सैनिक गुरुङ एन्फा यू१४, यू१६, आर्मी, एपीएफजस्ता ए डिभिजन क्लबको प्रशिक्षक भइसकेका छन् । उनले सहारा क्लबले सञ्चालन गरेको सहारा एकेडेमीमा सुरुआती समयदेखि करिब ६ वर्ष निःशुल्क प्रशिक्षण दिएका थिए । सन् १९८२ मा ब्रिटिस गोर्खा टिमबाट एन्फा कप पनि खेलेका उनी पोखरामै थिए ।"
आयोजक र चितवन भिड्ने,"बारा (कास) सिमरा रंगशालामा बिहीबार फ्लडलाइटमा हुने जीतपुरसिमरा गोल्डकप फुटबल प्रतियोगिताको उद्घाटन खेलमा आयोजक नव जनजागृति र बीएफसी चितवन भिड्नेछन् । जगदम्बा स्टिल मुख्य प्रायोजक रहेको मोफसलकै प्रतिष्ठित प्रतिष्ठित प्रतियोगिता जीतपुरसिमरा गोल्डकपको सम्पूर्ण तयारी पूरा भएको आयोजक क्लबका अध्यक्ष रामचन्द्र लामाले बताए । प्रतियोगिता व्यवस्थित, प्रतिस्पर्धात्मक र मनोरञ्जनात्मक ढंगले सञ्चालन हुनेछ, तयारीबारे उनले पत्रकार सम्मेलनमा भने, मैदान आकर्षक बनाइएको छ । प्रतियोगितामा ए डिभिजनका ५ क्लबसहित १० टिमको सहभागिता रहनेछ । साबिक विजेता एनआरटी, एपीएफ, हिमालयन शेर्पा क्लब, चर्च ब्वाइज युनाइटेड, सातदोबाटो युथ क्लब, बीएफसी चितवन, मकवानपुर ११ हेटौंडा, वाग्मती युवा क्लब सर्लाही, वीरगन्ज युनाइटेड क्लब र आयोजक नव जनजागृति युवा क्लबले प्रतिस्पर्धा गर्नेछन् ।चैत १८ सम्म चल्ने प्रतियोगिता विजेताले १० लाख र उपविजेताले ५ लाख रुपैयाँ प्राप्त गर्नेछन् । सर्वोत्कृष्ट खेलाडीले मोटरसाइकल पुरस्कार पाउनेछन् । विधागततर्फ उत्कृष्ट हुने खेलाडीले जनही २० हजार पाउनेछन् ।"
