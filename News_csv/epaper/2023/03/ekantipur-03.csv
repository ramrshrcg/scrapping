शीर्षक,विवरण
नेपाल यू१९ विश्वकपमा,"१० ओभरमा १ मेडन राख्दै ३१ रन खर्चेर ५ विकेट लिएका दीपेश प्लेयर अफ द म्याच बने । हेमन्त धामी र सुवास भण्डारीले २२ विकेट लिए । हेमन्तले ८ ओभरमा ३४ र सुवासले १० ओभरमा ३९ रन खर्चे । यूएईबाट इथान कालै डी सुजाले ५० रन बनाए । उनले ६६ बल खेल्दै ८ चौका प्रहार गरे । उनीसहित अमर बदामी (१९) र मारुफ मर्चान्ट (१२) लाई आउट गरेपछि नेपालको सम्भावना देखिएको थियो ।इडेन गार्डेन ओभल मैदानमा नेपालले निकै खराब सुरुआत लियो । हरिश शेट्टीले खेलको पहिलो बलमै दीपक बोहरालाई बोल्ड गरेर नेपाललाई गतिलो झट्का दिए । अर्जुन कुमाल ३ र आकाश त्रिपाठी ९ रनमा आउट भएपछि नेपाल सातौं ओभरमा १९३ को स्थितिमा पुगेको थियो । कप्तान देव खनालको अर्धशतकमा नेपाल खेलमा पुनरागमन भएको थियो । उनले उत्तम थापामगरसँग चौथो विकेटमा ८४ रनको साझेदारी गरे । देवले ५१ रन बनाउनेक्रममा ८४ बल खेल्दै ३ चौका र १ छक्का प्रहार गरे । उत्तमले ४८ बलमा ३ चौका र १ छक्कासहित ३६ रन बनाए । विशालविक्रम केसीले मध्यक्रममा ३८ रन बनाएपछि नेपालले चुनौतीपूर्ण स्कोर बनाउन सक्यो । उनले ५० बल खेल्दै ५ चौका प्रहार गरे । मिलन बोहरा १० रनमै आउट भए । सुवास भण्डारीले २ रनमात्र बनाउन सके । हेमन्त धामीले १ चौका र १ छक्का प्रहार गर्दै १३ रन बनाए । दीपेश कँडेल आउट हुने अन्तिम खेलाडी थिए । उनले ३३ बल खेल्दै १५ रन बनाए । ध्रुव परासरले यूएईबाट ३ विकेट लिए । प्रतियोगितामा उच्च विकेट लिने खेलाडी रहेका उनले ६५ ओभरमा १ मेडन राख्दै १८ रन खर्चे । हरिश शेट्टी र कप्तान आयान खानले २२ विकेट लिए । आयानले १० ओभरमा १ मेडन राख्दै ३४ रन खर्चेका थिए । नेपालले अघिल्ला खेलमा सिंगापुरलाई ९६ रन, कुवेतलाई २ सय ४३ रन, हङकङलाई ९ विकेट र मलेसियालाई १० विकेटले पराजित गरेको थियो ।"
नेपाललाई 'ग्रे लिस्ट मा राख्न एसिया प्रशान्त प्रतिवेदन,"पछिल्लो पटक स्थलगत मूल्यांकन गरेर गत पुस १ मा टोली नेपालबाट फर्केको थियो । वैशाखमा एपीजीको टोली फेरि नेपाल आउने कार्यक्रम छ । त्यतिबेला एपीजीको प्रारम्भिक प्रतिवेदन र नेपालले पठाएको जवाफबाट दुईपक्षीय छलफल हुनेछ । आउँदो असारमा क्यानडामा एफएटीएफको वार्षिक सम्मेलन हुँदै छ । नेपालजस्ता राष्ट्रका बारेमा छुट्टाछुट्टै सत्रमा छलफल हुनेछ । त्यो सत्रको निष्कर्षका आधारमा कुनै पनि राष्ट्रलाई कुन सूचीमा राख्ने भन्ने अन्तिम निर्णय हुने र त्यो रिपोर्ट आउँदो असोजमा प्रकाशित हुनेछ । आर्थिक वर्ष ०६६६७ मा पनि नेपाल ग्रे लिस्टको जोखिममा रहेको र तत्कालीन सरकारले बलियो कूटनीतिक पहल, कानुन निर्माण र कार्यान्वयनको प्रतिबद्धतामार्फत उक्त जोखिमबाट जोगाएको पूर्वअर्थमन्त्री युवराज खतिवडाले बताउँछन् । त्यतिबेला हामीले कानुन पनि बनाउँछौं, कार्यान्वयन पनि गर्छौं भनेर कूटनीतिक लबिइङ गर्यौं । एफएटीएफका मुख्य प्लेयर अमेरिका, फ्रान्स, जर्मनी, अस्ट्रेलिया, बेलायतलगायत देशसँग कूटनीतिक पहल गरेर वित्तीय अपराध नियन्त्रण सम्बन्धमा पनि नियम बनाउँछौं, कार्यान्वयन पनि गर्छौं भनेर टारेका थियौं, उनले भने, त्यसपछि केही कानुन बने, केही बन्न बाँकी रहे ।अहिले त्यस्तै स्थिति हो भने सरकारले प्रभावकारी कूटनीतिक पहल सँगसँगै कानुन निर्माण र कार्यान्वयनमा पनि ध्यान दिएमा ग्रे लिस्टबाट बच्न सकिने उनको सुझाव छ । अब प्रतिबद्धता मात्रले अन्तर्राष्ट्रिय निकायले मान्नेवाला छैन । काम पनि गरेर देखाउनुपर्नेछ, उनले भने, यसका लागि सरकारले कूटनीतिक माध्यमबाट अन्तर्राष्ट्रिय निकायलाई विश्वास दिलाउनुपर्छ । यसका लागि अवधि नै तोकेर आफूले गर्ने कामको प्रतिबद्धता र त्यसअनुसारका काम गर्न सके अन्तर्राष्ट्रिय निकाय विश्वस्त हुने आधार सिर्जना गर्न सक्नुपर्छ । चालु आर्थिक वर्षको बजेट र केही ऐन संशोधन गर्न बनेको विधेयकमार्फत ल्याइएका विकृति व्यवस्थामा सुधार गर्नुपर्ने पनि खतिवडाको सुझाव छ । सबै पक्षबाट अनुसन्धान गर्दा पनि कसुर पुष्टि नभएको तर स्रोत नखुलेको सम्पत्ति कर तिरेर अभिलेख गर्न पाउनेलगायत व्यवस्था ऐनमा राख्नु हुँदैन । यस्ता व्यवस्थाले अन्तर्राष्ट्रिय निकायलाई सशंकित बनाउँछ । यी त व्यावहारिक रूपमा सरकारले निर्णय गरे भइहाल्यो, उनले थपे, ठीक समयमा कारबाहीका प्रक्रिया अघि बढाउनु र त्यसका लागि आवश्यक नीति निर्माण गर्नुपर्नेमा छिद्र खोल्ने काम भइरहेको देखिन्छ । अहिले यस्तो काम बन्द गर्नुपर्छ । नेपाल कालोसूचीबाट बच्न सम्पत्ति शुद्धीकरण, राजस्व अनुसन्धानलगायत विभाग वित्तीय जानकारी इकाई (एफआईयू) जत्तिकै स्वतन्त्र र स्वायत्त हुनुपर्ने खतिवडाको सुझाव छ । सम्पत्ति शुद्धीकरण अनुसन्धान विभाग स्वायत्त हुन नसक्दा राजनीतिज्ञले दुश्मनी साध्ने, मोलमोलाइ गर्ने, लाभका लागि काम गर्ने भर्याङ बनाउन खोज्छन् । यसले इमानदार व्यवसायीलाई तर्साउने र दोषी व्यवसायीलाई उन्मुक्ति दिने काम हुन्छ, उनले भने । एपीजीको प्रारम्भिक प्रतिवेदनअनुसार अहिले ६ वटा कारणले नेपाल ग्रे लिस्ट सूचीमा पर्ने सम्भावना छ । तीमध्ये २ वटा कानुन र कानुन कार्यान्वयन संस्था स्थापनासम्बन्धी छन् भने बाँकी ४ वटा नीति कार्यान्वयन, सुपरिवेक्षण र अनुसन्धानसँग सम्बन्धित छन् । अघिल्ला २ वटामा नेपाल सफल भए पनि नीति कार्यान्वयन, सुपरिवेक्षण र अनुसन्धानसँग सम्बन्धित विषयमा निकै कमजोर रहेको जानकारहरू बताउँछन् । यसकारण पनि एफएटीएफले नेपाललाई ग्रे लिस्ट मा राख्न चाहेको उनीहरूको भनाइ छ ।प्रभावकारी कार्यान्वयनको अवस्था सम्बन्धमा एफएटीएफले तोकेका ११ सूचकमध्ये २ वटामा नेपाल मोडरेट, एउटामा लो मोडरेट र ८ वटामा न्यून छ । जबकि ६ वटा यस्ता सूचकमा न्यून भए त्यो राष्ट्र ग्रे लिस्टमा पर्छ, स्रोतले भन्यो, कार्यान्वयनको अवस्थासम्बन्धी मापदण्डमा आतंकवादलाई पनि वित्तीय अपराध मान्नुपर्ने, बिट क्वाइनलगायत डिजिटल करेन्सी नियन्त्रणका लागि कानुन निर्माण, घरजग्गा, क्यासिनोलगायत सम्बन्धमा कडा कानुन बनाएर प्रभावकारी कार्यान्वयन गराउनुपर्नेछ, जुन अहिले नेपालको हकमा सम्भव छैन । यसअघि सन् २०१४ मा उधारो प्रतिबद्धतामै नेपाल कालोसूचीमा पर्नबाट जोगिएको थियो । पटकपटक प्रतिबद्धता मात्र गर्दा अन्तर्राष्ट्रिय निकायले पनि विश्वास गर्ने आधार गुम्ने भएकाले यस पटक नेपाल कालोसूचीमा पर्ने प्रबल सम्भावना रहेको स्रोतको दाबी छ । नेपाललाई कालोसूचीबाट बचाउनकै लागि शेरबहादुर देउवा नेतृत्वको सरकारले वित्तीय अपराध निवारणसँग सम्बन्धित करिब डेढ दर्जन कानुन संशोधन गरेर स्वीकृतिका लागि संसद्मा पेस गरेको थियो । केही ऐन संशोधन गर्न बनेको विधेयक नाम दिइएको उक्त विधेयक प्रतिनिधिसभाबाट पास भए पनि राष्ट्रिय सभाबाट पारित हुन सकेन । त्यही सरकारले उक्त विधेयक अध्यादेशका रूपमा अघि बढायो तर राष्ट्रपति विद्यादेवी भण्डारीबाट जारी भएन । प्रधानमन्त्री पुष्पकमल दाहालको नेतृत्वमा नयाँ सरकार बनेपछि सरकारले फेरि उक्त विधेयक संसद्मा पेस गरेको छ । मन्त्रिपरिषद्ले विधेयकलाई फास्ट ट्र्याकमा अघि बढाउने निर्णय पनि गरेको छ । सोही क्रममा अहिले विधेयकउपर सांसदहरूले संशोधन प्रस्ताव पनि पेस गरेका छन् । विधेयक छिट्टै पारित हुने सम्भावना पनि छ । तर, यस पटक एफएटीएफको ग्रे लिस्ट बाट बच्न कानुन निर्माणले मात्र नपुग्ने जानकारहरू बताउँछन् । वित्तीय अपराध निवारणका लागि आवश्यक कानुन बनाउँछौं भनेर यसअघि आफैंले प्रतिबद्धता गरेका कानुन बनाउन नसक्दा अन्तर्राष्ट्रिय जगत्ले नेपाललाई हेर्ने दृष्टिकोण नराम्रो हुन सक्छ, नेपाल राष्ट्र बैंकका एक पूर्वडेपुटी गभर्नरले भने, ग्रे लिस्टमा परे नेपालको आयातनिर्यातमा ठूलो असर पर्नेछ । मुख्य गरी विश्वासिला बैंकहरूले नेपालका वित्तीय संस्थासँग कारोबार गर्ने छैनन् । कारोबार गरिहाले जोखिमको हिसाबले लागत बढाइदिनेछन् । त्यस्तै, अन्तर्राष्ट्रिय समुदायबाट लिइने ऋण र अनुदानमा समेत प्रभाव पर्नेछ । प्रत्यक्ष वैदेशिक लगानी (एफडीआई) भित्र्याउन पनि कठिन पर्नेछ । समग्रमा अन्तर्राष्ट्रिय संस्था तथा समुदायले नेपाललाई हेर्ने दृष्टिकोणमा फरक पर्नेछ ।"
नातिनातिनासँगै परीक्षा तयारी,"एक वर्ष तीन महिना भयो, हामीले विद्यालय छाडेका छैनौं, समयले साथ दिएसम्म पढ्ने हो, विष्णुमाया भन्छिन् । दुवैको स्थायी घर आरुघाट गाउँपालिका१ मान्वु पर्छ । अहिले सदरमुकाम बस्दै आएका उनीहरू अक्षर नचिन्दा पाएको दुःख सम्झिएर विद्यालय भर्ना भएको बताउँछन् । विष्णुमाया जन्मिएको चार महिनामै बुबाको निधन भयो । मजदुरी गरेर गुजारा चलाउने उनकी आमाले विष्णुमायाका दाइ र दिदीलाई पनि विद्यालय पठाउन सकिनन् । १७ वर्षको उमेर टेकेसँगै विष्णुमाया विवाह बन्धनमा बाँधिइन् । बुहारी भएपछि दिनभर मेला जानुपर्ने, बिहानबेलुकी घाँस, दाउरा र ढिकीजाँतो गर्दैमा बित्थ्यो, उनले भनिन्, त्यो बेला गाउँमा प्रौढ शिक्षा चलेको भए पनि घरको कामले पढ्न पाइनँ । उनकी एक छोरी २७ वर्ष पुगिन्, नाति ११ वर्षका भए । उमेरले पढ्न र सिक्न छेक्दैन, उनले भनिन्, नामसमेत लेख्न नजान्दा विद्यालय भर्ना भएको हुँ । उनलाई सुरुवाती दिन पेन्सिल समात्नै धौधौ पर्थ्यो । कापीमा लेख्दा पनि उल्टोतिरबाट लेख्दोरहेछु, पेन्सिल समात्दा औंला दुख्थ्यो, उनी भन्छिन् । अहिले उनी नेपाली र अंग्रेजीमा आफ्नो नाम निर्धक्कसाथ लेख्न सक्छिन् । अक्षर चिन्न नसक्दा आफन्त र साथीभाइका नम्बर मोबाइलमा सेभ गर्नसमेत छोरीको सहायता लिन्थिन् । मोबाइलमा भिडियो हेर्न जान्थें अरू नजान्ने, उनले भनिन्, मोबाइलमा म्यासेज पढ्न नजानेर छोरीलाई सोध्नुपर्ने, त्यसपछि मनमा दुःख लाग्यो, आत्मादेखि नै पढ्छु भनेर आएको हुँ । दुई कक्षा पुग्दा विष्णुमायाले आफन्त र छिमेकीको नम्बर डायल गर्न सक्ने बनेकी छन् । हाईहेल्लो भन्दा सन्चै छु भनेर फर्काउन सक्ने बनेको छु, उनले भनिन् । उनले अँधियामा अरूको बारीमा कृषि उपज लगाएकी छन् । बिहानबेलुकी काममा खट्ने र गृहकार्यका लागि साँझको समय छुट्याउँछिन् । दिनभर पढेको कुरा नर्बिसियोस् भनेर ९ बजेतिर किताब हेर्छु, गृहकार्य गर्छु, उनले भनिन् । आसमायालाई भने कम्तीमा ५ कक्षा उत्तीर्ण गर्ने धोको छ । सानो उमेरमा विद्यालय जान नपाए पनि प्रौढ शिक्षा भने पढेकी थिइन् । हामी जागिर खान, पढ्न आएका होइनौं, अक्षर चिन्नका लागि विद्यालय आउँदा छुट्टै मज्जा लागेको छ, उनले भनिन् । सुरुका दिनमा विद्यालय आउँदा धक लागे पनि अहिले सहज बनेको उनको अनुभव छ । पढेपछि केही न केही जानिँदो रहेछ, अहिले त क देखि ज्ञ सम्म लेख्न सक्छौं । १, २ पनि सयसम्म आउँछ, एबीसीडी पनि जान्यौं, उनले भनिन् । कुनै नौलो ठाउँ पुग्दा ठाउँको नामसम्म पढ्न नजान्दाको ग्लानिले विद्यालय भर्ना भएको उनले सुनाइन् । हामी बूढीआमाहरू विद्यालय आए भनेर कसैले पनि खिस्याएको थाहा पाएका छैनौं, उनले भनिन् । आमाहरूको पढाइप्रतिको लगाव देखेर शिक्षकसमेत दंग छन् । उहाँहरू अरू विद्यार्थीसरह नै पढ्न आउनु हुन्छ, शिक्षक सुनिता थापाले भनिन्, उहाँहरूमा सिक्नैपर्छ, जान्नुपर्छ भन्ने भावना छ । आमाहरूको पढ्ने रहरले आफूहरूलाई पनि उत्साह बढाएको विद्यालयका प्रधानाध्यापक शिव थापाले बताए । १२ बजे र १ बजेको छुट्टीका बेला पनि उहाँहरू कक्षामा नै नजानेका कुरा एकअर्कालाई सोधेर बस्नु हुन्छ, उनले भने, साना बच्चाहरू चकचक गर्छन्, उहाँहरूले कक्षालाई पनि कन्ट्रोलमा राख्नुभएको छ ।"
सुत्केरी स्याहार्ने पुर्ख्यौली पेसा,"(लुम्बिनी)सुत्केरी र नवजात शिशु स्याहारका लागि तेल मालिस गराउने चलन पुरानै हो । पश्चिम तराईका कतिपय ठाउँमा भने रोजगारीका रूपमा तेल लगाउने र मालिस गर्न हिँड्ने पेसा चलिरहेको छ । यो पेसा विभेदकारी सुनिन्छ, तर ठूला सहरमा मसाज र स्पा का रूपमा सम्मानजनक व्यवसाय बनेकाले गाउँमा यो पेसा गर्नेले पनि आफूलाई स्वाभिमानी ठान्छन् । धेरैजसो गाउँमा सुत्केरी स्याहार र मालिसका लागि आफ्नै दिदीबहिनी बोलाउने चलन पनि छ । कतै गाउँमा आफन्त, छिमेकीले समेत स्याहार्न सघाइदिने गर्छन् । यही पेसामा लागेका महिलालाई बोलाउने चलन पनि छ । रूपन्देहीको मायादेवी क्षेत्रमा पनि केही महिला पुर्ख्यौली पेसाकै रूपमा सुत्केरी र शिशुलाई मालिस गर्ने काम गर्दै आएका छन् । मायादेवी८ मतखोलाकी ८३ वर्षीया बन्सराजी हरिजन बुढ्यौली उमेरमा पनि उत्तिकै व्यस्त छिन् । उनलाई दैनिक कसै न कसैले घरमा बोलाइरहेकै हुन्छन् । ५५ वर्षभन्दा बढी भइसक्यो होला मैले काम गरेको, भारत माइत भएकी उनले भनिन्, विवाह भएर आएपछि सासू आमाले सिकाइन्, म त सुँडेनीसमेत भएँ । स्वास्थ्यकर्मीको संख्या कम हुने र गाउँमा महिलालाई अस्पताल लैजाने चलन नै नहुँदा आफूले बच्चा निकाल्ने, नाल काट्नेदेखि सुत्केरी स्याहारसुसार गर्ने गरेको उनले सुनाइन् । बिहे गरेर आएपछि सिकेको कामले बाहिरी मान्छेसँग चिनजान, आवतजावत र पारिवारिक सम्बन्ध समेत बढाउन सघाएको बन्सराजीले बताइन् । हाम्रो गाउँमा मलाई नचिन्ने कमै मान्छे होलान्, उनले भनिन्, बूढी भए पनि पाकी छ, उसैलाई बोलाउनुपर्छ भनेर लिनै आउँछन् ।दशकौंदेखि गरिरहेको कामले परिचयसँगै आम्दानीसमेत हुने भएकाले कामप्रति समर्पित रहेको उनको भनाइ छ । सुरुसुरुमा हात दुखेर आँसु झर्थ्यो, थकाइ लाग्थ्यो, उनले भनिन्, घरमा सघाइदिने मानिस नहुन्जेलसम्म दुःख भयो, अहिले बानी पर्यो ।१० वर्षअघि बुहारीको निधन भएपछि नातिनातिनाको जिम्मेवारी पनि उनैलाई आयो । त्यसले पनि उनलाई यो उमेरमा काम गरिराख्नु अवस्थामा पुर्याएको हो । सुरुमा काम गर्दा ज्यालाबापत थोरै धानचामल दिने गर्थे । अहिले दैनिक ५ सय नघटी सबैले दिन्छन् । दुःख नगरे खान लगाउन नपुग्ने त्यसैले सकुन्जेल नछोड्ने भनेर गरिरहेकी छु, उनले भनिन् । बुढेसकाल लागिसकेपछि भने पहिलेजस्तो जाँगर नचल्ने उनले बताइन् । उमेर छँदा हात दरो थियो, अहिले त्यही तागत त आउँदैन, उनले भनिन्, तरिका मिलाएर मालिस गरिदिने भएकाले प्राय मैं बूढीलाई खोज्छन् । पहिले पहिले गानो गएमा, घाँटीको गटई बढेको (घाँटीमा फुला आउने) लाई मालिस गरेरै सन्चो बनाइदिने काममा पनि आफूलाई बोलाउने गरेको उनले बताइन् ।५३ वर्षीया भानमती नाउनी छिमेकी पालिकामा समेत पुगेर सुत्केरीलाई तेल लगाउने र मालिस गर्छिन् । आमाबाट मालिसको काम सिकेकी उनले अहिले पनि दैनिक तीन जना महिलासम्मलाई तेल लगाउने गरेको बताइन् । महिनाभरि एकै घरमा जाने गरी बोलाएका पनि हुन्छन्, उनले भनिन्, केहीले १० दिन, केहीले १५ दिन आइदेऊ भन्छन् । बच्चा जन्माएकी महिलालाई ज्यान दुख्ने भएकाले तेल लगाएर मालिस गरेर आराम दिलाउने चलन नै बसेकाले आफूले पेसाकै रूपमा अँगालिरहेको उनले बताइन् । सानै हुँदा आमाले आफू जाने ठाउँमा लगेर पुर्ख्यौली पेसा हो, सिक भन्नुहुन्थ्यो, उनले भनिन्, आमा बित्नुभयो, मैले काम सम्हालिरहेकी छु । आफू १२१३ वर्षकी छँदा आमाले सिकाएर एक्लै काममा पठाउँदा लाज मानेर एकछिनमै घर फर्कने गरेको उनी सम्झन्छिन् । नाउ समुदायको पुर्ख्यौली पेसा नै पुरुषले कपाल काट्ने र महिलाले मालिस गर्दै हिँड्ने रहेको उनले बताइन् । उनका श्रीमान् ज्ञानदासले श्रीमतीलाई सँगै लिएर विवाह, मृत्यु भएका घरमा जाने गर्छन् । विवाह र मृत्यु भएका स्थानमा श्रीमान्ले कपाल काटिदिँदा भानमतीले रङ र हल्दी लगाइदिने गर्छिन् । विवाहमा बेहुलाबेहुलीलाई हल्दी र बुकाले मालिस गरेर छाला सफा गराइदिने चलन छ, उनले भनिन्, मृत्यु भएको घरमा १६ दिनमा उम्कने गर्छन् । उम्कंदा रङ लगाएर चोखो बनाइदिने गरिन्छ । समुदायअनुसार नाउलाई अघि सारेर दान दक्षिणा वा कपाल काट्ने चलन रहेकाले ती कार्य चल्दा आफ्नो आवश्यकता पर्ने गरेको उनले बताइन् । सुत्केरीलाई मालिस गर्दा एक पटकको अढाई सय कमाउने उनले विवाहमा जाँदा २ देखि ३ हजारसम्म पाउने गरेको सुनाइन् । एक सुत्केरीलाई मालिस गर्दा ४५ मिनेटसम्म लाग्ने गरेको बताइन् ।२ छोरा र १ छोरीकी आमा उनले पछिल्ला दिनमा आफ्नी जेठी बुहारीलाई आफ्नो सीप सिकाउँदै छिन् । म बूढी हुँदै गएकी छु, बिस्तारै सक्न छोड्छु, उनले भनिन्, पेसा त चलिरहन पर्यो, बुहारीले गर्छु भनेर हिँड्न थालेकी छ, म सिकाउँदै छु । हजुरआमादेखिकै पालो सर्दै आएकाले पनि यसको निरन्तरतामा आफूले जोड दिएको उनको भनाइ छ । गरिबलाई घर बसेर केही नहुनुभन्दा यसले त आम्दानी गराएको छ, उनले भनिन्, काम गरेपछि आफ्ना छोरी, नातिनातिना, छोरालाई दिन पाइन्छ, घर खर्चमा सघाउन पाइन्छ ।भानमतीकै छिमेकी ४० वर्षीया इन्द्रावती ठाकुरले पनि मालिस गर्ने काम थालेको २० वर्ष पुगिसक्यो । माइतीमा छँदा यो कामबारे नजानेकी उनले विवाह भएर आएपछि सासूले सिकाएसँगै सुरु गरेको बताइन् । हाम्रो समुदायमा नन्द, आमाजू, सासू, आफ्नी आमालाई मालिस गर्ने चलन छ, उनले भनिन्, व्यावसायिक सिकाइ घरबाटै सुरु भएको हो । नजानी नजानी भए पनि बाध्यता थियो, मसिना हात भाँच्चेलान् झैं लाग्थ्यो, दह्रो बनाएर मालिस गर् भन्ने सुन्दै सिक्दै गरें ।घरमा सबैलाई मालिस गरिदिँदा बानी परेपछि बाहिर गएर काम गर्न थालेको उनले बताइन् । इन्द्रावतीले एक पटकको तीन सय रुपैयाँसहित एक जोर लुगा पाउने गरेकी छन् । दिनको १५ रुपैयाँमा सुरु गरेकी हुँ । ३ सयसम्म पुगेको प्रगति नै हो, उनले भनिन् । भैरहवाका हरेक स्थानसम्म मालिस गर्न पुग्ने उनलाई सुत्केरीबाहेक अन्य महिलाले पनि बेलाबेला बोलाउने गर्छन् । श्रीमान्ले मोटरसाइकलमा छोडिदिने गर्छन् । कहिले आफैं जान्छु, उनले भनिन् । ४ सन्तानकी आमा उनलाई घरको काममा छोराछोरीले सघाउने गरेकाले बाहिर काममा जाँदा ढुक्क भएर गर्न सकेको बताइन् । हात खर्च माग्न परेको छैन, छोराछोरीका लागि केही किन्दिन मन लागे पाएकी छु, उनले भनिन्, पूर्वजले सिकाएको सीप प्रयोग गर्न केको लाज १ बरु खिसिटिउरी गर्नेको व्यवहारले मन खिन्न हुन्छ । आफू मालिस गर्न हिँडेको देख्दा केहीले घरमा खान नभएर तेल लगाउन हिँड्छे, अर्काको घर काम गर्छे जस्तो भनेको तीतो अनुभव भएको उनले बताइन् । मलाई परिवारले साथ दिएको छ, अरूको कुरा नसुनेझैं गरेर काममा जान्छु, उनले भनिन्, महिलाले महिलाको व्यथा बुझ्छ, उसको पीडामा मलमको काम गर्ने मालिस गर्दा सेवा गरेको अनुभूति गरेकी छु । पहिले बोलाउन घरमै आउनेहरू अहिले मोबाइलमा कल गरेर बोलाउने धेरै छन् । कतिपयले ४५ महिनासम्म पनि सुत्केरीलाई नियमित मालिस गराउने उनले बताइन् ।पाँच सन्तानकी आमा सोनमती चमार पनि सोही गाउँमा बस्छिन् । ४५ वर्षे उनले पनि मालिस गर्न थालेको दुई दशक भयो । आफ्नी सासू आमाले नगरेको भए पनि जेठी सासूबाट उनले उक्त पेसा सिकेको बताइन् । छोराछोरीको जिम्मेवारीले काम गर्न पाए हुन्थ्यो भन्ने लाग्थ्यो, उनले भनिन्, यो काम पाएँ, खुसी भएर गर्न थालें, अहिले त पेसा नै बन्यो । सोनमतीले मालिस गरेकै आम्दानीले छोराछोरी पढाउने, घर खर्च टार्ने गरिरहेको सुनाइन् । फुसको छानो भएको सानो घर थियो । सोनमतीका श्रीमान् धारा बनाउने काम गर्छन् । श्रीमान्को थोरै कमाइले कहाँ खर्च पुग्ने ?, उनले भनिन्, मालिस गरेरै टिनको छानो हालेर हेर्दा राम्रोसम्म देखिने घर बनाएकी छु । आफ्नो कमाइले घर बनाएपछि बेग्लै खुसी पाएको उनले बताइन् । बिहान ७ बजेदेखि दिनभरि काममा खटिने उनले एक पटक मालिसको ५ सय पाइने भएकाले महिनामा राम्रै आम्दानी हुने बताइन् । यो पेसा थालेदेखि साडी, ब्लाउज किन्न नपरेको र फेरीफेरी राम्रा लुगा लगाउन पाइरहेको उनले सुनाइन् ।सोनमतीका अनुसार लसुन, मेथी र ज्वानो मिसाएर तोरीको तेलमा पड्काएर मालिस गरिदिने गरिन्छ । यसले चिसो सोस्ने, शरीर बलियो बनाउने र आराम मिल्छ । जन्डिस भएका बच्चा वा सुत्केरीलाई भने तेलले मालिस गर्न मिल्दैन । बच्चा जन्मेपछि तोरीको तेल तताएर मालिस गर्दा कमजोर भएको शरीर तंग्रिन सहयोग पुग्ने बुझाइ चिकित्सामा समेत रहेको स्त्री तथा प्रसूति रोग विशेषज्ञ डा विष्णु गौतमले बताए । उनका अनुसार तोरीको तेलले शरीरमा रहेका प्वाललाई खुल्न, नसाको दुखाइ कम गर्न, सुत्केरी हुँदा ढाड दुखाइ हुने हुँदा उक्त दुखाइ पनि कम गर्न सघाउँछ । गर्भवती भएका बेला भने तेलले मालिस नगर्न उनी सुझाउँछन् । सुत्केरी भएपछि भने मालिसले दुखाइ कम गरिदिने भएकाले राम्रो हुने उनी बताउँछन् । छालालाई कसिलो बनाउनसमेत तेलले सहयोग पुग्ने गर्छ ।सुत्केरी समयमा तेलले मालिस गर्दा शरीरलाई बेग्लै आराम मिल्ने तिलोत्तमा६ की कोपिला लामिछानेले बताइन् । उनले सुत्केरी बेलामा तेलले मालिस गराउँदा शरीरको रुखोपना हटेर जाने, झोल्लिएको छाला कसिलो हुने विश्वास रहेको बताइन् । महिलाको शरीर यसै पनि कमजोर हुन्छ, उनले भनिन्, मालिस गर्न पाउनु आराम मिल्नु हो । मालिसले सुत्केरी बेलामा सुन्निएको भाग पनि निको हुने, टाउको दुख्ने समस्यासमेत सन्चो हुन्छ । शरीरमा स्फूर्ति पनि आउँछ । जिल्लामा अन्य धेरै महिलाले पुर्ख्यौली पेसाका रूपमा सुत्केरी स्याहार तथा मालिस गर्ने काम गरिरहेका छन् । यी ४ महिला एकै गाउँका भए पनि उनीहरूका ग्राहक भने भिन्नभिन्न छन् । सिद्धार्थनगर नगरपालिकाको बुद्धचोक, देवकोटा चोक, अञ्चलपुर, भैरहवा डाँडा, शान्तिनगरलगायतका ठाउँमा पुग्ने उनीहरू पुर्खाको पेसालाई सकुन्जेल नरोक्ने बताउँछन् । आफू जान नभ्याएका ठाउँमा छिमेकीलाई पठाएर पेसा चलाइराख्ने गरेको उनीहरूले बताए । अचेल सहरमा प्रविधियुक्त स्पा, मसाज गर्नेको संख्या बढ्दो छ । गाउँमा यस्तो सुविधा तत्काल भित्रिन सम्भव छैन । सहरी क्षेत्रका बस्तीमै पनि पुर्ख्यौली पेसा भएकाबाट सुत्केरीलगायत अन्य महिलाले यस्तो सेवा पाइरहेका छन् ।"
यो राजनीतिले कहाँ पुर्यायो,"(काठमाडौं)एमाले अध्यक्ष केपी शर्मा ओलीले फागुन ११ मा माओवादीले जनयुद्ध दिवस भन्दै आएको दिनलाई हिंसा दिवस भनी टिप्पणी गरे । जबकि उनकै दलमा जनयुद्ध का तीन नेता केन्द्रीय पदाधिकारी छन् । तर अध्यक्ष ओलीको टिप्पणीप्रति ती पदाधिकारीले सार्वजनिक प्रतिक्रिया जनाएको सुनिएन । नेकपा एकतापूर्वको अवस्थामा फर्किएपछि एमालेमै अडिएका उपाध्यक्ष रामबहादुर थापा, सचिव टोपबहादुर रायमाझी र लेखराज भट्ट यस पटक मात्र मौन बसेका होइनन्, उनीहरूको स्वर नसुनिएको निकै समय भइसकेको छ । थापा राष्ट्रिय सभा (वाग्मती) र भट्ट प्रतिनिधिसभा निर्वाचनमा कैलाली४ मा पराजित भएपछि सांसदको भूमिकामा छैनन् । भट्ट एमालेको सुदूरपश्चिम इन्चार्ज हुन् । रायमाझी अर्घाखाँचीबाट निर्वाचित प्रतिनिधिसभा सदस्य हुन् । थापा ओली (२०७४ फागुन ३ देखि २०७८ असार २९ सम्म) प्रधानमन्त्री हुँदा गृहमन्त्री थिए । उनलाई पार्टीमा राष्ट्रिय सुरक्षाको जिम्मा छ । उनी पार्टीको औपचारिक बैठकबाहेक कतै देखिँदैनन् । माओवादीमा रहँदा भने थापा अध्यक्ष पुष्पकमल दाहालका विश्वास पात्र थिए । २०६१ मा बाबुराम भट्टराईसँग अन्तरविरोध हुँदा उनी दाहालको पक्षमा दह्रोसँग उभिएका थिए । थापा यसै पनि कम बोल्ने नेतामा पर्छन् । माओवादीले २०५२ मा सशस्त्र द्वन्द्व सुरु गरेपछि रुकुम र रोल्पामा पार्टीको जग बसालेको हुनाले उनलाई सैन्य रणनीतिकार का रूपमा चित्रण गरिएको थियो । रिजर्भ बस्ने स्वभावबाट उनले आफ्नो व्यक्तित्व खस्कन दिएनन् । २०६५ मा माओवादी अध्यक्ष दाहाल प्रधानमन्त्री हुँदा उनी रक्षामन्त्री थिए । उनी रक्षामन्त्री भएकै बेला तत्कालीन प्रधानसेनापति रुक्मांगद कटवाललाई हटाउने प्रयास भएको थियो । त्यही प्रकरणका कारण माओवादीले सरकार छाड्नुपर्यो । त्यतिबेला कटवाललाई कारबाही गर्नैपर्ने अडानमा थापा थिए । शान्ति प्रक्रियामा संस्थापनसँग मतभेद भएपछि २०६९ असारमा मोहन वैद्य र थापालगायत नेताले अर्को माओवादी गठन गरेका थिए । थापा २०७३ मा माओवादीमा फर्किए । २०७४ को आमनिर्वाचनमा राष्ट्रिय सभा सदस्य भएका उनी ओली नेतृत्वको सरकारमा गृहमन्त्री भए । त्यही बीचमा एमाले र माओवादीबीच एकता भएर नेकपा बनेको थियो । सर्वोच्च अदालतले २०७७ फागुनमा एमाले र माओवादी अलग गरेपछि उनी एमालेतिर बसे । त्यसपछि उनी दाहालको चर्को आलोचक बने । थापा गएको आमनिर्वाचनमा चुनाव लड्न हिचकिचाए । उनकी पत्नी नैनकला थापा भने समानुपातिक प्रणालीबाट सांसद छिन् । उहाँ उपाध्यक्षको हैसियतले पार्टीको काममा लागिरहनुभएको छ, नैनकलाले भनिन्, सञ्चारमाध्यममा कमै आउनुहुन्छ । पूर्वमाओवादी समूहबाट एमालेमा रहेका मणि थापा अहिले स्थायी कमिटी सदस्य छन् । उनी पनि गुमनाम छन् । नेकपा एकतापूर्वमा फर्किएपछि ओली सरकारमा खानेपानीमन्त्री भएका थापा हाल स्वतन्त्र सांस्कृतिक अभियान चलाउने तयारीमा छन् । हामी जनवादी कलाकारहरू मिलेर संयुक्त मेचीमहाकाली अभियान चलाउने तयारीमा छौं, उनले भने, पार्टीमा आफ्नो क्षमता र रुचिअनुसार जिम्मेवारी छैन । ओलीले १० वर्षे सशस्त्र द्वन्द्वलाई सकारात्मक रूपमा लिन नसक्नाले नै उक्त द्वन्द्वलाई गौरवशाली मान्ने पूर्वमाओवादी नेताहरू एमालेमा ओझेल पर्दै गएका माओवादीका एक नेताले विश्लेषण गरे । २०६२०६३ को जनआन्दोलन सेरोफेरोमा कांग्रेस सभापति गिरिजाप्रसाद कोइराला, एमाले महासचिव माधवकुमार नेपाल, जनमोर्चा नेपाल अध्यक्ष अमिक शेरचन, नेपाल सद्भावना पार्टी (आनन्दीदेवी) उपाध्यक्ष भरतविमल यादव, संयुक्त वाममोर्चा अध्यक्ष कृष्णदास श्रेष्ठ र नेपाल मजदुर किसान पार्टीका अध्यक्ष नारायणमान बिजुक्छे अग्रमोर्चामा देखिन्थे । उनीहरूमध्ये कोइराला र श्रेष्ठको निधन भइसकेको छ । शेरचन लुम्बिनी प्रदेश प्रमुख छन्, बिजुक्छेले पार्टीमा अध्यक्ष भए पनि अब संसदीय निर्वाचनमा नउठ्ने घोषणा गरिसकेका छन् । त्यति बेलाका अरू नेता राजनीतिमा अझै क्रियाशील भइरहँदा भरतविमल यादव भने नेपाली राजनीतिको दृश्यमा कहीँ छैनन् । यादव अहिले जनकपुरमा बस्छन् । त्यस बेला आन्दोलनको अग्रमोर्चाका सहयात्री नेताले समेत उनलाई सम्झने कस्ट गर्दैनन् । नेपालको राजनीतिलाई भने नजिकबाट नियालिरहेको उनको भनाइ छ । विगतको योगदान सम्झने कसलाई फुर्सद छ र ? राजनीतिमा अवसरवाद हावी भएपछि सत्ताका लागि तँछाडमछाड भइरहेको देख्नुभएकै होला, यादवले कान्तिपुरलाई भने, मुलुकको राजनीतिमा केही दलको एकाधिकार जस्तो छ । सत्तामा आलोपालो छ । कांग्रेस, एमाले, माओवादी, मधेसकेन्द्रित दलहरू सत्ता स्वार्थमा दौडेको देखेर दिक्क लागेको यादवले सुनाए । २०६२०६३ को जनआन्दोलनको मर्म र भावना के थियो ? त्यसबेला जेलनेल भोगेका, युद्ध गरेका नेताहरूले भुलिसके होला, उनले भने, मुलुकमा गणतन्त्र स्थापनापछि पनि नेताको कार्यशैली फेरिएन, जनताको जीवनस्तर उकास्ने मूल उद्देश्यबाट उनीहरू टाढा भए । सहकर्मी केपी शर्मा ओली, पुष्पकमल दाहाल र माधवकुमार नेपाल सत्ता दाउपेचको दौडधुपमा व्यस्त भइरहेका बेला नेता वामदेव गौतम भने बढीजसो समय ललितपुरको भैंसेपाटी निवासमै हुन्छन् । सत्तामा हुँदा होस् कि बाहिर, सधैं चर्चामा आइरहने उनी नेकपा विभाजनपछि मूलधार राजनीतिबाट ओझेल पर्दै गएका छन् । २०७७ पुसमा नेकपा एकता राष्ट्रिय अभियान गठन गरे पनि पछिल्लो समय नेपालको राजनीतिमा उनको कुनै भूमिका देखिँदैन । गौतम राष्ट्रिय सभामा मनोनीत सदस्य छन् । कहिलेकाहीँ सांसद र अरू बेला सहयोद्धासँग आक्कलझुक्कल भेट भए पनि गम्भीर राजनीतिक विषयमा कुरा हुन छाडिसकेको गौतमले बताए । नेताहरूले मेरो कुरा मान्नै छाडिसके, उनले भने, कम्युनिस्टहरूलाई एकता गर्ने अभियान पनि अघि बढेको छैन । उसो भए उनी कसरी समय बिताउँदै छन् त ? दर्शनशास्त्रसम्बन्धी किताब पढ्छु, उनले भने, अब आगामी दिनमा के गर्ने भन्ने मेरो दिमागमा खास केही छैन । हेर्दै जाऔं । २०५३ मा बनेको राप्रपाका तत्कालीन वरिष्ठ नेता लोकेन्द्रबहादुर चन्द नेतृत्वको सरकारमा उपप्रधान तथा गृहमन्त्री भएका बेला प्रहरीमा अस्वाभाविक हस्तक्षेप गरेपछि गौतम विवादमा आएका थिए । माओवादी अध्यक्ष पुष्पकमल दाहाल सरकारमा २०६५ र तत्कालीन कांग्रेस सभापति सुशील कोइरालाको मन्त्रिपरिषद् २०७० मा पनि उपप्रधान तथा गृहमन्त्री भएका थिए । २०७४ को प्रतिनिधिसभा निर्वाचनमा बर्दिया१ बाट पराजित भए पनि गौतमले प्रधानमन्त्री बन्ने महत्त्वाकांक्षा प्रकट गर्न छाडेका थिएनन् ।महाकाली सन्धिका विषयमा एमालेमा मतभेद चुलिएपछि गौतमले सीपी मैनालीसहितका नेताहरूसहित २०५४ सालमा एमाले विभाजन गर्दै माले गठन गरेका थिए । २०५६ सालको आमनिर्वाचनमा मालेले एक सिट पनि जित्न नसकेपछि गौतम आफूनिकटका नेताहरूसहित २०५८ सालमा एमालेका फर्किएका थिए । एमालेको नवौं महाधिवेशनमा ओलीलाई अध्यक्ष बनाउन गौतमले निर्णायक भूमिका खेलेका थिए । एमाले र माओवादी एकता गरेर नेकपा बनाउन उनले महत्त्वपूर्ण भूमिका निर्वाह गरेका थिए । नेकपामा उनी उपाध्यक्षका रूपमा प्रभावशाली भूमिकामा थिए । पार्टीभित्र विवाद बढ्दा दाहाल र नेपालको साथमा थिए । एमाले विभाजनपछि भने कतै सक्रिय भएनन् । नेकपा एकता अभियान घोषणा गरे पनि त्यसलाई अघि बढाउन सकेनन् । पछिल्लो पटक पुस १० मा एमालेको समर्थनमा माओवादी अध्यक्ष दाहाल प्रधानमन्त्री नियुक्त भएपछि पुस ११ मा बधाई दिन गौतम खुमलटार गएका थिए । फागुन २५ मा हुने राष्ट्रपति निर्वाचनमा एमाले उम्मेदवार सुवासचन्द्र नेम्वाङलाई भोट माग्न अध्यक्ष केपी शर्मा ओली उनको निवास भैंसेपाटी पुगे । नत्र उनलाई पूर्वसहकर्मी नेताहरूले चासो दिनै छाडेका छन् । पूर्वमाओवादी नेता लोकेन्द्र विष्ट मगर संविधानसभा सदस्य रहँदा सिंहदरबारभित्र झोलामा बन्दुक छ, के गर्छौ ? भनेपछि चर्चामा आएका थिए । उनले पहिलो संविधानसभामा प्रभावकारी भूमिका पनि निभाए । एक पटक पर्यटनमन्त्री भए । तर पछिल्लो समय राजनीतिबाट मात्र होइन, संघीय राजधानीबाट पनि कोसौं पर छन् । दाङमा ड्रागन फ्रुटको खेती गर्छन् । मन्त्रीसमेत बनिसकेको र राजनीतिमा थप सम्भावना पनि भएको व्यक्ति एकाएक कृषि कर्ममा लागेका कारण उनको चर्चा भइरहन्छ । विष्ट माओवादीले सशस्त्र युद्ध सुरु गर्नुअघि नै जेल परेका थिए । करिब सात वर्ष जेल बसेर उनी सरकार र माओवादीबीच वार्ताका क्रममा रिहा भएका थिए । दोस्रो संविधानसभा २०७० मा म्याग्दीमा पराजित भएका थिए । उनले पार्टी राजनीति छाडेको पाँच वर्ष भएको छ । २०७४ सालमा पार्टी छाड्दा उनी स्थायी समिति सदस्य थिए । माओवादी नै खाओवादी भएपछि स्वतन्त्र जीवन बिताउने निष्कर्षमा पुगेको उनको भनाइ छ । विष्टले ३ बिघा ६ कट्ठा जग्गा भाडामा लिएर अरू दुई जनाको सहकार्यमा ड्रागन फार्म खोलेका हुन् । उनको फार्म अवलोकन गर्न राजनीतिज्ञ र कृषिविज्ञ पुग्छन् । राजनीति बिग्रिए पनि फार्म सप्रेको छ भन्दै उनले राजनीतिज्ञलाई व्यंग्य गरे । राजनीतिमा बेइमानको बहुमत भएपछि इमानदार मान्छे पलायन हुने बाध्यता भयो, उनले भने, इमानदारहरू अल्पमतमा परेपछि पार्टीमा बसेर काम गर्न सकिँदैन । राजनीतिमा फर्कने योजना छ कि छैन भन्ने प्रश्नमा उनले भने, नो कम ब्याक इन पोलिटिक्स ।"
संसद् विघटनको मुद्दा उठाएर मत माग्दै आठ दल,"(काठमाडौं) राष्ट्रपति निर्वाचनको दौडधुप लागेका राजनीतिक दलहरू राष्ट्रिय राजनीतिका मुद्दामा पनि दुई ध्रुवमा विभाजित बन्दै गएका छन् । कांग्रेसका वरिष्ठ नेता रामचन्द्र पौडेललाई राष्ट्रपतिको उम्मेदवार बनाएको आठदलीय मोर्चाले केपी शर्मा ओली सरकारले विगतमा गरेको प्रतिनिधिसभा विघटनलाई गलत भनेर प्राथमिकतासाथ उठाइरहेको छ । अर्कातिर उपाध्यक्ष सुवासचन्द्र नेम्वाङलाई उम्मेदवार बनाएको एमालेले विघटनको कदमलाई बचाउ गरिरहेको छ । आठ दलका प्रतिनिधिसभा र राष्ट्रिय सभा सदस्यका लागि बिहीबार आयोजित राष्ट्रपति निर्वाचनसम्बन्धी अभिमुखीकरण कार्यक्रममा प्रधानमन्त्री पुष्पकमल दाहालले एमाले अध्यक्ष ओलीले प्रतिनिधिसभा विघटनको बचाउ गरेकै कारण सत्ता समीकरण बदल्नुपरेको बताएका थिए । मेरा लागि प्रधानमन्त्री पद ठूलो कुरा होइन, संविधान र लोकतन्त्रको रक्षा ठूलो हो, उनले भनेका थिए, पुस २६ गते संसद्मा मैले प्रधानमन्त्रीका रूपमा विश्वासको मत लिँदै गर्दा ओलीजीले संसद्मा जे बोल्नुभयो, त्यसले मनमा चसक्क भयो । हामी संसद् विघटनको विपक्षमा थियौं । हामी आफैंले त्यत्रो संघर्ष गरेर संसद् फिर्ता ल्याएका थियौं तर उहाँले ठीक गरेको भनेपछि सोच्न बाध्य भयौं । संविधान र लोकतन्त्रको रक्षाका निम्ति आफूहरू एक ठाउँमा उभिएको दाहालको भनाइ थियो । ओलीले संसद्मा तत्कालीन प्रधानमन्त्री गिरिजाप्रसाद कोइराला र शेरबहादुर देउवाले गरेको प्रतिनिधिसभा विघटन संवैधानिक हुने र आफूले गरेको असंवैधानिक हुने कुरा राजनीतिक नभएको आफ्नो कदमको बचाउ गरेका थिए । उनले प्रतिनिधिसभा विघटन प्रधानमन्त्रीको विशेषाधिकार रहेको तर्क पनि गरेका थिए । २०४७ सालको संविधानले प्रधानमन्त्रीलाई प्रतिनिधिसभा विघटनको अधिकार दिए पनि संविधानसभाबाट जारी नयाँ संविधानमा प्रतिनिधिसभाले सरकार गठन गर्ने विकल्प छँदासम्म प्रधानमन्त्रीलाई विघटनको अधिकार दिएको छैन । त्यही कारण ओलीले विघटन गर्दा दुवै पटक सर्वोच्च अदालतले निर्णय उल्टाइदिएको थियो । ओलीले मौका पाए फेरि प्रतिनिधिसभा विघटन गर्न सक्ने दाबी आठदलीय मोर्चाले गरिरहेको छ । प्रतिनिधिसभा विघटन गर्दा राष्ट्रपति विद्यादेवी भण्डारीले पनि अभिभावक र संविधानको संरक्षकको भूमिका निर्वाह गर्न नसकेको मोर्चाको टिप्पणी छ । एमालेबाट राष्ट्रपति बनाउँदा विगतकै प्रवृत्ति दोहोरिने भयले समीकरण बदलेको माओवादीको तर्क छ । पुस १० मा दाहाललाई प्रधानमन्त्री बनाउँदा माओवादीले राष्ट्रपतिमा एमालेलाई सहयोग गर्ने समझदारी बनेको थियो । कांग्रेस सभापति शेरबहादुर देउवाले पनि राष्ट्रपति एमालेलाई दिनु हुँदैन भन्नुका पछि विगतको प्रतिनिधिसभा विघटन नै मुख्य कारण रहेको बताउने गरेका छन् । संघ र प्रदेशका सांसदसँगको अभिमुखीकरण कार्यक्रममा उनले पौडेल राष्ट्रपति हुँदा संविधान च्यात्ने जोखिम नहुने बताएका थिए । रामचन्द्रजी अहिले राष्ट्रपति पदका लागि सबैभन्दा योग्य व्यक्ति हो । प्रजातन्त्र, लोकतन्त्र र अहिलेको संविधानको रक्षाका लागि उहाँले भूमिका खेल्नु हुनेछ भन्नेमा म पूर्ण विश्वस्त छु, उनले भनेका थिए । माओवादीले एमालेसँगको सहकार्य दुई महिनामै टुटाएपछि फागुन १२ मा आठदलीय मोर्चा बनेको हो । मोर्चामा प्रतिनिधिसभा निर्वाचनअघि पाँचदलीय गठबन्धनबाट छुटेको जसपा, त्यतिबेलै मिसिएको लोसपा, चुनावपछि उदाएका नागरिक उन्मुक्ति पार्टी र जनमत पार्टी छन् । एमालेले अन्य दलको समर्थन जुटाउन सकेको छैन । राप्रपा, राष्ट्रिय स्वतन्त्र पार्टी (रास्वपा), नेपाल मजदुर किसान पार्टी, नेपाल संघीय समाजवादी र हाम्रो नेपाली पार्टीले कता मत दिने भन्नेमा संस्थागत निर्णय गरेका छैनन् । राजसंस्था पुनर्बहालीको मुद्दा उठाउँदै आएको राप्र्रपामा निर्वाचन बहिष्कार गर्नुपर्ने र मत दिनुपर्ने दुई थरी विचार प्रकट भएका छन् । राप्रपा नेता प्रकाशचन्द्र लोहनीले यस विषयमा फागुन २४ को केन्द्रीय कार्यसम्पादन समिति बैठकले निर्णय गर्ने बताए । रास्वपा पर्ख र हेरको नीतिमा छ । रास्वपासँग पार्टीका सरोकारलाई सम्बोधन गरे राष्ट्रपति निर्वाचनमा मत दिनेदेखि सरकारमा सहभागी हुनेसम्मका विषयमा कुराकानी भइरहेको कांग्रेसका एक नेताले बताए । रास्वपा सभापति रवि लामिछानेले प्रधानमन्त्री दाहाल र कांग्रेस सभापति देउवासँग संवाद गरिरहेका छन् । कांग्रेस सभापति देउवा र एमाले अध्यक्ष ओलीले संसद्मा प्रतिनिधित्व गर्ने सबै राजनीतिक दललाई लिखित पत्र पठाएर आआफ्नो उम्मेदवारको पक्षमा मत मागेका छन् । कांग्रेसले एमाले अध्यक्ष ओलीसँग आफ्ना उम्मेदवारलाई फिर्ता गरेर राष्ट्रिय सहमतिमा आउन आग्रह गरेको छ । राष्ट्रपतिका उम्मेदवार पौडेलले पनि सबै दलका सांसदलाई छुट्टै पत्र लेखेर मत मागेका छन् । बिहीबार नै उनले डिल्लीबजार कारागारमा रहेका नागरिक उन्मुक्ति पार्टीका संरक्षक रेशम चौधरीलाई भेटेका थिए । एमालेले विदेशी शक्तिको दबाबमा आठदलीय मोर्चा बनेको दाबी गरिरहेको छ । राष्ट्रियता र समावेशीको कुरा उठाउँदै उसले नेम्वाङका लागि मत मागिरहेको छ । नेम्वाङले बिहीबार एकीकृत समाजवादीका अध्यक्ष माधवकुमार नेपालसहितका नेतासँग भेटेका थिए । उनले बिहीबारै रास्वपा र राप्रपासँग पनि मत मागेका छन् । संविधानप्रतिको प्रतिबद्धतामा नेम्वाङप्रति विपक्षी नेताहरूको आशंका देखिँदैन तर उनको उम्मेदवारीलाई ओली प्रवृत्तिसँग जोडेर हेर्ने गरेका छन् । ओलीले नेम्वाङलाई अन्तिम घडीमा मात्र उम्मेदवार बनाएकामा एमालेभित्रै असन्तुष्टि पनि देखिएको छ । समयमै नेम्वाङलाई अघि सारिदिएको भए माओवादीले गठबन्धन छाड्न सक्दैनथ्यो, एमालेका एक नेताले भने, गठबन्धन भत्किसकेपछि उम्मेदवार बनाएर अन्यायमा पारिएको छ । राष्ट्रपति निर्वाचनमा भाग लिने प्रतिनिधिसभा र प्रदेशसभा सदस्यको कुल मतभार ५२ हजार ६ सय २८ छ । राष्ट्रपतिमा निर्वाचित हुन २६ हजार ३ सय १५ मत ल्याउनुपर्छ । गठबन्धनसँग अहिले ३१ हजार ९ सय १७ मत छ । एमालेको कुल मतभार १५ हजार ३ सय १२ छ । एमाले अहिले तटस्थ रहेका दल र आठदलीय गठबन्धनबाट मत क्रस गराउने प्रयासमा छ । राप्रपासँग चुनावी सहकार्य गरेको र सरकारमा रास्वपालाई महत्त्वपूर्ण हिस्सा दिन भूमिका निर्वाह गरेकाले ती पार्टीबाट आफ्नो उम्मेदवारलाई मत आउने विश्वासमा एमाले छ । आठदलीय गठबन्धनले भने आफ्नोपट्टिबाट मत क्रस हुन नदिन गृहकार्य गरिरहेको छ ।"
पम्प ट्र्याकमा किशोरकिशोरी,"(काठमाडौं) साइकलप्रेमी एञ्जिला महर्जन कजेलबाट घर फर्किनेबित्तिकै साइकल लिएर कुपण्डोलस्थित वाग्मती नदी किनारको पम्प ट्र्याक पुग्छिन् । ललितपुर महानगरपालिकाले साइकल राइडरलाई प्रोत्साहित गर्नका लागि साइकल लेन छुट्याइदिएपछि उत्साहित भएकी एञ्जिला पम्प ट्र्याक खुलेपछि त झन् खुसीले दंग परेको बताउँछिन् । फुर्सदमा साइकल कुदाउँथेँ, माउन्टेन बाइक चलाउने सपना थियो, उनले भनिन्, पम्प ट्र्याकले माउन्टेन बाइकको बाटो खोलिदियो । आफ्नै साइकलमा जिकज्याक चलाउन सिक्दै छु । एक दिन माउन्टेन बाइक राइडर बन्ने लक्ष्य बनाएको उनले बताइन् । आजकल पम्प ट्र्याकमा साइकल कुदाउने काम एञ्जिलाको दैनिकीमा नै परेको छ । त्यस्तै, ललितपुर महानगरपालिका१ कुपण्डोलस्थित वाग्मती किनारमा खोलिएको पम्प ट्र्याक मा भेटिए अनिश विश्वकर्मा । उनीसँग साइकल त छैन तर अरूले साइकल चलाएको हेर्दा नै सन्तुष्ट मान्ने अनिश पनि साइकलप्रेमी हुन् । सुकुम्बासी बस्तीमा बस्छु, एसईईपछि ममीले साइकल किन्दिन्छु भन्नुभएको छ, कक्षा ९ मा अध्ययनरत अनिशले भने, पम्प ट्र्याक आउँदा आउँदै साथी बन्नुभएकाहरूले बेलाबेला साइकल चलाउन दिनुहुन्छ, माउन्टेन बाइक चलाउन सक्ने भइसकें । साइकल र वातावरणप्रेमीहरूका लागि पम्प ट्र्याकले लर्निङ सेन्टर को काम गरेको समेत उनी बताउँछन् । पछिल्लो समय माउन्टेन बाइकसाइकलप्रेमीको गन्तव्य बनेको यो, पम्प ट्र्याक । हिमाली राइडर्स को समन्वय र भेलोसोलुसन्स को सहकार्यमा ललितपुर महानगर१ वडा कार्यालयले पम्प ट्र्याक खेलको सुरुवात गरेको छ । भेलोसोलुसन्सले पम्प फर पिस नारासहित विश्वभर साइकलिङ र एक्सन स्पोर्ट्स लाई पहुँचयोग्य बनाउन अभियान थालेको छ । भेलो सोलुसन्सले एक दशकदेखि यस्तो ट्र्याक निर्माण गर्दै आइरहेको र हिमाली राइडर्सले पम्प ट्र्याकका लागि समन्वयको काम गरेको हिमाली राइडर्सकी वर्किङ टिम सदस्य अस्मिता राजवंशीले बताइन् । यस्तो ट्र्याकले समाजलाई एकतामा बाँधेको र स्वस्थ तथा सक्रिय जीवन जिउन सहयोग गर्ने विश्वास लिइएका छौं, उनले भनिन्, पम्प ट्र्याक माउन्टेन बाइक चलाउनेहरूका लागि सिकाइ केन्द्र हो । यसले बिगनर प्लेयर बनाउने काम गरेको छ ।हिमाली राइडर्स, भेलोसोलुसन्सले पम्प ट्र्याकलाई ड्रिम पार्क को रुपमा लिएको र पहिलो चरणको सुरुवात मात्र गरेको राजवंशीले बताइन् । उक्त पम्प ट्र्याक निर्माणका लागि करिब ३० लाख रुपैयाँ खर्चिएको र ललितपुर महानगरपालिका१ वडा कार्यालयले साइकलप्रेमीको प्रोत्साहनका लागि स्थान उपलब्ध गराएर ट्र्याक निर्माणस्थलमा रेलिङको समेत व्यवस्था गरेको वडाध्यक्ष निर्मल तण्डुकारले बताए । हिमाली राइडर्स र भेलोसोलुसन्सका सदस्यहरू योजनाबद्ध रूपमा आउनुभयो, हामीले प्रोत्साहन गर्यौं, साइकलप्रेमी उत्साहित हुनुभएको छ, वडाध्यक्ष तण्डुकारले भने । साढे ६ वर्षदेखि माउन्टेन बाइकिङ गर्दै आएका अबिन कर्माचार्य आजकल फुर्सद हुनेबित्तिकै वाग्मती किनारमा पुग्छन् । पम्प ट्र्याकमा साइकल उडाउन पाउँदा उनी निकै खुशी छन् । पम्प ट्र्याकले आफ्नो साइकलिङ स्किल थप बढाएको छ, उनले भने, यो हाम्रो लागि नयाँ प्ल्याटफर्म हो । सबै खेलमा केही स्किल चाहिन्छ । माउन्टेन बाइकिङका लागि यो ट्र्याकमा प्रशिक्षण गर्न आवश्यक छ । यसले हामीलाई माउन्टेन बाइकिङ गर्न सजिलो हुन्छ, उनले भने ।पम्प ट्र्याक विश्वमा छुट्टै खेलका रुपमा नै स्थापित भइरहेको उनी बताउँछन् । यो खेलको वर्ल्ड च्याम्पियनसिप पनि हुन्छ । यो ट्र्याक खुल्नु निकै राम्रो हो, अबिनले भने, बिगिनरदेखि एड्भान्स लेभलका साइकलिस्टले यो ट्र्याक चलाउन सक्छन् । वाग्मती नदीको किनारमा नेपालमै पहिलोपटक पम्प ट्र्याक संचालनमा आएको राजवंशीको दाबी छ । घुमाउरो र उतावचढावयुक्त ट्र्याकमा साइकल उडाएर यो खेल खेल्ने गरिन्छ । ट्र्याक निर्माण गर्दा साइलक मार्गको डिजाइन बांगोटिंगो, घुमाउरो र तलमाथि हुने गरी बनाइएको छ । गत कात्तिकबाट यो ट्र्याक सञ्चालनमा आएको हो ।विशेषतः पछिल्लो समय साँझपख साइकलिस्टले भेट हुने स्थल पनि बनाएका छन् पम्प ट्र्याक लाई । तर सिकारु पम्प ट्र्याक प्रयोगकर्ता (साइकलिस्ट) ले भने सुरक्षाको पाटोलाई त्यति ख्याल नगरेको पाइएको वडाध्यक्ष तण्डुकार बताउँछन् । साइकलिस्टहरूले हेलमेट नलगाई साइकल कुदाएको पनि देखिन्छ, उनले भने । तर पम्प ट्र्याकलाई थप व्यवस्थित र सुविधायुक्त बनाउने र सुरक्षाका उपायहरू प्रयोगका लागि कडाइ गर्ने उनको भनाइ छ । पम्प ट्र्याकमा साइकल चलाउँदा हेलमेट र अन्य सुरक्षाकवज अनिवार्य लगाउनुपर्छ । ट्र्याकमा मोटरसाइकल, स्कुटर भने प्रयोग गर्न बन्देज छ ।"
मेटालिकाको 'मास्टर अफ पपेट्स सार्वजनिक,"सन् १९८६ मा आजकै दिन (मार्च ३) मा अमेरिकी सांगीतिक ब्यान्ड मेटालिकाको तेस्रो एल्बम मास्टर अफ पपेट्स सार्वजनिक भएको थियो । व्यावसायिक रूपमा निकै सफल उक्त एल्बमले ब्यान्डलाई विश्वभर चर्चामा ल्याएको थियो । सन् १९८१ को अक्टोबर २८ मा अमेरिकाको लस एन्जल्समा भोकलिस्ट तथा गितारिस्ट जेम्स हर्टफिल्ड, ड्रमर लार्स उलरिचले मेटालिक ब्यान्ड गठन गरेका हुन् । किर्क हमेट, रोबर्ट ट्रुजिलो लगायतका सदस्य भने ब्यान्डमा पछि जोडिएका थिए । ब्यान्डले अधिकांश समय अमेरिकाको सान फ्रान्सिस्कोमा रहेर सांगीतिक करिअरका अघि बढाएको थियो । मेटालिकाकको चौथो एल्बम एन्ड जस्टिस फर अल (१९८६) ग्रामी अवार्डका लागि मनोनयनमा परेको थियो । ब्यान्डको पाँचौं एल्बम मेटालिका (१९९१) हो । उक्त एल्बम अमेरिकामा मात्रै कम्तीमा १ करोड ६० लाख प्रति बिक्री भएको थियो । हेभी मेटलबाट अन्य विधाका विभिन्न गीत संगीतमा लागेको ब्यान्ड सन् २००९ मा डेथ म्याग्नेटिक नामक एल्बमसँगै आफ्नो विधामा फर्केको थियो । त्यस्तै, ब्यान्डले दसौं एल्बमका रूपमा हार्डवायर्ड टु सेल्फडिस्ट्रक्ट (२०१६) बजारमा ल्याएको थियो । मेटालिकाको एघारौं एल्बम ७२ सिजन्स भने यसै वर्षको अप्रिलमा सार्वजनिक हुँदै छ ।"
पशुपतिले ल्याए कैले कमाउनी,"काठमाडौं (कास) चर्चित लोकदोहोरी गायक पशुपति शर्माले नयाँ गीत बजारमा ल्याएका छन् । कैले कमाउनी बोलको गीतमा शर्मासँगै कामना ओली र तिलक ओलीले स्वर दिएका छन् । गीतको शब्द र संगीत भने तिलक ओलीको रहेको छ । गीतमा साथीहरूको प्रगति गरेको सन्दर्भ उल्लेख गर्दै आफूले बुढेसकाल लाग्दा पनि पैसा कमाउन नसकेको पीर व्यथा समेटिएको छ । गीत शर्माको युट्युब च्यानलमार्फत बिहीबार दिउँसो सार्वजनिक गरिएको हो । एरेन्ज, मिक्सिङ र मास्टरिङ विनोद बाजुरालीको रहेको गीत मालाश्री स्टुडियोमा रेकर्ड गरिएको हो । वीरेन्द्र ओलीको निर्देशनमा तयार गरिएको गीतको म्युजिक भिडियोमा गायक शर्मा र गायिका ओलीसँगै वीरेन्द्र ओली, पूर्णिमा जीएम, प्रशान्त परियार, मञ्जित पहाडी, शरद एलजी, दुर्गा तामाङ, रमेश शर्मा, कल्पना मल्ल, रोजा तामाङ र कल्याण अधिकारीले अभिनय छ । गीतको भिडियो सम्पादन भने दीपक विष्टले गरेका हुन् । शर्माका क्याम्पस पढ्न आउनी, मलाई अमेरिका यही, लुट्न सके लुट, सारंगी र्याइँर्याइँ, फाटेको मन लगायतका गीत चर्चित छन् ।"
शाहरूख पत्नी गौरीविरुद्ध उजुरी,"मुम्बई (एजेन्सी) बलिउड सुपरस्टार शाहरूख खानकी पत्नी गौरी खानविरुद्ध प्रहरीमा उजुरी दर्ता भएको छ । गौरी फिल्म निर्माता तथा चर्चित डिजाइनर हुन् । उत्तर प्रदेशको राजधानी लखनऊमा एक व्यक्तिले गौरीसहित तीन जनाविरुद्ध एफआईआर दर्ता गरेका भारतीय सञ्चारमाध्यमहरूले जनाएका छन् । गौरीविरुद्ध धोखाधडी गरेको आरोपमा इन्डियन पेनल कोड (आईपीसी) को धारा ४०९ अन्तर्गत मुद्दा दायर गरिएको हो । मुम्बई निवासी जसवन्त शाहले गौरी ब्रान्ड एम्बेसडर रहेको कम्पनीले फ्ल्याट दिने सर्तसहित ८६ लाख रुपैयाँ लिएको थियो । तर, सम्झौताअनुसार फ्ल्याट नदिएको भन्दै शाहले उजुरी गरेका टाइम्स अफ इन्डियाले जनाएको छ । उक्त फ्ल्याट लखनऊको सुशान्त गल्फ सिटीस्थित तुल्सीयानी गोल्ड भ्युमा रहेको छ । उजुरीमा उनले ब्रान्ड एम्बेसडर गौरीको प्रचारबाट प्रभावित भएर फ्ल्याट किनेको उजुरीमा उल्लेख छ ।फ्ल्याट निर्माण कम्पनी तुल्सीयानी कन्स्ट्रक्सन एन्ड डेभलपमेन्ट लिमिटेडको ब्रान्ड एम्बेसडर गौरी हुन् । शाहले निर्माण कम्पनीविरुद्ध पनि उजुरी गरेका छन् । उजुरीमा शाहले गौरीले पैसा हिनामिना गरेको आरोपसमेत लगाएका छन् । शाहले उजुरीमा कम्पनीले आफूसँग पैसा लिए पनि फ्ल्याट अरू कसैलाई दिएको दाबी गरेको टाइम्स अफ इन्डियाले जनाएको छ । गौरी र कम्पनीबाहेक शाहले तुल्सीयानी कन्स्ट्रक्सन एन्ड डेभलपमेन्ट लिमिटेडका प्रमुख एमडी अनिलकुमार तुल्सीयानी र निर्देशक महेश तुल्सीयानीविरुद्ध पनि जाहेरी दिएका छन् । गौरी खान डिजाइन्स कम्पनीकी मालिक गौरी उत्कृष्ट इन्टेरियर डिजाइनर हुन् । उनले विभिन्न चर्चित बलिउडकर्मीका घरको इन्टेरियर डिजाइन गरेकी छन् । पछिल्लो उजुरीका बारेमा भने उनले कुनै प्रतिक्रिया नदिएकी भारतीय सञ्चारमाध्यमहरूले जनाएका छन् । गौरी फेसन डिजाइनर तथा फिल्म निर्मातासमेत हुन् । गौरी मे हुँ ना, ओम शान्ति ओम, चेन्नई एक्सप्रेस लगायतका चर्चित फिल्मकी निर्माता हुन् ।"
बुटवलनारायणगढमा सकसपूर्ण यात्रा,"भुमहीबर्दघाट भुमहीबर्दघाट दूरी २२ किलोमिटर हो । यो सडकमा सामान्य अवस्थामा यात्रा गर्दा मोटरसाइकलमा २५ मिनेट र सार्वजनिक यातायातमा ४५ मिनेट लाग्छ । अहिले यो क्षेत्रमा धमाधम दायाँबायाँ माटो पुर्ने काम भइरहेको छ । बिजुलीका पोल सार्नेबित्तिकै सडक कालोपत्र गरी यस खण्डमा काम भइरहेको छ । अन्य स्थानमा भन्दा यो खण्डमा कामले तीव्रता पाएको छ । यहाँ आठ स्थानमा डाइभर्सन छन्, जसले गर्दा यात्रा निकै कष्टकर र धुलाम्य छ । काम भएको स्थानमा मात्र दिनमा दुई पटक पानी हाल्ने काम हुने तर अन्य स्थानमा पानी नहालेपछि सडक वरपरका व्यवसायी र स्थानीय आजित भएको स्थानीय प्रकाश न्यौपानेले बताए । भुमहीदेखि २ किलोमिटर पूर्व बासा क्षेत्रमा एकतर्फी कालोपत्र गरिएको छ । करिब २ किलोमिटर क्षेत्र कालोपत्र गरिएको छ भने दुवैतर्फ कालोपत्र गर्न ठिक्क अवस्था छ । यो खण्डमा कामदार र उपकरण पनि आवश्यकताअनुसार प्रयोग गरिएको महसुस हुन्छ । काम भएको देखेपछि केही असहज भए पनि स्थानीयले दुःख सहेर बसेको बताउँछन् । यो क्षेत्रमा अब धमाधम कालोपत्र गर्ने तयारी छ । बर्दघाटदुम्कीबास दाउन्ने सडकको दायाँबायाँ पहाड काटेर अहिले फराकिलो बनेको छ । सुरुमा रमाइलो र फरक अनुभूति भए पनि उकालो सुरु भएपछि सवारीको चाप र जीर्ण सडकले यात्रु र चालकको ढुकढुकी बढाउँछ । बर्दघाटबाट पूर्व दाउन्नेतर्फ लाग्नेबित्तिकै एसमोड नजिकै एकापट्टि करिब ५ सय मिटर कालोपत्र गर्न तयार पारिएको छ । जसले गर्दा दाउन्ने खण्डमा पनि धमाधम काम भइरहेको होला भन्ने यात्रुलाई लाग्छ । तर, ५ सय मिटर पर गएपछि वरपर माटो काट्ने डोजर र माटोको थुप्रोले सवारी एकतर्फी रूपमा सञ्चालन भइरहेका छन् । गत मंगलबार बिहान बर्दघाटबाट ३ किलोमिटर पूर्व बा४ख ७३९० नम्बरको बस पहाडतर्फ भित्तामा गएर ठक्कर खायो । दुर्घटनापछि ओहोरदोहोर प्रभावित बन्यो । यात्रु सकुशल थिए । सडक समयमा निर्माण नगर्ने भन्दै सरकार र ठेकेदार दुवै पक्षलाई गाली गर्दै यात्रुहरू अर्को सवारीमा गन्तव्यमा लागे । दाउन्ने पहाडअन्तर्गत १४ किलोमिटर खण्डको साँघुरो बाटाको चार स्थानमा डाइभर्सन छ, जसले यात्रा कष्टकर बनाउँछ । त्यसमाथि टिपरले उडाउने धूलोले अगाडिको सवारी नचिनिने अवस्थामा यात्रा गर्न यात्रु बाध्य छन् । बर्दघाटबाट दाउन्ने मन्दिर खण्डको यात्रा अझ सकसपूर्ण छ । दाउन्ने मन्दिरभन्दा पूर्व पुरानो सडक मर्मत गरेर सहज बनाइएको छ । त्यहाँबाट दुम्कीबाससम्म ७ किलोमिटर कालोपत्र छ । यस खण्डमा सडक विस्तारको काम भएको छैन । पहाड काट्न बाँकी नै छ । दुम्कीबासकावासोतीदुम्कीबासदेखि कावासोतीसम्म ३० किलोमिटर दूरी छ । करिब १ घण्टा लाग्ने यो खण्डमा अहिले विभिन्न स्थानमा मालवाहक सवारीका साधन बिग्रिएका भेटिन्छन् । कहीं पट्टा भाँचिँदा त कहीं खाडल र धूलोका कारण यात्रा कष्टकर छ । बसका यात्रुलाई यात्रा सहज छैन । धूलोले भरिएको खाडलमा पर्दा सवारी दुर्घटना बढ्दो छ । मोटरसाइकल चालक त नचिनिने अवस्थामा पुग्छन् । रूख कटान सकिएको छ भने बिजुलीका पोल र खानेपानीको पाइप सार्ने काम भइरहेको छ, जसले गर्दा सडक विस्तारमा अवरोध आएको छ । यहाँका स्थानीय तहले ठेकेदार कम्पनीलाई आवश्यक नदीजन्य पदार्थ सशुल्क उपलब्ध गराउने तर आफ्नो क्षेत्रमा काम छिटो अगाडि बढाउन आग्रह गरेका छन् । ठेकेदार कम्पनी भने पुल र कल्भर्ट बनाउन मात्र लागेको छ । धूलोरहित बनाउनेतर्फ ध्यान नदिँदा राजमार्ग आसपासका स्थानीयमा श्वासप्रश्वाससम्बन्धी समस्या बढेको छ । विभिन्न स्थानमा खाडल खनेर महिनौंदेखि त्यसै छाडिएको छ भने माटोले पुरिएको स्थानमा पनि थप काम नहुँदा पहिलेकै जस्तो भएको छ । कावासोतीगैंडाकोटधूलोरहित बनाउन सडकमा पानी हाल्ने र केही दिनमा नै छोड्ने प्रवृत्ति बढेपछि समयसमयमा यस खण्डमा आन्दोलन हुने गरेको छ । जनप्रतिनिधिले पनि कावासोतीस्थित ठेकेदार कम्पनीको कार्यालयसम्म पुगेर दबाब दिने गरेका छन् । कावासोतीदेखि गैंडाकोटसम्म विद्युत्को पोल र खानेपानीको पाइप सार्ने काम अन्तिम चरणमा छ । सडकको दायाँबायाँ ढल र माटो पुरेर अन्तिम चरणमा पुर्याइएको छ । अधिकांश पुल तथा कल्भर्ट निर्माण सकिएको छ भने केही स्थानमा निर्माण हुँदै छ । भेडाबारी क्षेत्रमा नमुनाका रूपमा कालोपत्र गरिएको छ । यस क्षेत्रमा पनि कामले तीव्रता पाएको छ । तर, सडक वरपर निर्माण सामग्री राखिएका कारण यात्रा कष्टकर छ । डाइभर्सन र खाडलले ३० किलोमिटरको यात्रा गर्न करिब २ घण्टा लाग्छ । बिहान १० बजे यात्रा सुरु गरे गैंडाकोटसम्म आइपुग्दा ४ बज्छ । यो खण्डमा मात्र पछिल्लो सात महिनामा ४७ दुर्घटना भएको ट्राफिक प्रहरीको तथ्यांक छ भने सडक निर्माण सुरु भएको साढे दुई वर्षमा नवलपुर क्षेत्रमा मात्र २ सय ६५ दुर्घटनामा १ सय ९ जनाले ज्यान गुमाउनुपरेको छ । यस तथ्यले पनि यो सडक कति भयावह छ भन्ने जानकारी दिन्छ ।"
डीडीसीले नगदै बेच्दा किसानसँग किन उधारो ?,"जुनसुकै नगदे बाली किन नहोस्, मुलुकमा किसानले हाताहाती रकम पाए पनि त्यो विरल संयोग मात्र हुने अवस्था छ । तृण तहका अरू कृषिउपज उत्पादकहरूको हविगत पनि यही छ । पाँच साताअघि काठमाडौंमा आत्मदाह गरेका इलामेली उद्यमी प्रेमप्रसाद आचार्य अवसादबाट गुज्रिनुको एउटा कारण यही थियोÙ आफूले सामान बेचेका थुप्रै व्यावसायिक निगमहरूले महिनौंसम्म उधारो राखेको गुनासो उनले आफ्नो आत्मदाहनोटमा गरेका थिए । प्रेमप्रसादको यस्तो आक्रोश त निजी व्यवसायीप्रति लक्षित थियो, तर विडम्बनापूर्ण भन्नुपर्छ स्वयं सरकारी संस्थानले पनि किसानको रकम लामो समय उधारो राख्ने गरेको छ । उपभोक्तालाई हाताहाती नगदमा उत्पादन बेच्ने दुग्ध विकास संस्थान (डीडीसी) ले किसानलाई ५० करोड भुक्तानी गर्न बाँकी रहनु आफैंमा दिक्कलाग्दो छ । यसले नेपाली किसानहरूको दुःख मात्र औंल्याउँदैन, उनीहरूप्रति सरकारी दृष्टिकोणको एक झलक पनि दिन्छ । र, सार्वजनिक छवि राम्रै भएको एउटा सरकारी संस्थान कसरी धराशायी भइरहेको छ भन्ने दुःखद दृष्टान्त पनि पेस गर्छ । देशभरका १२ सय दुग्ध उत्पादक सहकारीमार्फत करिब २ लाख किसान परिवारले डीडीसीलाई दूध बेच्छन् । तिनलाई मासिक १८ देखि २० करोड रुपैयाँ भुक्तानी गर्नुपर्छ । महिनाको १ र १५ गते रकम वितरण गर्नुपर्नेमा तीन महिनादेखि भुक्तानी रोकिएको छ । आम्दानी नभएकाले समस्या भइरहेको संस्थानको दाबी छ । यसअघि पनि कोभिड महामारीका बेला पनि दूध, पाउडर, बटर बिक्री नभएको भन्दै २०७७ फागुनदेखि करिब तीन महिना र २०७८ कात्तिकपछि पुनः साढे २ महिना भुक्तानी रोकिएको थियो । त्यति बेला संस्थानले कृषि मन्त्रालयसँग २० करोड ऋण लिएको थियो । बजारमा अझै पनि डीडीसीको राम्रै छाप छ । अधिकांश उपभोक्ताको पहिलो रोजाइमा यसकै उत्पादन पर्ने गरेका छन् । तैपनि व्यावसायिक रूपमा भने यो संस्था अधोगतिमा हुनुका कारण विचारणीय छन् । सर्वप्रथम त, अरू सार्वजनिक संस्थानझैं डीडीसी पनि चरम राजनीतिक हस्तक्षेपबाट गुज्रिएको छ । राजनीतिक रूपमा नियुक्त सञ्चालकहरूको व्यवस्थापन कौशल अभावको मूल्य किसानदेखि उपभोक्तासम्मै परेको छ । अनावश्यक रूपमा भर्ती गरिएका कर्मचारीका कारण सञ्चालन खर्च अधिक छ । करिब १२ सय कर्मचारी हरेकलाई दिनमा १ लिटर दूध दिइन्छ, त्यसमै वार्षिक २ करोड रुपैयाँजति खर्च हुन्छ । त्यसमाथि चुहावट पनि उत्तिकै छ । महालेखा परीक्षकको ५९ औं वार्षिक प्रतिवेदन अनुसार अरू सञ्चालन बेथिति पनि चर्को छ । मूल्य अभिवृद्धि कर र बिक्रीवितरणबीच ५९ करोड ५४ लाखको हिसाब फरक छ । मापदण्डभन्दा ३ हजार किलो बढी क्षति दाबी गरिएको छ । संस्थानको सञ्चित नोक्सान ८७ करोड पुगेको छ । संस्थानले पर्याप्त दूध संकलनसम्म गर्न सकेको छैन । दैनिक ६० हजार लिटर दूध अभाव भएकै कारण समस्या बढेको उसको तर्क छ । तीन महिनादेखि किसानको भुक्तानी रोकिइरहेको अवस्थामा दूध संकलन कसरी बढाउन सकिन्छ, आफैंमा प्रश्न छ । किसानले गाईभैंसीका लागि घाँसपरालदेखि दानासम्म नगदै किनेका हुन्छन् । तिनको औषधिउपचार नगदै गराएका हुन्छन् । गाईभैंसीपालनदेखि स्याहारसुसारसम्मका लागि ऋण लिएका हुन्छन् । दूध बिक्रीवितरणमै जीवन आश्रित भएका उनीहरूलाई महिनौंदेखि भुक्तानी रोकिएपछि अब के हुन्छ ? व्यावसायिक रूपमा गाईभैंसी पाल्ने जोकोहीलाई यसले निराश तुल्याउँछÙ अरू पनि यसप्रति आकर्षित हुन छाड्छन् । यसरी डीडीसीको विफलताको मूल्य समग्र कृषि क्षेत्रले चुकाउनुपर्छ । तसर्थ, बजारमा अझै लोकप्रिय रहेको यो संस्थानको साख र व्यावसायिक सफलता दुवै बढाउन उचित पहलको खाँचो छ । सर्वप्रथम त, संस्थानले आफ्ना आन्तरिक बेथितिहरू सुधार्नुपर्छ । अनावश्यक कर्मचारी कटौतीदेखि प्रशोधनका क्रममा हुने चुहावटसम्म रोक्नुपर्छ । समग्र रूपमा व्यवस्थापन कौशल वृद्धि गर्नुपर्छ । आन्तरिक व्यवस्थापनका अतिरिक्त, व्यापार वृद्धिका लागि संस्थानले आफ्नो बजारको दायरालाई नै बढाउनुपर्छ । उसले आफूलाई दूधदहीबाहेकका दुग्धजन्य उत्पादनमा पनि केन्द्रित गर्नुपर्छ । मुलुकका अरू सहरहरूमा पनि उपस्थिति बढाउनुपर्छ । अर्को, आफ्नो ख्याति टिकाइराख्न तथा विश्वसनीयतामा कमी आउन नदिन संस्थानले उचित सावधानी पनि अपनाइरहनुपर्छ । खास गरी यसका उत्पादनहरूमा घरीघरी जस्ता गुनासा आउने गरेका छन्, तिनको स्थायी रूपमै सम्बोधन हुनुपर्छ । दुई वर्षअघि गन्हाएको दूध बजार पठाएकोजस्ता लापरबाही फेरि दोहोरिनु हुन्न । सबै पक्षको गुण मापन गरेर मात्रै उत्पादनहरू बजारमा पठाउने थितिमा कहिल्यै गडबडी आउन दिनु हुन्न । यी कार्यमा ध्यान दिएमा डीडीसीको व्यावसायिक सफलता सुनिश्चित छ । त्यसो भएमा किसानहरू उधारोको मारमा पर्दैनन्, उपभोक्ताहरू पनि लाभान्वित हुन्छन् । अतः, डीडीसीलाई समग्र रूपमै उँभो लगाउनु यसको बोर्डका अतिरिक्त, कृषि तथा पशुपन्छी विकास मन्त्रालय पनि चिन्तित र तत्पर हुनुपर्छ । र, संगठन र व्यापार व्यवस्थापनका योजनाबद्ध उपायहरू अघि सार्नुपर्छ ।"
एउटै कामका लागि सांसदलाई दुई थरी सुविधा किन ?,जिम्मेवार सांसदबाट यस्तो हर्कत हुनु असंवेदनशील छ । तुरुन्तै भत्ता पाउने सुविधा खारेज हुनुपर्छ । लक्ष्मी खड्का
प्रधानमन्त्रीलाई आफ्नै चिन्ता,"दाहालले बेलाबेला भन्ने गर्थे पहिलो कार्यकाल अनुभव नै गर्न नपाई सकिएको थियो, दोस्रो सोचेजस्तो काम गर्न सकिएन अब एक पटक प्रधानमन्त्री भएर सम्पूर्ण ध्यान देश र जनतामा लगाउन चाहन्छु । उनले भनाइको आशय हो जसरी पनि प्रधानमन्त्री हुनु, भइछाडे पनि । तर, यो कार्यकाल सत्ता कसरी टिकाउने भन्नेमै उनको ध्यान जाने देखिन्छ । धेरै दल मिलेर बनेको सरकारमा एकमनले काम गर्न सक्ने अवस्था पक्कै हुँदैन । यसर्थ उनका आगामी दिन पनि सफल हुनेमा विश्वस्त हुन सकिँदैन । यता उनलाई प्रधानमन्त्री बनाउने दल एमालेले फेरि कांग्रेससँग मिलेर दाहाल सरकार ढलाउने खेल सुरु गरिसकेको छ । जटिल अवस्थाबाट प्रधानमन्त्री बनेका दाहालले देश र जनताको हितमा देखिने गरी काम गर्लान् भन्ने आशा कमजोर हुँदै छ । सरकार एक महिना पनि टिकाउन नसकेका उनले अब कति पटक मन्त्रिपरिषद् पुनर्गठन गर्ने हुन्, आफू टिकिराख्नका लागि कस्ताकस्ता राजनीतिक खेल खेल्ने हुन्, त्यसको रेकर्ड राख्नका लागि तयार भएर बस्दा हुने भयो । सुजन देवकोटा, पालुङ्टार४, गोरखा"
विषादी जाँचेर मात्र आयात,"भारतीय तरकारीको विषादी जाँच्ने प्रस्ताव मन्त्रिपरिषद्ले रोक्यो भन्ने समाचार पढ्दा आफू कस्तो निरीह देशमा जन्मेको जस्तो लाग्यो । भारतीय तरकारीको निर्बाध आयातले नेपाली किसान मारमा मात्र परेका छैनन् । विषादीको परीक्षण पनि नगरी ल्याउँदा उपभोक्ताको स्वास्थ्यमा पनि गम्भीर खेलबाड भएको छ । चिकित्सकहरू बताउँछन्, विषादीयुक्त तरकारी उपभोग गर्दा क्यान्सरजस्तो घातक रोग पनि लाग्ने गर्छ । विगत केही समयदेखि नेपाली किसानहरूको उत्पादन आयातित तरकारीले गर्दा बिक्रीमा समस्या आएको सरकारलाई जानकारी नभएको पनि होइन । किसानहरूले सडकमै आएर प्रदर्शन गरेका थिए । यस्तै भइरहने हो भने कसको भलो हुन्छ ? हामी आयातमुखी कृषिमा खुसी हुने हो त ? सरकारले जवाफ दिनु जरुरी छ । हरेक देशको सरकार आफ्ना जनताप्रति उत्तरदायी हुन्छ । सरकारले जानाजान बिनापरीक्षण यसरी तरकारी उपभोक्ताको चुल्होमा पुर्याउनु राम्रो होइन । यस्तो विषादीयुक्त तरकारी उपयोग गर्दा आमजनको स्वास्थ्य के होला ? यस्तो गम्भीर सबाललाई राज्यले बेवास्ता गर्न मिल्दैन । यसै गरी गैरजिम्मेवार भइरहने हो भने भोलि सरकारविरुद्ध किसान र उपभोक्ताले गम्भीर कदम चाल्न बाध्य हुनेछन् । रामेश्वर बासी, चाँगुनारायण९, भक्तपुर"
पाठ्यपुस्तकको पुनर्प्रयोग,"विद्यालय तहका पाठ्यपुस्तक छपाइमा ढिलाइ हुँदा पठनपाठनमा समस्या हुने गरेको पाइन्छ । मुद्रक संस्थाहरूको लापरबाही र कागज अभावले पाठ्यपुस्तकको छपाइ ढिलो हुने गर्छ । यस्तो अवस्थामा पुराना पाठ्यपुस्तक पुनः प्रयोगमा ल्याउने नियम बनाउँदा यो समस्या समाधान हुन्थ्यो कि ? विद्यार्थीहरूमा पाठ्यपुस्तकको जतन, इज्जत गर्ने बानीव्यवहारको पनि विकास हुने थियो । राज्यकोषको अर्बौं रकम पनि जोगिने र पाठ्यपुस्तक अभाव पनि हट्ने हुनाले यो विषयमा शिक्षासँग सम्बन्धित निकायको ध्यानाकर्षण हुनु जरुरी छ । पर्वत सञ्जेल, धरान १७, सुनसरी"
रुस्दीको बिजोर आँखा,"लेखक सलमान रुस्दीले के देखे जुन कुनै व्यक्ति, समूह वा शक्तिलाई देख्न असह्य भयो वा असम्भव रह्यो ? उनी कुन त्यस्तो उज्यालो जगेर्ना गर्न चाहन्थे जोकसैका लागि बिझाउने भयो ? राम्रा लेखकहरू उज्यालो संग्रह गर्न खोज्छन्, अँध्यारोको पत्र उक्काउने प्रयत्न गर्छन् र सुन्दर सपना जोगाउन चाहन्छन् । ती सधैं सफल नहोलान्, सधैं उम्दा नठहरिएलान्, कहिलेकाहीँ कतै कमजोरी पनि गर्लान्, तर तिनले न्याय, समता, र स्वतन्त्रताको पैरवी गर्ने कोसिस गरेका हुन्छन् । रूढता चिर्दै र अति सामान्यीकृत चित्र उधार्दै, तिनले जीवनको अर्थवत्ता स्थापित गर्न खोजेका हुन्छन् । गत अगस्टको घटना हो, रुस्दीको हत्या गर्ने मनसुबा राखेर उनीमाथि छुरा प्रहार भयो । न्युयोर्कको एउटा कार्यक्रममा भाषण दिन तयारी गर्दागर्दै उनीमाथि चौबीसवर्षे युवकले बारम्बार छुरा प्रहार गरे । आक्रमणपश्चात् लामो समय अस्पताल बसेका रुस्दीले एउटा आँखाको ज्योति गुमाए, उनको एउटा हातले मारक घात बेहोर्यो । तीन दशकपहिले इरानी शासक अयोतल्ला खोमेनीले उनको उपन्यास सटनिक भर्सेस पढ्नुअघि नै सोही उपन्यास लेखेबापत उनको हत्या गर्ने फतवा जारी गरेका थिए । त्यसो त उपन्यास पढ्न नपाउँदै रुस्दी जन्मेको मुलुक भारतका तत्कालीन शासकले सबैभन्दा अघि बढेर उनको उपन्यासमा प्रतिबन्ध लगाएका थिए । खोमेनीआदेश शिरोपर गर्दै ती युवकले छुरा प्रहार गर्नुअघि रुस्दीले सन् २००३ देखि २०२० सम्म लेखेका साहित्यिक र समालोचनात्मक निबन्धहरूको संग्रह द ल्याङ्वेजेस अफ ट्रुथ प्रकाशित भएको थियो भने, आक्रमण बेहोरेर ब्युँझँदा उनको उपन्यास भिक्ट्री सिटी प्रकाशन तयारीमा पुगेको थियो । फतवाहरू आए र गए, धम्की र आक्रमण भए एवं ती सकिए । जीवन्त रहे उनका सृजना र स्पन्दन एवं सामर्थ्यसहित फैलिरहे उनका अभिव्यक्ति । पछिल्लो संग्रहमा भेला गरिएका निबन्धहरूमा रुस्दीले कल्पनाशीलता नै लेखनका निम्ति आवश्यक मुख्य सामर्थ्य हो भनेका छन् । आफूले जीवनमा जे भोग्यो, अटोफिक्सन का नाममा त्यति मात्रै लेख्दा, त्यो साँघुरो, नीरस र नयाँ नहुने भन्दै उनले काल्पनिक उडान भरेका आफ्ना उपन्यासहरूको पैरवी गरेका छन् । एउटा सामान्य परिवारभित्र द्वन्द्वको महाभारत हुन सक्छ, षड्यन्त्रका खुनी प्रयोक्ता वा प्रेमका असाधारण उपासक त्यहाँ हुन सक्छन् । त्यसो त सोही परिवारमा लोसे र नीरस दैनिकी पनि हुन्छ । उनका निबन्ध पढ्दा लाग्छ, उनी नयाँ लेखकलाई सोधिरहेका छन् साँचो भोगाइका नाममा त्यही दैनन्दिनका सामान्य घटना उतारेर त्यसैलाई साहित्य भन्ने वा सितिमिति सतहमा नदेखिने प्रेम, ईर्ष्या, लोभ वा षड्यन्त्रका महाभारतलाई उच्च कल्पनाशीलता प्रयोग गर्दै कलात्मक ढंगले भन्ने ? सृजनात्मक लेखन अध्यापन गराउने संस्था र शिक्षकहरूले कक्षाकोठामा पनि त्यही लोसे दैनिकीलाई नै प्राथमिकतामा राखेर कथा लेखाएको संकेत गरेका छन् उनले । त्यसैले बजारमा आइरहेका आधुनिक लेखनमा कल्पनाशीलताको अभाव रहेको र ती हजारौंको संख्यामा छापिने पृष्ठमा खास नयाँपन नभएको बताएका छन् । केही समकालीन लेखकका नामै किटेर अटोफिक्सनको सीमितता देखाउने कोसिस गरेका छन् । लेखनमा प्रवृत्त हुन चाहने युवातर्फ संकेत गर्दै उनी सोध्छन्, जे जान्दछौ, त्यो लेख भनेर सिकाइन्छ, तर म भन्छु, तिमीले जानेको विषय साँच्चै रुचिकर हुन सक्छ भने मात्रै लेख । साँचो भनेर बेचिएका समाचार, असली र भरपर्दो भनेर फैलाइएका अफवाह र तिनै झुटका भरमा उदाएका शासकहरूले भरिभराउ यो समयमा रुस्दीले साँचो कथाको रेकर्डलाई नै साहित्यिक आख्यान भन्नुको तुक छैन भनिरहेका छन् । लेखकले कल्पनाशीलता प्रयोग नगर्दा समाजमा व्याप्त घाती झुट र भ्रम नै साहित्यका नाममा प्रकाशन हुने भय पो पालेका हुन् कि ? जे होस्, उनी भन्छन्, जे जान्दैनौ, त्यो लेख । त्यसो गर्ने दुई तरिका छन् । पहिलो, घर छोडेर बाहिर निस्केर राम्रा कथा खोज्नु ।  दोस्रो, आख्यान लेख्नु भनेको आख्यानात्मक हुनु हो, त्यसैले आफैं (यथार्थभन्दा भिन्न) नयाँ बनाउनु हो । खोमेनीजस्ता शासकले फैलाएको झुट तीन दशकसम्म पनि सामर्थ्यवान् रह्यो, आफूभन्दा नौ वर्ष जेठो अफवाह पत्याएर चौबीसवर्षे ठीटोले रुस्दीको आँखा फुटाइदियो । लेखक अमिताभ कुमार भन्छन्, जेलमा बसेका बेला किताब पढेर धेरै मान्छे बदलिएका छन्, अहिले जेलमा रहेको त्यो ठिटोले अब रुस्दीलाई साँच्चै ध्यानसँग पढोस् । रुस्दीले निर्माण गरेका किताबी संसार र भरेका काल्पनिक उडान पढोस्, र थाहा पाओस्, खोमेनीको अफवाहले बनाएको यथार्थ संसारभन्दा सुन्दर रुस्दीले देखेको सपना छ । आक्रमणलगत्तै, रुस्दीको सम्मान र आक्रमणको विरोधमा लेख लेख्दै कुमारले भनेका छन्, म भारतको सबैभन्दा गरिब राज्यमा जन्मेको थिएँ, पठनको दुनियाँमा प्रवृत्त नभएको भए सम्भवतः म पनि कतै मारिइन सक्थें, अथवा के थाहा, म आफैं हत्यारा बन्थें कि ? केही दिनअघि मात्रै पाठकका हातमा आइपुगेको रुस्दीको उपन्यास भिक्ट्री सिटी उनले पैरवी गरेको साहित्यजस्तै इतिहास, कल्पना, र मिथकको सम्मिश्रण हो । उपन्यासमा सन् १३३५ मा स्थापना भएर १५६५ मा पतन भएको विजयनगर साम्राज्यको कथा भनिएको छ । पम्पा कम्पना नामक एक भविष्यवेत्ता एवं कविले लेखेको र साढे चार शताब्दीपछि एक अनुवादकले सो लिखत फेला पारेर कनीकुथी अर्थ लगाउँदै भनेको कथा नै भिक्ट्री सिटी हो भनिएको छ । यस उपन्यासको समीक्षा गर्दर् ैकवि जित थाइलले भीएस नयपालले इन्डियाः अ वुन्डेड सिभिलाइजेसन जस्ता गैरआख्यान लेखेर जुन सत्य उजागर गर्न सकेका वा चाहेका थिएनन्, रुस्दीले सोही कथालाई प्रचुरतम कल्पनाशीलता उपयोग गर्दै रचेको आख्यानमार्फत बाहिर ल्याएका छन् । थाइल भन्छन्, नयपालको व्याख्यामा उनको दृष्टिक्षितिज साँघुरो देखिन्छ, र उनले इतिहासलाई साँघुर्याउन खोजेको बुझिन्छ । रुस्दीको उपन्यासले नयपालको अध्ययनको सीमितता देखाएको अनुभव भयो थाइललाई । अर्थात्, रुस्दीले अघिल्लो किताबको एउटा निबन्धमा दाबी गरेझैं कल्पनाशीलताको प्रचुर प्रयोगले भग्नावशेषमा परिणत भएको सत्यको सुन्दर महल सृजना गर्न सम्भव छ भन्ने भिक्ट्री सिटी ले प्रमाणित गरेको छ । उपन्यास लेखनका निम्ति रुस्दीले गरेको अध्ययनको प्रचुरता उनको आभारमा उल्लिखित किताबको सूचीले नै संकेत गरेको पनि थाइलले बताएका छन् । आख्यान स्वयं गैरआख्यान र इतिहासको नीरस लिखत बनेकामा गुनासिएका रुस्दीले कल्पनाशीलताको पैरवी मात्र गरेनन्, बरु गैरआख्यानका सीमिततालाई चुनौती दिन सक्ने सामर्थ्य भएको कल्पनाशील उपन्यासको रचना नै गरे । किताबहरूबाट लिइएका सूचना र विश्लेषण, इतिहासका पात्र र घटनालाई प्रशोधन गर्न उनले आफ्नो कल्पनाशीलताको उपयोग गरेकैले उपन्यास गतिलो बनेको थाइलजस्ता समीक्षकको दाबी छ । उपन्यासमा दक्षिण भारतको अध्यात्म छ, भारतको मध्ययुगीन इतिहास छ । आम मान्छे र शासकहरू दुवै छन् । देवता र जनावर, वनस्पति र जनावरहरू छन् । अनेक भाषा छन्, काव्य र कलाका विभिन्न रूपको बाक्लै उपस्थिति छ । रुस्दी आफैंले भनेजस्तो, उनी एकैसाथ घरबाहिर निस्केर नयाँ कथा खोज्न भारतका कुनाकन्दरा पुगेका छन्, इतिहासका पत्र उक्काएर हेर्ने कोसिस गरका छन् र आफ्नै दिमागी संसारमा विचरण गर्दै नयाँ कथा र उपकथा बुनेर अनौठो दुनियाँ खडा गरेका छन् । कल्पनाशीलताले उनलाई यथार्थमा रहेको हिन्दुत्ववाद वा खोमेनीजडताको साँघुरोपनाबाट उम्किने ठाउँ उपलब्ध गराएको छ । त्यसो त नयपालजस्ता विद्वानका चिन्तनका साना गल्छेडा छिचोल्न पनि उनले आफ्नै कल्पनाशक्तिको बढी उपयोग गरेका छन् । जोसँग कल्पनाशीलताको अभाव छ, ऊसँग सुन्दर सपना सजाउने सामर्थ्य हुँदैन । जोसँग सपनाको सौन्दर्य परख गर्ने क्षमता हुँदैन, ऊ हिंस्रक हुने सम्भावना अधिक हुन्छ । खोमेनीको फतवालाई साँचो र पवित्र ठहर्याउनु भनेको कल्पनाशीलताको चरम अभाव हो । आफैंले नयाँ दुनियाको परिकल्पना गर्न नसक्दा खोमेनीहरूले परिकल्पना गरिदिएको दुनियाँ बनाउन लहडमा लागेका हुन् चौबीसवर्षे हाडी माटर । यद्यपि माटरसँग गरिएको अन्तर्वार्तामा उनले इरान वा त्यहाँको कुनै समूहशासकसँग आफ्नो सम्पर्क वा चिनजान नभएको बताएका थिए । रुस्दी खराब मान्छे हुन् भन्ने एकसरो बुझाइका आधारमा आफूले योजना बनाएरै प्रहार गरेको र त्यस्तो प्रहारबाट समेत रुस्दी नमारिएको थाहा पाउँदा अचम्मित भएको उनले अन्तर्वार्तामा बताएका थिए । एकसरो अति सामान्यीकृत बुझाइले घर गरेको मस्तिष्कमा सपना उमार्न पनि रुस्दीहरूको कल्पनाशीलताकै सहारा उपयोगी हुन सक्छ । अब रुस्दीले बाँकी रहेको एउटा आँखाले संसार हेर्नेछन् र सृजनारत रहनेछन् । बिजोर आँखा भएर के भो, उनले सधैं स्वतन्त्रताको ज्योति जगेर्ना गर्ने कोसिस गरिरहनेछन् । त्यही ज्योति जो उनको हत्या गर्न चाहने ती चौबीसवर्षेहरूलाई सख्त जरुरी छ ।"
मानव अधिकार शिक्षाको अपरिहार्यता,"शिक्षा चेतनाको मुहान हो, व्यक्तिको सर्वांगीण विकास शिक्षा प्राप्त गर्ने नैसर्गिक अधिकार उपभोग गर्ने वातावरण सुनिश्चित भए मात्र सम्भव हुन्छ । शिक्षामा लगानी वृद्धि गरी पहुँच विस्तार गर्नु राज्यको प्रथम दायित्व हो । नागरिक शिक्षित भए मात्र राज्यमा सुशासनको अवस्था, शासन प्रक्रियामा नागरिकहरूको सहभागिता, कानुनी शासन, न्यायमा पहुँच तथा लैंगिकमैत्री कार्य वातावरण मजबुत हुन्छ । मानव अधिकारप्रति आम नागरिकको सचेतनाले मात्र यसको सम्मान, संरक्षण, संवर्द्धन र प्रभावकारी कार्यान्वयनलाई सुनिश्चित गर्छ । सबैलाई आफ्नो अधिकार र कर्तव्य जानकारी दिने शिक्षा नै मानव अधिकार शिक्षा हो । यसले मानव अधिकार सम्बन्धी ज्ञान, सीप र क्षमतालाई अभिवृद्धि गर्छ । समाजमा पनि मानव अधिकारप्रतिको बुझाइलाई अझ राम्रो बनाउन सहयोग गर्छ । साथै नागरिकमा सकारात्मक सोच वृद्धि गरी कर्तव्यसहितको अधिकारको दाबी गर्न, लैंगिक हिंसाविरुद्ध खबरदारी र पहरेदारी गर्न सक्ने सक्षम नागरिक तयार गरी सकारात्मक सामाजिक रूपान्तरणको अपेक्षा गर्छ ।मानव अधिकारको विश्वव्यापी घोषणपत्र १९४८ मा मानिसको व्यक्तित्वको पूर्ण विकास र मानव अधिकार तथा स्वतन्त्रतालाई मजबुद पार्ने गरी शिक्षाको प्रचारप्रसार गर्नुपर्छ भनिएको छ । संयुक्त राष्ट्रसंघले मानव अधिकार शिक्षा सम्बन्धी घोषणापत्र सन् २०११ मा जारी गरी मानव अधिकार शिक्षालाई परिभाषित गरेको छ । मानव अधिकार सम्बन्धी ज्ञान, सीप अभिवृद्धिले व्यक्तिको मनोवृत्तिमा सकारात्मक परिवर्तन, विश्वव्यापी रूपमा मानव अधिकार संस्कृति निर्माण र विकासतर्फ गरिएका सबै क्रियाकलापलाई समेटेको छ । तालिम, जनचेतना अभिवृद्धि, प्रचारप्रसार तथा सूचना लिनेदिने लगायतका प्रयासलाई पनि सम्बोधन गरेको छ । विश्वभरि नै मानव अधिकार शिक्षालाई अभियानका रूपमा अघि बढाउन प्रयत्नहरू भैरहेका छन् । सन् १९९३ को भियना घोषणालाई अन्तर्राष्ट्रिय स्तरमा मानव अधिकार शिक्षाको सुरुआत मानिन्छ । यसले विभिन्न शैक्षिक क्रियाकलापहरूमा मानव अधिकार शिक्षाको प्रचारप्रसारलाई जोड दिएको छ । संयुक्त राष्ट्रसंघले सन् १९९५२००४ लाई मानव अधिकार शिक्षा दशकका रूपमा घोषणा गरेको थियो । हाल यस सम्बन्धी चौथो चरणको विश्व कार्यक्रम कार्यान्वयनमा छ । उक्त कार्ययोजनाले राष्ट्रियस्तरमा मानव अधिकार शिक्षाको माध्यमबाट युवाहरूको सशक्तीकरण गर्ने र दिगो विकास लक्ष्य हासिलमा योगदान पुर्याउने उद्देश्य लिएको छ । मानव अधिकार शिक्षाले मानव अधिकारप्रति संवेदनशील नागरिक तयार गर्ने प्रयत्न गर्छ । समाजमा मानव अधिकार ज्यादती र उल्लंघनका घटनाहरू न्यूनीकरण गर्न सहयोग गर्छ । दिगो विकास र मानव अधिकारमैत्री विकास पद्धतिको अवलम्बनका लागि सघाउँछ । मानव अधिकार संस्कृति निर्माण तथा सकारात्मक समाजिक रूपान्तरणमा उपयुक्त वातावरणको खोजी गरी आफ्नो अधिकारको प्रयोग गर्दा अरूको अधिकारको सम्मान गर्न प्रतिबद्ध नागरिक तयार गर्छ । मानव अधिकार शिक्षाको प्रचारप्रसारलाई राज्यले प्राथमिकता दिनुपर्ने भए पनि सरकारको पन्ध्रौं आवधिक योजना, पाँचौं मानव अधिकार राष्ट्रिय कार्ययोजना, विभिन्न क्षेत्रगत नीति, कार्यक्रमहरूले अपेक्षित रूपमा महत्त्व दिएको छैन । मानव अधिकार शिक्षाका मुख्य तीन मोडल छन् मूल्य र जागरुकता, जवाफदेहिता र रूपान्तरण । मूल्य र जागरुकता मोडलले मानव अधिकारका विविध पक्षहरूबारे ज्ञान दिने र यसलाई सामाजिक मूल्य मान्यतासँग जोड्न प्रोत्साहन गर्ने गर्छ । जवाफदेहिता मोडलले आफ्नो पेसागत भूमिका अन्तर्गत मानव अधिकारको पूर्ण प्रत्याभूत गर्ने र रूपान्तरण मोडलले मानव अधिकार हननबारे महसुस गराउने गर्छ । मानव अधिकार शिक्षाको अवलम्बन समय, परिवेश, वस्तुस्थिति, सन्दर्भ, भाषा, धर्म, क्षेत्र, संस्कृति, लक्षित वर्ग लगायत विषयको अध्ययन गरी उपयुक्त तवरले गरिनुपर्छ । नेपालको औपचारिक शिक्षा पद्धतीमा मानव अधिकार शिक्षा क्रमशः समायोजन भैरहेको छ । विद्यालय तहको सामाजिक विषयको पाठ्यक्रममा मानव अधिकार शिक्षा सम्बन्धी केही विषयबस्तु राखेको छ । मानव अधिकार शिक्षा सम्बन्धी विषयवस्तुको समयसापेक्ष समायोजन भने गरिरहनुपर्छ । यसका लागि सरोकारवाला निकायहरू संवेदनशील एवम् प्रतिबद्ध हुनु आवश्यक छ । औपचारिक शिक्षा पद्धतिमार्फत नै दीर्घकालीन रूपमा मानव अधिकार शिक्षाको प्रवर्द्धन गर्न सकिन्छ । अनौपचारिक क्षेत्रमा पनि मानव अधिकार शिक्षा सम्बन्धि ज्ञान, सीप तथा क्षमता वृद्धि गरी व्यक्तिहरूको मनोवृत्तिमा परिवर्तन ल्याउन सकिन्छ ।मानव अधिकार शिक्षाले समानता कायम गरी सबै प्रकारको भेदभावको अन्त्य, आपसी सहकार्य र समन्वयलाई आत्मसात्, समावेशी सहभागितालाई व्यावहारिक रूपमा अवलम्बन तथा पछाडि परेका वर्ग समुदायलाई राज्यको मूलधारमा समाहित गर्न आधार खडा गर्छ । सामाजिक, आर्थिक र राजनीतिक रूपमा संरक्षण, विकास र सशक्तीकरण गर्न, विविधता व्यवस्थापन गर्न, सार्वजनिक उत्तरदायित्व अभिवृद्धि गर्न र विधिको शासन कायम गर्न वातावरण निर्माण गर्छ । यसबाटै दिगो शान्ति, विकास र समृद्धिको अपेक्षा पूरा हुने आधार तयार हुनेछ । त्यसैले यसको पठनपाठन र जानकारीका लागि अभियानकै रूपमा कार्यक्रमहरू सञ्चालन गर्नु आवश्यक छ । तीनै तहका सरकारहरूले आपसी समन्वय, सहकार्य र सहअस्तित्वमा ध्यान दिँदै मानव अधिकार शिक्षालाई प्राथमिकता दिनुपर्छ । सबै स्थानीय तहहरूलाई विद्यालय शिक्षा सम्बन्धी व्यवस्थापन गर्ने अधिकार दिइएकाले मानव अधिकार संस्कृति निर्माणका लागि उपयुक्त अवसरको सृजना भएको छ । भूगोल, सामाजिक तथा सांस्कृतिक आवश्यकता र विश्व परिवेशको समेत विश्लेषण गरी आफू अनुकूलको शिक्षा दिन स्थानीय तहहरूले ढिलाइ गर्नु हुँदैन । नेपालजस्तो ग्रामीण मुलुकमा रेडियोबाट प्रसारित कार्यक्रममार्फत मानव अधिकार शिक्षाको प्रचारप्रसारका लागि आवश्यक सामग्री बनाउनुपर्छ । लैंगिक संवेदनशीलता, ज्येष्ठ नागरिकको हक अधिकार, अपांगता भएका व्यक्तिहरूको हक अधिकार, महिला तथा बालबालिकाको अवस्था लगायतका विषय सहज तवरले मानव अधिकार शिक्षाबाट प्रचारप्रसार गर्न सकिने हुँदा सोका बारे वृत्तचित्र र धारावाहिक शृंखलाको समेत उत्पादन र प्रसारण गर्न सकिन्छ । मानव अधिकारका क्षेत्रमा कार्य गर्ने उद्देश्यले स्थापित विभिन्न गैरसरकारी संघसंस्थासमेतले आगामी दिनमा आफ्ना रणनीति पुनरवलोकन गरी ग्रामीणमुखी हुनु आवश्यक छ । राज्यको सहज उपस्थिति हुन नसकेका दूरदराजका गाउँहरूमा मानव अधिकार सूचना र सन्देशको प्रवाह गर्नाले यसको सचेतना वृद्धिमा टेवा पुग्छ । त्यस्तै सरकारले ती निकायलाई समेत मानव अधिकार शिक्षा प्रचारप्रसारमा आवश्यक नियमन र सहजीकरण गर्नुपर्ने देखिन्छ । मानव अधिकार संस्कृति निर्माणमा सबै सरोकारवालाको भूमिका पहिचान गरी व्यक्तिको सम्मानपूर्ण जीवनयापन गर्न पाउने अवस्थाको सृजनामा दत्तचित्त हुनुको विकल्प छैन ।"
"राज्य, बजार र आधुनिकताको चेपमा कृषि","जति बेला हामीले पश्चिमी विकासका मान्यता र रणनीतिलाई स्वागत गर्यौं, त्यही बेलादेखि कृषिलाई आधुनिकताको श्रीपेच पहिर्यायौं । आधुनिक कृषिले सबैको सातो लियो । के कांग्रेस, के एमाले, के माओवादी, के बौद्धिक सबै आधुनिक कृषिका पक्षपाती बने । आखिर आधुनिक कृषि भनेको के हो, आधुनिक कृषि भनेदेखि हाम्रो स्थानीय किन उत्पादन घटेको छ, किन कृषिलाई आधुनिकताको श्रीपेच लगाइदिएपछि तरकारीदेखि फलफूलसम्म आयात गरेर खानुपरेको छ भन्नेजस्ता प्रश्नहरूको उत्तर खोजिएको छैन । किन पछिल्लो समय हाम्रो स्थानीय उत्पादन वेगवान् गतिले घटेको छ ? किन मानिसहरू कृषिमा संलग्न हुन चाहेका छैनन् ? यस्ता प्रश्नहरूको उत्तर फराकिलो दृष्टिकोणबाट खोज्नुपर्छ । आधुनिक कृषिले सबभन्दा पहिले हाम्रो कृषि प्रणालीलाई निकम्मा बनायोÙ घोषणा गरेर होइन, ज्ञान र दानको जाल फ्याँकेर हाम्रो कृषि प्रणाली ध्वस्त बनायोÙ सयौं वर्षको अनुभव भएका हाम्रा किसानहरूलाई अज्ञानी बनायो । र भन्यो, तिमीहरूको बीउ राम्रो छैन, तिमीहरूको प्रविधि राम्रो छैन, तिमीहरूको कृषि पद्धति राम्रो छैन । मूर्खहरू, अब यसरी हुँदैनÙ हाम्रो सिक । पश्चिमाहरूकै तालमा हामीले सुर मिलायौं । कृषिलाई अर्थशास्त्रीय दृष्टिले मात्रै बुझ्ने चेष्टा गर्यौं । कृषिलाई बीउ होइन, पैसा रोप्ने बनाइयो । हामीले आफ्नै विविधता देख्न सकेनौं । जस्तो, पर्यावरणीय विविधता । पर्यावरणमाथि बलजफ्ती संसारमा कहीँ चल्दैन । हामीले हाम्रो पर्यावरणीय धरातललाई विश्लेषण नगरीकन कृषिकर्म अगाडि बढायौं । औपचारिक कृषि शिक्षा दिएका ज्ञानीहरूले हाम्रो हावापानी, माटो अनुसारको खेती प्रणाली विकास गर्नै सकेनन् । जे गरिरहिएको थियो, त्यो काम नलाग्ने भयो । नयाँ गर्नै सकिएन । अहिलेको हाम्रो अप्ठेरो यही हो । कृषि र पर्यावरणको लय नमिल्दा जे हुनुपर्ने हो, त्यही भइरहेको छ । अबको हाम्रो बाटो पर्यावरणीय कृषिको बनाउने ठूलो प्रश्न छ । त्यस्तै, जातीय र सांस्कृतिक विविधता । हिमालमा बस्ने समुदायको पशुपालनमा आधारित आफ्नै कृषि प्रणाली थियो भने मधेशमा मिथिला संस्कृतिमा आधारित । मध्य महाडमा आफ्नै प्रकारको थियो । तर यो विविधतालाई संरक्षण र प्रवर्द्धन गर्न हामीले खोजेनौं । यसो गर्दा हामीलाई पाखे भइने डर भयो । आधुनिक मानिस हुनका लागि आधुनिक कृषि गर्नुपर्ने बाध्यता हामीलाई पर्यो । हामीले आफ्ना प्रणालीहरू नष्ट गर्यौं र एकल प्रणालीमा जान खोज्यौं । एकल प्रणालीमा मात्रै होइन, एकल जातमा पनि गयौं । हाम्रो पुस्तैनी मिश्रित खेती प्रणाली थियो, जसले माटोलाई संरक्षण गर्थ्यो । एकै चोटि धेरै थरी उत्पादन हुन्थे । एकातिर हामी जैविक विविधताको चर्को स्वरमा कुरा गर्छौं, अर्कातिर कृषिमा भइरहेको विविधतालई नष्ट गरेर एकल खेती प्रणालीमा लगिरहेका छौं । एकल खेती मात्रै होइन, एकल खानाको संस्कृतिले बढावा पाएको छ । स्थानीय पोषिलो उत्पादन अपहेलित भएको छ । खेतीपातीमा भएको संस्कृति खाद्यान्न संस्कृतिमा सरेको छ । चाउचाउका अगाडि मकै दोस्रो दर्जाको भएको छ । कोकका अगाडि मोहीको कुनै इज्जत छैन । कृषिमा आएको परिवर्तनले खाद्य संस्कृतिमा सोझै हानेको छ । यस्तो प्रणाली र संस्कृतिले हामीलाई विषम संकटमा लग्ने हो । हामी लगभग संकटको डिलमा छौं । संकटबाट डिलमा खस्न पर्खिरहेका छौं, यदि हामीले बाटो फेरेनौं भने ।आधुनिक कृषिको श्रीपेचसँग अर्को कुरा टाँसिएको छ व्यावसायिक कृषि । व्यावसायिक किसानलाई मात्रै सहयोग गर्ने सरकारी अघोषित रणनीतिले कृषि, खाद्यान्न र स्वास्थ्य प्राथमिकतामा रहेनन् । कृषि बजारका लागि उत्पादन गर्ने विषय बन्यो । बाह्य परियोजना र सरकारी सहयोग व्यावसायिक कृषिको रणनीतिले गर्दा साना र मध्यम किसानमा जानै मिलेन । प्रस्तावना, मध्यावधि समीक्षा, अन्तिम प्रतिवेदन जस्ता शब्दावलीसँग अभ्यस्त हुन सक्ने एउटा वर्गलाई मात्रै कृषि सहयोग पुग्ने भयो । साना र मध्यम किसानलाई सहयोग गर्दा त उत्पादन कहिल्यै नबढ्ने, आत्मनिर्भर कहिल्यै नहुने, कृषि औद्योगिकीकरण कहिल्यै नहुने भाष्यहरूको निर्माण गरी वास्तविक किसानलाई सोझै बहिष्कार गरियो । जति बेलादेखि हामीले व्यावसायिक कृषिको बाँसुरी बजाउन थाल्यौं, त्यति बेलादेखि स्थानीय उत्पादन घटेको, कृषि पेसा हेलामा परेको हामीले विश्लेषण नै गरेनौं । पारिवारिक खेती मरेकामा हामीले विस्मात मानेनौं, हर्षबढाइँजस्तो गर्यौं । पारिवारिक खेतीमार्फत अर्थतन्त्रमा भएको पारिवारिक योगदानलाई भुल्यौं मात्रै होइन, सामुदायिक अर्थतन्त्र लथालिंग भएको देख्न सकेनौं । थोरै घरानाहरूलाई हाम्रा स्रोत कब्जा गरेर धनी हुन दिने होइन, पारिवारिक अर्थतन्त्र, सामुदायिक अर्थतन्त्र र स्थानीय अर्थतन्त्र बलियो हुने बाटो हामीले लिनुपर्छ । अहिले संसार घुम्दैफिर्दै पारिवारिक खेतीमा आइपुगेको छ । हामीले यसको भेउ नै पाएनौं । आज कोही मान्छे किन कृषिमा रहन सक्दैन ? किन कृषि युवाका लागि आकर्षणको विषय बनिरहेको छैन ? कृषि सामाजिक रूपमा अपहेलित पेसा बनेको छ । संस्कृतिसँग कृषिको कुनै तालमेल छैन । व्यावसायिक र आधुनिक कृषिका कारण हाम्रा सामाजिक सम्बन्धहरू खलबलिइरहेका छन् । राजनीतिक रूपमा किसानको निर्णय गर्ने अधिकार धेरै टाढा पुगेको छ । हाम्रो मौलिकता र विशेषतामा आधारित आर्थिक, सामाजिक, सांस्कृतिक र राजनीतिक प्रणालीलाई कृषिअनुकूल नबनाई बाह्य नक्कल मात्रै गर्ने हो भने नक्कल गरेजस्तो पनि हुन सक्दैनौं, आफ्नोपन पनि गुमाउँछौं । अहिलेको सबैभन्दा ठूलो चुनौती यही हो । स्थानीय उत्पादन बढाउन साना र मध्यम किसानलाई कृषि सेवा र प्रविधिका साथसाथै बजारसँग सञ्जालीकरण गर्नुपर्छ । कृषि प्रविधि भन्नेबित्तिकै ठूलठूला औजार र आयात गर्ने विषय मान्यौं, जसको हाम्रो धर्तीसँग लय मिल्न सकेन । हाम्रो परम्परागत ज्ञानसीपको यथेष्ट प्रयोग गर्दै आफ्नै प्रविधिको विकासबारे सोच्नुपर्छ । हामीले आफ्नो प्रविधिको विकास गर्न संरचना, लगानी र समय खर्चनुपर्छ । प्रविधि आकाशबाट पनि खस्दैन र आयात गरेर मात्रै पनि हुँदैन । यसबारे हामीले पर्याप्त चिन्तन गर्न जरुरी छ । अब हाम्रो कृषिनीति दुईखम्बे हुन जरुरी छ । एउटा, खानका लागि कृषि । किसानले आफैं उत्पादन गर्छन्, आफैं खान्छन् । खालि राज्यले कृषि सेवा र प्रविधिको व्यवस्थापन गर्नुपर्यो, जसलाई पारिवारिक खेती पनि भनिन्छ । पारिवारिक खेती धेरै घरधुरी उत्पादनमा सहभागी हुने र बजारसँग जोडिने अर्को पक्ष हो । अहिलेको बजारको ढाँचा किसानमैत्री छैन । तहतहका बिचौलियाहरूको सिकार बनिरहेका छन् किसानहरू । सबै अध्ययनले भन्छन् स्थानीय उत्पादन छैन । तर हामी कहिलेकहीँ देख्छौं कहिले दूध नबिकेर, कहिले तरकारी नबिकेर किसानहरूले बाटामा फाल्छन् । यो के हो ? किन यस्तो हुन्छ ? हामी यसबारे घात्लिन गर्न जरुरी छ ।अर्कातिर, हाम्रा अर्थनीतिहरू बाधक छन् । गत जेठमा कृषि सम्बन्धी अध्ययनका क्रममा सात जिल्ला घुम्दा जता पनि स्थानीय बासिन्दाले उत्पादन गरेको बेसार नबिकेको देखियो । तर हामी भारतबाट सोझै बेसार ल्याउँछौं । भारतीय सस्तो बेसार नेपालका कुनाकाप्चामा पुग्छ र हाम्रो बेसार बिक्दैन । यहीँनेर हामीले विचार गर्नुपर्ने तीन पक्ष छन् । पहिलो, स्थानीय उत्पादन कसरी बढाउने ? दोस्रो, उत्पादित वस्तुलाई बजारसँग कसरी जोड्ने ? तेस्रो, प्रशोधन गरेर जोड्ने कि त्यसै ? यस प्रश्नमा विचार गर्दा किसानहरूले बजार डिल गर्न सक्दैनन् । बजारबाट किसानहरू घाटामा पर्छन् । तसर्थ अब राज्यले बजारीकरणमा युवाहरूको भूमिका खोज्नुपर्छ । स्थानीय उत्पादन, प्रशोधन र बजारीकरणमा युवाहरूको संलग्नता बढाउने हो भने त्यसले ससाना एकाइमा कृषि औद्योगिकीकरणको सुरुआत गर्न सक्छ । अहिले हामीलाई बृहत् औद्योगिकीकरणमा जान प्रविधि, सीप, मानव स्रोत, आर्थिक र बजारको समस्या छ । तसर्थ ग्रामीण औद्योगिकीकरणको प्रक्रिया हाम्रा लागि उपयुक्त छ । धेरै एकाइ भएपछि रोजगारी बढ्ने भयो । प्रशोधन र औद्योगिकीकरणले कृषि उपजको मूल्य बढ्ने भयो र स्थानीय अर्थतन्त्र सबल हुने भयो । राज्यको अनुदान र सहजीकरणले विदेश पलायन हुने युवा शक्तिलाई कृषि बजारीकरण र औद्योगिकीकरणको प्रक्रियामा संलग्न गराउन सक्छौं जसले गर्दा बसाइँसराइको तीव्र गतिलाई रोक्न मद्दत पुग्छ र बाँझो जग्गाको प्रयोग हुन सक्छ । यस्तो प्रक्रियामा युवाहरूलाई कृषि सहकारीका माध्यमबाट संगठित गर्न सकिन्छ वा अरू तरिका पनि खोज्न सकिन्छ । पछिल्लो समय विश्वव्यापी रूपमा लोकप्रिय भएको स्टार्टअप कार्यक्रमलाई पनि उत्पादन, बजारीकरण र औद्योगिकीकरणमा जोडेर युवालाई आकर्षित गर्न सकिन्छ । नेपालमा सहकारीको अनुभव राम्रो छैन, यो सत्य हो, तर पुनःसंरचना गरेर यो दिशामा जान नसकिने होइन ।अब हामीले हाम्रो कृषि विकासको खाकालाई राजनीतिक संरचनाबाट हेर्नु जरुरी छ । अहिले हाम्रो कृषि संरचना किसानहरूका लागि शासक मात्रै बनिरहेको छ, सहजकर्ता होइन । सेवा प्रविधि सहजीकरण होइन, शासन गर्नेजस्तो छ । कृषि संघीयता स्थानीय सरकारलाई वित्तीय र मानवस्रोतका हिसाबले बलियो बनाएर थाल्नुपर्छ । प्रदेश र संघको काम कृषि परियोजनाहरू लागू गर्ने होइन, सहजीकरण गर्ने हो । बरु कृषि उत्पादनको राष्ट्रिय र अन्तर्राष्ट्रिय बजारिकणको भूमिका खोज्न सकिन्छ । स्थानीय उत्पादनलाई बलियो बनाउन स्थानीय सरकार नै उपयुक्त संस्था हो । भौगोलिक र प्राकृतिक विशेषतामा आधारित व्यवस्थापन भने संघ र प्रदेशले गर्नुपर्छ । अबको बाटो स्थानीय उत्पादनको सबलीकरण, सामुदायिक सहकारीमार्फत प्रशोधन र औद्योगिकीकरण र बजारको सञ्जालीकरण हो । कृषिलाई यो दिशामा लैजान हाम्रो कृषि शिक्षा पनि पुनःसंरचित हुनुपर्छ । अहिले तत्काल कृषि शिक्षाले दुइटा काम गरेको छ कृषि पढेपछि विदेश जाने र झोलामा सर्टिफिकेट राखेर दिनभर रोजगारीका लागि भौंतारिने । कृषि शिक्षाको पुनःसंरचना भन्नुको अर्थ स्थानीय विशेषतामा आधारित, स्थानीय उद्यमलाई सहजीकरण गर्ने शिक्षा हो जसले रोजगारीको खोजीमा होइन, सिर्जनामा भूमिका खेलोस् ।"
सम्पदा क्षेत्रका अव्यवस्थित तार हटाइँदै,"ललितपुर (कास) सम्पदा क्षेत्रका अव्यवस्थित तार हटाउन ललितपुर महानगरपालिकाले निर्देशन दिएको छ । जथाभावी टाँगिएका तारले सहरको सुन्दरतामा आँच पुर्याएको भन्दै सरोकारवालालाई सहभागी गराएर बुधबार महानगरप्रमुख चिरीबाबु महर्जनले सम्पदा क्षेत्रको तार १० दिनभित्र हटाइसक्न निर्देशन दिएको हो । महानगर क्षेत्रभित्रको मुख्य सम्पदा अशोक स्तूप क्षेत्र, कुम्भेश्वर मन्दिर, पाटन दरबार क्षेत्र र श्री रातो मछिन्द्रनाथको रथ निर्माण गरिने स्थान पुल्चोकस्थित रथखेल परिसरका अव्यवस्थित तार हटाउन निर्देशन दिएको हो । तार हटाउन इन्टरनेट सर्भिस प्रोभाइडर एसोसियसन (आईएसपीए) लाई जिम्मा दिएको समेत महानगरले जनाएको छ । अव्यवस्थित र गुजुल्टिएको तारमा आगो लाग्ने घटना बढेको बताउँदै महानगरप्रमुख महर्जनले नगरको सौन्दर्यता बढाउन र नगरवासीको सुरक्षाका लागि तार तत्काल हटाउन बताएका छन् । बिजुलीको पोलमा थुप्रिएका तारका कारण सहर कुरूप भएको छ, महानगरप्रमुख महर्जनले भने, अव्यवस्थित तारले ललितपुरलाई स्मार्ट सिटी बनाउने हाम्रो अभियानलाई बाधा पुर्याएको छ । १० दिनभित्र तार नहटाए नै हटाउने उनले बताए । सडकमा गाडिएको खम्बा, घरको भित्तामा असरल्ल टाँगिएको तारको गुजुल्टोका कारण आफूलाई लज्जाबोध भएको समेत उनी बताउँछन् । ललितपुर घुम्न आएका पर्यटक र कामका सिलसिलामा आफूलाई भेट्न आएका विदेशी पाहुनाले ती असरल्ल तारका गुजुल्टाबारे टिप्पणी गरेको उनले बताए ।"
नगरकोट सडक अनुगमनमा मन्त्री श्रेष्ठ,"(भक्तपुर)उपप्रधान एवं भौतिक पूर्वाधार तथा यातायातमन्त्री नारायणकाजी श्रेष्ठले आठ वर्षदेखि अलपत्र नगरकोट सडकखण्ड बिहीबार अनुगमन गरेका छन् । स्थानीयले सडक निर्माण सरकारले ध्यान नदिएको भन्दै आक्रोश पोखेका थिए । मन्त्री श्रेष्ठले समस्या सुन्दै आगामी चैत मसान्तभित्र पर्यटकीय गन्तव्य नगरकोट सडकखण्ड विस्तारको काम सम्पन्न गर्ने प्रतिबद्धता जनाए । चाँगुनारायण नगरपालिका६ तेलकोट बाँस्तोला गाउँमा स्थानीयले श्रेष्ठसित समस्या सुनाएका हुन् । स्थानीय गोविन्द बाँस्तोलाले मन्त्री श्रेष्ठलाई ठेकेदारको संरक्षण गर्न छाडेर स्थानीयको पीडा सुन्न आग्रह गरे । सडकको सास्तीका कारण नगरकोटको गुमेको अस्तित्वलाई जोगाउन भन्दै उनले प्रश्न गरे, यही सडकका कारण नगरकोटको पर्यटन व्यवसाय धराशायी बनेको छ, दिन प्रतिदिन स्थानीय रोगको सिकार बनिरहेका छन्, यसको जिम्मा कसले लिन्छ ? सडक निर्माणको काम तत्काल सम्पन्न गर्न नत्र ठेक्का रद्द गरेर अर्को ठेक्का लगाउन उनले आग्रह गरे ।नेपालका लागि भारतीय राजदूत नवीन श्रीवास्तव, निर्माण व्यवसायीका प्रतिनिधिलगायतसँग मन्त्री श्रेष्ठ नगरकोट सडक विस्तारको अनुगमनमा पुगेका थिए । सडकको अवस्था देखेर आफूखुसी नभएको बताउँदै उनले चैत मसान्तभित्र विस्तारको काम सम्पन्न नभए ठेक्का रद्द गर्ने प्रतिबद्धता जनाए । सडकको अवस्था हेर्दा सन्तुष्ट हुन सकिन्न, महिना दिनभित्र काम नसके अर्को विकल्प खोज्नुपर्ने हुन सक्छ, उनले भने, प्राविधिक, निर्माण व्यवसायी, आयोजनासँग छलफल गरी निर्णय गर्छौं ।भक्तपुर कमलविनायकनगरकोट १६ किलोमिटर मुख्य सडक विस्तार ढिलाइले पर्यटन व्यवसायमा असर परेको छ भने सडक थप जीर्ण बनेको छ । यसअघि नगरकोटवासीले सडक किनारमा शैलुङ कन्स्ट्रक्सनका प्रमुख शारदाप्रसाद अधिकारीको फोटो टाँसेरसमेत विरोध गरेका थिए । गत असारमा चाँगुनारायण नगरपालिका६ का वडाध्यक्ष धनबहादुर लामा र ७ का वडाध्यक्ष श्यामकृष्ण नयाजु श्रेष्ठले सडकमै वडा कार्यालय स्थापना गरेर विरोध गरेका थिए । तर, ठेकेदार कम्पनीले सडक विस्तारलाई बेवास्ता गर्दै कछुवाको गतिमा काम गरेको उनीहरूको आरोप छ ।ठेकेदार कम्पनीले आठौंपल्ट म्याद थपेरसमेत अझै काम सकेको छैन । एक्जिम बैंक इन्डियाको ऋण सहयोगमा शैलुङ कन्स्ट्रक्सन र एआईपीएल जेभीले ०७३ कात्तिक ४ मा काम सक्ने गरी ०७१ जेठ २२ मा सडक विस्तारको सम्झौता गरेको थियो । भूकम्प, नाकाबन्दी, कोभिड, निर्माण सामग्री अभावलगायत कारण देखाउँदै निर्माण व्यवसायीले पटकपटक म्याद थपाए । सार्वजनिक खरिद ऐनको १२ औं संशोधनअनुसार उक्त सडक निर्माणको म्याद आठौंपल्ट थपिएर गत पुस मसान्तसम्म पुग्यो तर अझै काम सम्पन्न भएको छैन । ठेकेदार कम्पनीले करिब ९० प्रतिशत काम सम्पन्न गरेको जानकारी दिएको भक्तपुरनगरकोटसिपाघाट सडक आयोजना प्रमुख गौतम श्रेष्ठले बताए । काम ढिला गरिँदा लागत झन्डै साढे ४ करोड रुपैयाँ बढेको छ । सुरुको सम्झौतामा भ्याटसहित ३१ करोड ५२ लाख ९२ हजार रुपैयाँमा काम सक्ने भनिए पनि हाल अनुमानित लागत बढाएर ३५ करोड ८७ लाख १८ हजार रुपैयाँ कायम गरिएको छ । प्रत्येक वर्ष मर्मतकै लागि लाखौं बजेट खर्च भएको निर्माण व्यवसायीका प्रतिनिधि अनुप अधिकारीले बताए । सडक विस्तारको ९० प्रतिशत काम सकिसकेको छ, एक महिनाभित्र काम सक्छौं, उनले भने, हर्जाना तिरेरै भए पनि काम गरिरहेका छौं ।"
वित्तीय अराजकता बढ्यो,"आफूहरूले नियामक निकायद्वारा जारी गरिएको नीति, निर्देशन तथा विभिन्न ऐनको अधीनमा रही बैंकिङ सेवा प्रदान गर्दै आइरहेको, ग्राहकको हकहिततर्फ सदैव सचेत रहेको बैंक तथा वित्तीय संस्थाले जनाएका छन् । बैंक तथा वित्तीय संस्थाहरूले गत आर्थिक वर्षमा राज्यलाई ३४ अर्बभन्दा धेरै कर तिरेको र कोभिड संक्रमणमा ब्याजदर छुटमार्फत ऋणीहरूलाई प्रत्यक्ष रूपमा १० अर्बभन्दा धेरै ब्याज छुट दिएको स्मरण गराउँछौं, विज्ञप्तिमा भनिएको छ । बैंक तथा वित्तीय संस्थाहरूले ४ करोड ८३ लाखभन्दा धेरै निक्षेप खाताबाट ५४ खर्ब निक्षेप संकलन गरी १८ लाख ऋणीलाई ४८ खर्ब कर्जा परिचालन गर्दै आएको जनाएका छन् । संघहरूका अनुसार यस क्षेत्रमा ५३ हजारले प्रत्यक्ष रोजगारी पाएका छन् ।"
सरकारले बनायो साइबर सुरक्षासम्बन्धी समिति,"हाम्रा सूचना प्रणाली सेक्योर्ड बनाउन हामीले विभिन्न प्रयास सुरु गरेका छौं, उनले भनिन्, साइबर सुरक्षाको स्थिति राम्रो छैन भन्ने त सबैलाई थाहा भएकै कुरा हो । यसको समाधान कसरी गर्ने भन्ने विषयमा विज्ञ समूह बनाएका हौं । विज्ञ समूहमा संयोजक गुरुङसँगै बाबुराम दवाडी, सरोज लामिछाने, मोना न्याछो, प्रकाश रायमाझी र विजय गौतम सदस्य छन् । नेपाल प्रहरी र नेपाली सेनाका विज्ञसमेत सदस्य रहने समितिको सदस्य सचिवको भूमिका भने सञ्चार तथा सूचना प्रविधि मन्त्रालयका प्रतिनिधिले निर्वाह गर्नेछन् ।"
"६ वर्षमा ३५ हजार इम्बोस्ड नम्बर प्लेट जडान, ९ महिनालाई २४ लाख बाँकी","(काठमाडौं) सबै सवारीसाधनमा इम्बोस्ड नम्बर प्लेट जडानको चर्चा लामो समयदेखि हुँदै आए पनि कामले गति लिन सकेको छैन । सरकारले पटक पटक सूचना जारी गर्दै इम्बोस्ड नम्बर प्लेट जडान अनिवार्य गर्नुपर्ने जनाए पनि लागू हुन नसकेको हो । ठेक्का सम्झौता भएको ६ वर्षमा ३५ हजार सवारीसाधनमा मात्र जडान भएको यातायात व्यवस्था विभागको भनाइ छ । यसबीचमा महानिर्देशक फेरिइरहँदा काम सुस्त भएको विभाग बताउँछ । भौतिक पूर्वाधार तथा यातायात मन्त्रालयले ०७८ कात्तिक २२ मा राजपत्रमा प्रकाशन गर्दै सोही वर्षको मंसिर १ देखि नाम टुंगिएका सबै प्रदेशमा इम्बोस्ड नम्बर प्लेट लागू गर्ने सूचना जारी गर्यो । मंसिर १ देखि नयाँ दर्ता हुने, फागुनदेखि नामसारी गरिने र ०७९ जेठ १ देखि नवीकरण गर्ने सवारीमा इम्बोस्ड नम्बर प्लेट अनिवार्य जडान गर्नुपर्ने सूचनामा उल्लेख थियो । तर उक्त नियम अहिलेसम्म लागू हुन सकेको छैन । राजपत्रमा सूचना निस्किएको १५ महिना बित्दा नाम टुंगो लागेका मधेस, सुदूरपश्चिम र कर्णालीमा इम्बोस्ड नम्बर प्लेट नै जडान हुन सकेको छैन । पहिलो नियम लागू गर्न नसकेको विभागले ०७९ जेठ २० मा सूचना जारी गर्दै साउन १ देखि सबै सवारीमा अनिवार्य इम्बोस्ड प्लेट जडान गर्नगराउन कार्यालयहरूलाई निर्देशन दियो । तोकिएको समयभित्र जडान नगरे ट्राफिक प्रहरीले कारबाही गर्नेसम्म उल्लेख गरेपछि सर्वत्र विरोध भयो, जसले गर्दा विभाग आफ्नो निर्णयबाट पछि हट्न बाध्य बन्यो । सबै सवारीमा अनिवार्य नभई नयाँ दर्ता, नामसारी गरिने सवारीका लागि इम्बोस्ड नम्बर जडान गर्न भनिएको भन्दै विभागले आफ्नो सूचना हेरफेर गर्यो । फेरि विभागले गत मंसिर ८ मा सूचना जारी गर्दै आगामी फागुन मसान्तभित्र सरकारी सवारीमा अनिवार्य इम्बोस्ड नम्बर प्लेट जडान गर्न भन्यो । सूचनाअनुसार संघ, प्रदेश, स्थानीय तह र संस्थानका सरकारी सवारीमा अनिवार्य इम्बोस्ड नम्बर जडान गर्नुपर्ने हो । तर, फागुन दोस्रो साता बित्दा ८ हजार १ सय ७९ सरकारी सवारीमा मात्र जडान भएको छ । हालसम्म वाग्मती, गण्डकी र लुम्बिनीमा मात्र इम्बोस्ड नम्बर प्लेट जडान गरिएको छ । तर जडान संख्या भने न्यून छ । विभागका अनुसार अहिलेसम्म ३५ हजार ५ सय ६० सवारीमा मात्र इम्बोस्ड नम्बर प्लेट जडान गरिएको छ । जडानको ठेक्का बंगलादेश र अमेरिकाको डेकाटुरटाइगर आईटी कम्पनीले ०७३ जेठ १९ मा ज्वाइन्ट भेन्चरमा लिएको हो । ठेक्का सम्झौताअनुसार ५ वर्षभित्र २५ लाख सवारीमा इम्बोस्ड नम्बर जडान गरिसक्नुपर्ने थियो । सम्झौता ०७८ असारमा सकिइसकेको छ । तर यातायात व्यवस्था कार्यालयहरूले प्लेट जडानलाई प्राथमिकता नदिएका कारण उक्त अवधिभित्र यति धेरै नम्बर प्लेट वितरण हुन सकेन । थपिएको अवधि आगामी कात्तिकमा सकिँदै छ । यस अवधिभित्र २४ लाख ६४ हजार ४ सय ४० सवारीमा जडान गरिसक्नुपर्नेछ । तर यस अवधिमा जडान नसकिने विभागले जनाएको छ । अहिले विभाग महानिर्देशकविहीन छ, जसले गर्दा यस्ता काममा ढिलाइ भइरहेको विभागका कर्मचारीहरूको दाबी छ ।इम्बोस्ड नम्बर प्लेट जडान भइरहे पनि यसले गति लिन नसकेको विभागका निर्देशक रामचन्द्र पौडेलको भनाइ छ । प्रदेश यातायात कार्यालयहरूले जडानमा सेवाग्राहीलाई ताकेता नगरिदिँदा तोकिएको समयभित्र काम सक्न गाह्रै छ, इम्बोस्ड नम्बर प्लेट उपलब्ध गराउने कम्पनीबाट भन्दा पनि हाम्रो पक्षबाटै समस्या भएको देखिन्छ, उनले भने । एक वर्षमा चार महानिर्देशक फेरिँदा स्मार्ट लाइसेन्स र इम्बोस्ड नम्बर जडानको काम पनि प्रभावित बन्दै आएको उनले बताए । इम्बोस्ड नम्बर जडान थालेयता ८ जना महानिर्देशक फेरिइसके । प्रदेशका यातायात कार्यालयले सवारी दर्ता, नामसारीमा आउनेलाई जडान अनिवार्य गर्न सके समस्या नहुने निर्देशक पौडेलको भनाइ छ ।मधेसको नम्बर प्लेट तयार हुँदै छ । सुदूरपश्चिम र कर्णाली प्रदेशको नम्बर प्लेट तयार भइसकेको छ । यी प्रदेशमा मंसिरबाटै नम्बर प्लेट जडान गर्न जाने कुरा थियो, उनले भने, महानिर्देशक परिवर्तन हुँदा समस्या भयो, अब नयाँ महानिर्देशक आएपछि निर्देशन लिएर फागुन अन्तिमभित्र जडान अघि बढाइनेछ । यता भौतिक पूर्वाधार तथा यातायात मन्त्रालयका सहसचिव तथा प्रवक्ता शिवप्रसाद नेपाल भने केही वर्कसपलाई जडान गर्न दिने छलफल भए पनि विभागको महानिर्देशक फेरिइरहने समस्याले लागू हुन ढिलाइ भएको बताउँछन् । यातायात कार्यालयहरूमा सवारी दर्ता र नवीकरण गराउन आउनेहरूले इम्बोस्ड नम्बर प्लेट जडान गर्ने भन्ने हो, उनले भने, इम्बोस्ड नम्बर प्लेट जडान गर्न नआएर पनि समस्या भएको छ, यसमा सम्बन्धित कार्यालयहरूले चासो दिएर काम गरे समस्या हुने थिएन ।विभागका अनुसार बंगलादेश र अमेरिकाको डेकाटुरटाइगर आईटी कम्पनीले ४ अर्ब ६८ करोड ५२ लाख रुपैयाँ (४ करोड ३७ लाख ८७ हजार ५ सय डलर) मा इम्बोस्ड नम्बर प्लेटको ठेक्का लिएको हो । यसमध्ये अहिलेसम्म करिब ४६ करोड १७ लाख रुपैयाँ भुक्तानी भइसकेको छ । अहिलेसम्म वाग्मती ५ हजार ९ सय २९, गण्डकीमा ३ सय ३१ र लुम्बिनी प्रदेशमा सरकारी सवारीतर्फ १ सय ८४ सवारीमा मात्र जडान गरिएको छ । सरकारीसहित २२ हजार ६ सय ५८ साना तथा मझौला, १ सय ६८ ठूला र १२ हजार ७ सय ३४ दुईपांग्रे सवारीमा इम्बोस्ड नम्बर प्लेट जडान गरिएको विभागको भनाइ छ । विभागको ०७५ फागुनसम्मको तथ्यांकमा दर्ता सवारी संख्या ३५ लाख ३९ हजार छ ।०७४ फागुनमा अंग्रेजी भाषामा इम्बोस्ड नम्बर प्लेट वितरण रोक लगाउन र देवनागरी लिपिमा नम्बर प्लेट लेखिनुपर्ने माग राख्दै सर्वोच्च अदालतमा रिट परेको थियो । सर्वोच्चले ०७६ मंसिरमा रिट खारेज गरिदिएको थियो । त्यसपछि पुनः इम्बोस्ड नम्बर प्लेट जडानका लागि बाटो खुलेको विभागले जनाएको छ ।"
स्याटकम सेवामा स्मार्टफोनहरूको बढ्दो प्रतिस्पर्धा,"(काठमाडौं)हाल स्पेनको बार्सिलोनामा जारी मोबाइल वर्ल्ड कंग्रेसमा साओमी, ओप्पो, भिभो, मोटोरोला, नथिङ र अनर फोनका निर्माताले आफ्ना डिभाइसमा स्याटलाइट सञ्चारसम्बन्धी सुविधा थप्न लागेको बारे घोषणा गरेका छन् । उक्त अवसरमा स्मार्टफोनहरूमा प्रयोग हुने सेमिकन्डक्टर चिप उत्पादन गर्ने अमेरिकी कम्पनी क्वाल्कमले स्याटलाइट कम्युनिकेसन (स्याटकम) का लागि एन्ड्रोइड फोनहरूले स्याटलाइट नेटवर्क सेवा प्रदायकसँग छलफल थालिएको जानकारी गराइएको थियो ।गत महिना मात्रै क्वाल्कमले स्याटलाइट सेवा प्रदायक इरिडियम कम्युनिकेसन्ससँग साझेदारी गरी यस वर्षको अन्त्यसम्ममा महँगा एन्ड्रोइड फोनहरूमा स्याटलाइट कनेक्टिभिटी जोड्ने घोषणा गरिसकेको छ । आफ्नो स्न्यापड्रागन स्याटलाइट प्रविधि उद्घाटन गर्दै यसले कुनै पनि नेटवर्क उपलब्ध नभएको आपत्कालीन अवस्था वा अनकन्टार ठाउँमा एन्ड्रोइड फोनका प्रयोगकर्तालाई सन्देश पठाउने सुविधा दिने क्वाल्कमले जनाएको थियो । कम्पनीका अनुसार आगामी मोडलका एन्ड्रोइड मोबाइल फोनहरूमा स्न्यापड्रागन स्याटलाइट सेवा समावेश हुनेछन् ।गत सेप्टेम्बरमा आइफोन १४ सार्वजनिक गर्ने क्रममा एप्पल कम्पनीका प्रमुख टिम कुकले यसमा स्याटलाइट कनेक्टिभिटी रहेको विषयलाई निकै प्राथमिकतासाथ उल्लेख गरेका थिए । आइफोन १४ मा इमर्जेन्सी एसओएस भाया स्याटलाइट सुविधा समावेश हुनेछ । यसले सेलुलर र वाइफाई दुवै नेटवर्क नचलेका बेला सञ्चारको सुविधा दिनेछ । प्रयोगकर्ताले आफ्नो मोबाइल फोनलाई आकाशतर्फ फर्काएर भूउपग्रहमार्फत उद्धारकर्ता वा आफन्तलाई छोटो म्यासेज पठाउन सक्नेछन् । इमर्जेन्सी एसओएस भाया स्याटलाइट फिचर एक्टिभेट गरेपछि उद्धारकर्ताकहाँ नोटिफिकेसनसमेत जाने सुविधा रहनेछ । आइफोनको इमर्जेन्सी एसओएस सुविधाले थुप्रैको ज्यान बचाउन सकेको बारे बेलाबखत समाचार आउने गरेका छन् । गएको जनवरीमा क्यानडाको अल्बेर्टाको यात्राबाट फर्किरहेका दुई महिला राजमार्ग बन्दका कारण वैकल्पिक बाटो रोजी होम्स फरेस्ट सर्भिस रोड हुँदै फर्किरहेका थिए । करिब २० किमि पर पुग्दा बाटो सकिएपछि उनीहरू अलमल्ल परी फर्किन खोज्दा हिउँमा हराएका थिए । दुवैको मोबाइलमा कुनै नेटवर्क उपलब्ध थिएन । दुईमध्ये एक महिलाले आफ्नो आइफोन १४ मा रहेको इमर्जेन्सी एसओएस भाया स्याटलाइट सेवा एक्टिभेट गरेपछि सर्च एन्ड रेस्क्यु टिमले उनीहरूको खोजी थालेको थियो । जीपीएस ठेगानामार्फत उनीहरूसम्म पुगेर दुवै महिलाको सफल उद्धार गरिएको थियो । स्याटलाइट टेलिकक्युनिकेसनको सेवा दिँदै आएको ग्लोबलस्टार नेटवर्कसँगको सहकार्यमा एप्पलले उक्त भूउपग्रहको नेटवर्कमार्फत आफ्ना प्रयोगकर्तालाई सन्देश पठाउने सुविधा दिएको हो । एप्पलले सुरुमा संयुक्त राज्य अमेरिका र क्यानडामा मात्रै यो सुविधा ल्याए पनि हाल फ्रान्स, जर्मनी, आयरल्यान्ड र बेलायतमा इमर्जेन्सी एसओएस भाया स्याटलाइट फिचर उपलब्ध गराइसकेको छ । यसअघि स्पेस एक्स र टी मोबाइलले पनि मोबाइल फोनमा स्याटलाइट कनेक्टिभिटीको सुविधा दिनेबारे जानकारी दिएका थिए ।पछिल्लो समय सबैजसो स्मार्टफोन निर्माताले आफ्ना डिभाइसमा स्याटकम सेवा समावेश गर्नेबारे एकपछि अर्को घोषणा गरिरहेका छन् । मोबाइल प्रविधिको पछिल्लो र नयाँ आविष्कार मानिएको स्याटकम सेवाबारे ६ महिनायता मात्रै विभिन्न स्मार्टफोन निर्माता, चिपसेट प्रदायक र वायरलेस क्यारियरहरूले फोनलाई स्याटलाइटसँग जोड्नेबारे नयाँनयाँ घोषणा गरिरहेका छन् । कसैले जियोस्टेसनरी अर्बिट (जीईओ) स्याटलाइट प्रयोग गरी स्याटकम सेवा दिने बताइरहेका छन् त कसैले लोअर्थ अर्बिट (एलईओ) स्याटलाइटमार्फत मोबाइल फोनलाई भूउपग्रहसँग जोड्ने भनिरहेका छन् ।(एजेन्सीको सहयोगमा)"
अर्थ संक्षेप,"बजारमा रियलमी १० काठमाडौं (कास) स्मार्टफोन ब्रान्ड रियलमीले १० नम्बर सिरिजको दोस्रो मोडल रियलमी १० नेपाली बजारमा सार्वजनिक गरेको छ । यसमा मेडियाटेक हेलियो जी ९९ प्रोसेसर र ९० हर्जको एमोलेड डिस्प्ले कम्बो रहेको कम्पनीले जनाएको छ । २९ हजार ९९९ रुपैयाँ मूल्य रहेको यो स्मार्टफोन ८ जीबी र्याम र १२८ जीबी रोमको स्टोरेज अप्सनमा उपलब्ध छ । सेग्मेन्टकै एक मात्र ९० हर्ज एमोलेड डिस्प्ले र मेडियाटेक जी ९९ चिपसेट यसमा प्रयोग गरिएको छ, कम्पनीले जारी गरेको विज्ञप्तिमा भनिएको छ । रियलमी १० मा ५००० एमएएचको शक्तिशाली ब्याट्री भएकाले दिनभर आरामसँग फोन चलाउन सकिने कम्पनीले बताएको छ । ३३ वाटको फास्ट चार्जिङ रहेकाले २८ मिनेटमै ब्याट्री ० बाट ५० प्रतिशतसम्म चार्ज हुने बताइएको छ । हुन्डाईको नयाँ ग्रान्ड आई १० नियोस काठमाडौं (कास) नेपालका लागि हुन्डाईको आधिकारिक विक्रेता लक्ष्मी इन्टरकन्टिनेन्टलले ह्याचब्याक सेगमेन्टमा आफ्नो लोकप्रिय मोडल ग्रान्ड आई १० नियोस फेसलिफ्ट भर्सन भित्र्याएको छ । अझ बढी परिस्कृत, आरामदायी र नवीनतम फिचरसहित ग्रान्ड आई १० नियोस बजारमा ल्याइएको लक्ष्मी इन्टरकन्टिनेन्टलले जनाएको छ । ह्याचब्याकको प्रतिस्पर्धी बजारमा यसको आकर्षक डिजाइन, विशिष्ट सुविधा र सुरक्षाजस्ता विशेषताका कारण यसले नयाँ आयाम स्थापित गर्ने कम्पनीको दाबी छ । यो नयाँ गाडीमा चालक तथा यात्रुको सुरक्षाका लागि ४ वटा एयरब्याग, टायर प्रेसर मोनिटरिङ सिस्टम, अटोमेटिक हेडल्याम्प, इलेक्ट्रोनिक स्टाबिलिटी कन्ट्रोल, भेहिकल स्टाबिलिटी म्यानेजमेन्टलगायत विशेषता रहेको पनि कम्पनीले जनाएको छ । पेट्रोल इन्जिनमा उपलब्ध नयाँ ग्रान्ड आई टेन नियोसमा १६५ एमएमको ग्राउन्ड क्लियरेन्स छ । साथै यो ह्याचब्याक इरा, मङ्ना र स्पोर्ट्स भेरिएन्टमा उपलब्ध रहेको पनि कम्पनीले जनाएको छ । यसको प्रारम्भिक मूल्य २९ लाख ९६ हजार कायम गरिएको छ । सिद्धार्थ र प्रिमियर इन्स्योरेन्सको एकीकृत कारोबार सुरु काठमाडौं (कास) सिद्धार्थ र प्रिमियर इन्स्योरेन्सको मर्जरपछि शुक्रबारदेखि एकीकृत कारोबार सुरु भएको छ । सिद्धार्थ प्रिमियर इन्स्योरेन्स लिमिटेडका नामबाट एकीकृत कारोबार सुरु भएको हो । नेपाल बिमा प्राधिकरणका अध्यक्ष सूर्यप्रसाद सिलवालले एक समारोहबीच एकीकृत कारोबार सुरु गरे । मर्जरपछि बनेको नयाँ कम्पनीको अध्यक्षमा सुरेशलाल श्रेष्ठ र प्रमुख कार्यकारी अधिकृतमा वीरेन्द्रबहादुर बैदवार क्षत्री नियुक्त भएका छन् । दुवै बिमा कम्पनी १ बराबर १ को समान सेयर अनुपातमा आपसमा मर्जर भएका हुन् । मर्जरपछि बनेको सिद्धार्थ प्रिमियर इन्स्योरेन्सको चुक्ता पुँजी २ अर्ब ८० करोडभन्दा बढी हुनेछ । बिमा कोषमा २ अर्ब ३४ करोड रुपैयाँभन्दा बढी छ । मर्जरपछि कुल सम्पत्ति १० अर्ब २५ करोड छ भने बजार पुँजीकरण १८ अर्ब २३ करोड पुगेको बताइएको छ । एक्साइडको नयाँ ब्याट्री काठमाडौं (कास) सिप्रदी ट्रेडिङले विद्युतीय रिक्सामा प्रयोग हुने एक्साइड ब्रान्डको ब्याट्री नेपाली बजारमा बिक्रीवितरण सुरु गरेको छ । एक्साइड ब्रान्डको ईरिक्सा ब्याट्रीमा १५ महिना लामो वारेन्टी रहेको सिप्रदीले जनाएको छ । विश्व प्रसिद्ध एक्साइड ब्रान्डको ईरिक्सा ब्याट्री फ्याक्ट्रीबाट पहिले नै चार्ज हुने भएकाले सिधा जडान गर्न सकिने कम्पनीको भनाइ छ । विशेष अलोई प्रणाली भएका यी ब्याट्री छिटो चार्ज हुनुका साथै प्रशोधित पानीको पनि कम खपत गर्ने कम्पनीको दाबी छ । सकियो नेपाल ट्रेड समिट काठमाडौं (कास) नेपालमा सिमेन्ट, स्टिल र कोइला व्यवसायको चुनौती तथा सम्भावनाबारे बृहत् छलफल भएको छ । भारतको स्टिलमिन्ट ग्रुपले आयोजना गरेको दुईदिने नेपाल ट्रेड समिट बिहीबार सकिएको हो । समिटमा स्टिल, सिमेन्ट र कोइला व्यवसायसम्बद्ध विभिन्न पाँच विषयमा गहन छलफल भयो । उपप्रधान, भौतिक पूर्वाधार तथा यातायातमन्त्री नारायणकाजी श्रेष्ठले बुधबार उद्घाटन गरेको समिटमा पहिलो दिन युज अफ स्पन्ज आइरन फर द प्रडक्सन अफ फ्ल्याट एन्ड लङ प्रडक्ट्स थ्रु आईएफ रुट अफ स्टिल मेकिङ र स्टिल मेल्टिङ टेक्नोलोजिज एन्ड इम्प्रुभिङ इफिसिइन्सिज शीर्षकमा छलफल भएको थियो । दोस्रो दिनको सत्रमा मेटेरियल सोर्सिङ अप्सन फर नेप्लिज स्टिल इन्डस्ट्रिज, आउटलुक अन नेप्लिज सिमेन्ट इन्डस्ट्रिज र र्यासनलाइजेसन अफ इन्पुट कस्ट्स इन स्टिल मेकिङ शीर्षकमा सम्बन्धित क्षेत्रका विज्ञ र सहभागीबीच छलफल भएको थियो ।"
दक्षिण अफ्रिका र नाइजेरिया ग्रे लिस्टमा,"वित्तीय अपराध नियन्त्रणका लागि धेरै कानुन निर्माण गरे पनि तिनको प्रभावकारी कार्यान्वयन नभएको भन्दै दक्षिण अफ्रिका र नाइजेरिया ग्रे लिस्ट मा परेका छन् । सम्पत्ति शुद्धीकरण तथा आतकंवादी क्रियाकलापमा वित्तीय लगानी निवारणका लागि प्रभावकारी रूपमा काम गर्न नसकेको जनाउँदै एफएटीएफले गत साता ठूला अर्थतन्त्र भएका यी दुई राष्ट्रलाई ग्रे लिस्ट मा राखेको हो । एफएटीएफले दिएको सुझावअनुसार दक्षिण अफ्रिकाले गत वर्ष नै सम्पत्ति शुद्धीकरणसम्बन्धी धेरै कडा कानुन निर्माण गरिसकेको छ । तर, तिनको प्रभावकारी पालना नगरेको, अपराध अनुसन्धानका लागि मुद्दा दर्ता नगरेको, परेका उजुरीउपर प्रभावकारी छानबिन नगरेको एफएटीएफले निष्कर्ष निकालेको थियो ।"
धेरैको उपाधि जित्ने दाबी,"(काठमाडौं)गत सजन तीन खेल बाँकी छँदै सहिद स्मारक ए डिभिजन लिगको उपाधि रक्षा गरेको मछिन्द्र क्लब केपी ओली कप जितेको भोलिपल्ट बिहीबार आयोजित लिगको पत्रकार सम्मेलनमा सहभागी भएन । प्रशिक्षक र कप्तानले पत्रकारसँग गर्नुपर्ने सवालजवाफबाट लगातार दुईपल्टको लिग च्याम्पियन मछिन्द्र टाढियो । हिमालयन शेर्पा क्लबका प्रशिक्षक र कप्तान पनि अनुपस्थित रहे । केही क्लबले झारो टार्ने हिसाबले सीईओ, सहायक व्यवस्थापक र सहायक प्रशिक्षकलाई उभ्याए, बोल्न लगााए ।दुईपल्ट मिति तोकेर स्थगित गर्दै बल्ल सञ्चालनको संघारमा आइपुगेको ए डिभिजन लिग शुक्रबार सुरु हुँदै छ, जहाँ काठमाडौं र ललितपुरका १४ क्लबले प्रतिस्पर्धा गर्दै छन् । गत सिजनजस्तै ४५ औं संस्करणमा पनि शीर्षस्थानमा रहने एक टिम च्याम्पियन बन्नेछ भने पुछारका दुई क्लब घटुवा भएर बी डिभिजनमा झर्नेछ । लिगमा २०६६६७ यता सहभागी क्लबले एकअर्काविरुद्ध २२ खेल खेल्दैछन्, यस्तो डबल लिग नै यसपालिको विशेषता हो । दशरथ रंगशाला र एन्फा कम्प्लेक्सको आर्टिफिसियल टर्फ सँगै नवनिर्मित च्यासल रंगशाला पनि प्रयोगमा ल्याइँदैछ, जुन लिगमा नयाँ खेलस्थल हुनेछ । क्लबहरूलाई एक साताभित्र तीन खेल खेल्नुपर्ने परम्परागत समस्या यथावत् नै छ । राष्ट्रिय टिम, उमेर समूह र घरेलु प्रतियोगितामा चलेका फुटबलरहरूको अस्ट्रेलिया पलायनले उपाधि होडका केही टिमको संरचनामा पारेको असर मैदानमै देखिन सक्छ । नयाँ खेलाडी वा प्रतिभा उदाउने सम्भावना पनि उत्तिकै छ ।खेलाडी स्थानान्तरण बजार र विदेशी खेलाडी अनुबन्धको प्रयासमा भएको चलखेलअनुसार मछिन्द्र ए डिभिजन लिगको उपाधिमा ह्याट्रिक गर्दै रानीपोखरी कर्नर टिम (आरसीटी), मनाङ मर्स्याङ्दी र पुलिस क्लबको कीर्तिमान बराबरी गर्ने योजनामा छ । घरेलु फुटबलका परम्परागत शक्ति मनाङ, थ्रीस्टार र आर्मीको फेरि झन्डै चार महिनासम्म परीक्षण हुनेछ । सुनील बल, मनीष डाँगीलाई भित्र्याएर बलियो बनेको संकटाको लक्ष्य पनि ट्रफी चुम्ने नै हो । गत सिजनमात्रै बी डिभिजनबाट उक्लिएका चर्च ब्वाइज युनाइटेड र एफसी खुमलटारमा रूपान्तरण भएको खुमलटार युवा क्लब मनाङजस्तै शीर्ष लिगको डेब्यु मै च्याम्पियन बन्न चाहन्छ ।एन्फा कम्प्लेक्स भएको पत्रकार सम्मेलनमा प्रशिक्षक, सहायक प्रशिक्षक, कप्तान, व्यवस्थापक, सहायक व्यवस्थापक र सीईओको बोली सुन्दा लाग्छ कि लिगका सबै टिम च्याम्पियन बन्न योग्य छन् । त्यसका लागि उत्तिकै राम्रो तयारी गरेका छन्, मनग्गे लगानी गरेका छन् । कोही पनि आफ्नो क्लबको स्तर ठीकठाक छ भन्न तयार छैनन्, आफ्ना टिमलाई बलियै मान्छन्, खासमै उपाधि दाबेदार मान्छन् । गत वर्ष नाटकीय रूपमा अन्तिम ४ खेलबाट ६ अंक जोडेर रेलिगेसन टारेको फ्रेन्ड्स क्लबले शीर्ष ६ मा लिग टुंग्याउने लक्ष्य बनाएको नयाँ प्रशिक्षक उर्जन श्रेष्ठले बताए । फ्रेन्ड्स रेलिगेसन क्षेत्रभन्दा ३ अंक माथि थियो । २०६३ सालदेखि लगातार तीनपल्ट च्याम्पियन पुलिस ४ अंक अन्तरमा रहँदै ए डिभिजनमा कायम रह्यो । त्यसैले हुनसक्छ, पहिलोपल्ट पुरुषको लिगमा टिम सम्हाल्ने अवसर पाएका प्रशिक्षक चेतन घिमिरेले युवा खेलाडीले भरिएको टिमलाई यसपालि पनि गाह्रै भएको बताए ।सशस्त्र प्रहरीको एपीएफ क्लब गत सिजन विदेशी खेलाडीको बलबुतामा ए डिभिजनमा अडिएको थियो । कुमार थापाले छाडेपछि टिम सम्हालेका प्रशिक्षक रत्नकाजी महर्जन र कप्तान टोपबहादुर विष्टले पनि च्याम्पियन हुने तयारी गरेको बताए । डेब्यु सिजन उत्कृष्ट प्रदर्शनसहित चौथो भएको सातदोबाटो युवा क्लबले कम्तीमा त्यही नतिजा कायम राख्दै माथि उक्लने लक्ष्य बनाएको प्रशिक्षक सनोज श्रेष्ठ र कप्तान सुदीप गुरुङको भनाइ छ । केपी ओली कपको फाइनल खेलेकाले पनि सातदोबाटोको जोस बढेको हुनसक्छ । गत वर्ष नवौं स्थानमा लिग टुंग्याएको जावलाखेल युवा सम्हालेका प्रशिक्षक सुनील श्रेष्ठको भाष्य पनि उस्तै रह्यो, प्रतियोगितामा सहभागी भइसकेपछि सबैको लक्ष्य एउटै (उपाधि जित्ने) हुन्छ ।पत्रकार सम्मेलनमा आएका १२ क्लबका प्रतिनिधिमध्ये आठ क्लबले च्याम्पियन बन्ने लक्ष्यसहित ए डिभिजन लिग २०७९ खेल्न लागेको बताए । उपाधि जित्ने दाबी गर्ने वा लक्ष्य राख्नेमा पछिल्ला दुई संस्करणको उपविजेता आर्मी, कीर्तिमान आठपल्टको च्याम्पियन मनाङसँगै थ्रीस्टार, संकटा, जावलाखेल, एपीएफ, खुमलटार र चर्च ब्वाइज रहे । गत सिजन १० औं स्थानमा रहेको हिमालयन शेर्पाले राम्रै तयारी गरिरहेको छ । लगातार दुईपल्टको डिफेन्डिङ च्याम्पियन मछिन्द्र स्वभाविक रूपमै ह्याट्रिक उपाधिको दाबेदार हो । उसका प्रशिक्षक प्रवेश कटुवालको लक्ष्य पनि फेरि ट्रफी कब्जा गर्ने नै हुनसक्छ । तर, एक टिममात्रै च्याम्पियन हुनेछ ।"
सातदोबाटोसँग रोयल ब्लु,"ठमाडौं (कास) सहिद स्मारक ए डिभिजन लिग क्लब सातदोबाटो युवा क्लबले मुख्य प्रायोजकको रूपमा सागर डिस्ट्रिलरीको उत्पादन रोयल ब्लुलाई भित्र्याएको छ । यससँगै अब क्लबको नाम रोयल ब्लु सातदोबाटो युवा क्लब भएको छ ।बिहीबार आयोजित कार्यक्रममा क्लबका अध्यक्ष कपिल रानामगर र सागर डिस्ट्रिलरीका बजार प्रमुख ऋतिक शाहीले सम्झौतापत्रमा हस्ताक्षर गरे । आर्थिक मन्दीको अवस्थामा पाएको साथबाट हामी उत्साही छौं, अध्यक्ष रानाले भने, सागर डिस्ट्रिलरीको सहयोगमा लिगमा उत्कृष्ट प्रदर्शन गर्दै राम्रो नतिजा निकाल्ने लक्ष्य राखेका छौं । पहिलोपल्ट शीर्ष श्रेणीको लिग खेल्दा गत सिजन चौथो भएको सातदोबाटोलाई यसपालि उक्त नतिजा कायमै राख्ने चुनौती रहेको उनले बताए ।डिस्ट्रिलरीका बजार प्रमुख शाहीले भने, ६७ महिनाअघि स्थापित हाम्रो ब्रान्डका लागि यो स्मरणीय र राम्रो क्षण हो । हामी सबैको भावना फुटबलसँग जोडिएको छ । त्यसैले कतै न कतै सहकार्य गर्नुपर्छ, क्लबसँग जोडिनुपर्छ भनेर सरस्वती युवा क्लबसँग आबद्ध भएका छौं । हाम्रो सहयोगले खेलाडी उत्पादनमा टेवा पुगोस्, राम्रो खेलाडीले मौका पाओस् । यो आबद्धता भविष्यमा अझ राम्रो हुने आस छ ।कार्यक्रममा उपस्थित पूर्वराष्ट्रिय खेलाडी अनिल गुरुङले नयाँ प्रायोजकको साथमा सातदोबाटोले लिगमा राम्रो गर्ने आशा व्यक्त गरे । सातदोबाटोले च्यासल रंगशालामा आइतबार न्युरोड टिम (एनआरटी) विरुद्ध खेल्दै लिगको सुरुआत गर्नेछ । लिगका लागि क्लबले चार विदेशी खेलाडी भित्र्याइसकेको छ ।"
यूएईसँग पराजित,"काठमाडौं (कास) आफ्नै मैदानमा यूएईले क्रिकेट विश्वकप लिग २ मा बिहीबार नेपाललाई ६८ रनले पराजित गरेको छ । २ सय ८ रनको लक्ष्य पाएको नेपाल ३१५ ओभरमा १ सय ३९ रनमै अलआउट भयो । यससँगै नेपालको लगातार ५ खेलको जित यात्रा टुंगिएको छ । कुशल मल्लले ६० रन बनाए पनि नेपालले त्यसको फाइदा उठाउन सकेन । पछिल्ला ५ खेलमा कुशलको तेस्रो अर्धशतक हो । यूएईका बलरमाथि आक्रामक भएर खेलेका उनले ५३ बलमा ९ चौका र १ छक्का प्रहार गरे । पहिलो ओभरमा ११ रन बनाएपछि अर्को ओभरमा कुशल भुर्तेल अफ स्टम्प बाहिरको बल प्रहार गर्दा ५ रनमै आउट भए । ज्ञानेन्द्र मल्ल र रोहित पौडेलले खाता खोल्न भ्याएनन् । आसिफ शेखले १५ रन बनाए । उनका दाइ आरिफ शेखले पनि खाता खोलेनन् । दीपेन्द्रसिंह ऐरी ७, गुलशन झा र सोमपाल कामी समान ४ रनमा आउट भए । करण केसी ५ रनमा आउट भए । सन्दीप लामिछाने २४ बलमा ४ चौकासहित २६ रन बनाउँदै अविजित रहे । रोहन मुस्ताफाले १० ओभरमा २ मेडन राख्दै ३१ रन खर्चेर ३ विकेट लिए । कार्थिक मेइयापनले पनि ३ विकेट लिए । जुनैद सिद्दिकीले २ विकेट लिए । यसअघि नेपालले टस जितेपछि यूएईले ब्याटिङ गर्दा निर्धारित ५० ओभरमा ८ विकेट गुमाई २ सय ७ रन बनाएको थियो । करणले पहिलो ओभरमा मोहम्मद वासिमलाई बोल्ड गरेपछि यूएईले सुरुदेखि नै दबिएर खेल्यो । वृत्या अरविन्दलाई १८ रनमा आउट गरेपछि नेपालले खेल पूर्ण रूपमा नियन्त्रणमा लिएको थियो । अर्का ओपनर आसिफ खानको ७२ रनमा यूएईले चुनौतीपूर्ण स्कोर बनाउन सक्यो ।आसिफले ९९ बलमा ५ चौका प्रहार गरे । अरविन्द र आसिफलाई सन्दीपले आउट गरे । कप्तान सीपी रिजवानले २२ रन बनाए । आरिफ शेखले अलिशान सराफुलाई २ रनमा बोल्ड गरे । मुस्ताफा र आर्यन लकराले छैटौं विकेटमा ५८ रनको साझेदारी गरे । सन्दीपले ४९ औं ओभरमा लकरालाई राउन्ड द लेग बोल्ड गरी साझेदारी तोडेका थिए । लकराले ३६ बल खेल्दै १ चौकासहित ३८ रन बनाए । मुस्ताफा ५२ रन बनाई अविजित रहे । उनले ७६ बलमा२ चौका प्रहार गरे । अन्तिम ओभरमा जुनैद सिद्दिकी र कार्तिके मेइयापन रनआउट भए । सन्दीपले ३ विकेट लिनेक्रममा १० ओभरमा २७ रन खर्चे । करण, कुशल मल्ल र आरिफले ११ विकेट लिए । एकदिवसीय अन्तर्राष्ट्रिय मान्यता जोगाउन नेपालले लिग २ मा आफ्नो बाँकी ६ मध्ये ४ खेल जित्नुपर्नेछ । यूएईको ३० खेलमा ३१ र नेपालको ३० खेलमा २८ अंक छ ।"
बुढासुब्बा फाइनलमा एभिनियर,(सुनसरी)धरान रंगशालामा भइरहेको बुढासुब्बा टुबोर्ग गोल्डकप फुटबलको उपाधि नजिक पाहुना टिम एभिनियर एसपी क्यामरुन पुगेको छ । जिल्ला फुटबल संघ मोरङलाई २० गोलले हराउँदै एभिनियर फाइनलमा पुगेको हो । खेलको ४४ औं मिनेटमा टिम्बाले गोल गरेर एभिनियरलाई अग्रता दिलाए । मोरङका गोलरक्षक प्रान्जाय गच्छदार बिट भएको अवस्थामा सवा अलीले मिलाइदिएको पासमा टिम्बाले गोल गरेका थिए । उनले पहिलो प्रहार क्रसबारमा ठोक्किएर फर्कियो । रिबाउन्डमा फेरि उनैले बललाई पोस्टको दिशा दिए । मोरङले गोल फर्काउने प्रयास गर्दागर्दै खेलको अन्तिम समयमा आत्मघाती गोल गर्यो । टिम्बाको प्रहार रोक्दा सुजन चौधरीको खुट्टामा लाग्दै बल आफ्नै पोस्टमा पुगेको थियो । विजेताले युनाइटेड कर्स्याङ फुटबल क्लब भारत र काँकडभिट्टा फुटबल ट्रेनिङ सेन्टरको विजेतासँग फागुन २० मा उपाधिका लागि प्रतिस्पर्धा गर्नेछ । नवौं मिनेटमा क्यामरुनका रिचार्ड विल्सनले दिएको पासलाई फेडिक मेजोले प्रहार गर्दा गोलरक्षक चौधरीले जोगाए । १४ औं मिनेटमा विल्सनले काउन्टर एट्याकमा हानेको बल पोस्ट नजिकैबाट बाहिरियो । ३० औं मिनेटमा फेरि विल्सनले बक्स एरियाभित्रैबाट गरेको प्रहार गोलरक्षक गच्छदारले बचाए । ६७ औं मिनेटमा गोलकिपर बिट हुँदा विल्सनकै प्रहार सुजन चौधरीले क्लियर गरिदिए । लगतै विल्सनकै प्रहार बारमा ठोक्किएर बाहिरियो । मोरङको प्रदर्शन हेर्नलायक रहे पनि धेरै अवसर गुमाउँदा हार खेप्नुपर्यो । ११ औं मिनेटमा कोमल खवासले पाएको फ्रिकिकलाई क्यामरुनी गोलरक्षक तासुन एलाइनले बचाए । सञ्जय धिमालको प्रहारले पोस्टको दिशा लिन सकेन । लगत्तै सुजन चौधरीको प्रहार पनि बार नजिकैबाट बाहिरियो । म्यान अफ द म्याच क्यामरुनका डिन भए ।क्यामरुनका प्रशिक्षक आशिक थापामगरले बलियो टिम भएकाले उपाधि नजिक पुगेको बताए । मोरङका प्रशिक्षक रानामगरले आफ्ना खेलाडीले उत्कृष्ट प्रदर्शन गर्दागर्दै पनि ससानो कमजोरीले पराजय भोग्न्पुरेको बताए । शुक्रबार युनाइटेड कर्स्याङ र काँकडभिट्टा फुटबल ट्रेनिङ सेन्टरबीच प्रतिस्पर्धा हुनेछ ।
