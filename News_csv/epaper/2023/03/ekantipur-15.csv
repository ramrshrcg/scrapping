शीर्षक,विवरण
"त्रिविमा अध्यापक घट्दै छन्, कसरी बढोस् गुणस्तर ?","परीक्षामा अनियमितता प्रकरण के थियो ?सेवा आयोगले विज्ञापन नम्बर २०७२०७३ (७ र ८) को उपप्राध्यापक छनोट परीक्षा २०७२ फागुनचैतमा सञ्चालन गरेको थियो । २०७३ साउनमा नतिजा प्रकाशन हुनासाथ परीक्षामा मनोमानी गरेको आरोप प्रतिस्पर्धीले लगाए । राष्ट्रिय सतर्कता केन्द्रको छानबिनका क्रममा परीक्षामा मिलेमतो र अनेक त्रुटि पाइयो । विशेष आन्तरिक र खुलातर्फ मानविकी गणित र गणित विज्ञानको परीक्षामा प्रश्न मात्रै सारेकालाई उत्तीर्ण अंक दिएको भेटियो । ७० पूर्णांकको परीक्षामा उत्तीर्ण हुन ३५ अंक ल्याउनुपर्ने थियो । कान्तिपुरलाई प्राप्त पहिलो पत्रको उत्तरपुस्तिकामा ११ र दोस्रो पत्रमा २६ दशमलव ५ नम्बर दिएर परीक्षार्थीलाई कुल ३७ दशमलव ५ अंकसहित उत्तीर्ण गराइएको छ । गणित विषयका विज्ञ प्राध्यापकका अनुसार ती परीक्षार्थीले प्रश्न मात्रै सार्दा पनि प्रत्येकमा नम्बर दिइएको छ । आन्तरिक र खुलातर्फ १ सय १३ पदका लागि विज्ञापन खुलाइएकामा ६ सय ७२ जनाले आवेदन दिएका थिए । तीमध्ये ८८ जना लिखित परीक्षामा उत्तीर्ण भएको नतिजा निकालिएको थियो । आयोगमा अध्यक्ष ईश्वरचन्द्र दत्त, सदस्य केदारनाथ घिमिरे र प्रशासकीय प्रमुख परशुराम कोइराला रहेका बेला विज्ञापन आह्वान, लिखित परीक्षा सञ्चालन र नतिजा प्रकाशन गरिएको थियो । छानबिनका क्रममा उनीहरू निलम्बनमा परे । अध्यक्ष चैतन्य शर्मा र सदस्य चिन्तामणि पोखरेल नियुक्त भए । मुद्दा किनारा नलाग्दै उनीहरूले नै अन्तर्वार्ता गरेर नियुक्ति दिए । परीक्षामा सहभागीमध्येका विष्णुकुमार गिरीले सर्वोच्चमा विचाराधीन मुद्दा अझै टुंगो नलागेको जानकारी दिए । सतर्कता केन्द्रको ३ सदस्यीय छानबिन टोलीले २०७३ मंसिरमा परीक्षामा लापरबाही गरिएको ठहर गर्दै प्रतिवेदन बुझायो । परीक्षक रामविश्वास साहले ज्वाइँ पर्ने व्यक्ति परीक्षार्थी रहेको लुकाएर उत्तरपुस्तिका परीक्षण गरेको सतर्कता केन्द्रले भेटेको थियो । केन्द्रले परीक्षक साहलाई कारबाही गरी ज्वाइँ अमरनाथ साहको परीक्षा रद्द गर्न सुझाव पनि दिएको थियो । एउटै व्यक्तिलाई प्रश्नपत्र निर्माण र उत्तरपुस्तिका परीक्षणमा पनि सहभागी गराएर अनियमितता गरिएको हुन सक्ने प्रतिवेदनमा उल्लेख छ । परीक्षार्थीलाई पास वा फेल गराउन उत्तरपुस्तिकामा संकेत गराएको पाइएकाले थप छानबिन गर्न आवश्यक रहेको औंल्याइएको थियो । केन्द्रको प्रतिवेदनसहित अख्तियारले प्रश्नपत्र निर्माण, उत्तरपुस्तिका परीक्षण, सम्परीक्षण र परीक्षामा सहभागी त्रिविका प्राध्यापकहरू रामविश्वास साह, चेतराज भट्ट, अमरनाथ साह र प्रमोदकुमार गोइतविरुद्ध विशेष अदालतमा मुद्दा दायर गरेको थियो । विशेष अदालतले २०७५ जेठ १४ मा परीक्षाको परिणाम फेरबदल गरीगराई भ्रष्टाचार गरेको मुद्दामा सफाइ दिएको थियो । अख्तियारले २०७५ साउन २१ मा उक्त फैसलामा चित्त नबुझी पुनरावेदनका लागि सर्वोच्चमा निवेदन दियो । पुनरावेदन दर्तामा प्रतिवादीहरूले अनियमितता स्वीकारसमेत गरेको भन्दै फैसला बदर गर्न माग गरिएको छ । २०७७ फागुनमा सर्वोच्चले उत्तरपुस्तिका झिकाउन आदेश दिए पनि गिरीका अनुसार उक्त मुद्दाले पालो पाएको छैन ।दत्त र घिमिरेपछि अध्यक्षमा नियुक्त शर्मा र सदस्य पोखरेल पनि अनियमिततामा मुछिए । शाखा अधिकृत, लेखा अधिकृत, सहायक कानुनी सल्लाहकार, मुख्य लेखा सहायक, मुख्य लेखा कार्यालय सहायक र कार्यालय सहायकसहित १६ पदका लागि त्रिवि सेवा आयोगले २०७३ चैत २९ मा खुला विज्ञापन आह्वान गरेको थियो । २०७५ मा परीक्षा लिएर २०७६ वैशाखमा नतिजा प्रकाशन गरियो । लिखित परीक्षामा त्रिविका तत्कालीन पदाधिकारी, विद्यार्थी संघसंगठन र राजनीतिक पार्टीका नेताहरूका नातेदार मात्रै सफल गराइएको भनेर अख्तियारमा उजुरी पर्यो । उजुरीका आधारमा अख्तियारले उत्तरपुस्तिकालगायत परीक्षाका कागजात नियन्त्रणमा लिएर २०७६ जेठ १२ मा परीक्षाको अन्तिम नतिजा प्रकाशन नगर्न निर्देशन दियो । छानबिनपछि असार १८ मा अख्तियारले परीक्षाको परिणाम फेरबदल गर्नेगराउने काम गरी भ्रष्टाचार गरेको आरोपमा आयोगका तत्कालीन अध्यक्ष चैतन्यप्रसाद शर्मालगायत १० जनाविरुद्ध विशेष अदालत काठमाडौंमा मुद्दा दायर गर्यो ।सेवा आयोगका तत्कालीन सदस्य चिन्तामणि पोखरेल, प्रशासकीय प्रमुख परशुराम कोइराला, कर्मचारीहरू बच्चु पाण्डे, इन्दिरा तिवारी भन्तना, प्राध्यापक टेकनाथ ढकाल, सहप्राध्यापक राजेश्वर न्यौपाने र ताराप्रकाश पौडेलविरुद्ध मुद्दा दर्ता गरिएको थियो । त्यतिबेला अख्तियारले १६ मध्ये ६ पदमा मात्रै अनियमितता भएको जनाएको थियो । विशेष अदालतले पदाधिकारीलाई सफाइ दिएर अन्यलाई सजाय तोकेको छ । उक्त अनियमिततामा अख्तियारले छुट्टाछुट्टै दुई मुद्दा चलाएको थियो । मुद्दाका कारण अहिलेसम्म खुला प्रतिस्पर्धाको नतिजा सार्वजनिक हुन सकेको छैन ।"
मन्त्रिपरिषद् विस्तार विश्वासको मतपछि मात्रै,"कांग्रेसबाट उपसभापति पूर्णबहादुर खड्काले पार्टीबाट सरकारको नेतृत्व गर्ने चर्चा छ । खड्काले केही दिनअघि सामाजिक सञ्जाल ट्वीटरमा आफू मन्त्री हुने दौडमा नरहेको बताएका थिए । खड्का सरकारमा गएनन् भने पूर्वमहामन्त्रीद्वय प्रकाशमान सिंह र विमलेन्द्र निधिमध्ये एकलाई पार्टीको नेतृत्व गरेर पठाउने मनस्थितिमा सभापति शेरबहादुर देउवा छन् । कांग्रेसले बुधबारका लागि केन्द्रीय कार्यसम्पादन समितिको बैठक डाकेको छ । पार्टी प्रवक्ता प्रकाशरण महतले केन्द्रीय कार्यसम्पादन समितिको बैठकमा उपराष्ट्रपतिको निर्वाचन र चितवन एवं तनहुँमा हुने उपनिर्वाचनसम्बन्धी तयारी मुख्य एजेन्डा रहेको बताए । अहिले सरकारको नेतृत्व गरेर को जाने, कति मन्त्रालय लिने भन्नेबारेमा छलफल भएको छैन । उपराष्ट्रपतिको निर्वाचनपछि नै छलफल सुरु होला, उनले भने । प्रधानमन्त्रीका राजनीतिक सल्लाहकार गजुरेलले पनि मन्त्रालय भागबन्डाको विषयमा ठोस छलफल भइनसकेको दाबी गरे । अहिले अनौपचारिक चर्चा र सम्भावित कुरा मात्रै बाहिर आएका हुन्, उनले भने, चैत ५ पछि नै ठोस छलफल हुन्छ ।"
भन्ज्याङमा अझै कोभिडको अवरोध,"(ताप्लेजुङ)मौवाटार तलको समथर भूभागमा चौंरी मात्र देखिन्छन् । त्यसको माथि वनभेडाहरू भीरमा अडिएर चरिरहेका हुन्छन् । तमोर नदीको उद्गमस्थल यहीं हो । नेपाल र चीनको सिमाना छुट्याउने ७९ नम्बरको पिलर यहाँ छ । वरिपरि बाह्रैमास हिउँले ढाकेका थुम्का देखिन्छन् । थोरै उकालो चढे सिंजेमा ताल पुगिन्छ । सशस्त्र प्रहरीको सुरक्षा बेसक्याम्प मौवाटार सर्न लागेकाले मानवीय उपस्थितिका लागि नयाँ र आकर्षक गन्तव्य बन्ने भएको छ । धेरैले सुनेको तर देशदेशावर गर्ने घुमन्तेमध्येका निकै थोरैको पाइला परेको थलो हो, ताप्लेजुङको ओलाङचुङगोला । उत्तर र दक्षिणमा दुई छिमेकी चीन र भारतसँग सिमाना जोडिएका मुलुकका दुई मात्रै जिल्ला छन् ताप्लेजुङ र दार्चुला । ताप्लेजुङको उत्तरतर्फको मानवीय बस्ती भएको नाकाको कारण पनि चर्चामा थियो ओलाङचुङगोला । यहाँ जन्मेहुर्केकाको योगदानले यसको चर्चालाई थप उचाइमा पुर्यायो । आँखाका डा सन्दुक रुइत, चीनका लागि नेपाली वाणिज्यदूत ताम्ला उक्याव, हाल वाग्मती प्रदेश सांसद पूर्वपर्यटनमन्त्री याङकिला शेर्पा, अमेरिकामा व्यवसाय गर्दै आएका तेन्जिङ उक्यावजस्ता व्यक्तिका कारण पनि यो ठाउँले चर्चा पायो । अहिले भने ओलाङचुङगोलाको तुलनामा टिप्ताला भन्ज्याङको चर्चा छ । बस्तीबाट २४ किलोमिटर दूरीको टिप्ताला भन्ज्याङलाई पर्यटकले जीवनमा एक पटक पुग्नैपर्ने भूगोलका रूपमा चर्चा हुन थालेको छ । फक्ताङलुङ७ ओलाङचुङगोलाका वडाध्यक्ष छेतेन शेर्पा लामा भन्छन् यो त पदयात्रा मन पराउने लागि पर्यटकका लागि अद्भूत ठाउँ हो । ५ हजार ३ सय मिटर उचाइमा रहेको द्विदेशीय सिमानाको एउटा गन्तव्य हो भन्ज्याङ । यहाँबाट उत्तरतर्फ चीनका भूभाग देखिन्छन् । पूर्वदक्षिणतर्फ वरिपरि हिमाल छ । जहाँ बाह्रै महिना हिउँसँग खेल्न पाइन्छ । तमोर नदीको मुहानमा सलल पानी बगेको देख्न सकिन्छ । वनभेडा (नाउर) को बथान मज्जैले देखिन्छ । केही तल फाँटभरि सयौं चौंरी भेटिन्छन् । बिनापुल तमोर तर्न भने अलि तल झर्दा पुलको सहारा लिनुपर्छ । तीनचार घण्टा हिँड्न हिम्मत गरे विशाल सिंजेमा तालमा पुगिन्छ । हिमाल, सिमाना, पोखरी, नदी, घरपालुवा र वन्यजन्तु सबै पाइने यहाँभन्दा सुन्दर गन्तव्य कहाँ हुन सक्छ ? छेतेन व्याख्या गर्छन् । सदरमुकाम फुङलिङबाट यहाँ पुग्ने मोटरबाटो निर्माण अन्तिम चरणमा छ । अब बाँकी करिब १२ सय मिटर ट्र्याक खुलेपछि गाडीमै चढेर टिप्ताला भन्ज्याङ पुग्न सकिन्छ । अहिले नै भने सदरमुकाम फुङलिङबाट लेलेप इलाडाँडा छेउको सुकेपानीसम्म गाडी जान्छ । इलाडाँडा मानवीय बस्ती भएको व्यापारिक केन्द्र तथा होमस्टे हो । त्यहाँबाट पैदल एक घण्टामा सुकेपानी पुगिन्छ ।सुकेपानीदेखि पनि मोटरबाटो तीन किलोमिटर टाढासम्म खनिएको छ । तर, तमोर नदी तार्न नसकिने भएकाले साना सवारीसाधन चल्दैनन् । सुकेपानीदेखि ओलाङचुङगोला १२ किलोमिटर दूरीमा छ । जन्मथलो ओलाङचुङगोला भएका देशविदेशमा रहेकाको लगानीमा चीनसँगको सिमाना टिप्ताला भन्ज्याङदेखि बस्तीसम्म मोटरबाटो खनिएको छ । कोरोना संक्रमण सुरु हुनुअघि चीनका सवारीसाधन बस्तीसम्मै आउजाउ गर्न थालेका थिए । अहिले पनि चिनियाँ ठेकदारका एक्स्काभेटर, डिजेल बोक्ने ट्यांकर ओलाङचुङगोलामै छन् । संक्रमण सुरु भएपछि सिमानाका बन्द भएको र चिनियाँहरू आउन नपाएका कारण तीन वर्षदेखि ती यन्त्र थन्किएका हुन् । चीनमा संक्रमण देखिएपछि बन्द भएको टिप्ताला भन्ज्याङ नाका अहिलेसम्म पनि खुलेको छैन । बस्तीदेखि सदरमुकामसम्मतर्फको सडकको ट्र्याक खोल्न हेभी इक्विपमेन्टहरू भाडामा ल्याइएको थियो । बस्तीदेखि १० किलोमिटर तलसम्म ट्र्याक खोलेर फर्कने क्रममा बस्तीमा पुगेपछि रोकिएको हो । यति लामो समयसम्म यसरी बन्द हुन्छ भन्ने उनीहरूलाई पनि भएन होला, निवर्तमान वडाध्यक्ष छेतेन शेर्पा भोटेले भने, संक्रमण लम्बिँदै जाँदा यत्तिका वर्ष त्यतिकै थन्किए । सदरमुकामतर्फबाट भइरहेको ट्र्याक खोल्ने क्रम सकिएपछि सिमानासम्मकै सडक पन्छाएपछि मात्रै ती मेसिन फर्काउन सकिने उनी बताउँछन् । सदरमुकामबाट विस्तार भइरहेको सडक वैशाखसम्ममा सिमानासम्मै पुग्ने निर्माण कम्पनीका प्रबन्धक दावा शेर्पाले बताए । यहाँ काठमाडौंको एसबीए एलाइट जेभी कम्पनीले निर्माणको काम गरिरहेको छ ।५६ परिवारको बसोबास रहेको ओलाङचुङगोलाको झुरुप्प बस्तीका प्रायः घर जोडिएका छन् । भुइँतलामा ढुंगाको गाह्रो र त्यसमाथि सबै काठको प्रयोग गरेर बनाइएको घरका धुरी पनि काठकै छन् । कसैकसैले सदरमुकाम फुङलिङबाट लगेर जस्तापाता पनि लगाउन थालेका छन् । यहाँका बसोबासी शेर्पा समुदाय मात्रै छन् । संस्कृति रहनसहन पनि समुदायअनुसारकै छ । बस्तीदेखि पाँच सय मिटरमाथि यहाँको आस्थाको धरोहर गुम्बा छ । ४ सय वर्ष पुरानो मानिने यो गुम्बामा बत्ती बाल्न देशविदेशबाट आउँछन् । बर्सेनि कात्तिक शुक्ल चतुर्दशीका दिनदेखि यहाँ फुटुक पर्व मनाइन्छ । यो बेला बस्तीका सबै नागरिक गुम्बाको वरिपरि टेन्ट टाँगेर उतै बस्ने, सामूहिक भोज गर्ने र पर्व मनाउने गर्छन् ।चौंरी पाल्ने, गलैंचा बुन्ने मुख्य पेसा रहेको यहाँका बासिन्दाको चौंरीका गोठ मौवाटारमा राखिन्छन् । मौवाटार टिप्ताला भन्ज्याङ नजिकको सम्म परेको फाँट हो । वरिपरि डाँडाले घेरिएको बीचको खुल्ला चौर भएको फाँटलाई मौवाटार नामकरण गरिएको छ । यहाँबाट नेपालचीनको सीमा टिप्ताला भन्ज्याङ पुग्न नौ किलोमिटर पैदल हिँड्नुपर्छ । मोटरबाटो र छोटो बाटो दुवै प्रयोग गर्न सकिन्छ । छोटो बाटो प्रयोग गरे तमोर नदीको किनारैकिनार भएर जानुपर्छ । करिब ४ हजार मिटर उचाइमा रहेको यहाँबाट ५ हजार ३ सय मिटरमाथि चढ्नुपर्ने भएकाले सुस्तरी हिँड्नुपर्ने चौंरी पालक नुपु शेर्पा सुझाउँछन् । पदयात्रीलाई लेक लाग्ने जोखिम हुन्छ । लुम्बासुम्बा हिमाल जाने पदमार्ग पनि यहीँबाट छुटिन्छ । द ग्रेट हिमालयन ट्रेलको मार्गमा पर्छ मौवाटार ।सामान्यतः सिमानादेखि २५ किलोमिटर क्षेत्रसम्म आउजाउ गर्न पाउने प्रचलन छ । टिप्तालादेखि चीनको तिब्बतमा रहेको नजिकको बस्ती रिउ बजार र घुम्तीमा हो । वडाध्यक्ष छेतेनका अनुसार ओलाङचुङगोलावासी भने सिमाना बन्द नहुँदा बिनारोकटोक रिउ बजारसम्म पुग्थे । तिब्बती पनि ओलाङचुङगोलासम्म आउँछन् । कोरोना संक्रमणपछि भने आवतजावत ठप्प छ । टिप्ताला भन्ज्याङदेखि वारि ओलाङचुङगोला आउन र तिब्बतको रिउ वा घुम्तीमा जान ओरालो लाग्नुपर्छ । वारिपारिका बस्ती ३१ सय मिटर उचाइको भूभागमा छन् ।यहाँको मुख्य खाना भात, उवाको पिठो, कोदो, जौं, गहुँबाट बनाइएको तोङवा, याकको मासु हो । खसी, कुखुरालगायतका अन्य मासु खानुपरे पहिल्यै अर्डर गर्नुपर्ने स्थानीय बताउँछन् । स्थानीयले खाजाका रूपमा पिठो र खानाका रूपमा दाल, भात, तरकारी प्रयोग गर्ने डोमा शेर्पा बताउँछिन् । जाडो भगाउने र शरीरमा पानीको मात्रा पुर्याउने भन्दै अधिकांशले तोङवा खाने गरेको उनले सुनाइन् । मादक पदार्थको केही मात्रा रहने भएकाले यसले शरीरलाई मात पनि दिन्छ । भन्ज्याङको फेदमा रहेको मौवाटार तुलनात्मक रूपमा न्यानो हुने भएकाले यहाँ गोठ राख्ने गरिएको नुपुले सुनाए । तिब्बत पुगेर फर्किएका उद्योग वाणिज्य संघका केन्द्रीय सदस्य तारानाथ घिमिरे भन्ज्याङको नेपालतर्फको भागमा हिमाली शृंखला भएकाले त्यहाँ पुगेपछि स्वर्गानुभूति हुने बताउँछन् । यहाँ नेपालचीन छुट्याउने नाकामा पुगेर तस्बिर खिचाउँदा कतै अर्कै संसारमा त पुगेको छैन जस्तो हुँदो रहेछ, घिमिरेले थपे, टलक्क टल्किएको हिमशृंखला र सिमानाको पिलरमा पुग्दा सारा थकान मेटिन्छ । उनका अनुसार यहाँ पुग्दा उनीको न्यानो टोपी र बाक्लो ज्याकेट भने लगाउनु आवश्यक हुन्छ । तमोर नदीको मूलमा ठाउँठाउँबाट भुलुकभुलुक भएर पानी उम्रन्छ । सलल बगेको आवाज सुनिने तर बाहिर नदेखिने भूमिगत क्षेत्र पनि छ । ढुंगाको खुड्किलाखुड्किला भएर छङछङ बग्ने नदीको बहावले आँखा टोलाउने घिमिरे सुनाउँछन् । तिब्बततिरबाट नेपालकै अरुण नदीमा मिसिने खोला सुरु हुन्छ । टिप्ताला भन्ज्याङदेखि सुरु भएको तमोर सप्तकोशी नदीमा मिसिन्छ ।हाल ओलाङचुङगोलामै रहेको सशस्त्र प्रहरी बलको सीमा सुरक्षा बेसक्याम्प मौवाटारमै सर्दै छ । त्यसका लागि भौतिक संरचना निर्माण गरिएको छ । संखुवासभाको थुदामपछि यहाँ सार्ने प्रक्रिया सुरु हुने प्रशासन स्रोतले जनाएको छ । यो क्षेत्रको अर्को गन्तव्य सिंजेमा ताल हो । ओलाङचुङगोलाबाट अगाडि बढ्दै जाँदा मौवाटार पुग्नुअघि नै सिंजेमा ताल पुग्ने बाटो छुट्छ । यसलाई जनाउ दिन स्थानीयले एउटा धर्मशाला बनाएका छन् । त्यसको छेउमा ठाडो खोला बग्छ । यो सिंजेमा तालबाट आएको खोला भएकाले सिंजेमा खोला पनि भनिन्छ । यही खोलाको किनारैकिनार भएर उकालो चढ्दा तालमा पुगिन्छ । हामी यहाँको स्थानीय त दुईअढाई घण्टामै पुग्छौं, छेतेनले भने, बाहिरबाट आउनेलाई चाहिँ उकालो हिँड्नुपर्दा लाग्न समय यकिन गर्न सकिँदैन । हिमाली क्षेत्रमा विस्तारै हिँडेर जाँदा चारपाँच घण्टामा पुगिने उनको दाबी छ । यातायात चल्दा सिमानादेखि बस्तीसम्म पुग्न डेढ घण्टा मात्रै लाग्छ । जनगणना२०६८ मा यहाँको जनसंख्या २ सय ७६ थियो । १ सय ४० महिला र १ सय ३६ पुरुष छन् । अहिले पनि जनसंख्यामा उल्लेख्य वृद्धि छैन । सिमानादेखि आधा दिनको पैदलमा याङमा पुगिन्छ । यो बस्तीमा ११ परिवारको मात्रै बसोबास छ । घर भने १७ वटा छन् । यातायात चल्न थालेपछि गोलादेखि सिमानासम्म गएर त्यहाँबाट याङमा जान सहज हुने वडाध्यक्ष छेतेन बताउँछन् । यसअघि जोङगिनमा पनि तीन परिवारको बसोबास थियो । पटकपटक चोरी भएपछि यहाँका सबै परिवार ओलाङचुङगोलामा बसाइँ सरे र बस्ती नै रित्तियो ।अहिले नै भने यातायात र पैदलबाट गरी फुङलिङबाट एकै दिनमा पनि ओलाङचुङगोला पुगिन्छ । त्यहाँबाट चारपाँच घण्टामा मौवाटार पुगिन्छ । फुङलिङबाट इलाडाँडासम्म नियमित जिप चल्छ । एउटा जिपले १४ जनासम्म यात्रु बोक्छ । भाडादर एकतर्फी १८ सय रुपैयाँ छ । त्यहाँबाट पैदल हिँड्नुपर्छ । सदरमुकामबाट गएका अधिकांशले लेलेपको इलाडाँडा बस्ने र भोलिपल्ट बिहानै यात्रा सुरु गर्छन् । यहाँबाट ओलाङचुङ नपुग्दासम्म बीचमा बस्ने, खाने ठाउँ छैन । गोठ हुँदा जोङगिनमा सामान्य चियाखाजासम्म पाइन्छ । इलाडाँडामा खाना खाएर हिँडे दिउँसो एकपटक बाटोमा खाजा खाएर पुगिन्छ । बीचबीचमा खानका लागि थर्मसमा तातो चिया बोक्नेहरू प्रशस्तै हुन्छन् । इलाडाँडामा सिजनअनुसार हरियो मकै पोलेर, आलु उसिनेर, कोदो, फापरको रोटी पकाएर खान पाइन्छ । यहीकै बासिन्दाले खाजा तयार पारिदिन्छन् । यहाँबाट पाँचदेखि सात घण्टामा गोलाको बस्ती पुगिन्छ । ओलाङचुङगोलामौवाटारटिप्ताला भन्ज्याङसिजेमाताल पुगेर फर्कन आर्थिक हिसाबले पनि कठिन छैन । काठमाडौंबाट हिसाब गर्ने हो भने इटहरीबिर्तामोड बसभाडा १५ सय रुपैयाँसम्म लाग्छ । बिहान चढेको गाडीले बेलुका र बेलुका चढेको गाडीले बिहान गन्तव्यमा पुर्याउँछ । यहाँबाट जिप पाइन्छन् । ताप्लेजुङसम्मको भाडा १५ सय रुपैयाँ छ । बिर्तामोडबाट इलाम पाँचथरको फिदिम हुँदै करिब नौ घण्टाको यात्रामा सदरमुकाम फुङलिङ पुगिन्छ । इटहरीबाट तमोर करिडोरको सडकमार्ग भएर ५६ घण्टामै फुङलिङ पुगिन्छ । यो जिल्लामा एक रातका लागि पाँच सयदेखि ५ हजारसम्मका होटल छन् । मासु, भात तीनदेखि चार सय रुपैयाँ छाक पाइन्छ । फुङलिङदेखि इलाडाँडाको भाडा १८ सय छ । इलाडाँडामा सादा खानाको २ सय र रातको ५ सय रुपैयाँसम्म पर्छ । ओलाङचुङगोलामा सादा खाना ३ सय रुपैयाँ छाक छ । १ हजार रुपैयाँमा होटल कोठा पाइन्छ । यहाँका हरेक घरमा होमस्टे सुविधा छ । मौवाटारमा भने गोठमा बस्नुपर्छ । खानाको पैसा गोलाको जस्तै हो । हमेसा सुतेको पैसा लिँदैनन् ।टिप्तालामा गलैंचा, राडी, चौंरी र भेडाको घिउ, छुर्पी, भीरमौरी र घरमौरीको मह कोसेली किन्न पाइन्छ । गलैंचा प्रतिगोटा १५ हजार रुपैयाँसम्म पर्छ । घिउ र छुर्पी प्रतिकिलो एक हजार रुपैयाँमा पाइन्छ । मह पनि बोतलको एक हजार पर्छ । टिप्ताला भन्ज्याङसम्मको यात्राका क्रममा लेक, औल, हिमाल, पहाड, तराई सबै अनुभूति गर्न पाइने घिमिरेको अनुभव छ । संक्रमण अघिसम्म यो क्षेत्रका बासिन्दाको कारोबार चीनसँग बढी थियो । नेपालबाट गलैंचा, ऊन, घिउ, मह, छुर्पी, याक, चौंरी निर्यात हुने गरेको थियो । चीनबाट खाद्यान्नदेखि नुन, पिठोलगायतका वस्तु आयात हुन्थ्यो । भोटे, शेर्पा अनुहारका लागि सहज भए पनि अरू समुदायका खासै नगएकाले चीन जानका लागि कति सहज हुन्छ यसै भन्न नसकिने वडाध्यक्ष छेतेन बताउँछन् । दुई दशक अघिसम्म चिनियाँले नेपालबाट चामल, मकै, कोदोजस्ता अन्न लैजान्थे । गलैंचाका रङ बनाउने खयर, मजिठो, रूखका बोक्रा पनि भोट लैजाने गरेको गोलामा जन्मेहुर्केका ताम्ला उक्याव बताउँछन् । भोटबाट गलैंचा, पाखी चुटुक, उनीको कपडाको कम्बल, घोडा, च्याङ्ग्राजस्ता वस्तु आउँथे । भोटको घोडा भारतका विभिन्न सहरमा लगेर गोलाकै व्यापारीले बिक्री पनि गर्ने गरेको उक्याव बताउँछन् । पुरातन कालमा गोला नेपाल र भोटबीच व्यापार गर्ने ठूलै केन्द्र थियो, ताम्लाले भने । भन्ज्याङको नामकरण शेर्पा भाषाबाट भएको पाइन्छ । थिपथलाबाट अपभ्रंश भई टिप्ताला भएको वालुङ दर्पण नामक पुस्तकमा उल्लेख छ । थिप भनेको ओझेल र थला को अर्थ ठाउँ हो । घामको ओझेलमा पर्ने भएकाले स्थानीयले थिपथला नाम राखेको पुस्तकमा उल्लेख छ । चीनसँगको व्यापारिक सम्बन्ध विस्तार गर्न र ओलाङचुङगोला नाकालाई सडक सञ्जालले जोड्न गोलामा जन्मेर अमेरिका, बेलायत, काठमाडौंलगायतका स्थानमा रहेकाहरूले ३ करोडको हाराहारीमा रकम संकलन गरेका थिए । वालुङ समाजले यतिको रकम संकलन गरेर सडक निर्माण गरेका हुन् । तत्कालीन ओलाङचुङगोला गाविसले ४२ र सांसद विकास कोषको १० लाख पनि सडक निर्माणमा लगाइएको थियो । सडक निर्माणका लागि नेपाल सरकारले चीनसँग भाडामा मेसिन मागेको थियो । तमोर किनारैकिनार निर्माण भइरहेको करिडोर पूरा हुँदा टिप्ताला भन्ज्याङदेखि विराटनगर रानी भन्सारसम्मको दूरी २ सय ७१ किलोमिटर मात्रै हुने उत्तरदक्षिण लोकमार्ग आयोजनाले जनाएको छ । यो सडक निर्माण भएर सञ्चालनमा आएपछि नेपाल, भारत र चीनको त्रिदेशीय नाका जोड्ने यो सबैभन्दा छोटो दूरीको सडक हुने सडक कार्यालयका प्रमुख अमिन्द्र खड्काले बताए ।"
विभूषण भागबन्डाले खर्च तेब्बर,"(काठमाडौं)बर्सेनि विभूषणका नाममा हुने फजुल खर्च कटौती गर्नुपर्ने आवाज बलियो बन्दै गएपछि सरकारले चालु आर्थिक वर्षको बजेटमा ६ करोड रुपैयाँ विनियोजन गर्यो । बजेट सार्वजनिक भएको एक महिनापछि असार १४ मा बसेको मन्त्रिपरिषद् बैठकले विभूषणमा प्रयोग गरिने सुनको परिमाण पनि घटाउने निर्णय गर्यो । तर गृह मन्त्रालयले मितव्ययिताको नीतिविपरीत आगामी वैशाख १ मा वितरण गर्न करिब १५ करोड रुपैयाँ खर्च गरेर विभूषण बनाइरहेको छ । सरकारले २०७९ असोज ३ मा घोषणा गरिएका विभूषण सेनाको सुन्दरीजलस्थित आर्सनल (कारखाना) मा बनाइँदै छ । गृह मन्त्रालयले राष्ट्र बैंकबाट सुन किनेर उद्योग विभागसँगको समन्वयमा निर्माण गराइरहेको हो । विभूषण घोषणा हुँदा कांग्रेस, माओवादी, जसपा, एकीकृत समाजवादीलगायत दलको संयुक्त सरकारमा शेरबहादुर देउवा प्रधानमन्त्री थिए । अहिले कांग्रेस, माओवादी, राष्ट्रिय स्वतन्त्र पार्टी, जसपा, लोसपा, एकीकृत समाजवादीलगायत दलको समर्थन पाएका पुष्पकमल दाहाल प्रधानमन्त्री छन् । सत्तामा रहेका दलहरूले भागबन्डा मिलाउन र निकटस्थलाई समेट्न विभूषणको संख्या बढाउँदा खर्च पनि चुलिएको हो । यसबीचमा विभूषणमा प्रयोग हुने सुनको मूल्य पनि बढेको छ । सरकारले यस वर्ष ९ सय ८२ बाट विभूषण वितरण गर्दै छ, जुन अहिलेसम्मकै बढी हो । २०७८ सालमा ८ सय ८७ र २०७७ मा ५ सय ९३ वटा विभूषण बाँडिएको थियो । गत वर्ष संख्या अहिलेभन्दा कम भए पनि सुनको परिमाण धेरै हुँदा विभूषणमा अहिलेसम्मकै बढी १९ करोड ७२ लाख ५१ हजार रुपैयाँ खर्च भएको थियो । त्यसअघि २०७७ मा भने विभूषणमा १० करोड २२ लाख १६ हजार रुपैयाँ खर्च गरिएको थियो । विभूषणको संख्या मनोमानी रूपमा थप्ने प्रवृत्ति बढेपछि २०७७ असार २ मा मन्त्रिपरिषद्ले नियमावली२०६५ संशोधन गर्दै एक वर्षमा २ सय जनालाई मात्र विभूषण दिने निर्णय गरेको थियो । त्यसबेला प्रधानमन्त्री केपी शर्मा ओली थिए । हरेक वर्ष मानपदवी एक सय तथा अलंकार र पदक ५०५० जनालाई दिने निर्णय भएको २ महिनामै ओलीको मन्त्रिपरिषद्ले विभूषणमा कोटा राख्ने प्रावधान हटायो । त्यसको कारण थियो कार्यकर्ता, आसेपासे र सरकारको भक्तिगान गाउनेलाई विभूषण दिँदा कोटाबाट पुग्दैनथ्यो । मन्त्रिपरिषद्ले नियमावली संशोधन गरेर सरकारले निर्धारण गरेको संख्यामा विभूषण दिने तजबिजी प्रावधान राख्यो । त्यही गलत अभ्यासलाई त्यसपछिका सरकारले पनि निरन्तरता दिँदै आएका छन् । गृह प्रवक्ता जितेन्द्र बस्नेत विभूषण संख्या बढेका कारण वार्षिक विनियोजित बजेटको सीमाभन्दा बढी रकम खर्च हुन पुगेको बताउँछन् । विभूषणका लागि वार्षिक विनियोजित बजेटको सीमाभित्र रहेर संख्या निर्धारण भइदिएको थियो भने आर्थिक दायित्व बढ्दैनथ्यो, सीमाभित्रै रहेर खर्च गर्न सकिन्थ्यो, उनले भने, तर, निर्धारित बजेटले धान्नेभन्दा बढी विभूषण संख्या तय भयो । खर्च अपुग भएर अरूबाट मागेर व्यवस्थापन गर्नुपरेको छ । आगामी वैशाख १ मा वितरण गरिने विभूषणका लागि अपुग बजेट उपलब्ध गराउन अर्थ मन्त्रालयलाई पत्र पठाइसकिएको उनले जानकारी दिए । बजेटमार्फत विनियोजित ६ करोडले नपुगेर अर्थ मन्त्रालयबाट ७ करोड ९० लाख र १ करोड २७ लाख गरी दुई पटकमा ९ करोड १७ लाख रुपैयाँ निकासा गरिएको छ । विभूषणको संख्या वृद्धिका साथै सुनको मूल्य पनि उकालो लागेका कारण अनुमान गरेभन्दा बढी रकम खर्च हुन पुगेको गृह मन्त्रालयले जनाएको छ । राजतन्त्रकालमा विभूषणमा दरबार र सरकारमा भएका दल तथा आसेपासेको रजगज थियो । राजतन्त्र अन्त्यको २ वर्षपछि २०६७ सालमा मन्त्रिपरिषद्को सिफारिसमा राष्ट्रपतिबाट विभूषण बाँड्ने चलन सुरु भयो । त्यसकै लागि विभूषण ऐन २०६४ र नियमावली २०६५ ल्याइएका थिए । २०६७ मा २ सय ६९ जनालाई विभूषण दिइएको थियो । गणतन्त्र घोषणायता सरकारले ठूलो धनराशि खर्च गरेर गत वर्षसम्म ४ हजार १ सय ५३ विभूषण बाँडिसकेको छ । घोषणा गरिएकामध्ये २ सय ९४ विभूषण भने सम्बन्धित व्यक्तिले ग्रहण नगर्दा गृह मन्त्रालयमा थन्किएका छन् । गणतन्त्र घोषणाअघिका करिब ३३ हजार विभूषण सम्बन्धित व्यक्तिले नलगी गृहमै बेवारिस छन् । २०६८ मा संविधानसभा विघटन र त्यसबाट सिर्जित राजनीतिक उतारचढावले विभूषण बाँडिएको थिएन । २०७२ मा विनाशकारी भूकम्पका कारण विभूषण घोषणा गरिएन । त्यसबाहेकका ११ वर्ष विभिन्न पेसा व्यवसायमा आबद्ध रहेर देश र जनताका लागि योगदान गर्ने निर्विवादित व्यक्तिलाई अपवाद ठान्ने हो भने विभूषण पाउनेमा सत्तारूढ दलका नेताकार्यकर्ता, आसेपासे र स्वार्थ समूह तथा शक्तिकेन्द्र निकट हावी देखिन्छन् । विभूषण पाउनेमाथि योग्यता प्रश्न सधैं उठ्ने गरेको छ । छनोट प्रक्रियामा प्रश्न उठाउँदै कलाकार, खेलाडी, पूर्वप्रशासक, पत्रकार, लेखकलगायत थुप्रैले विभूषण बहिष्कार गरेका छन् । सरकारले २०६७ सालमा सर्वोच्चका चार न्यायाधीशलाई विभूषण सिफारिस गरेपछि तत्कालीन प्रधानन्यायाधीश रामप्रसाद श्रेष्ठले आपत्ति जनाउँदै सरकारलाई पत्र पठाएका थिए । पूर्वजानकारीबेगर न्यायाधीशहरूलाई विभूषण सिफारिस गरिएकामा तत्कालीन प्रधानन्यायाधीश श्रेष्ठको आपत्ति थियो । विभूषण सिफारिस र यसको पारदर्शितामा प्रश्न उठेपछि गत वर्ष सर्वोच्च अदालतका तीन न्यायाधीश सपना प्रधान मल्ल, विश्वम्भर श्रेष्ठ र अनिलकुमार सिन्हा राष्ट्रपति भवनमा उपस्थितै भएनन् । कलाकारहरू मदनकृष्ण श्रेष्ठ, हरिवंश आचार्य, सीताराम घिमिरे, कुञ्जना घिमिरेलगायतले पनि सरकारले दिएको विभूषण ग्रहण नै गरेनन् । विसं २०७४ मा लोकदर्शन रेग्मी गृह सचिव र सोमलाल सुवेदी मुख्यसचिव थिए । गृह सचिव सिफारिस समिति र मुख्यसचिव मन्त्रिपरिषद्मा मन्त्रीका तर्फबाट प्रस्ताव पेस गर्ने अधिकारी (सदस्यसचिव) हुन् । त्यस वर्ष रेग्मी र सुवेदी दुवैले प्रसिद्ध प्रबल जनसेवाश्री पाए । त्यस बेला गृह सचिव रेग्मीले आफ्ना बुबा स्याङ्जाका लक्ष्मीकान्त रेग्मीलाई पनि सुप्रबल जनसेवाश्री विभूषण दिलाएका थिए । विभूषण समितिका सदस्यसचिव (गृह सचिव) हरू २०७१ मा सूर्यप्रसाद सिलवाल र २०७३ मा नारायणगोपाल मलेगो पनि आफैंले आफैंलाई विभूषण सिफारिस गरेका थिए ।डेढ वर्षअघि सशस्त्र र नेपाल प्रहरीका महानिरीक्षकले आफ्ना केही सुरक्षा अधिकारीले तक्मा पाएको विषय सूची सार्वजनिक भएपछि मात्रै थाहा पाएका थिए । त्यसपछि सशस्त्र प्रहरी महानिरीक्षक शैलेन्द्र खनाल र प्रहरी महानिरीक्षक शैलेश थापा क्षत्रीले विभूषण सिफारिस भएका व्यक्तिसँग स्पष्टीकरण सोधेको त्यहाँ कार्यरत सुरक्षा अधिकारी बताउँछन् । त्यसअघि पनि दुवै संगठनमा विभूषणका नाममा हुने विकृति मौलाएका थिए । प्रहरी महानिरीक्षक र नेतृत्वको नजिक रहेकालाई छानीछानी विभूषण सिफारिस गर्दा व्यावसायिक प्रहरी अधिकृतहरू किनारामा पर्ने गरेका थिए, जुन प्रवृत्ति अहिले पनि रोकिएको छैन । दुवै संगठनमा बढुवाका बेला विभूषणबापत २ अंक दिने व्यवस्था थियो । महानिरीक्षकलाई छलेर प्रधानमन्त्री, गृहमन्त्री र अन्य शक्तिकेन्द्र धाउने प्रवृत्ति बढेपछि प्रहरी महानिरीक्षक थापाले विभूषणबापत बढुवामा अंक पाउने प्रावधान हटाउन गृहमा प्रस्ताव गरेका थिए । त्यसपछि मन्त्रिपरिषद्ले नियमावली संशोधन गरेर विभूषणबापत बढुवामा अंग पाउने प्रावधान खारेज गर्यो । सशस्त्र प्रहरीमा भने यो प्रावधान अझै कायम छ । यही बेथितिले निजामती सेवाको बढुवामा विभूषणको अंक विगतमै हटिसकेको छ । आलोचना बढेपछि निर्णय सच्याइएका दृष्टान्त पनि छन् । व्यक्ति हत्या अभियोगमा अदालतले थुनामा राख्न आदेश दिएपछि पनि फरार सूचीमा रहेकादेखि भ्रष्टाचार कसुरमा विशेष अदालतमा मुद्दा खेपिरहेका व्यक्तिसम्मलाई सत्तारूढ दल तथा शक्तिकेन्द्रको सिफारिसमा गत असोज ३ मा विभूषण घोषणा गरिएको थियो । व्यवसायी पशुपति मुरारकाविरुद्ध खानी दोहनको कसुरमा विशेष अदालतमा अख्तियार दुरुपयोग अनुसन्धान आयोगले दायर गरेको मुद्दा किनारा नलाग्दै गत असोज ३ मा मन्त्रिपरिषद्को सिफारिसमा राष्ट्रपतिबाट उनलाई जनसेवाश्री घोषणा गरियो । सशस्त्र प्रहरीका असई थमन विकको हत्या अभियोगमा फरार लक्ष्मी महतो कोइरीलाई पनि सोही विभूषण घोषणा गरियो । भ्रष्टाचार कसुरमा मुछिएका अरू २ जना र विभूषणका लागि अयोग्य ५ जनालाई पनि विभूषण दिने घोषणा गरिएको थियो । अपराध, भ्रष्टाचार र अरू कसुरमा अयोग्य मानिएकालाई सिफारिस गरिएको पाइएपछि गत महिना मात्रै सरकारले मुरारका र कोइरीसहित ९ जनाको विभूषण रद्द गरेको छ । पूर्वसचिव जयमुकुन्द खनाल विभूषण सिफारिस योगदानभन्दा दलीय भागबन्डामा केन्द्रित हुँदा यसको मान र प्रतिष्ठामा नै आँच पुगेको बताउँछन् । विभिन्न पेसाव्यवसायमा आबद्ध रहेर राष्ट्रको श्रीवृद्धिमा योगदान पुर्याउनेलाई सम्मान गर्नका लागि विभूषण दिने चलन संसारभर छ । तर हाम्रोमा के भइदियो भने जो दलका आसेपासे छन्, सरकारसँग निकट छन्, जसको भनसुन लाग्छ, उसैले पाउने भएपछि विभूषणको के महत्त्व रहन्छ र ? उनले भने, त्यही कारण कतिपयका नाममा विभूषण घोषणा भए पनि ग्रहण गरिएका छैनन् । पूर्वसचिव खनाल विभूषणका लागि प्रधानमन्त्री, गृहमन्त्री र विभूषण समिति अनि मन्त्रिपरिषद्बाट आसेपासेका नाम सिफारिस हुने गरेको बताउँछन् । विभूषण सिफारिस गर्दा गृह मन्त्रालयले सबैबाट निश्चित कोटामा नाम माग्छ, त्यसकै आधारमा विभिन्न मन्त्रालय तथा कार्यालयबाट सिफारिस भएर आउँछ । त्यसपछि सूची विभूषण समितिमा पुग्दा समितिका पदाधिकारी र सदस्यले आआफ्ना मान्छे र निकट व्यक्तिका नाम घुसाउँछन्, उनले सुनाए, त्यसपछि गृहमन्त्री, प्रधानमन्त्री, मन्त्रिपरिषद्सम्म पुग्दा जो जसका निकट छन्, उनीहरूका नाम घुस्छन् । आफू शक्तिमा रहिरहनका लागि पनि अर्को पक्षलाई फकाउन पनि विभूषणसँग सौदाबाजी हुने गरेको छ । विभूषण छनोट पारदर्शी नभएकामा असन्तुष्टि जनाउँदै पत्रकार महेश्वर दाहालले गत वर्ष दिइएको कीर्तिमय राष्ट्रदीप ग्रहण गरेनन् । विभूषण वितरण प्रक्रिया नै पारदर्शी नभएकाले यो लिनु र नलिनुको कुनै अर्थ छैन, उनले कान्तिपुरसँग भने, विभूषण पाउनेले मैले देशका लागि के योगदान गरें भन्ने अवस्था पनि छैन । उल्टै लजाएर हिँड्नुपर्ने स्थिति छ । विभूषणको औचित्य र छनोटमा देखिएको अपारदर्शी र तजबिजी कार्यशैलीका कारण अरू थुप्रै व्यक्ति पनि विभूषण ग्रहण गर्न गएनन् । पूर्वसचिव खेमराज रेग्मी सरकारमा भएका दल, तिनका आसेपासे र स्वार्थ समूहसँग निकट मानिसलाई मनमौजी रूपमा भाग पुर्याउनकै लागि विभूषणको संख्या बर्सेनि बढाउने गरिएको बताउँछन् ।भागबन्डाकै कारण विभूषणकै ओज खिइँदै गएको उनले टिप्पणी गरे । राजतन्त्रकालमा पनि विभूषणमा विकृति नभएका होइनन्, थिए । दरबार र तिनका आसेपासे नै हावी हुन्थे । तैपनि विभूषण के कारण दिने हो, उल्लेख गरेर सिफारिस हुन्थ्यो । पाउनेले पनि यस कारण राज्यबाट सम्मान भएँ भन्ने अनुभूत गर्थ्यो, उनले भने, अहिले गणतन्त्र आएको छ । व्यवस्था फेरिएको छ । तर राज्यले योगदान र देशप्रति समर्पण भएर काम गर्नेलाई भन्दा पनि जो सरकार निकट छ, जसले भक्तिगान गाउँछ, जो भनसुन, चाकरी, चाप्लुसीमा लिप्त छ, आसेपासे र स्वार्थ समूहमा जो निकट छ, त्यस्तै व्यक्तिलाई छानीछानी विभूषित गरेको छ । यसले विभूषणको सम्मान र गरिमामा आँच पुर्याउनेबाहेक केही गरेको छैन ।मन्त्रिपरिषद्ले गत माघ ४ मा भने गृह सचिवको नेतृत्वमा विभूषणसम्बन्धी मापदण्ड बनाउन समिति गठन गरेको छ । समितिलाई विभूषण ऐन २०६४, नियमावली २०६५ र विभूषण सिफारिस तथा कार्यविधि एवं प्रदानसम्बन्धी मापदण्ड २०७५ का प्रावधानमा पनि समयसापेक्ष संशोधनका लागि सुझाव दिन भनिएको छ । समितिको सुझावका आधारमा विभूषण ऐन संशोधनका लागि विधेयक तयार गरेर संसद्मा पेस गर्ने भनिएको छ । विभूषण सिफारिस र वितरणमा देखिएका विकृतिलाई हटाउन सुझाव कार्यदल गठन गरिएको हो, कार्यदलको प्रतिवेदनका आधारमा ऐन, नियम र मापदण्डका प्रावधानलाई पारदर्शी बनाउने गरी काम अघि बढेको छ, गृहका एक अधिकारीले भने ।"
सुनको परिमाण कटौती,"यसपालि बाँडिने विभूषणमा पहिलेजतिको मात्रामा सुन हुने छैन । सुनको भाउ अस्वाभाविक रूपमा उकालो लागेपछि सरकारले विभिन्न किसिमका विभूषणमा प्रयोग हुने सुनको परिमाण कटौती गरेको छ । मन्त्रिपरिषद्ले गत असार १४ मै चाँदी र अन्य धातुको तौल यथावत् राखेर सुनको परिमाण घटाएको हो । त्यसकै आधारमा सुनको परिमाण घटाएर विभूषण बनाउन दिइएको गृह मन्त्रालयले जनाएको छ । नेपाल रत्नमा यसअघि १ सय ७५ ग्राम सुन राख्ने गरिएकामा अब घटाएर ९० ग्राम मात्रै कायम गरिएको छ । नेपाल रत्नमा ४२ ग्राम हीरा र ४ सय २५ ग्राम चाँदी पनि हुन्छ । गृह मन्त्रालयका अनुसार यो विभूषण बनाउन करिब १५ लाख रुपैयाँ लाग्छ । राष्ट्र गौरवमा ४५ ग्राम सुन राखिँदै आएकामा अब ३० ग्राम मात्रै हुनेछ । राष्ट्र गौरवमा २ सय ४० ग्राम चाँदी र ५६ ग्राम हीरा रहन्छ । महाउज्ज्वल राष्ट्रदीपमा यसअघि १ सय ३० ग्राम हुने गरेकामा अब ८५ ग्राम हुनेछ । उज्ज्वल कीर्तिमय राष्ट्रदीप द्वितीय श्रेणीमा पहिले ९० ग्राम सुन राखिन्थ्यो, अब घटाएर ६० ग्राममा झारिएको छ । सुकीर्तिमय राष्ट्रदीप तृतीयमा १५ ग्राम घटाएर ३० कायम गरिएको छ भने कीर्तिमय राष्ट्रदीप चतुर्थमा १५ ग्राम घटाएर २० ग्राम कायम गरिएको छ । सुप्रसिद्ध प्रबल जनसेवाश्री प्रथममा पहिले १ सय २० ग्राम सुन रहने गरेकामा अब ८४ ग्राम हुनेछ । प्रसिद्ध प्रबल जनसेवाश्री द्वितीयमा ८५ ग्रामबाट घटाएर ५९, सुप्रबल जनसेवाश्री तृतीयमा ३५ ग्रामबाट घटाएर २० ग्राम तथा प्रवल जनसेवाश्री चतुर्थमा २५ ग्रामबाट घटाएर २० ग्राम सुन कायम गरिएको छ । राष्ट्रदीपदेखि प्रबल जनसेवाश्री तृतीयसम्म सुन र चाँदी राखिएको हुन्छ ।गत असोज ३ मा घोषणा गरिएकामध्ये सबैभन्दा माथिल्लो तहको विभूषण नेपाल रत्न कांग्रेसका तत्कालीन सभापति तथा पूर्वप्रधानमन्त्री सुशील कोइरालालाई मरणोपरान्त प्रदान गरिँदै छ । दोस्रो ठूलो विभूषण एमालेका तत्कालीन नेता जीवराज आश्रित (मरणोपरान्त) र मन्त्रिपरिषद्का तत्कालीन अध्यक्ष तथा पूर्वप्रधानन्यायाधीश खिलराज रेग्मी र शताब्दी पुरुष सत्यमोहन जोशी (मरणोपरान्त) लाई दिइँदै छ । तेस्रो ठूलो सुप्रसिद्ध प्रबल जनसेवाश्री संस्कृतिविद् जगमान गुरुङले पाउँदै छन् । प्रसिद्ध प्रबल जनसेवाश्री सर्वोच्च अदालतका न्यायाधीश टंकबहादुर मोक्तान र निर्वाचन आयोगका चार आयुक्तसहित १४ जनाले पाउँदै छन् । सुकीर्तिमय राष्ट्रदीपबाट कलाकारहरू नीर शाह, राजेश हमाल, मदनकृष्ण श्रेष्ठ र हरिवंश आचार्यसहित १७, सुप्रबल जनसेवाश्रीबाट दिवंगत तीन जनासहित १ सय ६५ तथा कीर्तिमय राष्ट्रदीपबाट ६, प्रबल जनसेवाश्रीबाट ३ सय ३२, राष्ट्रदीप २ जना, जनसेवाश्री २ सय ७, अलंकारतर्फ १ सय ६९ र पदकतर्फ १ सय ८० जनालाई सम्मान गरिँदै छ । माओवादी सशस्त्र द्वन्द्वमा सुरक्षा फौजको कारबाहीमा मारिएका जनयुद्धका पहिलो सहिद दिलबहादुर रम्तेललाई सुप्रबल जनसेवाश्री र द्वन्द्वकालमै माओवादीबाट मारिएका रुकुम चौरजहारीका कांग्रेस कार्यकर्ता हरिभक्त वलीलाई प्रसिद्ध प्रबल जनसेवाश्री (मरणोपरान्त) दिइँदै छ ।"
ग्रेटाको अभियानमा १५ लाख सहभागी,सन् २०१९ मा आजकै दिन (मार्च १५) मा स्विडिस अभियन्ता ग्रेटा थनवर्गले जलवायु परिवर्तनका असरहरू न्यूनीकरणका लागि सुरु गरेको स्कुल स्ट्राइक फर द क्लाइमेट अभियानमा विश्वभर कम्तीमा १५ लाख विद्यार्थी सहभागी भएका थिए । थनवर्गले २०१८ को अगस्टमा १५ वर्षको उमेरमा उक्त अभियानको घोषणा गरेकी थिइन् । भावी सन्ततिका लागि पृथ्वीलाई बचाइराख्न मानिसहरूको भौतिकवादी जीवनशैलीमा परिवर्तन ल्याउनुपर्ने भन्दै भविष्यका लागि शुक्रबार एक दिनको समय दिनुपर्ने भन्दै उनले फ्राइडेज फर फ्युचर अभियान चलाएकी हुन् । जलवायु परिवर्तनले पारेको असर र प्रभाव न्यूनीकरणका लागि शक्ति राष्ट्रलाई दबाब दिन विश्वभरका विद्यार्थीहरूलाई एकीकृत पार्न आफूले अभियान सुरु गरेको ग्रेटाको भनाइ छ । अभियान सुरु गरेसँगै हरेक शुक्रबार विद्यालय नगई उनी स्वीडेनको संसद् भवन अगाडि प्लेकार्डसहित विरोध प्रदर्शन गर्ने गर्थिन् । सुरुवाती दिनमा थनवर्गसँगै उभिने कोही हुँदैनथ्यो । तर ३ महिनाभित्रै उनको स्कुल स्ट्राइक मा भने २४ युरोपेली मुलुकका १७ हजारभन्दा बढी विद्यार्थी जोडिइसकेका थिए । एक वर्ष नपुग्दै अभियानका कारण निकै चर्चित बनेकी ग्रेटा जलवायु परिवर्तनका विषयमा हुने विश्वका सबैजसो कार्यक्रममा वक्ताका रूपमा देखिन थालेकी थिइन् । २०१९ को मार्चमा नोबेल शान्ति पुरस्कारका लागि मनोनयनमा परेपछि भने उनको लोकप्रियता झन् चुलियो । अर्को वर्ष टाइम म्यागेजिनले उनलाई विश्वकै प्रभावशाली व्यक्ति को सूचीमा राख्यो । टाइमले अर्को पुस्ताकी रोलमोडल नेता भन्दै कभर स्टोरीसमेत प्रकाशित गरेको थियो । विश्वभरका स्कुले विद्यार्थीलाई लक्षित गरी पृथ्वी र भावी पुस्ताको सुनिश्चित भविष्यका लागि उनले सुरु गरेको अभियान जलवायुजन्य जोखिम र असर न्यूनीकरणका लागि क्रियाशील छ । हाल उनको अभियानमा १६९ मुलुकका ४० लाखभन्दा बढी अभियानकर्मीहरू जोडिएका जनाइएको छ । स्वीडेनको स्टकहोममा सन् २००३ को जनवरी ३ मा जन्मिएकी हुन् ग्रेटा । उनको पूरा नाम ग्रेटा टिनटिन एलिबोनोरा एमान थनवर्ग हो ।
जसिताको फस्टलुक,"काठमाडौं (कास) नेपाली कथानक चलचित्र ज्याकी ः आई एम ट्वान्टी वान ले अभिनेत्री जसिता गुरुङको फस्टलुक सार्वजनिक गरेको छ । फिल्म निर्माण पक्षले यसअघि अभिनेता धीरज मगरको डान्सर र लाहुरे लुक्स सार्वजनिक गरेको थियो । रेनशा राई रानाको निर्देशित फिल्ममा जसिताले डान्सरको भूमिका निर्वाह गरेकी छन् । प्रभुशमशेर जबरा र प्रज्ज्वलशमशेर जबराको निर्माणमा तयार भएको फिल्म वैशाख २१ गते रिलिज हुँदै छ । फिल्ममा धीरज र जसितासँगै अरुण क्षत्री, प्रेम सुब्बा, लुनिभा तुलाधर, पल्पसा डंगोल, राजु भुजु, सुजता राईलगायतका कलाकारको अभिनय छ । फिल्ममा धीरज हिपहप डान्समा करिअर बनाउन लागिपर्ने डान्सरको भूमिकामा छन् । पारिवारिक अवरोधलाई चिर्दै हिपहप नृत्यमा सफलता हासिल गर्न गरेको संघर्षलाई फिल्मले मुख्य कथावस्तु बनाएको छ । आइकोर फिल्म्सको ब्यानरमा निमार्ण भएको फिल्ममा कालीप्रसाद बाँस्कोटा र रोहित शाक्यको संगीत, सुशन प्रजापतिको छायांकन र द वाइल्ड रिपर्ज क्रुको कोरियोग्राफी छ । रेनशाले यसअघि इन्टु मिन्टु लन्डनमा को निर्देशन गरेकी थिइन् ।"
'पेट लभर्स,"(काठमाडौं) ललितपुर पाटनकी २७ वर्षीया प्रभा श्रेष्ठले घरको मूल ढोकामै लेखेकी छन्, इफ यु आर नट डग लभर, यु आर नट वेलकम टु आवर हाउस अर्थात् यदि तपाईं कुकुरलाई प्रेम गर्नु हुन्न भने हाम्रो घरमा स्वागत छैन । खासमा उनको परिवार नै कुकुरप्रेमी हो । प्रभाले सानैदेखि घरमा कुकुर पालेको देखिन् । आयु कम हुने भएकाले उनले जान्नेबुझ्ने भएदेखि थुप्रै कुकुरले साथ छोडे । तर, कुकुर पाल्ने क्रम टुटेन । प्रभासँग अहिले दुई कुकुर छन्, बेल्सी र डेजी । बेल्सी जापनिज स्पिज र ककर स्प्यानियल ब्रिड हो भने डेजी ल्याब्रेडोर रिट्रिभर ।बेल्सीलाई ४ वर्षको उमेरमा अटोइम्युन डिजिज लाग्यो । डाक्टरले ७ वर्षको बाँच्ने समय तोकिदिए । यही फागुन २४ गते बेलसी को ९ औँ जन्मदिन मनाइयो । कतिले बिरामी कुकुर पाल्नु हुँदैन पनि भने । प्रभा भन्छिन्, घरमा छोराछोरीजत्तिकै माया पाएका छन् दुवैले । हाम्रो माया र साथले बेल्सी स्वस्थ जीवन बाँचिरहेकी छन् । कोभिडको समयमा एउटा कुकुर भागेर उनको घरमै आइपुग्यो । कसैको कुकुर हराएको होला भनेर उनले सामाजिक सञ्जालमा पनि राखिन् । तर कोही लिन आएनन् । पछि एक जनाले पाल्ने भनेर लिन आए पनि परिवारले दिन सकेनन् । दुई वटा कुकुर पाल्नु आर्थिक रूपमा पनि चुनौतीपूर्ण थियो । खोप र खाना महँगो हुन्छ । तर पनि माया लागेर पाल्ने सोच्यौं, प्रभाले भनिन् । ८ महिनामा भागेर आएकी डेजी अहिले ४ वर्षको भइसकिन् । प्रभा आफूलाई कुकुरहरूको बफादारी र निःस्वार्थ प्रेमले आकर्षित गर्ने बताउँछिन् । उनीहरू नबोली पनि माया प्रकट गर्छन् । निःस्वार्थ माया दिन्छन् । मुड बुस्टरको काम गर्छन्, उनले आफ्नो कुकुर प्रेम सुनाइन् । ३० वर्षीया रोशनी गिरीले सडकका कुकुरलाई खाना खुवाउन रुचि राख्छिन् । आफूलाई पशुप्रेमी भन्न रुचाउने उनी ७ सडकका कुकुरलाई खाना खुवाउँछिन् । यो उनको दैनिकी नै हो । परेको बेला औषधि उपचार पनि गर्छिन् । रोशनी भन्छिन्, यो विश्व सबैको साझा घर हो । उनीहरूको घर छैन । हामीले प्राकृतिक बासस्थान बिगार्दिसक्यौं । खाना पाऊन् र हेरचाह पुगोस् भनेर खुवाउने गरेको हो । उनले दुई वटा बिरालो पनि पालेकी छन् । सूर्यविनायककी २७ वर्षीया स्मारिका भट्टराई पशुहरूको सौहार्दपूर्ण भावनाले लोभिने बताउँछिन् । ट्वाइलेटसम्म खुर्र कुदेर पछ्याउने अनि ढोकामा कुरेर बसिराख्ने बानी स्मारिकालाई निकै रमाइला लाग्छन् । उनले एउटा कुकुर र बिरालो पालेकी छन् । स्मारिका भन्छिन्, उनीहरू प्यारा हुन्छन् । लुटपुटिन खोज्छन् । खेल्न खोज्छन् । स्मारिकालाई उनीहरूको निश्छलताले नै खुसी दिएको जस्तो लाग्छ । भाउभाउ अनि म्याउम्याउ गर्दै रमाइरहेका हुन्छन् । कसैलाई दुःख अनि पीडा दिने कुनै नियत नै हुन्न, स्मारिका भन्छिन् ।कीर्तिपुरका २९ वर्षीय सुशान्त बज्राचार्य माछा पाल्नमा औधी सौखिन हुन् । उनले माछा पाल्न थालेको १५ वर्ष भयो । धेरैजसो गोल्ड फिस तथा अरू साना माछा पालेका छन् । घरमा ५ वटा अक्वारियम राखेका उनलाई माछाले स्ट्रेस रिलिफ गर्न मद्दत गरेको छ । भन्छन् मनमा धेरै कुरा खेलेका बेला यिनीहरूलाई हेरिरहन्छु । आनन्द महसुस हुन्छ । माछा पाल्नु स्वास्थ्यको दृष्टिकोणले पनि राम्रो हुने रहेछ । उनले उच्च रक्तचाप तथा मुटु रोगीहरूलाई माछा पाल्नु स्वास्थ्यमा फाइदा पुग्ने बताए । साथै आँखाको पनि व्यायाम हुने उनले बताए ।मानिसहरूमा घरपालुवा जनावर पाल्नु सोखको विषय हो नै, यो सुरक्षा र इज्जतसँग पनि जोडिएको देखिन्छ । सबैभन्दा बढी रुचाइएको घरपालुवा जनावरमा कुकुर नै अग्रस्थानमा आउँछ । बानेश्वरमा अल ब्रिड केनल एन्ड पेट सप सञ्चालन गर्दै आएका गोविन्द भण्डारीले यो व्यवसाय फस्टाउँदै गएपछि काँडाघारीमा पनि आउटलेट खोलेका छन् । कुकुरमा पनि धेरैले पप्पीबारे चासो राख्ने बताए । उनका अनुसार अहिले कस्तो खालका पेट पाल्ने भन्ने विषयमा त्यसका फिचर्सका बारेमा जानकार भएर मात्र किन्ने बढेका छन् ।नेपालमा पाइने कुकुरमध्ये सस्तो अनि राम्रो जापनिज स्पिज हो । यसको मार्केट जहिल्यै पनि सदाबहार रहेको व्यापारीहरूको भनाइ छ । हाल यो ५ हजारदेखि ७ हजारसम्म पाइन्छ । ल्याभिस लाइफस्टाइल जिउनेहरूको रोजाइमा भने महँगा कुकुर पर्ने भण्डारीको भनाइ छ । नेपालमा १ लाख ५० हजारदेखि २ लाखसम्म पर्ने कुकुरहरू पनि पाइन्छन् । नेपालमा बढी मात्रामा बिक्री हुने गोल्डेन रिट्रिभर, जर्मन सेफर्ड, ल्याब्रेडोर रिट्रिभर, जापनिज स्पिज, पग, बिगल, रटविलर, बक्सर, पुडल, ककर स्पेनियल, डालमेसियन, बुल डग, हस्की आदि छन् । बुल डग, हस्की, पुडललगायतका कुकुर महँगा कुकुर हुन् । भण्डारीले अहिले न्यु ट्रेन्ड हेर्दा १८ वर्षदेखि २५ वर्षसम्मका हुनेखाने परिवारका युवाले टोय ब्रिड वाला पप्पी रुचाइरहेको बताउँछन् । टोय ब्रिड सानो र क्युट हुने भएकाले मन पराइएको हो । भण्डारीले नेपाल कुकुर उत्पादनमा आत्मनर्भिर भएको बताउँदै ९८ प्रतिशत यहीँ नै उत्पादन हुने बताए । यहीँ उत्पादन भएपछि कुकुरहरू विदेशभन्दा सस्तोमा पाइन्छन् । उनले फ्रेन्च बुलडगको उदाहरण दिँदै भने, फ्रेन्च बुलडग नेपालमा हामीले ३० देखि ४० हजारमा बेच्छौं । युरोपमा यसलाई लाखौं पर्छ । संसारकै सस्तो कुकुर नेपालमा पाइन्छ । पेट पाल्ने मानिसहरूको प्रेस्टिज को विषय त भयो नै, घरपालुवा जनावरहरूले मानिसलाई खुसी तथा स्वस्थ रहन, तनावमुक्त रहन सहयोग गर्ने अध्ययनले पनि बताउँछ । मन भुलाउने तथा एक्लोपन मेटाउने साथीका रूपमा काम गर्दिन्छन् उनीहरूले ।घरपालुवा जनावरमा कुकुर मात्र होइन, मानिसले बिरालो, गिनी पिग, खरायो, कछुवा, चरा पनि पाल्ने गरेका छन् । यद्यपि कछुवा र चरा पाल्नु अवैधानिक मानिन्छ । गिनी पिग र ह्याम्सटर पनि मानिसले पालेको पाइन्छ । मुसाभन्दा केही ठूलो र खरायोभन्दा केही सानो हुने यो जनावर पाल्ने पनि उत्तिकै बढेका छन् । नेपाली बजारमा यसको मूल्य जोडीको १५ सयदेखि २५ सय रुपैयाँसम्म पर्छ । पेट स्टोर नेपालकी सञ्चालक अदिप्ती गुप्ताले पेट पाल्ने सोख मानिसहरूमा बढ्दै गएको बताउँछिन् । भन्छिन्, हरेक घरमा बच्चा भई नै हाल्छ । पेट्सले बच्चालाई पनि मन पराउँछन् । अहिले त झन् देखासिकी गरेर पनि पाल्ने भेटिन्छन् । नेपालीहरूले धेरै जापनिज स्पिज, गोल्डेन रिट्रिभर र पकेट (सानो) कुकुरहरू मन पराउने गरेका उनको भनाइ छ । नेपालमा पाइने बिरालो त्यति महँगो हुने नभए पनि पर्सियन क्याट, जिन्जर क्याट कुकुरभन्दा महँगो पर्ने अदिप्ती बताउँछिन् । उनका अनुसार पर्सियन क्याटको मूल्य २५ हजारदेखि ४५ हजारसम्म पर्ने गर्छ । प्रायः कुकुरको यहीँ नै ब्रिडिङ हुने भए पनि बिरालोको भने त्यति हुने गरेको छैन ।"
समाज फेर्न जुटेका अभियन्ता,"(नेपालगन्ज)नेपालगन्ज उपमहानगरपालिका३, एक्लैनीकी साहिदा बानो अभियन्ता हुन् । मुस्लिम समुदायकी बानो परिवारबाट विद्रोह गरेर सामाजिक अभियानमा जोडिएपछि अंश पाउनै आफन्तसँग संघर्ष गर्नुपर्यो । बुवा र आमाको मृत्युपछि ६ जनाको परिवारको नेतृत्व गरिरहेकी ३४ वर्षीया साहिदा कलममार्फत आफ्नो विद्रोह पोख्छिन् । मुस्लिम समुदायभित्रका अन्तरंग उजागर गर्दै आएकी साहिदालाई आफ्नै समुदायले अनेकौं प्रश्न गरे । तर, उनी ती प्रश्नसँग कहिल्यै डराइनन् । धर्मलाई आफूअनुकूल व्याख्या गरिएका कारण मुस्लिम महिलाहरू आफ्नै समुदायभित्र पिल्सिनु परेको उनको तर्क छ । त्यसैले समुदायको उत्थानका लागि त्यस्ता अभ्यासविरुद्ध उनले कडा प्रतिवाद गरिन् । पढेलेखेका छोरीबुहारीलाई बाहिरको समाजसँग लुकाएर राख्ने मुस्लिम समुदायसँग उनले सधैं प्रश्न गरिन् । कति पढेलेखेका महिलाले जागिर खान पाएका छैनन्, मुस्लिम महिलाका अधिकारका विषयमा बारम्बार आवाज उठाइरहेकी साहिदाले भनिन्, महिलाहरू अझै पनि आफ्नो स्वतन्त्रता उपभोग गर्नबाट वञ्चित छन् । महिलाले खुलेर समाज बुझ्न पाएका छैनन् । यसलाई संस्कार मान्न सकिन्न ।धर्म र संस्कारसँग जोडेर मुस्लिम महिलाको क्षमतामाथि शंका गर्ने र अवसरबाट वञ्चित गर्ने काम नरोकिएको उनको बुझाइ छ । बुर्का र पर्दा हाम्रो बाधक होइन, महिलालाई कमजोर सोच्ने मानसिकता मात्रै हाम्रो बाधक हो, उनले भनिन् । कुरानले महिला र पुरुषलाई समान अधिकार दिएको उनको भनाइ छ । नेपालगन्जका सोहेब अन्सारी पेसाले व्यवसायी हुन् । फर्निचर उद्योग चलाउने उनले २० जनालाई रोजगारी पनि दिएका छन् । तर व्यवसायसँगै २४ वर्षीय सोहेबले दाइजोविरुद्धको अभियान पनि चलाउँदै आएका छन् । दाइजो प्रथालगायत कुरीतिका कारण मधेशी र मुस्लिम समुदायमा पछि परिरहेका उनको बुझाइ छ । २४ वर्षीय सोहेबले ६ वर्षको उमेरदेखि नै समाजमा रहेका कुरीतिविरुद्ध विद्रोह सुरु गरेका हुन् । व्यवसायमार्फत आत्मनिर्भर हुने र सामाजिक गतिविधिलाई निरन्तरता दिने उनको योजना छ । अहिले दाइजो मागिँदैन । तर केटी पक्षले दिएको दाइजो लिँदैनौं भन्नेचाहिँ कोही भेटिँदैनन्, उनले भने । यसरी आफ्नै समुदायविरुद्ध आवाज उठाउन उनलाई सजिलो भने छैन । धेरैले आरोप पनि लगाउँछन् । समाजसँग भिडेका उनी न डराएका छन्, न त थाकेकै छन् । हामीजस्तो युवाका कारण समाज परिवर्तन हुन्छ भने आरोप झेल्न परे तयार छु, उनले भने । नेपालगन्जकै २४ वर्षीय साहिल अन्सारी बाल अधिकारकर्मी हुन् । जिल्लाका सामाजिक अभियानमा उनको उपस्थिति अनिवार्य जस्तै छ । उनले सामाजिक मुद्दाहरू उठाउने मात्र नभई त्यसको नेतृत्व पनि गर्छन् । कोभिडको समयमा समुदायमा चेतना फैलाउन होस् या सहयोग जुटाउन, उनी अग्रपंक्तिमा रहे । साहिलले बालविवाह अन्त्य गर्न धर्मगुरुलाई संगठित गर्नुका साथै अभिभावकलाई सचेतना फैलाउने काम गर्छन् । करिब दुई दर्जन बालविवाह रोकेका साहिललाई आफ्नै समुदायभित्र भने निकै संघर्ष गर्नुपर्यो । विभिन्न राजनीतिक दलबाट धम्कीसमेत खेप्नुपरेको बताउँछन् उनी । पहिलाभन्दा अवस्था सुध्रेको छ । समाजसँग लड्नुभन्दा आफ्नै समुदायसँग लड्न थप गाह्रो छ, तर असम्भवचाहिँ छैन, उनले भने, बिस्तारै परिवर्तन हुन्छ । चुनौतीमा पनि अवसर निर्माण गर्न आवश्यक छ । त्यो मान्छेमा भर पर्छ । पुरुषको तुलनामा मुस्लिम महिला सामाजिक अभियानमा निकै कम छन् । समुदायले बन्देज लगाएको छैन तर हाम्रो मानसिकता महिला बाहिर निस्कनु हुँदैन भन्ने मान्यता कायमै छ, साहिलले भने । सामाजिक अभियन्ता अब्दुल करिम पछिल्लो समय मुस्लिम युवाको सक्रियता बढेको भए पनि मधेशी दलितभन्दा पनि मुस्लिम समुदाय अझै चेतनाको स्तरमा पछि रहेको बताउँछन् । समुदायको रूपान्तरणका सबालमा मुस्लिम युवाको सहभागिता आवश्यक छ, उनले भने ।"
समुद्र संरक्षणसम्बन्धी सन्धिले नेपाललाई पनि अवसर,"(काठमाडौं)न्युयोर्कस्थित संयुक्त राष्ट्रसंघको एउटा बैठकमा गत साता सयभन्दा बढी मुलुकले ऐतिहासिक सन्धिमा हस्ताक्षर गरेका छन् । ४६ घण्टासम्मको वार्तापछि समुद्रजन्य प्रकृति जोगाउने र आफ्नो सीमाभन्दा बाहिरको क्षेत्रमा कुनै पनि मुलुकलाई उपयोगमा एकाधिकार गर्न नदिनेसम्बन्धी यूएन हाईसिज ट्रिटी मा हस्ताक्षर गरिएको हो । क्यानडामा गत डिसेम्बरमा भएको अन्तर्राष्ट्रिय जैविक विविधता महासन्धिका पक्ष राष्ट्रहरूको १५ औं सम्मेलनले सन् २०३० सम्म समुद्र र जमिनका ३० प्रतिशत क्षेत्र संरक्षण गर्ने निर्णय गरेको थियो । सम्मेलनको यही निर्णयकै आधारमा यूएन हाईसिज ट्रिटी मा हस्ताक्षर भएको हो । पृथ्वीका ३० प्रतिशत पारिस्थितिकीय प्रणालीको पुनःस्थापना गर्ने र जैविक विविधतासम्बन्धीको अनुदानसमेत वृद्धि गर्ने निर्णय सम्मेलनले गरेको थियो । समुद्र क्षेत्रमा शक्ति राष्ट्रद्वारा भइरहेको जथाभावी उत्खनन र दोहनका गतिविधिलाई नियन्त्रण गर्दै पारिस्थितिकीय प्रणालीको संरक्षण गर्न यो सन्धिले सघाउ पुर्याउनेछ । हाईसीको ३० प्रतिशत क्षेत्र संरक्षण गर्ने यो सन्धिमा उल्लेख छ । सन् १९८२ को समुद्र संरक्षणसम्बन्धी अन्तर्राष्ट्रिय सन्धिले हाईसी क्षेत्र को व्यवस्था गरेको छ, जसमा कुनै पनि मुलुकले माछा मार्नेदेखि पारवहन गर्न सक्ने अधिकार दिइएको छ । त्यस क्षेत्रमा जथाभावी रूपमा गतिविधि हुँदा सामुद्रिक जीवको अस्तित्व नै संकटमा परेको भन्दै संरक्षण गर्नुपर्ने आवाज उठ्दै आएको थियो । सन्धिले कुनै पनि मुलुकको जमिनबाट २ सय नटिकल माइल (करिब ३७० किलोमिटर) भन्दा परको सामुद्रिक क्षेत्रलाई हाईसी (उच्च समुद्र) भनेको छ । पृथ्वीमा भएको समुद्रको कुल क्षेत्रफलको ६४ प्रतिशत क्षेत्र हाईसी रहेको आईयूसीएनले जनाएको छ । तीमध्ये १४४ प्रतिशत क्षेत्र १९८२ को सन्धिले संरक्षण गरेको छ । उच्च समुद्रमा २ लाख ७० हजार प्रजातिका जीव पत्ता लागेका छन् । अन्तर्राष्ट्रिय जल क्षेत्रमा कुनै पनि मुलुकले उडानदेखि पनडुब्बी सञ्चालर्न, केबल र पाइपलाइन बिछ्याउन सक्छन् । कृत्रिम टापु निर्माण, आफूखुसी अनुसन्धानजस्ता गतिविधि गर्दै आएका छन् ।जलवायु परिवर्तन, अत्यधिक रूपमा माछा मार्ने, पानीजहाज हिँडाउने, समुद्रको भित्री भागमा खोस्रिनेलगायतका गतिविधि बढ्दा जोखिम बढेको चेतावनी दिइएको थियो । आईयूसीएनको रिपोर्टले समुद्रका १० प्रतिशत जीव संकटमा रहेको उल्लेख गरेको छ । यो सन्धिसँगै घोषणा गरिने समुद्र संरक्षण क्षेत्रमा जथाभावी रूपमा माछा मार्ने, जलविहार गर्ने, २ सय मिटरभन्दा गहिरो उत्खनन कार्यलाई पूर्ण नियन्त्रण हुने अपेक्षा गरिएको छ । संयुक्त राष्ट्रसंघको महासभाले पारित गरेपछि मात्र सन्धिले अन्तर्राष्ट्रिय कानुनका रूपमा मान्यता पाउनेछ । सम्बन्धित मुलुकले पनि सन्धिलाई अनुमोदन गर्नुपर्नेछ ।सन्धि मुख्य गरी ४ विषयमा केन्द्रित छ । सन्धिमा हाईसीको ३० प्रतिशत क्षेत्र संरक्षण क्षेत्र घोषणा हुने उल्लेख छ । यस्तै, सामुद्रिक आनुवंशिक स्रोतको संरक्षण र प्राप्त आम्दानी सबै पक्ष मुलुकलाई बाँडफाँट गर्ने उल्लेख छ । सामुद्रिक जीवबाट विभिन्न किसिमका औषधि र क्रिम निर्माण गर्न सकिने अध्ययनले देखाएका छन् । यो सन्धिको तेस्रो उद्देश्य अध्ययन, अनुसन्धान र क्षमता वृद्धि गर्ने छ । हाईसी भएको क्षेत्रमा तेल उत्खनन, माछा मार्ने वा अन्य कुनै गतिविधि गर्दा वातावरणीय अध्ययन प्रतिवेदन (ईआईए) तयार गर्नुपर्ने सन्धिमा छ । वातावरणीय परीक्षणले प्रतिकूल मानेका गतिविधि गर्न पाइँदैन । बीबीसी अन्तर्राष्ट्रिय सेवाका वातावरण पत्रकार नवीन खड्का हाईसीमा नेपालको अधिकार अन्य मुलुकको जस्तै रहेको बताउँछन् । यो अन्तर्राष्ट्रिय जल क्षेत्र हो जहाँ कसैको पनि नियन्त्रण छैन । समुद्र भएको वा नभएको मुलुकले केही फरक पार्दैन । नेपालको पनि उत्तिकै अधिकार छ जति समुद्र भएको मुलुकहरूसँग, खड्काले कान्तिपुरसित भने, यो क्षेत्र सबै मुलुकको साझा सम्पत्ति भएकाले यसबाट प्राप्त हुने आनुवंशिक स्रोतबाट प्राप्त उपलब्धि नेपालले पनि दाबी गर्न सक्छ । हाईसीमा पाइने आनुवंशिक स्रोतबाट विभिन्न किसिमका औषधि निर्माण गर्न सकिन्छ । उनका अनुसार समुद्रमा स्पोन्जलगायत अन्य वस्तुबाट औषधीय निर्माण गर्न सकिनेदेखि समुद्रको खुदाइबाट विद्युतीय सवारीका लागि चाहिने ब्याट्री निर्माण सामग्री पाइएको अनुमान छ । यो सन्धिबाट नेपालको चासो किन हुनुपर्छ भन्ने सवालमा पत्रकार खड्का भन्छन्, हामीले सास फेर्ने आधाजसो अक्सिजन समुद्रबाट आउँछ । क्लाइमेट रेगुलेसनमा समुद्रको महत्त्वपूर्ण भूमिका हुन्छ । त्यसैले पनि नेपालको चासो हुनुपर्छ । समुद्रले कार्बन सञ्चितीकरण पनि गर्ने गर्छर् । तर, स्वच्छ समुद्र नहुने हो भने यसबाट कार्बन पनि उत्सर्जन हुने हुँदा यसको पारिस्थितिकीय प्रणालीको चासो हुनुपर्ने उनी बताउँछन् ।"
के हो हाईसी ?,"समुद्र पर्ने कुनै पनि मुलुकको आफ्नो अधिकार क्षेत्रबाहिर रहेको भूभागलाई अन्तर्राष्ट्रिय जल क्षेत्र वा हाईसी भनेर व्याख्या गरिएको छ । सामान्यतः कुनै पनि मुलुकको तटीय क्षेत्रबाट २ सय नटिकल माइल्सदेखि परको क्षेत्र हाईसी हो । वैज्ञानिकहरूका अनुसार पृथ्वीमा आउने सूर्यको ताप र कार्बनको सञ्चितीकरणमा हाईसीले महत्त्वपूर्ण भूमिका खेलेको हुन्छ । यसले धेरै मात्रामा स्रोत र पारिस्थितिकीय सेवा उपलब्ध गराउने अध्ययनहरूले देखाएका छन् । अमेरिकाको अर्थतन्त्रमा मात्रै समुद्रले ३ देखि ६ ट्रिलियन डलरको योगदान दिने आईयूसीएनको अध्ययन प्रतिवेदनमा उल्लेख छ । उच्च सामुद्रिक क्षेत्र कछुवा, चरा, सार्कजस्ता सामुद्रिक प्रजातिको प्रजनन स्थल हो । तर, मानवीय गतिविधि र स्रोतको जथाभावी प्रयोगले यो क्षेत्रको जैविक विविधतामा नकारात्मक असर पर्दै आएको छ ।"
राजबन्दी तत्काल रिहा गर्न भुटानसँग माग,"काठमाडौं (कास) विश्वभरका मुलुकमा मानवअधिकारको अवस्था मूल्यांकन गर्ने न्युयोर्कस्थित ह्युमन राइट्स वाच ले गैरन्यायिक पद्धति र अभियोगमा वर्षौंदेखि भुटानका कारागारमा रहेका राजबन्दी तत्काल रिहाका लागि अपिल गरेको छ ।भुटानकेन्द्रित यो वर्षको प्रतिवेदनमा आधारहीन अभियोगका भरमा आजीवन कारावास बेहोरिरहेका नेपालीभाषीसहितका राजबन्दीलाई आममाफी दिन र बिनासर्त रिहा गर्न वाचले भुटानका राजा जिग्मेकेशर नाम्ग्याल वाङचुकलाई अनुरोध गरेको छ । सन् १९९० देखि २०१० भित्रमा पक्राउ गरिएका र थुनामा राखिएका ३७ राजबन्दीको नाम ह्युमन राइट्स वाचले सार्वजनिक गरेको छ । भुटानले सार्वजनिक रूपमा व्यक्त गर्ने गरेको खुसी राष्ट्रको सूचकांक (ग्रस नेसनल ह्यापिनेस) सँग भुटानले गलत नियतले वर्षौंदेखि थुनामा राखेका राजबन्दीको यथास्थिति मिल्दो देखिन्न, मंगलबार जारी विज्ञप्तिमा वाचकी दक्षिण एसियाली निर्देशक मिनाक्षी गांगुलीले भनेकी छन् । उनले भुटानमा अनाहकमै लामो समयदेखि थुनामा रहेका राजबन्दी र तिनको परिवारको पहिचान गर्न र यो समस्याको समाधान गर्न आग्रह गरेकी छन् । राजबन्दीलाई आफ्ना परिवारसँग सम्पर्कमा आउन नदिइएको, थुनामा रहेकाहरू शारीरिक र मानसिक स्वास्थ्यको कठिनाइबाट गुज्रिरहेको विज्ञप्तिमा उल्लेख छ । भुटानी राजा, राष्ट्र र जनताका विरुद्ध गतिविधि गरेको अभियोगसहित भुटानको राष्ट्रिय सुरक्षा नीति१९९२ का आधारमा आफ्नै नागरिकलाई थुनामा राखिएको त्यहाँको सरकारको जिकिर रहिआएको छ । थुनामा रहेका राजबन्दीलाई १५ वर्षदेखि ४३ वर्षसम्मको कारागार सजाय तोकिएको छ, धेरैलाई अवधि उल्लेख नगरी आजीवन कारावास भनिएको छ ।थुनामा राखिएकामध्ये दक्षिणी भुटानका ३२ जना ल्होत्साम्पा (नेपालीभाषी) र अन्य ड्रुक नेसनल कंग्रेस (भुटानमा प्रतिबन्धित दल) का सदस्य रहेको जनाइएको छ । यीमध्ये २५ जना केन्द्रीय कारागार चेम्गाङमा छन् । बाहिरी विश्वसामु सुखी खुसी राष्ट्रको छवि देखाउँदै भुटानले कानुनी सुनुवाइबिना कारागारमा राख्दै आएको बारे नेदरल्यान्ड्सको हेगस्थित राजबन्दी रिहाको अन्तर्राष्ट्रिय अभियानले लामो समयदेखि आवाज उठाउँदै आएको थियो । अहिले अन्तर्राष्ट्रिय तहलाई समेत थाहा हुने गरी ह्युमन राइट्स वाचले राजबन्दीबारे प्रतिवेदन निकालेको छ, यो ध्यानाकर्षण स्वागतयोग्य छ, अभियानका संयोजक राम कार्कीले भने, वाचले निकालेको सत्यतथ्य प्रतिवेदनको सुनुवाइ अन्तर्राष्ट्रिय समुदायले गर्नेछ । भुटानमा कायम देखावटी लोकतन्त्रको स्थितिबारेमा बोल्नैपर्छ ।"
उपराष्ट्रपति निर्वाचनको मौन अवधि सुरु,"काठमाडौं (कास) उपराष्ट्रपति निर्वाचनका लागि मंगलबार रातिदेखि मतदान नभएसम्म मौन अवधि सुरु भएको छ । मौन अवधिमा उम्मेदवारले निर्वाचन प्रचारप्रसारलगायत कुनै पनि प्रकारका छलफल, अन्तर्क्रिया, सभा, सम्मेलन, कार्यशाला, गोष्ठी, उम्मेदवारको पक्ष वा विपक्षमा कुनै पनि प्रकारको प्रचारप्रसार गर्न र सामाजिक सञ्जालबाट मत माग्न पाइँदैन । आचारसंहिताविपरीत वक्तव्य दिन, प्रेस विज्ञप्ति निकाल्न, प्रकाशन तथा प्रसारण गर्न, सञ्चारमाध्यमबाट जितहारको पूर्वानुमानका सामग्री प्रसारजस्ता कार्यसमेत गर्न पाइँदैन । बानेश्वरस्थित संसद् भवनमा शुक्रबार हुने निर्वाचनमा अष्टलक्ष्मी शाक्य (बोहरा), ममता झा, रामसहाय प्रसाद यादव र प्रमिला यादव गरी चार जना उम्मेदवार छन् । उम्मेदवारको अन्तिम नामावली प्रकाशन भइसकेपछि प्रमिलाले उम्मेदवारी फिर्ता लिएको घोषणा गरेकी छन् ।"
लैंगिक हिंसासम्बन्धी एकद्वार व्यवस्थापनलाई गति देऊ,"लैंगिक हिंसापीडितलाई आवश्यक स्वास्थ्य तथा मनोपरामर्श, कानुनी उपचार, आवास र पुनःस्थापनासम्मका सेवा एकद्वारबाट उपलब्ध गराउन लैंगिक हिंसासम्बन्धी एकद्वार संकट व्यवस्थापन केन्द्र (ओसीएमसी) कार्यक्रम स्वास्थ्य तथा जनसंख्या मन्त्रालयले सुरु गरेको दशक नाघिसक्यो । तैपनि यो विस्तारकै चरणमा मात्र छ । सञ्चालनमा आएका कतिपय केन्द्रमा पनि व्यवस्थापकीय कमजोरीका कारण सुविधा र पूर्वाधार बढाउन, पीडितलाई मनोवैज्ञानिक सुरक्षा दिन तथा लैंगिक हिंसाप्रति स्वास्थ्यकर्मी तथा कर्मचारीलाई संवेदनशील बनाउन सकिएको छैन । लैंगिक हिंसाका कारण हुने शारीरिकमनोवैज्ञानिक लगायतका समस्या समाधानार्थ थालिएको कार्यक्रमबाट पीडितले पर्याप्त लाभ लिन सकेका छैनन् । ओसीएमसी कार्यक्रमलाई प्रभावकारी रूपमा अघि बढाउन विषयगत मन्त्रालयदेखि तोकिएका अस्पतालहरू, स्थानीय र प्रदेश तहका सम्बद्ध निकायसम्मलाई विशेष भूमिका दिइएको छ । अस्पतालमा आधारित लैंगिक हिंसासम्बन्धी एकद्वार संकट व्यवस्थापन केन्द्र स्थापना सञ्चालन निर्देशिका२०७७ अनुसार लक्षित समूहका व्यक्तिको सेवाको सहजता, त्यसको अनुगमन, वित्तीय सहयोग, उपचारका क्रममा आइपर्ने अनेकन् कठिनाइ सुल्झाउन जिल्ला समन्वय समिति प्रमुखको अध्यक्षतामा सम्बन्धित अस्पताल विकास समिति तथा जिल्लाका पालिका प्रमुख र उपप्रमुख सम्मिलित लैंगिक हिंसा व्यवस्थापन सल्लाहकार समिति रहने भनिएको छ ।सरकारी, सामुदायिक अस्पतालसहित निजी मेडिकल कलेजमा समेत ओसीएमसी सञ्चालन गरी निःशुल्क सेवा दिनुपर्ने प्रावधान पनि छ । सल्लाहकार समितिजस्तै प्रकृतिका अन्य समन्वयात्मक समितिहरू संघदेखि स्थानीयस्तरसम्म छन् । आमा समूह, नागरिक समाज तथा स्थानीय गैरसरकारी संस्थाहरूको भूमिकालाई पनि निर्देशिकाले व्याख्या गरिदिएको छ । सञ्चालनका लागि परिकल्पना गरिएका यी संरचनाहरूले भुइँसम्मकै सरोकारवालालाई समेट्न खोजे पनि कहीँ पनि यो योजनालाई गम्भीरतापूर्वक लिइएको देखिन्न । अधिकांश केन्द्रको व्यवस्थापन र पूर्वाधार पक्ष असाध्यै फितलो छ । लैंगिक हिंसा न्यूनीकरणका लागि अरू कार्यक्रमसँगै राज्यले पीडितका लागि स्वास्थ्य र कानुनी उपचार पाउने वातावरण सुनिश्चित गरिदिनु उत्तिकै आवश्यक हुन्छ । ओसीएमसीजस्तो कार्यक्रममार्फत यो सवाललाई सम्बोधन गर्न खोजिए पनि यसले अपेक्षाकृत गति लिन नसक्नु दुःखद छ । यसले लैंगिक विभेद निरुत्साहित गर्ने सरकारी प्रयासप्रति सन्देह गर्ने ठाउँ दिएको छ । कतिपयले भनेझैं, राष्ट्रियअन्तर्राष्ट्रिय गैरसरकारी क्षेत्रको जोडबलमा मात्र यो कार्यक्रम लागू गर्न खोजिएको तर्कलाई मलजल गरेको छ । तर, यो कसैको करकापले मात्र गर्नुपर्ने कार्यक्रम होइनÙ समाजको आवश्यकता हो र लैंगिक हिंसापीडितको अधिकार पनि । पछिल्ला केही वर्षमा यस्ता केन्द्रहरूको माग झनै बढ्दै गइरहेको छ । स्वास्थ्य मन्त्रालय र नेपाल स्वास्थ्य क्षेत्र कार्यक्रमको तथ्यांक अनुसार हाल ७७ जिल्लाका ९४ अस्पतालहरूमा मात्र ओसीएमसी सेवा पाइन्छ, अर्कातिर पछिल्ला ६ वर्षमा यस्ता सेवाग्राहीको संख्या दोब्बर भएको छ । त्यसैले उपचार सुविधा र पूर्वाधार भएका देशैभरिका सम्पूर्ण अस्पतालहरूमा ओसीएमसी केन्द्रहरू स्थापना गर्नुपर्छ । भइरहेका केन्द्रहरूको सुधार र स्तरोन्नति पनि उत्तिकै आवश्यक छ । अझ ग्रामीण भेगका ओसीएमसीहरू पर्याप्त पूर्वाधारबिनै सञ्चालनमा छन्, धेरै केन्द्रहरूमा फोकल पर्सन नै भेटिँदैन । ओसीएमसीकै लागि अस्पतालमा छुट्टै कर्मचारीको व्यवस्था नहुँदा आवश्यकताअनुरूप पीडितले सेवा पाएका छैनन् ।केन्द्रहरूको प्रभावकारिताका लागि पीडितको मनोवैज्ञानिक सुरक्षाको पक्षलाई पनि मजबुत बनाउनुपर्छ । लैंगिक हिंसाको घटनामा सबैभन्दा ठूलो सवाल गोपनीयता हुने गर्छ र पीडित पक्षलाई यसप्रति विश्वसनीय बनाउन नसके राज्यले दिने सुरक्षाका कार्यक्रम वा नीतिनियम प्रभावकारी हुँदैनन् । यो पक्षमा सञ्चालनमा रहेका केन्द्रहरू निकै कमजोर छन् । तसर्थ, लैंगिक विभेदको मनोपरामर्श लिँदा होस् वा बलात्कारमा परेर स्वास्थ्य र कानुनी उपचार लिँदा, ओसीएमसीका कर्मचारीहरू पीडित पक्षको गोपनीयताप्रति संवेदनशील नभएको गुनासो अबका दिनमा सुनिनु हुन्न । अधिकांश केन्द्रमा पूर्वाधार विकासका क्षेत्रमा धेरै काम भएको छैन । स्वास्थ्य र मनोपरामर्शबाहेकका सेवाहरू छैनन् । एकद्वार भने पनि, पीडितलाई चाहिने कानुनी सहयोगको संयन्त्र, प्रहरीको सुरक्षा लगायतका लागि बहुपक्ष सरोकारवालाको समन्वय अभाव छ । केन्द्र सञ्चालन निर्देशिकामा आवासीय उपचारसहित पुनःस्थापनसम्मकै व्यवस्था छ, व्यवहारमा भने यस्तो सुविधा कतै भेटिन्न । आफ्नै श्रीमान् र परिवारका सदस्यबाट लैंगिक हिंसामा परेका अधिकांश महिलालाई पीडकहरूसँगै बस्नुपर्ने बाध्यता छ । यस्तोमा हिंसापीडित होस्टाइल बन्ने, घटना प्रहरी र अदालती प्रक्रियासम्म नपुग्ने हुन सक्छ । आवासीय उपचार अपांगता भएका महिला र पारलैंगिक व्यक्तिहरूलाई झनै आवश्यक छ । संघदेखि स्थानीय तहसम्मै ओसीएमसीको नीति, निर्देशिका बमोजिमका संयन्त्रहरू हुँदा पनि प्रयोजन अनुरूप परिणाम नआउनु विडम्बनापूर्ण छ । यसर्थ, कार्यक्रमको विस्तारमा भइरहेको ढिलासुस्तीलाई हटाई समस्याको प्रकृति र जटिलता अनुरूप पीडितको सम्पूर्ण उपचार र समाजमा पुनःस्थापना गर्नेसम्मको विकल्प दिने गरी केन्द्रहरूलाई उभ्याउनु जरुरी छ ।"
नागरिकको स्वास्थ्यमाथि राज्यको लापरबाही,"करोडौंका भेन्टिलेटर र अक्सिजन प्लान्ट अलपत्र समाचारले सबै नागरिकका लागि निःशुल्क स्वास्थ्य राज्यको जिम्मेवारी नारालाई गिज्याएको छ । राज्यले सबैभन्दा धेरै काम स्वास्थ्य क्षेत्रमा गर्नुपर्ने हो । यथार्थमा राज्य नागरिकको स्वास्थ्यप्रति कति पनि संवेदनशील छैन । नागरिकको पीडालाई अनुभूत गर्ने कोसिस राज्यले हिजो पनि गरेन र आज पनि गर्ने छाँट छैन । नागरिक चर्को शुल्क तिरेर निजी स्वास्थ्य संस्थाबाट सेवा लिन बाध्य छन् । अव्यवस्था र अनियमितताका कारण सरकारी अस्पतालहरू अलपत्र थिए, छन् । सरकारी स्वास्थ्य केन्द्रहरूमा न पुग्दो जनशक्ति छ न स्वास्थ्य उपकरणहरू नै । नागरिकलाई स्वास्थ्य सेवा पुर्याउनु राज्यको मुख्य जिम्मेवारी हो भन्ने कुरा भुल्दै जानु निकै दुःखद छ । सरकारी अस्पतालमा नागरिकको करबाट स्वास्थ्य उपकरण किन्ने हो । तर, त्यसरी किनेको उपकरणबाट नागरिकले लाभ उठाएका छैनन् । नागरिकको पीडामा राज्यको ध्यान कहिले जाला ? कसको कमजोरीले आज राज्यले दिनुपर्ने न्यूनतम सेवाहरू धराशायी हुँदै छन् ? नागरिकप्रति राज्य कहिले जवाफदेह हुने ? निजी स्वास्थ्य केन्द्रहरूमा एउटा एमआरआई गरेकै दसौं हजार रुपैयाँ तिर्नुपर्छ । यता सरकारी अस्पतालहरूमा एमआरआई गर्न पालो कुर्दाकुर्दै बिरामीको मृत्यु नै हुने अवस्था छ । के राज्यको निःशुल्क स्वास्थ्य यही हो ? भएका भेन्टिलेटर र अक्सिजन प्लान्टसमेत उपयोग गर्न व्यवस्थापनमा राज्यले किन ध्यान दिँदैन ? उच्च तहका व्यक्तिहरूको करोडौं रुपैयाँ बराबरको उपचार खर्च वेहोर्ने राज्यले दूरदराजका नागरिकले आधारभूत स्वास्थ्य सेवा पनि नपाएको वास्तविकता बुझ्दैन । यस्तो व्यवहारले राज्यप्रतिको जनविश्वास कमजोर बनिरहेको छ । यहाँ जुनै वाद भिरेकाहरूको सरकार बने पनि, जुन वादको प्रधानमन्त्री भए पनि जनताको दुःख जहाँको त्यहीँ छ । शिक्षा र स्वास्थ्यको जति मीठा नारा घन्काए पनि जनताले अनुभूत गर्ने गरी सेवामा पहुँच छैन । हुँदा खानेहरूका लागि महँगा निजी अस्पतालहरूले आजीवन ऋणको भारी बोकाइरहेका छन् । यसतर्फ राज्यको नजर कहिले पर्ला ? गोविन्द विक, बूढानीलकण्ठ१२, काठमाडौं"
राष्ट्रपति सबैका साझा,"कांग्रेसका अनुभवी नेता रामचन्द्र पौडेल नेपालको तेस्रो राष्ट्रपति बन्न सफल भए । ०४६४७ को राजनीतिक परिवर्तनपछि विभिन्न उच्च ओहोदामा बसेर काम गर्दा पौडेलमाथि भ्रष्टाचारको आरोप लागेको पाइँदैन । यद्यपि सत्रौं पटकसम्म प्रधानमन्त्रीको प्रतिस्पर्धामा सफलता नपाउँदा पौडेल विक्षिप्त पनि बने । लामो समयसम्म हन्डर खानुपरे पनि राष्ट्रप्रमुख हुन पुग्दा उनको खुसी चुलिएको छ । विभिन्न राजनीतिक दलबीचको टकराव, पार्टीभित्रको खिचातानी, भागबन्डाको संस्कृतिले मुलुक र समाजमाथि निरन्तर प्रहार थपिरहेको छ भने दुई छिमेकीसँगको असफल कूटनीतिका कारण हामी घरको न घाटको बन्ने अवस्थामा छौं । विभिन्न शीर्षनेतामा परराष्ट्र नीतिबारे स्पष्टता नहुँदा शक्तिराष्ट्रबाट आउनेहरूले व्यक्तिपिच्छे कानेखुसी गर्ने, राजनीतिक वातावरण धमिल्याएर खैलाबैला मच्चाउनसम्म भ्याए । यता विकास कार्यको कछुवा गति, ठेकेदारको मनोमानी, अनियन्त्रित भ्रष्टाचार, सामाजिक अपराधका कारण मुलुक आक्रान्त बनेको छ, साथै आर्थिक दुरवस्थाले सीमा नाघेको छ । तसर्थ अरूको दुःखदर्द बुझ्ने, घरपरिवार, समाजको कथाव्यथा महसुस गर्ने, कसैमाथि विभेद नगर्ने, मुलुकको आर्थिक, सामाजिक विकासमा दत्तचित्त रहने, भाषा, साहित्य, कला, संस्कृतिको संरक्षण, संवर्द्धन र प्रवर्द्धनको काममा राष्ट्रपति तल्लीन रहनु आवश्यक छ । भुवनेश्वर शर्मा, चन्द्रागिरि२, काठमाडौं"
त्रिवि सञ्चालनका समस्या,"भीमकाय त्रिविलाई घिस्रिन पनि सकस समाचारले विश्वविद्यालयको बेथितिपूर्ण कार्यप्रणाली फेरि उजागर गरेको छ । धेरै अर्थमा नेपालीको गौरवको प्रतीक हो त्रिवि । मुलुककै शैक्षिक मात्र होइन समुन्नतिको आधारसमेत हो । यसले राष्ट्रकै उच्चतम शैक्षिकप्राज्ञिक जनशक्ति उत्पादन गरिरहेकै छ । यस्तो संस्था विकृतिविसंगतिमा भासिँदै जानु कसैलाई स्वीकार्य नहुनुपर्ने हो । तर व्यक्तिगत स्वार्थपूर्ति र अनुशासनहीनताले यो संस्थालाई अस्तव्यस्त बनाइरहेको छ । त्रिविमा विद्यार्थीहरूको ठूलो चाप छ । प्राध्यापक र कर्मचारी पनि धेरै छन्, त्यसैले व्यवस्थापन सम्हाली नसक्नु छ । मुलुकभरि छरिएका क्याम्पसहरूको सम्पत्तिको अभिलेख र हिसाबकिताब राख्नै मुस्किल छ । पाठ्यक्रम तर्जुमा, पठनपाठन, अनुसन्धान, शैक्षिक क्यालेन्डर परिपालन सब गन्जागोल छन् । सरकारै अविवेकी हुनु अनि राजनीतिक नेतृत्वको सीमित स्वार्थका कारण त्रिविको यस्तो बेहाल भएको हो । त्रिविलाई उत्कृष्टको केन्द्र बनाउने कि सधैं व्यक्तिगत स्वार्थ सिद्ध गर्ने अखडा । अन्य देशको अभ्यासबाट केही सिक्ने हो भने यसको सञ्चालनको तौरतरिकामा फेरबदल आवश्यक छ । त्रिविलाई अब सात प्रदेशका सरकारहरूको मातहत राख्न र सबै शैक्षिक गतिविधि प्रदेशबाटै गराउन जरुरी छ । साथै राजनीतिक हस्तक्षेपमुक्त संस्था बनाउने अनि बोर्ड अफ ट्रस्टी को व्यवस्था गरी सञ्चालनव्यवस्थापन गर्ने परिकल्पना गर्न सके त्रिविले राज्यको एउटा वौद्धिक किल्ला बन्ने अवसर पाउनेछ । माधव लोहनी, कीर्तिपुर"
'मन्दीले व्यवसायी पलायन हुने चिन्ता समाचारमा  बाट लिइएका टिप्पणी :,"चरम महँगीको मारमा जनता, नेताहरूलाई भने हाईहाई छ । नारायण गौतम"
एक अमूर्त 'क्रान्ति को काल्पनिकी,"एउटा स्वीकारोक्तिसँगै सुरु गरौं । लेख्दा सकेसम्म इन्भर्टेड कमा प्रयोग नगरूँं भन्ने नै हो, तर नेपाली क्रान्तिकारी हरूले क्रान्ति शब्दको यसरी हुर्मत लिएका छन् कि यसलाई खुला छाड्नै नमिल्ने भइसकेको छ । हुन त समाजवाददेखि पुँजीवादसम्म हुर्मत लिइएका शब्दहरूको सूची त्यति छोटो छैन । त्यसमाथि क्रान्ति को कुरा गर्दा, पंक्तिकारले बाँचेको जीवनको जुनसुकै कालखण्ड सम्झे पनि, नेपालमा एकदुईवटा वामपन्थी क्रान्ति लाइभ सञ्चालन नभइरहेको क्षण नै छैन । एउटै चीजलाई कसैले क्रान्ति पूरा भइसकेको स्थिति भनेर अर्थ्याइरहेका छन् भने आफू राजनीतिक रूपमा बेरोजगार हुने असुरक्षाले अन्य कतिले खास क्रान्ति बाँकी नै छ भनिरहेका छन् । केही फेरि यस्ता पनि छन् जो आफूले जे गरिरहेका छन्, क्रान्तिकारिता नै त्यही हो भन्ने भ्रममा बाँचिरहेका छन् । बिगबिगीकै बीचमा पनि बरु कोरोनाभाइरसका भ्यारिएन्टका नाम सम्झन सजिलो थियो, नेपाली क्रान्तिका भ्यारिएन्टको नाम सम्झन सकसपूर्ण छ । त्यसैले यस आलेखको काल्पनिकीमा भएको क्रान्ति लाई लेखभित्रै मात्र भए पनि जोगाउन इन्भर्टेड कमा मा राख्नुपरेको हो । देखिने गरी लोकतान्त्रिक चेतको निर्माण हुन सुरु भएपछिका नब्बे वर्षको आधुनिक नेपाली इतिहासमा पहिलो पटक हामी त्यस्तो घुम्तीमा आइपुगेका छौं जहाँ मूलधारका राजनीतिक नेतृत्वहरूको बौद्धिक क्षमता समाजको चेतनाभन्दा पिछडिएको छ । इतिहासमा पहिलोपल्ट राजनीतिक संगठनको नेतृत्व गर्नेहरूको बौद्धिक क्षमता समाजका चेतनशील समुदायहरूलाई आकर्षित गर्ने खालको हैन, नेतृत्वसँग संगत गर्न पनि सार्वजनिक लज्जाको विषय हुने स्तरमा स्खलित भएको छ । लाभको पदमा नियुक्ति माग्न जाने अति विशिष्ट प्राज्ञिकहरूको कुरा छाड्ने हो भने आम रूपमा दलहरूका नेतासँग भेट भएको खबर सार्वजनिक भयो भने दुनियाँले आफूलाई के सोच्लान् भन्ने भएर प्रबुद्ध नागरिकहरू उनीहरूबाट तर्कनुपर्नेसम्मको स्थिति देखिएको छ । समाजलाई डोर्याउँछु भनेर राजनीतिक आन्दोलनमा आएकाहरूको बौद्धिक क्षमता र प्रगतिशील चेतनाको स्तर यसरी गिरिरहेको छ, उनीहरूका भाषणलाई आफ्नै दलका लम्पट कार्यकर्ताहरूले समेत गम्भीरतापूर्वक लिन छाडेको धेरै भइसक्यो ।यी सबैको परिणाम वर्तमानको बेथिति र निराशामा त्यसै जताततै देखिरहिएकै छ । वर्तमान त यस्तै छँदै छ, भविष्यका लागि आशा गर्ने ठाउँसमेत कम देखेर होला, नेपाली समाजले अहिले व्यग्रतासाथ केही चीजलाई पर्खिरहेको छ । तर त्यो पर्खेको चीज कसरी प्राप्त हुने हो भन्ने अमूर्त छ । यस्तो अमूर्तताबीच कतैबाट समाजको भविष्यप्रति आशा र सपनाका सम्भावना देखिन सक्थे भने त्यो ढल्किँदो अक्षम पुस्ताबाट नभई उदाउँदो युवा वर्गबाट देखिनुपर्ने हो । र युवाहरूका प्रतिभा, ज्ञान र सृजनशीलता निखारिने विश्वविद्यालयबाट देखिनुपर्ने हो । उत्ताउला एजेन्डाबाट समाजलाई जोगाउँदै आलोचनात्मक चेत निर्माण गर्न र भविष्यमै भए पनि आस गर्ने ठाउँ कतै छ भनेर सोच्नका लागि एउटा राष्ट्रिय विवेकको प्रतिनिधित्व गर्ने संस्था भनेको विश्वविद्यालय नै हुनुपर्ने हो । आफ्ना लागि त हुँदै हो, समाजका लागि केही गर्छु भनेर आदर्श बुन्ने पनि विश्वविद्यालय पढ्ने बेला नै हो । राम्रो बाटो समातेका धेरै देशको उदाहरण हेर्दा देखिने त्यस्तै हो । तर साँच्चै, नेपालका विश्वविद्यालयहरू अहिले के गर्दै छन् ? यो सबैमा, तिनीहरू कहाँ छन् ? देशको भविष्यप्रति आशा देखाउने माध्यम बन्नुपर्ने विश्वविद्यालयहरू तिनै राजनीतिक पात्रबाट आफ्नो रूपान्तरणको बाटो पर्खिरहेका छन् जो स्वयं विश्वविद्यालयलाई अहिलेको हालतमा ल्याउन जिम्मेवार छन् । संस्थागत स्वायत्तता, प्राज्ञिक मर्यादा र ज्ञान निर्माणमा पुर्याउने योगदानले समाजलाई रूपान्तरण गर्न नेतृत्व गर्नुपर्ने विश्वविद्यालयहरू पनि अरू संस्था पहिले रूपान्तरण भइदिऊन् अनि आफू हौंला भनेर पर्खेजस्तो देखिनु विडम्बनामाथिको विडम्बना हो । आफ्नो प्राज्ञिक क्षमता बढाउन, स्वायत्तता फिर्ता गर्न र आफैंमाथि आत्मविश्वास जगाउन पनि उनीहरूले पहिले राजनीति सुध्रियोस् अनि तिनै पात्रहरूले आएर आफूलाई बाटो देखाइदिऊन् भनेर किन पर्खेका होलान् ? निराशाबीचको अत्यासलाग्दो तथ्य के हो भने, राजनीतिक संरचना जस्तो छ त्यो तुरुन्तै परिवर्तन हुने लक्षण कतै देखिँदैन । राजनीतिक दलले आफ्नो क्षमता र वैधता दुवै यसरी गुमाएका छन्, उनीहरूले अब राम्रै उद्देश्यले केही काम गर्न सुरु गरे भने पनि त्यसले सजिलै सामाजिक स्वीकार्यता पाउनेछैन । त्यसमा पनि, निर्वाचनपछिका तीन महिनामा नयाँपुराना देलका नेताहरूले बोलेका कुरा विश्लेषण गर्यो भने प्रस्टै देखिन्छ यिनिहरूको रातोदिनको चिन्ता र चिन्तन भनेकै आफ्नै सर्भाइल बाहेक केही पनि छैन । त्यसैले कल्पनामै सही, अहिले चाहिने भनेको एउटा यस्तो क्रान्ति हो जसले अहिलेका सबैजसो राजनीतिक पात्रहरूलाई यसरी बढारोस् जसरी २०४६ सालमा पञ्चायत ढल्दा त्यसका पात्रहरू सबै बढारिएका थिए, जसरी २०६२६३ को आन्दोलनले त्यति बेलाका व्यवस्थाका नाइके र सहायक पात्र सबैलाई पाखा लगाएको थियो । त्यस्तो क्रान्ति जसले मूलभूत राष्ट्रिय संस्थाका संरचनालाई पुनर्लेखन गर्ने एक सफा पाटी दिन सकोस् । र त्यो क्रान्ति त्यस्तो होस् जसले विगत तीन दशकबीचका बेथितिका सबै कुपात्रलाई बढारोस् तर अहिले कायम संवैधानिक प्रबन्ध सहीसलामत राखोस् । एकै चोटि सबै क्षेत्र समेट्ने त्यस्तो परिवर्तनका लागि क्रान्तिको विधि के होला, संसारका अहिलेसम्मका लोकतान्त्रिक प्रयोगले कतै उदाहरण देखाएको सुनिएको छैन । तर सजिलै अनुमान गर्न सकिने के हो भने, हाम्रा राजनीतिक दलहरू रूपान्तरित होलान्, त्यसपछि अन्य क्षेत्रमा पनि बिस्तारै राम्रो होला भनेर विश्वविद्यालयले पनि पर्खनु भनेको आफूलाई थप पतनका लागि खुला छाड्नु मात्र हो । जसरी विद्यार्थीलाई देशको विश्वविद्यालयमा पढ्न पर्नु भनेको विदेश गइसकेका साथीका तुलनामा असफल भएको जस्तो ठान्ने स्थिति छ, त्यहाँ काम गर्ने प्राध्यापक स्वयंको आत्मविश्वास कम उदेकलाग्दो छैन । जब न त्यहाँको नेतृत्वलाई आफूले स्वायत्त रूपमा काम गर्न खोज्नुमा गर्व हुन्छ न त प्राध्यापकलाई आफ्नो कामको स्वाभिमानमा परबाह छ, विद्यार्थीबाट धेरै चीजको कसरी अपेक्षा गर्नु ? देशकै ठूलो त्रिभुवन विश्वविद्यालयलाई आफ्ना विद्यार्थीको परीक्षा समयमा लिन र नतिजा एकदुई महिनामा प्रकाशित गर्न कुनचाहिँ सरकारले नदिएको हो ? अयोग्य आसेपासे र दलका कार्यकर्तालाई खुला प्रतिस्पर्धाबिना उपप्राध्यापकमा भर्ती गर्ने दशकौंदेखिको दुष्कर्म रोक्न कुन ऐन बाधक भएको हो ? आफूलाई दलीय मालिकले नै उपकुलपति, रेक्टर वा अरू केके बनाइदिएको भए पनि, आफ्नो भूमिका स्वतन्त्रतापूर्वक निर्वाह गर्न कुन विवेकले नदिएको हो ?जब विश्वविद्यालयमा काम गर्ने पेसाले आफ्नो गर्व कायम राख्दैन, जब यी संस्थाका नेतृत्वहरू आफू स्वतन्त्र हुनुमा हैन आफूलाई नियुक्त गर्ने मालिकप्रति वफादार रहनुमा गर्व गर्छन् तब त्यहाँका अधिकांश प्राध्यापक अपठित नेताका अल्पसूचित प्रवचनलाई प्रश्न गर्नुको साटो त्यसलाई विद्वत् वचनजस्तो सुन्छन् । आफूले प्रतिनिधित्व गर्ने राजनीतिक सिद्धान्त केही बाँकी नरहेपछि कुनै डेमागग नेताले आफ्नो पक्षमा जनमत बनाउन इतिहासका तथ्यहरूलाई अन्टसन्ट पाराले सार्वजनिक गर्न थाल्छ, विश्वविद्यालयमा आबद्ध अनुचरले त्यही अल्पज्ञानलाई विद्वद्वाणी ठान्न पुग्छ । आम रूपमा नेपाली बौद्धिक समाजको आत्मविश्वास यसरी खस्किएको छ कि उसले वर्तमानमा गर्व गर्न सक्ने केही देख्नै छाडेको छ । त्यसैले, समाजलाई समृद्ध भविष्यतिर डोर्याउन योगदान दिने फराकिलो आलोचनात्मक संज्ञान सृजना गर्ने प्रतिबद्धतामा भन्दा पूर्वीय ज्ञानको श्रेष्ठता का गफ गर्न मात्र उसको रुचि बढी हुन्छ । निकट इतिहासमा गर्व गर्न सकिने आफ्नै ज्ञान परम्पराहरू नभएपछि तीनचार हजार वर्षपहिले अहिलेको नेपालको भूभागमा यस्तो र उस्तो थियो भनेर आफैंले आफैंसँग गफ गर्नुबाहेक बाँकी विश्वसँग जोडिने अरू केही खजाना हुँदैन । प्राज्ञिक संस्थाले आत्मविश्वास गुमाएपछि त्यसमा आबद्ध व्यक्तिहरूले स्वाभिमान गुमाउँछन् । स्वाभिमान गुमाएका प्राज्ञहरूले या त आफ्नो क्षमतामा आफैं विश्वास गर्दैनन् या सामाजिक मुद्दामा हस्तक्षेप गर्दै बोल्नुको साटो निरपेक्ष बसिदिन थाल्छन् । पंक्तिकारको अवलोकनमा विगत दस वर्षकै तुलना गर्ने हो भने पनि अलिकति स्वाभिमानका साथ बोल्न सक्ने दक्ष प्राज्ञिकहरू जोसँग सम्बन्धित समाज विज्ञानका विधाको निश्चित प्राधिकार छ सामाजिक मुद्दामा झन् निरपेक्ष बस्न थालेका छन् । विश्वविद्यालयको विसंगति र बचेखुचेको आत्मसम्मान सुम्पिनसकेका बौद्धिकहरूको निरपेक्षभावले समाजमा व्याप्त निराशामाथि खेलेर आफ्नो आधारभूमि जोगाउन चंखे राजनीतिकर्मीहरूलाई मैदान खाली गरिदिएको छ । राजनिति यति गम्भीर विषय हो कि यसलाई राजनीतिज्ञसँग मात्र छाड्नु हुँदैन भन्ने चार्ल्स डी गलको भनाइ वर्तमान नेपालका सन्दर्भमा झनै सान्दर्भिक भएको छ । दसौं हजार राम्रा विद्यार्थी प्रत्येक वर्ष पढ्न विदेश गएका होलान्, प्रबुद्ध व्यक्तिहरूले बेथितिप्रति आजित भएर जेसुकै होस् भनेर बोल्न छाडेका होलान्Ù तर ढिलो होस् कि छिटो, कांग्रेस, एमाले, माओवादी र अरू दलमा देशले सम्बोधन गर्नुपर्ने ज्वलन्त मुद्दामा समाजसँग आँखामा आँखा जुधाएर संवाद गर्न सक्ने पंक्तिले नेतृत्व टेकओभर नगर्नुको विकल्पै छैन । २०४७ सालदेखि अहिलेसम्म केवल कांग्रेस भएकै कारणले, एमाले भएकै कारणले वा माओवादी र मधेशी दलकै समर्थक भएका कारणले विश्वविद्यालयमा कति जना करारमा भर्ना भएका रहेछन् र तीमध्ये कति स्थायी भएका रहेछन्, त्यसको सार्वजनिक अडिट गरेर, सार्वजनिक मञ्चमा प्रश्नोत्तर गर्न नसक्ने नेतृत्व अब असान्दर्भिक हुनुपर्छ । विद्यालय तहमा के सुधार गर्नुपर्ने थियो र त्यसलाई दशकौंदेखि कसले कुन स्वार्थका लागि कहाँ रोकेको छ भनेर समाजसँग संवाद गर्न नसक्ने व्यक्तिलाई शिक्षाको नेतृत्वमा आउनबाट रोक्न सक्नुपर्नेछ । संसारका उदाहरण हेर्दा, अबको नेतृत्वसँग सार्वजनिक सेवाका क्षेत्रमा के गरिनुपर्थ्यो, अब गर्न सकिने के छ भनेर खुला बहस गर्न सक्ने क्षमता चाहिन्छ । यी विषयमा तिम्रा धारणा के छन् भनेर एक पन्नाको निबन्ध लेख भन्ने हो भने मार्क्सले यसो भन्नुहुन्थ्यो, माओले त्यसो गर्नुभएको थियो, बीपीको समाजवादको सपना यस्तो थियो भन्नेभन्दा थप अनुच्छेद सोच्ने बौद्धिक क्षमता नभएकाबाट हामीले अपेक्षा गर्नु नै भूल थियो । नेपालले अहिले लोकतान्त्रिक अभ्यासका सीमा अनुभव गरिरहेको छ । त्यो के भने, आम रूपमा सबैलाई थाहा छ, कम्तीमा दुई दशकदेखि घुम्दैफिर्दै सत्तामा नाचिराखेका व्यक्तिहरूमध्येबाट अब राम्रो हुन सक्ने केही छैन । तर लोकतन्त्रभित्र त्यस्तो कुन विधि होला जसले त्यस्ता सबै पात्रलाई एकैचोटि बढार्न सकोस् तर व्यवस्था स्थिर रहोस् ? पाँच वर्षमा एक पटक गरिने निर्वाचनले कति गर्न सक्छ भनेर भर्खर देखिहालियो । के त्योभन्दा फराकिलो आयाममा, जनतालाई शान्तिपूर्ण रूपमा त्यस्तो क्रान्ति गर्ने विधि लोकतन्त्रभित्र उपलब्ध छैन होला ?"
शक्तिको महिमा अपरम्पार,"संघीय लोकतान्त्रिक गणतन्त्र नेपालका निर्वाचित राष्ट्रपतिका रूपमा रामचन्द्र पौडेलको औपचारिक अनावरण भएको छ । संवैधानिक बन्धनले, नीतिले र नियमले नेपाली कांग्रेसका कर्मठ नेताका रूपमा उहाँको पहिचान समाप्त भएको छ । उहाँको यो पदावधि गरिमापूर्ण हुनुपर्छ । किनभने, यो नै उहाँको अन्तिम पद हो । यो पदबाट अवकाश प्राप्त गर्दा जनताले स्वतःस्फूर्त सम्मान गर्ने हैसियत बनाउनुहुने आशा सबैले राखेका छन् । नेपाली कांग्रेसभित्र उहाँलाई नैतिक धरातल भएका नेताका रूपमा चिन्ने कार्यकर्ता धेरै छन् । पार्टी कठिन समयमा रहेका बेला पौडेल सन्त नेता तथा पार्टीका कार्यवाहक सभापति कृष्णप्रसाद भट्टराईसँग निकट हुनुहुन्थ्यो । निर्दलीय पञ्चायत व्यवस्थाको डरलाग्दो कालखण्डमा पनि उहाँ पार्टीभित्रको राजनीतिलाई समन्वयात्मक हिसाबले मिलाउन सक्रिय रहनुहुन्थ्यो । राजा महेन्द्रले संसदीय प्रजातन्त्रविरुद्ध कदम चालेपछि देशमा लोकतन्त्रको पुनर्बहालीका लागि गरेको मिहिनेतको फल राष्ट्रपति पौडेलले पाउनुभएको छ । यसमा कुनै शंका छैन । २०४६ सालमा पहिलो राष्ट्रिय जनआन्दोलनको नेतृत्व गरेको थियो नेपाली कांग्रेसले । जनआन्दोलनका सर्वमान्य नेता हुनुहुन्थ्यो गणेशमान सिंह । विभिन्न घटक र खेमामा विभाजित नेपालका वामपन्थी दलहरूलाई संवैधानिक राजतन्त्र र बहुदलीय प्रजातन्त्रका पक्षमा एकताबद्ध गराउने काम पनि सिंहले नै गर्नुभएको थियो । यही योगदानका लागि उहाँ सबैका सर्वमान्य नेता कहलाउनुभएको हो । गणेशमान सिंहको राजनीतिक उचाइ र सर्वमान्य व्यक्तित्वलाई राजा वीरेन्द्रले सहज हिसाबले स्वीकार गरेका थिए । देशमा जनआन्दोलन सफल भयो । यसको सफलताका लागि भारतका समाजवादी नेता चन्द्रशेखर, भारतीय राष्ट्रिय कांग्रेसका नेता राजीव गान्धी, भारतीय कम्युनिस्ट पार्टी (मार्क्सवादी) का नेता हरकिशनसिंह सुरजीत लगायतको सहयोग पनि महत्त्वपूर्ण थियो । भारत सरकारले नेपालविरुद्ध गरेको नाकाबन्दीको अन्त्य भयो । जनताले सन्तुलित संविधान पाए । यद्यपि, यो संविधानको सन्तुलन लामो समयसम्म टिक्न सकेन । २०५१ सालमा भएको मध्यावधि चुनावपछि सन्तुलनमा धाँजा फाट्न थाल्यो । यसका लागि बाह्यभन्दा पनि आन्तरिक कारणहरू जिम्मेवार थिए । २०४७ सालको चुनावमा नेपाली कांग्रेस र नेकपा एमाले सत्तापक्ष र प्रतिपक्षका रूपमा स्थापित भए । नेपाली कांग्रेसले गिरिजाप्रसाद कोइरालाको नेतृत्वमा सरकार बनायो । तर, कोइराला सरकार आफ्नो औकातले धान्न नसक्ने ठूलठूला आकर्षक नारामा अल्झियो । अर्थतन्त्रमा प्राइभेटाइजेसन को नारा लाग्यो । नेपाली कांग्रेसको समाजवादी सिद्धान्त बागमतीमा बहाइयो । जनताको हितमा उल्लेखनीय काम केही भएन । संग्रालिँदै गएको संकटमोचनका लागि प्रधानमन्त्री कोइरालाले संसद् विघटन गराउनुभयो । उहाँ चुनावमा नेपाली कांग्रेसलाई बहुमत प्राप्त हुनेमा विश्वस्त हुनुहुन्थ्यो । तर, परिणाम बेग्लै आयो । एमाले संसद्मा सबैभन्दा ठूलो दलका रूपमा उदायो । नेपाली कम्युनिस्ट आन्दोलनका मूर्धन्य व्यक्तित्व मनमोहन अधिकारीको नेतृत्वमा अल्पमतको सरकार गठन भयो । त्यो सरकारको लगाम एमालेका महासचिव माधव नेपालले उपप्रधानमन्त्रीका रूपमा सम्हाल्नुभयो । अधिकारी नेतृत्वको सरकारले वृद्धभत्ता वितरणको कल्पनाशील योजना कार्यान्वयन गर्यो । त्यति बेला नेपाली कांग्रेसका अर्थशास्त्रीहरूले यो योजनालाई लोक रिझाउने कार्यक्रम भनेर आलोचना गरेका थिए । अहिले त नेपाली कांग्रेस र अन्य सबै पार्टीबीच कसले कति धेरै वृद्ध भत्ता बढाउने भन्नेमा कडा होड चलेको छ । आफूलाई देशका दूरदर्शी राजनीतिज्ञ दाबी गर्नेहरू वृद्धभत्ताको नालीबेलीमा अलमलिएका छन् । नेपालको राजनीतिक इतिहास बिजोडा छ । २०१७ सालदेखि २०४६ सालको अन्त्यसम्म राजाले नेपाली राष्ट्रको राष्ट्रियता जोगाएको महिमागान गरिन्छ । त्यसपछिको समयमा लोकतन्त्रको अस्तित्व आफूहरूले जोगाएको दाबी राजनीतिक दलहरूका नेताहरूले गर्दै आएका छन् । राजनीतिक दलहरूका कारण राष्ट्रियता खतरामा परेको राग अलाप्नेहरू बेलाबेला जुरमुराउने गरेका छन् । आजभोलि जनतालाई सन्दर्भमा राखेर केही मानिस बोल्न थालेका छन् लक्षण राम्रो छैन । तर, इतिहासका जानिफकारहरू भन्छन् अहिले देखिएको लक्षण इतिहासकै निरन्तरता हो, यसमा नयाँ केही छैन । डा देवेन्द्रराज पाण्डेले २०४४ सालतिर निर्दलीय पञ्चायतकालीन आर्थिक सन्दर्भमा जे भन्नुभएको थियो त्यो आज पनि उत्तिकै सान्दर्भिक छ, लिखितम् तथा बकितम् रूपमा जनतासमक्ष आउने नीतिहरू जतिसुकै सुन्दर देखिए पनि समष्टि रूपमा हेर्ने हो भने देशका नीतिनिर्माताहरूमा दिशाबोध छ भन्न मिल्ने अवस्था छैन । देशमा लोकतान्त्रिक गणतन्त्रको प्रारम्भ भएको पनि डेढ दशक बितिसकेको छ । खुसीको कुरा, राजा र उनका सकल परिवारले आफ्नै घरमा सुरक्षित बसोबास गर्ने सुविधा पाएका छन् । अन्यत्र कुनै पनि देशमा आमूल परिवर्तनपछि आएका सरकारहरूले परिवर्तनद्वारा अपदस्थ राजाको सम्मान र सुरक्षामा यति चासो राख्दैनन् । हामीकहाँ त राजा बसेको घर राजाको आफ्नै हो कि यसको निर्माण राज्यकोष खर्च गरेर भएको हो भन्ने तथ्यको जानकारी कसैलाई छैन । निजामती सेवाको सामान्य तहमा रहेका कर्मचारीहरूको समेत हप्कीदप्की सहिरहेका साधारण जनताले राजाको सम्पत्तिको स्रोत खोज्ने त कल्पना नै गर्नुपरेन । बाहिरबाट सरसर्ती हेर्दा राजा र उनको परिवारका सदस्यहरूको अनुहारमा राज्यविहीनताको पीडा देखिँदैन । मनको भित्री तहमा पनि गद्दी गुमाउनुपरेको कुण्ठामा राजा अलमलिएका देखिँदैनन् । बेलाबेला उनी भारत भ्रमणमा जान्छन् । भारतका प्रधानमन्त्री तथा हिन्दु नेता नरेन्द्र मोदीलाई भेट्छन् र खुसीसाथ फर्कन्छन् । यस पटक पनि, यता देशमा राष्ट्रपतिको चुनाव भैरहँदा राजा उता दिल्लीमा थिए । उनको मनमा दिल्लीले राजाका रूपमा आफैंलाई पुनःस्थापित गरिदेला कि भन्ने आशा पनि होला । आखिर नेपालका राजा अफगानिस्तानका राजा जहीर शाह र इरानका शहंशाह रेजा शाह पहलवीजस्तो देशबाट लखेटिएका पनि त होइनन् । भलै, नियति भने तीनै राजाको एउटै हो ।यो सबैलाई थाहा छ देशको अवस्था विदीर्ण छ । देशमा काम छैन । विदेशको काममा सधैं भरोसा गर्न सकिँदैन । देशमा अन्न उब्जिने भनेर चिनिएका र चारै दिशामा अलमस्त फैलिएका फाँटहरू प्लटिङमा परेका छन् । काम गर्ने तन्नेरी हातहरूमा विदेशको लड्डु देखाएर फाइदा लिनेहरूलाई जनताकै सरकारले सुरक्षा दिएको छ । स्वदेशमा काम नपाएपछि विदेशमा काम गरेर भए पनि आफ्नो परिवार पाल्दै आएका थिए नेपालीहरूले । नेपाली केटो लाहौर जान्थ्यो, कलकत्ता घुम्थ्यो, बम्बई चहार्थ्यो, बेलायत जान्थ्यो । अर्थात्, वैदेशिक रोजगारीमा नेपालीहरूका लागि नयाँपन थिएन । त्यो हिसाबले हेर्ने हो भने नेपाल मात्र होइन, भारत, पाकिस्तान, श्रीलंका, थाइल्यान्ड, बर्मा, फिलिपिन्ससहित संसारका सबै देशबाट हूलका हूल मानिसहरू वैदेशिक रोजगारीमा गइरहेका छन् । दुःखको कुरा, हामीचाहिँ वैदेशिक रोजगारीमा जानुलाई ठूलो विषय ठहर्याइरहेका छौं । यसमा न सरकारले सरोकार राख्छ, न वैदेशिक रोजगारीको बाटो खोज्नेहरूले नै ध्यान दिन्छन् । सरकारको काम कार्यालय बिहान दस बजे खोल्नु र अपराह्न पाँच बजे बन्द गर्नुमा सीमित छ । यो छ हाम्रो चेतनाको स्तर ! निश्चय पनि, शासन व्यवस्थामा विश्वसनीयता नहुनु जनताका लागि सबभन्दा ठूलो विपत्ति हो । यति भन्न अलिकति पनि धक मान्नुपर्दैन कि, हामीले आज जे भोग्नुपरेको छ त्यो विश्वसनीयताको संकट हो । हामीकहाँ विधिवत् गठन भएका सरकार छन्Ù अनुभवले खारिएका प्रधानमन्त्री छन्, मन्त्री छन्, उपमन्त्री छन् । तर, उनीहरूको विश्वसनीयता स्थापित नै हुन दिइएको छैन । एउटा सानो उदाहरण नवनिर्वाचित राष्ट्रपतिले निर्वाचनअघि नै भन्नुभएको थियो, मेरा पालामा राष्ट्रपतिका कारण ट्राफिक जाम हुन दिन्नँ । तर, त्यसको भोलिपल्ट नै राष्ट्रपतिको तीर्थाटनका कारण ट्राफिक जाम भयो । कसरी भयो ? त्यो त राष्ट्रपति महोदयलाई पनि थाहा नहोला । देशमा हरेक पदाधिकारीका लागि नियम बनाउने चलन छ । त्यो नियम बनाउने चलनलाई कसैले चलाउन मान्दैन । पुर्खाको पालादेखि चलेको चलन भत्काए अलच्छिन लाग्छ भन्ने सामाजिक मान्यता स्थापित भएको छ देशमा । यस्तो मान्यतालाई न राष्ट्रपतिले तोड्ने आँट गर्छन् न प्रधानमन्त्रीले ।यति बेला देश राजनीतिक गतिविधिमा व्यस्त छ । राष्ट्रपतिमा रामचन्द्र पौडेलको निर्वाचनपछि उपराष्ट्रपतिको निर्वाचन बाँकी छ । त्यसपछि मात्र शासनप्रशासनको विषय अघि बढाउने क्रम सुरु हुनेछ । प्रधानमन्त्री प्रचण्डले मन्त्रिपरिषद्को विस्तार गर्ने दायित्व पूरा गर्नुहुनेछ । चुनाव सकिएपछि सरकार गठनका बेला नेपाली कांग्रेस नेतृत्वले हेकडी देखाएका कारण एमालेको सहयोग लिन बाध्य भएर अध्यक्ष खड्गप्रसाद शर्मा ओलीको निवास पुग्नुभएका प्रचण्डले नेपाली कांग्रेस र माओवादीबीच लठारिएको सम्बन्धको राम्रै विश्लेषण गर्नुभएको छ । अहिले नेपाली समाजमा उल्किएर देखा परेका विविध विषयको समाधानका लागि प्रधानमन्त्री प्रचण्ड बढी सजग हुनुपर्छ । एमाले र माओवादी कम्युनिस्ट पार्टी भए पनि यी दुवैको धार फरक छ । एमाले अध्यक्ष ओलीले कांग्रेसका सभापति तथा तत्कालीन प्रधानमन्त्री गिरिजाप्रसाद कोइराला र प्रचण्डबीच भएको बृहत् शान्ति सम्झौताको अन्तर्य नबुझेका होइनन्, माओवादीलाई दङ्ग्याउन खोजेका मात्रै हुन् । अध्यक्ष ओलीले एउटा देशमा दुई कम्युनिस्ट पार्टी फस्टाउन नसक्ने उदाहरण भारतमै भेट्नुभएको हो । भारतीय कम्युनिस्ट पार्टी र भारतीय कम्युनिस्ट पार्टी (मार्क्सवादी) आपसी द्वन्द्वले कसरी धूलधुसरित भए, त्यसको पनि खुलासा छ अध्यक्ष ओलीलाई । उदाहरण आँखाअगाडि छ, तैपनि अध्यक्ष ओली आफ्नो सांगठनिक प्रभावका आधारमा विद्रोहबाट आएको शक्तिलाई खुम्च्याउन चाहनुहुन्छ । तर, त्यस्तो हुँदैन । विद्रोहीहरू एकआपसमा झगडा त गर्छन् तर क्रयविक्रयका बेला एक ठाउँमा उभिन पनि हिचकिचाउँदैनन् ।नेपालमा मात्र होइन, सबै देशमा, सबै समाजमा, जतासुकै शक्तिको महिमा गाउने चलन छ । त्यो महिमा अपरम्पार छ । किनभने, नजितेसम्म कोही पनि सिकन्दर बन्न सक्दैन । प्रचण्ड पराजय पथमा हुनुहुन्छ कि सिकन्दरको बाटो पछ्याउँदै हुनुहुन्छ ? यो सबैका लागि गम्भीर प्रश्न हो ।"
बालपुस्तकबिनाको नहोस् बाल्यकाल,"यूकेजी पढ्ने इभानी अर्याललार्ई दराजमा जामा पढ्न मन पर्छ भने मान्यता नेपाललाई सहयोगी मन । अतिरिक्त क्रियाकलाप अन्तर्गत हरेक शुक्रबार कक्षामा उनीहरूले ती पुस्तक ठूलठूलो स्वरमा वाचन गर्छन् । कक्षाका अरू साथी पनि बाल चित्रकथाका पुस्तक पढ्न तँछाडमछाड गर्छन् । उनीहरू अरू दिन पनि कक्षाकार्य गरेपछि कुनामा राखिएका पुस्तकहरू पढ्ने गर्छन् । आफ्ना छोराछोरीहरूले अक्षर, मात्रा लगायत शब्द र वाक्य पढ्न सिकून् भन्ने चाहना राख्ने कतिपय अभिभावकले पनि घरमा यस्ता पुस्तक पढाउन थालेका छन् । तर नगण्य विद्यार्थीले मात्र पूर्वप्राथमिक तहमा उमेर अनुसारका चित्रकथाका पुस्तक पढ्न पाएका छन् । बहुसंख्यकको बाल्यकाल बालपुस्तकबिनै बितिरहेको छ । बालबालिकाको बाल्यकालप्रति अभिभावक मात्रै हैन, कति शिक्षक पनि संवेदनशील देखिँदैनन् । शिक्षितमध्ये पनि बहुसंख्यक अभिभावक तथा शिक्षक आफैं समेत पढ्दैनन् । कति अभिभावकको फुर्सदको समय सामाजिक सञ्जालमै बित्ने गरेको देखिन्छ । यही कारण, साना बालबालिका पनि मोबाइल र टीभीतिर मात्रै झुम्मिन्छन् । यस्ता अभिभावकले छोराछोरीलाई पनि आफूजस्तै बनाइरहेका छन् । उदेकलाग्दो त, कतिपय साना बालबालिका मोबाइल नहेरुन्जेल खानै नखाने भएका छन् । यसले गर्दा बालबालिकाको सृजनशीलतामा नकारात्मक तथा दूरगामी प्रभाव परिरहेको छ । अभिभावकले यस्ता पक्षमा विचार नपुर्याउँदा विद्युतीय उपकरणहरूको दुरुपयोगसमेत बढ्दै छ । बाल्यकाल जोखिमपूर्ण बन्दै गएको छ । विद्युतीय उपकरणको दुरुपयोगबाटै हुने अपराधका घटनामा बालबालिका मुछिने गरेका समाचार आउन थालेका छन् । बेलायतले साना विद्यार्थीको ध्यान विद्युतीय उपकरणबाट हटाउन तथा उनीहरूको सृजनशीलता बढाउन उमेर अनुसार बालचित्रका बालपुस्तकहरूमा जोड दिन थालेको धेरै भैसक्यो । यस्ता पुस्तकहरूको आवरण पृष्ठमै उमेर तोकिएको हुन्छ । अभिभावकले पुस्तक पढेर सुनाउने गर्दा बालबालिकामा सुन्ने बानीको विकास हुने अध्ययनले देखाएको छ । यसै पनि रंगीचंगी पुस्तक छुन र हेर्न बालबालिकाले रुचाउँछन् । यही मनोविज्ञान अनुसार उनीहरूलाई रुचि र उमेर अनुसारको बालचित्र कथाका पुस्तकहरू उपलब्ध गराइन्छन् । छिमेकी मुलुक भारतमै पनि साना बालबालिकाका लागि रंगीचंगी बाल चित्रकथाका पुस्तकहरू प्रकाशन हुन थालेको वर्षौं भयो । कतिपय प्रकाशन गृहले विभिन्न क्षेत्रमा सफलता हासिल गरेका व्यक्तिहरूको सफलताको कथालाई अंग्रेजीसहित आफ्ना राष्ट्रिय भाषामा पनि शृंखलाबद्ध रूपमा प्रकाशन गरेका छन् । पछिल्लो समय हामीकहाँ पनि विभिन्न प्रकाशन गृहहरूले बालबालिकालक्षित चित्रकथाका रंगीचंगी पुस्तकहरू प्रकाशन गर्न थालेका छन् । यिनमा विभिन्न क्षेत्रमा सफलता हासिल गरेका व्यक्तिहरूका कथा भने समावेश गरिएको त्यति देखिँदैन । अधिकांश आख्यान विधाका चित्रकथा छापिएका छन् । जेजति छापिएका छन्, ती पनि सबै बालबालिकाले पढ्न पाइरेहका छैनन् । तसर्थ, यस्ता पुस्तकहरू कसरी धेरैभन्दा धेरै बालबालिकासम्म पुर्याउने भनेर रणनीतिक योजना बनाउनु जरुरी छ ।के हुनेखानेके हुँदा खाने, बहुसंख्यक अभिभावकले आफ्ना छोराछोरीलाई कस्तो लुगा लगाइदिने र के खुवाउने भनेर समय र अर्थ खर्च गरे पनि उनीहरूको बौद्धिक विकासका लागि न समय खर्चेका छन्, न अर्थ नै । सहरी क्षेत्रकै कतिपय अभिभावकले पनि छोराछोरीका लागि महँगा खेल सामग्री र पत्रुखानामा समय र अर्थ खर्चने गरेका छन् । यस्ता अभिभावकको प्राथमिकतामा बालपुस्तक पर्दैनन् । आफू विद्यार्थी छँदा पाठ्यपुस्तकबाहेकका पुस्तक पढ्ने अवसरबाट वञ्चित यस्ता अभिभावक तथा शिक्षकहरू स्वयं पनि अतिरिक्त पुस्तक पढ्नु भनेको समय र पैसाको नाश गर्नु हो भन्ने मनोवृत्तिबाट ग्रस्त छन । कति अभिभावक र शिक्षकहरू विद्यार्थीले अतिरिक्त पुस्तक पढ्दा प्राप्त हुने प्रत्यक्षपरोक्ष फाइदाबारे अनभिज्ञजस्तै छन् । यसको नकारात्मक प्रभाव बालबालिकामा परेको छ । वास्तवमा औपचारिक शिक्षाको पहिलो खुड्किलो अर्थात् पूर्वप्राथमिक तहका विद्यार्थीलाई पाठ्यपुस्तक पढ्न रुचि जगाउने सजिलो माध्यम नै बालचित्रकथाका पुस्तक हुन् । बालचित्रका रमाइला कथाहरूले बालबालिकालाई कल्पनाशील र सृजनशील मात्र बनाउँदैनन्, स्वप्नदर्शी पनि बनाउन मद्दत गर्छन् । यसरी समग्र पढाइप्रति रुचि जगाउनका साथै जीवन र जगत्सँग नजिक्याउन पनि यस्ता पुस्तकहरू सहज रूपले बालबालिकासम्म पुर्याउनुपर्छ । सामुदायिक विद्यालय होऊन् कि निजी, सबैले आफ्ना विद्यार्थीलाई यस्ता पुस्तकहरू उपलब्ध गराउनुपर्छ । यसका निम्ति बालपुस्तकका फाइदाबारे शिक्षक अभिभावकलाई बेलाबेला अभिमुखीकरण गर्नुपर्छ । बालपुस्तक प्रकाशन गृहहरूले पनि बालपाठक जन्माउन अतिरिक्त रणनीतिक योजना तथा कार्यक्रमहरू ल्याउनुपर्छ । विशेष गरी विद्यालयले दिने लामोछोटो बिदालाई सदुपयोग गर्न पनि यस्ता पुस्तकहरूतिर विद्यार्थीहरूलाई प्रोत्साहन गर्न जरुरी छ, जसका लागि विद्यालय अन्तर्गत सञ्चालित पुस्तकालय कार्यक्रमलाई प्रभावकारी बनाउन सकिन्छ ।"
पृथ्वी शाहसहित ६ जना पुर्पक्षका लागि थुनामा,"(काठमाडौं) ठगी र संगठित अपराधसम्बन्धी कसुरमा पृथ्वीबहादुर शाह, उनका भाइ विजयविक्रम शाहसहित ६ जनालाई थुनामा पठाइएको छ । जिल्ला अदालत काठमाडौंले सोमबार पुर्पक्षका लागि थुनामा पठाउने आदेश दिएको नेपाल प्रहरी केन्द्रीय अनुसन्धान ब्युरो (सीआईबी) का प्रवक्ता एसपी सञ्जय सिंह थापाले जानकारी दिए । ठगी, लिखत किर्ते, सहकारी ठगी र संगठित अपराधसम्बन्धी कसुरमा पक्राउ परेका ७ प्रतिवादीमध्ये भक्तपुरकी २४ वर्षीया विनिता तामाङ ५० हजार रुपैयाँ धरौटीमा छुटेकी छन् । पृथ्वीबहादुर र विजयविक्रमलाई डिल्लीबजार कारागार, अनुप खड्का, चक्रबहादुर खत्री, रुक्मांगत काफ्ले र रंगबहादुर साउदलाई सुन्धारास्थित केन्द्रीय कारागार पठाइएको छ । कसुरमा संलग्न अन्य १३ जना फरार छन् । अमेरिकामा अनलाइनमार्फत ठगी गरेको रकम नेपाल ल्याएको आरोपमा पृथ्वीबहादुरलाई सीआईबीले पक्राउ गरेको थियो । उनको समूहविरुद्ध ब्युरोमा २४ वटा उजुरी परेको छ । संगठित रूपमा अवैध सम्पत्ति आर्जन गर्ने उद्देश्यले २४ भन्दा बढी कम्पनी स्थापना गरेको, आधिकारिक निकायबाट अनुमति नलिई विदेशी लगानी भित्र्याएको र रिमोट एक्सेस बाट पीडितको डिभाइसमार्फत बैंक एकाउन्टमा पहुँच बनाएर खाताको रकम नेपाल र थाइल्यान्ड पठाएको अनुसन्धानमा खुलेको छ । शाहको समूहले क्यान्सर, अल्जाइमरपीडित र ज्येष्ठ नागरिकलाई लक्षित गरी ठगी गर्ने, पीडितलाई मनी लाउन्डरिङ युनिटले कारबाही गर्छ र कानुनी उल्झनमा परिन्छ भनी कानुनी प्रक्रियामा नजान धम्की दिने गरेको पाइएको छ । पीडितलाई फोन सम्पर्क गरी गतिविधिमाथि नियमित निगरानी गर्ने, अन्तर्राष्ट्रिय सिस्टम भएकाले रिमोट एक्सेस दिनुपर्छ भनी पीडितलाई विश्वास दिलाउने, डिभाइसमा नक्कली बैंक स्टेटमेन्ट पठाई झूटो रकम जम्मा भएको देखाई सोही रकम फिर्ता गर्न लगाई ठगी गरेको सीआईबीले जनाएको छ । काठमाडौं महानगरपालिका७ मा रहेको कित्ता नम्बर २३२ को १९० दशमलव ७४ वर्गमिटर जग्गा खरिदबिक्री गर्दा लिखत मूल्य कम देखाई राजस्व र लाभ करसमेत छली गरेको पाइएको छ । त्यस्तै, कम्पनी रजिस्ट्रारको कार्यालयमा यू क्यास सर्भिस प्रालि दर्ता गर्दा सञ्चालक भागवत सुवेदीको किर्ते औंठाछाप लगाएको, कम्पनीको प्रबन्ध पत्रको औंठाछाप र सुवेदीको औंठाछाप परीक्षण गर्दा मेल नखाएको प्रहरीले जनाएको छ । उक्त कम्पनी नामसारी हुँदै रुक्मांगत काफ्लेबाट अनुप खड्काका नाममा सञ्चालनमा रहे पनि कारोबार पृथ्वीबहादुरले गर्ने गरेको, विदेशबाट खातामा रकम जम्मा गर्ने प्रयोजनका लागि किर्ते कागजात तयार गरी पेस गरेको अनुसन्धानमा खुलेको एसपी थापाले जानकारी दिए । पीडितको राहदानीलगायतको कागजात दुरुपयोग गरी बैंकमा पेस गरेको, पीडितको डिभाइसमा अमेरिकी नम्बर देखिने तर उक्त सम्पर्कको नेटवर्क भारतको वेस्ट बंगालबाट सञ्चालन भएको देखिएको छ । उनीहरूबाट ५६ जना ठगीमा परेकामा २४ जनाले प्रहरीमा उजुरी दिएका थिए । पीडितले २८ लाख ९२ हजार ३९० अमेरिकी डलर ठगी भएको बताएका छन् । ठगी गरी स्विफ्टमार्फत ४५ लाख ४६ हजार ६३९ अमेरिकी डलर, २२ हजार पाउन्ड स्टर्लिङ डलर र ३ लाख ४० हजार क्यानेडिन डलर जम्मा भएको देखिएको छ । शाहको समूहले ठगी गरी नेपाल ल्याएको रकम ३८ करोड ८६ लाख ६२ हजार १३६ रुपैयाँ रहेको सीआईबीले जानकारी दिएको छ । जसमध्ये, १ करोड २८ लाख ९३ हजार ८५ रुपैयाँ बैंकहरूले रोक्का गरेका छन् ।"
५३८ वर्ष पुरानो मन्दिरको पुनर्निर्माण अलपत्र,"(भक्तपुर)विश्व सम्पदामा सूचीकृत भक्तपुर दरबार स्क्वायर परिसरको यक्षश्वर महादेव (भक्तपुरको पशुपतिनाथ मन्दिर) पुनर्निर्माण थालेको ठेकेदार कम्पनीले तीन महिनादेखि काम अलपत्र छाडेको छ । २०७२ वैशाखको भूकम्पको धक्काले क्षतिग्रस्त यक्षश्वर महादेव मन्दिर पुनर्निर्माणको जिम्मा पाएको एनपीएसराज जेभीले तेस्रो व्यक्तिलाई कामको जिम्मा दिएर गत मंसिरयता निर्माणको काम रोकेको हो । मन्दिर पुनर्निर्माणका लागि जगदेखि भत्काइएको छ । मन्दिरको कलात्मक काठको मूर्ति, झ्याल, ढोका, टुँडाललगायत सामग्री तलेजु मन्दिर सुन्धारा परिसरमा यत्रतत्र खुला राखिएको छ । पुरातत्त्व विभाग, स्मारक संरक्षण तथा दरबार हेरचाह अड्डा भक्तपुरकी प्रमुख अरुणा नकर्मीका अनुसार यक्षश्वर महादेव मन्दिर पुनर्निर्माणका लागि एनपीएसराज जेभीसँग २०७८ माघमा सम्झौता भएको थियो । २०७९ असार १५ मा सम्पन्न गर्ने गरी सम्झौता भएको पुनर्निर्माणको प्रगति २१ प्रतिशतमा सीमित छ । २ करोड ६९ हजार रुपैयाँ लागतमा उक्त मन्दिर पुनर्निर्माण सक्ने गरी पुरातत्त्व विभागले ठेक्का लगाएको हो । पटकपटक लिखित पत्राचार गर्दासमेत ठेकेदार कम्पनीले बेवास्ता गरेको नकर्मीले बताइन् । उक्त मन्दिर पुनर्निर्माणको जिम्मा लिएका ठेकेदार कम्पनीले भने अन्य व्यक्तिलाई कामको जिम्मेवारी दिएर पन्छिएको छ । निर्माण कम्पनी एनपीएसका प्रोपाइटर सुनील शिल्पकारले कम्पनीले अन्यत्रै काम गरिरहेकाले तेस्रो व्यक्तिलाई जिम्मेवारी दिएको आफू यक्षश्वर मन्दिर पुनर्निर्माणबारे जानकार नभएको बताएका छन् । मन्दिर पुनर्निर्माणको जिम्मा लिएर अलपत्र पार्ने ठेकेदार कम्पनीलाई कारबाही गर्नुको सट्टा सम्बन्धित निकाय चुपचाप छ । समयमै पुनर्निर्माण सम्पन्न नहुँदा ५ सय ३८ वर्ष पुरानो ऐतिहासिक मन्दिरको कलात्मक काठ तथा धातुको मूर्ति, झ्याल, ढोका, टुँडाललगायत सामग्री घाम, पानी, शीतका कारण थप जीर्ण बनेका छन् । उक्त पुरातात्त्विक कलात्मक काठ तथा धातुको मूर्ति गत आइतबार दिउँसै चोरीको प्रयास भएको छ । तलेजु मन्दिर सुन्धारा परिसरमा घुम्न आएका इटालियन नागरिकले चक्कुको प्रयोग गरी धातुको मूर्ति निकाल्न खोजेका थिए । प्रत्यक्षदर्शीले विदेशीको हर्कत देखेर तलेजु मन्दिरको सुरक्षार्थ खटिएका नेपाली सेनालाई खबर गरेका थिए । खबरपछि सेनाले पक्राउ गरी प्रहरीको जिम्मा लगाएको थियो । पुरातात्त्विक वस्तुको चोरी उद्योगमा इटालियन नागरिक तिजियानो रोन्ची पक्राउ परेका छन् । प्राचीन स्मारक संरक्षण ऐन २०१३ बमोजिम जिल्ला अदालत भक्तपुरबाट उनलाई दोस्रो पल्ट ५ दिनको म्याद थप गरी अनुसन्धान भइरहेको प्रहरीले जनाएको छ । प्रमुख नकर्मीका अनुसार ती विदेशी नागरिकले दरबार स्क्वायर प्रवेश गर्दा टिकट नलिई चोर बाटो प्रयोग गरेको पाइएको छ । सीसीटीभीको फुटेजअनुसार ती इटालियन नागरिक सुन्धारा परिसरमा चारपल्ट ओहोरदोहोर गरेको देखिएको छ । इतिहासविद् डापुरुषोत्तमलोचन श्रेष्ठकले यक्षश्वर महादेव यक्ष मल्लको नाममा नेपाल संवत् ६०५ मा बनेको बताए । यक्ष मल्ल जीवित छँदै बनाउन लगाएको भन्ने मान्यता छ, त्यो सत्य होइन, उनले भने, यक्ष मल्लपछि उनको स्मृतिमा रानी कर्पुरदेवीले ३ वर्षपछि यक्षश्वर महादेव मन्दिर बनाउन लगाएकी हुन् । भक्तपुरवासीले भक्तपुरको पशुपतिनाथ भनेर यो मन्दिरलाई चिन्दछन् । यक्षश्वर महादेव पशुपतिनाथ मन्दिरको वास्तु शैली स्वरूपमा बनेको छ ।"
"अरुण तेस्रोको उत्पादन प्रगति ६५५, प्रसारण लाइनको १५५ मात्रै","(काठमाडौं)संखुवासभामा निर्माणाधीन ९ सय मेगावाट क्षमताको अरुण तेस्रो जलविद्युत् आयोजनामा उत्पादनतर्फ उलेख्य प्रगति भए पनि प्रसारण लाइनको प्रगति भने सुस्ताएको छ । बिजुली उत्पादनको कार्यप्रगति ६५ प्रतिशत हाराहारीमा सकिए पनि प्रसारण लाइन निर्माणको काम भने करिब १५ प्रतिशत मात्रै सकिएको छ । प्रसारण लाइनको काममा मुआब्जालगायतको विवादले पनि ढिलाइ भएको हो ।भारतीय कम्पनी सतलज जलविद्युत् निगमको सहायक कम्पनीका रूपमा सतलज अरुण३ पावर डेभलपमेन्ट कम्पनी ले आयोजना बनाइरहेको छ । आयोजनासँगै प्रसारण लाइनको काम पनि यही कम्पनीले गरिरहेको छ । केही महिनाभित्र मुआब्जा विवाद नसुल्झिए आयोजनाको बिजुली उत्पादन हुने बेलासम्म पनि प्रसारण लाइनको संरचना तयार नुहने लगानी बोर्डले बताएको छ । अरुण तेस्रो आयोजनाको बिजुली भारत पुर्याउने प्रसारण लाइन यही नै हो । आगामी वैशाखसम्ममा विवाद सुल्झिए बाँकी ८ महिनामा प्रसारण लाइनको काम सकिने बोर्डका सहसचिव तथा प्रवक्ता अमृत लम्साल बताउँछन् । कम्पनीले अरुण तेस्रोलाई समयमै अर्थात् सन् २०२३ मै सक्ने लक्ष्य राखेर काम अगाडि बढाइरहेको उनको दाबी छ । ४ सय केभीको प्रसारण लाइन आयोजना स्थल संखुवासभाको दिदिङदेखि भारतको सीतामढीसम्म २५३ किमि दूरीको छ । दिदिङदेखि महोत्तरीको बथनाहसम्म २१७ किमि नेपालतर्फको भागमा मुआब्जाको समस्या रहेको लम्सालको भनाइ छ । भारततर्फ पर्ने ३६ किमि प्रसारण लाइनको काम भने सकिएको उनले जनाए । विशेषगरी नेपालतर्फ जग्गाधनीले बढी लागत माग गरेका कारण प्रसारण लाइनको काम सोचेअनुरुप अगाडि बढ्न नसकेको लम्सालले बताए । संखुवासभा, भोजपुर, खोटाङ, उदयपुर, सिरहा, धनुषा र महोत्तरी हुँदै जाने उक्त प्रसारण लाइनमा ५९७ वटा टावर निर्माण गर्नुपर्नेमा हालसम्म २६१ वटा मात्रै बनेका छन् । महोत्तरीमा ८७ वटै टावरका लागि जग्गा प्राप्ति भएर तार तान्ने र टावर निर्माणको काम सुरु भएको छ । सिरहामा २३ वटा टावर निर्माण गर्नुपर्नेमा ६ वटामा मात्रै व्यक्तिगत जग्गा परेको हुँदा यसमा धेरै समस्या नरहेको उनको भनाइ छ । धनुषामा भने १०२ टावर बनाउनुपर्नेमा व्यक्तिगत जग्गा धेरै परेपछि बढी समस्या देखिएको लम्साल बताउँछन् । आयोजनाको उत्पादनतर्फको काम अहिलेकै गतिमा अघि बढे कम्पनीले सन् २०२३ डिसेम्बरसम्म बिजुली उत्पादन गरिसक्नेछ, उनले भने, प्रसारण लाइनतर्फ महोत्तरीमा मुआब्जाको काम सकिएको छ । बाँकी स्थानमा समस्या छ । सरकारीमा समस्या नरहे पनि व्यक्तिगत जग्गामा केही समस्या रहेको लम्सालले जनाए । समस्या समाधानका लागि बोर्डले आवश्यक समन्वय गरी कम्पनी र स्थानीयसँग सहज वातावरण बनाउने प्रयास गरिरहेको उनको दाबी छ । बिजुली उत्पादन हुने अवस्थासम्म पनि प्रसारण लाइन नबन्ने हो कि भन्ने चिन्ता सबैमा छ, लम्सालले भने, यसमा हामीले आयोजना पर्ने जिल्लाका प्रमुख जिल्ला अधिकारी तथा स्थानीय जनप्रतिनिधिसँग समन्वयको वातावरण बनाएर काम अगाडि बढाइरहेका छौं । आइतबार मात्रै ६ जिल्लाका प्रमुख जिल्ला अधिकारीसहितको बैठकले प्रसारण लाइन निर्माणमा आएका समस्याबारे समन्वय गर्ने निर्णय गरेको लम्सालले जानकारी दिए । प्रसारण लाइनका लागि पुनः स्थानान्तरण गरिएको ठाउँको पनि वातावरणीय मूल्यांकन पारित भएको र सम्पूर्ण सरकारी संयन्त्रलाई आवश्यक समन्वय गर्न आग्रह गरिएको उनको दाबी छ । अरुण तेस्रो आयोजनाको प्रसारण लाइनको प्रगति द्रुत गतिमा अघि बढाउन जग्गाको मुआब्जा विवाद छिटो सुल्झाउनुपर्ने ऊर्जा जलस्रोत तथा सिँचाइ मन्त्रालयका सहसचिव तथा प्रवक्ता मधुप्रसाद भेटुवाल बताउँछन् । अरुण तेस्रोको ठूलो चुनौती प्रसारण लाइन सम्पन्न गर्नुमै रहेको उनको भनाइ छ । केही दिनअघिको निरीक्षणमा उदयपुर, धनुषा र महोत्तरीमा राम्रै प्रगति भएको र संखुवासभा र भोजपुरतर्फका भागमा समस्या देखिएको भेटुवालले जनाए । प्रसारण लाइनको विकल्प नभएको र यसमा सबैले सहयोग गर्नुपर्ने उनको भनाइ छ । लगानी बोर्डको कार्यालयले सतलजसँग गरेको परियोजना विकास सम्झौता (पीडीए) अनुसार अरुण३ बाट उत्पादन सुरु भएपछि नेपालले २१९ प्रतिशत बिजुली निःशुल्क पाउनेछ । बाँकी बिजुली सतलजले लैजानेछ । पीडीएअनुसार नेपालले पाउने करिब १९७ मेगावाट बिजुली अरुण३ जलविद्युत् आयोजनाबाट सन् २०२३ भित्रमा बिजुली उत्पादन सुरु गरिसक्ने लक्ष्य छ । उक्त समयभित्र आयोजना निर्माण सम्पन्न भएर सञ्चालनमा आए सन् २०४८ मा सतलजले परियोजना नेपाल सरकार सो परियोजना हस्तान्तरण गर्नेछ । परियोजना करार अवधि २५ वर्षको छ ।"
८ बालीका १२ नयाँ जात,"र कृषि तथा पशुपन्छी विकास मन्त्रालयमा पुगेको छ, मन्त्रीस्तरीय निर्णय भएपछि सूचना प्रकाशन हुन्छ, आचार्यले भने । वैज्ञानिकहरूले विभिन्न बालीको अध्ययन गरिरहेका छन् । व्यवस्थापकीय पक्ष हेर्ने राष्ट्रिय बीउबिजन समितिले नयाँ जात अनुमोदन गर्दै आएको छ । नेपाली वैज्ञानिकले विकास गरेका नयाँ जात राजपत्रमा प्रकाशन हुन्छन् । रैथाने र विदेशी जात भने सूचनामार्फत प्रकाशन गरिने जनाइएको छ । त्यसपछि बीउहरूले आधिकारिकता पाउने सूचना अधिकारी आचार्यले जनाए । नयाँ विकसित धानको जात हर्दिनाथ५ हो । यो जात राष्ट्रिय धानबाली अनुसन्धान कार्यक्रम धनुषाले विकास गरी दर्ताका लागि पेस गरेको केन्द्रले बताएको छ । हर्दिनाथ५ समुद्री सतहदेखि ७ सय मिटर उचाइका तराई, भित्री मधेश, रिभर बेसिन र बेसी क्षेत्रका लागि सिफारिस गरिएको छ । हर्दिनाथको दानाको प्रकार मध्यम हो । यसको उत्पादकत्व प्रतिहेक्टर ५२ देखि ५७ टन हुने जनाइएको छ । वैज्ञानिकहरूले विकास गरेको भटमासको नयाँ जात खजुरा भटमास१ हो । प्रतिहेक्टर १९७ टन उत्पादकत्व भएको खजुरा भटमास१ समुद्री सतहदेखि १५ सय मिटर उचाइसम्मका तराई, भित्री मधेश र मध्य पहाडी क्षेत्रका लागि सिफारिस गरिएको छ । यस जातलाई कोसे बाली अनुसन्धान कार्यक्रम, बाँकेले विकास गरेको हो । हिउँदे सिमीको नयाँ जात कृषि अनुसन्धान केन्द्र पोखराले विकास गरेको हो । मालेपाटन हिउँदे सिमी१ र मालेपाटन हिउँदे सिमी२ नामकरण गरिएको नयाँ जातको उत्पादकत्व क्रमशः प्रतिहेक्टर २५ देखि ३० टन र प्रतिहेक्टर १५ देखि २० टन छ । मालेपाटन हिउँदे सिमीलाई समुद्री सतहबाट १२५० मिटर उचाइसम्मका लागि कर्णाली, लुम्बिनी, गण्डकी र मधेशका क्षेत्रमा सिफारिस गरिएको छ । खुमल प्याज२ नामको प्याजको नयाँ जात पनि विकास गरिएको हो । प्रतिहेक्टर ३५ देखि ४० टन उत्पादकत्व क्षमता रहेको यस जातलाई समुद्री सतहबाट १४ सय मिटर उचाइसम्मका तराई र मध्य पहाडी क्षेत्रका लागि सिफारिस गरिएको छ । यो जात राष्ट्रिय बागवानी अनुसन्धान केन्द्र खुमलटारले विकास गरेको हो । उखुका दुई नयाँ जात जितपुर८ र जितपुर९ विकास गरिएको छ । यी जात राष्ट्रिय उखुबाली अनुसन्धान कार्यक्रम बाराले विकास गरेको हो । प्रतिहेक्टर ८४ र ९५६ टन उत्पादकत्व क्षमताका यी जातलाई समुद्री सतहबाट ३ सय मिटर उचाइसम्मको तराई क्षेत्रमा सिफारिस गरिएको छ । कोसेबाली अनुसन्धान कार्यक्रमले नयाँ जातको खजुरा रहर१ विकास गरेको छ । यस बालीलाई समुद्री सतहदेखि ७ सय मिटर उचाइसम्मका पश्चिम तराईका क्षेत्रका लागि सिफारिस गरिएको हो । कृषि अनुसन्धान निर्देशनालय लुक्लेले ग्लाडियोलस बालीका ३ नयाँ जात विकास गरेको छ । यी जातलाई समुद्री सतहबाट ८ सयदेखि २ हजार मिटर उचाइसम्मका मध्य पहाडी र उच्च पहाडी क्षेत्रका लागि सिफारिस गरिएको छ । धानका ४ रैथाने जात कनक जिरा, डल्ले मसिनो, घिउपुरी र तिल्की जात दर्ताका लागि पनि अनुमोदन गरिएको छ । भटमासको नेपाले भटमास र सुन्तलाको बाँसखर्क स्थानीय जात दर्ताका लागि अनुमोदन भएका छन् । वर्णशंकर जातको रामतोरिया बालीको रामतोरिया ग्रिन फिंगर र भन्टा बालीको लबोनी एफ१ जात पनि अनुमोदन भएका छन् । केन्द्रका अनुसार वर्णशंकर जात नेपालको हावापानीसँग सन्तुलन भएनभएको अनुसन्धान हुन्छ । परीक्षणमा सफल भएपछि दर्ता गर्ने निर्णय हुन्छ ।हाल मुलुकमा ७ सय ९ जात जात सूचीकृत भइसकेको केन्द्रले जनाएको छ । यसमध्ये ३ सय १ जात हाइब्रिड छन् । हाइब्रिड धेरै फल्ने हुदा किसान यसप्रति आकर्षित छन् । हाइब्रिडमध्ये २ सय ८९ जात आयातित हुन् । बीउ आयात गर्नकै लागि ४० भन्दा बढी कम्पनी केन्द्रमा दर्ता भएका छन् । ती कम्पनीले भारत चीन, थाइल्यान्ड, कोरिया, जापानलगायत मुलुकबाट बीउ आयात गर्छन् । औपचारिक रूपमा मात्रै वार्षिक डेढ अर्ब रुपैयाँको बीउ आयात हुने गरेको बताइन्छ । खुला सीमाका कारण अनौपचारिक रूपमा पनि सोही मात्रामा आयात भइरहेको दाबी गरिएको छ ।"
अब ६ महिनाको मात्र अन्तिम ऋणदाता सुविधा,"यसरी राखिने धितो सुरक्षणको मूल्य समायोजन गर्दा राष्ट्र बैंकले आवश्यकताअनुसार घटाउन (हेयरकट) गर्न सक्ने अधिकार पनि विनियमावलीमा छ । यसअघि धितो सुरक्षणको मूल्यका आधारमा राष्ट्र बैंकले अन्तिम ऋणदाता सुविधा दिने व्यवस्था थियो । बैंक तथा वित्तीय संस्थालाई दिइने रकम तत्कालको आवश्यकता हेरी राष्ट्र बैंकबाट एकै पटक वा पटकपटक गरी स्वदेशी मुद्रामा प्रवाह गरिने प्रावधान छ । यस्तो सुविधा प्रदान गर्दा राष्ट्र बैंकले बैंक तथा वित्तीय संस्थाको निक्षेप संकलन, लाभांश वितरण, कर्जा प्रवाह, शाखा स्थापना तथा अन्य व्यावसायिक तथा प्रशासनिक क्रियाकलापमा सर्त तोक्न सक्ने व्यवस्था पनि विनियमावलीमा छ ।अन्तिम ऋणदाता सुविधासम्बन्धी व्यवस्थामा कडाइ नभई व्यवस्थित गरेको राष्ट्र बैंकका प्रवक्ता गुणाकर भट्टको दाबी छ । अन्तर्राष्ट्रिय मुद्रा कोष (आईएमएफ) लगायत दातृ निकायको सुझाव र अन्तर्राष्ट्रिय मान्यताअनुसार अन्तिम ऋणदाता सुविधालाई विनियमावली बनाइएको उनको भनाइ छ । यसअघि नीतिगत व्यवस्था मात्र थियो अहिले अन्तिम ऋणदाता सुविधासम्बन्धी व्यवस्थाको विनियमावली नै बनाएका छौं, उनले भने, यो यसअघिको भन्दा परिष्कृत छ । अन्तिम ऋणदाता सुविधा समस्यामा परेका वित्तीय संस्थालाई राष्ट्र बैंकले प्रदान गर्ने एक प्रकारको ऋण हो । कुनै एक वा एकभन्दा बढी अवस्थामा आफ्नो दायित्व पूरा गर्न समर्थ नभएको कारण देखाई बैंक तथा वित्तीय संस्थाको सञ्चालक समितिले अन्तिम ऋणदाता सुविधाका लागि राष्ट्र बैंकसमक्ष अनुरोध गरे र त्यस्तो अनुरोध राष्ट्र बैंकलाई मनासिब लागे राष्ट्र बैंकले अन्तिम ऋणदाता सुविधा प्रदान गर्ने गर्छ ।इजाजतपत्र प्राप्त संस्थाले अन्तरबैंक बजार, दैनिक तरलता सुविधा, खुला बजार कारोबार र स्थायी तरलता सुविधाका माध्यमबाट आवश्यक तरलता व्यवस्थापन गर्न नसकी तत्कालको दायित्व पूरा गर्न असमर्थ भएको अवस्थामा मात्र यो सुविधा पाइन्छ । यही कारण वित्तीय प्रणालीमा जोखिम सिर्जना हुने र बैंकिङ प्रणालीप्रति सर्वसाधारणको विश्वसनीयतामा कमी आउन सक्ने जोखिम देखिएमा वित्तीय स्थायित्व कायम गराउन राष्ट्र बैंकले अन्तिम ऋणदाताका रूपमा राष्ट्र बैंकले आवश्यक ऋण प्रदान गर्छ । यो व्यवस्थाअन्तर्गत पछिल्लो पटक साविकको विभोर विकास बैंकले मात्र अन्तिम ऋणदाता सुविधा लिएको छ ।"
बैंकविरुद्धको आन्दोलन फिर्ता,"काठमाडौं (कास) चर्को ब्याजदर भन्दै बैंक तथा वित्तीय संस्था र नेपाल राष्ट्र बैंकविरुद्ध आन्दोलनरत व्यवसायीले विरोधका कार्यक्रम फिर्ता लिएका छन् । बैंक तथा वित्तीय समस्या संघर्ष समिति बनाएर विरोधमा रहेका व्यवसायीले प्रधानमन्त्रीसँगको भेटपछि आन्दोलनका सबै कार्यक्रम फिर्ता लिएका हुन् । प्रधानमन्त्री पुष्पकमल दाहालसँग मंगलबार साँझ छलफलपछि आन्दोलन फिर्ता लिइएको मोरङ व्यापार संघका अध्यक्ष नवीन रिजालले बताए । प्रधानमन्त्रीले हाम्रो माग पूरा गर्ने प्रतिबद्धता जनाउनुभएको छ । हामीले बैंकको चर्को ब्याजदरविरुद्ध आन्दोलन गरेका थियौं, उनले भने, प्रधानमन्त्रीले एकल अंकमा ब्याजदर ल्याउने गरी नीतिगत व्यवस्था गरिदिने जनाएपछि हामीले आन्दोलन फिर्ता गरेका हौं । बैंक तथा वित्तीय संस्थामा चर्को ब्याजदरका कारण व्यवसाय गर्न कठिन भएको भन्दै नेपाल उद्योग वाणिज्य महासंघ, नेपाल उद्योग परिसंघ, नेपाल चेम्बर अफ कमर्स, नेपाल व्यापार संघ, मोरङ व्यापार संघ र नाडा अटोमोबाइल्स एसोसिएसनलगायत निजी क्षेत्रका छातासंगठनमा आबद्ध व्यवसायी आन्दोलित थिए । उनीहरू सोमबारदेखि नेपाल राष्ट्र बैंकमा धर्ना बसेका थिए ।"
चिनियाँ उद्यमीसँग लगानीको आग्रह,"(काठमाडौं) चिनियाँ लगानीकर्तालाई नेपालमा लगानी गर्न प्रधानमन्त्री पुष्पकमल दाहालले आग्रह गरेका छन् । नेपालको व्यापार तथा लगानी नीति लगानीमैत्री रहेकाले यसबाट विदेशी लगानीकर्ताले फाइदा लिन सक्ने भएकाले लगानी बढाउन प्रधानमन्त्री दाहालले चिनियाँ लगानीकर्तालाई आग्रह गरेका हुन् । नेपाल उद्योग परिसंघ र चाइना काउन्सियल फर दी प्रमोसन इन्टरनेसनल ट्रेड (सीसीपीआईटी) को संयुक्त आयोजनामा मंगलबार काठमाडौंमा आयोजित नेपालचीन इन्भेस्टमेन्ट एन्ड बिजनेस फोरम २०२३ मा प्रधानमन्त्री दाहालले नेपालले विदेशी लगानीकर्तालाई प्रेरित, प्रवर्द्धन र सुरक्षा गरेको दाबी गरे । नेपालले व्यापार र लगानीमैत्री नीति बनाइरहेको छ । हामीले हाम्रा नीतिमा सुधार गर्दै वैदेशिक लगानीका लागि प्रोत्साहन, प्रवर्द्धन र सुरक्षा गरिरहेका छौं, उनले भने, नेपाल सरकारले स्वदेशी र विदेशी लगानीकर्तामा कुनै पनि विभेद गर्दैन । खासगरी विदेशी लगानीकर्ताको समस्या समाधानका लागि सरकारले एकल बिन्दु सेवा सुरु गर्ने विषयमा कानुन बनाएर संसद्बाट पारित गर्ने क्रममा रहेको पनि प्रधानमन्त्री दाहालले बताए । पूर्वाधार विकासका लागि नेपाललाई ठूलो लगानी र नयाँ नयाँ प्रविधिको आवश्यकता छ । यसका लागि चीन सरकारले नेपालमा नयाँ प्रविधि र ठूलो लगानी भित्र्याउन सहयोग गर्नुपर्छ, उनले भने, मुलुकमा राजनीतिक स्थिरता अग्रसर छ, जुन लगानीका लागि अत्यावश्यक छ । नेपाल र चीनबीचको द्विपक्षीय व्यापारमा पनि केही सुधार गर्नुपर्ने पनि दाहालको भनाइ छ । कार्यक्रममा नेपाल उद्योग परिसंघका अध्यक्ष विष्णुकुमार अग्रवालले पनि नेपालमा लगानी विस्तार गर्न चिनियाँ लगानीकर्तालाई आग्रह गरे । नेपालमा लगानीका लागि पर्याप्त सम्भावनासँगै लगानीको सुरक्षा र प्रतिफलको सुनिश्चितता रहेको उनको भनाइ छ । नेपालमा जलविद्युत्, पूर्वाधार, उद्योग, पर्यटन, औषधि, सूचना प्रविधि तथा सञ्चारलगायत क्षेत्रमा ठूलो लगानी आवश्यक रहेको र चिनियाँ लगानीकर्ताका लागि त्यो राम्रो अवसर हुन सक्ने अग्रवालको दाबी छ । चीनसँग राम्रो औद्योगिक प्रणाली, बलियो पुँजीगत आधार, उत्कृष्ट प्रविधि र लामो अनुभव रहेको र अहिले नेपालकै लागि ती कुरा आवश्यक रहेको पनि उनले बताए । चीन नेपालको प्रमुख साझेदार हो । नेपालको औद्योगिकीकरण, मानव विकास संसाधन, स्वास्थ्य, शिक्षा, जलस्रोतलगायतको विकासमा चीनको आर्थिक तथा प्राविधिक सहयोगले ठूलो योगदान गरेको छ, अग्रवालले भने, आजको यस कार्यक्रमले दुई देशबीच व्यापारिक सम्बन्ध थप विस्तार गर्न मद्दत पुग्नेछ । नेपालमा लगानी तथा व्यापार प्रवर्द्धनका लागि परिसंघले सरकार र अरू निजी क्षेत्रसँग समन्वय गरिरहेको पनि उनको भनाइ छ । कार्यक्रममा सीसीपीआईटीका उपाध्यक्ष जङ साओगाङले पनि नेपालमा लगानी विस्तारका लागि चिनियाँ लगानीकर्तालाई आग्रह गरेका छन् । चीनसँग राम्रो औद्योगिक प्रणाली, बलियो पुँजीगत आधार, उत्कृष्ट प्रविधि र लामो अनुभव रहेको र अहिले नेपालका लागि ती कुरा आवश्यक रहेको उनले जनाए ।"
एसिया प्यासिफिकको सम्मेलन काठमाडौंमा,काठमाडौं (कास) एसिया प्रशान्त क्षेत्रका १७ देशका राष्ट्रिय अनुसन्धान तथा शैक्षिक सञ्जाल संस्थाहरूको सहकार्यमा स्थापित एसिया प्यासिफिक एड्भान्स नेटवर्कको ५५औं अन्तर्राष्ट्रिय सम्मेलन सुरु भएको छ । सूचना तथा सञ्चार प्रविधिका विभिन्न क्षेत्रमा वैज्ञानिक अनुसन्धान र सहकार्य गर्दै आएको सस्था एनरेन (एनआरईएन) ले सम्मेलन आयोजना गरेको हो । सम्मेलनमा विभिन्न १७ देशका ३ सयभन्दा बढीको उपस्थिति रहेको एनरेनले जनाएको छ । सञ्चार तथा सूचना प्रविधिमन्त्री रेखा शर्माले कार्यक्रमको उद्घाटन गरिन् ।
अर्थ संक्षेप,"एमभी दुगडको विद्युतीय सवारी काठमाडौं (कास) एमभी दुगड ग्रुप विद्युतीय सवारीको व्यापारमा प्रवेश गरेको छ । ग्रुपअन्तर्गतको विवेक अटोमोबाइल्सले इन्डोनेसियन विद्युतीय स्कुटर गेसिट्स (गारन्सिन्डो) बिक्री गर्न थालेको छ । रातो, सेतो र कालो गरी ३ रङमा स्कुटर सार्वजनिक भएको छ । नेपाल विद्युत् प्राधिकरणका कार्यकारी निर्देशक कुलमान घिसिङले एक कार्यक्रमबीच उक्त स्कुटर सार्वजनिक गरे । गेसिट्सको सोरुम नक्सालमा सञ्चालनमा छ । ठूलो टायर भएको विद्युतीय स्कुटर गेसिट्सको विशेषता रहेको कम्पनीको दाबी छ । यसमा मोनोसक रहेकाले खाल्डाखुल्डीमा चलाउँदा पनि सहज हुने विवेक अटोमोबाइल्सको दाबी छ । स्कुटरमा ड्राइभ बेल्ट तथा दुई वटा डिसब्रेक रहेको कम्पनीले जनाएको छ । ५ किलोवाट विद्युतीय मोटर जडान गरिएको छ । यसमा ७२ भोल्ट र २० एएच लिथियम आयन ब्याट्री छ, कम्पनीद्वारा जारी विज्ञप्तिमा भनिएको छ, एक पटक चार्जमा १०० किमि यात्रा गर्न सकिन्छ ।एसएमएल इसुजुको सर्भिस क्याम्प काठमाडौं (कास) एसएमएल इसुजुका गाडीहरूको निःशुल्क सर्भिस क्याम्प सुरु भएको छ । काठमाडौंको गुर्जुधारामा रहेको जीएफआई सर्भिस सेन्टरमा फ्री सर्भिस क्याम्प सञ्चालनमा आएको आधिकारिक वितरक लक्ष्मी कमर्सियल भेहिकल्सले जनाएको छ । चैत ४ सम्म क्याम्प सञ्चालन हुने कम्पनीको भनाइ छ । क्याम्पमा गाडीका सबै पार्टपुर्जाको जाँच गरिनेछ, सामान्य मर्मतसम्भारमा लाग्ने लेबर चार्जमा शतप्रतिशत छुट तथा विशिष्टीकृत मर्मतसम्भारमा लाग्ने लेबर चार्जमा आधा छुट दिइनेछ, कम्पनीले जारी गरेको विज्ञप्तिमा भनिएको छ, लुब्रिकेन्टमा १५ प्रतिशत तथा स्पेयर पार्ट्समा ५० प्रतिशतसम्मको छुट सुविधा छ । लक्ष्मी ग्रुपअन्तर्गतको लक्ष्मी कमर्सियल भेहिकल्सले नेपालमा इसुजुका कमर्सियल गाडी बिक्री गर्दै आएको छ । कम्पनीले भारतको चण्डीगढमा अवस्थित एसएमएल इसुजुको कारखानाबाट उत्पादित गाडी नेपालमा आयात गरी बिक्रीवितरण र बिक्रीपछिको सेवा दिँदै आएको छ ।"
सेवा आयोग नै विवादास्पद,"विश्वविद्यालयको भावी पदाधिकारी, प्राध्यापक, प्रशासक छनोट र वृत्तिविकास गर्ने सेवा आयोग निष्पक्ष र विश्वसनीय हुनुपर्ने हो । तर पौडेलभन्दा अघिका दुई कार्यकालका पदाधिकारी भ्रष्टाचारमा मुछिए । अनियमितता र छानबिनका कारण १० वर्षदेखि नै प्राध्यापक, कर्मचारी छनोट र नियुक्तिको प्रक्रिया बिथोलिँदै आएको प्राध्यापकहरू बताउँछन् । त्यस कारणले पनि त्रिविमा ठूलो संख्यामा जनशक्तिको अभाव खड्किएको उनीहरूको भनाइ छ । विश्वविद्यालयहरूमा एकीकृत सेवा आयोग र लोक सेवा आयोग जस्तै संवैधानिक आयोगको खाँचो रहेको शिक्षाविद्हरूले औंल्याउँदै आएका छन् ।२०७६ अघि अध्यक्ष नियुक्त भएका चैतन्यप्रसाद शर्मा, सदस्य चिन्तामणि पोखरेल, प्रशासकीय प्रमुख परशुराम कोइरालासहित १० जनाविरुद्ध अख्तियार अनुसन्धान दुरुपयोग आयोगले विशेष अदालतमा भ्रष्टाचार मुद्दा चलाएको थियो । सेवा आयोगले सञ्चालन गरेको प्राध्यापक, कर्मचारीको खुला प्रतिस्पर्धाको परीक्षाको प्राप्तांक फेरबदल गरेको आरोप उनीहरूमाथि लागेको थियो । शर्माअघिका अध्यक्ष ईश्वरचन्द्र दत्त र सदस्य केदारनाथ घिमिरेमाथि पनि अनियमितताको आरोप लागेर मुद्दा दर्ता गरिएको थियो । भ्रष्टाचार मुद्दा चलेपछि दुवै कार्यकालका पदाधिकारी निलम्बनमा परे । दुवै मुद्दामा विशेष अदालतले पदाधिकारीलाई सफाइ दिए पनि संलग्न प्राध्यापक र कर्मचारी दोषी ठहर भएका छन् । यी प्रकरणमा प्रश्नपत्र आउट गराएको, उत्तरपुस्तिकामा प्राप्तांक केरमेट गरेको, सबै उत्तर परीक्षण नगरेको, प्रश्न मात्रै सार्ने परीक्षार्थीलाई पनि पूर्णांक बराबर अंक दिएको, कम अंक ल्याउनेको अंक बढाएको र बढी ल्याउनेको अंक घटाएको लगायतका अनियमितता अख्तियारको छानबिनमा भेटिएको थियो । परीक्षकहरूले गलत मनसायका साथ केरमेट गरी प्राप्तांक हेरफेर गरी मेरिट सूची फेरबदल गरेको र उक्त गलत कार्यलाई सम्परीक्षकले सदर गरेको छ, अख्तियारको अनुसन्धान प्रतिवेदनमा भनिएको छ, उत्तरपुस्तिका रुजु गर्ने व्यक्तिले समेत रुजु गरी सच्याउने कार्य नगरेबाट लिखित परीक्षाको उत्तरपुस्तिकामा केरमेट गरी अंक थप गर्ने कार्य भएको छ । नातागोता र भनसुनका आधारमा त्रिविमा शिक्षक, कर्मचारीको जागिर खुवाउन पदाधिकारी, परीक्षामा संलग्न प्राध्यापक र कर्मचारीको मिलेमतोमा परीक्षामा अनियमित गतिविधि हुँदै आएको छ । त्रिवि ऐन २०४९ को दफा १५ मा विश्वविद्यालयमा शिक्षक तथा कर्मचारीको नियुक्ति तथा बढुवाका लागि सिफारिस गर्न निष्पक्ष र स्वतन्त्र सेवा आयोग रहने व्यवस्था छ । सेवा आयोग अध्यक्ष र सदस्यको कार्यकाल ३ वर्षको हुन्छ । पदाधिकारी अनियमिततामा संलग्न रहेको आरोप लागेपछि सेवा आयोगको विश्वसनीयतामा समेत प्रश्न उठ्दै आएको त्रिविका एक प्राध्यापकले बताए । वरिष्ठता, योग्यता र क्षमताका आधारमा नियुक्ति दिनुपर्छ, नियुक्ति हुने मान्छे विश्वसनीय पनि चाहिन्छ, उनले भने, खुला प्रतिस्पर्धाबाट नियुक्त गरेजस्तो देखाउन दरखास्त आह्वान गर्ने तर आफूले चाहेको निकट व्यक्तिलाई नै नियुक्ति दिने गरिनु हुँदैन । यसअघि पदाधिकारी नियुक्तिमा दरखास्त आह्वान गरेर खुला प्रतिस्पर्धा गरेजस्तो देखाए पनि नियुक्तिमा निकटता र दलीय भागबन्डा नै रोज्ने गरिएको छ ।"
चोटपीडित मछिन्द्रको जित,"(काठमाडौं)मोफसलमा आयोजित गोल्डकपहरूलाई नेपालमा प्रिसिजन मान्न सकिन्छ । किनकि राजधानीमा लिग सुरु हुनुअघि यहाँका क्लबहरू मोफसलका नकआउट प्रतियोगिता खेल्न व्यस्त हुन्छन् । यस्तो परम्पराले सहिद स्मारक ए डिभिजन लिग २०७९८० अघि पनि निरन्तरता पायो । खेलाडीहरू यतिसम्म व्यस्त हुन्छन् कि उनीहरूले प्रत्येक दिन प्रतिस्पर्धात्मक खेल खेल्नैपर्छ । ए डिभिजन लिग च्याम्पियन मछिन्द्रले यसपालि त्यस्तै गर्यो ।चन्द्रगढीमा भद्रपुर झापा गोल्डकप र उपत्यकामा केपी ओली कपमा प्रतिस्पर्धा गर्न मछिन्द्रका खेलाडीहरूले हरेक दिन मैदानमा उत्रिएपछि हवाई यात्रा गरेका थिए । आज चन्द्रगढीमा खेल्यो भने भोलि एन्फा कम्प्लेक्स वा दशरथ रंगशालामा खेल्नैपर्थ्यो । फागुन १६ गते मेची रंगशाला फाइनलको नतिजा टाइब्रेकरमा आर्मीलाई सुम्पिएको मछिन्द्रले त्यसको भोलिपल्ट (फागुन १७) दशरथ रंगशालामा सातदोबाटो युवा क्लबलाई पेनाल्टी शुटआउटमा पराजित गर्दै केपी ओली कप जितेको थियो । त्यसको चार दिनपछि (फागुन २१) लिग उपाधि रक्षाको अभियानमा उत्रिएको मछिन्द्र नयाँ सिजनको पहिलो खेलमै जावलाखेल युवा क्लबसँग ३१ ले स्तब्ध भयो, जुन नसोचिएको नतिजा थियो । अघिल्लो सिजन बेहोरेको दुई गोललाई मछिन्द्रले यसपालि पहिलो खेलमै विपक्षी टिमको खातामा ३ गोल दिनुपर्यो ।शीर्ष श्रेणीको लिगमा अपराजित यात्रा १९ खेलमा समाप्त भएपछि मछिन्द्रका मुख्य प्रशिक्षक प्रवेश कटुवालले लगातार गाल्डकपमा सहभागी हुँदा खेलाडीहरू थकित भएको र पहिलो रोजाइकै ६७ जना खेलाडी घाइते भएको बताएका थिए । लगातार दुईपल्टको डिफेन्डिङ च्याम्पियन मछिन्द्रले खेलाडीलाई मोफसलका प्रतियोगितामा कुनै यन्त्रजस्तै प्रयोग गरे । त्यसको चोट लिगमा पर्ने नै भयो । डिफेन्डर देवेन्द्र तामाङ, सुजल श्रेष्ठ, स्ट्राइकर विमल घर्तीमगरसहितका खेलाडीलाई उनीहरूको करिअरलाई धरापमा राख्दै मछिन्द्रले मैदान उतार्यो । त्यसैले हुनसक्छ मछिन्द्रले दोस्रो खेलमा आर्मीसँग च्यासल मैदानमा २० को हार बेहोर्यो । मछिन्द्रलाई एन्फा कम्प्लेक्समा मनाङ मर्स्याङदीलाई गोलरहित रोक्दै अंकको खाता खोल्नु ठूलै उपलब्धि रह्यो ।मछिन्द्रका खेलाडीहरूका लागि ए डिभिजन लिग २०७९८० को सुरुआत पनि दिन्दिनै खेल्नुपर्ने गोल्डकपहरूभन्दा कम भएन । लिगको फरक यत्ति हो कि प्रत्येक दिनको सट्टा एक दिन बिराएर पनि प्रतिस्पर्धा गर्न पाइयो । मछिन्द्रले १० दिनभित्र चौथो खेल मंगलबार खेल्यो । संयोगले दशरथ रंगशालामा भएको खेल अंकतालिकाको अन्तिम दुई स्थान अर्थात् रेलिगेसन क्षेत्रका रहेका टिमबीचका प्रतिस्पर्धा बनेको थियो । यसमा मछिन्द्रले २१ ले बाजी मार्दै जारी लिगमा पहिलो जित हात पार्यो ।रेलिगेसन टार्ने चुनौतीबाट गुज्रिएको पुलिसविरुद्ध ३ अंक जोड्न मछिन्द्रलाई सहज भएन । जापानी मिडफिल्डर युता सुजुकी र नाइजेरियन स्ट्राइकर ओलावाले ओलाडिपो आफिजलाई उतारेपछि मछिन्द्रले बल्ल लय समाते जस्तो देखियो । तर, खेलमा अग्रता भने पुलिसले लियो । रवि पासवानको क्रसमा अञ्जन राईले हेडर गोल गर्दै नवौं मिनेटमै पुलिसलाई १० ले अगाडि बढाए । त्यसपछि आफिजले पहिलो हाफमै दुई गोल गरेर मछिन्द्रको संकटमोचन गरेका हुन् ।युताको पासमा पेनाल्टी क्षेत्रमा खुला रूपमा रहेका उत्सव राईले प्रहार गरेको बल डिफेन्डर सन्तोष हेमरनले रोकेका थिए । त्यसैमा अभिषेक गुरुङले प्रहार गरेपछि गोलकिपर सन्जित श्रेष्ठले रोकेको बल गोललाइन नजिकबाट आफिजले सहजै खाली पोस्टमा गोल गर्दै २० औं मिनेटमा खेल ११ को स्थितिमा पुर्याए । उनले युताको क्रसमा ४० औं मिनेटमा उत्कृष्ट फिनिसिङ देखाउँदै मछिन्द्रलाई २१ ले अघि बढाइदिए । उनले बल नियन्त्रण गर्ने क्रममै गोलकिपर सन्जितलाई पन्छाएपछि आकर्षक गोल गरेका थिए । आफिजले ४३ औं मिनेटमा पाएको ह्याट्रिक गर्नै अवसर भने उपयोग गर्न सकेनन् । उनले अभिषेकको क्रसमा गरेको हेडरमा सन्जितले उत्कृष्ट बचाउ गरे ।दोस्रो हाफमा पुलिसले राम्रो प्रदर्शन गरे पनि चाहिएको गोल गर्न सकेन । प्रताप गुरुङको फ्रिकिकमा ८५ औं मिनेटमा पोस्टनजिक अञ्जनले बल छुन सकेको भए खेलका कथा फेरिन सक्थ्यो । त्यसअघि सौरभ लिम्बु र विमलले मछिन्द्रको अग्रता बढाउने मौका गुमाइसकेका थिए । सौरभले ८९ औं मिनेटमा पेनाल्टी क्षेत्रबाहिरैबाट हानेको बलमा भने सन्जितले राम्रो बचाउ गरेका थिए ।रेलिगेसनको युद्धमा छौं । खेल जितेर त्योभन्दा माथि उठ्दै उपाधिका लागि खेल्ने गरी आएको हो, ४ खेलमा ४ अंक बनाएर रेलिगेसन क्षेत्र छाडेपछि मछिन्द्रका सहायक प्रशिक्षक सन्तोष न्यौपानेले भने, पहिला अधिकतम खेलाडी घाइते थिए, बिस्तारै ठीक हुँदै छ । गल्ती सुधारेर निरन्तर अगाडि बढ्ने छौं । ओलावाले लयमा छन्, मोफसलमा पनि राम्रो गरेका थिए । श्रम स्वीकृतिले उनलाई खेलाउन ढिलाइ भएको हो । मिडफिल्डमा समस्या थियो, जापानी खेलाडी आएपछि समाधान भएको छ । हामी उपाधि जित्नकै लागि खेल्ने छौं । पुलिसविरुद्ध अन्त्यतिर दबाबमा परे पनि अनुशासित खेल्दै जित हासिल गरेका छौं । उनको टिमले शीर्षस्थानमा रहेको चर्च ब्वाइजविरुद्ध चैत ३ मा प्रतिस्पर्धा गर्नेछ ।लगातार चौथो हार बेहोर्दै अंकतालिकाको पुछारमा रहेपछि पुलिसका मुख्य प्रशिक्षक चेतन घिमिरेले भने, केही जुनियर खेलाडीलाई लिएर टिम बनाएका छौं । हामीलाई गाह्रो छ । तर, विदेशी खेलाडी ल्याउने निर्णय व्यवस्थापनले गर्यो भने जुनियरसहित टिम राम्रो हुनेछ । हाम्रो टिममा स्कोरिङको समस्या छ । हामीलाई डिफेन्स, मिडफिल्डर र फरवार्डमा विदेशी खेलाडी चाहिएको छ । चौथो चरणसम्म अंकविहीन रहेको एक्लो टिम पुलिस नै हो । उसले यसअघि चर्च ब्वाइज, हिमालयन शेर्पा र संकटाविरुद्ध हार बेहोरेको थियो । फ्रेन्ड्सको पहिलो जितदशरथ रंशगालामा भएको दिनको पहिलो खेलमा फ्रेन्ड्सले छिमेकी जावलाखेल युवा क्लबलाई २१ ले पन्छाउँदै पहिलो जित हात पारेको छ । रफिक अमिनुको गोलमा १९ औं मिनेटमा अग्रता लिएको फ्रेन्ड्सलाई कप्तान प्रकाश बुढाथोकीले ४० औं मिनेटमा २० ले अगाडि बढाएका थिए । जावलाखेलको लागि फोडे फोफनाले ८७ औं मिनेटमा गोल गरे । राम्रो लयमा रहेका कप्तान सीमान्त थापाले ९५ औं मिनेट (इन्ज्युरी समय) मा दोस्रो पहेँलो कार्ड (रातो) बेहोर्दै मैदान छाडेपछि जावालखेल १० खेलाडीमा सीमित भएको थियो । पेनाल्टीमा प्रिसो उत्कृष्टसातदोबाटोस्थित एन्फा कम्प्लेक्समा मंगलबार भएको खेलमा इन्ज्युरी समयमा मनीष डाँगीको पेनाल्टी गोलकिपर येभेस प्रिसोले रोकेपछि संकटाले चर्च ब्वाइज युनाइटेडलाई पराजित गर्न असफल रह्यो । खेल गोलरहित टुंगिएपछि चर्च ब्वाइजको जित यात्रा तीन खेलमा रोकिएको छ ।मनीषले ९६ औं मिनेटमा पेनाल्टीमा दायाँतर्फ प्रहार गरेको बल प्रिसोले रोकेका थिए । त्यसैमा पोस्टनजिकै पुगेर नेल्सन कोन्फोरले प्रहार गरेको बल आकासिँदै बाहिरिँदा संकटा जितबाट वञ्चित भयो । आई लिग क्लब मुम्बई क्रेन्केबाट फर्किएका अञ्जन विष्टलाई उतारेको चर्च ब्वाइजले पहिलो हाफमा राम्रो प्रभाव देखायो । अञ्जनको पासमा १५ औं मिनेटमा प्रशान्त लक्समको प्रहारमा बल पोलमा लागेर फर्कियो । संकटाका जुनियर एन्केन्गेले १८ औं मिनेटमा हानेको बलमा पनि क्रसबार बाधक बन्यो । दोस्रो हाफमा भने संकटा बलियो देखिएको थियो । अपराजित चर्च ब्वाइज १० अंकसहित शीर्षस्थानमा छ भने ५ अंक पछाडि छ संकटा ।"
सेन्ट्रलमा शुक्रको अग्रता,"काठमाडौं (कास) नेपाल नम्बर एक गल्फर शुक्रबहादुर तामाङले मंगलबार सुरु सूर्य नेपाल सेन्ट्रल ओपनमा पहिलो दिन ७ अन्डर ६५ को कार्ड बनाएर अग्रता लिएका छन् । गोकर्ण गल्फ कोर्समा साबिक विजेता शुक्रले भुवन नगरकोटीलाई एक स्ट्रोकले पछि पार्दै पहिलो दिन अग्रता बनाएका हुन् । ६ अन्डर ६६ सहित भुवन दोस्रोमा रहे । जयराम श्रेष्ठ तेस्रो स्थानमा छन् । उनले ४ अन्डर ६८ को कार्ड बनाए । उनी शुक्रभन्दा ३ स्ट्रोकले पछाडि छन् । प्रोफेसनल गल्फर्स एसोसिएसन नेपालको आयोजना र सूर्य नेपाल प्रालिको प्रायोजनमा भएको योसूर्य नेपाल गल्फ टुरको पाचौं स्पर्धा हो । १ अन्डर ७१ सहित नीरज तामाङ चौथोमा रहे । प्रो सञ्जय लामा र बलभद्र राई तथा एमेच्योर खेलाडी सद्भाव आचार्य र सुभाष तामाङले संयुक्त पाँचौं स्थान बाँडेका छन् । उनीहरूले पहिलो दिन समान इभन पार ७२ खेले । शिवराम पौडेल र एमेच्योर नोर्बु शेर्पा १ ओभर ७३ सहित नवौं स्थानमा छन् । प्रो रमेश अधिकारी, रामे मगर र दिनेश प्रजापति तथा एमेच्योरद्वय निश्चयजंग रायमाझी र युवराज भुजेल २ ओभर ७४ को स्कोरसहित संयुक्त ११ औं स्थानमा छन् । भारतीय गल्फ टुर खेलिरहेका शुक्रले पहिलो दिन ७ अन्डरको उत्कृष्ट प्रदर्शन गर्नेक्रममा फ्रन्टनाइन २ अन्डर ३४ मा सके । ४ पारको पहिलो होलमा इगल प्रहार गर्दै खेल सुरु गरे । तेस्रो होलमा बर्डीको सफलता प्राप्त गरे भने छैटौं होलमा बोगी खेपे । यसपछि ब्याकनाइनमा उनले ११, १२, १५, १६ र १८ औं होलमा बर्डीसहित लोभलाग्दो प्रदर्शन गरे । ब्याक नाइन ५ अन्डर ३१ मा टुंग्याए । भुवनले फ्रन्टनाइनमा ६ अन्डर ३० खेल्दै सानदार सुरुआत गरे । पहिलो, दोस्रो, तेस्रो र पाँचौ होलमा एकएक शट बचाए भने ५ पारको सातौ होलमा इगलको सफलता पाए । यसपछि ब्याकनाइनमा उनले सबै होलमा पार बचाए । एमेच्योरतर्फ राष्ट्रिय टिमका सद्भाव र नेपाल नम्बर एक एमेच्योर खेलाडी सुभाष इभन पार ७२ सहित संयुक्त शीर्षस्थानमा रहे । ३६ होलपछि कट लागू हुनेछ । त्यहाँ उत्कृष्ट २१ प्रोफेसनल र टाइमा पर्ने खेलाडी तथा कम्तीमा ६ एमेच्योर खेलाडीले अन्तिम दुई दिनका लागि स्थान बनाउनेछन् । विजेताले १ लाख ४० हजार, दोस्रोले ९० हजार र तेस्रो हुनेले ६७ हजार प्राप्त गर्नेछन् ।"
टी२० क्रिकेट हुने,"काठमाडौं (कास) ललितपुर प्याट्रियट्सको आयोजनामा प्याट्रियट्स कप दोस्रो अन्तरकलेज टी २० क्रिकेट प्रतियोगिता शनिबारदेखि हुने भएको छ । प्रतियोगितामा १२ छात्र टिमको सहभागिता रहने मंगलबार पत्रकार सम्मेलनमा जानकारी गराएको छ । सहभागीलाई ४ समूहमा विभाजन गरी लिगकम नकआउट आधारमा खेलाइने छ ।समूह ए मा ब्लु बर्ड, ब्रिलियन्ट र टेक्सस तथा समूह बी मा पिनाकल, गोल्डेनगेट र प्राइम कलेज रहेका छन् । त्यस्तै समूह सी मा काठमाडौं मोडल कलेज, काठमाडौं युनिभर्सिटी र केएफए तथा ओरियन्ट, हेटौंडा स्कुल अफ म्यानेजमेन्ट र पब्लिक युथ कलेज समूह डी मा छन् । विजेताले १ लाख र उपविजेताले ५० हजार रुपैयाँ पुरस्कार प्राप्त गर्नेछन् । प्लेयर अफ द टुर्नामेन्टले २५ हजार रुपैयाँ जित्नेछन् । उत्कृष्ट ब्याटर र बलरले १५१५ हजार पुरस्कार जित्नेछन् । कुल १५ खेल हुनेछ । प्रत्येक खेलको म्यान अफ द म्याचले २ हजार ५ सय पुरस्कार पाउने प्रतियोगिता निर्देशक सारोन जोशीले बताइन् । उनले युवा खेलाडीलाई अवसर र प्रतिभावन खेलाडीको पहिचान गर्नु प्रतियोगिताको मुख्य उद्देश्य भएको बताइन् । निर्देशकले प्रतियोगिताबाट २ उत्कृष्ट खेलाडी छनोट गरी विशेष सहयोग गर्ने प्रतिवद्धता जनाइन् । आयोजक प्याट्रियट्सका अध्यक्ष किशोर महर्जनले प्रतियोगिताको ट्रफी सार्वजनिक गरेका थिए । आयोजकका अनुसार प्रतियोगिताका लागि ५० लाख रुपैयाँ खर्च हुनेछ । आठदिने प्रतियोगिताका खेल मूलपानी क्रिकेट मैदानमा हुनेछ । पहिलो संस्करण ब्लु बर्डले जितेको थियो ।"
जितपुरसिमरा गोल्डकप चैत ९ देखि,"(बारा)जितपुरसिमरा गोल्डकप फुटबल प्रतियोगिताको १३ औं संस्करण चैत ९ देखि सिमरा रंगशालामा हुने भएको छ । चैत्र १८ सम्म हुने प्रतियोगिताको आवश्यक तयारी र रंगशालामा फिल्ड व्यवस्थापनको काम सम्पन्न भइसकेको आयोजक नव जनजागृति युजा क्लब सिमराले जनाएको छ ।जगदम्बा स्टिलको प्रायोजनमा फ्लड लाइटमा खेलाइने प्रतियोगितामा ए डिभिजन क्लब र मोफसलका ५ गरी १० टिमले प्रतिस्पर्धा गर्ने आयोजक क्लबका अध्यक्ष रामचन्द्र लामाले बताए । प्रतियोगितामा साबिक विजेता एनआरटीसहित एपीएफ, हिमालयन शेर्पा, चर्च ब्वाइज युनाइटेड, सातदोबाटो युथ क्लबले ए डिभिजनको प्रतिस्पर्धा गर्नेछन् । त्यस्तै बीएफसी चितवन, मकवानपुर ११ हेटौंडा, वाग्मती युवा क्लब सर्लाही, वीरगन्ज युनाइटेड क्लब र आयोजक नव जनजागृतति युवा क्लब प्रतिस्पर्धी हुनेछन् । विजेताले १० लाख र उपविजेताले ५ लाख रुपैयाँ पुरस्कार प्राप्त गर्नेछन् । सर्वोत्कृष्ट खेलाडीले मोटरसाइकल प्राप्त गर्नेछन् भने विधागततर्फ उत्कृष्ट प्रदर्शन गर्ने खेलाडीले जनही २० हजार पाउनेछन् । प्रत्येक खेलका म्यान अफ द म्याचले १० हजार रुपैयाँ जित्नेछन् । मुख्य प्रायोजक जगदम्बा स्टिलका कृष्णदत्त भट्ट र आयोजक अध्यक्ष रामचन्द्र लामाले प्रायोजन सम्झौता पत्रमा हस्ताक्षर गरेका थिए । जगदम्बा गत वर्षदेखि प्रतियोगिता जोडिएको हो । प्रतियोगिताको व्यवस्थापनमा जितपुरसिमरा उपमहानगरपालिकाले मुख्य आर्थिक सहयोग प्रदान गर्ने नगर उपप्रमुख भोलाप्रसाद अधिकारीले बताए । बहुराष्ट्रिय कम्पनी सूर्य नेपाल प्रालि सिमराको मुख्य सहयोगमा रंगशालामा फ्लड लाइटको क्षमता यस वर्ष वृद्धि गरिएको छ । यस वर्ष १० हजार दर्शक क्षमताको प्यारापिटसमेत तयार भएको छ । यसले खेल हेर्ने दर्शकलाई सहजता हुने आयोजकको विश्वास छ ।"
लिगलिगकोटमा साइकल रेस,"गोरखा (कास) नेपाल राज्य स्थापनाको उद्गम थलोको रूपमा परिचित पालुङटार नगरपालिकाको लिगलिगकोटमा लिगलिगे साइकल रेस हुने भएको छ । लिगलिग भिलेज स्पोर्ट्सको आयोजनामा प्रतियोगिता चैत ४ मा हुनेछ । लिगलिगकोटबाट सुरु भएर विभिन्न स्थान पुगेर पुनः लिगलिगकोटमा दौड टुंगिने छ । पुरुष इलाइट, पुरुष मास्टर र स्थानीय गरी ३ विधामा पुरस्कार प्रदान गरिनेछ । कुल ५३ किमि साइकल दौडमा इलाइटतर्फ विजेतालाई ७५ हजार, दोस्रोलाई ५० हजार, तेस्रोलाई ३० हजार पुरस्कार रहेको आयोजक क्लबका संस्थापक अध्यक्ष सन्जिव रानामगरले बताए । चौथोले १५ हजार र पाँचौंले ७ हजार ५ सय पुरस्कार पाउनेछन् । मास्टर पुरुषतर्फ विजेताले १५ हजार, दोस्रोले १० हजार र तेस्रोले ५ हजार रुपैयाँ पुरस्कार पाउनेछन् । पालुङटार, गोरखा, राइनस, भानु नगरपालिका र सिराचोक गाउँपालिकाका स्थानीय तर्फबाट सहभागी भएर विजेता बन्नेले ५ हजार, दोस्रोले ३ हजार र तेस्रो हुनेले २ हजार पुरस्कार पाउनेछन् । नेपाल साइक्लिङ संघको राष्ट्रिय नियमअनुसार खेलाइने आयोजकले जनाएको छ । स्पर्धामा एक सय साइक्लिस्टले भाग लिने आयोजकको अपेक्षा छ । लिगलिगकोटको इतिहास, मौलिक संस्कृतिको जगेर्ना, वातावरण संरक्षणको सन्देश दिन, वातावरणमैत्री साइकल संस्कारको विकास तथा विस्तार गर्ने उदेश्यले तेस्रो लिगलिगे साइकल दौड २०७९ गर्न लागिएको उनले बताए । प्रतियोगिताका लागि ३० लाख खर्च लाग्ने अनुमान छ ।"
छोटकरी,"विराट विजेताले २० लाख पाउनेविराटनगर (कास) छैटौ दिवारात्रिकालीन विराट गोल्डकप फुटबल प्रतियोगिताको पुरस्कार राशि २० लाख कायम गरिएको छ । चैत ९ देखि सहिद रंगशालामा हुने प्रतियोगिताले उपविजेताले १० लाख पाउनेछ । प्रत्येक खेल जित्ने टिमले २५ हजार म्याचमनी प्राप्त गर्नेछ । विधागत उत्कृष्ट प्रशिक्षक, गोलकिपर, मिडफिल्डर, डिफेन्डर, फरवार्ड, सर्वाधिक गोलकर्ता र फेयर प्ले टिमलाई पनि नगद पुरस्कार व्यवस्था गरिएको छ । प्रतियोगिता गर्न करिब २करोड खर्च हुने अनुमान छ । पाँचौं संस्करण विजेता एपीएफले १५ लाख १५ हजार र उपविजेता पन्जाब पुलिसले ७ लाख ५१ हजार प्राप्त गरेका थिए । प्रतियोगितामा भारतका दुई टिमको सहभागिता हुने पक्का भएको गोल्डकपका कार्यकारी निर्देशक सुवाशिष कोइरालाले बताए । आई लिगको दोस्रो डिभिजन खेलिरहेका दिल्ली एफसी र केरलामा रहेको लुका सकर क्लब आउनेछन् । नेपालका विभागीय क्लब एपीएफ, आर्मी र नेपाल पुलिसका साथै घरेलु टोलीको रूपमा विराटनगर सिटी फुटबल क्लबको सहभागिता रहनेछ । ए डिभिजन क्लब संकटा र जावलाखेल युथ क्लबले पनि भाग लिनेछन् ।नोभिस बक्सिङ सुरुमकवानपुर (कास) अल नेपाल नोभिस बक्सिङ प्रतियोगिता मंगलबार हेटौंडामा सुरु भएको छ । मकवानपुर जिल्ला बक्सिङ र वाग्मती प्रदेश खेलकुद विकास परिषद्को संयुक्त आयोजनामा भएको प्रतियोगिताको पहिलो दिन विभिन्न तौल समूहमा २५ फाइट भए । उद्घाटन खेलमा ५४ केजीमा अछामका नरसिं बुढा विजयी भएका छन् । उनले दमकका दीपक विश्वकर्मालाई पराजित गरे । प्रतियोगितामा २३ जिल्लाका ३७ क्लबका १ सय ७८ खेलाडीले भाग लिएका छन् । त्यसमा २८ महिला छन् । १७ देखि २१ वर्ष उमेरका खेलाडीले भाग लिएको संयोजक दीपेश जोशीले बताए । विधागत प्रथम, द्वितीय र तृतीय हुने खेलाडीले क्रमशः १० हजार, ५ हजार र ३ हजार रुपैयाँसहित ट्रफी जित्नेछन् ।चैतमा जुडोका तीन कार्यक्रमकाठमाडौं (कास) नेपाल जुडो संघको सहकार्यमा नेपाल खेलकुद महासंघअन्तर्गत राष्ट्रिय जुडो संघले चैतमा जुडोका तीनवटा कार्यक्रम गर्ने भएको छ । चैत १ देखि ४ गतेसम्म राष्ट्रिय जुडो रेफ्री सेमिनार, नेकोस तेस्रो भेट्रान्स जुडो र नेकोस छैटौं अन्तर्राष्ट्रिय जुडो प्रतियोगिता२०७९ हुने भएको छ । नयाँबजारस्थित बहुउद्देश्यीय मार्ट्स आर्ट केन्द्रमा चैत १२ मा रेफ्री सेमिनार तथा चैत १ मा ३५ वर्षमाथिका भेट्रान खेलाडीका लागि तेस्रो भेट्रान्स जुडो प्रतियोगिता हुनेछ । चैत ३४ मा हुने छैटौं अन्तर्राष्ट्रिय जुडो प्रतियोगितामा भुटान र जापानका खेलाडीको पनि सहभागिता रहनेछ । नेपालबाट बाँके, दाङ, कास्की, मकवानपुर, सोलुखुम्बु, काभ्रे, ललितपुर, भक्तपुर, पर्सा र काठमाडौंसहित उपत्यकाभित्रका विभिन्न क्लब, डोजो, विद्यालय, कलेज, संघसंस्थाका गरी १९ टिमले प्रतियोगितामा भाग लिने छन् । प्रतियोगितामा सवक्याडेट (१५ वर्षमुनि), क्याडेट (१५१८ वर्षमुनि) र जुनियर (१५२१ मुनि) गरी तीन विधामा प्रतिस्पर्धा हुनेछ । सबक्याडेटतर्फ ब्वाइजमा १२ र गर्ल्समा १०, क्याडेटतर्फ गर्ल्स र ब्वाइजमा दुवैमा समान ८, जुनियरमा दुवैको समान ७ तौल समूहमा प्रतिस्पर्धा हुनेछन् । प्रतियोगितामा प्रथम, द्वितीय र तृतीय हुने खेलाडीलाई जुनियरतर्फ क्रमशः राष्ट्रिय टिम ए, टिम बी र टिम सी बनाइने आयोजक राष्ट्रिय जुडो संघका अध्यक्ष धर्मकुमार श्रेष्ठले बताए । प्रतियोगितामा १ सय ४ महिला र १ सय ४९ पुरुष खेलाडीले प्रतिस्पर्धा गर्नेछन् ।"
