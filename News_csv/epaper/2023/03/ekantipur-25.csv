शीर्षक,विवरण
३४ प्रतिशत जनसंख्या आर्थिक रूपमा निष्क्रिय,"लिपुलेकको छैन तथ्यांकमहाकालीपारि दार्चुलाको व्यास गाउँपालिका१ को छाङरु र टिंकर छन् भने त्योसँगै जोडिएर कालापानी, लिपुलेक भूमि पर्दछ । उक्त क्षेत्रमा २०१८ सालपछि जनगणना हुन सकेको छैन । सरकारले नेपालको नयाँ चुच्चे नक्सा प्रयोगमा ल्याए पनि चुच्चे नक्सामा परेका महाकाली पारिको कालापानी, लिपुलेक क्षेत्रमा घर तथा घरपरिवार सूचीकरण हुन सकेन । उक्त क्षेत्रमा पुग्न भारतको बाटो भएर जानुपर्ने र त्यहाँ तैनाथ भारतीय सशस्त्र प्रहरी बोर्डर आउटपोस्ट (बीओपी) ले जाने अनुमति नदिएपछि जनगणनाको लगत लिने प्रतिनिधि खटाउन नसकेको राष्ट्रिय तथ्यांक कार्यालयले जनाएको छ । यो सरकारले कूटनीतिक पहलबाट हुने र बोल्नुपर्ने विषय हो, कार्यालयका उपप्रमुख तथा प्रवक्ता श्रेष्ठले भने, अरू मुलुकको कब्जामा रहेको भूमिमा सुरुदेखि नै जनगणनाको कुनै क्रियाकलाप गर्न दिएन । कालापानी, लिपुलेक, लिम्पियाधुरा क्षेत्रको जनगणना गर्न चाह्यौं । सम्भव भएन । पाँच सय हाराहारीमा जनसंख्या रहेको अनुमान छ । घरसंख्या यकिन छैन । लगत लिन नसकेकाले उक्त भूभागको जनसंख्या जनगणनाको प्रतिवेदनमा समावेश नरहेको श्रेष्ठले स्पष्ट पारे । बर्खामासलगत्तै सञ्चालित राष्ट्रिय जनगणनामा महाकालीपारि व्यास गाउँपालिका१ को छाङरु र टिंकर क्षेत्रमा खटाइएका कर्मचारीले व्यहोरेको सास्तीको उचित मूल्यांकन गर्न नसकेको प्रवक्ता श्रेष्ठले बताए । तत्कालीन केन्द्रीय तथ्यांक विभागले निर्धारित तालिकाअनुसार २०७८ जेठ २५ गतेबाट असार ९ गतेभित्र १२औं राष्ट्रिय जनगणना सम्पन्न गर्नुपर्थ्यो । विभागले त्यसअघि २०७६ चैत ९ बाट २३ गतेभित्र हुने नमुना जनगणना लिएको थियो । कोभिड१९ को दोस्रो लहर फैलिएपछि निर्धारित तालिका पाँच महिना पछाडि धकेलिएको थियो । जसअनुसार कात्तिक २५ बाट मंसिर ९ गते सम्पन्न भएको थियो । जनगणना सम्पन्न भएलगत्तै आयोजित पत्रकार सम्मेलनमा बढीमा एक वर्षभित्र जनगणनाका सबैखाले नतिजा सार्वजनिक गर्ने भनेको थियो । स्थानीय, प्रदेश, संघ तथा राष्ट्रपति र उपराष्ट्रपतिको चुनावको कारणले जनगणना सकिएको ४ सय ८४ दिनपछि (२०७९ चैत १०) राष्ट्रिय जनगणना २०७८ नतिजा सार्वजनिक गरेको छ । तथ्यांक ऐन २०१५ अनुसार जनगणना लिइएको थियो भने जनगणना सकिएपछि गत भदौमा नयाँ ऐन जारी भएको थियो । नयाँ ऐनअनुसार केन्द्रीय तथ्यांक विभागको संरचना परिवर्तन भई राष्ट्रिय तथ्यांक कार्यालय बनेको छ । गत वर्ष माघ १३ गते जनगणना २०७८ को प्रारम्भिक नतिजा सार्वजनिक गरिएको थियो ।"
एयरहोस्टेसले सुनाए विभेद र दुर्व्यवहारका कथा,"तर, कर्णालीबाट उडेर नेपालगन्ज विमानस्थलमा अवतरण भएका बेला, एयरहोस्टेस शौचालय गएका बेला ग्राउन्ड स्टाफले जहाजमा यात्रु भरिदिएछन् । म फर्कंदा जहाजमा आएर यात्रु बसिसकेका थिए । आफन्तलाई बिदाइ गर्न आएका एक जना ढुक्कसँग सिटमा बसेर गफ गर्दै रहेछन्, उता जहाज उड्न लागेको थियो । बल्लतल्ल रोकेर उनलाई निकाल्नुपर्यो, भुक्तभोगी एयरहोस्टेसले भनिन्, तिमीहरूबिना पनि चल्छ भन्ने देखाउन यसो गरिएको हो । खासमा हामीलाई हेपिएको हो । उडानमा यात्रुलाई सिटको पेटी बाँध्न सिकाउनु, आपत्कालीन अवस्थामा के गर्ने ? अक्सिजन मास्क कसरी लगाउने भनेर सिकाउने दायित्व पनि क्याबिन क्रुको हो । हरेक उडानअघि यसको प्रदर्शन गर्नुपर्ने अन्तर्राष्ट्रिय उड्डयन संगठनको नियम हो । तर, कतिपय पाइलटले यसलाई कतिसम्म मजाक ठान्छन्, एक एयरहोस्टेसले भनिन्, ल, तिमीहरू बाँदर नाच सुरु गर भनेर कमान्ड आउँछ । दुर्गममा हुने कतिपय उडानमा यात्रुहरूका लागि ब्रिफ पनि गर्न नदिई जहाज उडाइहाल्ने गरेको पनि एक एयरहोस्टेसले बताइन् । भनिन्, एक जना सुत्केरीको सिट बेल्ट बाँधिदिँदै थिएँ, पाइलटले जहाज दौडाइहाले । म ट्याम्पुमा जस्तै झुन्डिनुपर्यो । सिटमा पुग्नै पाइनँ । यो उडान सुरक्षाका लागि खतरा हो । यात्रु र एयरहोस्टेसबीच वादविवाद भएका घटना पटकपटक सार्वजनिक हुन्छन् । अझ अहिले त केही सवालजवाफ सुरु हुनासाथ यात्रुहरूले मोबाइल झिकेर भिडियो रेकर्ड सुरु गरिहाल्छन् । उडानका कमान्डर पाइलट हुन् । तर, यात्रुहरूले झगडा गरेको विषयमा पाइलटलाई गुनासो गर्दा उल्टै हप्की खानुपर्ने गरेको एक एयरहोस्टेसले बताइन् । भनिन्, तिमी राम्री भएकाले झगडा गर्यो होला । तिमीले मास्क खोलेर बोल्यौं होला भन्छन्, अनि त्यो मान्छे कस्तो थियो, ह्यान्डसम थियो भनेर सोधिन्छ, तिमीहरूको के आत्मसम्मान छ र भनेर यसो गरिएको हो ।निगमका एयरहोस्टेसहरूले अन्तर्राष्ट्रिय उडानमा केही चर्चित पाइलटहरूले आफूलाई मन पर्ने परिचारिकालाई मात्र राख्न दबाब दिने गरेको पनि सुनाए । ऊबिना म उड्दै उड्दिनँ, अनि त्योसँग त म उड्दै उड्दिनँ भनेर ठाडै भन्छन्, उनीहरूले भने । उनीहरूका अनुसार नियमित र लामो अन्तर्राष्ट्रिय उडानमा पर्नेले मासिक २ लाख रुपैयाँसम्म आर्जन गर्छन् भने सीमित उडानमा जानेले ४०५० हजारमै चित्त बुझाउनुपर्छ । उडानको रोस्टर मा समानता हुनुपर्ने उनीहरूको भनाइ छ । यता आन्तरिक उडानका केहीले १० वर्षदेखि पारिश्रमिक वृद्धि नगरेको, उडानको रोस्टर पालना नगरेको, मन पर्ने र नपर्ने भन्ने छुट्याएर खटाउने गरेको र गुनासो गर्दा कारबाही खेप्नुपरेको बताए । उनीहरूले प्राधिकरणका महानिर्देशक प्रदीप अधिकारीलाई सम्बोधन गर्दै कडाइका साथ अनुगमन र नियमन गरिदिन आग्रह गरे । यस्तो सुनुवाइ पहिलो पटक भएकाले बहिनीहरूले धेरै कुरा अझै खुलेर भनेका छैनन् । अहिले सुनाइएभन्दा गम्भीर अत्याचार छन् । दुर्व्यवहारका घटना दबाइएका पनि छन्, कृपया निगरानी बढाउनुहोला, एक वरिष्ठ एयरहोस्टेसले भनिन्, हामी वस्तु होइनौं, दक्ष जनशक्ति हौं । उडान सफल गराउन हाम्रो पनि उत्तिकै मिहिनेत छ ।महानिर्देशक अधिकारीले क्याबिन क्रुका भोगाइले प्राधिकरणलाई गम्भीर बनाएको बताए । भने, यस्ता व्यवहार निषेध गर्न प्राधिकरणले नीति निर्माण गर्छ, कारबाही पनि हुन्छ । फ्लाइट सेफ्टी स्ट्यान्डर्ड विभागमा सेल बनाइनेछ ।"
पोर्चुगलमा ९ वर्षदेखि डायलसिस गराउँदै नेपाली,"त्यो पनि फलफूलतरकारी उत्पादनको सिजन हेरीकन सप्लाइ (कामदार ओसारपसार) मा झैं हेरफेर भइरहने कार्यस्थल र कामको स्वभावमा सुब्रत अभ्यस्त बन्दै थिए । त्यहीबेला मौसमी खेतीको काम सकियो भन्दै २०१४ जनवरीदेखि सुब्रतसहितका केही साथीभाइको काम र तलब दुवै रोकियो । पोर्चुगल आउन लिएको ऋणको ब्याजस्याज बढ्दो छ, सुब्रतले सम्झिए, त्यो समस्यामाझ तीन महिनादेखि कामतलब नदिएपछि मलाई प्रेसर बढ्दै गयो । उच्च रक्तचाप नघटेपछि फारोको अस्पताल जानुपर्यो । त्यहीबेला किड्नीमा समस्या छ भनेर डायलसिस सुरु गरिएको थियो ।काठमाडौंबाट सबै नियम र कामदार आवश्यकताको विज्ञापनअनुसार पोर्चुगलको मार्जिनपोटास कम्पनीमा स्याउ टिप्ने काममा आएका सुब्रतले त्यो कम्पनी कहिल्यै देख्न पाएनन् । सप्लाइचेनमा चल्ने कम्पनी र काममा स्याउ होइन, सुरुमै उनी ऐंसेलु टिप्ने काममा पुगेका थिए । पोर्चुगलको कूटनीतिक मामिला हेर्ने राजदूतहरू पेरिसबाट लिस्बन आएका बेला सुब्रत पनि कुदेर तिनलाई भेट्न जाने गर्थे । कम्पनीका मालिक र काम दिलाउने एजेन्टले गर्ने दुर्व्यवहारबारे उनले त्यसबेलाका राजदूतहरू मोहनकृष्ण श्रेष्ठ, अम्बिकादेवी लुइँटेल, दीपक अधिकारीसहित सबैलाई समस्याको लिखित टिपोट नै सुनाए तर सुनुवाइ कहिल्यै भएन । उपाय नलागेपछि किड्नी डायलसिस चलिरहेकै बेला एउटा श्रमिकमाथि मानव तस्करी गरिएको र सर्तबमोजिम काम, तलब नपाएकोसहित विवरण हालेर यहाँको श्रम अदालतमा उजुरी हालेको थिएँ, सुब्रतले सुनाए, सन् २०१६ को अन्त्यमा मेरो पक्षमा सुनुवाइ भयो । मैले झन्डै ३६ हजार युरो क्षतिपूर्ति पाउनेसहितको फैसला आयो । तर, फैसला भएको ६ वर्ष बितिसक्दा पनि सुब्रतले सम्बन्धित कम्पनीबाट रकम पाएका छैनन् । यो क्षतिपूर्ति पाउने पक्षमा पहल गरिदिन सुब्रतले लिस्बनस्थित अवैतनिक नेपाली महावाणिज्यदूत कार्यालय, पेरिसस्थित नेपाली दूतावास र काठमाडौंमा परराष्ट्र मन्त्रालय, वैदेशिक रोजगार विभाग सबैतिर हारगुहार गरेको वर्षौं भइसक्यो तर पार लागेको छैन । यहाँ ५० भन्दा बढी नेपाली संघसंस्था छन्, सहरमा सबैजसो संस्थाका अध्यक्ष वा महासचिव भेटिन्छन् । नेपाली दूतावास र परराष्ट्रका अधिकारी पनि यहाँ आइरहन्छन्, ५२ वर्षीय सुब्रत भन्छन्, तर, एक कानुनी हैसियतमै रोजगारीमा आएको र सातामा ३ पटक डायलसिसमा गइरहेको कामदारको पक्षमा बोलिदिने कोही छैन । सबै मुखका मीठा मात्रै भेटिन्छन् । पोर्चुगलमा रहेका झन्डै ४० हजार नेपालीमध्ये ५ हजारभन्दा बढीसँग पासपोर्ट छैन । ९ वर्षयता कुनै काम गर्न नसक्ने स्थितिमा रहेपछि पोर्चुगलको नियमानुसार बिरामी पेन्सन २७५ युरो र सामाजिक भत्ता १९८ युरो पाउने गरेका भरमा सुब्रतको जीवन धानिएको छ । मिर्गौला प्रत्यारोपणका लागि नाम लेखाएर पनि उनले अझै ५ वर्ष कुर्नॅपर्ने अस्पतालले जनाएको छ । देश छाडेको १० वर्ष भयो, तत्काल फिर्ने अवस्था पनि रहेन, सुब्रतले सुनाए, ऋणपानसहित ११ लाख रुपैयाँ एजेन्सीलाई बुझाएर ठूलो छोरा सुलभ भर्खरै दक्षिणी युरोपको छेउमा पर्ने माल्टा (लिबिया र इटाली बीच) मा रोजगारीमा पुगेको छ । कान्छो छोरो सुमेश स्कुलमा पढ्दै छ । यो रोगबिराम, तनाव र निराशाबीचमा कहिले घर पुगौंजस्तो भइरहेको छ । तर, मजस्ता सामान्य श्रमिकका छेउछाउमा कोही आइपुग्दैनन् ।उनका अनुसार कृषि मजदुर बनेर पोर्चुगल आउने धेरैजसोको स्थिति निराशाजनक छ । पाँच वर्षअघि आएका गुल्मीका अर्का एक श्रमिक मिर्गौलाको डायलसिसमै छन् भने मस्तिष्काघात हुने, ब्रेन ट्युमर, प्यारालाइसिस हुने नेपाली पनि उत्तिकै छन् । उनका अनुमानमा एक सय जनाजति नेपाली श्रमिक रोजगारीकै क्रममा गम्भीर स्वास्थ्य समस्या देखिएर लुकेर बसेका छन् । यहाँ आउने आप्रवासी सबैजसोले पोर्चुगललाई एउटा ट्रान्जिट बनाउने गरेको मैले पाएँ । पाँच वर्ष बसेपछि यहाँको आवासीय परिचयपत्र पाइने र त्यसपछि अरू युरोपेली मुलुक (सेन्जेन) छिर्न सकिने भएकाले त्यही मौकाको ताकमा यहाँ नेपाली थुप्रिएका हुन्, उनी भन्छन्, यहाँ पोर्चुगिज भाषा नजानी र सीपयुक्त काम गर्न नसक्नेलाई कसैले मान्छे नै गन्दैन । तर, नेपालबाट भने म्यानपावर र सरकार स्वयम्ले न भाषा, न सीपको तालिम दिलाएर होहोरीमा नेपाली श्रमिक यता पठाइरहेका छन् । यो बेथितिलाई कसैले बुझ्न सकेको छैन ।"
प्रदेश सरकारबाट बाहिरिँदै एमाले,"(काठमाडौं)पुस १० मा बनेको गठबन्धनका आधारमा सत्तामा पुगेको एमाले प्रदेश सत्ताबाट समेत बाहिरिन थालेको छ । राष्ट्रपतिउपराष्ट्रपति निर्वाचनमा कांग्रेस र माओवादीसहितको चुनावी गठबन्धन ब्युँतिएपछि संघ र प्रदेशमा एमाले विपक्षी कित्तातिर सरेको हो ।सत्ता गठबन्धनले एमाले मुख्यमन्त्री भएका प्रदेशमा समर्थन फिर्ता लिँदै सरकारबाट बाहिरिने र आफ्नो नेतृत्व रहेको प्रदेशमा एमालेका मन्त्रीलाई हटाएर सहयात्री दललाई सरकारमा सहभागी गराउने रणनीति लिएको छ । सोहीअनुसार शुक्रबार गण्डकी प्रदेशमा माओवादीले एमाले नेतृत्वको सरकारलाई दिएको समर्थन फिर्ता लिएको छ । वाग्मतीमा भने मन्त्रिपरिषद् पुनर्गठनको सम्भावनालाई मध्यनजर गर्दै शुक्रबार सरकारमा सहभागी एमाले मन्त्रीहरूले राजीनामा दिएका छन् । एमालेले सरकारलाई दिएको समर्थन फिर्ता लिने निर्णय गरेसँगै सरकारमा सहभागी चार मन्त्रीले मुख्यमन्त्री शालिकराम जम्कट्टेललाई राजीनामा बुझाएका हुन् । एमालेबाट संसदीय दलका नेता जगन्नाथ थपलिया आर्थिक मामिला तथा योजनामन्त्री, एकलाल श्रेष्ठ श्रम, रोजगार तथा यातायातमन्त्री, केशवप्रसाद पोखरेल कृषि, पशुपन्छी विकासमन्त्री र रामेश्वर श्रेष्ठ स्वास्थ्यमन्त्री थिए । अब हामी सशक्त प्रतिपक्षीको भूमिकामा बस्छौं, बदलिएको राष्ट्रिय राजनीतिका कारण हामी सरकारबाट बाहिरिएका हौं, दलका नेता थपलियाले भने ।मुख्यमन्त्री जम्कट्टेलले शुक्रबारै विश्वासको मत प्राप्त गरेका छन् । जम्कट्टेलको पक्षमा कांग्रेस, माओवादी, एकीकृत समाजवादी र हाम्रो नेपाली दल तथा विपक्षमा एमाले, राप्रपा र नेमकिपा उभिएका थिए । विश्वासको मत लिएपछि मुख्यमन्त्री जम्कट्टेलले कांग्रेस र एकीकृत समाजवादीलाई सहभागी गराउने तयारी गरेका थिए । माओवादीका मुख्य सचेतक रत्नप्रसाद ढकालले एमाले मन्त्रीहरूले बदलिएको राष्ट्रिय राजनीति बुझेरै राजीनामा बुझाएको हुन सक्ने बताए । मुख्यमन्त्रीले राजीनामा माग्ने वा हटाउने अवस्था आउँथ्यो कि आउँथेन, त्यो फरक विषय रह्यो, उहाँहरूले राजनीति बुझेरै राजीनामा दिनुभयो, उनले भने, अब कांग्रेससहितको सहभागितामा मुख्यमन्त्रीले सरकार पुनर्गठन गर्नुहुन्छ ।गण्डकी प्रदेशमा शुक्रबार सरकारलाई दिएको समर्थन फिर्ता लिँदै माओवादी सरकारबाट बाहिरिएको छ । एमालेका खगराज अधिकारी मुख्यमन्त्री रहेको गण्डकी प्रदेशमा माओवादीबाट हरिबहादुर चुमान भौतिक पूर्वाधार विकास तथा यातायात व्यवस्थामन्त्री र रेशमबहादुर जुग्जाली उद्योग, पर्यटन, वन तथा वातावरणमन्त्री थिए । संसदीय दलका नेतासमेत रहेका मन्त्री चुमानले पार्टी केन्द्रको निर्देशनअनुसार सरकारबाट बाहिरिएको बताए । उनका अनुसार प्रधानमन्त्री एवं माओवादी अध्यक्ष पुष्पकमल दाहालले बिहीबार सरकारबाट बाहिरिन निर्देशन दिएका थिए । अब गण्डकीमा एक महिनाभित्र मुख्यमन्त्री अधिकारीले विश्वासको मत लिनुपर्नेछ । ६० सदस्यीय प्रदेशसभामा कांग्रेसका २७, माओवादीका ७ र एकीकृत समाजवादीका १ सहित सत्ता गठबन्धनका ३५ सांसद छन् । मुख्यमन्त्री अधिकारीले विश्वासको मत पाउन असम्भव रहेकाले उनले राजीनामा दिएर मार्गप्रशस्त गर्छन् कि संसदीय प्रक्रियामा जान्छन् स्पष्ट छैन । मुख्यमन्त्री अधिकारीले भने राजीनामा नदिने संकेत गरे । संविधानमा जे व्यवस्था छ त्यही गर्छु, राजीनामातिर सोचेको छैन, उनले कान्तिपुरसँग भने ।एमालेका लीला गिरी मुख्यमन्त्री रहेको लुम्बिनी प्रदेशमा माओवादीभित्रको विवादले सरकारबाट बाहिरिने निर्णयमा ढिलाइ भएको छ । माओवादीले बिहीबार संसदीय दलको बैठकबाट सरकारलाई दिएको समर्थन फिर्ता लिने प्रयास गरेको थियो तर संसदीय दलको नेता नै परिवर्तनको आवाज उठेपछि सरकारबाट बाहिरिने विषय प्राथमिकतामा परेन । आन्तरिक विवादकै कारण पुस २८ मा माओवादीबाट बिनाविभागीय मन्त्रीको शपथ लिएकी कृष्णा केसीले अहिलेसम्म पदभार ग्रहण गरेकी छैनन् । मुख्यमन्त्री गिरीले उनलाई आन्तरिक मामिला, कानुन तथा सहकारीमन्त्रीको जिम्मेवारी तोकेका छन् । संसदीय दलका नेता जोखबहादुर महराले आफूसँग छलफलै नगरी जिम्मेवारी विभाजनमा आफू अनुकूल गरेको र दलको बैठक नबसालेको भन्दै उनीमाथि कारबाही माग गर्दै आएकी छन् । विवाद समाधानका लागि माओवादीको पोलिटब्युरो सदस्य एवं लुम्बिनी प्रदेश इन्चार्ज चन्द्रप्रकाश खनाल र प्रदेश अध्यक्ष सुदर्शन बरालले प्रयास गरिरहेका छन् ।कांग्रेसले भने लुम्बिनीमा आफ्नो नेतृत्वमा सरकार गठन गर्ने निर्णय गर्दै एमाले नेतृत्वको सरकारबाट बाहिरिन माओवादीसहितका साना दललाई आग्रह गरेको छ । कांग्रेस संसदीय दलका नेता डिल्लीबहादुर चौधरीले अबको केही दिनमा कांग्रेसको नेतृत्वमा सरकार गठन प्रक्रिया सुरु हुने बताए । एमालेबाहेकका सबै दललाई समेटेर सरकार बनाउने हाम्रो प्रयास छ, एमालेले प्रमुख प्रतिपक्षमा बस्छौं भनेकाले अन्य दललाई सरकारबाट बाहिरिन आग्रह गरेका हौं, उनले कान्तिपुरसँग भने, माओवादीले यसअघि कांग्रेसको सहयोगमा सरकार बनाएकाले अहिले पूर्वसहमतिअनुसार कांग्रेसलाई सरकारको नेतृत्व छाड्नेमा कुनै शंका छैन । माओवादीभित्रको विवादले सरकार परिवर्तन कार्य प्रभावित भएको उनले बताए ।कर्णालीमा माओवादीका राजकुमार शर्माको नेतृत्वमा एमाले सरकारमा सहभागी छ । पार्टीका प्रदेश अध्यक्षसमेत रहेका आर्थिक मामिला तथा योजनामन्त्री विनोदकुमार शाहले अहिल्यै सरकारबाट बाहिरिनेबारे कुनै योजना नरहेको बताए । मुख्यमन्त्री शर्माले अनौपचारिक कुराकानीमा यही सरकारलाई अघि बढाउने कुरा गर्ने गरेकाले आफूहरूले राजीनामा दिनेबारे नसोचेको उनको भनाइ छ । हामीलाई पार्टी केन्द्रले पनि कुनै निर्देशन दिएको छैन, मुख्यमन्त्रीले पनि सँगसँगै अघि बढ्ने बताउनुभएको छ, उनले भने, त्यसैले हामीले हतारमा राजीनामा दिन आवश्यक ठानेका छैनौं ।आन्तरिक मामिला तथा कानुनमन्त्रीसमेत रहेका माओवादीका प्रदेश उपाध्यक्ष कृष्णबहादुर जीसीले नयाँ गठबन्धन बने पनि कर्णालीमा सरकार पुनर्गठनबारे छलफल सुरु नभएको बताए । अहिलेसम्म कांग्रेससँग सरकारमा सहभागिताबारे कुराकानी भएको छैन, एमाले पनि सरकारबाट बाहिरिने मुडमा छैन, उनले भने ।कोशी प्रदेशसभाको आन्तरिक समीकरण भने जटिल छ । कुनै पनि दलले आवश्यक बहुमत पुर्याउन सक्ने अवस्था न्यून छ । ९३ सदस्यीय कोशी प्रदेशसभामा बहुमतका लागि आवश्यक संख्या पुर्याउन नयाँ गठबन्धनलाई पनि समस्या छ । त्यसैले सरकारबाट बाहिरिने वा बसिरहने भन्ने विषयमा माओवादीले निर्णय गर्न सकेको छैन । त्यही कारण एमालेका हिक्मत कार्की नेतृत्वको सरकारले निरन्तरता पाइराख्ने सम्भावना बढेको छ । कोशीमा एमालेका ४६ र कांग्रेस, माओवादी, एकीकृत समाजवादी र जसपाका ४७ (सभामुखसहित) सांसद छन् । माओवादी सांसद बाबुराम गौतम सभामुख छन् । सभामुखले सरकार गठनमा सहभागी हुन वा विश्वासको मत दिन पाउँदैनन् । सत्तामा रहेको दल सरकारबाट बाहिरिने र कसैले पनि बहुमत पुर्याउन नसक्ने हो भने प्रदेश मध्यावधि निर्वाचनतर्फ जान सक्छ । माओवादीका संसदीय दलका नेता इन्द्रबहादुर आङ्बोले कोशी प्रदेशको अवस्था विशिष्ट खालको भएकाले राप्रपालाई समेत सहभागी गराएर नयाँ सरकार गठनको पहल भइरहेको बताए । मधेश प्रदेशमा जसपाका सरोजकुमार यादव नेतृत्वको सरकारमा एमाले पनि सहभागी छ । सत्ता गठबन्धनभित्रको विवादले तत्कालै एमाले सत्ताबाट बाहिरिने प्रक्रिया सुरु भएको छैन । नयाँ गठबन्धन बनेपछि कांग्रेस र जनमतले सरकारको नेतृत्व दाबी गरिरहेका छन् । जसपालाई केन्द्रमा उपराष्ट्रपति दिएको र उपनिर्वाचनमा बारामा पार्टी अध्यक्ष उपेन्द्र यादवलाई सहयोग गर्नुपर्ने अवस्था रहेकाले मधेश सरकारको नेतृत्व आफूले पाउनुपर्ने कांग्रेस र जनमतको दाबी छ । पुस १० को गठबन्धनबाट जसपा र जनमतबीच आलोपालो गर्ने सहमति भएको थियो, अब नयाँ गठबन्धन बनेपछि पहिले हामीले सरकारको नेतृत्व गर्न पाउनुपर्छ, जनमत पार्टीका सचेतकसमेत रहेका पार्टी महासचिव चन्दनकुमार सिंहले भने, यसको टुंगो लागेर मात्र नयाँ सत्ता समीकरणले गति लिन्छ । मधेश प्रदेशका एमाले संसदीय दलका नेतासमेत रहेका भौतिक पूर्वाधार विकासमन्त्री सरोज यादवले केन्द्रको निर्देशनअनुसार उचित समयमा निर्णय गर्ने बताए । राष्ट्रिय राजनीति नयाँ ढंगले अघि बढेको छ तर पार्टी केन्द्रले निर्णय नदिँदासम्म हामी सरकारबाट बाहिरिँदैनौं, उनले कान्तिपुरसँग भने ।सुदूरपश्चिममा साढे एक महिनाअघि नै एमाले सत्ताबाट बाहिरिइसकेको छ । एमालेका राजेन्द्रसिंह रावल नेतृत्वको सरकारले माघ २६ मा विश्वासको मत प्राप्त गर्न नसकेपछि सोही दिन कांग्रेसका कमलबहादुर शाह मुख्यमन्त्री नियुक्त भएका थिए । उनलाई माओवादी, एकीकृत समाजवादी र नागरिक उन्मुक्ति पार्टीले विश्वासको मत दिएका छन् । माओवादी र नागरिक उन्मुक्ति भने सरकारमा गएका छैनन् ।"
जम्कट्टेलले पाए विश्वासको मत,"(मकवानपुर)वाग्मती प्रदेशका मुख्यमन्त्री शालिकराम जम्कट्टेलले विश्वासको मत प्राप्त गरेका छन् । माओवादी संसदीय दलका नेता जम्कट्टेल नेतृत्वको सरकारलाई दिएको समर्थन राष्ट्रिय प्रजातन्त्र पार्टी र एमालेले फिर्ता लिएपछि विश्वासको मत लिनुपर्ने बाध्यात्मक अवस्था सिर्जना भएको थियो । सोहीअनुसार उनले शुक्रबारको प्रदेशसभा बैठकमा विश्वासको मत लिएका हुन् ।प्रदेशसभाका सभामुख भुवन पाठकका अनुसार मुख्यमन्त्री जम्कट्टेलको पक्षमा ६७ जाहेर भएको थियो । जुन सदनमा उपस्थित सदस्य संख्याको बहुमत हो । उनको विपक्षमा १७ सांसदले मत जाहेर गर्दा ७ जना भने तटस्थ रहेका थिए । जम्कट्टेलको पक्षमा नेपाली कांग्रेस, माओवादी केन्द्र, नेकपा (एस) र हाम्रो नेपाली दलले मत जाहेर गरेका थिए । प्रदेशसभामा कांग्रेस ३७, माओवादी केन्द्र २१, नेकपा (एस) ७ र हाम्रो नेपाली दलका २ सांसद रहेका छन् । ५६ मत भएको खण्डमा जम्कट्टेलाई बहुमत पुग्ने थियो । उनको विपक्षमा नेकपा एमाले, राप्रपा र नेपाल मजदुर किसान पार्टी रहेको थियो । सदनमा एमालेको २७, राप्रपा १३ र नेमकिपाको ३ सांसद रहेका छन् । जम्कट्टेल सरकार गठन भएको ६७ औं दिनमा दोस्रो पटक विश्वासको मत सदनबाट प्राप्त गरेका हुन् । अघिल्लो पटक उनको पक्षमा नेमकिपाका ३ सांसदबाहेक सबैले मत जाहेर गरेका थिए ।सरकारको नेतृत्व, मन्त्रालय र संसदीय समितिको भागबन्डाको विषय पार्टीको केन्द्रीय नेतृत्वसँगको छलफलपश्चात् मात्रै टुंग्याउने सहमति भएपछि कांग्रेस र नेकपा (एस) जम्कट्टेललाई विश्वासको मत जुटेको थियो । कांग्रेसले सत्ता सञ्चालनमा आलोपालोको सर्त सारेपछि फागुन ८ गते बुधबारका लागि बोलाइएको प्रदेशसभा बैठक दुई दिन पछाडि धकेलिएको थियो । माओवादी, कांग्रेस र नेकपा (एस) का दलको नेताबीच विभिन्न चरणमा छलफल भए पनि ठोस सहमति भने अझै भइसकेको छैन । जसको कारण मन्त्रिपरिषद् विस्तारका लागि अझै केही दिन लाग्ने भएको छ । केन्द्रमा सरकार विस्तार अझै टुंगिएको छैन, टुंगिएपछि प्रदेशको भागबन्डा र मन्त्रालयको विषय टुंगिनेछ, सत्तारूढ दलका एक सांसदले भने, प्रदेश सरकारमा प्रतिनिधित्व गर्ने दलका नेताहरू र केन्द्रीय नेतृत्वको सहभागितामा बैठक बसेर सरकारको नेतृत्व, मन्त्रालय र संसदीय समितिको भागबन्डा टुंग्याउने सम्झदारी भएको छ । मुख्यमन्त्री जम्कट्टेलले विश्वासको मतलगत्तै सरकार विस्तार गर्ने तयारी गरे पनि कांग्रेस र नेकपा (एस) ले नमानेपछि रोकिएको हो । कांग्रेसले आधाआधा कार्यकाल सरकारको नेतृत्व गर्ने प्रस्ताव गरे पनि नेकपा (एस) त्यसको विपक्षमा देखिन्छ । नेकपा (एस) ले एक वर्ष भए पनि सरकारको नेतृत्व आफूहरूले प्राप्त गर्नुपर्ने अडान विभिन्न बैठकको क्रममा राखिरहेको छ ।मुख्यमन्त्री जम्कट्टेलले जनप्रतिनिधिमूलक संस्था संविधानले तोकिएअनुसार कार्यकाल पूर्णरूपमा पूरा गर्ने वातावरण तयार गर्न जरुरी रहेको औंल्याएका छन् । उनले दलहरू मिलेर पालैपालो सरकार चलाएर भए पनि प्रदेश र प्रतिनिधिसभा पाँचै वर्ष टिकाउन जरुरी रहेको बताए । संविधानले दिएको सीमासम्म कार्यकाल पूरा गर्ने वातावरण हामीले बनाउनुपर्नेछ, उनले भने, कसैको बहुमत नहुँदा पनि मिलीजुली सरकार बनाएर, कम्तीमा पाँच वर्ष संविधान दिएको समय सीमासम्म नेपालको राजनीतिक दलहरूले आफ्नो सुझबुझका साथ स्थिरता देशमा कायम गर्न जरुरी छ । मुख्यमन्त्री जम्कट्टेलले सरकार परिवर्तन भएर मात्र अस्थिरता नहुने बताए । अस्थिरताको मूल पक्ष भनेको जनप्रतिनिधिमूलक संस्था समयभन्दा अगाडि विघटन गरेर चुनाव गर्न खोज्नु हो, उनले एमालेप्रति लक्षित गर्दै भने । सरकारमा सहभागी आफ्ना तीन मन्त्रीलाई फागुन १३ गते फिर्ता बोलाएकाले चैत १२ गतेभित्र विश्वासको मत लिइसक्नुपर्ने सरकारसँग बाध्यता थियो । फागुन ८ गते बुधबार नै मुख्यमन्त्री जम्कट्टेलले विश्वासको मत लिने तयारी गरे पनि कांग्रेस अनुपस्थित हुने भएपछि प्रदेशसभाको बैठक दुई दिन सारिएको थियो ।"
एमाले मन्त्रीद्वारा राजीनामा,"प्रदेश सरकारमा सहभागी एमालेका मन्त्रीले राजीनामा दिएका छन् । शुक्रबारको प्रदेशसभा वैठकबाट मुख्यमन्त्री जम्कट्टेल नेतृत्वको सरकारलाई दिएको समर्थन फिर्ता लिएको एमालेले सदन सञ्चालन भइरहेकै अवस्थामा राजीनामा दिएका हुन् । उनीहरूले सदनभित्रै मुख्यमन्त्रीलाई राजीनामा पत्र बुझाएका थिए । एमाले प्रदेश संसदीय दलका नेता जगन्नाथ थपलियाले सरकारबाट बाहिरिएको घोषणा गर्दै सशक्त प्रतिपक्षको भूमिकामा रहने बताएका छन् । प्रदेश सरकारमा ४ जना मन्त्रीसहित एमाले सहभागी भएको थियो । एमालेबाट संसदीय दलका नेता थपलिया आर्थिक मामिला तथा योजनामन्त्री, एकलाल श्रेष्ठ श्रम रोजगार तथा यातायात मन्त्री, केशवप्रसाद पोखरेल कृषि पशुपन्छी विकासमन्त्री र रामेश्वर श्रेष्ठ स्वास्थ्यमन्त्री थिए ।"
बीपी राजमार्गमा सरसफाइ अभियान,"सिन्धुली (कास) बीपी राजमार्गलाई फोहोररहित बनाउने उद्देश्यले बृहत् सरसफाइ अभियान थालिएको छ । राजमार्गलाई सफा र सुन्दर बनाउन प्रत्येक साताको शुक्रबार सरसफाइ सुरु गरिएको हो । पहिलो चरणमा कमलामाई नगरपालिका६ शिवनगरदेखि शिखरटोल, शान्तिनगर, रातमाटा, राम्माडी, ढुंग्रेवास, टारी हुँदै हीरापानीसम्मको सडकमा रहेको फोहोर हटाएको छ । कमलामाई नगर प्रमुख उपेन्द्र पोखरेलका अनुसार शुक्रबार दुई वटा टोली बनाएर चार किलोमिटर सडक सफाइ गरिएको छ ।कमलामाई नगरपालिका, वन डिभिजन र जिल्ला प्रहरी कार्यालयको आयोजनामा भएको सरसफाइ कार्यक्रममा राजमार्गमा आवतजावत गर्ने सवारीसाधनलाई रोकेर प्लाटिकजन्य सामग्री र अन्य फोहोर जथाभावी नफ्याँक्न आग्रह गरिएको थियो । जापान सरकारको अनुदान सहयोगमा निर्माण गरिएको राजमार्गलाई जथाभावी फोहोर फ्याँकेर कुरूप बनाउने छुट कसैलाई नभएको नगर प्रमुख पोखरेलले बताए ।प्लास्टिकजन्य सामग्री सवारीसाधनबाट फाल्दा राजमार्गको नाला तथा पाखाभित्ता भरिएको नगरपालिका वातावरण शाखा प्रमुख सागरकुमार ढकालले जनाए । तीन निकाय मिलेर अहिले सरसफाइ गरिएको र यसलाई निरन्तर राख्न यात्रु तथा सर्वसाधारणलाई फोहोर जथाभावी नफाल्न चेतना जगाउनुपर्ने बताए । बीपी राजमार्ग पर्यटकीय मार्ग भएकाले सफा र सुन्दर राख्न चेतना जगाउँदै जानुपर्ने प्रहरी प्रमुख एसपी राजकुमार सिलवालको भनाइ छ ।ट्राफिक प्रहरीमार्फत सवारीसाधनमा फोहोर राख्ने भाँडा अनिवार्य राख्न लगाउने नीति ल्याएको छ । चियाबारी, पिपलभन्ज्याङ, ढुग्रेभन्ज्याङ, सेल्फिडाँडा, सोलाभन्ज्याङ खनियाँखर्कसम्म कमलामाई नगरपालिकाले र अन्य नगर तथा गाउँपालिकाको राजमार्ग क्षेत्रमा समन्वय गरी सरसफाइ अभियान प्रभावकारी बनाइँदै लगिने एसपी सिलवालले बताए । प्लास्टिकका बोतल, गुट्खा, सुर्तीजन्य पदार्थका खोल, उल्टी गरेर फाल्ने, खाद्य सामग्रीका खोल, अन्य फोहोरले राजमार्ग प्रदूषित भएकाले सरसफाइमा संलग्नले त्यस्तो कार्य गर्नेलाई कारबाहीसमेत गर्न प्रहरीसँग माग गरेका छन् । महोत्तरीको बर्दिवासदेखि काभ्रेको धुलिखेलसम्म बीपी राजमार्गको लम्बाइ १६० किलोमिटर छ ।"
"दुग्ध पदार्थमा संस्थाअनुसार फरक मूल्य, खुद्रामा पनि उस्तै","(काठमाडौं)दूधको खुद्रा मूल्यमा मनलाग्दी गरेका डेरी उद्योगीले दुग्ध पदार्थको भाउ पनि मनोमानी किसिमले बढाएका छन् । गत फागुन १९ को मन्त्रिपरिषद् बैठकले ४ प्रतिशत फ्याट र ८ प्रतिशत एसएनएफका आधारमा किसानले पाउने मूल्यमा थप ८ रुपैयाँ ८६ पैसा बढाउने निर्णय गरेपछि डेरीहरूको अराजकता देखिएको छ । दूधको खुद्रा मूल्य प्रतिलिटर १६ रुपैयाँसम्म बढाएका उनीहरूले दुग्ध पदार्थमा प्रतिकिलो २ सय ६० रुपैयाँसम्म भाउ वृद्धि गरेका छन् । निजी डेरीहरूले फागुन २६ देखि नै स्ट्यान्डर्ड दूधमा प्रतिलिटर १४ रुपैयाँ बढाएका थिए । फागुन २७ देखि दुग्ध पदार्थमा प्रतिलिटरकिलो २ सय रुपैयाँसम्म भाउ बढाएका छन् । सरकारी स्वामित्वको दुग्ध विकास संस्थान (डीडीसी) ले चैत २ देखि प्याकेटमा प्रतिलिटर ११ देखि १६ रुपैयाँ मूल्य बढाएको छ । चैत ९ बाट लागू हुने गरी दुग्ध पदार्थमा प्रतिकिलो २ सय ६० रुपैयाँसम्म बढाएको छ । डीडीसी, नेपाल डेरी उद्योग संघ र नेपाल डेरी एसोसिएसनले लिइरहेको मूल्य पनि फरक फरक छ, जसले गर्दा उपभोक्ता ठगिएको अधिकारकर्मी बताउँछन् । दुग्ध क्षेत्रमा अराजकता बढ्यो, बिचौलियाको मिलेमतोमा दूधको मूल्य बढ्यो । खुद्रामा पनि त्यस्तै ठगी भएको छ, विडम्बना, सरकारी निकायको रहस्यमय मौनता छ, उपभोक्ता हित संरक्षण मञ्चका अध्यक्ष ज्योति बानियाँले भने, दूधको मूल्यसँगै दुग्ध पदार्थको भाउ पनि मनोमानी बढाइयो । तर अनुगमन गर्ने निकाय मस्त सुतेर बसेको छ । डेरी उद्योगीहरूले आफूखुसी मूल्य बढाउँदा राज्य चुप लागेर बस्नु भनेकै चलखेलको आशंका भएको उनको भनाइ छ । बजार मूल्य हेर्ने निकाय वाणिज्य, आपूर्ति तथा उपभोक्ता संरक्षण विभाग हो । तर उसले बेवास्ता गरेको छ, उनले भने, अहिले मूल्यको मात्रै बहस चलेको छ । गुणस्तरकै कुरा गर्ने हो भने सबै उद्योगमा समस्या छ । गुणस्तरको अनुगमन गर्ने खाद्य प्रविधि तथा गुण नियन्त्रण विभागको अवस्था पनि उस्तै छ । ऊ बजारका समस्या नदेखेझैं गरी बसिरहेको छ । दूधको खरिद मूल्य प्रतिलिटर १६ प्रतिशतसम्म बढ्दा दुग्ध पदार्थमा १० देखि १५ प्रतिशतसम्म भाउ वृद्धि भएको डीडीसीका महाप्रबन्धक सञ्जीव झाले जनाए । सोही अनुपातमा अन्य वस्तुको मूल्य समायोजन गरिएको उनको दाबी छ । दही, पनिर, चिज, आइसक्रिम, मिठाईको मूल्य बढे पनि घिउ र बटरको वृद्धि गरेका छैनौं, उनले भने । डीडीसीका अनुसार आधा लिटर प्याकेट दहीको मूल्य १० रुपैयाँ बढेर ८५ रुपैयाँ कायम भएको छ । डब्बाको दही प्रतिलिटर २० रुपैयाँ बढाएर १९० पुर्याइएको छ । आधा किलो पनिरको मूल्य प्रतिप्याकेट ७० रुपैयाँ बढेर ५ सय पुगेको छ । कञ्चन चिजको मूल्य प्रतिकिलो २ सय २० रुपैयाँ बढाएर १ हजार ६ सय पुर्याइएको छ । याक चिजको मूल्य प्रतिकिलो २ सय ६० रुपैयाँ बढाएर १ हजार ८ सय ८० पुर्याइएको छ । २ सय मिलिलिटर बोतलमा पाइने स्वादअनुसारको दूधको मूल्य १० बढेर ७५ रुपैयाँ पुगेको छ । डीडीसीले आइसक्रिमको मूल्य ६५ रुपैयाँ बढाएर प्रतिबट्टा ४ सय ५५ रुपैयाँ पुर्याएको छ । घिउको मूल्य भने हाललाई यथावत् राखिएको जनाएको छ । डेरी उद्योग संघले पनि दुग्ध पदार्थको मूल्य आफूखुसी तोकेको छ । संघले १ लिटर डब्बाको दहीमा २५ रुपैयाँ बढाएर १ सय ९०, आधा लिटरमा १० रुपैयाँ बढाएर १ सय, प्याकेट दहीमा १० रुपैयाँ बढाएर ८५ र सादा दहीमा २० रुपैयाँ बढाएर १ सय ३० रुपैयाँ पुर्याइएको छ । एक किलो पनिरमा १ सय ४० रुपैयाँ बढाएर ८ सय ४०, एक किलो बटरमा १ सय ५० रुपैयाँ बढाएर १ हजार, खारेको घिउमा २ सय रुपैयाँ बढाएर १ हजार ३ सय पुर्याइएको छ । संघका अध्यक्ष राजकुमार दाहालले पनि दूधको मूल्यवृद्धिअनुसार अन्य उत्पादनको मूल्य बढाइएको दाबी गरे । मूल्य पारदर्शी नै छ । दूधको लागत, ढुवानी, प्याकेजिङलगायत सबै खर्च सोही अनुपातमा समायोजन भएको छ, उनले भने । डेरी एसोसिएसनले पनि पनि डब्बा दहीमा प्रतिलिटर ३० रुपैयाँ बढाएर २ सय, सादा दहीमा २५ रुपैयाँ बढाएर १ सय ५०, गुलियो दहीमा ३० रुपैयाँ बढाएर १ सय ६०, पनिरमा प्रतिकिलो २ सय रुपैयाँ बढाएर ९ सय ५० पुर्याइएको छ । डेरी उद्योगीहरूले मूल्य बढाएपछि खुद्रा पसलले पनि मनोमानी असुल्ने गरेका छन् । तर अनुगमनमा नियामक निकायले ध्यान दिन सकेको छैन ।"
सिक्स जीको नेतृत्व लिने होडमा भारत,"काठमाडौं (कास) मोबाइल नेटवर्कको पाँचौं पुस्ता फाइभ जी प्रविधि उद्घाटन गरेको ६ महिनाभित्रमै भारत सरकारले सिक्स जीका लागि औपचारिक पहल सुरु गरेको छ । अन्तर्राष्ट्रिय दूरसञ्चार संघ (आईटीयू) को दिल्लीस्थित क्षेत्रीय कार्यालय उद्घाटनका क्रममा बुधबार प्रधानमन्त्री नरेन्द्र मोदीले सिक्स जी भिजन डकुमेन्ट र सिक्स जी टेस्ट बेड अनावरण गरे । भारतले सन् २०३० भित्र सिक्स जी सेवा सञ्चालनमा ल्याउन भारत सिक्स जी प्रोजेक्ट गठनका साथै अध्ययन विकासका लागि लगानी जुटाइसकेको छ ।भारतका नवप्रवर्तक, उद्योग र स्टार्टअप क्षेत्रमा नयाँ अवसर सिर्जना गर्नुका साथै नेपालसहित दक्षिण एसियाली देशको सूचना प्रविधि क्षेत्रहरूबीचको सम्बन्ध र सहकार्य बढाउन सिक्स जी सेवा महत्त्वपूर्ण हुने प्रधानमन्त्री मोदीको भनाइ छ । भिजन डकुमेन्टमा रिमोट कन्ट्रोलले चल्ने उद्योग, नियमित रूपमा सञ्चार गर्न सक्ने स्वचालित गाडी र मानव स्नायुबाटै नियन्त्रण एवं सञ्चालन गर्न सकिने उपकरणलगायतमा सिक्स जीको प्रयोग गर्न सकिने उल्लेख छ । गत अगस्टमै स्मार्ट इन्डिया ह्याकाथन समारोहमा प्रधानमन्त्री मोदीले यो दशकको अन्त्यसम्ममा सरकारले सिक्स जी सार्वजनिक गरिसक्ने बताएका थिए । भारतको सिक्स जी प्रोजेक्ट कार्यान्वयनका लागि सरकारले उच्च परिषद् गठन गरी यसको अनुगमनको जिम्मा दिएको छ । परिषद्ले सिक्स जीलाई आवश्यक पर्ने स्पेक्ट्रम पहिचान, मापदण्ड निर्धारण, उपकरण र प्रणाली व्यवस्थापनलगायत काम गर्नेछ । सिक्स जी चल्ने डिभाइसका लागि टेराहर्ज सञ्चार, रेडियो इन्टरफेस, नयाँ इन्कोडिङ विधि एवं वेबफर्म चिपसेटजस्ता विषयमा परिषद्ले अध्ययनअनुसन्धान गर्नेछ । सिक्स जीबारे यसरी बोल्दा सूचना प्रविधिमा हाम्रो देशको आत्मविश्वास झल्किरहेको महसुस गरेको छु, मोदीले भने, फोर जी सार्वजनिक हुनुअघि भारत दूरसञ्चार प्रविधिको प्रयोगकर्तामा सीमित थियो । अहिले हामी द्रुत गतिमा अघि बढेर दूरसञ्चार प्रविधिको ठूलो निर्यातकर्ता बन्न सफल भएका छौं । नेपालसहित विभिन्न देशका सञ्चारमन्त्रीहरूको सम्मेलनमा बुधबार नै भारतीय सञ्चारमन्त्री अश्विनी वैष्णवले फाइभ जीमा भारतले विश्वसँग कुम मिलाइरहे पनि सिक्स जीमा आफूहरू अगुवा हुने लक्ष्यसाथ काम गरिरहेको बताए । हालसम्म भारतले सिक्स जी प्रविधिका १२७ वटा प्याटेन्ट दर्ता गरिसकेको छ । प्राविधिक रूपमा अहिले सिक्स जी प्रविधि उपलब्ध नभए पनि यो अत्यन्तै उच्चकोटिको प्रविधिसहित हाल विस्तारका क्रममा रहेको फाइभ जीभन्दा सय गुणासम्म छिटो हुने आकलन गरिएको छ । प्राविधिक रूपमै तुलना गर्दा फाइभ जीले अधिकतम १० गिगाबाइट प्रतिसेकेन्डको गतिमा इन्टरनेट सेवा दिन सक्छ । हाल विभिन्न देशले फाइभ जीका लागि तयारी गरिरहेका बेला आगामी १० वर्षभित्रै सञ्चालनमा आउने अनुमान गरिएको सिक्स जीले एक टेराबाइट प्रतिसेकेन्डसम्मको गतिमा इन्टरनेट सेवा दिन सक्नेछ । सिक्स जी भिजनलाई सफल बनाउन आवश्यक पूर्वाधार निर्माणमा १० हजार करोड भारुभन्दा बढीको लगानी आवश्यक हुने हुँदा त्यसका लागि एक छुट्टै निकाय गठन गरी अनुदान तथा लगानीका रूपमा व्यवस्थापनको जिम्मा दिइनुपर्ने पनि डकुमेन्टको सिफारिस छ । सिक्स जीको दौडमा भारत एक्लो खेलाडी भने होइन । दक्षिण कोरियाले सन् २०२५ सम्मका लागि सिक्स जीका विविध विषयमा पहिलो चरणको अनुसन्धान गर्न र विश्वव्यापी सिक्स जी प्रविधिको नेतृत्व लिने उद्घोषसहित झन्डै २ अर्ब डलर लगानी गरिसकेको छ । (एजेन्सीको सहयोगमा)"
८ महिनामा थपियो १८७११६ किमि प्रसारण लाइन,"२३ प्रसारण लाइनलाई निर्माण अनुमति विद्युत् विकास विभागले चालु आर्थिक वर्षमा २३ प्रसारण लाइन निर्माणको अनुमति दिएको छ । साउनदेखि फागुन अन्तिमसम्ममा विभागले ३४६ किमि प्रसारण लाइन निर्माण गर्न अनुमति दिएको हो । ३३ केभीका १०, १३२ केभीका १० र ४ सय केभीका ३ गरी जम्मा २३ वटा प्रसारण लाइन निर्माणको अनुमति दिइएको हो । अनुमति पाएका प्रसारण लाइन निर्माण सुरु भइसकेको विभागले बताएको छ । गत वर्षको तुलनामा यस वर्ष अनुमतिको संख्या केही कम भएको विभागका सूचना अधिकारी गोपीप्रसाद साहको भनाइ छ । गत वर्ष २८ वटा कम्पनी अनुमति लिई निर्माणमा गएको र यस वर्ष २३ ले मात्रै निर्माण अनुमति लिएको उनले बताए । यद्यपि अझै समय बाँकी रहेकाले यसको संख्या बढ्न सक्ने उनको भनाइ छ । अध्ययन अनुमति लिएका प्रसारण लाइनसमेत निर्माणको अनुमतिमा जान सक्ने हुँदा यो संख्या बढ्ने साहले जनाए । गत साउन ९ मा अपी पावर कम्पनीले अपर चमेलिया जलविद्युत् आयोजनाका लागि १३२ केभीको प्रसारण लाइन निर्माण अनुमति लिएको छ । १५ किमि लामो प्रसारण लाइनको क्षमता ४० मेगावाटसम्म बिजुली बोक्न सक्ने रहेको विभागले जनाएको छ । यो प्रसारण लाइन अपर चमेलिया जलविद्युत् आयोजनास्थलबाट सुरु भई नेपाल विद्युत् प्राधिकरणको दार्चुलाको बालाँच सबस्टेसनमा जोडिनेछ ।दोस्रोमा साउन १० मा विभागले ३३ केभीको नेसनल सोलार पावर कम्पनीलाई प्रसारण लाइन निर्माण अनुमति दिएको छ । ग्रिड जडानसहितको ३७६ किमि लामो यस प्रसारण लाइनबाट १५ मेगावाटसम्मको बिजुली प्रवाह गर्न सकिने विभागले जनाएको छ । परियोजनास्थल नवलपरासीबाट सुरु हुने प्रसारण लाइन प्राधिकरणको गण्डक सबस्टेसनमा जोडिने विभागले बताएको छ । विभागले पुवा २ जलविद्युत् परियोजनाका लागि पिपल्स पावरलाई प्रसारण लाइन निर्माणको अनुमति दिएको छ । ३३ केभी क्षमताको यस प्रसारण लाइनको लम्बाइ ५ किमि छ । यसबाट ४९६ मेगावाट बिजुली प्रसारण गर्ने क्षमता रहेको विभागले जनाएको छ । प्रसारण लाइन पुवा २ जलविद्युत् परियोजनाबाट अपर पुवा १ जलविद्युत् आयोजनामा जोडिनेछ । विभागले लमजुङस्थित भुजुङ जलविद्युत्लाई पनि अपर मिदिम जलविद्युत् प्रसारण लाइन निर्माणको अनुमति दिएको छ । ३३ केभी क्षमताको यस प्रसारण लाइनको लम्बाइ २६१३ किमि छ । आयोजनाले ७५ मेगावाटसम्म बिजुली प्रसारण गर्न सक्नेछ । प्रसारण लाइन लमजुङको आयोजना स्थलबाट प्राधिकरणको भोर्लेटार सबस्टेसनमा जोडिनेछ । मध्यसोलु खोला जलविद्युत् परियोजनाअन्तर्गत १३२ केभीको प्रसारण लाइन निर्माणका लागि मध्यसोलु जलविद्युत् कम्पनीले पनि अनुमति पाएको छ । उक्त प्रसारण लाइनको लम्बाइ ०५५ छ । यसको क्षमता ९५ मेगावाटसम्म बिजुली बोक्न सक्नेछ । निर्माण चरणमा रहेका अन्य आयोजनामा १३२ केभीको मध्यमेवाढुंगेसाँघु, १३२ केभीको सेती नदी जलविद्युत्, ३३ केभीको झापा सोलार पावर, १३२ केभीको सान्जेन खोला हाइड्रोइलेक्ट्रिक परियोजना अनि दूधपोखरी चेपे र सुपर चेपे जलविद्युत् परियोजनाको संयुक्त ३३ केभी प्रसारण लाइन छन् । ३३ केभीको अपर पिलुवा खोला२, ३३ केभीकै लोवर सेलाङ जलविद्युत्, १३२ केभीको नमार्जुन मादी जलविद्युत् परियोजना, ३३ केभीको यामालिङ जलविद्युत् आयोजनालगायत गरी २३ प्रसारण लाइनले निर्माण अनुमति लिएको विभागले जनाएको छ । चालु आर्थिक वर्षमा ४ सय केभीका ठूला प्रसारण लाइन आयोजना निर्माणका लागि ३ आयोजनाले अनुमति लिएका छन् । राष्ट्रिय ग्रिड प्रसारण कम्पनीले निर्माण गरिरहेका फुकोटबेतन प्रसारण लाइन, बेतनदोधारा प्रसारण लाइन र दोधाराकर्मादेव (नेपालभारत) प्रसारण लाइन निर्माणको लागि अनुमति लिएका हुन् । यी प्रसारण लाइनको लम्बाइ १२१ किमि छ । अनुमति पाएकामध्ये फुकोट कर्णाली प्रसारण लाइनको लम्बाइ ५४ किमि छ । फुकोट कर्णालीबाट २५ सय मेगावाटसम्म बिजुली प्रसारण गर्न सकिने विभागले जनाएको छ । बेतनदोधारा प्रसारण लाइनको लम्बाइ ३७ किमि छ । यसबाट २६४७ मेगावाट बिजुली प्रसारण गर्न सक्छ । दोधारादेखिकर्मादेव (नेपालभारत सीमा) सम्मको ४ सय केभी प्रसारण लाइनको लम्बाइ ३० किमि छ । यस आयोजनाबाट २५ सय मेगावाटसम्म बिजुली प्रसारण गर्न सकिने विभागले जनाएको छ । यो प्रसारण लाइन प्रस्तावित दोधार सबस्टेसनमा जोडिनेछ ।"
३० प्रसारण लाइनलाई अध्ययन अनुमति,विभागले साउनदेखि फागुनसम्म ८ महिनामा ३० आयोजनालाई अध्ययन अनुमति दिएको छ । अध्ययन अनुमति पाएका आयोजनाको कुल लम्बाइ ४६५ किमि रहेको विभागले जनाएको छ । यी आयोजनामध्ये ७ प्रसारण लाइन २२० केभीका छन् । १३२ केभीका ६ र ४ सय केभीका २ अध्ययनरत रहेको विभागले जनाएको छ । चालु आर्थिक वर्षमा ३३ केभीका १३ आयोजनाले अध्ययन अनुमति पाएका छन् भने ६६ केभीको १ आयोजना र ११ केभीको १ आयोजना गरी कुल ३० आयोजनाले अध्ययन अनुमति पाएको विभागको भनाइ छ । ४०० केभीको पश्चिम सेतीदोधारा प्रसारण लाइन अध्ययन अनुमति राष्ट्रिय प्रसारण ग्रिड कम्पनी र ४०० केभीको मुगु कर्णाली प्रसारण लाइन अध्ययन अनुमति विद्युत् उत्पादन कम्पनीले लिएको विभागले बताएको छ ।
अर्थ संक्षेप,"सीएनआईको वरिष्ठ उपाध्यक्षमा अग्रवाल काठमाडौं (कास) नेपाल उद्योग परिसंघ (सीएनआई) को वरिष्ठ उपाध्यक्षमा राजेशकुमार अग्रवाल चुनिएका छन् । परिसंघको गभर्निङ काउन्सिल समितिले परिसंघको विधानअनुरूप अग्रवाललाई वरिष्ठ उपाध्यक्षमा चुनेको हो । आगामी वार्षिक साधारणसभापछि अग्रवाल स्वतः परिसंघको अध्यक्ष बन्नेछन् । परिसंघको विधानअनुसार वरिष्ठ उपाध्यक्ष नयाँ कार्यकालका लागि स्वतः अध्यक्ष हुने व्यवस्था छ । डेढ दशकदेखि परिसंघको राष्ट्रिय परिषद् सदस्य, उद्योग समिति सभापति, राजस्व समिति सभापति एवम् विभिन्न समितिमा रहेर काम गरिसकेका अग्रवाल रोजगारदाता परिषद् संयोजक भई ०७४ बाट परिसंघको उपाध्यक्ष छन् । काठमाडौंमा जन्मिएका अग्रवाल सन् १९९२ देखि उद्योग क्षेत्रमा छन् । आरएमसी ग्रुपका कार्यकारी निर्देशकसमेत रहेका अग्रवाल सिमेन्ट, स्टिल, खाद्यलगायत क्षेत्रमा आबद्ध छन् । नेपाल उद्योग वाणिज्य महासंघ, कोशी प्रदेशमा राउत काठमाडौं (कास) नेपाल उद्योग वाणिज्य महसंघ कोशी प्रदेशको अध्यक्षमा विराटनगरका उद्योगी राजेन्द्र राउत सर्वसम्मत चुनिएका छन् । अध्यक्षमा राउतसहित कार्यसमितिका सबै पदमा सर्वसम्मत चयन गरिएको महासंघले जनाएको छ । झापाको बिर्तामोडमा बसेको पाँचौं प्रदेशसभाबाट महासंघको कोशी प्रदेश समिति उपाध्यक्षमा भीमबहादुर पौडेल र कुमारमणि पोखरेल चुनिएका छन् । यसैगरी कोषाध्यक्षमा सुवास आचार्य, सदस्यहरूमा जिल्ला तथा नगर उद्योग वाणिज्य संघहरूको प्रतिनिधित्व गर्दै ध्रुवलाल श्रेष्ठ, वीरेन्द्रकुमार साह, प्रीतम खड्गी, प्रकाश शिवाकोटी र ऋषिराज तिम्सिना चयन भएका छन् । वस्तुगततर्फबाट राजन श्रेष्ठ र दीपक पाण्डे तथा एसोसिएट्सबाट रवीनकुमार दाहाल, भवीशकुमार श्रेष्ठ र श्रवणकुमार अग्रवाल सर्वसम्मत सदस्य बनेका हुन् । अध्यक्षमा निर्वाचित भएका राउत एक महिनाअघि मात्रै उदयपुरको कटारीस्थित उदयपुर उद्योग वाणिज्य संघको अध्यक्षमा सर्वसम्मत चुनिएका थिए ।"
जनसंख्याको पुनर्वितरण गर्नुपर्छ,"त्रिवि जनसंख्या विभाग प्रमुख तथा जनसंख्याविद् योगन्द्रबहादुर गुरुङले १२ औं राष्ट्रिय जनगणनाको नतिजाले मुलुकको विकास मार्गदर्शन गर्ने बताए । जनगणनाको नतिजा राज्यले चाहेअनुसार आएको छ, नेपालमा सन् २०७० को दशकदेखि परिवार नियोजनको अवधारणा भित्र्याइएको उल्लेख गर्दै गुरुङले भने, दुई सन्तान, ईश्वरको वरदान भनेर परिवार नियोजन अभियान सुचारु राखेकाले त्यसैअनुरूपको परिणाम जनगणनाको नतिजामा आएको छ । अब जनसंख्या योभन्दा घट्दैन ।जनगणना नतिजामा देश संघीयतामा गए पनि काठमाडौं र ठूला सहरकेन्द्रित जनसंख्या बढेको देखिएको छ । संघीयता भनेको राज्य गाउँगाउँ, घरघर पुग्नु हो, प्राध्यापक गुरुङले भने, त्यसैले राज्यले जनसंख्याको पुनर्वितरणमा सोच्नुपर्छ । सबै प्रदेशलाई उत्तिकै सक्षम तुल्याउन स्रोतसाधनयुक्त गर्नुपर्छ । विकासलाई समान रूपमा वितरण गर्नुपर्छ । सातै प्रदेश समान रूपमा सामर्थ्यवान, शक्तिशाली, क्षमतायुक्त हुने हो भने त्यहाँ विकास हुन्छ । विकासले अवसर सिर्जना हुने, त्यहाँ बसाइँसराइ स्थिर रहने उनले बताए । शिक्षा, स्वास्थ्यमा भारी लगानी हुनुपर्छ, यातायातलगायत प्रविधिमैत्री विकास हुनुपर्छ, उनले थपे, अहिले युवा जनशक्तिको हिस्सा ठूलो छ । यो जनसांख्यिक लाभ अझै ४०५० वर्षसम्म निरन्तर रहन्छ । त्यसपछि क्रमशः कम हुँदै जानेछ । त्यतिखेर हाम्रो देशमा उत्पादन क्षमता बढाएर अवसर दिएमा अरू देशबाट काम गर्न आउँछन् ।"
राहुलको सांसद पद रद्द,"(नयाँदिल्ली)मानहानि मुद्दामा तल्लो अदालतले दोषी ठहर गरेको २४ घण्टापछि कंग्रेस नेता राहुल गान्धीको लोकसभा सदस्यता (सांसद पद) रद्द गरिएको छ । उनी केरलाको वायनाडबाट निर्वाचित थिए । संसद् र सडकमा मात्र होइन विदेशका कार्यक्रममा समेत भाजपा सरकारको कट्टर आलोचकका रूपमा उभिएका राहुलको सांसद पद नाटकीय ढंगले खारेज हुन पुगेको छ । उनीमाथि गरिएको कारबाहीको सबैजसो विपक्षी दलले कडा शब्दमा आलोचना गरेका छन् । आगामी वर्ष हुने लोकसभा चुनावमा प्रधानमन्त्री नरेन्द्र मोदीलाई टक्कर दिने हैसियतमा राहुल अघि बढिरहेका थिए । ट्वीटमार्फत उनले भारतको आवाजका लागि आफू लडिरहेको र त्यसको हरेक मूल्य चुकाउन तयार रहेको उल्लेख गरेका छन् । कंग्रेसले भने प्रधानमन्त्री मोदी डराएकाले राहुलमाथि कारबाही भएको भनेको छ । महासचिव जयराम रमेशले पत्रकार सम्मेलन गरी राहुल गान्धी कुनै पनि धम्कीबाट नडराउने बताएका छन् । प्रधानमन्त्री मोदी डराएकैले राहुल र अन्य विपक्षी नेतालाई धम्क्याउने काम गरेको उनले आरोप लगाए । तृमुल कंग्रेस, आम आदमी पार्टी, समाजवादी पार्टी, शिव सेनालगायत पार्टीका नेताहरूले राहुलमाथि भएको कारबाहीका घटनाक्रमको विरोध गरेका छन् । तृमुल कंग्रेस प्रमुख तथा पश्चिम बंगालका मुख्यमन्त्री ममता बनर्जीले प्रधानमन्त्री मोदीले विपक्षी नेताहरूमाथि टार्गेट गरिरहेको भनेकी छन् । बोलेकै कारण विपक्षी नेतामाथि प्रहार भइरहनुमा संविधान र लोकतन्त्रको तल्लोस्तरको अभ्यास देखिएको उनको टिप्पणी छ । आम आदमीका संयोजक तथा दिल्लीका मुख्यमन्त्री अरविन्द केजरीवालले राहुललाई फसाइएको बताएका छन् । सरकारले कायरवाला व्यवहार गरिरहेको भन्दै उनले भाजपाले वन नेसन, वन पार्टी को माहोल बनाएर तानाशाही लाद्न खोजेको आरोप लगाएका छन् । महँगी, बेरोजगारी र उद्योगपतिको कामबाट ध्यान हटाउन भाजपाले राहुलको सांसद पद खारेज गरेको समाजवादी पार्टीका अध्यक्ष अखिलेश यादवको भनाइ छ । तेलंगानाका मुख्यमन्त्री बीआरएसका अध्यक्ष केसी रावले भने राहुलमाथिको कारबाहीलाई भारतीय लोकतन्त्रको कालो दिनको संज्ञा दिएका छन् । प्रधानमन्त्री मोदीको अहंकार र तानाशाहले पराकाष्ठा नाघेको भन्दै उनले पार्टीहरूलाई संघर्षका लागि एकजुट हुन आह्वान गरेका छन् । शिव सेनाका नेता उद्धव ठाकरेले सरकारको पूरा सिस्टम दबाबमा रहेको र लोकतन्त्रको हत्या भइरहेको भनेका छन् । सत्तारूढ भाजपाले भने कानुन सानाठूला सबैका लागि समान हुने भन्दै राहुलमाथि भएका कारबाहीलाई जायज भनेको छ । डेढ महिनाअघि मात्र राहुलले आफ्नो भारत जोडो यात्रा पूरा गरेका थिए । कन्याकुमारीदेखि कश्मीरसम्म ३ हजार ५ सय ७० किलोमिटर पैदल यात्रा १ सय ३६ दिनमा सकेका थिए । यात्राले उनको राजनीतिक उचाइ बढाउनुका साथै उनीबारे प्रचारित नकारात्मक छवि चिर्ने काम गरेको थियो । देशैभर भाजपालाई कंग्रेसले मात्रै टक्कर दिन सक्ने र त्यसको नेतृत्व गान्धीले गर्न सक्ने सन्देश प्रभावित हुँदै थियो । २०२४ को चुनावमा सबै विपक्षी दललाई राहुलले गोलबद्ध गरेर नेतृत्व दिन सक्ने प्लेटफर्म तयार हुँदै गरेको एकथरीको विश्लेषण थियो । जवाहरलाल नेहरू विश्वविद्यालय (जेएनयू) राजनीतिक अध्ययन केन्द्रका प्राध्यापक मनिन्द्रनाथ ठाकुर राहुलको राजनीतिक कद बढ्दै गएका बेला उनीविरुद्ध अचानक रूपमा अदालत र संसद्को निर्णय आएको बताउँछन् । विपक्षी दल कमजोर देखिएका बेला राहुल एक्लैले पनि सरकारका कामकारबाहीमाथि लगातार प्रश्न उठाउँदै आएका छन्, उनले भने, पछिल्लो पटक उद्योगी गौतम अडानीसँगको सम्बन्धलाई लिएर उनले सरकारलाई घेर्दै आएका थिए, यही बेला उनलाई कानुनी र राजनीतिक परिबन्दमा पारिनुले सरकारमाथि प्रश्न उठाउने वा विरोध गर्नेहरू सुरक्षित छैनन् भन्ने सन्देहलाई बलियो बनाएको छ । राहुल सरकारमाथि जति आक्रामक रूपमा प्रस्तुत हुँदै थिए, त्यही अनुपातमा उनीमाथि सरकारी तथा अदालती एक्सन बढिरहेको छ । नेसनल हेराल्ड मुद्दामा सरकार मातहतको प्रवर्तन निर्देशनलाय (ईडी) ले उनीमाथि छानबिन गर्दै आएको छ । ईडीले आफ्नो कार्यालयमा बेलाएर पटकपटक बयान लिएको छ । सन् १९३८ मा नेहरूले स्थापना गरेको नेसनल हेराल्ड पत्रिकाको सेयर तथा त्यसमाथि रहेको सरकारी ऋण मिनाहासम्बन्धी मुद्दामा आमा सोनियासँगै उनी मुछिएका छन् । मुद्दा पुरानो भए पनि गतवर्षबाट ईडीले त्यसलाई अगाडि बढाएको छ । उनले दिएका विभिन्न भाषण र बयानलाई लिएर भाजपा तथा आरएसएस समर्थकले अदालतमा कैयौं मुद्दा पेस गरेका छन् । राहुलमाथि विभिन्न अदालतमा ५ वटा मानहानिका मुद्दा चलिरहेका बेला एउटा मुद्दामा सुरतको जिल्ला अदालतले दोषी ठहर गर्दै बिहीबार दुई वर्षको कैद सजाए सुनाएको हो । डेढ महिनाअगाडि उनले दिएको भाषणका सन्दर्भमा पनि दिल्ली प्रहरीले यसै साता उनलाई नोटिस दिएको थियो । जेएनयूका प्राध्यापक ठाकुरले विपरीत परिस्थितिमा पनि सरकारविरुद्ध निर्भीकताका साथ बोल्ने नेताको परिचय राहुलले बनाउँदै आएको बताए । सरकार तथा भाजपा उनको विरोधमा जति उभिँदै आएका छन्, राहुललाई त्यति नै लाभ पुगेको छ, उनले भने, कंग्रेसमा इन्दिरा गान्धीपछि मजबुत नेताका रूपमा राहुल स्थापित हुँदै छन् । तल्लो अदालत र संसद्बाट भएका कारबाहीले मात्रै भविष्यको राजनीतिबारे भन्न नसकिने उनले बताए । सुरत अदालतले माथिल्लो अदालतमा पुनरावेदन गर्न ३० दिनको समय दिएको छ । कांग्रेस पार्टीले पुनरावेदन गर्ने तयारी गरिरहकै बेला लोकसभा अध्यक्ष ओम बिरलाको निर्णयले उनको संसद् पद रद्द भएको हो । राहुलले २०१९ को चुनावी सभामा सबै चोरको थर मोदी नै किन हुन्छ भन्ने आशयको भाषण दिएका थिए । भाजपा विधायक पूर्णश मोदीले त्यसविरुद्ध मानहानिको मुद्दा दायर गरेका थिए । अदालतले मानहानि मुद्दामा दोषी ठहर गर्दै २ वर्ष कैद र १५ हजार जरिवाना फैसला सुनाएको हो । दुई वर्ष वा त्योभन्दा बढी सजाय तोकिएका सांसदको पद खारेज हुने कानुनी प्रावधान छ । माथिल्लो अदालतले पनि तल्लो अदालतकै निर्णयलाई सदर गरे उनले २ वर्ष कैद बस्नुपर्छ भने ६ वर्ष चुनाव पनि लड्न पाउने छैनन् ।"
भूतपूर्व गोर्खाद्वारा आन्दोलन चेतावनी,"लन्डन (कास) बेलायत सरकारले त्रिपक्षीय वार्तामा पेन्सन मुद्दालाई एजेन्डा मै राख्न नखोजेको भन्दै भूतपूर्व गोर्खाहरूले फेरि आमरण अनशनको चेतावनी दिएका छन् । बेलायती मन्त्री एन्ड्रयु मोरिसनले बेलायत, नेपाल सरकार र गोर्खा प्रतिनिधिबीचको त्रिपक्षीय वार्तामा वेलफेयर (कल्याणकारी) मुद्दामात्र छलफल हुने तर पेन्सन एजेन्डा नबन्ने अभिव्यक्ति दिएकोप्रति गोर्खाहरूले आशंकासहित आउँदो वार्ता बहिष्कार गर्ने जनाएका छन् ।लन्डनस्थित नेपाली दूतावासले बिहीबार गोर्खा प्रतिनिधिलाई अप्रिल १९ मा मन्त्रीस्तरीय वार्ता तय भएको अवगत गराएको छ । गत डिसेम्बरपछि हुन लागेको यो चौथो चरणको वार्ता हो । रिले अनशन हुँदै १३ दिन भोक हडताल बसेपछि गत १९ अगस्ट २०२१ मा बेलायतले त्रिपक्षीय वार्ताका लागि लिखित प्रतिबद्धता गरेको थियो । लन्डनमा भएको तेस्रो चरणको वार्तामा वेलफेयर र पेन्सन मुद्दामा छलफल भए पनि अहिले त्यसलाई हटाउन खोजिएको गोर्खाहरूले बताएका छन् ।गोर्खा सत्याग्रह संयुक्त संघर्ष समितिले त्रिपक्षीय वार्तामा पेन्सन मुद्दासमेत एजेन्डामा राखी गहन छलफल हुनुपर्ने न्यूनतम सर्त अगाडि सारेको छ । ब्रिटिस सरकारले वेलफेयर विषयमा मात्र छलफल गर्न खोज्यो भने हामी फेरि आमरण अनशनजस्तो अप्रिय निर्णय गर्न बाध्य हुनेछौं, समितिका प्रमुख संयोजक कृष्णबहादुर राईले भने, हामी ३१ मार्चसम्म मात्र पर्खनेछौं । त्यतिखेरसम्म हामीलाई बेलायत सरकारको पेन्सन एजेन्डा रहने प्रत्याभूति चाहिन्छ ।समितिले बेलायती प्रधानमन्त्री ऋषि सुनकसमक्ष आफ्ना माग सम्बन्धमा ज्ञापनपत्र दिने तयारी पनि गरेको छ । समितिले बेलायती रक्षा मन्त्रालय (एमओडी) ले विगत जस्तै उसको विभेदकारी नीति कायम राख्दै ब्रिटिस कानुन र मानवअधिकारविपरीत अर्को अपमानित हुने खालको वेलफेयर (कल्याणकारी) प्याकेज प्रस्ताव गर्ने तयारी भएको दाबी गरेको छ ।"
कानुन र अर्थमा पठाइयो निजामती विधेयक,"(काठमाडौं)संघीय मामिला तथा सामान्य प्रशासन मन्त्रालयले निजामती प्रशासनको छाता ऐनका रूपमा रहेको संघीय निजामती सेवाको गठन, सञ्चालन र सेवा सर्तसम्बन्धी विधेयकको मस्यौदा सहमतिका लागि शुक्रबार कानुन र अर्थ मन्त्रालय पठाएको छ । स्थानीय तहमा पठाउने प्रमुख प्रशासकीय अधिकृत, प्रदेश सचिव र प्रमुख सचिव तत्कालका लागि संघीय सरकारले नै पठाउने प्रावधानसहितको मस्यौदालाई अन्तिम रूप दिइएको छ । संघीय मन्त्रालय स्रोतका अनुसार प्रदेश सरकारले कर्मचारी व्यवस्थापनलाई संस्थागत गरिसकेपछि प्रमुख सचिवबाहेकको पद प्रदेशको दरबन्दी हुने गरी यो प्रावधान ल्याइएको हो । स्थानीय तहमा पठाउने प्रमुख प्रशासकीय अधिकृत दरबन्दीअनुसार एकमुष्ट रूपमा सम्बन्धित प्रदेशमा पठाउने प्रस्ताव गरिएको छ । उनीहरूलाई कुन स्थानीय तहमा पठाउने त्यसको खटनपटनको जिम्मेवारी प्रदेशलाई दिने तयारी छ । संघीय मन्त्रालयका प्रवक्ता कमलप्रसाद भट्टराईले विधेयकको मस्यौदा अघि बढाएको जानकारी दिए । उनका अनुसार संघीय मन्त्रालयले बिहीबार गरेको निर्णयअनुसार मस्यौदा सहमतिका लागि अर्थ र कानुनमा पठाइएको हो । यो प्रस्ताव मात्र हो, संसद्ले प्रावधान हेरफेर गर्न सक्ने भएकाले अहिलेका प्रावधान परिवर्तन हुन सक्छन्, उनले भने । विधेयकमा उल्लिखित मस्यौदाका प्रावधान सार्वजनिक गर्दा सरोकारवाला समूहले आफूअनुकूल बनाउन दबाब दिन सक्ने भन्दै मन्त्रालयका अधिकारीले प्रस्तावित धेरै विषय गोप्य राखेका छन् । २०७५ माघमा संसद् सचिवालयमा दर्ता गराएको विधेयक राजनीतिक विवादका कारण प्रतिनिधिसभाअन्तर्गतको राज्य व्यवस्था तथा सुशासन समितिले पारित गरे पनि निष्क्रिय गराइएको थियो । कर्मचारीको उमेर, ट्रेड युनियन अधिकार, खुला प्रतिस्पर्धाको आरक्षण तथ समानुपातिक प्रतिशतलगायतका विषय विवादित छन् । मन्त्रालयका अधिकारीका अनुसार समितिले २०७७ मा पारित गरेका धेरै विषय अहिले पनि यथावत् राखिएको छ । विधेयक तयारीका क्रममा सरोकारवाला र विज्ञहरूसॅग धेरै चरणमा छलफल भएको प्रवक्ता भट्टराईले जानकारी दिए । कानुन र अर्थबाट सहमति आएपछि मन्त्रिपरिषद्मा लैजाने मन्त्रालयको तयारी छ ।संघीय मन्त्री अमनलाल मोदीले पदभार ग्रहणका क्रममा निजामती ऐन ल्याउन विधेयक संसद्मा लैजाने प्रतिबद्धता जनाएका थिए । ऐन अभावमा ६ वर्षदेखि निजामती प्रशासनमा बेथिति झाँगिएको छ ।"
लेजेन्डरी डम्बर गुरु,"(काठमाडौं)जति बेला म साँच्चै मर्नेछु, त्यो मेरो दोस्रो मृत्यु हुनेछ, डम्बर गुरु यस्तै भन्थे । के हो त यो ? दुई वर्ष अगाडि आहा रारा गोल्डकपको निहुँमा उनलाई पोखरा रंगशालामा भेट्दा उनी यस्तै सुनाउँथे, यो त मेरो दोस्रो जीवन हो । भाग्यले पो बाँचेको । वर्ष ०७६ मा उनलाई मस्तिष्कघात भएको थियो । आफैं ड्राइभ गरेर घर फर्किरहेका थिए, केही असजिलो महसुस गरे । काठमाडौं पुर्याइँदासम्म बेहोस भइसकेका थिए, त्यसपछि के कस्तो भयो, चालै पाएनन् ।जति बेला उनलाई होस खुल्यो, चिकित्सकले भन्थे, चमत्कार नै भयो, यसरी बाँच्नु । गत बुधबार पनि उनी ड्राइभ गरिरहेका थिए, त्यसपछि के भयो, अब उनको मुखबाट सुन्न पाइने छैन । संयोग हेरौं न, डम्बर गुरु अर्थात् डम्बरसिं गुरुङ अब हामीबीच रहेनन् । उनी ७१ वर्षका थिए । गाडी ड्राइभ गर्ने क्रममा उनलाई हृदयाघात भएको थियो । पोखरेली फुटबलका सबैभन्दा ठूला हस्ती हुन्, उनी । सहारा क्लब परिवार शुक्रबार पारेर उनको घर पुगेको थियो, समवेदना प्रकट गर्न ।सहारालाई लागेको छ, यो क्लबलाई सहारा दिने एउटा अभिभावक गुमाउनुपरेको छ । शनिबार उनको अन्त्येष्टि गरिनेछ, यसक्रममा नदिपुरको घरबाट शवयात्रा निस्कनेछ र गाईघाट पुग्नेछ । साँच्चै म मरें भने यो मेरो दोस्रो मृत्य हो भनेर लेख्नु, उनले ख्यालख्यालमै भनेको हिजै जस्तो हो । उनको महाप्रस्थानपछि उनले नेपाली फुटबललाई यो खेलको एउटा इतिहास भनेर छाडेर गएका छन्, जसलाई सुन्न र बुझ्न आवश्यक छ, नत्र नेपाली फुटबलकै रोग हो, आफ्नो इतिहास बिर्सने ।डम्बर गुरु नेपाली फुटबलको एउटा जीवन्त इतिहासका रूपमा सधैं रहनेछन् । धेरै अर्थमा उनी नेपाली फुटबलका लेजेन्ड हुन् । डम्बर गुरुको पूरा जीवन नै फुटबल र फुटबलमै मात्र बितेको थियो । सानै उमेरदेखि फुटबल खेले । पछि प्रशिक्षक पनि बने । दुवैमा धेरै अर्थमा उम्दा थिए । उनलाई पछिल्लो पटक काठमाडौंमा देखिएको सहिद स्मारक लिग ए डिभिजन ताका हो, जति बेला उनी दुई फरक अवसरमा आर्मी र एपीएफका प्रशिक्षक थिए ।पोस्ट म्याच कन्फ्रेन्समा उनी नेपाली मिडियासामु दमदार रूपमा प्रस्तुत हुन्थे र आफ्ना फरक धारणा प्रस्तुत गर्थे । फेरि त्यही पोखरा रंगशालाको भेटलाई सम्झने हो भने उनी भन्थे, म फेरि बाँचेको छु, किनभने सायद मलाई फुटबलमा अझै काम गर्नु छ । मैले अब आएर फुटबल वास्तवमै के हो, त्यो बुझेको छु । यही बुझाई अब म अरूलाई सुनाउन चाहन्छु । उनी फेरि एकपल्ट साना साना किशोरकिशोरीलाई फुटबल सिकाउन चाहन्थे । सायद उनले यो इच्छा पूरा गर्न पाएनन् । डम्बर गुरुको खेल जीवनका धेरै फरक फरक अध्याय छन् । जति बेला उनले फुटबल खेल्न सुरु गरे, पोखरा बेग्लै सहर थियो । उनी १४ वर्ष पुगेका थिए, मलेसियातिर लागे, ब्रिटिस आर्मीमा भर्ना हुन । मलेसिया त्यति बेला मलाया थियो । उनले त्यहीं फुटबल खेल्न सिके । यो भयो, सन् १९६६ तिरको कुरा । त्यहाँ नेपाल कपका नाममा फुटबल प्रतियोगिता हुन्थ्यो । एउटा फुटबल खेलाडीका रूपमा उनको वास्तविक जन्म त्यहीं भएको थियो ।त्यहीं फुटबल खेल्दाखेल्दै उनलाई नेपाली राष्ट्रिय टिमबाट खेल्ने प्रस्ताव आयो । नेपाल आएयता उनले सबैभन्दा पहिले यू१६ एसियन युथ खेले । पछि उनले नेपाली राष्ट्रिय टिमको प्रतिनिधित्व गरेर भारतको नयाँदिल्लीमा भएको एसियाली खेलकुदमा सहभागिता जनाए । त्यति बेला नेपाली टिमका प्रशिक्षक थिए, तिनै जर्मन रुडी गुटेनडफ । यी प्रशिक्षकले डम्बरलाई प्ले मेकरको भूमिका दिएका थिए । यसरी उनी पहिलो औपचारिक अन्तर्राष्ट्रिय प्रतियोगिता खेल्ने टिमका ऐतिहासिक सदस्य बने ।उनको जीवनको एउटा अध्याय त्यही सहारा क्लबसँग जोडिन्छ । सहाराले एकेडेमी सुरु गरेयता त्यसको प्रशिक्षकका रूपमा खटेको भनेकै डम्बर गुरु हुन् । उनले ०५८ सालयता कम्तीमा पाँच वर्ष जति एकेडेमी हाँके र एकपछि अर्को पोखरेली खेलाडी उत्पादन गरे । यो अवधिमा उनको छवि थियो, निकै सख्त प्रशिक्षकको । अनुशासन भनेपछि त्यसमा कुनै पनि सर्तमा सम्झौता नगर्ने । तर मैदान बाहिर खेलाडीलाई खुबै माया गर्ने, ती खेलाडीका लागि सक्दो गर्ने ।पोखरेली फुटबलका सबैभन्दा ठूलो नाममध्ये एक अनिल गुरुङ पनि हुन् । उनी सहारा एकेडेमीकै उत्पादन हुन् । उनलाई हुर्काउने, बढाउने काम पनि त डम्बर गुरुकै थियो । म उहाँलाई आफ्नो खेल जीवनको पहिलो प्रशिक्षक मान्छु, अनिलले सम्झन चाहे, उहाँबाट प्रशिक्षण पाएयता नै मेरो वास्तविक खेल जीवन सुरु भएको लाग्छ । सबैलाई थाहा छ, सुरुमा अनिल एकडेमीका लागि छानिएकै थिएनन् । पछि प्रशिक्षणमा बस्नेसम्मको अवसर पाए ।डम्बर गुरु नै हुन्, जसले अनिलको प्रतिभालाई चिने । सहाराकै पूर्वअध्यक्ष विक्रम थकाली मान्छन्, उनीहरूका लागि डम्बर गुरुसँग जोडिन पाउनु नै आफैंमा ठूलो उपलब्धि थियो । उनले भने, डम्बर गुरु आफैं हामीसँग जोडिन आउनुभएको थियो । हामीले उहाँलाई केही पनि दिनुपरेन, बरु उल्टै उहाँले एकेडेमीका लागि आफूले सक्दो दिन चाहनुभयो । दिनु पनि भयो । हाम्रा लागि त उहाँसँग संगत गर्न पाउनुमा पनि गर्व छ ।काठमाडौंका घरेलु फुटबलमा डम्बर गुरुले खेलाडीका रूपमा केही समय बिताए । आरसीटीसँग आवद्ध भएर उनले दुई पल्ट खेले र दुवै अवसर थियो, राष्ट्रिय लिग । नेपाली फुटबलमा दुई फरक अवसरमा राष्ट्रिय लिग भएको छ । पहिलो ०३० सालतिर । दोस्रो ०६० सालपछि । सुरुमा पाँच संस्करणको राष्ट्रिय लिग भएको थियो, त्यसमा आरसीटी चारपल्ट च्याम्पियन भयो भने एनआरटी एकपल्ट । आरसीटीले सुरुआती दुई संस्करण जित्दा एक प्रमुख खेलाडी हुन्, डम्बर गुरु ।आरसीटीका सचिव राजु शाही भन्छन्, हाम्रो क्लब इतिहासमा जतिले खेले, त्यसमध्ये उम्दा खेलाडीका रूपमा पर्छन्, डम्बरसिंह । उनको सक्रिय योगदानका कारण आरसीटी दुईपल्ट राष्ट्रिय लिग च्याम्पियन भएको थियो । त्यति बेला नेपाली घरेलु फुटबल व्यावसायिक थिएन, खेलाडीलाई तलब दिन चलन सुरु भएकै थिएन । एन्फा कप खेल्न काठमाडौं झरेका उनले यसरी नेपाली घरेलु फुटबलकै सबैभन्दा सफल क्लबबाट दुई उपाधि पनि जिते ।र, डम्बर गुरुको चर्चा गर्दा छुटाउनै नहुने एक पात्र हुन्, उनकी श्रीमती पूर्णकुमारी । उनीहरूले ५० वर्षभन्दा बढी समय सँगसँगै बिताए । यत्तिको समय डम्बर गुरुलाई आफूखुसी फुटबल खेल्ने अवसर मिलाइदिने नै तिनै पूर्णकुमारी हुन् । कान्छी छोरी रिन्कु गुरुङले भनिन्, हाम्री आमा पनि आफैंमा फुटबलप्रेमी । एकपल्ट दुई साना साना छोरी लिएर पनि फुटबल हेर्न जानुभएको थियो, त्यो पनि आँधीबेहरीको समयमा । त्यसैले पनि उनीहरूको जोडी गज्जबले चलेको थियो ।श्रद्धाञ्जली हाम्रा तिनै डम्बर गुरुलाई ।"
सीईसीलाई भीएनसीएको सहयोग,"(मेलबर्न)भिक्टोरियन नेप्लिज क्रिकेट एसोसिएसन (भीएनसीए) ले नेपाली राष्ट्रिय क्रिकेट टोलीका पूर्वकप्तान पारस खड्कालाई शुक्रबार मेलबर्नमा सम्मान गरेको छ । साथै पारसद्वारा सञ्चालित पल्सर क्रिकेट एक्सिलेन्स सेन्टर (सीईसी) लाई भीएनसीएका तर्फबाट अध्यक्ष सुजित बस्नेतले १ हजार अस्ट्रेलियन डलर सहयोग गर्ने घोषणा गरेका थिए ।दुई वर्षअघि संन्यासको घोषणा गरेयता पारसले काठमाडौंको बालुवाटारमा सीईसी सञ्चालन गरिरहेका छन् । नेप्लिज एसोसिएसन अफ भिक्टोरियोको निमन्त्रणामा १८ औं न्याभ कप क्रिकेट प्रतियोगिताको गुडविल एम्बासडरको भूमिकामा पारस मेलबर्न आएका छन् । उनले नेपाली क्रिकेटरलाई अस्ट्रेलिया क्रिकेटसँग जोड्ने विषयमा नेपाल समुदायसँग छलफल गरिरहेका छन् ।भीएनसीएद्वारा आयोजित कार्यक्रममा उनले अस्ट्रेलियामा नेपाली समुदायले स्थापना गरेको क्रिकेट क्लबहरू बलियो भएर नेपाली क्रिकेटरका लागि क्रिकेट अस्ट्रेलियासँग सम्बन्ध स्थापित गर्नुपर्नेमा जोड दिए ।भीएनसीएका अध्यक्ष बस्नेतसहित उपाध्यक्ष सन्दीप बोगटी, कोषाध्यक्ष सचिन बुढाथोकी, संस्थापक अध्यक्ष यसवन्त सुवेदी, सल्लाहकार राजन मास्के र संरक्षक विनीत शर्माले पारसलाई सम्मान गरेका थिए । यसवन्तसहित अभिषेक केसी, विवेक श्रेष्ठ मिलेर भीएनसीएको स्थापना गरेका थिए ।नेपालले सात पटक आईसीसी यू१९ विश्वकप खेलिसकेको छ । नेपालबाट ३३ पटक विश्वकप खेल्ने थोरै खेलाडीको सूचीमा पारस र यसवन्त रहेका छन् । यसवन्तले २००२, २००४ र २००६ तथा पारसले २००४, २००६ र २००८ मा भएको यू१९ विश्वकप खेलेका थिए । २००९ यता यसवन्त अस्ट्रेलियामा आई मेलबर्नलाई कर्मथलो बनाइरहेका छन् ।"
उपाधि जित्नेमा दुवै टोली ढुक्क,सुनसरी (कास) इटहरी गोल्डकपमा शनिबार अन्तिम प्रतिस्पर्धा गर्ने सगरमाथा युथ क्लब र चर्च व्बाइजले उपाधि जित्ने दाबी गरेका छन् । इटहरी रंगशालामा शुक्रबार भएको प्रिम्याच कन्फ्रेन्समा दुवै टोलीले विपक्षी तगडा भए पनि कप लिएरै फर्कने आत्मविश्वास प्रकट गरेका छन् । फाइनल खेलमा आफ्नो रणनीति प्रभावकारी रहने दाबी गरेका उनीहरूले विपक्षीलाई कमजोर नआँक्ने बताए । सगरमाथाका प्रशिक्षक याम गुरुङले आफूहरू डिफेन्डिङ च्याम्पियन भएकाले पनि उपाधि जित्नै पर्ने दबाबमा रहेको बताए ।अर्को टिमको कमजोर र सबल पक्षलाई नजिकैबाट नियालेकाले मैदानमा त्यहीअनुसारको रणनीतिअनुरूप अघि बढ्ने उनले बताए । टिममा केही खेलाडीमा इन्ज्युरी समस्या भए पनि फाइनल खेलमा ठिक हुने उनले विश्वास व्यक्त गरे । नेपाली महिला यू२० को मुख्य प्रशिक्षकसमेत रहेका गुरुङले चर्च ब्वाइजको शक्तिशाली डिफेन्स लाइन चिर्न रणनीतिहरू परिवर्तन नगर्ने संकेत गरे । कप्तान महेन्द्र कार्कीले फाइनल खेलमा परिचित प्रतिद्वन्द्वी भएकाले केही सहज रूपमा लिए पनि सतर्क भएर खेल्ने बताए ।यसै वर्ष ए डिभिजन लिगमा उक्लिएको चर्च ब्वाइज मोफसलको कुनै पनि प्रतियोगिताको फाइनल पुगेको यो पहिलो पटक हो । चर्च ब्वाइजका प्रशिक्षक प्रदीप हुमागाईंले फाइनल भएकाले स्वाभाविक रूपमै प्रतिस्पर्धात्मक खेल हुने बताए । टिमवर्कले फाइनलमा पुगेको औंल्याउँदै हुमागाईंले सबै खेलाडी तन्दुरुस्त रहेकाले जितप्रति विश्वस्त रहेको बताए । कप्तान मिलन राईले विजय लक्ष्यका साथ मैदानमा उत्रने बताए । उनले खाली समयमा मोफसलको प्रतियोगिता आयोजनाले लिगलाई सहयोग पुग्ने विश्वास व्यक्त गरे ।राईले च्याम्पियन बनेर लिगको आउँदो चरणमा फर्किने लक्ष्य रहेको बताए । सगरमाथामा अधिकांश खेलाडी नवप्रवेशी ए डिभिजन क्लब खुमलटारबाट छन् । चर्च व्बाइज र खुमलटारले ए डिभिजन लिगको दोस्रो चरणको खेलमा प्रतिस्पर्धा गरेका थिए । उक्त खेल चर्च व्बाइजले आफ्नो पक्षमा पारेको थियो । सगरमाथाले पहिलो खेलमा एभेनियर फुटबल क्लबलाई हराएको थियो भने सेमिफाइनलमा ए डिभिजन लिग च्याम्पियन मछिन्द्र क्लबविरुद्ध जित निकालेको थियो ।चर्च ब्वाइजले पहिलो खेलमा आयोजक राष्ट्रिय जागृति क्लबलाई हराएको थियो भने सेमिफाइनलमा विभागीय टोली आर्मीविरुद्ध जित निकालेको थियो । जम्मा ८ टोली सहभागी प्रतियोगिताको विजेताले १० लाख र उपविजेताले ५ लाख रुपैयाँ पुरस्कार पाउनेछन् । प्रतियोगिताको सर्वोत्कृष्ट खेलाडीलाई १ लाख रुपैयाँ प्रदान गरिनेछ । विभिन्न विधामा उत्कृष्ट हुनेले नगद २० हजार पाउनेछन् । प्रतियोगितामा सहभागी प्रत्येक टिमलाई प्रतिम्याच नगद २० हजार तयारी खर्चसमेत उपलब्ध गराइएको छ ।
७६ वर्षदेखि डेरा खोजिरहेकी २५ की हेलेन,"उनी विक्रमसंवत् २००३ सालमा जन्मिएकी हुन् । उनी जन्मिँदै २५ या २६ वर्षकी थिइन् । सुन्दर, परिपक्व र सचेत ! उनले कहिल्यै बामे सर्नै परेन । कहिल्यै तोते बोली बोल्नै परेन । उनलाई आमाबाबुले आफ्नो काखमा राखेर हुर्काउनै परेन । एकैपटक २५ या २६ वर्षमा जन्मनुको यही फाइदा हो । तर, बेफाइदा पनि कतिकति ! उनले बालापनलाई अनुभूत नै गर्न पाइनन् । उनी जन्मँदै कृष्णकी स्वास्नी भएर जन्मेकी थिइन् । जन्मँदै कृष्णलाई आसक्त बनाउने देह र बैंससहित जन्मिएकी थिइन् । होइन त अद्भुत कुरा ? तर, यो सत्य हो । उनको नाम हेलेन हो । उनीबारे विस्तारमा बुझ्न तपाईं विक्रम संवत् २००३ सालमा प्रकाशित गोपालप्रसाद रिमालद्वारा लिखित मसान (नाटक) पढ्न सक्नुहुन्छ । यसका निकै संस्करण प्रकाशित भइसकेका छन् । यो तपाईंको घरको लाइब्रेरीमा उहिलेदेखि सजाएर राखिएको पनि हुन सक्छ । नभए तपाईंको छोराछोरी, दाजुभाइ, दिदीबैनी, भतिजाभतिजीका कलेजका किताबका खातमा कतै थिचिएर चुपचाप बसेको हुन सक्छ । किताब चुपचाप बस्नु राम्रो कुरा होइन । किताबसित त वार्तालाप गरेकै राम्रो । जीवन्त किताबहरू प्रायः आफूलाई पल्टाउने पाठकहरूका रुमानी औंलाहरूको पर्खाइमा हुन्छन् । मसान ले तपाईंका मादक औंलाहरूलाई पर्खिरहेको हुन सक्छ । मसान हेलेनको आत्मकथा होइन । तर, यो पढेर तपाईं उनको जीवनको एउटा पाटोसँगै उनको सोच, नियति र छटपटीलाई बुझ्न सक्नुहुन्छ । किताब पातलो छ । हिमालयन जाभामा बसेर अमेरिकानो पिउँदै तपाईं एक सिटिङमै पढेर सिध्याउन सक्नुहुन्छ । साझा प्रकाशनबाट छापिएकाले यसको मूल्य पनि सस्तो छ । हेलेनलाई बुझ्न सय, सवा सय खर्च गर्न तपाईंले पक्कै लोभ गर्नुहुनेछैन । यतिखेर रातिको नौ बजेको छ र म आफ्नो शयनकक्षमा छु । आजै मेरो विवाह भएको हो । प्रेम विवाह । हेलेनसित । २५ वर्षकी हेलेनसित । २००३ सालमा जन्मिएकी हेलेन, विक्रमसंवत् २०७९ सालसम्म पनि उस्तै राम्री र जवान थिइन् । शरीर उस्तै पुष्ट र मादक । किताबका युवतीहरू कहिल्यै बूढी नहुने रहेछन् ।ल ल लमैले हेलेनलाई केही महिनाअघि मात्रै बालाजुको बाइसधारामा भेटेको थिएँ । वास्तवमा म उनी नै हेलेन हुन् भनेर कहाँ चिन्न सक्थें र ! संयोगले त्यही बिहान मैले मसान पढेको थिएँ । खासमा साहित्यप्रति असीम अनुराग भए पनि यत्तिका वर्षसम्म मैले मसान पढेकै थिइनँ । रिमाल बूढाले हेनरिक इब्सेनको नाट्यकृति द डल्स हाउस बाट प्रभावित या प्रेरित भई यो नाटक लेखेको भन्ने थाहा भएकाले पनि होला, मेरो मनमा यसको मौलिकताबारे गहिरो संशय थियो । तर, मेरा पिताजी स्वयम् त्रिभुवन विश्वविद्यालयमा नेपाली विषयका अवकाशप्राप्त प्राध्यापक हुनुहुन्छ । केही महिनाअघि मात्रै उहाँले मसान का विषयमा लेखेको लामो समालोचना नेपाल प्रज्ञा प्रतिष्ठानको समकालीन साहित्य भन्ने पत्रिकामा छापिएको थियो । उहाँले नै मलाई आफ्नो समालोचना पनि पढ्न दिनुभयो र मसान पनि । त्यतिबेला उहाँले भन्नुभएको थियो, नारीभित्र सुषुप्त अवस्थामा लुकी बसेको विद्रोहचेत ढिलोचाँडो अवश्य प्रकट हुन्छ । त्यसको गतिलो उदाहरण हो मसान । नारीका विषयमा उपन्यास लेख्न तम्सिने तँजस्ता नवोदित लेखकहरूले यो किताब पढ्नैपर्छ । यो नाट्यकृति तेरा लागि असल सन्दर्भग्रन्थ हुन सक्छ ।पिताजीले यति भनिसकेपछि नै मैले मसान पढ्नु जरुरी भएको थियो । संयोग कस्तो विचित्रको पर्यो भने जुन बिहान मसान पढें, त्यही दिन दिउँसो हेलेनसित मेरो भेट भइहाल्यो ।राति अबेरसम्म पानी परिरहेकाले ओसिलो दिन थियो त्यो । घाम लागेकै थिएन । तर, मौसमको यस्तो मनपरि चलिरहँदा पनि हेलेनको उपस्थितिले बालाजुको बाइसधारा उद्यान धपक्क उज्यालिएको थियो । रङ्गीबिरङ्गी फूलहरूले सुन्दर बगैंचा झनै सुन्दर भएको थियो । चपलाअबलाहरू हातमा गुनकेशरीको फूल लिई एकसुरमा, तर उन्मुक्त यताउता गरिरहेका थिए । प्रेम गर्नका लागि वातावरण साह्रै उपयुक्त भएको थियो । मैले उनलाई देख्नासाथ चिनिहालें । उनले घर छाडेर निस्केको कुरा मलाई थाहा थियो । यतिबेला उनको मनमा कति उथलपुथल भइरहेको होला भन्ने म सहजै अनुमान लगाउन सक्थें । हिजोअस्तिसम्म सुख, सुविधा, माया र सम्मान पाइरहेको घरलाई र त्यस घरभित्र बस्नेहरूसित जोडिएका सम्बन्धहरूलाई एकाएक त्यागेर हिँड्नु एउटी नारीका लागि कम ठूलो साहसको कुरा थिएन । समाजका लागि त यो ठूलो विद्रोह थियो । यद्यपि यस्तो विद्रोहलाई सम्मान गर्ने कि नगर्ने भन्ने विषयमा समाज विभाजित थियो । तर, मैले भने किताब पढिसक्नासाथ उनको विद्रोहलाई सम्मान गरेको थिएँ । बालाजु उद्यानको त्यस्तो प्रेममय वातावरणमा पनि उनी उदास थिइन् । नारीलाई केन्द्रमा राखेर आफ्नो पहिलो उपन्यास लेख्ने तयारीमै भएकाले नारीको मनोदशालाई राम्ररी बुझ्छु भन्ने कुरामा म आश्वस्त थिएँ । त्यसमाथि मनोविज्ञान विषयमा हालै उच्च अङ्कका साथ स्नातकोत्तर पनि उत्तीर्ण गरेको थिएँ । त्यसैले त्यस दिन उनी नजिकैको भर्याङको खुड्किलोमा बसेर पानी बगिरहेका बालाजुका बाइसधारातिर एकतमासले हेर्दै के सोचिरहेकी होलिन् भनेर म सहजै अनुमान लगाउन सक्थें । तर, यो उनलाई हेर्दै उनको मनोदशाको विश्लेषण गर्ने बेला थिएन । यो उनीसित संवाद गर्ने र उनलाई सम्झाउने बेला थियो । त्यसका लागि मलाई उनीसित परिचय गर्नु जरुरी थियो । तर, धेरै बेरसम्म उनको छेउमा गएर उभिने आँट भएन । टाढैबाट हेर्दा पनि मलाई उनको व्यक्तित्वको विशालताले अत्याएको थियो । उनीसामु पर्दा कतै मलाई मेरै हीनतावोधले खर्लप्प निल्ने त होइन ? यो सोच मात्रैले पनि मलाई आतङ्कित पारेको थियो । तर, मैले मन बलियो बनाएँ । परिचय गर्दैमा केही बितिहाल्ने त होइन नि ! विनम्र भएर आफ्नो सामु आएको युवकलाई उनले पक्कै पनि ढुङ्गा हानेर लखेट्दिनन् होला । यसरी मानसिक रूपमा आफूलाई तयार बनाएपछि मैले अबेर गरिनँ । म उनीसामु गएँ । उनलाई नमस्कार गरें र औपचारिकताका लागि सोधें, तपाईं नै होइन मसानकी युवती ? कृष्णकी श्रीमती ? भोटुकी माइजू ?उनले पुलुक्क मतिर हेरिन् । मतिर हल्का व्यङ्ग्यपूर्वक मुस्कुराएर हेरिन् अनि बोलिन्, ठीक चिन्नुभयो । अझ तपाईंले मेरो परिचयमा एउटा कुरा भन्न छुटाउनुभयो, म घरमा भित्रिएकी कृष्णकी नयाँ दुलहीको सौता पनि हुँ ।मलाई आफ्नो गल्ती अनुभूत भयो । मैले तत्काल आफूलाई सच्याएँ र भनें, उफ् ! गल्ती गरें मैले । मैले त सोझै तपाईं हेलेन होइन ? भनेर पो सोध्नुपर्ने ! यसरी मैले तपाईंको निजी व्यक्तित्व र पहिचानलाई अरूको व्यक्तित्वसित गाँसेर बुझ्नै नहुने ।उनले जवाफमा यति मात्रै भनिन्, रोग हो हजुर रोग । यो रोगले नारीका धेरै कुरा बुझ्नै दिँदैन ।रीति, परम्परा र संस्कारका नाममा युगौंदेखि मेरो चेतनामा गजधम्म बसेको पुरुष मानसिकता अन्ततः रोगकै रूपमा मभित्र रहेको त होला नि ! उनले गलत कहाँ भनेकी थिइन् र !म एकछिन मौन भएँ । कत्ति कुरा गर्न मन थियो उनीसित ! तर, एकछिनलाई मसित कुरा सकिएजस्तै भयो । त्यसैले बडो अप्रासङ्गिक कुरा सोधें, तपाईं यो उद्यानमा कतिबेलादेखि बस्नुभएको ?मसान २००३ सालमा छापियो । अहिले २०७९ साल भयो । म यहाँ बसेको त ७६ वर्षभन्दा पनि बढी भयो ।जवाफ दिँदै उनले पुलुक्क मतिर हेरिन् । करिब ७६ वर्षदेखि पीडाको यत्रो महासागर आफूभित्र बोकेर हिँड्दा पनि उनको सुन्दरता जस्ताको तस्तै थियो । उनी कृष्णको घर छाड्दा जस्तो थिइन्, आज पनि त्यस्तै थिइन् । कृष्णजीको घर छाडेपछिका दिनहरू कता बिताउनुभयो ? एक्लो महिलालाई डेरा पाउन पनि गाह्रो भयो होला, मैले अलिक सहज भएर सोधें ।कृष्णको घर छाडेको रात मैले भूगोलपार्कको पेटीमा बिताएँ । जीवनमा पहिलोपल्ट मैले घरबाहिर रात बिताएकी थिएँ । मेरो मनमा भुइँचालो गएको थियो । त्यसबाहेक हिजोसम्म लोग्ने भनाउँदाको घरमा सुखसयलमा बसेकी मलाई सडकको पेटीमा निद्रा पर्ने कुरै पनि थिएन । त्यो रात मात्र किन ? म त्यसपछिका कुनै रात पनि निदाएकी छैन । यसरी निद्रा नलाग्नुलाई अङ्ग्रेजीमा इन्सोम्निया भन्छन् । स्लिपिङ डिसअर्डर । उपचार गराउनु भएन ? एकपटक डाक्टर विश्वबन्धुलाई जँचाउनुभएको भए अवश्य फाइदा हुन्थ्यो, मैले एकसाथ सहानुभूति र सल्लाह दिएँ । रोगी तपाईंको यो समाज छ, जँचाउनुचाहिँ मैले पर्ने ?उनको यो तिखो प्रश्नले मलाई अत्यायो । बिस्तारै भनें, यो समाज त तपाईंको पनि हो नि । हैन र ?यो समाज मेरो पनि भैदिए मैले यसरी युगौंदेखि यो बाइसधाराको बगिरहेको पानी हेरेर जीवन बिताउनुपर्ने थिएन ।उनको कुराले मेरो मनलाई चिसो बनायो । मैले प्रसङ्ग केही बदलेर सोधें, यहाँ बालाजुको बाइसधारामा चपलाअबलाहरू एक सुरमा, गुनकेशरीको फूल लिई शिरमा पानी छ्यापाछ्याप गरेर कति आनन्दले खेलिरहेका छन् ! के तपाईंलाई त्यसरी नै खेलूँ खेलूँ लाग्दैन कहिल्यै ?मनमा आनन्द भए पो खेल्नु ।मनमा किन आनन्द नभएको त ?, मैले बुझ्दाबुझ्दै पनि बुझ पचाएर यो प्रश्न सोधेको थिएँ । प्रत्युत्तरमा उनले भनिन्, जवाफ तपाईंको पिताजीसित सोध्नुस् न । उहाँले मसानका मजस्ता पात्रहरूका बारेमा त्यत्रो समालोचना नै लेख्नुभएको छ त ।तर, मैले पिताजीले मसानबारे लेखेको त्यो समालोचना पढिसकेको थिएँ । त्यसमा एक ठाउँमा पिताजीले लेख्नुभएको थियो पुरुषले सधैं महिला कि आफ्नो यौन तृप्ति गर्ने साधन बनोस् भन्ने चाहन्छ कि सन्तान जन्माउने मेसिनको रूपमा रहोस् भन्ने चाहन्छ । यो पुरुष प्रवृत्ति मसान नाटकमा राम्रोसित अभिव्यक्त भएको छ । मसानमा प्रमुख पात्रका रूपमा रहेका युवती अर्थात् हेलेन, दुलही अर्थात् कृष्णकी दोस्रो श्रीमती र कृष्णकी बैनी अर्थात् बागमती, यी सबै कुनै न कुनै रूपमा पुरुष र पुरुष सत्ताबाट प्रताडित छन् । तर, यो नाटकले महिलाहरूलाई आफूप्रति भैरहेको अन्यायलाई सधैं सहेर बस्नु हुँदैन भन्ने सन्देश पनि दिन्छ । हेलेनको विद्रोहले महिलालाई ठूलो प्रेरणा र हौसला दिएको छ ।म निकैबेर घोरिएको देखेर उनैले भनिन्, मैले आफूप्रति भएको अन्यायको विरोधमा कृष्णको घर छाडें । तपाईंका पिताजीहरूले मेरो त्यो कदमलाई विद्रोह हो भनेर विश्वविद्यालयका पाठ्यक्रम, गाइड बुक र समालोचनाहरूमा लेख्नुभयो । ती लेख र मसानबारे काठमाडौंका विभिन्न साहित्य महोत्सवहरूमा चर्चापरिचर्चा पनि भए । तर, आजसम्म कसैले मसित हेलेन, कृष्णको घर छोडेपछि तैंले कतै डेरा पाइस् कि पाइनस् ? भनेर सम्म सोधेका छैनन् । मलाई साहित्यको बलियो पात्र को रूपमा त धेरै प्राध्यापक, साहित्यकार, बुद्धिजीवीहरूले स्वीकार गरे । तर, व्यक्ति को रूपमा जबजब म उहाँहरूको घरको ढोकामा डेरा खोज्न उभिन्छु, उहाँहरूले जहिले पनि केही नबोली ढोका बन्द गरिदिनुभएको छ । लोग्नेको घर छाडेकी पात्र को विद्रोहबारे सम्मान साथ बहस गर्नु त उहाँहरू सबैका लागि रुचिकर विषय रहेछ । तर, त्यसरी नै लोग्नेको घर छाडेर हिँडेकी नारी भने उहाँहरूका लागि चरित्रहीन हुने रहिछ । म कुनै दिन तपाईंको पिताजीको घरमा पनि डेरा खोज्दै गएकी थिएँ । तर, मेरो दुर्भाग्य, मसित उहाँलाई देखाउने कुनै चारित्रिक प्रमाणपत्र थिएन ।उनको कुरा सुनेर म धेरैबेरसम्म निःशब्द भएँ । मौनता मेरो वरिपरि व्याप्त भयो । पानी छ्यापाछ्याप गरिरहेका चपलाअबलाहरूको उन्मुक्त हाँसो पनि मैले सुनिरहेको थिइनँ । म रोएँ । ठीक त्यसरी नै रोएँ, जसरी रोएको थिएँ मसान पढ्दा । मसान को त्यो प्रसंग, जहाँ हेलेनले आफूलाई कृष्णले बाँझो हुने औषधि ख्वाएर सधैं तरुनी राखेर यौनतुष्टि प्राप्त हुने मेसिन बनाउन खोजेको कुरा थाहा पाउँछिन्, त्यो प्रसङ्ग उल्लेख भएको पानामा पक्कै पनि अझै मेरो आँसुको दाग बाँकी हुन सक्छ ।ल ल लत्यस दिनपछि पनि हेलेनसित मेरो पटकपटक भेट भयो । म बिस्तारै उनीप्रति आकर्षित हुँदै गएँ । साथीहरूलाई भनेर हेलेनका लागि डेरा पनि खोजिदिएँ । उनीप्रतिको मेरो सदाशयताले दशकौंपछि उनको मनमा पुरुषप्रति अलिकति विश्वास पलाएको थियो ।मप्रतिको उनको मनमा पलाएको यही विश्वास नै बिस्तारै प्रेमभावमा परिणत भयो । हो, हेलन र म प्रेममा पर्यौं । हाम्रा प्रेमका ती दिनहरू साह्रै सुखमय थिए । मेरो मनमा त्यो सुखलाई अझै दिगो बनाउने रहर पलायो । मैले आफ्नो यो रहरबारे बताएँ । उनले भनिन्, रहर त मलाई पनि छ ।कुरा मिल्यो । हिजो हामीले बिहे गर्यौं । यसरी मसान की २६ वर्षीया युवती अर्थात् हेलेन अब मेरी स्वास्नी बनिन् । ल ल लमेरो शयनकक्ष थरीथरीका फूलमालाले सिँगारिएको थियो । सेतो तन्नामा गुलाफका राता पत्रहरू छरिएका थिए । कोठामा रातो गुलुप बलिरहेको थियो । र, त्यसको प्रकाशले वातावरणलाई पूरै मादक बनाएको थियो । पलङमा उनी मेरो प्रतीक्षामा बसिरहेकी थिइन् । म बिस्तारै उनको छेउमा गएर बसेँ र भनें, आज आमा घरमा भैदिएको भए उहाँ तिमीजस्ती बुहारी पाएर कति खुसी हुनुहुन्थ्यो होला ।मेरो पिताजी र आमाबीच विवाह गरेदेखि राम्रो सम्बन्ध रहेनछ । सधैं झैंझगडा भैरहन्थ्यो रे । हामी सानै थियौं । एक दिन आमाले यो घर छाडेर हिँड्नुभएछ । सुरुमा उहाँ आफ्नो माइतीमा जानुभएछ । त्यतिखेर म र मेरो दाइ पनि उहाँसँग गएका थियौं । तर, त्यसपछि उहाँ अर्को पुरुषको प्रेममा पर्नुभयो रे । सबैले भन्थे उहाँ त्यही केटासित भाग्नुभयो । अनि त हामी लाचार र आमाविहीन भएर यही घरमा फर्कियौं । बुबाले अर्को विवाह गर्नुभयो ।यी सबै कुरा हेलेनलाई भनिसकेपछि मैले फेरि भावुक भएर भनें, हेर न विडम्बना, मलाई त मेरी आमाको नाम पनि थाहा छैन । नागरिकतामा पनि उहाँको नाम छैन । मेरो कुरा सुनेर उनी पनि भावुक भइन् र मलाई सहानुभूतिपूर्वक हेरिरहिन् । टाढा कतै नारायणगोपाल रियाज गरिरहेका थिए केही मीठो बात गर रात त्यसै ढल्किँदै छ ।हो नि ! यो त मायाको मीठो बात गर्ने बेला पो हो ! कहाँ दुःखको बातमा समय बिताइरहेको मैले ! अनि मैले प्रसङ्ग बदलें र भनें, प्यारी युवती, मेरी प्यारी हेलेन ! तिमीले जीवनमा धेरै दुःख भोगिसक्यौ । अब त्यस्तो दुःख तिमीले भोग्नुपर्ने छैन । म तिम्रो पूरापूरा ख्याल राख्नेछु । मेरो यति आम्दानी छ कि तिमीले कुनै जागिर खानुपर्ने छैन । तिमी आरामले घरभित्र मेरा लागि स्वेटर बुनेर बस्न सक्छ्यौ । कतै जानुपरे, तिमीले एक्लै जानुपर्ने छैन । सधैं म तिमीलाई तिम्रो गन्तव्यसम्म पुर्याउनेछु । म यो घर तिम्रा लागि आनन्दै आनन्दले भरिएको सुपरमार्केट बनाइदिनेछु । उहिल्यै मसान मा कृष्णले आफ्नो यौनेच्छा पूरा गर्न तिमीलाई सधैं तरुनी बनाउन घातक ओखती ख्वाएर राखेको थियो । म त्यस्तो पटक्कै गर्दिनँ । त्यसैले मैले तिमीलाई तरुनी बनाउन आफ्नो अप्रेसन गरेर आफूलाई नै बाँझो बनाएको छु । अब तिमी सधैं आफ्नो स्वाभिमान नगुमाएरै जवान भैरहन पाउनेछ्यौ । हामीबीचको सम्मानसहितको यौनक्रीडा युगौंसम्म जारी रहनेछ ।अनि मायाले उनको चिउँडो उचालेर भनें, त्यो मसानको कृष्णले तिमीलाई विवाह गरेर ल्याएको रात नधोएको खुट्टाको जल ख्वायो होला । म त्यस्तो छैन । म तिमीलाई मेरो फोहोर खुट्टाको जल खान दिन्नँ । बरु म खुट्टा धोएर आउँछु । अनि जल खानू !मैले आफ्नो कुरा सकिएपछि उनीतिर हेरें । उनी जिल्ल परेर मलाई हेरिरहेकी थिइन् । यतिबेला उनी झनै राम्री र उत्तेजक देखिएकी थिइन् ।अब समय आएको थियो, मैले आफ्नो पाउ पवित्र बनाउने र आफ्नो गरुङ्गो पोसाक पनि उतारेर नग्न हुने । म बाथरुममा पसें । आफ्ना सबै पोसाक उतारे । म पूरै नाङ्गिएँ । हातमुख धोएर तरोताजा भएँ । खुट्टा पनि साबुन लगाएर पखालें । अनि यौन उन्मादसहित नग्न अवस्थामै कोठामा आएँ । तर, म कोठामा आउँदा पलङमा हेलेन थिइनन् । बाहिर निस्कने ढोका भने खुला थियो । यति छिटो कता गइन् उनी ? म आत्तिएँ । उनलाई खोज्न बाहिर निस्कनै लागेका बेला मैले सिरानमा कागजको एउटा सानो चिर्कटो देखें । टिपें । हेलेनले छाडेको चिठी रहेछ । फेरि मबाट गल्ती भयो । म एउटा कृष्णबाट मुक्त भएर फेरि अर्को कृष्णको चङ्गुलमा फस्न पुगेछु । त्यो कृष्णलाई पनि आफ्नै आनन्द प्रिय थियो । यो कृष्णलाई पनि आफ्नै आनन्दको चिन्ता छ । बस्, त्यो कृष्ण र यो कृष्णले भन्ने शब्द र गर्ने व्यवहारहरू फरक छन् । तर, आसय उही । दुवै मलाई यौन उत्तेजना शान्त पार्ने गुडिया नै बनाउन चाहन्छन् । त्यसैले मैले फेरि अर्कोपटक पनि विद्रोह गर्नुपर्ने भयो । मैले यो घर पनि छाड्नुपर्ने भयो । म हिँडें । अब मसानका कुनै संस्करणहरूमा नखोज्नू मलाई ।यति पढ्दापढ्दै मलाई रिङ्गटा लाग्न थालिसकेको थियो । तर, चिठीमा अरू वाक्यहरू पनि बाँकी थिए । ती अझै बढ्ता रिङ्गटा लगाउने खालका थिए । मनमा अझै ठूलो भुइँचालो ल्याउने खालका थिए ।प्रिय युवक, जाँदाजाँदै तिमीप्रति एउटा उपकार गर्छु । तिमीलाई तिम्री आमाको नाम भनिदिन्छु । उनको नाम हो बागमती । तिम्रो प्राध्यापक पिताबाट प्रताडित भएर माइती गएर बसेकी बागमती । कसरी चिनेनौ तिमीले आफ्नी आमालाई ? जबकि तिमीले मसान पढेको पनि धेरै समय भैसक्यो । हेलेनको चिठी मेरो हातमै थियो । चिठी राखेकै सिराननिरै थियो, मसान को नयाँ संस्करण ।म भने कोठाको बीचमा उभिइरहेको थिएँ । निःशब्द ! नग्न !त्यहीबेला मलाई मेरा लेखक मित्र नयनराज पाण्डेको फोन आयो । उनले हतारिँदै सोधे, यार, हेलेन अहिले मकहाँ आएकी छिन्, डेरा खोज्दै । के मैले उनलाई आफ्नो घरमा राख्नु ठिक हुन्छ ? के तिमीले मलाई उनको चरित्रको प्रमाणपत्र दिनसक्छौ ?"
जिन्दगी एक सफर,"विवाहका छट्टै किस्साकिशोरले चार विवाह गरे रुमा गुहा, मधुबाला, योगीता बाली र लीना । रुमासँग जीवनलाई हेर्ने दृष्टिकोण नमिल्दा किशोर अलग भए । रुमा विवाहपछि पनि गायन र अभिनयमै आफ्नो करियर अगाडि बढाउन चाहन्थिन् । तर, किशोर उनकै शब्दमा गाउँले टाइप का थिए । उनी रुमाले घर सम्हालून् भन्ने चाहन्थे । त्यसैमा कुरा मिलेन, अनि अलगअलग बाटो रोजे । रुमा र किशोरका छोरा अमित कुमार पनि भारतीय गायनमा स्थापित नाम हो ।रुमापछि किशोरको जीवनमा आइन् मधुबाला । बेगम मुमताज जेहान देहलवी बाट बेबी मुम्ताज हुँदै हिन्दी चलचित्रमा मधुबाला का रूपमा चर्चित भएकी हुन् । उनलाई मुटुरोगले च्यापेको थियो । उनीसँग किशोर भावनात्मक रूपमा जोडिएका थिए । उनी भन्थे, म उनीसँगै हाँस्थेँ, सँगै रुन्थेँ । उनीहरू सन् १९६० देखि १९६९ सम्म सँगै रहे । मधुबाला आफैं भारतीय सिने क्षेत्रमा द ब्युटी अफ ट्रेजेडी का रूपमा परिचित थिइन् । बरसात की रात, मुगलएआजम, अमर लगायत चलचित्रमा उनको दमदार अभिनय छ । ३६ वर्षको उमेरमै सन् १९६९ फेब्रुअरीमा उनको निधन भयो ।मधुबालाको निधनको ७ वर्षपछि किशोरको जीवनमा आइन् अभिनेत्री योगीता बाली । किशोरसँग उनको सम्बन्ध खासै जमेन । २ वर्षमै अलग भए । बाली भन्थिन्, किशोरले समय नै दिएनन्, रातभरि पैसा गनिबस्थे । नन्दीसँगको अन्तर्वार्तामा किशोरले यसको जवाफ दिएका छन्, त्यस्तो लाग्छ तपाईंलाई ? के म पागल छु ? जे होस् छिट्टै छुट्टियो राम्रै भयो । योगीता र किशोर सन् १९७८ मा अलग भए । त्यसको एक वर्षपछि उनले अभिनेता मिथुन चक्रवर्तीसँग बिहे गरिन् । त्यसपछि किशोरको जीवनमा आउने अभिनेत्री हुन् लीना चन्दावरकर । त्यो विवाह किशोरका लागि चौथो थियो भने लीनाका लागि दोस्रो । लीनाका पहिलो पति व्यवसायी सिद्धार्थ बंडोडकरको एउटा बिहे पार्टीमा आफ्नै रिभल्भरबाट अचानक चलेको गोली लागी मृत्यु भएको थियो ।साढे २ हजारभन्दा गीत गाएका किशोर कुमार २७ पटक फिल्मफेयर अवार्डमा सर्वोत्कृष्ट गायकका लागि मनोनीत भए । उनले ८ पटक अवार्ड हात पारे । किशोरकिस्सा धेरै छन्, सबै नसम्झन पनि सकिँदैन, सम्झिन पनि मुश्किल छ । सम्झिने भन्ने पनि आखिर रुचिकै कुरा त हो । हामी हाम्रा रुचिका चिज मात्र त सम्झिन खोज्छौं । किशोरकिस्सा एउटा लेखमा सम्भव पनि छैन । त्यसका लागि किशोरमाथि लेखिएका विभिन्न जीवनी पढ्नैपर्छ, उनीमाथि बनेका वृत्तचित्र हेर्नैपर्छ । किशोरका गीतले प्रेम, दुःख र जीवनका कथा बोलेका छन् । सबैलाई लाग्छ, किशोरको गीतले यस्तो संसारमा लैजाओस्, जहाँ दुःख पनि नहोस्, आँसु पनि नहोस् । आ चल के तुझे में ले चलुँऐसे गगन के तलेजहाँ गम भी ना हो आँसु भी ना हो (दूर गगन कि छावों में)"
"भोक, भोग र सम्भोगको यात्रा","आकर्षण पनि बनिदिँदोरहेछ नाम । भन्न त भन्छन् मान्छेहरू नाममा के छ र ? तर, त्यो भन्नेहरू नै नामको पछि दौडिरहेका हुन्छन् । आख्यानकार शिवप्रकाशको उपन्यासको सन्दर्भमा पनि भन्न सकिन्छ नामै काफी छ । यसअघि पनि शब्दकोशमै नभएको शब्द शीर्षकमा प्रयोग गरेर उनका दुई कथासंग्रह छापिएका छन् । नितान्त नयाँ नाम राख्ने उनको यो शैलीको अर्को निरन्तरता हो समभोक । उपन्यासले भन्छ भोककै कारण मान्छे बाँचेको छ, दौडेको छ अनि संघर्षरत छ । समभोक उपन्यासको माध्यमबाट शिवप्रकाशले समाजको फरक कथावाचन गरेका छन् । देश छाडेर होइन परिवार छाडेर बिदेसिनेको भोक कस्तो हुन्छ ? समभोक ले त्यो कथा भन्छ । अमेरिकामा समयको अभाव छ, कामको चाप छ, त्यो अभाव र चापबीच पनि मान्छेहरू मन मिल्ने साथीको खोजीमा हुन्छन् । केही आकर्षणले मान्छे केही विषयमा तानिन्छन् केही माध्यमले । र, व्यस्तताको बावजुद पनि अर्को मान्छे भेट्न आतुर हुन्छन्, जसका लागि सबै व्यय भोग्न पनि तयार हुन्छन् । आतुरी र संयमतालाई मान्छेले सदुपयोग गरेन भने दुर्घटना घट्न सक्छ । भोक, भोग र सम्भोगको चेत चैतन्यमा पर्न पनि संयमताको खाँचो पर्छ भन्छ समभोक । इशु, जसलाई मुख्य पात्र बनाएर भोकका अनेक आयाम बताउँदै शिवप्रकाशले कथा भनेका छन् । पाठकलाई लाग्छ इशु भोगको भोको छ । तर, ऊसँगै लहसिएकी सुवीको भोकचाहिँ के हो ? यो रोचक कथाको गाँठो कस्दैकस्दै पाठकलाई अमेरिकाका सहरहरू घुमाइदिन्छन् लेखक । उसो त फूलकुमार, अँणबहादुर, सुन्दासको साँझको पार्टीपछिको संवाद सुन्दा लाग्छ अमेरिकामा पुगेर आप्रवासी नेपाली उतैका भइसके । अर्थात् सेक्सफ्री भूगोलमा बसेर निकै फ्री सोच्ने भइसके । तर, वास्तवमा अवचेतन मनका ढोका खोलेर हेर्ने हो भने उपन्यासले आखिरमा मान्छे भोककै लागि त भौंतारिने रहेछ नि भन्छ । किताब पढेपछि लाग्छ, अन्तरमनको सन्तुष्टि नै जीवनमा ठूलो विषय रैछ । भोकको कारण मान्छेले के गर्दैन ? भोकले साइनो बदल्छ । भोकले सम्बन्ध बदल्छ । भोकका अगाडि मान्छे जस्तो पनि बन्न सक्छ । इशुको भोक यस्तै छ । पाँच वर्षसम्म उसको भोकले एउटा तपस्या नै गरेझैं लाग्छ । भोक मेट्न कोही पाँच वर्षसम्म पनि पर्खिन सक्छ ? यो त एउटा तपस्या नै हो । यहाँसम्म कि इशुका साथीहरू मामासिताको भोकमा चुर्लुम्म डुब्दा पनि इशु इमानदार छ । मान्छेले भोकमा जे गरे पनि इमानदारीचाहिँ त्याग्नु हुँदैन भन्छ किताब । तर, त्यही भोकको परिभाषाको अनेक रूप देखाउन सुवी काफी छ । पुरुषलाई मोहपासमा अल्झाएर दुहुनो गाई बनाउन महिला कति अग्रसर हुन्छन् ? यो बुझ्न सुवीलाई पढे हुन्छ । सुवीको पछि लाग्दालाग्दै पनि इशुको भोक टरेको चाहिँ छैन, जसले पाठकलाई झन् व्याकुल बनाइसक्छ । यो व्याकुलतामै छ उपन्यासका लामा घटना र रोचक पक्ष । शिवप्रकाशको समभोक को सुन्दर पाटो भनेकै पाठकलाई अल्झाइराहने खुबी हो । इशुको भोकको विसर्जन कतिबेला होला ? कौतूहलको बन्दी बनेर पाठक किताबमा डुबिरहन्छ । उपन्यासको तीन खण्डमा सुवीको पछिपछि लागेर पनि इशुको भोक मेटिँदैन र मुग्धासँग भेट पुग्छ । तेस्रो खण्डमा सिन्धुका टुप्लुक्क आइपुग्छे कथामा, जसले इशुको जीवनमा नयाँ मोड ल्याइदिन्छ । हुन त भोक, भोग र सम्भोगको तीन घुम्ती यहीँ भेटिन्छ । यही तीन घुम्तीमा छ सुन्दासजस्तो लोग्ने र सुवीजस्तो स्वास्नीको कथा । घटनाहरूले कथा, अवस्था र जिन्दगी बताइरहे पनि पाठकलाई लाग्न सक्छ, भोकको ज्यादती भइरहेको छ । सुन्दास जसरी परस्त्रीको भोको छ उसैगरी सुवीमा पनि परपुरुषको भोक छ । यसले अमेरिकाको फ्रीसेक्सको झल्को दिएको छ । भोकका विभिन्न आयाम र चरण छन् । भोक सबैतिर छ । व्याप्त भोकको पछि लाग्नेको हालत के हुन्छ ? भोकको परिणाम बुझ्न पनि समभोक पढ्नैपर्छ । यो प्रवासी नेपालीको कथा हो । परिवेशचाहिँ अमेरिका । अनि पात्रहरूको रवैया उही छाडा छोडिएका मान्छेको झैं छ । दुःख गरेर आयआर्जन गर्न पुगेको ठाउँमा समेत भोकको चपेटामा परेर मान्छे कस्तोसम्म हुन्छ ? यो बुझ्न किताब सहयोगी छ । पाठकले किताब पढेरै कथा र घटनाको माध्यमबाट अमेरिका बस्नेलाई छाम्न सक्छन् । त्यसमाथि भोकले जीवनलाई कतिसम्म दौडाएको छ भने उपन्यासको हरेक घटनाले कौतूहल जगाइदिन्छ । तर, पाठक एउटै भुमरीमा फसिरहन पनि चाहँदैनन् । जतिबेला पनि भोकको वर्णनले पाठकलाई बोर लाग्न सक्छ । उसलाई आजित पनि बनाउन सक्छ । कथा एकोहोरो बगे पनि किताब सक्ने लालशाले भने तानिरहन्छ । यो यौनकथा होइन । भोक, भोग र सम्भोगको दर्शनको कथा हो । छोटो, मीठो वाक्यगठन र रसिलो कथाले पाठकलाई आनन्दित तुल्याउन सक्छ । किताब पढेपछि लाग्छ भोक मान्छेको सबैभन्दा ठूलो बौद्धिकता हो, बौद्धिक सम्पत्ति हो, मान्छेको चिन्ता नै भोक हो । भोकको भुलभुलैयामा भुलिरहन समभोक पढ्नुस् ।"
के गुगलको आधिपत्य खतरामा छ ?,"सकिएला आधिपत्य ?च्याटजीपीटीलगायत जेनेरेटिभ आर्टिफिसियल इन्टेलिजेन्सको धमाकेदार आगमनले गुगललाई तनाव दिएको त प्रस्टै देख्न सकिन्छ । गुगलले आफ्नै जेनेरेटिभ एआई प्रविधि विकासका लागि गरेको हतारोले पनि त्यो जायज रहेको जनाउँछ । गुगल सर्चलेजस्तो उत्तर वा लिंक वा संकेत मात्रै नदिएर कुराकानीको शैलीमा उत्तर लेखिदिने लगायत अहिलेसम्म कम्प्युटरले सामान्यतया नगरेका शब्दबाट पेन्टिङ र फोटो बनाउने, भिडियोका स्क्रिप्ट मात्रै नलेखेर त्यसलाई सुहाउँदो पात्र र स्वर खोजेर भिडियो नै बनाइदिने, संगीत सिर्जना गरिदिने, लेख र होमवर्कका काम गरिदिनेलगायत दैनिक जीवनका काम चुट्कीमै गरिदिने प्रविधि बजारमा आएपछि गुगल सर्च केही हदसम्म रक्षात्मक भएको हुन सक्छ । तर, दुई दशकभन्दा बढी समय लगाएर जम्मा गरेको शब्द, तस्बिर, स्वर, भिडियोहरूको अथाह संग्रहले पनि गुगल अहिले नै कमजोर भइसकेको तर्क गर्नु हतारो हुने विज्ञहरूको टिप्पणी छ । निकट भविष्यमै आफ्नै च्याटबट र अन्य एआई प्रविधि ल्याउने तयारीमा रहेको गुगल त्यसपछि आफ्ना अभिलेख र अलगोरिदम विज्ञताले गर्दा झनै शक्तिशाली हुने अनुमान गर्न सकिन्छ । हाल सुरुवाती चरणमा रहेका एआई प्रविधिले पैसा कसरी कमाउँछन् र आफूलाई समयअनुसार कसरी अघि बढाउँछन् भन्ने पनि हेर्नलायक हुनेछ । किन गुगल खराब हुँदै गएको होला त ? भन्ने प्रश्नमा च्याटजीपीटीले यस्तो जवाफ दियो, गुगलले समयानुसार नियमित रूपमा आफूलाई विकसित गर्दै आफ्ना सेवा सुधार गरिरहेको छ । त्यसैकारण यो खराब हुँदै गएको छ भन्ने तर्क अलिक नसुहाउँदो भयो । तर, केही व्यक्तिहरूले समयक्रममा गुगलको कार्य पद्धतिका कारण केही सेवा कम उपयोगी भएको महसुस गरेका हुनसक्छन् । (एजेन्सीहरूको सहयोगमा)"
त्यसपछि म छापामार भएँ,"औंसीको चकमन्न रात । मट्टीतेल र दियालोको उज्यालोमा मान्छेहरूको चहलपहल । एकहोरो कुकुरहरूको आवाज । यो एक हेमन्त ऋतुको सम्झनाकथा हो । झरीले महाभारत शृंखलाहरूलाई झन्झन् भिजाइरहेकै छ । सेतो घुम्टो ओढिरहेका छन् हिमालहरू । नजिकैका हिमाल छोएर आएको झरीमिश्रित चिसो हावाको स्पर्शले मस्तिष्कमा ओहोरदोहोर गरिरहेका छन् अनेक स्मृति । २०५५ सालको एक गर्मीमा प्राथमिक तह पढिरहेकै बेला म भूमिगत राजनीतिसँग जोडिएँ अखिल क्रान्तिकारी मावि एकाइ समिति सदस्य भएर । त्यो सालको सुरुमै राज्यले माओवादीविरुद्ध किलो सेरा टु अप्रेसन चलायो । गाउँहरू राताम्मे थिए राता झन्डाहरूले, अनेक नारा र पोस्टरले । वर्षायामको त्यो दिन रिमझिम पानी परिरहेकै थियो । विद्यालय जाँदै थिएँ म । विद्यालयभित्र एक हूल शस्त्रसज्जित छापामार भेला भएका थिए । मनमा डर र उत्सुकता दुवै थियो । बिस्तारै नजिकै पीपलको रूखमुनि गएँ । फेदीमा बसेर एकटकले छापामारलाई नियालेँ । युवाहरू घर छाडेर छापामार बनिरहेका थिए । २०६० साल पुसको एक बिहान भुटेको मकै, सातु, चिउरा र दुई जोर कपडा झोलामा हालेर कमरेड तुफानसँग सयौं मान्छेको हूलमा मिसिएँ म पनि । त्यसपछि म छापामार भएँ । बाँसीको उकालो, छान्नाको डाँडा, भवानी लेक हुँदै लेकतोलीमा पुगेर भुटेको मकै र सातु खाएर अनिँदो रात कटाएको थिएँ । तीन दिनको पैदलयात्रापछि मुश्किलले जाजरकोट थापाजुंगाचौर पुगेका थियौं । कर्णाली र भेरीका सबै जिल्लाका जनताको उपस्थितमा भेरी, कर्णाली स्वायत्त जनसरकार घोषणा हुँदै थियो । अचानक नेपाली सेनाले हेलिकप्टरबाट बम बर्सायो । मान्छेको भागदौड चल्यो । घरहरू उजाडिए । त्यो बीभत्स घटना र बमआतंक सम्झँदा अझै मन सिरिङ्ग हुन्छ । जाँजरकोट मेरा लागि नयाँ भूगोल, नयाँ परिवेश र अनुभव थियो । बढ्दो उमेर, बदलिँदो परिवेश, उत्साह र इच्छाशक्तिले मलाई डोर्याएको थियो जनयुद्ध मा । जीवन, मृत्यु, आतंक, आनन्द, विद्रोह, समर्पण, ध्वंस र निर्माणको त्यो कहालीलाग्दो चक्रको सम्झना मात्रैले पनि झस्किन्छु । कहाँबाट कहाँ आइपुगियो ? सोचमग्न हुन्छु । असमानता कस्तो छ समाजमा ? विभेद कस्तो छ ? जीवनका यस्ता रङहरू बुझ्न पाएँ ती असजिला दिनका असजिला यात्राले । जलजला र सिस्नेको चुचुरोको कष्टसाध्य हिँडाइ । काँडेतार, जंगी पर्खाल र विद्युतीय धराप । हिउँका ढिस्कामा भोकको छटपटीमा निलेका हिउँका डल्ला । जंगल, ओढारका अत्यासलाग्दा बास । यस्ता थिए ती संकटकालीन दिन । त्यो युद्धमय, रक्तमय, क्रान्तिमय र आँधीमय दिनका साक्षी हुँ म । भेरी, कर्णाली र दैलेखलाई कार्यक्षेत्र बनाउँदा इच्छुक सांस्कृतिक संगम र नौमुले जनवादी सांस्कृतिक परिवारको तर्फबाट हामीले पनि गायौं धेरै गीत । अतिततिर फर्केर हेर्दा गौरव त लाग्छ, दुःख पनि । युद्धमा सँगै हिँडेका धेरै कमरेड केवल अब सम्झनामा छन् । तीमध्ये म सधैं सम्झिरहन्छु अनुजाको हँसिलो अनुहार । दैलेखको कालिकामा जन्मेकी अनुजा जीवनका मीठा सपना छाडेर ०५९ तिरै जनयुद्ध मा होमिइन् । ती दिनमा हामीले सांस्कृतिक समूहहरूमा सँगै काम गर्यौं, चार वर्ष । उनी कुशल नृत्यांगाना थिइन् । हार्मोनियनको सार्प, गितारको तारमा हामीले थुप्रै गीत गायौं । जनमुक्ति सेना को एउटा समूहसहित ०६२, चैत७ मा दैलेखको बस्ताकोटमा एउटा सांस्कृतिक कार्यक्रम सप्पन्न भएको थियो । हाम्रो टोली बनाडातिर लाग्यो । त्यो रात मेस थिएन । गाउँलेहरूका घरघरमा खाना खान बाँडिएका थियौं । खानापछि माझ गाउँको ठूलो घरमा केन्द्रित भयौं सेल्टरका लागि । सेल्टरमा पुगेको १० मिनेटपछि ठूलो विस्फोटनको आवाज आयो । कोठामा धूवाँको मुस्लो र बारुदको गन्ध छायो । आवाज रोकिएसँगै ठूलो चीत्कार सुनियो । त्यो चीत्कार भुइँतलाबाट आइरहेको एक हूल महिलाको थियो । भुइँमा रगतको रह थियो । सिरक धुजैधुजा । हाम्रा १ दर्जन महिला साथीहरू रगतको आहालमा बेहोस थिए । अनुजा सिरानीमै बिसाइएको आफ्नै झोलाभित्रको ग्रिनेट पड्किएर बहोस थिइन् । उनका हात टुक्रिएका थिए । त्यो ग्रिनेटसँगै अरू ग्रिनेट पनि क्रमशः विस्फोट भए । घाइतेहरूको उपचार गर्न हतारहतार सर्जक र म जम्बुकाधतिर दौडियौं । स्थानीय मेडिकल सञ्चालकको सहयोगमा घाइतेको उपचारमा जुट्यौं । ती ग्रामीण भेगमा डाक्टर थिएनन् । न अनुजा बाँचिन्, न घाइतेहरूको उपचार नै भयो । हामी अनुजाको शव र घाइतेहरूलाई कम्मलको स्ट्रेचरमा बेरेर रामाघाट झर्यौं । रामाघाटको बगरमा गहिरो चिहान खन्यौं । रगतले भिजेको अनुजाको शरीरलाई त्यही चिहानमा बिदा गर्यौं । सदाका लागि हिँडेकी थिइन्, अनुजा अनन्त यात्रामा । तर, सपनामा अझै लखेट्छ अनुजाको निर्दोष अनुहारले । कति सपना थियो उनका आँखामा । आखिर के पाइन् उनले ? आफ्नै सपनाको भारले थिचिएर जीवन नै बिसाइन् । त्यसपछि हामी घाइतेहरू बोकेर दैलेख, स्यालाबाट हिँड्यौं कर्णालीमा डुंगा चढेर अछामको भुलुगाउँ । ती भूमिगत दिनमा महाभारतको तल्लो काखका पहाडी बस्तीमा घाइतेको उपचारमा दौडिनु नै नियमित कर्म बन्यो । त्यो कठिन यात्रामा मैले हिमाल, पहाड र तराईलाई एकदम नजिकबाट देखेँ । नेपाली समाजको भयावह, दारुण दृश्य देखेँ । पसिनाले माटो भिजाउने, हात गोडामा ठेला उठाउने, भारी बोकेर पाइला खियाउने, पौरख गरे पनि खाना नपुग्ने, नुनको खोजीमा मुग्लान भास्सिने मान्छे देखें । ती दिन पहाडका गुलजार बस्तीहरू, भित्री मधेस, चुरे र देउरालीका काख अनि तराईका आँपगाछीहरूमा अविरल बिते । ती यायावरी यात्रामा मैले पहाडमा देखेँ असमानता, भेदभाव र गरिबी । तराईमा देखेँ दाइजो प्रथा, अभाव, पितृसताले डसेका महिलाको आर्तनाद, छुत र अछुतको खण्डित समाज र बहिष्करणमा पारिएका दलितको पीडा । मैले त्यो छापामार यात्रामा जीवन देखेँ, त्रासदीमा पनि भविष्य भेटेँ, हाँस्दा हाँस्दै रुन सिकेँ, रुँदारुँदै हाँस्न । वास्तवमा ती दिनमा बारुदको धूवाँभित्र पनि निरन्तर परिर्वतनको संगीत गुन्जिइरह्यो, स्वतन्त्रताको धुन बजिरह्यो । तर, अहिले ती दिन सम्झँदा बेलाबेला सोच्छु, के त्यो एक लामो सपना मात्रै थियो ?"
एक्ला चन्द्रहरू,"एउटा पुरानो घरमा नवविवाहित जोडी उभिएको छ । भत्किएको छ त्यो घर । रातो टीका, रातै साडीमा सजिएकी छे दुलही । उसको शिरमा छ रातो पच्छ्यौरी । पच्छ्यौरीमाथि ओढेकी छे सेतो कात्रो ! छेउमै उभिएको दुलहाको निधारमा टाँस्सिएको छ रातो टीका । र, उसको गलामा छ माला । शिरमा बेरेको छ सेतो कपडा । पृष्ठभूमिमा बजरहेको छ बिहेको धुन । एउटा बूढो रूखछेउ उभिएर चन्द्र (८०) ले विगत नियालिरहेको यो दृश्य लघुफिल्म बाघथान को हो । सुनील पाण्डे निर्देशित फिल्मको एउटै दृश्यमा चन्द्रको भत्किएको पारिवारिक जीवन छर्लंगै देखिन्छ । प्रतिष्ठित फिल्म फेस्टिभल रोट्रड्याम मा छनोट भएको २० मिनेटको बाघथान ले तनहुँको बाघ आतंक र त्यसबाट बच्न गाउँहरूले गर्ने संघर्षको कथा भन्छ । तर, फिल्मले निर्माण गर्न खोजेको भाष्यमा गहिरिने हो भने बाघथान ले एक्लो गाउँ र एक्लिएका त्यहाँका आफन्तको चित्रण गर्छ । सम्झनामै रमाउने उनीहरूको एक्लोपना प्रस्तुत गर्छ । वर्तमान समाजको रंग देखाउने बाघथान मा अधिकांश गाउँको समरूप भेटिन्छ । र, बसाइँसराइले पारेको प्रभावको चित्र पनि देखिन्छ । गाउँलेले कसरी गाउँलाई बाघको आतंकबाट बचाए ? चन्द्रले नातिलाई यो कथा सुनाउँदै गरेको प्रसंगबाट बाघथान सुरु हुन्छ र त्यहीँ सकिन्छ । फिल्मको कथा चन्द्रले नै भन्छ । चन्द्रले जसै कथा सुरु गर्छ, पर्दामा गाउँका खाली घरका तस्बिर घुमिरहन्छन् पालैपालो । एउटा दृश्यमा चन्द्र सुनाउँछ, बाघ मारे । बाघको लास घर पुर्याएपछि गाउँले रमाए । कसरी रमाए ? अब हाम्रा भेडा, बाख्रा, गाईं, भैंसी सबै जोगिए । खान आउँछ कि भन्ने तर्क थियो । तर, त्यो तर्क हरायो । हामीलाई दुःख थियो, दुःख दिने चिज मर्यो । अब हामी गाउँ छाडेर अर्को ठाउँ जानुपर्दैन भन्ने सल्लाह पो भयो । ठूल्ठूला समस्यासँग लड्न तयार गाउँले अहिले गाउँमा बस्दैनन् भन्ने देखाउन सुनसान गाउँका तस्बिरले थुप्रै अर्थ खोल्छ । लाग्छ, कुदिरहेको फिल्ममा टक्क अडिएर त्यही तस्बिरमार्फत निर्देशक सबै विषय बुझाउन खोज्दै छन् । सपना, सम्झना र वर्तमानलाई दृश्यमा घोलेर निर्देशकले चन्द्रहरूको कथा सुनाएका छन् । गाउँले किन गाउँ नै रित्तो पारेर बसाइँ सरे ? जवाफ सहज छ, गरिबी र बेरोजगारी । यो समस्याले अझै देश छाड्न बाध्य छन् थुप्रै नेपाली । गुणस्तरीय र उच्च शिक्षाकै लागि बिदेसिँदै छन् युवाहरू । त्यस अर्थमा बाघथान केवल एउटा चन्द्रको कथा होइन, सहरका चन्द्रहरूको प्रतिनिधि कथा हो, जो बिदेसिएका सन्तानको सम्झनामै बाँचिरहेका छन् । चन्द्र पनि गाउँले र पत्नीलाई सम्झिरहन्छ । भत्किएको घरसँग जोडिएको पत्नीको यादहरूमा हराउँछ । सपनामा पत्नीले भाकल अपुरो भएको सुनाउँदा ऊ भयँरस्थान पुगेर पूजा गर्छ । पात बजाउँदै स्मृतिहरूमा फर्किरहन्छ । पत्नीको भड्किएको आत्मा देखाउन बाक्लो कुहिरो र संगीतको कलात्मक प्रयोग गरिएको छ । बाक्लो कुहिरोभित्र हराएकी ऊ गाइरहन्छे छैन है बाटो हिँड्नलाई मेरो । लौ न म के गरूँ ? त्यस अर्थमा फिल्मले नेपाली समाजको विश्वास र संस्कृति पनि छोएको छ । फिल्ममा रूख, बाक्लो कुहिरो र रंगको बेजोडको विम्ब प्रस्तुत गरिएको छ । फिल्मले धेरै समयसम्म एक्लो रूखलाई नै प्रमुख चरित्रसँग उभ्याइरहन्छ । रित्तो गाउँ देखाउन बाक्लो कुहिरोभित्र एक्लै उभिएको एउटा रूखले थुप्रै अर्थ खुलाउँछ । जबजब चन्द्र पर्दामा देखिन्छ, एक्लो रूखसँगै देखिन्छ । उसको एक्लोपना देखाउन प्रयोग गरिएको त्यो रूखको विम्ब शसक्त छ । थुप्रै दृश्यमा कहिरो देखाइएको छ । धेरै त चन्द्रकी पत्नी देखिएको दृश्यमा । कुहिरोभित्र हराएको जीवन र गाउँको विम्ब पस्केको छ यसले । चन्द्रको जीवन रंगीन छैन, फुंग उडेको रंग संयोजन नै त्यसको प्रतीक हो । त्यही रंग संयोजनले दर्शकलाई पुरानो समयमा पुर्याइदिन्छ । बाघथान बाघ आतंकको मात्रै कथा होइन, ठूल्ठूला समस्याले एक्लिएकाहरूको कथा हो । चन्द्रकी पत्नी एक्ली छे, गाउँ एक्लो छ, चन्द्र एक्लो छ । वर्तमान समाजको सशक्त अवस्था चित्रण गर्ने फिल्म हो यो । छोराछोरी बिदेसिँदा सहरका वृद्धवृद्धाहरू पनि एक्लिएका छन् । तिनै आफन्तले भोगिरहेको एक्लोपनको एक्लो समयको कथा हो बाघथान । छोटो समयमै यति गम्भीर विषयको थुप्रै आयाम समेटेर निर्माण भएको बाघथान निर्देशन, लेखन र प्राविधिक पाटोले बलियो छ । पटकथा कसिलो छ, ध्वनिको प्रयोग बेजोड । पात्रहरू जंगल पुग्दा चराको चिरबिर, सुसाइरहेको नदी उनीहरूका खुट्टाले चालेको हरेक कदमको आवाज दर्शकको कानमा ठोक्किन्छ । चन्द्रले पत्नीलाई बेहुलीको भेषमा भत्किएको घरमा देख्दा शून्यमा हराएको देखाउन उस्तै आवाज (इन्टेन्स) को प्रयोग गरिएको छ । कथा सुनाउँदा चलाखीपूर्ण ढंगले छनोट गरिएका छन् शब्द । छोटा, तर गहकिला शब्द प्रयोग गरिएको छ । प्रमुख पात्र चन्द्रको कथ्यवाचन बनावटी छैन । चन्द्रको भूमिकामा चन्द्रबहादुर खत्रीको अभिनय छ । बसाइँसराइका विषय नौला होइनन् । तर, जसरी विम्ब, संगीत र सम्झनामार्फत बाघथान को कथा भनिएको छ, प्रस्तुतीकरणमा निर्देशक सुनील परिपक्व छन् । बाघको कथासँगै बसाइसराइँको डढेलोमा परेका गाउँको चित्र कोरिएको क्यानभास हो बाघथान । रोट्रड्याम मा वर्ल्ड प्रिमियर भएको यो फिल्म हालै सम्पन्न छैटौं नेपाल अन्तर्राष्ट्रिय चलचित्र महोत्सव (निफ) मा प्रदर्शन भएको थियो ।"
