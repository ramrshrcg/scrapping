शीर्षक,विवरण
६ महिनादेखि तदर्थ सरकार,"संघीय समीकरण परिवर्तन हुनेबित्तिकै प्रदेश पनि प्रभावित हुने गरेको छ । केन्द्रको सरकारबाट एमाले बाहिरिइसके पनि प्रदेशमा पुरानै गठबन्धन छ, तर कांग्रेस र माओवादी नेताहरूले चाँडै प्रदेशको सत्ता समीकरण परिवर्तन हुने बताइसकेका छन् । राजनीतिशास्त्री लोकराज बराल पनि राजनीतिक नेतृत्वको कमजोरीले समस्या बढेको बताउँछन् । यो, नेताहरूको कमजोरी हो । अन्य देशमा चुनावी परिणाम चाँडै आउँछ र सरकार पनि चाँडो बन्छ तर हाम्रोमा समस्या देखिएको छ, उनी भन्छन्, सरकार बनाउन कुनै पनि दलको बहुमत रहेको छैन । ३२ सिट ल्याएको माओवादीले भएभरकालाई लिएर हिँडेको छ । त्यसले पनि सरकार निर्माणमा ढिलाइ भइरहेको छ ।पूर्वप्रमुख निर्वाचन आयुक्त पोखरेल प्रणालीभन्दा पनि पात्रहरूका कारण समस्या देखिएको ठान्छन् । लोकतन्त्र संसारभर नै महँगो हुन्छ । यो निरन्तरताको प्रक्रिया हो । तर यसका केही मूल्य छन् । जनताको अभिमतभन्दा बाहिर नजाऊ भन्ने हो । हाम्रा पात्रहरूमा त्यो प्रवृत्ति भएन, उनी भन्छन्, समस्या निर्वाचन प्रणालीमा भन्दा पनि यसको मर्मअनुसार काम नगरिदिने पात्रमा छ । प्रधानमन्त्रीका राजनीतिक सल्लाहकार हरिबोल गजुरेल भने प्रधानमन्त्री नयाँ ढंगले अघि बढ्न खोजिरहेका बेला नयाँ राजनीतिक परिस्थिति निर्माण भएकाले सरकारको काममा असर परेको बताउँछन् । अब, विश्वासको मत लिएर सरकारले पूर्णता पाएपछि नयाँ ढंगले काम सुरु गर्छ । त्यसका लागि प्रधानमन्त्रीले गर्ने राजनीतिक भेटघाटदेखिका कामको तालिका बनाएर अघि बढ्ने तयारीमा लागिरहेका छौं, उनले भने, सरकार निर्माणको यो संक्रमण अब लम्बिँदैन । आर्थिक रूपमा संकटोन्मुख अर्थतन्त्रलाई सम्हाल्न पनि राजनीतिक नेतृत्वको सोच परिवर्तन हुनुपर्ने बताउँछन् कांग्रेस नेता प्रदीप पौडेल । भन्छन्, मुलुक आर्थिक रूपमा गम्भीर संकटमा छ । असन्तुष्टि चरम सीमामा छ । सरकारले डेलिभरी गर्न सकेन भने असन्तुष्टिले सीमा नाघ्न सक्छ ।"
जंगल हुँदै पोर्चुगल पुगेका ५ हजार नेपाली बिचल्लीमा,"परराष्ट्रको चाल सधैं सुस्तविगतमा प्रधानमन्त्री भएका बेला बाबुराम भट्टराई र पछि पेरिसस्थित राजदूत अम्बिका लुइँटेल पोर्चुगल पुगे पनि त्यहाँका नेपालीको पासपोर्ट, न्यूनतम ज्यालादर, मानव तस्करी सञ्जाललगायत समस्या सुनुवाइ नगरीकन फर्किएका थिए । लिज्बनमा रहेका अवैतनिक महावाणिज्यदूत मकरबहादुर हमालको दुई पटक (४ वर्ष) को कार्यकाल पूरा भइसक्दा पनि उनी नेपाली श्रमिकका समस्यामा अझै भिज्न नसकेको देखिन्छ । पोर्चुगलको क्वेम्ब्रामा बस्दै आएका ५२ वर्षीय सुब्रत रिमालले मिर्गौला खराब भएपछि क्षतिपूर्ति नपाइरहेको अवस्थामा पेरिसको नेपाली दूतावास र लिज्बनको अवैतनिक महावाणिज्यदूत कसैबाट पनि सहयोग नपाएको गुनासो गरे । म सरकारी नियमअनुसार श्रम स्वीकृति लिएर कृषि मजदुरीमा यता आएको थिएँ, दुवै मिर्गौला खराब भएपछि झन्डै ७ वर्षयता आश्रित अवस्थामा बसिरहेको छु, उनले भने, यहाँको अदालतमा मेरो हकअधिकारसम्बन्धी मुद्दा जितेको छु । तर, क्षतिपूर्तिको लडाइँमा कसैले पनि सहयोग गर्न चाहेका छैनन् । उनले आफूजस्तै मिर्गौला खराब भएका, क्यान्सरपीडित, पक्षाघात वा मस्तिष्काघात भएका नेपाली श्रमिक पोर्चुगलमा धेरै रहेको सुनाए ।पोर्चुगलमा ५ हजारभन्दा बढी नेपाली श्रमिकसँग पासपोर्टसहितका कागजात नरहेको रिपोर्टिङका आधारमा परराष्ट्र मन्त्रालयले पेरिसस्थित नेपाली दूतावासमार्फत कामचलाउ सूचना जारी गरेको छ । त्यसमा पासपोर्ट वा अन्य कागजात चाहिएको अवस्थामा पोर्चुगल आसपासका बर्लिन (जर्मनी), मेड्रिड (स्पेन), कोपनहेगन (डेनमार्क) र ब्रसेल्स (बेल्जियम) का नेपाली नियोगबाट पनि सहयोग लिन सकिने भनिएको छ । यस सम्बन्धमा रिमाल ठाडो प्रश्न गर्छन्, पासपोर्ट वा अन्य कानुनी कागजात नभएका नेपाली श्रमिक पोर्चुगल बाहिर जानै सक्तैनन्, अरू देशमा रहेका नियोगमा पुगेर कसरी पासपोर्ट बनाउने कसरी ? बर्लिनस्थित राजदूत रामकाजी खड्काले कुनै कागजी सहयोग माग्न पोर्चुगलबाट अहिलेसम्म कोही पनि दूतावासमा नआएको बताए । कोपनहेगनस्थित दूतावासका काउन्सिलर तीर्थराज अर्यालले पोर्चुगलबाट आएका नेपाली भनेर भिन्न रेकर्ड नरहे पनि डेनमार्कबाहिरका नेपाली पासपोर्ट बनाउन कागजात लिएर दूतावासमा आउने गरेको जानकारी दिए । ब्रसेल्सस्थित राजदूत गेहेन्द्र राजभण्डारीले यहाँको नियोगमा पोर्चुगलदेखिका नेपाली श्रमिक यदाकदा मात्रै आउने गरेको जानकारी दिए । पेरिसस्थित नियोग पुगेर भने मासिक ३ सय जति पोर्चुगलवासी नेपाली श्रमिकले पासपोर्ट बनाइरहेका छन् ।"
सीमाबाट ५ सय मिटर वर बीओपी,"सीमा सुरक्षा, सीमा पार अपराध रोकथाम तथा नियन्त्रण, भन्सार छली नियन्त्रण, सीमापार आवतजावतलाई सहज व्यवस्थापनजस्ता जिम्मेवारी प्रभावकारी नभएपछि कार्यकाल ६ महिनामा झारिएको हो । सीमा क्षेत्रमा खटिने सशस्त्र प्रहरी लामो समय एकै ठाउँमा रहँदा उसको हिमचिम सीमा क्षेत्रमा सक्रिय गलत तत्त्वसँग हुन सक्छ, सशस्त्रका एक उच्च अधिकारीले भने, जसले गर्दा मूल जिम्मेवारीमा असर पुग्ने देखेर नै बीओपीमा खटिने जवानदेखि अधिकृतसम्मका सबै कर्मचारीको अवधि घटाइएको हो ।स्थायी संरचना भएकाबाहेक अब बन्ने नयाँ संरचनाका बीओपी अन्तर्राष्ट्रिय सिमानाबाट कम्तीमा ५ सय मिटरभित्र राख्ने निर्णयअनुरूप सशस्त्र प्रहरी महानिरीक्षक राजु अर्यालले जग्गा खोजी र रणनीतिक स्थान पहिचान गर्न डीआईजी किशोर प्रधानको नेतृत्वमा समिति बनाएका छन् । भाडामा रहेका, अन्य सरकारी संरचना र टहरामा बसेका बीओपीलाई पनि सीमानजिकै ५ सय मिटर दूरी आसपास स्थानान्तरण गर्ने तयारी छ । अहिले एउटा बीओपीबाट अर्को बीओपीको दूरी कतिपय ठाउँमा ८ किमि टाढासम्म छ । अब यो दूरी २ देखि ३ किमिमा हुनेछ । सशस्त्र प्रहरी वरिष्ठ उपरीक्षक (एसएसपी) विष्णु भट्टले तोकिएको जिम्मेवारी प्रभावकारी रूपमा निर्वाह गर्न जनशक्ति परिचालन तथा बन्दोबस्ती व्यवस्थापनमा नीतिगत सुधार गर्न लागिएको बताए । आगामी ३ वर्षभित्र भाडा र टहरामा रहेका बीओपीका स्थायी संरचना बनाउन सरकारले १ अर्ब ७५ करोड रुपैयाँको स्रोत सुनिश्चित गरिसकेको छ । सरकारबाट बजेट सुनिश्चित भएपछि महानिरीक्षक अर्यालले डीआईजी प्रधानको नेतृत्वमा जग्गा खोजीलगायत काम गर्न संयन्त्र बनाएका हुन् । त्यस्तै, प्राविधिक अध्ययन तथा मूल्यांकन गर्न डीआईजी सन्दीप थापाको नेतृत्वमा अर्को संयन्त्र बनाइएको छ । एउटा बीओपी रहने जग्गाको क्षेत्रफल तराईमा कम्तीमा ५ कट्ठा हिमाली भेगमा भने अरू सरकारी संरचना भएकै क्षेत्र आसपास बीओपी राखिनेछ । अहिले ९७ वटा बीओपी मात्रै आफ्नै जग्गा र भवनमा छन् । जग्गा भए पनि भौतिक संरचना बन्न नसकेर निजी तथा सरकारी भवनमा रहेका २७, जग्गा भए पनि टहराछाप्रोमा बसेका ११, जग्गा भएर पनि संरचना नबन्दा पनि भाडामा रहेका २, जग्गा र भवन दुवै नभएर निजी र सरकारी निकायका भवनमा बसेका ७९ र थप बीओपी जग्गा र भवन नभई निजी संरचनामा भाडामा बसेका छन् । २ सय २० बीओपी भारत र ८ चीनतर्फ स्थापना गरिएका छन् । भारतले भने नेपालसँग जोडिएको आफ्नो सीमा सुरक्षा संयन्त्रलाई बाक्लो बनाउँदै लगेको छ । डेढ वर्षअघिसम्म भारतले सशस्त्र सीमा बल (एसएसबी) का ५ सय ३० बीओपी नेपालतर्फ तैनाथ गराएकामा अहिले ६ सय ६९ पुर्याएको छ ।"
सी रणनीति देशभित्र शक्तिकेन्द्रित विश्वमञ्चमा विस्तार,"(काठमाडौं)चिनियाँ राष्ट्रपति सी चिनफिङले आफ्नो तेस्रो कार्यकाल सुरु भएलगत्तै अर्को एक इनिसिएटिभलाई अघि ल्याए । चिनियाँ कम्युनिस्ट पार्टी (सीपीसी) केन्द्रीय समितिमा महासचिवसमेत रहेका राष्ट्रपति सीले गत बिहीबार ग्लोबल सिभिलाइजेसन इनिसिएटिभ (जीसीआई) को प्रस्ताव राखेका हुन् । उक्त अवसरमा उनले विश्वका राजनीतिक दलहरूलाई विकासलाई राष्ट्रिय आधुनिकीकरणको अभियानसँग घनिष्ठ रूपमा एकीकृत गर्न आह्वान गरेका थिए । सीले जीसीआई अघि सारेसँगै सन् २०१३ को मार्च १४ मा पहिलो पटक राष्ट्रपति भएदेखि चारवटा इनिसिएटिभलाई ल्याइसकेका छन् । सीले सोही वर्ष नै वान बेल्ट वान रोड योजना अघि सारेका थिए, जसलाई पछि बेल्ट एन्ड रोड इनिसिएटिभ (बीआरआई) नाम दिइयो । सीले आफ्नो दोस्रो ५ वर्षे कार्यकालमा दुई इनिसिएटिभलाई अघि ल्याए । उनले ग्लोबल डेभलपमेन्ट इनिसिएटिभ (जीडीआई) र ग्लोबल सेक्युरिटी इनिसिएटिभ (जीएसआई) को घोषणा गरे । सन् २०२१ सेप्टेम्बरमा भएको संयुक्त राष्ट्रसंघको महासभालाई सम्बोधन गर्ने क्रममा राष्ट्रपति सीले जीडीआईबारे पहिलो पटक प्रस्ताव गरेका थिए । जीएसआई भने सन् २०२२ अप्रिल २१ मा भएको बोआओ फोरम फर साउथ एसियालाई सम्बोधन गर्ने क्रममा प्रस्ताव गरिएको थियो । चीनले भर्खरै वार्षिक रक्षा बजेटमा ७२ प्रतिशत वृद्धि गरेका बेला तेस्रो कार्यकालका लागि आएलगत्तै सीले नयाँ इनिसिएटिभको जन्म दिएर आफूलाई थप मजबुत बनाउने आधार तय गरेका छन् । भूराजनीतिक जानकार चन्द्रदेव भट्ट बीआरआई र अन्य तीन इनिसिएटिभ (जीडीआई, जीएसआई र जीसीआई) फरक रहेको बताउँछन् । उनी बीआरआईलाई बढी रणनीतिक रूपमा लिन्छन् भने अन्य तीन इनिसिएटिभ चीनको भ्यालु ओरेन्टेड रहेको बताउँछन् । अमेरिका र पश्चिमाले सन् १९४५ देखि रुलबेस्ड अर्डर भन्दै आएका छन् । उनीहरूले त्यसै अर्डरलाई संरक्षण गर्नुपर्छ भनिरहेका छन् । तर, चिनियाँहरूले वैकल्पिक विचारलाई अघि ल्याएका छन्, भट्टले भने, चीनले पछिल्ला तीनवटा इनिसिएटिभबाट आफ्नो मूल्य र मान्यतालाई कसरी प्रवर्द्धन गर्न सकिन्छ भन्ने गरी अघि बढाएको देखिन्छ । चीनले सफ्ट पावरमा पश्चिमाको समानान्तर रूपमा आफ्ना मूल्य र मान्यतालाई स्थापित गर्न खोजेको देखिन्छ । चीन अमेरिकाको लिवरल अर्डर लाई समानान्तर रूपमा टक्कर दिन जीफोर (बीआरआई, जीडीआई, जीएसआई र जीसीआई) मार्फत अघि बढ्न खोजेको भट्टको धारणा छ । अब चीनले यी इनिसिएटिभलाई कसरी अगाडि बढाउनेछ भन्ने उसको अर्थतन्त्रमा भर पर्छ । चीनले आफूलाई आर्थिक रूपमा भोलि कसरी अगाडि बढाउँछ र संसारमा कसरी सम्बन्धलाई अघि बढाउँछ भन्ने महत्त्वपूर्ण पक्ष हो, उनको टिप्पणी थियो । िििसीले सन् २०१३ मा सत्तामा आएपछि अघि बढाएको बीआरआईलाई नेपालले सन् २०१७ मा हस्ताक्षर गरेको हो । चिनियाँ लगानीमा विश्वभर पहिलेको सिल्क रोडलाई ब्युँत्याएर मध्यएसिया हुँदै युरोपसम्म जोडिने सडक पूर्वाधारलाई विकास गर्नका लागि अघि बढाइयो । साथै, चीनले समुद्री मार्ग अफ्रिका, ल्याटिन अमेरिकालगायत अन्य भूभागमा जोड्न थाल्यो । चीनले सन् २०१५ पछि सडक सञ्जाल र जल सञ्जालबाट पूर्वाधारहरूको विकास निर्माण र अन्य क्षेत्रहरूलाई पनि बीआरआईमा समेट्यो । नेपाल र चीनबीच सन् २०१७ मेमा बीआरआईको साझेदारी पक्षमा हस्ताक्षर भएको थियो । नेपालका तर्फबाट बीआरआईमा तत्कालीन उपप्रधान तथा परराष्ट्रमन्त्री कृष्णबहादुर महराले बेइजिङमा पुगेर हस्ताक्षर गरेका थिए । सुरुआतमा नेपालले बीआरआई परियोजनाअन्तर्गत ३५ वटा परियोजनाको सूची चीनलाई पठाएको थियो । तर, बेइजिङले त्यो संख्यालाई एक अंकमा घटाउन भनेपछि नौ परियोजनालाई नेपालका तर्फबाट पठाइयो । चीनले भने पोखरामा बनेको अन्तर्राष्ट्रिय विमानस्थललाई बीआरआईअन्तर्गत रहेको दाबी गरेको छ । उक्त दाबीलाई नेपाल सरकारले मानेको छैन । नेपालसहित बीआरआईमा १४७ मुलुक सदस्य छन् । चीनले पछिल्लो समय बीआरआईको कार्यक्रम कार्यान्वयन सम्झौतामा हस्ताक्षर गर्न आग्रह गरे पनि नेपालले त्यसलाई स्वीकार गरिसकेको छैन । नेपालले बीआरआईमार्फत सहुलियत ऋण र अनुदान पाउनका लागि आग्रह गरिरहेको छ । विश्व बैंक र अन्य अन्तर्राष्ट्रिय संस्थाहरूबाट प्राप्त हुने ऋणको बढी प्रतिशत ब्याजमा चीनबाट ऋण लिएर अघि नबढ्ने जानकारी नेपालले चिनियाँ पक्षलाई दिइसकेको छ । पछिल्लो समय श्रीलंकाले हम्बनटोटा बन्दरगाह निर्माणमा चीनसँग ऋण लिएर पछि उक्त क्षेत्र नै विदेशी मुलुकलाई बुझाउनुपरेको थियो । त्यही पृष्ठभूमिलाई मध्यनजर गरेर यसअघि शेरबहादुर देउवा नेतृत्वको सरकारले नेपालमा बीआरआईमार्फत सहुलियत ऋण र अनुदान मात्र लिने जनाएको थियो । श्रीलंकाको घटनाले चीनको बीआरआई नीतिमा प्रश्न उठ्यो । चार खर्ब डलरभन्दा बढी बजेट रहेको बीआरआई परियोजनामा प्रश्न उठेपछि सन् २०१९ अप्रिल २५२७ सम्म बेइजिङमा भएको दोस्रो बीआरआई फोरममा आलोचनालाई सुधार गरेर जानुपर्ने सम्बन्धमा छलफल भएको थियो । बीआरआईमा भइरहेको कमीकमजोरीलाई सुधार र परिमार्जन गर्दै विकास साझेदार र सम्बन्धित मुलुकहरूसँग जाने सम्बन्धमा भएको त्यस बेलाको छलफललाई बीआरआई २० पनि भनियो । २०१३ देखि सन् २०१८ सम्म बीआरआई १० र सन् २०१८ देखि सन् २०२२ सम्मको अवधिलाई बीआरआई २० र अब बीआरआई ३० भन्न थालिएको छ । नेपालका लागि चिनियाँ राजदूत छन सोङले भने बीआरआई कुनै पनि भूराजनीतिक उपकरण नभएको दाबी गरे । फ्रेन्ड्स अफ सिल्क रोड नेपालद्वारा गत बिहीबार आयोजित चीनको (बेल्ट एन्ड रोड इनिसिएटिभ) १० वर्ष र नेपालको अनुभव कार्यक्रममा राजदूत छनले भने, चिनियाँ लगानीलाई नेपालमा अनुकूल वातावरण सिर्जना गर्ने आशा गर्छौं । कार्यक्रममा राजदूत छनले बीआरआईमा चीनको सहयोगमा कुनै पनि परिवर्तन भएको प्रस्ट पारे । बीआरआई पूर्ण रूपमा खुला, समावेशी र पारदर्शी छ । यसलाई ऋणको पासो भन्ने गलत भाष्यका रूपमा खडा गर्न खोजिएको छ । बीआरआई सहकार्यका लागि हो, उनको भनाइ थियो, अब उच्चस्तरीय बीआरआई सहकार्यमा जान्छौं । बीआरआई कुनै पनि भूराजनीतिक उपकरण होइन । चीनले बीआरआई ३० भन्दा पनि एड्भान्स (उच्चस्तरीय) बीआरआई भन्न थालेको छ । िििबीआरआईपछि सीले ल्याएको अर्को इनिसिएटिभ जीडीआई हो । जीडीआई परियोजनालाई संयुक्त राष्ट्रसंघको सन् २०३० को दीर्घकालीन विकास लक्ष्यलाई पूरा गर्नका लागि परिपूरकको भूमिका खेल्ने गरी अघि बढाइएको छ । त्यहीअनुसार राष्ट्रसंघको सहकार्यमा चीनले यसलाई कार्यान्वयनमा लगेको छ । जीडीआईमा नेपाल पक्ष मुलुक भएको वा नभएको बारेमा भन्ने स्पष्ट उल्लेख छैन । तर, नेपालले योअन्तर्गत दुई परियोजना पाएको छ । एउटा परियोजना सुरुआत भइसकेको छ भने अर्को सुरु हुन बाँकी नै छ । नेपालमा खाद्य सुरक्षा र गरिबी निवारणका क्षेत्रमा उक्त दुई परियोजना छन् । खाद्य सुरक्षामा नेपाल स्माइलिङ प्रोजेक्ट हो । अर्को गरिबी निवारणसम्बन्धी परियोजना दुर्गम भेगका विद्यालय र समुदायमा महामारी रोकथाम तथा पुनःस्थापनासम्बन्धी हो । सन् २०२२ सेप्टेम्बरमा न्युयोर्कमा राष्ट्रसंघको महासभामा सहभागी हुने दौरान चीनका तत्कालीन विदेशमन्त्री वाङ यीले नेपाललगायत ५० मुलुकमा जीडीआईअन्तर्गत कार्यक्रम सञ्चालन हुने उल्लेख गरेका थिए । त्यसबेला चिनियाँ विदेश मन्त्रालयले विज्ञप्तिमा जीडीआईअन्तर्गत नेपालमा हुने पहिलो परियोजना नेपाल स्माइलिङ प्रोजेक्ट रहेको उल्लेख गर्दै नेपालका विपन्न समुदायका ३ हजार ६ सय बालबालिकालाई खाद्यान्न उपलब्ध गराउने उल्लेख थियो । चिनियाँ गैरसरकारी संस्था चाइना फाउन्डेसन फर रुरल डेभलपमेन्टले खाद्यान्नको व्यवस्था मिलाउने भनिएको छ । चीनका दुई सरकारी निकाय चाइना इन्टरनेसनल डेभलपमेन्ट कोअपरेसन एजेन्सी र चिनियाँ वाणिज्य मन्त्रालय उक्त परियोजना कार्यान्वयन गर्ने मुख्य निकाय हुन् । पहिलो परियोजना नेपालमा अघि बढिरहेको छ । गत असारमा नेपाल भ्रमणका बेला चिनियाँ कम्युनिस्ट पार्टीका विदेश विभाग प्रमुख लिउ चियान्छाओले काठमाडौंको शान्ति निकुञ्ज विद्यालयका विद्यार्थीलाई खाना खुवाएर नेपाल स्माइलिङ प्रोजेक्ट को उद्घाटन गरेका थिए । यस्तै, अर्को परियोजना दुर्गम भेगका विद्यालय र समुदायमा महामारी रोकथाम तथा पुनःस्थापनासम्बन्धी कार्यक्रम सञ्चालन गर्न चीनका दुई सरकारी निकाय चाइना इन्टरनेसनल डेभपलमेन्ट कोअपरेसन एजेन्सी र चिनियाँ वाणिज्य मन्त्रालयले अगुवाइ गर्ने उल्लेख छ । संयुक्त राष्ट्रसंघीय विकास नियोग (यूएनडीपी) पनि यो कार्यान्वयन गर्ने मुख्य निकाय हो । िििचीनले यही फेब्रुअरी २१ मा पहिलो पटक सुरक्षा कार्यक्रम ग्लोबल सेक्युरिटी इनिसिएटिभ (जीएसआई) को अवधारणापत्र सार्वजनिक गरेको थियो । सन् २०२२ अप्रिलमा आयोजित बोआओ फोरम फर एसियाको वार्षिक कार्यक्रममा सम्बोधन गर्दै चिनियाँ राष्ट्रपति सीले जीएसआईलाई अघि सारेका थिए । अमेरिकाले अघि सारेको इन्डोप्यासिफिक रणनीति (आईपीएस) र क्वाड (अमेरिका, जापान, अस्ट्रेलिया र भारत) समूहको औचित्यमाथि प्रश्न गर्दै चीनको नेतृत्वमा रहने जीएसआईलाई उनले प्रस्ताव गरेका हुन् ।प्रस्ताव गरेको झन्डै एक वर्षपछि उनले अवधारणापत्र सार्वजनिक गरेका हुन् । सुरक्षासम्बन्धी इनिसिएटिभ रहेको जीएसआईको दस्ताबेजमा सुरक्षाको मुद्दाले सबै देशका जनताको कल्याण, विश्व शान्ति र विकासको उच्च कारण र मानवताको भविष्यलाई जोड दिने उल्लेख छ । उक्त अवधारणापत्रलाई तीन भागमा बाँडिएका छन् । पहिलो भागमा मूल अवधारणा र सिद्धान्त, दोस्रोमा सहकार्यको प्राथमिकता र तेस्रोमा सहकार्यको मञ्च र संयन्त्रहरू सामेल छन् । यही मार्च १० मा पश्चिम एसियाका दुई विरोधी मुलुक इरान र साउदी अरबबीच चीनको मध्यस्थतामा सहकार्यको सम्झौता भएको थियो, जसमा अब तीन महिनाभित्रमा दुई मुलुकले एकअर्का देशमा दूतावास खोल्ने भनिएको छ । चीनले गरेको उक्त सहजीकरणलाई लिएर विश्वभर प्रशंसा भएको थियो । सिया बाहुल्य रहेको इरान र सुन्नी बाहुल्य रहेको साउदीका कारण पश्चिम एसियाको अधिकांश भागमा द्वन्द्व छ । यी दुई मुलुकले लेबनान, यमन, इरान र सिरियाजस्ता मुलुकमा प्रोक्सी वार (छद्म युद्ध) गरिरहेका छन् । चीनको सहयोगमा भएको सम्झौतासँगै अब उक्त क्षेत्रमा द्वन्द्व घट्ने अनुमान गरिएको छ । इरान र साउदीबीचको सहमतिलाई चीनले जीएसआईको सफलता मानेको छ । उक्त सहमतिपछि चीनको विदेश मामिला आयोगका प्रमुख वाङ यीले ग्लोबल सेक्युरिटी इनिसिएटिभमा बलियो कार्यान्वयन भएको उल्लेख गरेका छन् । राष्ट्रपति सीको मस्को भ्रमणअघि चीनले रुस र युक्रेनबीचको युद्धलाई रोक्ने प्रयत्न गर्ने पनि जनाइसकेको छ, जुन जीएसआईको कार्यान्वयनको अर्को घटना हुनेछ । जीएसआईको अवधारणपत्र सार्वजनिक गर्नुअघि नै चीनले उक्त कार्यक्रममा नेपालको साथ खोजेको थियो । गत पुस १४ मा चिनियाँ विदेश मन्त्रालय एसिया मामिला विभागका महानिर्देशक लिउ जिनसङले चीनका लागि नेपालका राजदूत विष्णुपुकार श्रेष्ठसँग बेइजिङमा भएको भेटवार्तामा जीएसआईको संयुक्त कार्यान्वयन प्रवर्द्धन गर्न आग्रह गरेको थियो । उक्त भेटको भोलिपल्टै बेइजिङबाट चिनियाँ विदेश मन्त्रालयले विज्ञप्ति जारी गर्दै जीएसआईसँगै ग्लोबल डेभलपमेन्ट इनिसिएटिभ (जीडीआई) को कार्यान्वयन प्रवर्द्धन गर्न आग्रह गरिएको उल्लेख गरेको थियो । त्यस विषयमा नेपाल सरकारले हालसम्म जवाफ दिइसकेको छैन । तर, त्यसअघि गत असोज ५ तत्कालीन राष्ट्रपति विद्यादेवी भण्डारीले जीएसआईसँग सम्बन्धित कार्यक्रममा सहभागिता जनाएर नेपालको परराष्ट्र सम्बन्धलाई विवादमा पारेकी थिइन् । भण्डारीले जीएसआईसम्बन्धी चाइनिज पिपुल्स एसोसिएसन फर पिस एन्ड डिसआर्मामेन्ट (सीपीएसपीडी) द्वारा आयोजित कार्यक्रममा भिडियो सम्बोधन गरेकी थिइन् ।िििचीनले भर्खरै ल्याएको जीसीआईका बारेमा विस्तृत कुरा बाहिर ल्याइएको छैन । चिनियाँ सञ्चारमाध्यम ग्लोबल टाइम्स र सीजीटीएनका अनुसार सीले चैत २ सीपीसी केन्द्रीय समितिमा जीसीआईको प्रस्ताव राखेका हुन् । उनले विश्वका राजनीतिक दलहरूसँगको उच्चस्तरीय बैठकको उद्घाटन गर्दै उक्त कुरा गरेका थिए । सीले मानवताका साझा मूल्यमान्यताको महत्त्वलाई जोड दिएका छन् । सीले शान्ति, विकास, समानता, न्याय, लोकतन्त्र र स्वतन्त्रता सबै जनताको साझा आकांक्षा भएको बताएका छन् । विभिन्न सभ्यताका मूल्यमान्यताको धारणाको कदर गर्ने र अरूलाई आफ्नै मूल्य वा मोडेल थोपर्न र वैचारिक टकरावलाई रोक्नबाट देशहरूले खुला दिमाग राख्न आवश्यक छ, सीको भनाइ छ । सीले मुलुकहरूले आफ्नो इतिहास र संस्कृतिको वर्तमान समयको सान्दर्भिकतालाई पूर्ण रूपमा उपयोग गरी आफ्ना राम्रा परम्परागत संस्कृतिहरूको रचनात्मक रूपान्तरण र नवीन विकासमा जोड दिनुपर्ने बताएका छन् । सीको यो जीसीआई अमेरिकी र पश्चिमा मुलुकहरूविरुद्ध ल्याइएको एउटा अर्को हतियार हो । अन्तर्राष्ट्रिय सम्बन्धका प्राध्यापक खड्ग केसी राष्ट्रपति सी द आर्ट अफ वार का लेखक सुन जुकै शैली अपनाएर अघि बढेको मान्छन् । सी चीनको आधुनिककालका रणनीतिकार हुन् । उनले जुनसुकै विचारधारालाई पछ्याएका छन्, उनले भने, चीन सभ्यता, संस्कृति, आर्थिक सहकार्य, सफ्ट पावरलगायतका विषयलाई लिएर अघि बढेको देखिन्छ । चीनले हतियारको बिक्री र लडाइँ जस्तो विषयलाई निरुत्साहित गर्न खोजेको देखिन्छ । उनी चीन शक्तिको प्रतिबिम्ब बन्ने यात्रामा रहेको उल्लेख गरे । केसीले थपे, सुन जुकै आइडियाअनुसार चीनले मित्रको मन जित्ने र शत्रुलाई कमजोर गर्ने काम गरिरहेको देखिन्छ । तेस्रो पटक राष्ट्रपतिमा निर्वाचित भएपछि सीले सभ्यता, संस्कृति, सफ्ट पावरको प्रयोगले विश्वमञ्चमा आफूलाई स्थापित गर्न खोजेका छन् ।"
राहदानीमा लामिछानेलाई सरकारको उन्मुक्ति,"(काठमाडौं)सरकारले राष्ट्रिय स्वतन्त्र पार्टी (रास्वपा) का सभापति रवि लामिछानेलाई राहदानी दुरुपयोगको कसुरमा उन्मुक्ति दिएको छ । अमेरिकी नागरिकता र राहदानी बहाल रहेकै बेला नेपाली राहदानी लिएका लामिछानेविरुद्ध जिल्ला सरकारी वकिलको कार्यालय काठमाडौंले मुद्दा नचलाउने निर्णय गरेको हो ।अमेरिकी नागरिकता लिएपछि स्वतः कायम नरहेको नेपाली नागरिकता प्रयोग गरेर उम्मेदवार बनेको भन्दै सर्वोच्च अदालतले लामिछानेको सांसद पद खारेज गरिदिएको थियो । तर, सरकारी वकिलको कार्यालय काठमाडौंले अमेरिकी नागरिकता र राहदानी नत्यागी नेपाली राहदानी लिएको देखिए पनि लामिछानेबाट त्यसको दुरुपयोग नभएको ठहर गरेको छ । राहदानी दुरुपयोगको कसुरमा लामिछानेलाई मुद्दा चलाउनु नपर्ने रायसहित जिल्ला प्रहरी परिसर काठमाडौंले प्रतिवेदन बुझाएको थियो । त्यसैका आधारमा वकिल कार्यालयले मुद्दा नचलाउने निर्णय गरेको हो । सरकारी वकिल कार्यालय काठमाडौंका प्रमुख अच्युतमणि न्यौपानेले प्रहरीले लामिछानेविरुद्ध मुद्दा चलाउनु नपर्ने रायसहितको प्रतिवेदन दिएको र अन्य आधारमा पनि सोहीबमोजिम निर्णय गरी अनुमोदनका लागि उच्च सरकारी वकिल कार्यालय पाटनमा पठाइएको बताए । सन् २०१५ मा लिएको राहदानी दुरुपयोग गरेको भन्ने आरोप लागेकामा अध्यागमन विभागको रेकर्ड हेर्दा दुरुपयोग भएको देखिएन, उनले भने, जुन नागरिकताका आधारमा नेपालमा दोस्रो पटक राहदानी निकालिएको हो, त्यो नागरिकता सर्वोच्च अदालतको आदेशले कायम रहेन, जुन राहदानी दुरुपयोग भएको भनिएको हो, त्यो राहदानी पनि अहिले त्यागिसकेको देखिएकाले राहदानीको कसुरमा मुद्दा चलाउन आवश्यक देखिएन ।राहदानी ऐन २०७६ को दफा २१ मा कसैले झूटा विवरण दिई राहदानी लिएमा वा लिन प्रयत्न गरेमा राहदानीविरुद्धको कसुर मानिने उल्लेख छ । उक्त दफाको बुँदा क मा कसैले झूटा विवरण दिई राहदानी वा यात्रा अनुमति लिएमा वा लिन प्रयत्न गरेमा यस ऐनबमोजिम कसुर गरेको मानिने उल्लेख छ । यो कसुरमा संलग्नलाई दफा २२ को उपदफा १ बमोजिम २ लाखदेखि ५ लाख रुपैयाँसम्म जरिवाना वा १ वर्षदेखि ३ वर्षसम्म कैद वा दुवै सजाय हुने उल्लेख छ । २०७० फागुनमा अमेरिकी नागरिकता र राहदानी लिइसकेपछि पनि लामिछानेले २०७२ जेठमा नेपाली राहदानी निकालेका थिए । तर, विवाद भएपछि २०७५ असारमा मात्र उनले अमेरिकी नागरिकता र राहदानी परित्याग गरेका थिए । जिल्ला सरकारी वकिल कार्यालयका प्रमुख न्यौपानेले भने अमेरिकी नागरिकता प्राप्त गरेपछि पनि लामिछाने विदेशी नागरिक नभई गैरआवासीय नागरिकका रूपमा रहेको देखिएको बताए । नेपालको कानुनले भने दोहोरो नागरिकता लिन रोक लगाउँछ । गैरआवासीय नेपालीले पनि विदेशी नागरिकता त्यागेर त्यसको निस्सा सम्बन्धित जिल्ला प्रशासन कार्यालयमा पेस गरेपछि मात्रै पुनः नेपाली नागरिकता कायम हुने व्यवस्था छ । प्रहरी र जिल्ला सरकारी वकिलले भने विदेशी नागरिकता प्राप्त गरे पनि गैरआवासीय नेपाली मात्र हुने अनौठो व्याख्या गरेका छन् ।जिल्लाको निर्णय अनुमोदन गर्ने वा नगर्ने अधिकार उच्च सरकारी वकिलको कार्यालयमा हुन्छ । उच्चले जिल्लाको निर्णय बदर गरेमा जिल्लाले जिल्ला अदालतमा मुद्दा दायर गर्नुपर्नेछ । उच्चले जिल्लाको निर्णय सदर गरेमा अनुमोदन गर्न महान्यायाधिवक्ता कार्यालयमा पठाउनुपर्छ । त्यसपछि महान्यायाधिवक्ताको कार्यालयले मुद्दा चलाउन आवश्यक छ वा छैन भन्ने निर्णय गर्छ । महान्यायाधिवक्ता कार्यालयसमेतले जिल्लाकै निर्णय सदर गरेमा लामिछानेमाथि तत्काल मुद्दा चल्ने छैन । तर, कुनै नागरिकले सर्वोच्चमा याचिका दर्ता गरेमा भने यसबारेमा सर्वोच्चले सुनुवाइ गरी फेरि अनुसन्धानको आदेश दिन सक्छ । २०५० फागुन १० मा जिल्ला प्रशासन कार्यालय काठमाडौंबाट लामिछानेले नेपाली नागरिकता लिएका थिए । अमेरिका गएपछि उनले २०७० फागुन ९ मा त्यहींको नागरिकता लिएका थिए । त्यसको १२ दिनपछि फागुन २१ मा ५१२९६६९८१ नम्बरको अमेरिकी राहदानी लिएका उनी नाता भिसामा २०७१ जेठ २२ (सन् २०१४ जुन ५) मा त्रिभुवन अन्तर्राष्ट्रिय विमानस्थल उत्रिएका थिए । अमेरिकी नागरिकका हैसियतमा नेपाल आएका उनी २०७१ साउन १ (सन् २०१४ जुलाई १७) मा त्रिभुवन अन्तर्राष्ट्रिय विमानस्थलबाट बाहिरिएको देखिन्छ । उनले अमेरिकी नागरिकता र राहदानी परित्याग नगरी २०७२ जेठ १३ (सन् २०१५ मे २७) मा नेपाली राहदानी लिएका थिए, यसका लागि उनले पुरानै नागरिकता प्रयोग गरेका थिए । २०७९ असार १७ मा लामिछानेले २०५० सालमै लिएको नेपाली नागरिकता प्रयोग गरी राष्ट्रिय स्वतन्त्र पार्टी दर्ता गरेका थिए भने असोज २३ मा प्रतिनिधिसभा निर्वाचनका लागि चितवन२ बाट उम्मेदवारी दर्ता गराएका थिए । उनीविरुद्ध निष्क्रिय नागरिकताका आधारमा उम्मेदवारी दर्ता गराएको भन्दै कात्तिक २८ मा निर्वाचन आयोगमा उजुरी परेको थियो । आयोगले निर्वाचन परिणाम आइसकेपछि मंसिर १३ मा उजुरी तामेलीमा राख्ने निर्णय गर्यो । सांसद बनेका लामिछानेविरुद्ध मंसिर २८ मा युवराज पौडेल, रविराज बसौला र नानीबाबु खत्रीले छुट्टाछुट्टै रिट निवेदन सर्वोच्च अदालतमा दर्ता गराएका थिए ।लामिछाने पुस ११ मा प्रधानमन्त्री पुष्पकमल दाहाल नेतृत्वको सरकारमा उपप्रधान तथा गृहमन्त्री बने । आफ्नै नागरिकतामाथि छानबिन गर्ने गृह मन्त्रालयको नेतृत्वमा रहेका उनी आफ्नो कार्यक्षेत्रभित्र नपर्ने राहदानी विभागमा अनुगमनमा गएका थिए । त्यतिमात्र होइन, उनी गृहमन्त्री बन्दा नै स्वार्थ बाझिने मन्त्रालयमा पुगेको भन्दै चौतर्फी आलोचना भएको थियो । उनले त्यसलाई बेवास्ता गरिरहे । सर्वोच्चले माघ १३ मा लामिछानेले नेपाली नागरिकता पुनः प्राप्ति नगरेको ठहर गर्दै सांसद पद खारेज गरिदिएको थियो । सर्वोच्चको फैसलाको पर्सिपल्ट उनले काठमाडौं प्रशासनमा अमेरिकी नागरिकता त्यागेको निस्सा पेस गरेर पुनः वंशजको नागरिकता लिएका थिए । सर्वोच्च अदालतका कायममुकायम प्रधानन्यायाधीश हरिकृष्ण कार्की तथा न्यायाधीशहरू विश्वम्भरप्रसाद श्रेष्ठ, ईश्वरप्रसाद खतिवडा, आनन्दमोहन भट्टराई र अनिलकुमार सिन्हा संलग्न संवैधानिक इजलासले लामिछानेले प्रयोग गरेको नागरिकता अवैध रहेको ठहर गर्दै पूर्णपाठमा राहदानीबारे प्रचलित कानुनअनुसार अनुसन्धान हुने नै छ भनेको थियो । लामिछानेको राहदानी सम्बन्धमा सर्वोच्चले भनेको छ, यो विषय तत्काल प्रचलित राहदानी ऐन, २०२४ र हाल प्रचलित राहदानी ऐन, २०७६ मा व्यवस्थित झूटा विवरण दिई राहदानी वा यात्रा अनुमतिपत्र लिएको सम्बन्धी प्रावधानका सन्दर्भमा प्रचलित कानुनबमोजिम निरूपण गरिनुपर्ने विषय देखिएको र गृह मन्त्रालय, जिल्ला प्रशासन कार्यालय काठमाडौंसमेतका प्रत्यर्थीहरूको लिखित जवाफबाट राहदानीको विषयमा छानबिन भइरहेको भन्ने तथ्यसमेत खुल्न आएको पाइयो । सोही छानबिनका सन्दर्भमा राहदानीसम्बन्धी विषयको निरूपण हुन सक्ने नै हुन्छ । नेपालमा विभिन्न सञ्चारमाध्यममा काम गर्ने क्रममा उनले श्रम स्वीकृति नलिएको भन्दै विवाद उत्पन्न भएको थियो । सञ्चार संस्थाको नियामक निकाय प्रेस काउन्सिलले २०७५ को सुरुमै लामिछानेमाथि कारबाही प्रक्रिया सुरु गरेपछि उनले अमेरिकी नागरिकता र पासपोर्ट परित्यागको प्रक्रिया थालेका थिए । पर्यटक र नाता भिसामा नेपालमा बसेर श्रम स्वीकृति नलिई काम गरेको विषयमा विवाद भएपछि २०७५ जेठ ५ मा उनले नेपालस्थित अमेरिकी दूतावासमा निवेदन दिई नागरिकता त्याग्ने प्रक्रिया थालेका थिए । उनले अमेरिकी नागरिकता परित्याग र राहदानी सरेन्डर गरेको स्वीकृतिपत्र २०७५ असार १४ मा प्राप्त गरेका थिए । जसरी अमेरिकी नागरिकता पाएपछि नेपालको नागरिकता त्याग गर्ने कानुनी प्रक्रिया अपनाएनन्, त्यसरी नै अमेरिकी नागरिकता त्यागेपछि नेपाली नागरिकता प्राप्ति गर्नेतर्फ लामिछाने लागेनन् । उनले अमेरिकी कानुनलाई पालना गरेर उताको नागरिकता र पासपोर्ट प्राप्ति र समाप्ति गरे पनि नागरिकता ऐन र नियमावलीले तोकेको मापदण्डबमोजिम पुनः नेपालको नागरिकता लिएनन् । पुरानै नागरिकताबाट उनले आफ्ना गतिविधि गरिरहे । अमेरिकी नागरिकता परित्याग र पासपोर्ट सरेन्डर गरेपछि उनले २०१५ मै लिएको नेपाली राहदानीमा आउजाउ गरेका थिए । अमेरिकी नागरिक रहेको बखत लिएको नेपाली राहदानी उनले सन् २०१८ सेप्टेम्बर २० मा जापान र कोरिया भ्रमण जाँदा पनि प्रयोग गरेका थिए । तर, सरकारी वकिलले उनले राहदानी दुरुपयोग नै नगरेको जिकिर गरेको छ ।अमेरिकी नागरिकता त्यागेपछि लामिछानेले २०७५ असार ६ मा अध्यागमन विभागमा आफूले अमेरिकी नागरिकता त्यागेको जानकारी गराएका थिए । त्यसपछि उनले निष्क्रिय रहेको नागरिकता नै प्रयोगमा ल्याएर काम थालेका थिए । जबकि नेपाल नागरिकता ऐन २०६३ को दफा १० (१) मा कुनै नेपाली नागरिकले विदेशी नागरिकता लिएमा नेपालको नागरिकता कायम नरहने उल्लेख छ । नेपालको कुनै नागरिकले आफूखुसी कुनै विदेशी मुलुकको नागरिकता प्राप्त गरेपछि निजको नेपाली नागरिकता कायम रहने छैन, भनिएको छ ।"
एकीकृत समाजवादीको महासचिवमा भुसाल,"काठमाडौं (कास) एकीकृत समाजवादीले पार्टी गठन भएपछि कार्यविभाजनमा आइतबार फेरबदल गरेको छ । सचिवालय बैठकले आइतबार घनश्याम भुसाललाई महासचिव बनाएको छ भने बेदुराम भुसाललाई उपाध्यक्षको जिम्मेवारी दिएको छ । पार्टीको पहिलो कार्यविभाजनदेखि नै बेदुराम महासचिव थिए । बेदुराम उपाध्यक्ष भएसँग एकीकृत समाजवादीमा उपाध्यक्षको संख्या ८ पुगेको छ । बैठकले उपाध्यक्षहरू केदार न्यौपाने, धर्मनाथप्रसाद साह र घनेन्द्र बस्नेतलाई सचिवालय सदस्य बनाउने निर्णय गरेको छ । महासचिव मनोनीत भएका भुसालले एकीकृत समाजवादीलाई सशक्त वामलोकतान्त्रिक पार्टी बनाउन प्रयास गर्ने बताए । पार्टीलाई एउटा सशक्त वामलोकतान्त्रिक पार्टीका रूपमा अघि बढाउनेछौं, उनले भने, ओलीजीले हुर्काएको पपुलिज्म र उहाँभन्दा पनि अझ अघि बढेकाहरूको चर्को आवाजका कारण हाम्रो कुरा सुनिएको छैन । हाम्रो धारणालाई आमजनतामाझ पुर्याउने कोसिस हुनेछ ।उनले एमालेले एकीकृत समाजवादीलाई कांग्रेसको पुच्छर भनेर गर्दै आएको प्रचार चिर्न कोसिस गर्ने बताए । मंसिर ४ मा भएको निर्वाचनमा पाँचदलीय गठबन्धनको बलमा प्रतिनिधिसभामा प्रत्यक्षतर्फ १० सिट जितेको एकीकृत समाजवादीले समानुपातिकतर्फ ३ प्रतिशत मत कटाउन सकेन भने गण्डकी प्रदेशसभामा कुनै पनि उम्मेदवारलाई जिताउन सकेको थिएन । हामीमाथि कांग्रेसको पुच्छर भनेर जुन दुष्प्रचार भएको छ, त्यसलाई चिर्ने कोसिस हुन्छ, महासचिव भुसालले भने, यो कुरा चिर्न नसक्दा हामी सानो पार्टी भयौं । चुनावअघि एमाले छाडेका घनश्याम गत पुस अन्त्यतिर एकीकृत समाजवादीमा प्रवेश गरेका थिए । एमाले छाडेपछि घनश्याम रूपन्देही १ बाट स्वतन्त्र उम्मेदवार बनेका थिए । त्यस समयमा कांग्रेस र माओवादीसहितको पाँचदलीय गठबन्धनले सघाए पनि उनी पराजित भएका थिए । बैठकले प्रधानमन्त्री पुष्पकमल दाहालको सरकारलाई विश्वासको मत दिने, सत्तापक्षमा बस्ने र सरकारमा जाने विषयमा परामर्श सुरु गर्ने निर्णय गरेको प्रवक्ता जगन्नाथ खतिवडाले बताए ।"
"१४ वर्षपछि स्ववियु निर्वाचन, मतदान ६० प्रतिशत मात्रै","(काठमाडौं)१४ वर्षपछि आइतबार देशभर स्वतन्त्र विद्यार्थी युनियनको चुनाव भएको छ । छिटपुट घटनाबाहेक शान्तिपूर्ण रूपमा निर्वाचन सम्पन्न भए पनि विद्यार्थीको सहभागिता पहिलेजस्तो उत्साहजनक नदेखिएको क्याम्पस प्रमुखहरूले जनाएका छन् । केन्द्रीय निर्वाचन समितिका अनुसार समग्रमा ६० प्रतिशत हाराहारी विद्यार्थीले मत खसालेको दाबी गरिएको छ । त्रिभुवन विश्वविद्यालयअन्तर्गतका ६२ आंगिक क्याम्पसमध्ये ४७ र सम्बन्धनप्राप्त अन्य क्याम्पसमा आइतबार स्ववियु नेतृत्व छान्न मतदान भएको हो । धेरै विद्यार्थी अध्ययन गर्ने काठमाडौंको शंकरदेव क्याम्पसमा साढे ३७ प्रतिशत विद्यार्थीले मात्रै मतदान गरेका छन् । ८ हजार ४ सय ८८ मतदातामध्ये ३ हजार १ सय ७७ विद्यार्थीले मात्र मत हालेको क्याम्पस प्रमुख केशवराज जोशीले जानकारी दिए । स्ववियुप्रति विद्यार्थीको चासो र आकर्षण घट्दै गएको छ, राजनीतिमा पनि वितृष्णा देखिन्छ, उनले भने, कतिपय विद्यार्थी परीक्षाको तयारीमा रहेकाले पनि मतदानमा सहभागी नभएको हुन सक्छ । ५ हजार ६ सय १ मतदाता रहेको पद्मकन्या बहुमुखी क्याम्पसमा १ हजार ८ सय १७ मत मात्रै खसेको छ । महेन्द्ररत्न क्याम्पस ताहाचलमा २ हजार ४१ मतदाता रहेकामा ८ सय ७८ विद्यार्थी मात्रै मतदानमा सहभागी भए । विद्युतीय मतदान गरिएको केन्द्रीय क्याम्पस कीर्तिपुरमै उत्साहजनक सहभागिता देखिएन । त्यहाँ ३ हजार ४ सय २६ मध्ये २ हजार २ सय ७६ जना अर्थात् ६६ प्रतिशतले मत हालेको निर्वाचन समितिले जनाएको छ । काठमाडौंकै पब्लिक युथ क्याम्पसमा ४२ प्रतिशत भोट मात्रै खसेको छ । त्यहाँ ४ हजार १ सय ३९ मतदाता रहेकामा १ हजार ७ सय ५६ मात्रै मत खसेको क्याम्पस प्रमुख बलराम थापाले जानकारी दिए । भर्ना भए पनि कक्षामा नआउने, बीचैमा कक्षा छाड्ने विद्यार्थीको संख्या धेरै छ, त्यस्ता विद्यार्थी स्ववियु निर्वाचनमा भाग लिन आएनन्, उनले भने, राजनीतिप्रतिको वितृष्णाले पनि मतदाता घटेको हुन सक्छ ।जनप्रशासन क्याम्पसमा भने तुलनात्मक रूपमा धेरै विद्यार्थी सहभागी भएका छन् । १ हजार २ सय २५ मतदातामध्ये ६७ प्रतिशत अर्थात् ८ सय २६ जनाले मतदान गरेको क्याम्पसले जनाएको छ । क्याम्पस प्रमुख हरिभक्त शाहीले धेरै विद्यार्थी कर्मचारी भएको र उनीहरूमध्ये अधिकांश मतदानमा सहभागी नभएको बताए । भक्तपुरको सानोठिमी क्याम्पसमा १ हजार ३ सय १७ मध्ये ७ सय ९५ जनाले मतदान गरे । भक्तपुर क्याम्पसमा ४ हजार मतदाता रहेकामा २ सय २३ मत मात्रै खस्यो । नेपाल ल क्याम्पसका २ हजार २ सय ४६ मतदातामध्ये १ हजार २ सय ६६ जनाले मात्र मतदान गरे । विगतमा स्ववियुको निर्वाचनमा ८० प्रतिशतसम्म मत खस्ने गरेको प्राध्यापक केशव पौडेलले जानकारी दिए । विगतजस्तो माहोल निर्वाचनको तयारीदेखि नै नदेखिएकाले मतदानमा सहभागीको संख्या घटेको हुन सक्छ, उनले भने । क्याम्पस प्रमुखहरूले पनि राजनीतिमा चासो घटेकाले मतदानमा उत्साह घटेको टिप्पणी गरेका छन् । १० हजारभन्दा बढी विद्यार्थी रहेका पोखराको पृथ्वीनारायण र वीरगन्जको ठाकुरराम क्याम्पसमा आइतबार मतदान नै हुन सकेन । पोखराका पश्चिमाञ्चल क्याम्पससहित ४ र चितवनका वीरेन्द्रसहित ३ क्याम्पसमा पनि निर्वाचन हुन सकेन । धेरै विद्यार्थी पढ्ने काठमाडौंका रत्नराज्यलक्ष्मी, त्रिचन्द्र, विश्वभाषा, नेपाल कमर्स क्याम्पस मीनभवन, अमृत साइन्स कलेज (अस्कल), पाटन बहुमुखीलगायत ७ आंगिक क्याम्पसमा निर्वाचन भएन । केही क्याम्पसमा निर्वाचनको अर्को मिति घोषणा गरिएको छ, केहीमा अनिश्चित छ । त्रिवि कार्यकारी परिषद्ले चैत ५ का लागि निर्वाचन मिति तोकेको थियो । निर्वाचन स्थगन भएका क्याम्पसले १ महिनाभित्र चुनाव गराउनुपर्ने व्यवस्था निर्वाचन निर्देशिकामा छ । त्रिभुवन विश्वविद्यालयको उपकुलपति कार्यालयले भने आइतबार स्ववियु निर्वाचन हुन नसकेका क्याम्पसमा चैत १२ अगावै चुनाव गराउन निर्देशन दिएको छ । १२ गतेदेखि परीक्षा सञ्चालन गर्ने कार्यतालिका रहेकाले त्यसअघि नै स्ववियु चयन गर्न आग्रह गरिएको हो । उपकुलपति धर्मकान्त बाँस्कोटाले स्ववियुलाई हारजित नसम्झी आपसी समझदारीमा विद्यार्थीको हकहितलाई केन्द्रमा राखेर निर्वाचन प्रक्रियालाई सम्पन्न गर्न आग्रह गरेका छन् । देशभरका ६२ आंगिक क्याम्पसमा १ लाख ६२ हजार विद्यार्थी मतदाता छन् । काठमाडौं उपत्यकाका २२ आंगिक क्याम्पसमा साढे ६६ हजार र उपत्यका बाहिरका आंगिकमा साढे ९५ हजार विद्यार्थी निर्वाचनमा सहभागी हुने गरी मतदाता नामावली सार्वजनिक भएको थियो । त्रिविका ५ सय २३ सामुदायिक क्याम्पसमध्ये अधिकांशमा स्ववियु निर्वाचन भएको केन्द्रीय निर्वाचन समितिका सदस्यसचिव पशुपति अधिकारीले जानकारी दिए । आंगिकमा भन्दा सामुदायिकमा धेरै विद्यार्थी अध्ययन गर्छन् । तीबाहेकका कतिपय निजी क्याम्पसमा समेत स्ववियु गठन हुने गरेको छ । क्याम्पसमा अध्ययनरत विद्यार्थी संख्याका आधारमा स्ववियु कार्यसमितिको संख्या यकिन हुने व्यवस्था गरिएको छ । प्रत्येक क्याम्पसमा कम्तीमा ११ देखि २१ सदस्यीय स्ववियु कार्यसमिति रहनेछ । दुई सयसम्म विद्यार्थी भए ११, एक हजार विद्यार्थी रहे १५ र तीन हजारसम्म विद्यार्थी भएका क्याम्पसमा १९ र त्योभन्दा बढी विद्यार्थी अध्ययनरत क्याम्पसले २१ सदस्यीय स्ववियु चयन गर्नुपर्नेछ । अध्यक्ष, सचिव, कोषाध्यक्ष तथा ५० प्रतिशत सदस्य प्रत्यक्ष निर्वाचन प्रणाली र उपाध्यक्ष, सहसचिवसहित ५० प्रतिशत सदस्य समानुपातिक निर्वाचन प्रणालीबाट चयन गर्ने व्यवस्था छ ।मतदान गरिएका क्याम्पसमा आइतबार साँझै मतगणना सुरु गरिएको छ । क्याम्पसको नतिजा धमाधम आइरहेको छ । केन्द्रीय क्याम्पस कीर्तिपुरमा नेविसंघका उम्मेदवार श्यामराज ओझा स्ववियु अध्यक्षमा निर्वाचित भएका छन् । उनले ९ सय ३२ मत प्राप्त गर्दा निकटतम प्रतिद्वन्द्वी अनेरास्ववियुका प्रकाश बिष्टले ६ सय ३१ मत प्राप्त गरेका छन् । सचिवमा भने अनेरास्ववियुका सिद्धान्त भट्ट निर्वाचित भएको निर्वाचन समितिले जनाएको छ । इन्जिनियरिङ अध्ययन संस्थानअन्तर्गत थापाथली क्याम्पसमा नेविसंघका पुष्करविक्रम शाही स्ववियु अध्यक्षमा निर्वाचित भएका छन् । सचिवमा अनेरास्ववियुका राजकुमार ढकाल विजयी भए । पुल्चोक इन्जिनियिरिङ क्याम्पसमा अनेरास्ववियुका विराज अर्याल अध्यक्ष र सचिवमा अखिल क्रान्तिकारीका विज्ञान प्रधान चुनिएका छन् । धरानस्थित पूर्वाञ्चल क्याम्पसको अध्यक्षमा नेविसंघका नवीन श्रेष्ठ र सचिवमा समाजवादी विद्यार्थी युनियनका राजनकुमार यादव विजयी भएका छन् । यी क्याम्पसमा विद्युतीय मतदान गरिएको थियो । विराटनगरस्थित स्नातकोत्तर क्याम्पसमा अनेरास्ववियुका निर्मलप्रसाद गजुरेल स्ववियु अध्यक्षमा निर्वाचित भएका छन् ।लमजुङ क्याम्पस, गौरादह कृषि क्याम्पस, विराटनगरका स्नातकोत्तर, नर्सिङ क्याम्पस, वीरगन्ज नर्सिङ, ललितकला कीर्तिपुर र धनकुटा बहुमुखी क्याम्पसको स्ववियु अध्यक्षमा अनेरास्ववियुका उम्मेदवार विजयी भएका छन् । पाल्पाको त्रिभुवन क्याम्पस र तेह्रथुम बहुमुखी क्याम्पसमा नेवि संघका उम्मेदवार विजयी भएका छन् । गोरखा क्याम्पसमा अखिल क्रान्तिकारी विजयी भएको निर्वाचन समितिले जनाएको छ ।"
क्लब थर्काउने डिजे युवतीहरू,"(काठमाडौं)एन्जिला गौतम, उनको नाम । तर एन्जिलालाई चिनाउने नाम डिजे एनरोइन हो । उनको नामको भन्दा पनि कामको कुरा गरौं । काठमाडौं सहर निदाउने समय हुँदै गर्दा एन्जिला भने नाइट क्लबमा पुगिसकेकी हुन्छिन् । रात्रिकालीन जीवनमा रमाउन चाहनेलाई नचाउनु नै उनको कर्म हो । अर्थात् उनी डिजे (डिस्क जकी) हुन् । रात्रिकालीन पेसा । त्यसमा पनि ग्ल्यामर क्षेत्र । पुरातन धारणा के छ भने महिलाका लागि त्यहाँ सुरक्षित हुँदैन । तर, डिजे एनरोइनको अनुभव भने विल्कुल फरक छ । नाइट क्लबहरूमा डिजेइङ गरिरहँदा उनले कहिल्यै आफूलाई असुरक्षित ठानिनन् । बरु त्यहाँको रमाइलो माहोलले उनलाई आफ्नो काममा थप प्रेरित गरिरह्यो । डिजे एनरोइन भन्छिन्, क्लबमा ड्रिंक गर्ने तथा रमाइलोका लागि गइने भएकाले त्यस्तो ठाउँमा महिलाहरू असुरक्षित हुन्छन् भन्ने सोच छ । तर, अहिलेसम्म मैले त्यस्तो भोगेकी छैन । अझ सुरक्षाका लागि खटाइएका बाउन्सरहरू पनि हुन्छन् त्यहाँ । बाउन्सरको आडले मात्र होइन, क्लबको माहोलले पनि उनलाई त्यो ठाउँ सहज लाग्न थाल्यो । त्यसैले त उनले डिजेइङलाई निरन्तरता दिइरहेकी छन् । उनकै जस्तो अनुभव छ डिजे क्विनको पनि । उनको पूरा नाम हो, शालु महर्जन । पाटनकी शालुले आधा दशकदेखि आफूलाई डिजे क्विनकै नाममा चिनाइरहेकी छन् । उनी भन्छिन्, नाइट क्लबहरूमा महिला डिजेलाई दुर्व्यवहार हुन्छ जस्तो मलाई लाग्दैन । किनभने मैले त्यस्तो देखेकी छैन र भोगेकी पनि छैन । सानैदेखि संगीतमा रुचि भएकाले उनले डिजेइङ बन्ने सोचिन् । यो क्षेत्र हेर्दा जति चमकदमक छ, उत्तिकै चुनौतीपूर्ण पनि छ । डिजे क्विनलाई यस्तै लाग्छ । क्लबमा आउनेहरू ड्रिंक गरेका हुन सक्छन् । उनीहरूलाई नाच्ने, रमाइलो गर्ने मुड हुन्छ, उनी भन्छिन्, त्यो भीडलाई एउटा लयमा नचाइरहनु सजिलो छैन । उनीहरूको मनोविज्ञान बुझेर आफूले त्यहीअनुसारको गीतलाई बजाइदिनुपर्ने हुन्छ ।उनलाई संगीतप्रति एकदमै लगाब थियो र त्यसको नयाँ नयाँ ट्रेन्डबारे सकेसम्म अपडेट हुने गर्थिन् । आफूलाई मन परेको गीत संग्रह गर्थिन् । यही बानीले गर्दा आज उनलाई आफ्नो पेसामा थप सहज भएको छ । सुरुमा मसँग थुप्रै गीतको संग्रह थियो । तर, अनुभव र आत्मविश्वास थिएन, उनी सुनाउँछिन्, मैले बजाएको गीतमा मान्छेहरू नाच्छन् कि नाच्दैनन् भन्ने कुरामा शंका थियो । तर, जब मैले पहिलो पटक डिजेइङ गरें मान्छेहरू एकदमै रमाएर नाचे । यसले भने उनको आत्मविश्वास बढाइदियो । बजारमा चलेको नयाँ वा पुरानो गीतलाई संयोजन गरेर भीड नचाउनु नै डिजेको खास कला हो । भीडको मुड कस्तो छ र उनीहरू कस्तो गीतमा रमाउँछन् भनेर डिजेले सोहीअनुसारको संगीत बजाउनुपर्ने हुन्छ । त्यहाँ सबै एउटै उमेर समूहका हुँदैनन् । उनीहरूका लागि फरकफरक गीत बजाउन सम्भव हुँदैन, डिजे एनरोइन भन्छिन्, त्यस्तो बेला दुवैलाई कस्तो गीतले नचाउन सकिन्छ भनेर छनोट गर्न सक्नुपर्छ ।सुरुसुरुमा भने डिजेइङ गर्दा गाह्रो भएको उनको अनुभव छ । पछि काम गर्दै गएपछि परिपक्वता आउँछ र सहज हुन्छ, उनी भन्छिन् । अहिले भने उनलाई डिजेइङ गर्नु खुब रमाइलो लाग्छ । आफूले पस्कने संगीतको सुरमा भीड नाचिरहँदा एकदमै सन्तुष्टि पनि मिल्छ । डिजे क्विनचाहिँ क्यानेडियन डिजे रिजबाट प्रभावित छिन् । उनको व्यक्तित्व, प्रस्तुति र भीडलाई सम्हाल्ने कलाले डिजे क्विनलाई लोभ्याएको छ । उनैबाट प्रभावित भएर डिजे क्विनले डिजेइङ कोर्स गरिन् । सुरुमा केही थाहा थिएन । अनलाइनबाट डिजेइङ कोर्स गर्ने ठाउँ खोजेर यसको कोर्स पूरा गरें, उनी भन्छिन्, डिजेइङको कोर्स सकेर काम सुरु गरेपछि पो सिकाइ खास सिकाइ सुरु भयो । एसएलसी सकाएर कक्षा ११ मा भर्ना हुँदै गर्दा उनले डिजेइङ सिकेकी थिइन् । बिहान जब मान्छेहरू उठ्ने तयारी गरिरहँदा सुत्ने तयारी गर्नु । दिउँसोको समयमा सुत्नु । रातभर जाग्राम बस्नु । नाच्नु, नचाउनु । डिजेइङको काम सहज भने छैन । अरू उठ्ने बेला हाम्रो सुत्ने बेला भइरहेको हुन्छ, डिजे क्विन भन्छिन्, नाइट क्लबमा काम गर्दा साथी र परिवारलाई समय दिन सकिँदैन । साथी सर्कल नै परिवर्तन भएको छ । क्लबमा काम सुरु गरेपछि सुत्ने र उठ्ने समय तालिका बढी झन्झटिलो हुने डिजे एनरोइन बताउँछिन् । त्यससँगै घरपरिवारको चित्त बुझाउनुपर्ने पनि बाध्यता हुन्छ । रात्रिकालीन काम गर्छु भन्दा परिवारले पनि सहजै अनुमति दिने कुरा हुँदैन, डिजे एनरोइन भन्छिन्, सुरुमा भने मलाई घरबाट साथ र समर्थन थिएन । आरुबारी, बौद्धकी डिजे नाटकम अर्थात् लक्ष्मी तामाङले त रात्रिकालीन डिजेइङ गर्न नै छाड्नुपर्यो । परिवारले समर्थन गर्ने भए पनि समाजले त्यति राम्रो नमान्ने, उनी सुनाउँछिन्, राति घरबाट निस्कन्छ, कस्तो केटी, के काम गर्छ भनेर बढी चियोचर्चा हुन्छ । यस्तै कुराले गर्दा उनले रात्रिक्लब धाउन छाडिन् र दिउँसोको इभेन्टहरूमा आफूलाई केन्द्रित गरिन् । दिउँसो हुने इभेन्टहरूमा उनले डिजेइङ गर्दै आएकी छन् । डिजे नाटकमलाई यस पेसाप्रति औधी रुचि थियो । साथीहरूसँग मिलेर उनले डिजेइङ कोर्स सकाइन् । तीन महिने प्रोफेसनल डिजेइङ कोर्स सकेपछि उनले करियरको सुरुवात चपली हाइट फिल्मको प्रमोसनल डिजेइङबाट गरिन् । त्यसपछिका दिनमा उनले इभेन्टहरूमा काम गर्न थालिन् । अहिले डिजे नाटकम डिजेइङसँगै रामहिटीमा क्याफे सञ्चालन गर्छिन् । डिजे नाटकमलाई जस्तै डिजे मायालाई पनि यस पेसाप्रति रुचि थियो । दाइको म्युजिक स्टुडियो भएकाले उनले त्यहींबाट डिजेइङ सिकिन् । प्राइम टेलिभिजनबाट प्रसारित रियालिटी सो आम्मा कस्सम या दुख्छ बाट उनले डिजेइङ करियरको सुरुवात गरिन् । तर उनले त्यतिबेलासम्म कुनै कोर्स भने गरेकी थिइनन् । डिजेइङ उनको सोख थियो । तर पछि तीनमहिने कोर्स पनि गरिन् । एक वर्षदेखि डिजेइङ गरिरहेकी डिजे माया यसलाई निरन्तरता दिने सोचमा छिन् ।पछिल्लो समय सहरमा रात्रिकालीन जीवनमा रमाउनेहरूको संख्या बढ्दै गएको र डिजेइङ कल्चर पनि झांगिँदै गएकाले यस क्षेत्रमा राम्ररी भविष्य बनाउन सकिने उनीहरूको भनाइ छ । महिलाहरूलाई यस क्षेत्रमा जति गाह्रो छ उत्ति नै अवसर पनि छ, डिजे एनरोइन भन्छिन्, क्लबहरूमा लेडी डिजेको माग उच्च छ । त्यसैले रात्रिकालीन पेसामा रमाउन चाहने, संगीतमा लगाब भएको, नाच्नगाउन जाँगर र भीडको मनोविज्ञान बुझ्ने क्षमता भएकाका लागि यस क्षेत्रमा करियर राम्रो छ ।"
माइकल र सोनीबीच सम्झौता,"सन् १९९१ मा आजकै दिन (मार्च २०) मा अमेरिकी गायक माइकल ज्याक्सनले सोनी कम्पनीसँग ६५ मिलियन अमेरिकी डलर बराबरको सम्झौता गरेका थिए । सांगीतिक करिअर निकै शिखरमा पुगेका बेला १९८५ मा ज्याक्सनले प्रतिलिपि अधिकारसम्बन्धी मुद्दा हारेपछि एटीभी म्युजिकलाई ४७५ मिलियन अमेरिकी डलर तिर्नुपरेको थियो । बिटल्स ब्यान्डका जोन लेनन र पल म्याककार्टनीले लेखेका गीतहरूको प्रयोगका विषयमा उनले जरिवाना तिरेका थिए । निकै विलासितापूर्ण जीवन निर्वाह गर्ने ज्याक्सनले सोनीसँग सम्झौता गरेको दुई वर्षपछि १३ वर्षीय बालकका बाबुआमाले बालयौन दुराचारमा मुद्दा दायर गरेपछि त्यसलाई मिलाउन २२ मिलियन अमेरिकी डलर तिरेका थिए । त्यस्तै कतिपय व्यक्ति तथा मनोरन्जन कम्पनीले तिर्नुपर्ने पैसा नतिरेको वा सम्झौताअनुसार कार्यक्रम नगरेको भन्दै ज्याक्सनविरुद्ध मुद्दा दायर गरेका थिए । जसका कारण जीवनको पछिल्लो समय ज्याक्सन आर्थिक अभावबाट गुज्रिन बाध्य भएका थिए । २००१ मा उनले बैंक अफ अमेरिकाबाट दुई सय मिलियन ऋण लिएका थिए ।द गार्जियनका अनुसार २००९ को जुन २५ मा मृत्यु हुँदाका बेला ज्याक्सनले विभिन्न व्यक्ति तथा कम्पनीलाई करिब पाँच सय मिलियन अमेरिकी डलर तिर्नुपर्ने थियो । १९५८ को अगस्ट २९ मा अमेरिकाको इन्डियानामा जन्मिएका ज्याक्सनको लस एन्जल्समा मृत्यु भएको थियो । उनले अफ द वाल, थ्रिलर, ब्याड, डेन्जरस, इन्भिन्सिबल लगायतका निकै लोकप्रिय एल्बम बजारमा ल्याएका थिए । ज्याक्सनका १० करोड प्रतिभन्दा बढी एल्मब बिक्री भएको बताइन्छ ।"
'भष्मे डन छायांकन यसै साता,"काठमाडौं (कास) निर्देशक दीपेन्द्र के खनालको निर्देशनमा बन्न लागेको फिल्म पशुपति प्रसाद२ ः भष्मे डन को सुटिङ शुक्रबारदेखि हुने भएको छ । पशुपति प्रसाद फिल्ममा विपिन कार्कीले निर्वाह गरेको मुख्य चरित्र भष्मे डनमा केन्द्रित रहेर निर्माण हुन लागेको फिल्ममा कार्कीसँगै स्वस्तिमा खड्का, सौगात मल्ल, वर्षा सिवाकोटी, रवीन्द्र सिंह बानियाँ, प्रकाश घिमिरे, मिश्री थापा, सजन थापा मगरलगायतका कलाकारले अभियन गर्ने जनाइएको छ । सात वर्षमा भष्मे डनको जीवनमा आएका विभिन्न उतारचढावलाई मुख्य विषयवस्तुका रूपमा फिल्मले प्रस्तुत गर्ने जनाइएको छ । फिल्मको कथा खगेन्द्र लामिछानेले तयार पारेका हुन् भने उनी आफैं निर्माता हुन् । नाम मात्रको नभई अर्थपूर्ण र तर्कपूर्ण सिक्वेल बन्ने लेखक लामिछानेको दाबी छ । निरज कँडेलको डीओपी, कृष्ण थापाको छायांकन, दीर्घ खड्काको सम्पादन, कृष्ण भारद्वाज तथा सुभाष भुसालको संगीत रहने फिल्म टुकी आर्टस्को ब्यानरमा निर्माण हुनेछ ।फिल्मको शुक्रबार काठमाडौंको पशुपतिनाथ मन्दिर परिसरमा शुभमुहूर्त गरिएको हो । शुभमुहूर्त कार्यक्रममा निर्देशक खनालका साथै विभिन्न कलाकारको उपस्थिति थियो । फिल्मको छायांकन पशुपति क्षेत्र विकास कोष परिसरमा हुने र ३० दिनमा पूरा गर्ने लक्ष्य राखिएको छ । फिल्म बडादसैंको फूलपातीका दिनदेखि प्रदर्शनमा आउने निर्माण पक्षले जनाएको छ ।"
सत्य निरूपण विधेयक संसद्मा पेस,"(काठमाडौं)बेपत्ता पारिएका व्यक्तिको छानबिन, सत्य निरूपण तथा मेलमिलाप आयोग ऐनको संशोधन विधेयक छलफलका लागि आइतबार संसद्मा पेस भएको छ । नियमावली बनिनसकेका कारण मिनी संसद् भनिने समितिहरू गठन नभएको मौकामा फास्ट ट्रयाक मा पारित गर्न सरकारले विधेयक अगाडि बढाएको हो । संसद्को कार्यसूचीमा प्रधानमन्त्री पुष्पकमल दाहालले विधेयक संसद्मा निर्णयार्थ पेस गर्ने उल्लेख भए पनि त्यसलाई उनका तर्फबाट सञ्चार तथा सूचना प्रविधिमन्त्री रेखा शर्माले प्रस्तुत गरेकी थिइन् । विस्तृत शान्ति सम्झौतामा राजनीतिक दलहरूले गरेको प्रतिबद्धताअनुसार ढिलै भए पनि संक्रमणकालीन न्यायिक प्रक्रियालाई टुंगो लगाउन विधेयक ल्याउनुपरेको उल्लेख गर्दै मन्त्री शर्माले जतिसक्दो छिटो यसलाई पारित गराउन सदनलाई आग्रह गरेकी थिइन् । राप्रपाका सचेतक ज्ञानबहादुर शाही र नेपाल मजदुर किसान पार्टीका प्रेम सुवालले विधेयकविरुद्ध विरोधको सूचना दर्ता गराएका थिए । विधेयकका प्रावधानहरू मानवअधिकार उल्लंघनका दोषीलाई उन्मुक्ति दिइने खालका भएकाले त्यसलाई नसच्याई संसद्मा छलफलका लागि पेस गर्न नमिल्ने उनीहरूको तर्क थियो । अन्य दलले भने उक्त विधेयकलाई छलफलका लागि पेस गर्न सहमति प्रदान गरेका थिए । विरोधमा बहुमत नपुगेकाले विधेयक संसदीय प्रक्रियामा अघि बढेको छ । संसद्को आगामी बैठकमा यसबारे छलफल हुनेछ । समिति नभएकाले केही दिनमै प्रतिनिधिसभाबाट पारित गराएर यसलाई राष्ट्रिय सभामा पठाउने सरकारको तयारी छ । दुवै सदनबाट पारित भएपछि विधेयक राष्ट्रपतिबाट प्रमाणीकरण भई आउनेछ । सत्य निरूपण तथा मेलमिलाप आयोग र बेपत्ता पारिएका व्यक्तिहरूको छानबिन आयोग असार मसान्तदेखि पदाधिकारीविहीन छ । सर्वोच्च अदालतको आदेशअनुसार ऐन संशोधन हुन नसक्दा रिक्त पदमा पूर्ति गर्न विधेयक छिटो पारित गर्न आवश्यक रहेको मन्त्री शर्माले बताएकी छन् । मानवअधिकारको अन्तर्राष्ट्रिय सिद्धान्त र पीडितसँगको परामर्शका आधारमा अघिल्लै कार्यकालमा विधेयक सदनमा पेस गरिए पनि त्यो निष्क्रिय भएकाले केही परिमार्जनका साथ फेरि ल्याइएको उनले सदनलाई जानकारी गराएकी थिइन् । संशोधन विधेयक आमनिर्वाचनअघि असार मसान्तमा तत्कालीन कानुनमन्त्री गोविन्द शर्मा कोइरालाले संसद्मा पेस गरेका थिए । त्यसमाथि कानुन, न्याय तथा मानवअधिकार समितिमा दफावार छलफल हुँदै गर्दा प्रतिनिधिसभाको कार्यकाल सकिएको थियो । त्यसपछि विधेयक स्वतः तुहिएको थियो । अहिले अघि बढाइएको विधेयकमा दसवर्षे सशस्त्र द्वन्द्वकालमा भएका हत्या, अपहरण, बलात्कारलगायतका घटनालाई मानवअधिकारको उल्लंघन र गम्भीर उल्लंघन भनी दुई भागमा वर्गीकरण गरिएको छ । अघिल्लो विधेयकका विवादित प्रावधानसहितका अधिकांश व्यवस्था अहिलेको विधेयकमा हुबहु राखिएको छ । घुमाउरो पारामा पीडकलाई उन्मुक्ति दिन लागिएको भन्दै पीडितले यसको विरोध गर्दै आएका छन् । आइतबार संसद्मा विधेयक पेस हुँदै गर्दा द्वन्द्वपीडित सुरक्षाकर्मी र तिनका परिवारले माइतीघरमा विरोध प्रदर्शन गरेका थिए । सुरक्षाकर्मीबाट भएका सबै घटनालाई मानवअधिकारको गम्भीर उल्लंघन र विद्रोहीबाट भएको घटनालाई सामान्य उल्लंघन भन्न मिल्ने गरी विधेयक ल्याइन लागिएको छ, द्वन्द्वपीडित सुरक्षाकर्मी परिवारको छाता संगठनकी अभियन्ता रामकुमारी थापाले भनिन्, यसप्रति हाम्रो विरोध छ, कसैलाई उन्मुक्ति दिने र कसैलाई फसाउने गरी कानुन ल्याउन पाइँदैन ।राष्ट्रिय मानवअधिकार आयोग र अन्य मानवअधिकारवादी संघसंस्था तथा अभियन्ताले पनि पीडितको परामर्शमा मात्रै विधेयकलाई अघि बढाउन सरकारलाई सुझाउँदै आएका छन् । मन्त्री शर्माले भने गम्भीर किसिमका मानवअधिकार उल्लंघनका घटनामा आममाफीको प्रावधान विधेयकमा नभएको र माफी पनि पीडितको स्वतन्त्र सहमतिमा पनि हुने भन्दै विधेयकको विरोध नगर्न सांसदलाई आग्रह गरेकी छन् । मानवअधिकारको सामान्य र गम्भीर उल्लंघनको विवादित प्रावधान अघिल्लो विधेयकमा जस्तै रहे पनि प्रस्तावित विधेयकमा विशेष अदालतको फैसला चित्त नबुझे सर्वोच्च अदालतमा पुनरावेदन गर्न पाउने पीडितको अधिकारलाई राखिएको छ । त्यस्तै, सत्य निरूपण आयोग र बेपत्ता छानबिन आयोगको सिफारिसमा ६ महिनाभित्र मुद्दा चलाउने अधिकार महान्यायाधिवक्ताको कार्यालयलाई दिने अघिल्लो संशोधन विधेयकको प्रावधानमा परिमार्जन गर्दै प्रस्तावित विधेयकमा एक वर्ष अवधि हुने उल्लेख छ । सरकारले २०७१ मा जारी गरेको मूल ऐनमा मानवअधिकार उल्लंघनलाई सामान्य र गम्भीर भनेर छुट्याइएको छैन । प्रस्तावित विधेयकमा भने हत्या, यौनजन्य हिंसा, शारीरिक वा मानसिक यातना, अपहरण तथा शरीर बन्धक बनाउने, गैरकानुनी थुनामा राख्ने, कुटपिट गर्ने, अंगभंग वा अपांगता बनाउने, व्यक्तिगत वा सार्वजनिक सम्पत्ति लुटपाट, कब्जा, तोडफोड वा आगजनी गर्ने, घरजग्गाबाट जबर्जस्ती निकाला वा अन्य कुनै किसिमबाट विस्थापन गर्ने वा अन्तर्राष्ट्रिय मानवअधिकार वा मानवीय कानुनविपरीत गरिएका जुनसुकै अमानवीय कार्य र मानवअधिकारको गम्भीर उल्लंघनलाई मानवअधिकारको सामान्य उल्लंघन भनिएको छ । मूल ऐनमा चाहिँ सरकारले मानवअधिकारको उल्लंघन मात्र भनेर परिभाषित गरेको अपराधको सूची मानवअधिकारको गम्भीर उल्लंघन भनेर परिभाषित छ । तर, यी सबै अपराधमा आममाफी दिने प्रावधान पनि उक्त ऐनमा छ । पीडितलाई न्यायभन्दा पनि पीडकलाई उन्मुक्ति दिन ऐन ल्याइएको जिकिर गर्दै पीडितका संगठनले गम्भीर मानवअधिकार उल्लंघनका दोषीलाई आममाफी दिने प्रावधान खारेज गर्न माग गर्दै सर्वोच्च अदालतमा रिट दायर गरेका थिए । त्यसमा सुनुवाइ गर्दै सर्वोच्चले अन्तर्राष्ट्रिय मानवअधिकार कानुनअनुसार गम्भीर मानवअधिकार उल्लंघनका दोषीलाई पीडितले सहमति दिए पनि आममाफी दिन नमिल्ने भएकाले त्यसअनुसारै संशोधन गर्न सरकारलाई आदेश गरेको थियो । पीडितले अदालतको आदेशअनुसार ऐन संशोधन गर्न माग गर्दै आएका थिए । अन्ततः उनीहरूसँगै परामर्श गरेर तत्कालीन कानुनमन्त्री कोइरालाले गत असार ३१ मा संसद्मा संशोधन विधेयक दर्ता गरेका थिए । त्यसमा मूल ऐनले भनेको गम्भीर मानवअधिकार उल्लंघनका घटनालाई मानवअधिकार उल्लंघनका घटना का रूपमा परिभाषित गरी त्यस्ता घटनाका दोषीलाई आममाफी दिने प्रावधान समावेश थियो । नवनिर्वाचित संसद्मा पेस भएको विधेयकमा त्यसलाई सरकारले हुबहु राखेको छ । माओवादी अध्यक्ष तथा प्रधानमन्त्री पुष्पकमल दाहालले तीन वर्षअघि माघीको दिन गरेको भाषणमा द्वन्द्वमा मारिएका १७ हजारमध्ये ५ हजारको मात्रै जिम्मा आफूले लिन सक्ने भनी दिएको अभिव्यक्तिविरुद्ध सर्वोच्च अदालतले रिट दर्ता गर्न आदेश दिएपछि सरकारले विधेयक अघि बढाउन तदारुकता देखाएको हो ।"
रोहिंग्या प्रवेश गरेको आशंकामा कडाइ,"(बर्दिया)रोहिंग्या शरणार्थी बंगलादेश हुँदै पश्चिम नेपाल प्रवेश गरेको आशंकामा प्रशासनले बाँके र बर्दियाका सीमावर्ती क्षेत्रमा कडाइ गरेको छ । बंगलादेशबाट भारतको पश्चिम बंगाल, बिहार हुँदै उत्तरप्रदेश राज्यस्थित चोरीनाकाबाट उनीहरू कैलाली, बर्दियाको बाटो भएर बाँके प्रवेश गरेको सूचनाका आधारमा सशस्त्र प्रहरी बल र नेपाल प्रहरीले सीमानाकामा सतर्कता बढाएका हुन् । उनीहरू पश्चिमबाट बस चढेर कोहलपुर हुँदै पूर्वतर्फ गएको स्रोतको भनाइ छ ।ती रोहिंग्या म्यानमारबाट शरणार्थीका रूपमा बंगलादेशको कक्स बजारमा बस्दै आएको अनुमान गरिएको छ । गत फागुन १ गते शरणार्थी शिविरमा आगलागी हुँदा करिब ५ हजार अस्थायी टहरा जलेका थिए । आगलागी भएपछि उनीहरूमध्ये केही भारत प्रवेश गरेका थिए । चारवटा समूहमा विभाजित उनीहरू नेपाल प्रवेश गरेको भारतीय सुरक्षा निकायले जनाएको छ । बंगलादेशको कक्स बजारका ठूलो संख्यामा रहेका रोहिंग्या नेपालभारत सिमानामा आएको सूचनाका आधारमा अनुसन्धान भइरहेको छ, एक भारतीय सुरक्षा अधिकारीले भने, कतिपय नेपालभित्र छिरेको जानकारी आएको छ ।बाँके र बर्दियाको नाका कडाइ भएका कारण उनीहरू कैलालीको खग्रोला नाका हुँदै प्रवेश गरेको नेपाली सुरक्षा अधिकारीले बताए । यी शरणार्थी नेपाली र हिन्दी भाषा बुझ्दैनन् । कसरी नेपाल प्रवेश गरे भन्नेबारे अनुसन्धान भइरहेको लुम्बिनी प्रदेश प्रहरी कार्यालय दाङका एसएसपी दीपक बस्नेतले बताए । आफ्ना मातहतका निकायलाई अवैध रूपमा प्रवेश गरेको हुन सक्ने आशंकामा रोहिंग्याका बारेमा जानकारी मागेका छौं, उनले भने, नेपालभारत सीमामा अवैध घुसपैठ रोक्न निर्देशन दिएका छौं । अझै पनि रोहिंग्या प्रवेश गर्न सक्ने भएकाले नेपालभारत सीमामा सशस्त्र प्रहरी बलले निगरानी बढाएको लुम्बिनी प्रदेशका डीआईजी विदुर खड्काले बताए । रोहिंग्या प्रवेश गरेको सूचनाका आधारमा कोहलपुरमा खोजी गर्दा फेला नपरेको इलाका प्रहरी कार्यालय कोहलपुरका डीएसपी सुन्दर तिवारीको भनाइ छ । यद्यपि खोजी जारी राखेका छौं, उनले भने ।"
विश्वविद्यालयको बेथितिले नेताहरूलाई कहिले पोल्छ ?,"समकालीन नेपालको दुर्गति झल्काउने सरल उदाहरण हो यहाँका विश्वविद्यालयहरूको दुरवस्था । देश दिशाहीन, राजनीतिक नेतृत्व कर्तव्यच्युत र समाज आशाविहीन भएका बेला बाटो देखाउनुपर्ने विश्वविद्यालयहरू आफैं कुहिराको कागझैं कतै हराइरहेका छन् । मुलुकको गुणात्मक प्रगतिका लागि एउटा महत्त्वपूर्ण आधारस्तम्भका रूपमा अडिनुपर्ने विश्व विद्याका यी थलोहरू स्वयंकै जग हल्लिएका छन् । राष्ट्रको बिमार पत्ता लगाउनु त कता हो कता, यिनीहरू आफैं थरीथरीका दीर्घरोगले थलिएका छन् । खास गरी उच्च शिक्षाका तीनचौथाइ विद्यार्थी पढ्ने देशकै जेठो र ठूलो त्रिभुवन विश्वविद्यालय (त्रिवि) प्राज्ञिक उन्नयनको होइन, तमासाको केन्द्र बनिरहेको छ । नयाँ विश्वविद्यालयहरू पनि आशाको केन्द्रका रूपमा उदाउन सकेका छैनन्Ù धेरैजसो त खुल्दा नखुल्दै समस्याको भारीले थिचिएका छन् । विभिन्न तह र विषयमा गरी ४ लाख विद्यार्थी अध्ययनरत भीमकाय त्रिविलाई घिस्रिन पनि सकस छ । मनाङबाहेक ७६ जिल्लामा १ हजार १ सय ४० क्याम्पस फैलिएको विश्वविद्यालयको प्राज्ञिक पात्रोसम्मकै ठेगान छैन । १५ महिनासम्म पनि परीक्षाको नतिजा नदिएको र स्नातक तहको नतिजा नआउँदै स्नातकोत्तर तहको भर्ना लिएको जस्ता उदाहरण आफैंमा जग हँसाउन पर्याप्त छन् । कर्मचारी पदपूर्ति प्रक्रिया बिथोलिएकै दशक नाघेको छ । अध्यापक र कर्मचारी दरबन्दी ३५ प्रतिशतभन्दा बढी रिक्त छ । ७ हजार ९ सय ३८ अध्यापकको दरबन्दी भएकामा ५ हजार १ सय ३४ मात्र कार्यरत छन् । तर, नियुक्त गर्ने सेवा आयोग नै सात महिनादेखि अध्यक्षविहीन छ । त्यसमाथि आयोग स्वयंकै विश्वसनीयतामा प्रश्न छÙ नातागोता र भनसुनका आधारमा शिक्षक, कर्मचारीको जागिर खुवाउन पदाधिकारी, परीक्षामा संलग्न प्राध्यापक र कर्मचारीको मिलेमतो हुनु सामान्यजस्तै मानिन्छ । त्रिविका चारै अनुसन्धान केन्द्रहरू आर्थिक विकास तथा प्रशासन अनुसन्धान केन्द्र (सेडा), नेपाल र एसियाली अध्ययन केन्द्र (सिनास), शिक्षा विकास तथा अनुसन्धान केन्द्र (सेरिड) र व्यावहारिक विज्ञान तथा प्रविधि अनुसन्धान केन्द्र (रिकास्ट) ले चाँदीको घेरा देखाउन सकेका छैनन् । यी केन्द्रहरू नयाँ उचाइ हासिल गर्न मात्र होइन, कुनै समयको आफ्नै विगतबराबर पुग्न पनि असफलप्रायः छन् । बजेट र जनशक्ति कम भए पनि मौजुदा स्रोतसाधनबाट जति गर्न सकिन्छ, त्यति पनि नहुनु दुःखलाग्दो छ । अरू विश्वविद्यालयहरूका पनि आआफ्नै समस्याका गह्रौं भारी छन् । विद्यार्थी र अध्यापकबाट तालाबन्दी हुनुÙ बजेट तथा प्राध्यापक र कर्मचारी अभाव रहनुÙ भर्ना, अध्यापन, परीक्षा र नतिजा नियमित नहुनु धेरैतिर सामान्यजस्तै छ । पूर्वाञ्चल विश्वविद्यालयमा ४ महिनादेखि तालाबन्दी छÙ मध्यपश्चिमको सेवा आयोगको समस्या पनि ६ महिनादेखि यही छÙ लुम्बिनी बौद्ध र राजर्षि जनक उपकुलपतिविहीन छन्Ù खुला विश्वविद्यालयमा डिनका तीन पद डेढ वर्षदेखि खाली छन्Ù नेपाल संस्कृतमा विद्यार्थीको दीक्षान्त समारोह नभएकै १२ वर्ष पुग्योÙ कृषि तथा वन विज्ञानमा विद्यार्थी भर्ना हुन छाडेका छन् । सुदूरपश्चिममा अध्यापक छनोटको सदाबहार किचलो छ । यत्रतत्र सर्वत्र भद्रगोल छ ।चिन्तालाग्दो त, विश्वविद्यालयहरूमा विद्यार्थी पनि घटिरहेका छन् । मानविकी, शिक्षा लगायतका संकायमा विद्यार्थी कम भइरहेका बेला व्यवस्थापन, विज्ञान तथा प्रविधि, इन्जिनियरिङ र मेडिकल शिक्षामा समेत न्यून शिक्षार्थी भर्ना हुन थालेका छन् । अपेक्षित आवेदन नआएपछि त्रिविका आंगिक र निजी क्याम्पसले दोहोर्याएर प्रवेश परीक्षा सञ्चालन गर्दा पनि कोटा अनुसार विद्यार्थी पाउन सकेका छैनन् । पोखरा, पूर्वाञ्चलसहितका विश्वविद्यालयको पनि यही हाल छ । कक्षा १२ मा थोरै विद्यार्थी उत्तीर्ण हुनु, स्नातक पढ्नै बिदेसिने प्रवृत्ति बढ्नु, देशमा गरिखाने वातावरण कम हुनु र विश्वविद्यालयमा भद्रगोल बढी हुनु यसका केही मूल कारण हुन् । निश्चय पनि काठमाडौं विश्वविद्यालय र त्रिविका केही संस्थानहरू तुलनात्मक रूपमा राम्रा छन् । तर, हाम्रो उच्च शिक्षाको समग्र चित्रका अगाडि यिनका उपलब्धि पनि छायामा छन्, र बेथितिको संक्रमणको भयमा पनि । राष्ट्रिय शिक्षा नीति२०७६ को ठम्याइ छ, शिक्षा र रोजगारबीच तालमेल हुन नसक्नुÙ शिक्षित बेरोजगारको संख्या बढ्दै जानुÙ उच्च शिक्षा प्रतिस्पर्धी, उत्पादनमुखी र अनुसन्धानमूलक हुन नसक्नुÙ पर्याप्त लगानी नहुनुÙ गुणस्तर अपेक्षित रूपमा न्यून हुनुÙ विज्ञान तथा प्रविधिमा आधारित शिक्षा र प्राविधिक शिक्षाको पहुँच विस्तार पर्याप्त हुन नसक्नु नेपालका उच्च शिक्षाका कमजोरी हुन् । यी समस्याको चुरोमा राजनीतिक हस्तक्षेप छ । कुलपति प्रधानमन्त्री र सहकुलपति शिक्षामन्त्री हुने प्रणालीले पदाधिकारीदेखि विभागीय तथा क्याम्पस प्रमुखहरूसम्म दलीय भागबन्डा गरिन्छ । यसकै उपोत्पादस्वरूप राजनीतिक दलका वर्गीय संगठनहरूका थरीथरीका बन्दहडताल हुने गरेका छन् । व्यवस्थापकीय, प्राज्ञिक र अनुसन्धान सम्बन्धी सुधारका सवाल गौण बनेका छन् ।विडम्बना त, यो दुःस्थितिको अम्लले जसको पेट सबैभन्दा बढी पोल्नुपर्ने हो, तिनीहरू अर्थात् राजनीतिज्ञहरूलाई केही भएकै देखिँदैन । सुदूर क्षितिजसम्म पनि सुधारको गुन्जायस छैन । विश्वविद्यालय सुधारको सवाल न राजनीतिक दलहरूको अजेन्डा बन्न सकेको छ न सरकार एवं संसद्को नै । व्यवस्था परिवर्तनपश्चात् नेतृत्वको ध्यान प्रथमतः शिक्षा सुधारमा केन्द्रित हुनुपर्ने हो । भारतमा स्वतन्त्रतापश्चात् नेहरूले गरेका ठूला काममध्ये एउटा गुणस्तरीय उच्च शिक्षाको जग बसाउनु थियोÙ उनले इन्डियन इन्स्टिच्युट अफ टेक्नोलोजी (आईआईटी) र इन्डियन इन्स्टिच्युट अफ म्यानेजमेन्ट (आईआईएम) लगायतका शिक्षालय खुलाए र मजबुत तुल्याएÙ जहाँका विद्यार्थीले आज भारत मात्र मात्र होइन, विश्वभर आफ्नो छाप छाडिरहेका छन् । यहाँ भने बहुदल र गणतन्त्रकालमा विश्वविद्यालयमाथि राजनीतिक हस्तक्षेप र भागबन्डा झनै चुलियो, जसको दुष्परिणाम सामुन्ने छ ।देशको समग्र भविष्यप्रति चिन्ता गर्ने हो भने, सधैं यस्तो पाराले चल्दैन । विश्वविद्यालयहरूको समयोचित सुधारका निम्ति राजनीतिक नेताहरूको पेटमा छटपटीको आगो बल्नैपर्छ । आमूल परिवर्तनका लागि उनीहरूले यथोचित हस्तक्षेप गर्नुपर्छ । सर्वप्रथम त, प्रधानमन्त्री र शिक्षामन्त्री क्रमशः कुलपति र उपकुलपति रहने प्रचलन खारेज गरी स्वतन्त्र बोर्ड अफ ट्रस्टी मार्फत पारदर्शी रूपमा योग्य पदाधिकारीहरू छनोट गर्ने थिति बसाल्नुपर्छ, र उनीहरूलाई स्वतन्त्र ढंगले काम गर्न दिइनुपर्छ । अन्यत्र दोष नथुपारीकन आआफ्ना विश्वविद्यालय सुधार्नका निम्ति पदाधिकारीहरूलाई जिम्मेवार बनाउनैपर्छ ।"
उपकुलपतिको अन्तर्वार्ताले दिएको सन्देश,"१ आफैं उपकुलपति भएर आफ्नै विश्वविद्यालयको बारेमा यति तिखो तर सत्य टिप्पणी गर्ने हिम्मत भएका नेपालका विश्वविद्यालयका अरू कुनै उपकुलपति सायदै होलान् । यसका लागि उनलाई साधुवाद छ ।२ त्रिवि यति गएगुज्रेको अवस्थामा पुगिसकेको छ कि त्यहाँ उपकुलपति भनेका केवल राजनीतिक गोटी मात्रै हुन् र उनको योजनाले विश्वविद्यालय अगाडि बढ्न दिइँदैन । धर्मकान्तकै भाषामा उनका १५ बुँदे सुधारका योजना ३ वर्ष बितिसक्दा पनि कार्यान्वयनमा आउनै सकेनन् ।३ त्रिविमा अपराधी प्राध्यापकको बिगबिगी छ जसले ईहाजिरीको मेसिन नै उठाएर लैजान्छन् । यसको अर्थ हुन्छ त्रिविका केही शिक्षक, प्राध्यापकका नाममा कलंक हुन् । यस्ता कलंक नहटाएसम्म त्रिविमा सुधार गर्न सकिन्न ।४ त्रिविमा आपराधिक प्रवृत्तिका विद्यार्थीको पनि उपस्थिति छ । आफ्नो व्यक्तिगत वा संघसंगठनका स्वार्थ पूरा नहुँदा क्याम्पस प्रमुख कुट्ने, शिक्षक कुट्ने, धम्कीको भाषा प्रयोग गर्ने, तालाबन्दी गर्ने, कालोमोसो दल्नेजस्ता घृणित काम तिनीहरूबाट हुँदै आएको छ । यस्ता कुलंगार समूह नहटाएसम्म त्रिवि सुधार हुँदैन ।५ प्राध्यापक संघ त्रिविको जग्गा भाडामा लगाएर कमाउने धन्दामा लिप्त छ । त्रिविको ४ रोपनी जग्गा बसपार्कलाई भाडामा दिने नियत राख्नुले गैरशैक्षिक क्रियाकलापमा प्राध्यापक संघको संलग्नता रहेको पुष्टि गर्छ र त्यो संस्था पनि कमाउ धन्दामा नै व्यस्त छ भन्ने सन्देश प्रवाह गर्छ । ६ त्रिविका अधिकांश शिक्षक र कर्मचारी अनुशासनहीन छन् । उनीहरू समय सीमाभित्र काम गर्दैनन् र कतिपय हाजिर ठोकेर अन्तै काम गर्न जान्छन् । यसको अर्थ त्रिविभित्र अनुशासन छैन भन्ने बुझिन्छ । यस्ता तत्त्वको बहिर्गमनविना त्रिविमा सुधार सम्भव छैन भन्ने अन्तर्वार्ताको प्रस्ट सन्देश छ । ७ गएका तीन वर्षमा ३४२ दिन तालाबन्दी गरेर प्राध्यापक र विद्यार्थीको मुकुन्डो लगाएकाहरूले त्रिविको मात्रै हैन नेपालकै उच्च शिक्षाको अन्तर्राष्ट्रिय बेइज्जती गरेका छन् । आफ्नै मातृ संस्थाको अपमान गर्नेहरूले त्रिवि सुधारको सपना च्यात्ने नै भए । यस्ता आपराधिक हर्कत हटाउन नसकेसम्म त्रिवि सुधार गर्न सकिन्न । ८ कुलपति र सहकुलपति हुने प्रधानमन्त्री र शिक्षामन्त्रीलाई विश्वविद्यालयको समस्या नै थाहा छैन । यसले के सन्देश दिन्छ भने उहाँहरूले आफ्ना कार्यकर्ता व्यवस्थापन गर्ने थलोका रूपमा दबाब दिन मात्रै उक्त पद ओगट्नुभएको हो । अपराधीलाई दण्ड दिनेभन्दा परेको मुद्दासमेत फिर्ता लिन गृह मन्त्रालय र महान्यायाधिवक्तासमेत प्रयोग गर्ने कुलपति र सहकुलपति भएसम्म त्रिविमा सुधार सम्भव छैन ।९ यति हुँदाहुँदै उपकुलपतिले गर्न सक्ने काम पनि नगरेको हो कि भन्ने पनि अन्तर्वार्ता पढेपछि महसुस हुन्छ । क्षेत्रीय कार्यालयलाई बलियो बनाएर त्रिविको प्रशासनिक भार कम गर्न सकिन्थ्यो, अहिलेको उक्त व्यवस्थामा थप नवीनता ल्याउन कार्यकारी परिषद् नै काफी छैन र ? फेरि विभिन्न खाले संकाय भएकाले क्यालेन्डर बनाउन सकिएन भन्नु नालायकी हैन र ? संकाय अनुसार नै क्यालेन्डर बनाएर हुबहु लागू गराउन कसैले रोकेको छ र ?१०मैले त भनेको हुँ तर कामै गर्न दिएनन् मात्रै भनेर पन्छन मिल्छ र ? यो यो काम यसरी अगाडि बढाएको छु, यहाँसम्म पुगेको छ, चुनौतीका बावजुद तीन वर्षमा यति गर्न सकें भन्ने कि आफ्नो चीत्कार मात्रै सुनाउने ? मनप्रसाद वाग्ले, मीनभवन, काठमाडौं"
शिक्षाशास्त्रको गुणस्तरमा प्रश्न,"शिक्षक सेवा आयोगले हालै सार्वजनिक विद्यालयमा रिक्त रहेका १७ हजार ४ सय ५५ दरबन्दी आपूर्ति गर्न खोलेको विज्ञापनमा लाखौं परीक्षार्थीको सहभागिता रह्यो, तर १३ हजार ४ सय ९४ मात्र सफल भए । ३ हजार ९ सय ६१ दरबन्दी अझै रिक्त छन् । यो खबरले हाम्रा विश्वविद्यालय र यस अन्तर्गत आंगिक र सम्बन्धनप्राप्त क्याम्पसको गुणवत्तामा प्रश्न उठेको छ । शिक्षा संकायहरू उही पुरानो पाराले चलेका हुनाले यो परिदृश्य देखिएको हो । र, शिक्षा संकायबाट प्राप्त उपाधिलाई व्यावसायिक दृष्टिले हेर्ने प्रयास, लिने र दिने दुवैले नगरेकाले यो अवस्था आएको हो । अन्य संकायमा नसके शिक्षा संकायमा त सकिएला भन्ने विद्यार्थीको सोचाइ र त्यसलाई सार्थक बनाउन जानीनजानी सहयोग पुर्याउने शिक्षककर्मचारी सबै यसमा उत्तिकै दोषी छन् । विद्यार्थी उपस्थिति र प्रयोगात्मक कार्यमा भन्दा विद्यार्थीबाट प्राप्त हुने क्यास मा क्याम्पस प्रशासनले बढी चासो राख्ने हुनाले गुणस्तरीय उत्पादन हुन सकेको छैन । शिक्षाशास्त्र आफैंमा एउटा प्राविधिक र व्यावसायिक विषय भएकाले यसको पाठ्यक्रममा समयानुकूल परिवर्तन अत्यन्त जरुरी छ । २०२८ सालमा राष्ट्रिय शिक्षा पद्धति शिक्षा योजना सफल पार्न, कलेज अफ एजुकेसनले सुरुआत गरेको शिक्षक तालिमको जगमा स्थापित, शिक्षाशास्त्रको पाठ्यक्रम हालसम्म जस्ताको त्यस्तै छ, त्यसमा केही विषय मात्र थपिएका छन् । यो अवस्था सुधार्न देशैभरि जथाभावी चलिरहेका बग्रेल्ती शिक्षा संकायको पठनपाठन तुरुन्तै रोकिनुपर्छ । नयाँ पाठ्यक्रम र प्रवेश विधिका आधारमा तोकिएका क्याम्पसमा, कम्तीमा स्नातक गरी विषयविज्ञता हासिल गरेकालाई, देशमा आवश्यक पर्ने शिक्षक संख्याको आधारमा, सीमित संख्यामा शिक्षाशास्त्र संकायमा प्रवेश दिने कार्य भएमा मात्र, शिक्षाशास्त्र मर्यादित र गुणस्तरीय हुनेछ । महेन्द्रसिंह बम, टीकापुर१, कैलाली"
चर्चै नहुनुपर्ने विषय पनि ठूलो,"राष्ट्रपति रामचन्द्र पौडेलले सर्वसाधारणलाई नरोकी वसन्तपुर परिसरमा रहेको कुमारीको मन्दिर भ्रमण गर्नु सामान्य विषय हो । यस्तो विषयमा चर्चापरिचर्चा हुनुपर्ने थिएन । तर यसलाई पनि उपलब्धि मान्न नागरिक विवश छन् । राजामहाराजा वा पूर्वराष्ट्रपतिको सवारीमा जस्तो तामझाम नहुनु राम्रो पक्ष हो तर यस्तो कार्यले पूरा कार्यकाल निरन्तरता पाउनुपर्छ । यहाँ तीललाई पहाड बनाएर जनतालाई सास्ती दिने, रवाफ देखाउने गरिन्छ । यस्तो परम्परा अब बदलिनुपर्छ । सर्वसाधारणकै बीचमा राष्ट्राध्यक्षको आवागमन होस्, यही नै आमचाहना हो । राष्ट्र प्रमुखका रूपमा गरिने पदीय सम्मानमा आमजनको कुनै विमति होइन तर अनावश्यक रूपमा सवारीहरूमा अपनाइने सुरक्षा, सार्वजनिक एवं निजी यातायातहरूमा गरिने परिबन्दले विशेष गरी काठमाडौंवासी आजित भैसकेका छन् । राष्ट्रपतिको मात्र होइन अरू विशिष्ट व्यक्तिहरूको हकमा पनि यो लागू हुनैपर्छ । शिवप्रसाद घिमिरे, बानेश्वर, काठमाडौं"
"अर्थतन्त्रमा बाहिरी बादल, भित्री भड्खाला","आन्तरिक भड्खालाअर्थतन्त्रका आर्थिक र वित्तीय दुवै पाटामा समस्याहरू बढेका छन् । सार्वजनिक वित्त व्यवस्थापन जटिल बनेको छ र मौद्रिक नीतिको कार्यान्वयन तदर्थवादमा रुमलिएको छ । सरकारी ढुकुटी चरम दबाबमा छ । अहिलेसम्म जम्मा ५ खर्ब ९० अर्ब रुपैयाँ राजस्व उठेको छ, जुन लक्ष्यको ४२ प्रतिशत मात्र हो । तर सरकारी ढुकुटीबाट ७ खर्ब ९० अर्ब रुपैयाँ खर्च भइसकेको छ । त्यसमध्ये ६ खर्ब १५ अर्ब रुपैयाँ त चालु खर्च मात्र छ । अथवा, सरकारको चालु खर्च नै पनि कुल आम्दानीभन्दा धेरै भइसकेको छ । सरकारी कर्मचारीहरूको अत्यावश्यकबाहेकका विदेश भ्रमण रोक्ने र खर्च कटौती गर्ने आदि खुद्रे व्यवस्थापनले मात्र परिस्थिति सहज बनाउन खासै योगदान पुग्ने अवस्था छैन । मिटरब्याजीपीडितहरूको समस्याको दिगो समाधान खोज्न राज्य तत्पर छैन । माइक्रोफाइनान्स पीडित हरू देशभरबाट काठमाडौंमा जम्मा भएर नाराजुलुसधर्ना गरिरहेका छन् । बैंकबाट ऋण लिने व्यवसायीहरू जुलस र नाराबाजी मात्र गरिरहेका छैनन्, देशका विभिन्न भागमा उनीहरू बैंक कर्मचारीहरूविरुद्ध मुक्केबाजीमै उत्रेका खबरहरू आइरहेका छन् । बैंकको ब्याजदर कटौतीको मागभित्र उद्योग वाणिज्य महासंघको आसन्न चुनावको राजनीति घुसेको छ । बैंकका मालिक पनि रहेका उद्यमी व्यवसायीहरूको विपक्षमा उभिएका पदाकांक्षी उम्मेदवारहरू बैंक र ब्याजदरविरुद्धको अभियानमा बढी लागेका छन् । प्रधानमन्त्री आफैंले ब्याजदर घटाउने आश्वासन दिएको खबर आएको छ । स्वतन्त्र केन्द्रीय बैंक र मौद्रिक नीतिको स्वायत्तताको अवधारणामा यो आश्वासन कहाँनेर मेल खान्छ भन्ने अलग्गै प्रश्न छ । अर्कातर्फ, अहिलेको यो नीतिगत अराजकताको अवस्थालाई सम्बोधन गर्न अल्पकालीन र दीर्घकालीन नीतिगत समायोजन (क्यालिब्रेसन) गर्ने पर्याप्त तत्परता मौद्रिक प्राधिकारीमा पनि देखिएको छैन ।नेपालको लोकल्याणकारी राज्यको अवधारणा नै निर्देशित लगानी नीतिमा केन्द्रित भएजस्तो प्रतीत हुन्छ । कृषि, ऊर्जा, लघु उद्यम आदि क्षेत्र र अनेकौं नाममा विपन्न वर्गमा अनिवार्य लगानी गराउने नीति लिन थालिएको आधा शताब्दी बितेको छ । तर, तिनको प्रभावकारिता र उपलब्धिबारे कुनै प्रामाणिक खोजअनुसन्धान भएको र तिनका निष्कर्ष वा सिफरिस नीति निर्माणमा प्रतिविम्बित हुने गरेको छैन । सामाजिक बैंकिङको अवधारणामा काम गर्नुपर्ने माइक्रोफाइनान्सहरूको सेयरलाई स्टक मार्केटमा किनबेचको छुट दिएपछि त्यो क्षेत्र चरम सट्टेबाजीको सिकार भएको छ । मुलुकका ७ सय ५३ वटै स्थानीय तहमा वाणिज्य बैंकका शाखाहरू स्थापित भइसकेपछि तिनै बैंकले ब्याजको आधारदरमा २ प्रतिशत थपेर माइक्रोफाइनान्सलाई लगानी गर्न पाउने र ती माइक्रोफाइनान्सले आफ्नो नाफा सुरक्षित गरेर त्यही रकममा ब्याजदर थपेर पुनः साना किसान र विपन्न वर्गलाई लगानी गर्ने व्यवस्था मौद्रिक नीतिमा दशकौंदेखि दोहोरिनु चरम हास्यास्पद, अस्वाभाविक र अनुत्पादक हो । यो यथार्थमा विपन्न वर्गविरोधी अभ्यास भइरहेको छ भन्ने पनि राज्य सञ्चालकहरूलाई अझै बुझाउन सकिएको छैन । उत्पादनशील क्षेत्रमा बिलकुलै लगानी आकर्षित र प्रवाहित हुन नसक्नुका बहुआयामिक कारणहरू छन् । तीमध्ये नेपालको हकमा बैंकिङ प्रणालीमा हुने तरलता अभावमा देखिएको खास प्रवृत्ति उल्लेख्य छ । जब प्रणालीमा लागनीयोग्य रकम कम हुन्छ, औद्यागिक प्रयोजनका लागि पनि लगानी हुने रकम स्वतः अभाव हुन्छ । तर जब तरलता थोरै सहज हुन्छ, त्यो सम्पूर्ण तरल रकम चरम सट्टेबाजी (स्पेकुलेसन) मा संलग्न केही दर्जन जग्गा व्यापारीले उठाउने गरेका छन् । अहिले बैंकहरूले गरेको लगभग ५० खर्ब लगानीमध्ये सोझै, घुमाउरो बाटोबाट र बैंकहरूकै प्रवर्द्धकहरूको मिलेमतो (इन्साइडर लेन्डिङ) समेत गरी कति रकम घरजग्गामा मात्र लगानी भएको छ भन्ने यकिन तथ्यांक उपलब्ध छैन । लाइसेन्सप्राप्त कम्पनीहरूलाई मात्र घरजग्गा कारोबार गर्न दिने पटकपटकका बजेट वक्तव्यहरूको घोषणा कार्यान्वयनमा ल्याउने हिम्मत कुनै पनि सरकारले गर्न सकेन । नेपालको जग्गा अत्यधिक खण्डीकरण मात्र भएको छैन, यसको मूल्य अत्यधिक बढेका कारण कृषिको व्यावसायिकीकरण, औद्योगिकीकरण र व्यवस्थित वा एकीकृत सहरीकरणका सबै सम्भावना अब प्रायः सकिएका छन् ।सबभन्दा ठूलो चिन्ताको विषय आर्थिक क्षेत्रमा देखिएका यी बाह्य वा आन्तरिक समस्या र चुनौतीहरू होइनन्Ù तिनलाई उचित गाम्भीर्यसाथ बुझ्ने मनसाय र सम्बोधन गर्ने तदारुकता राज्य सञ्चालन गर्ने वर्तमान र विगतका पनि सरकारमा बिलकुलै नदेखिनु हो । मौसमी रूपमा तथ्यांकमा देखिने झिना सुधार (जस्तै अहिले शोधनान्तर बचतको सहज अवस्थालाई देखाएर अर्थतन्त्र नै दिगो सुधारको बाटोमा आएको तर्क गर्ने संस्कार) ले यसका अन्तर्निहित जटील संरचनागत समस्याहरूलाई सम्बोधन गर्न सघाएको छैन । अर्थतन्त्रलाई हेर्ने शासकीय वृत्तको सिंगो चिन्तन प्रणालीमै परिवर्तन आवश्यक छ ।"
मेकियाभेलियन कूटनीतिज्ञहरूको नेपाल भ्रमण,"नेपालले अरूको अनुभवबाट के सिक्न सक्छ ?बदलिँदो अन्तर्राष्ट्रिय शक्ति समीकरणबाट नेपाल प्रभावित हुने सम्भावना पहिलेका तुलनामा बढ्दै गएको छ । बदलिँदो कूटनीतिक चुनौतीले अवसर पनि ल्याउँछ । नेपालले राष्ट्रिय स्वाधीनताको हितमा सम्झौता नगरी सबै अवसरको सदुपयोग गर्नुपर्छ । परराष्ट्र नीतिलाई राष्ट्रिय हितको प्रतिविम्बका रूपमा लिने गरिन्छ, जसका लागि ठोस रणनीति र दक्ष कूटनीतिको आवश्यकता हुन्छ । कूटनीति भनेको आफ्नो राष्ट्रिय हितको पूर्तिका लागि अरूलाई प्रभाव पार्ने कला, पेसा र परियोजना हो । त्यस्ता कला, पेसा र परियोजनाहरू भूराजनीतिक अवस्था एवं सैन्य र आर्थिक शक्तिका आधारमा एक राज्यबाट अर्को राज्यमा फरकफरक हुन्छन् । असंलग्न परराष्ट्र नीति, संयुक्त राष्ट्र अन्तर्गत शान्ति स्थापनामा सैन्य योगदान नेपालको पहिचानका प्रमुख तत्त्व हुन् । राष्ट्रिय सहमति अस्तित्वका लागि कुञ्जी हो । असंलग्न परराष्ट्र नीतिको निरन्तरताका साथै सम्भावित जोखिमविरुद्ध नेपालले कूटनीतिक क्षमता विकास गर्न ढिलो गर्न हुँदैन । शक्तिशाली वा कमजोर सबै मुलुकको आआफ्नै राष्ट्रिय स्वार्थ हुन्छ । स्वार्थहरू राष्ट्रिय सिमानाभन्दा बाहिर पुग्छन् । भौतिक र भावनात्मक स्वार्थहरू हुन्छन् । स्वार्थका लागि मुलुकहरू सम्झौता गर्छन् । नीति र संस्थामार्फत प्रभाव पार्न चाहन्छन् । शक्तिशाली मुलुकहरू आवश्यकता अनुसार हस्तक्षेप पनि गर्छन् । सम्झौतागत हस्तक्षेपहरू व्यापार सम्झौताहरूमार्फत हुन्छन् (जस्तै, नेपालसँग सम्बन्धित एमसीसी र बीआरआई सम्झौता) । नीतिगत हस्तक्षेप ग्राहक मुलुकहरू (क्लाइन्ट स्टेट) लाई पुरस्कृत गर्न वा नीति परिवर्तन गर्न गरिन्छ । द्वन्द्वमा कुनै एक पक्षलाई सहयोग गरेर विदेशी शक्तिले हस्तक्षेप गर्न चाहन्छ वा शान्ति ल्याउन खोज्छ । ठूला शक्तिहरूको प्रतिस्पर्धा वा भिडन्त हुँदा नियममा आधारित अन्तर्राष्ट्रिय व्यवस्था भंग हुन्छ, फलस्वरूप कमजोर मुलुकहरूको सुरक्षामा गहिरो प्रभाव पर्छ । तसर्थ, नेपालजस्ता मुलुकहरूले उपलब्ध रणनीति सञ्चालनको सन्दर्भमा विचार गर्नुपर्छ । प्रतिस्पर्धात्मक शक्तिहरूको ठक्करबाट जोगिन आफ्नै उपलब्ध रणनीतिहरूको जाँच गर्नुपर्छ । जब ठूला शक्तिहरू प्रतिस्पर्धात्मक हुन्छन् वा भिड्छन्, सैन्य रूपमा कमजोर मुलुकहरूले आफ्नो एजेन्डा सेट गर्न सक्नुपर्छ । नाटो र रूसजस्ता दुई विपरीत शक्तिबीच रहेको युक्रेनमा सन् २०१४ सम्म रुस समर्थक भिक्टर यानुकोभिच राष्ट्रपति थिए । जनआन्दोलन वा व्यवस्थित कू द्वारा यानुकोभिच अपदस्थ भएपछि राष्ट्रपतिमा पेत्रो पोरोसेन्को निर्वाचित भए । २०१९ मा अन्ततः रुसविरोधी राष्ट्रपति भोलोदिमिर जेलेन्स्की चुनावमार्फत सत्तामा आए । अनि नेटो र रुसबीच तनाव बढ्न थाल्यो । युक्रेन अहिले नेटो र रुसका लागि युद्धभूमि भएको छ । ताइवानमा पनि चीनसँग घनिष्ठ सम्बन्ध राख्ने कुओमिन्ताङ पार्टी र ताइवानी राष्ट्रवादको पक्षमा लोकतान्त्रिक प्रगतिशील पार्टीबीच तनाव छ । ताइवान युक्रेन होइन, तर चीन र अमेरिकाबीच लामो द्वन्द्वको विन्दु बनेको छ । नेपालजस्ता मुलुकहरूले माथि उल्लिखित दुई उदाहरणबाट सिक्नुपर्ने एउटा पाठ भनेको, राजनीतिक दलहरूले छिमेकी समर्थक वा छिमेकीविरोधी अडान लिनु हुँदैन । चरम राष्ट्रवादी राजनीतिक दलहरूले विदेशी शक्ति प्रतिस्पर्धाका लागि मैदान बनाउने गर्छन्, विदेशी आक्रमणको अवस्था उत्पन्न गर्छन् । नेपालका चीन समर्थक र भारत समर्थक (वा, भारतविरोधी र चीनविरोधी) राजनीतिक दलहरूका लागि मध्यमार्ग सम्भव छ ? सोच्नुपर्ने समय आएको छ ।अमेरिका र पश्चिमा शक्तिहरू चीनप्रति आक्रोशित छन्, त्यसैले उनीहरू नेपाललाई आफ्नो पक्षमा लिन चाहन्छन् । नेपाली मिडियामा असंलग्न परराष्ट्र नीतिको विकल्पमा गठबन्धन (जस्तै, इन्डोअमेरिका र इन्डोप्यासिफिक) खोजिरहेका केही लामखुट्टेको भुनभुन पनि सुनिन थालेको छ । तर नागरिकहरूबीच असंलग्न परराष्ट्र नीतिप्रति साझा सहमति भएको देखिन्छ, जसलाई सुन्न वर्तमान नेतृत्व वर्ग सक्षम छ कि छैन, बहस हुनुपर्छ ।"
पैदलयात्रीलाई सुरक्षा खोइ ?,"जब हरेक बिहान नुहाउँदै गर्दा घुँडाको खत देख्छु, गत मंसिर १ गतेको त्यो त्रासद घटना ताजा भएर आउँछ । घटना विवरण सुनिसकेपछि धेरैलाई लाग्न सक्छ जाबो घुँडा ठोक्किएको रहेछ ! हो, त्यो दिन मेरो घुँडा ठोक्किएको हो तर त्यो ठोक्काइसँगैको परिवेश अकल्पनीय थियो । खाना खाईवरी भान्साको काम सकेर कान्तिपुर पब्लिकेसन्सको थापाथली कार्यालयतिर जान घरबाट निस्कें । मार्टिन चौतारीनेरको मोडदेखि प्रसूतिगृह नजिकको मोडसम्मै सडकको बायाँ साइडमा सधैंजसो लस्करै पार्किङ गरिने निजी कारहरूले त्यो दिन पनि त्यसरी नै लमतन्न परेर सडकको आधा भाग ओगटिरहेका थिए । बाँकी आधा भागमा आउने र जाने गाडीहरू मुश्किलले ओहोरदोहोर गरिरहेका थिए । पैदलयात्रुहरू कति बेला गाडीको चेपुवामा परिने हो भन्ने डराउँदै हिँड्नुपर्ने अवस्था हमेशा रहने त्यो भित्री तर अत्यन्त व्यस्त सडकमा यसै गरी त्रस्त हुँदै, हिँड्दै म प्रसूतिगृहभन्दा अलि वरको मोडमा पुग्नै लाग्दा अगाडिबाट एउटा कार हुइँकिएर आयो । सँगसँगै पछाडिबाट पनि अर्को कार त्यसरी नै आइरहेको थियो । तर्केर देब्रे साइड लागूँ, त्यता पनि गाडी ठडिएको थियो । सकेसम्म जोगिने कोसिसमा देब्रेतिर तर्किंदै थिएँ, अचानक मेरो देब्रे खुट्टा यस्तरी चिप्लियो कि म दाहिने घुँडाको भर परेर पछारिएँ । पछाडिबाट आएको गाडीले मलाई कसरी केही नगरी गयो, भन्न सक्दिनँ तर त्यसको कडा हम्काइले भने मेरो सातो लिएर गयो । एउटा खुट्टा चिप्लिएर तनक्क तन्किएको छ, अर्को घुँडा टेकेको अवस्थामा दुवै हातले टेकेर घोप्टिएको शरीरलाई एक छिन त उठ्न पनि सकस भयो । बल्लतल्ल उठेर आफू केमा चिप्लिएँ भनेर यताउता हेरें, म त गाडी छल्न खोज्दा केराको बोक्रामा पो चिप्लिएकी रहिछु । घुँडा असाध्यै दुख्यो, कपडा माथि सारेर हेरेको त दुई पत्र लुगाभित्रै भएर पनि रगताम्मे भएछ । तत्कालका लागि केरा खाएर बोक्रा बाटामा फाल्नेलाई मनमनै अपराधीको संज्ञा दिँदै र खुट्टा खोच्याउँदै कान्तिपुर पब्लिकेसन्ससम्म पुगें र जम्मा भएको लेखकस्व थापेर बल्लतल्ल घर फर्कें । करिब एक महिनासम्म घुँडाको दुखाइले हिँडडुल गर्न सकिनँ र आजसम्म पनि बेलाबेला त्यो सडकको पिचमा पछारिएर ठोक्किएको घुँडा दुखिरहन्छ । अनि जब त्यो बाटो आउजाउ गर्छु, मन त्यसैत्यसै त्रस्त हुन्छ । प्रसूतिगृहदेखि मार्टिन चौतारी मोडसम्म र त्यहाँबाट बबरमहल निस्कने बाटाको बीचबीचमा अनि यता बबरमहलको राधाकृष्ण चोकबाट (जुन बाटालाई अहिले राधाकृष्ण मार्ग नाम राखिएको छ) काठमाडौं डेरी हुँदै मूल सडकमा निस्कने भित्री बाटामा हमेशा निजी सवारीहरू पार्किङ गरिरहने हुँदा दोहोरो आवतजावत गर्ने सवारीबाट पैदलयात्रुले ज्यान जोगाएर हिँड्न मुश्किल परिरहन्छ । यो समस्यालाई लिएर तस्बिरसहित पटकपटक महानगरीय ट्राफिक कार्यालयलाई सूचित गर्दा पनि बेवास्ता भइरहेको हुनाले पैदलयात्रुले भोग्नुपरिरहेको जोखिमपूर्ण यात्राको समस्यालाई आज यसै लेखमार्फत सार्वजनिक रूपमा अभिव्यक्त गर्न बाध्य भएकी छु । स्थानीय निकायको चुनावलगत्तै बेजोड रूपमा उदाएका काठमाडौं महानगरका मेयर बालेन शाहको रापताप देख्दा अब पक्कै काठमाडौंका सडकहरूको समस्या हल हुने भयो भन्ने आशा जागेको थियो तर उनको अभियान दुईचार दिनको तोडफोड र भत्काउमै सीमित भएर सेलायो । पछिल्ला दिनमा त सबैका आशाका केन्द्र भएका मेयरसाबको उपस्थिति शून्यप्रायः भएको छ । सडक सौन्दर्य लाई मूल मन्त्र बनाएको महानगरीय ट्राफिक प्रहरीले अझै पनि यदाकदा भित्री सडकको कुनामा ठेलामा मकै पोलेर हातमुख जोर्ने दुखियाहरूका ठेला समातेर लगेका खबर पढ्न, सुन्न र देख्न पाइन्छ तर तिनै सडक कब्जा गरेर दिनभर पार्किङ गरिरहेका निजी गाडीहरूमा उनीहरूको नजर पर्दैन, किन ? कि मैला र झुत्रेझाम्रे लुगा लगाएर ठेलामा मकै पोलेर जीविका चलाउनेले सडकको सौन्दर्य बिगार्ने र नयाँनयाँ र टिलिक्क टल्केका कारहरू सडकमा लमतन्न पार्किङ गरिएका दृश्यले सडकको सौन्दर्य बढ्ने हो ? काठमाडौंका भित्री सडकहरू यसै त साँघुरा छन्, त्यसमाथि पनि पैदलयात्रुका लागि फुटपाथ त छँदै छैनन् भने पनि हुन्छ । भित्री सडकमा दोहोरो गाडी आउजाउ गर्न केही निजी घरका पर्खाल र भित्ताहरू कोपर्ने काम गरिए पनि ती साँघुरा सडकमा गाडी गुड्ने मात्र होइन, पैदलयात्रु पनि हिँड्ने गर्छन् भन्ने सोच सडक विभाग धानेकालाई आएको देखिँदैन । म बसोबास गरेको बबरमहल आसपासको क्षेत्रमा मात्र होइन, प्रायः भित्री सडकको हालत यस्तै फुटपाथबिनाको हुन सक्छ । त्यसमाथि बबरमहल क्षेत्र प्रमुख प्रशासनिक क्षेत्र मात्र नभएर अधिकांश कार्यालय यहीँ छन् । साथै न्यायालयहरू यहीँ र आसपास रहेकाले पनि यी कार्यालयन्यायालयहरूमा आउनेहरूका निजी सवारीहरू दिनभरि नै निर्धक्कसँग सडकमा पार्किङ भइरहेका हुन्छन् । मेयर बालेनको प्रारम्भिक उत्साहमा मूल सडकको पार्किङ समस्या कति हल भयो थाहा छैन तर त्यहाँबाट लखेटिएका गाडीहरू भित्र छिर्नाले भित्री सडकको अवस्था झन् जोखिमपूर्ण भएको छ । आफू दुर्घटनामा परिसकेपछि मैले दुई पटकसम्म सडकको अवस्थाका तस्बिरसहित महानगरीय ट्राफिक प्रहरीको पेजमा समस्या अवगत गराएँ । पहिलो पटक त प्रमुख मीरा चौधरीले आश्वासन दिनुभएको थियो तर समस्या समाधान हुन सकेन । निजी गाडीहरू निर्धक्क पार्किङ भइरहे । बबरमहल वन परिसरको पछाडिको सडकमा पार्किङ भएर बचेको ठाउँबाट दोहोरो गाडी पास हुन पनि मुश्किल पर्छ । हिँडिरहेको अवस्थामा दुईतिरबाट गाडी आएमा म मात्र होइन, हरेक पैदलयात्रुले ज्यान जोगाउन मुश्किल पर्छ । हरेक पटक गाडीहरू पास भइसकेपछि आजलाई ज्यान बच्यो भन्दै हिँड्नुपर्ने अवस्था छ । सम्बन्धित निकायलाई यो अवस्थाको जानकारी नभएको होइन तर यसरी सुनेको नसुन्यै र देखेको नदेख्यै गरिरहनुको भित्री अर्थ केही न केही त पक्कै हुनुपर्छ नै । केही दिनअघि यही सडकसँगै जोडिएको एउटा घरको आँगनको एउटा कुनामा सानो ठेला राखेर वर्षौंदेखि मकै उसिनेर गुजारा गर्दै आएकी एक दिदीले म ती गाडीहरू छेल्दै आइरहेको परैदेखि हेर्दै रहिछन् । म नजिक आएपछि भनिन्, हेर्नु न, यसरी गाडी राख्दा महानगरलाई केही भएको छैन, मैले आँगनको यो कुनामा ठेला राखेर मकै उसिन्दा सडक अतिक्रमण भयो भन्दै मेरो ठेला लिएर गए । के भन्नू ! उनको रुन्चे अनुहार त प्रतिनिधि अनुहार मात्र थियो, गरिबका हातमुख जोर्ने ठेला महानगरले उठाएपछि कैयौं अनुहार डाँको छोडेर रुँदै गरेका दृश्य छरपस्ट भएका थिए र छन् । यसबाट के अनुमान लगाउन सकिन्छ भने, महानगरको नियत गरिब ठेलावालालाई पेल्ने र सम्पन्न गाडीवालालाई सेक्ने रहेको छ । होइन भने यस क्षेत्रका सम्बन्धित कार्यालयका कर्मचारीहरू र ती कार्यालयमा आउने सेवाग्राहीहरूका गाडीहरू सम्बन्धित कार्यालयभित्रै पार्किङ गरिने व्यवस्था गर्न र कडा अनुगमन गर्न सम्बन्धित निकायको यथाशीघ्र ध्यान पुगोस् र पैदलयात्रुले निर्धक्क र भयरहित भएर हिँड्न पाऊन् ।"
जयवागेश्वरी मुख्य पुजारीविहीन,"(काठमाडौं)पशुपति क्षेत्रको मुख्य शक्तिपीठमध्येको जयवागेश्वरी मन्दिर ८ वर्षदेखि मुख्य पुजारीविहीन छ । मुख्य पुजारी मृत्युञ्जय कर्माचार्यको उमेर हदका कारण पशुपति क्षेत्र विकास कोषले अवकाश दिएयता मन्दिरमा मुख्य पुजारी नियुक्त भएका छैनन् । कर्माचार्यले २०७१ मंसिर १४ गते अवकाश पाएका थिए । २०६८ सालमा कोषले भेटीघाटी व्यवस्थापन नियमावली बनाउँदा कर्मचारीलगायत पुजारी समेतको उमेर हद तोकेको थियो । नियमावलीले पुजारीलाई पूर्णकालीन र आंशिक गरी दुई वर्गमा छुट्याएको छ । पूर्णकालीनको उमेर हद ६० वर्ष तोकिएको छ भने आंशिकको ६५ वर्ष । ६० वर्षमा अवकाश पाउनुपर्ने भए पनि कर्माचार्यको सेवा अवधि ५ वर्ष सेवा थपियो । ६५ वर्ष भएपछि भने नियमअनुसार उनी बस्न नपाउने भए । ६५ वर्षपछि थप्नै नपाउने नियम बनाएकाले म अनिवार्य अवकाशमा परें । त्यही बेलादेखि मुख्य पुजारीविहीन हुनु दुःखलाग्दो कुरा हो, कर्माचार्यले भने, यो धर्म, संस्कृतिप्रति गरिएको गैरजिम्मेवारी पनि हो ।मन्दिरमा मुख्य पुजारीसहित चार जना पुजारी हुन्छन् । पुजारी नै मुख्य पुजारी हुन पाउने परम्परा छैन । पूर्वमुख्य पुजारी कर्माचार्यका अनुसार मुख्य पुजारी हुन बेग्लै योग्यता हुनुपर्छ । तीन जना पुजारीबाट क्रमशः बढुवा हुने भन्ने हुँदैन, कर्माचार्यले भने, मुख्य पुजारी बेग्लै नियुक्त हुने परम्परा छ । मुख्य पुजारी हुन मुख्य योग्यता भनेको संस्कृत भाषा जानेको हुनुपर्छ । व्याकरण जान्नुपर्छ । कौमती, अमरकोश जानेको हुनुपर्छ । संस्कृत मात्र जानेर पनि भएन नेवारी पनि जान्नुपर्छ । नेवारी जान्नेको कमी नभए पनि संस्कृत पढ्नेको संख्या भने घट्दै गएको छ । संस्कृत पढेको मान्छे नै पाइँदैनन् नेवारी समुदायमा, कर्माचार्यले भने, त्यही भएर पनि मुख्य पुजारी पाउन मुस्किल छ ।कोषले भने गर्ने तयारी गरिरहेको बताएको छ । कोषका प्रवक्ता रेवतीरमण अधिकारीले भने, भएका पुजारीमध्येबाट नियुक्ति गर्न योग्यता नपुग्ने भएकाले नयाँ खोज्नुपर्ने अवस्था छ । कोषले गर्दै छौं भनेको भने वर्षौं भएको गुनासो छ । जयवागेश्वरीको प्रशासन हेर्दै आएको जयवागेश्वरी भण्डार तहबिलले पनि पटकपटक मुख्य पुजारी नियुक्त गर्न माग गर्दै आएको छ । टेरपुच्छर लगाएको छैन, कर्माचार्यले भने, सधैं गर्दै छु मात्रै भन्दै आएको छ । गर्दै छु भन्दाभन्दै आठ वर्ष बितिसक्यो ।पर्व परम्परा सञ्चालन गर्न उमेरको हदबन्दी तोक्न नहुने माग मुख्य पुजारी, पुजारीलगायतले गर्दै आएका छन् । मृत्युञ्जय कर्माचार्य हट्टाकट्टा छउन्जेल आफूले गर्नुपर्ने माग राखेका थिए । तर कोषले दिएन । लालमोहरमा जहिलेसम्म चन्द्र र सूर्य रहन्छन्, तबसम्म पूजा परम्परा रोकिने छैन भनेर लेखिएको कर्माचार्यले जानकारी दिए । उमेरको केको हद ? सकुन्जेल गर्नुपर्छ । सक्ने नसक्ने उमेरले होइन । कोहीले चाँडै नसक्लान्, कोहीले ढिलासम्म सक्लान्, कर्माचार्यले भने, म अहिलेसम्म गर्न सक्थें । कर्माचार्य ७९ वर्ष भए पनि मन्दिरका पुजारीलाई सघाउन र सिकाउन आइराख्छन् । अहिले भने उनी उपचारका लागि अस्ट्रेलिया गएका छन् । अबचाहिँ शरीरले साथ देलाजस्तो छैन, अस्ट्रेलिया जानुअघि कर्माचार्यले भने । मन्दिरमा देवपतन, भक्तपुर, ललितपुर वसन्तपुरका गरी चारवटा कबलका पुजारी हुन्छन् । प्रत्येक पुजारीको महिना दिनमा पालो आउँछ । चार कबलमध्ये भक्तपुर कबलका पुजारी पनि उमेर हदले सेवा निवृत्त भएका छन् । भक्तपुर कबलका पुजारी श्रीकृष्ण कर्माचार्य गत जेठ १२ गते बिदा भएका छन् । उनको सट्टा पनि पुजारी नियुक्त भएका छैनन् । अहिले महेशराज कर्माचार्य र रमेश कर्माचार्य मात्र बाँकी छन् । यसरी एउटा गयो, अर्को गयो तर नियुक्तिमा ध्यान दिइएन भने कसरी चल्छ परम्परा ?, श्रीकृष्णले प्रश्न गरे । पुजारी नियुक्तिमा वास्ता नगरेर मात्र होइन, सेवा सुविधासमेत न्यून दिएर धर्म, संस्कृतिलाई बेवास्ता गरेको पुजारीले गुनासो गरे । कोषका कर्मचारी जस्तै गरी सेवासुविधा तोके पनि कर्मचारीलाई भन्दा पुजारीलाई नगन्य सुविधा दिएको कर्माचार्यले गुनासो गरे । कर्मचारीले अवकाश पाउँदा करोडसम्म लाने गरेकामा पुजारीले त्योभन्दा निकै कम पाउने गरेको श्रीकृष्णले गुनासो गरे । मैले बिदा हुँदा ९ लाख रुपैयाँ पाएँ । कहाँ कर्मचारीको करोडको हाराहारी, कहाँ हामीले पाउने केही लाख, कर्माचार्यले भने, मन्दिरबाट हुने आम्दानी कोषको मुख्य आम्दानी हो । तर त्यही मन्दिरका पुजारीलाई विभेद गरिएको छ । मुख्य पुजारी मृत्युञ्जयले त श्रीकृष्णको जति पनि पाएनन् । ४४ वर्ष काम गरेको ठाउँबाट चार लाख रुपैयाँ मात्र लिएर बिदा भए उनी । पुजारीको सेवासुविधाबापत पहिला अन्न नै पाउँथे । २०४६ सालबाट नगद पनि दिन थालियो । २०६९ सालबाट भने तलबै तोकिएको हो । पूर्णकालीन र अल्पकालीन दुवैको तलब तोकिएको थियो । मुख्य पुजारीको तलब २२ हजार रुपैयाँ तोकिएको थियो । मुख्य पुजारीको र पुजारीको फरकफरक हुन्छ तलब । अन्न पाउने बेलामा मुख्य पुजारीको ४४ मुरी धान तोकिएको थियो । पुजारीको भने १८ मुरी तोकिएको थियो । बाली उठाउन बौद्ध, महांकाल, तीनधारा, पाटन, सिफल, बानेश्वर, कालीमाटीसम्म जानुपर्थ्यो । बाली उठाउन पनि मुस्किल हुन्थ्यो । कोहीले ४ पाथी, कोहीले ५ पाथी दिन्थे । कोहीले दिँदैदिँदैनथे । कोहीले यति हो भन्दै ४५ रुपैयाँसम्म दिन्थे । भगवतीको नाममा यति दुःख पनि गरियो, कर्माचार्यले भने, वर्षमा चानचुन ५ हजारजति हात पर्थ्यो । यतिले कसरी पाल्नु परिवार ? बुबाको दुःख देखेर नयाँ पुस्ताले भने पूजा गर्न नखोजेको मृत्युञ्जयले गुनासो गरे । हाम्रै बिजोग देखे छोराछोरीले, उनले भने, बुबाले दुःख पाएको पेसा छोराछोरीले किन अपनाउँथे ? यही कारण परम्परा लोप हुने खतरा छ । पुर्खाबाट सर्दै आएको परम्परा मृत्युञ्जयको पुस्तामा आएपछि अन्त्य भएको छ । मृत्युञ्जयले घरमै सिके संस्कृत । हजुरबुबा टुटुमान र बुबा पूर्णमानले कालोपाटीमा लेखेर संस्कृतको कौमती, अमरकोश, व्याकरण सिकाएको सम्झन्छन् मृत्युञ्जय । उनका हजुरबाबाट पशुपतिकै अर्को शक्तिपीठ बत्स्लेश्वरीको पनि पुजारी थिए । हजुरबाले पनि जिजुबाबाट सिकेका थिए । संस्कृत पुर्खाबाटै सर्दै आएको ज्ञान हो, कर्माचार्यले भने, मसम्म पुर्खाले सारिदिए तर मैले आउँदो पुस्तालाई सार्न सकिनँ । यो पुस्ताले चासै दिएन । तान्त्रिक विधिबाट हुने पूजाविधि नेवारी भाषाको ठ्यासफु र संस्कृत भाषामा छन् । त्यही भएर मुख्य पुजारीले यी भाषा जान्नैपर्छ, कर्माचार्यले भने । देवमाला वंशावलीका अनुसार जयवागेश्वरीको नित्य पूजा परम्परा सूर्यवंशी राजा नरेन्द्रदेवले सुरु गरेका हुन् । भाषा वंशावलीका अनुसार नरेन्द्रदेवले एक योगीलाई खुसी गराई जयवागेश्वरीमा चित्रकारिता गराएको उल्लेख छ । ती योगीले आफूलाई दुर्वासा ऋषिको वंश दाबी गरेर त्यहाँ भैरवी, नौलिङ्ग र गजकर्णको मूर्ति स्थापना गरेको संस्कृतिविद् गोविन्द टण्डनले पशुपति क्षेत्रको सांस्कृतिक अध्ययनमा उल्लेख गरेका छन् ।"
भृकुटी डोली बिसौनासँगै ओम पार्क बन्दै,"(सिन्धुपाल्चोक)बाह्रबिसे नगरपालिका७ घुम्थाङ खोलेखर्कमा वरिपरि लोभलाग्दा हिमशृंखला, लेकाली जंगलको बीचमा मैदान । देवीदेवताका कलात्मक मन्दिर, मूर्ति र पार्क । यहाँको ओम पार्कमा पुग्दा जोकोही रमाउँछन् । यहाँ ठड्याइँदै गरिएको ३१ फिट अग्लो ओम र अन्य पार्कको निर्माणाधीन ६ रोपनी संरचनाको अवशेषले यहाँ घुम्न आउनेलाई झनै आकर्षित गरेको छ । ओम पार्क नेपालकी कोषाध्यक्ष लीला नेपालका अनुसार १३ करोडको लागतमा ओम र पार्क वरिपरिको देवीदेवताका संरचना धमाधम बनाइँदै छ । यहाँ ३१ फिट अग्लो ओम बन्नेछ र तल्लो भागमा पार्कको संरचनासम्बन्धी काम धमाधम भइरहेको छ, चाँडै अन्तिम रूप दिनेछौं, नेपालले भनिन् । पार्कसँगै खोलेखर्क मैदान केही तलको जंगलमा रहेको अनौठो चट्टानले भरिएको कलात्मक धनलक्ष्मी गुफा, महादेव मन्दिर, वनभोजस्थल, वृन्दावन, भृकुटी डोली बिसौनाजस्ता अनेकन पर्यटकीय आकर्षक स्थल छन् । दैनिक ५० भन्दा बढी घुम्न आउने पाहुनालाई स्थानीय शेर्पा र तामाङ समुदायले घरेलु उत्पादन उपहार दिएर बिदा गर्ने गरेको नेपालले बताइन् ।स्थानीय घुम्थाङ खोलेखर्कको डाँडामा अनेक जंगली फूल र जडीबुटी, पशुपन्छी प्रत्यक्ष देख्न पाइन्छ । पर्यटक तान्नका लागि व्यवस्थित प्राकृतिक बास र छाप्रोको पनि व्यवस्था गरिएको छ । ओमपार्क बनेपछि यहाँको रंग अर्कै हुन्छ, घुम्न पुगेका व्यवसायी रामकुमार थापाले भने । अँधेरी झरना हेर्दै ओम पार्कक्षेत्र आइपुगेका थापासहितको ७ जनाको टोली वनभोजन गरी फर्केका थिए । बाह्रबिसेको नगरको मानेश्वारा घलंसा हुँदै घुम्थाङ गाउँको खोलेखर्कबाट चारैतिरको मनोरम दृश्य नियाल्न सकिन्छ । हरियाली फाँटले भरिएको यसस्थानबाट चीनको खासा क्षेत्र, गौरीशंकर हिमालजस्ता सुन्दर संरचना हेर्न सकिन्छ ।बाह्रबिसे७ खोलेखर्क लेक जंगल क्षेत्रबाट तिब्बत जाने पुरानो पैदल बाटोमा एउटा पुरानो ढुंगा प्रयोग गरेर बनाइएको चौतारी छ । यसलाई भृकुटी डोली बिसौना भनेर चिनिन्छ । अस्पष्ट देखिने केही बौद्धमन्त्रजस्तै देखिने अक्षर कुँदिएका शिलालेख, फराकिलो चौरमा ओछ्याएका केही कलात्मक ढुंगा, चौतारीका अधिकांश ढुंगा झिकिसकेका हुनाले केही अधुरोजस्तै देखिन्छ बिसौना । खोलेखर्कका ९० वर्षीय चामे तामाङका अनुसार विवाह सकेर तिब्बत जाने क्रममा यही स्थानमा राष्ट्रिय विभूति भृकुटी डोलीसहित दक्ष कालिगढ, सेनाको टोली बास बसेका थिए । त्यही सम्झनामा यो बिसौनाको नाम भृकुटी डोली बिसौना बसेको हो, जनश्रुति सुनाउँदै उनले भने, एक रात यही बास बसेर उनीहरू चीनको तिब्बत गए, त्यही यादमा कालिगढले चौतारी बनाएर शिलालेख, पवित्र मन्त्र कुदेर छाडेका थिए । २०६८ सालसम्म यही चौतारीमा केही कुदिँएको एकदमै ठूलो शिलालेख र कलात्मक मूर्ति, तिब्बती परम्परागत झन्डाको अवशेष भेटिएको र पछि त्यो चोरी भएको उनले बताए ।"
६ वर्षसम्म बनेन पुल,"(काभ्रे)काभ्रे र मकवनपुर जोड्ने सिक्रेदोभान वाग्मती खोलाको पक्की पुल शिलान्यास गरेको ६ वर्ष बित्यो । पुल निर्माण सम्पन्न नहुँदा डाँडापारि क्षेत्र (खानी खोला र महाभारत) का स्थानीयलाई प्रदेश राजधानी हेटौँडा आवतजावतमा समस्या भएको छ । खानीखोला गाउँपालिका५ स्थित सिक्रेदोभान वाग्मती खोलाको किनारसम्म दुवै जिल्लातर्फबाट कच्ची सडक पुगेको छ । पुल नबन्दा दक्षिण भेगका स्थानीयलाई समस्या भएको स्थानीय अर्जुन लामाले बताए । यो पुलले प्रदेश राजधानी हेटौंडा पुग्न नजिक हुन्छ, दुई घण्टामै हेटौंडा पुगिन्छ, उनले भने, हिउँदमा जसोतसो कच्ची बाटो हिँडिन्छ, पुल बनेको छैन, वर्षामा गाडी चल्दैन, कामकाजका लागि ६ घण्टाको बाटो धाएर बनेपासम्म पुग्नुपर्छ । पुल बनेमा स्थानीय उत्पादनले बजार पाउने र खाद्यान्न ढुवानीलगायतमा सहज हुनेछ । आकस्मिक उपचार सेवाका निम्ति सहज हुने उनले बताए । खानी खोला४ का विजयकुमार लोप्चनले कच्ची सडकमा जोखिम मोलेरै यात्रा गर्नुपरेको बताए । पुल बन्ने आस गरेको पाँच वर्ष बितिसक्यो, यसले अझै पनि गति लिन सकेको छैन, उनले भने, चाँडोभन्दा चाँडो काम सक्नुपर्छ र जनताले सेवा सुविधा पाउनुपर्छ । ०७३ मा जिल्ला विकास कार्यालय मकवानपुरबाट बोलपत्र आह्वान भएर पुल निर्माण कार्य अगाडि बढेको थियो । यो पुललाई अहिले पूर्वाधार विकास कार्यालय चितवनले हेरिरहेको छ । काभ्रेको खानी खोला५ र मकवानपुरको वाग्मती५ सिक्रेदोभानको वाग्मती खोलामा पक्की पुलका लागि पटकपटक म्याद थप्दासमेत १० प्रतिशत जतिमात्र काम भएको खानी खोला५ का वडाध्यक्ष बुद्धिबहादुर स्याङताङले जनाए । जम्मा १ सय १५ मिटर लम्बाइको पक्की पुल निर्माणका लागि महावीरशिखरतामाकोशी जेभी कम्पनीले पुल निर्माण ठेक्का २०७४ असार ३० गते सम्झौता गरेको थियो । उक्त पुल २०७६ भदौ ३० मा सम्पन्न गर्ने गरी सम्झौता भएको थियो । काम अघि नबढेपछि पुनः २०७७ फागुन १४ सम्मका लागि म्याद थप गरेको थियो । पुलसम्म पुग्ने ट्र्याक खोल्ने, श्रमिकलाई रकम भुक्तानी नपाएकाले निर्माणमा ढिलाइ भएको महावीरशिखरतामाकोशी जेभी कम्पनीले जनाएको छ । माटो परीक्षण गर्दाको वस्तुगत स्थिति र इन्जिनियरको डिजाइन मेल नखाँदा काम गर्न असहज भएकाले पुल निर्माण कार्य ढिलाइ भएको हो । निर्माण व्यवसायीले पुल निर्माणमा ढिलासुस्ती गरेकाले काभ्रेमकवानपुर जोड्ने पुल निर्माण समयमै सम्पन्न हुन नसकेको वडाध्यक्ष स्याङताङले बताए । काम अघि बढाउन सरोकारवाला निकायसँग पहल भइरहेको उनले जनाए । काम भर्खर सुरु गर्दै छ, वर्षा लाग्यो, वर्षा लागेपछि काम गर्न सकिँदैन, निर्माण व्यवसायी र सम्बन्धित सरोकारवाला निकायलाई काम चाँडै सम्पन्न गर्न ताकेता गरिरहेको उल्लेख गर्दै उनले भने ।"
छोटकरी,"पुल निर्माणको माग गर्दै चक्काजामसिन्धुली (कास) निर्माण सुरु भएको दशकसम्म पुल अलपत्र परेपछि मध्यपहाडी राजमार्गअन्तर्गत फिक्कल गाउँपालिका६ मा स्थानीयले दबाब स्वरूप दिनहुँ यातायात अवरुद्ध गर्दै आएका छन् । राजमार्गको सोखु खोलामा निर्माणाधीन पक्की पुल छिटो सम्पन्न गर्न दबाब दिने उद्देश्यले यातायात अवरोध गर्नुपरेको स्थानीयको भनाइ छ । शुक्रबार तीन घण्टा चक्काजाम गरेका थिए । शनिबार र आइतबार पाँचपाँच घण्टा चक्काजाम गरे । चक्काजामका कारण मध्यपहाडी राजमार्ग भएर ओखलढुंगा, सोलुखुम्बु, भोजपुर, उदयपुर र सिन्धुलीबाट राजधानी आवतजावत गर्ने यात्रु तथा सवारीसाधन बाटैमा अलपत्र परेका छन् । पुल निर्माण ठेक्का सुरुमा पप्पु कन्स्ट्रक्सनले अलपत्र पारेर छाडेपछि ठेक्का तोडेर लोहनीआत्रेय जेभीलाई दिएको थियो । जेभीले तीन वर्ष बित्दासमेत सम्पन्न नगरेपछि स्थानीय आन्दोलनमा उत्रिएका हुन् । तत्काल निर्माण कार्य अघि नबढेसम्म दिनहुँ यातायात अवरोध गर्ने स्थानीय भण्डारीले जनाए । गाउँपालिका अध्यक्ष पार्वती सुनुवारका अनुसार पुल निर्माण सम्पन्न गर्नका लागि सम्बन्धित निकायमा बारम्बार ताकेता गर्दा पनि बेवास्ता गरिएको छ । सोखु खोलामा पुल नहुँदा वर्षामा आउने बाढीले यातायात अवरुद्ध हुने गरेको छ ।महानगरले लियो पाटेबाघको जिम्माकाठमाडौं (कास) ललितपुर महानगरपालिकाले राष्ट्रिय प्रकृति संरक्षण कोष सदर चिडियाखाना जावलाखेलमा रहेको एउटा पाटेबाघको आहार व्यवस्थापनको जिम्मेवारी लिएको छ । आइतबार महानगर र सदर चिडियाखाना जावलाखेलबीच समझदारी पत्रमा हस्ताक्षर गरी महानगर प्रमुख चिरीबाबु महर्जनले पाटेबाघको आहार व्यवस्थापनका लागि १५ लाख रुपैयाँको चेक हस्तान्तरण गरेका हुन् । महानगरले सदर चिडियाखानामा रहेको महाराजा नामक पाटेबाघको वर्ष दिनको आहार व्यवस्थापनका लागि उक्त रकम सहयोग गरेको महर्जनले बताए । २ सय केजी तौल भएको उक्त पाटेबाघको दैनिक आहार ६ केजी मासु व्यवस्थापन गर्नुपर्ने चिडियाखानाका कर्मचारीले बताएका छन् । सदर चिडियाखानामा ५ वटा पाटेबाघ रहेका छन् । साइकलयात्रीको मृत्युललितपुर (कास) ललितपुर महानगरपालिका१७ ग्वार्को चोकस्थित सडक पार गर्ने क्रममा मोटरसाइकलले ठक्कर दिँदा साइकलयात्रीको मृत्यु भएको छ । शनिबार राति सातदोबाटोबाट कोटेश्वरतर्फ आउँदै गरेको वाग्मती प्रदेश ०२००१ ब २२४७ नम्बरको मोटरसाइकलले ठक्कर दिँदा साइकलयात्री काभ्रेपलाञ्चोक बेथानचोक गाउँपालिका२ का ३४ वर्षीय बुद्धराज तिमिल्सिनाको मृत्यु भएको हो । घाइते तिमिल्सिनाको उपचारका क्रममा बी एन्ड बी अस्पताल ग्वार्कोमा मृत्यु भएको प्रहरीले जनाएको छ । दुर्घटनमा मोटरसाइकल चालक धादिङ धुनिबेंसीका तुल्सीराम गिरी घाइते भएका छन् । घाइतेको बी एन्ड बी अस्पतालमा उपचार भइरहेको र घटनाको सम्बन्धमा थप अनुसन्धान भइरहेको प्रहरीले जनाएको छ । मूर्ति चोरीको आरोपमा पक्राउकाठमाडौं (कास) काठमाडौं महानगरपालिका१५ स्वयम्भू नयाँबस्तीमा रहेको शिवशक्ति धाम मन्दिरबाट सत्य शक्तिदेवी लेखिएको ढुंगाको मूर्ति चोरी गरेको आरोपमा प्रहरीले दोलखा, भीमेश्वर घर भई ढल्कु पोडेटोल बस्ने २८ वर्षीया कुमारी तामाङलाई पक्राउ गरेको प्रहरीले जानकारी दिएको छ ।"
"१२ मन्त्रालयको बजेट सीमा घट्यो, ९ को बढ्यो","संघीय मन्त्रालयका लागि चालु आर्थिक वर्षमा २५ अर्ब ३ करोड ४४ लाख रुपैयाँ बजेट विनियोजन भएकामा आगामी आर्थिक वर्षका लागि ५ अर्ब ५१ करोड ६७ लाख रुपैयाँ सिलिङ तोकिएको छ । चालु आर्थिक वर्षको तुलनामा आगामी आर्थिक वर्षमा १९ अर्ब ५१ करोड ७७ लाख रुपैयाँ सिलिङ घटाइएको हो । अर्थात् यसलाई प्रतिशतमा हेर्दा ७७९६ प्रतिशतले कमी हुन आउँछ । यता स्वास्थ्य मन्त्रालयको बजेट चालु आर्थिक वर्षको तुलनामा आगामी आर्थिक वर्षका लागि ३५९२ प्रतिशतले घटाएर पठाइएको छ । यस मन्त्रालयका लागि चालु आर्थिक वर्षका लागि ६९ अर्ब ३८ करोड २ लाख रुपैयाँ विनियोजन भएकामा आगामी आर्थिक वर्षलाई ४४ अर्ब ४५ करोड ७१ लाख रुपैयाँ सिलिङ तोकिएको छ । बजेट घट्नेमा उद्योग, वाणिज्य तथा आपूर्ति मन्त्रालय पनि पर्छ । यस मन्त्रालयलाई चालु आर्थिक वर्षको तुलनामा २२३३ प्रतिशत बजेट घटाएर सिलिङ पठाइएको छ । यसले चालु आर्थिक वर्षमा १० अर्ब ४७ करोड ९० लाख रुपैयाँ बजेट पाएको थियो । आगामी आर्थिक वर्षका लागि भने ८ अर्ब १३ करोड ८५ लाख रुपैयाँ सिलिङ तोकिएको छ । यस मन्त्रालयको बजेट २ अर्ब ३४ करोड ५ लाख रुपैयाँ घटाइएको हो । नौवटा मन्त्रालयको बजेट भने चालु आर्थिक वर्षको तुलनामा १९६४७ प्रतिशतसम्मले बढाइएको छ । बजेट सिलिङ बढ्नेमा श्रम, रोजगार तथा सामाजिक सुरक्षा मन्त्रालय पर्छ । यसका लागि चालु आर्थिक वर्षमा २ अर्ब ८ करोड ३ लाख रुपैयाँ बजेट विनियोजन भएकामा आगामी आर्थिक वर्षलाई ६ अर्ब १६ करोड ७५ लाख रुपैयाँ बजेट सिलिङ तोकिएको हो । यो चालु आर्थिक वर्षको तुलनामा ४ अर्ब ८ करोड ७२ लाख रुपैयाँले बढी हो । प्रतिशतमा हेर्दा यो १९६४७ प्रतिशतले बढी हुन आउँछ । अर्को बजेट बढ्ने मन्त्रालयमा सञ्चार तथा सूचना प्रविधि मन्त्रालय पर्छ । यसको बजेट चालु आर्थिक वर्षको तुलनामा आगामी वर्षका लागि ५८६६ प्रतिशतले बढाएर सिलिङ पठाइएको छ । चालु आर्थिक वर्षमा ८ अर्ब ५९ करोड ९० लाख रुपैयाँ विनियोजन भएकामा आगामी वर्षलाई १३ अर्ब ६४ करोड ३९ लाख रुपैयाँ सिलिङ तोकिएको छ । कृषि तथा पशुपन्छी विकास मन्त्रालयको बजेट चालु आर्थिक वर्षको तुलनामा आगामी वर्षलाई ८ अर्ब ३ करोड ५९ लाख रुपैयाँले बढाएर सिलिङ पठाइएको छ । मन्त्रालयले चालु आर्थिक वर्षमा ४८ अर्ब १६ करोड ३ लाख रुपैयाँ बजेट पाएकामा आगामी वर्षलाई ५६ अर्ब १९ करोड ६२ लाख रुपैयाँको सिलिङ तोकिएको छ । बजेट सिलिङ बढ्ने अन्य मन्त्रालयमा गृह, परराष्ट्र, वन तथा वातावरण, महिला बालबालिका तथा ज्येष्ठ नागरिक, रक्षा र सहरी विकास मन्त्रालय छन् । प्रधानमन्त्री रोजगार कार्यक्रमलाई आगामी वर्षमा पनि निरन्तरता दिइएकाले श्रम मन्त्रालयको बजेट बढेको योजना आयोग स्रोतको भनाइ छ । सञ्चारको बजेट बढ्नुमा डिजिटल नेपाल कार्यक्रम छ, जसमा विदेशी सहायता हुनेछ, कृषिमा रासायनिक मलको व्यवस्था गर्ने भनिएकाले बजेट बढाइएको हो, आयोग स्रोतले भन्यो, स्वास्थ्य मन्त्रालयका केही पुराना कार्यक्रमलाई निरन्तरता दिइएको छ । सहरी विकास मन्त्रालयमा भने नयाँ सहर निर्माण कार्यक्रमलाई निरन्तरता दिइएकाले गत आर्थिक वर्षमा विनियोजित बजेटअनुसार आगामी वर्षलाई सिलिङ दिइएको हो ।"
नयाँ लाइसेन्स बाँड्न नपाएपछि ब्रोकर शाखा विस्तार,"बोर्डको उद्देश्य नयाँ लाइसेन्स थप्ने हो कि पुराना ब्रोकरलाई कार्यक्षेत्र विस्तार गर्ने हो भन्ने अर्को जिज्ञासामा हमालले थपे, नयाँ लाइसेन्स पनि बाँड्ने र पुराना ब्रोकरको पनि कार्यक्षेत्र विस्तार गर्ने हो । सेवा प्रदायक संस्था धेरै भएपछि प्रतिस्पर्धा बढ्छ, लागत घट्छ र नागरिकले उत्कृष्ट सेवा पाउँछन् । यसकारण के कति ब्रोकर आवश्यक छ भन्ने कुरा बजारले निर्धारण गरोस् भन्ने मेरो धारणा हो । बोर्डले धितोपत्र व्यवसायी (धितोपत्र दलाल तथा धितोपत्र व्यापारी) नियमावली (पाँचौं संशोधन) ०७९ मार्फत नियमावलीमा ब्रोकर छनोट गर्न मुख्य ५ वटा मापदण्ड तय गरेको छ । यसअनुसार पुँजी, अनुमति प्रदानसम्बन्धी दस्तुरहरू, सञ्चालकहरूको योग्यता, संस्था प्रमुखको योग्यता र सूचना प्रविधि छन् । यी मापदण्डका आधारमा ब्रोकर छनोट गरी लाइसेन्स वितरण गरिने बोर्डले जनाएको छ । सम्बन्धित क्षेत्रमा तोकिएको पाठ्यक्रमका आधारमा लिखित परीक्षा लिई ब्रोकर लाइसेन्स वितरण गरिँदै आएको पुरानो व्यवस्था हटाइएको छ भने तोकिएको मापदण्ड पूरा गर्ने जोकोहीले पनि ब्रोकर लाइसेन्स लिन पाउने व्यवस्था थप गरिएको छ । संशोधित नियमावलीमा सीमित र पूर्ण कार्य गर्ने गरी २ प्रकारका ब्रोकरको परिकल्पना गरिएको छ । सीमित कार्य गर्ने ब्रोकरका लागि न्यूनतम चुक्ता पुँजी २० करोड रुपैयाँ र पूर्ण कार्य गर्ने ब्रोकरका लागि न्यूनतम ६० करोड रुपैयाँ तोकिएको छ ।गत फागुन पहिलो साता बोर्डले ब्रोकर कम्पनीहरूलाई शाखा कार्यालय खोल्नेसम्बन्धी निर्देशिका जारी गरेको छ । निर्देशिकामा कम्पनीहरूले काठमाडौं उपत्यकाबाहिर कम्तीमा ३ शाखा कार्यालय खोलेपछि मात्रै अब उपत्यकाभित्र शाखा खोल्न पाउने प्रावधान छ । ब्रोकर कम्पनीहरू काठमाडौं उपत्यकामा मात्रै थुप्रिएपछि बाहिर पठाउन बाध्यात्मक व्यवस्था गरेको बोर्डको दाबी छ । निर्देशिकाअनुसार ब्रोकर व्यवसायीले शाखा खोल्न बोर्डसमक्ष निवेदन दिनुपर्छ । सम्पूर्ण विवरण तथा कागजात प्राप्त भएको १५ दिनभित्र बोर्डले निवेदकलाई शाखा कार्यालय खोल्न स्वीकृति दिनेछ ।शाखा कार्यालय खोल्न स्वीकृति प्राप्त गरेपछि कार्यालय खोल्न नसकेमा बोर्डबाट स्वीकृति रद्द भएको १ वर्षसम्म ब्रोकरले शाखा खोल्न निवेदन दिन नपाउने निर्देशिकामा उल्लेख छ । त्यस्तै शाखा कार्यालयका लागि बोर्डले चुक्ता पुँजी प्रतिशाखा १ करोड ५० लाख रुपैयाँ तोकेको छ । निर्देशिकाअनुसार हाल सञ्चालन भइरहेका शाखा कार्यालयले समेत ६ महिनाभित्र यो चुक्ता पुँजी पुर्याउनुपर्नेछ ।धितोपत्र बोर्डले एकैपटक ठूलो संख्यामा लाइसेन्स बाँड्न गत असोज २ मा एउटा स्टक एक्सचेन्ज, दुईवटा कमोडिटी एक्सचेन्ज र धेरै संख्यामा ब्रोकर लाइसेन्स वितरणका लागि सूचना निकालेको थियो । यसअनुसार ब्रोकरका लागि ४५ वटा आवेदन परेका छन् । स्टक एक्सचेन्ज र कमोडिटी एक्सचेन्जमा आवेदनका लागि गत कात्तिक १५ सम्म म्याद दिइएको थियो । उक्त म्याद सकिन एक दिन बाँकी रहँदा सर्वोच्च अदालतको आदेशअनुसार बोर्डले उक्त प्रक्रिया स्थगन गरेको छ ।"
मलको मूल्यवृद्धि फिर्ता गर्न एमालेको माग,"काठमाडौं (कास) नेकपा एमालेले रासायनिक मलमा गरिएको मूल्यवृद्धि फिर्ता गर्न सरकारसँग माग गरेको छ । यसअघि सरकारले फागुन २६ मा रासायनिक मलमा किसानलाई दिइँदै आएको अनुदान कटौती गर्ने निर्णय गरेको थियो, जसले गर्दा किसानलाई रासायनिक मल महँगिएको छ । सरकारको निर्णयानुसार युरियामा प्रतिकिलो ११, डीएपीमा ७ र पोटासमा ९ रुपैयाँ मूल्यवृद्धि भएको छ । यसको मार नेपाली किसानलाई परेको छ, एमालेको कृषि तथा पशुपन्छी विकास विकास विभागले जारी गरेको विज्ञप्तिमा भनिएको छ । एकातिर भारतबाट ठूलो मात्रामा कृषि उपजको आयात हुने र अर्कोतिर रासायनिक मलको मूल्यवृद्धि गर्दा उत्पादन लागत झन् बढ्न जाने र यसले किसानलाई निरुत्साहित गर्ने एमालेको टिप्पणी छ । अनुदान कटौतीको निर्णयबाट सरकार स्वदेशी उत्पादनलाई निरुत्साहित गरी भारतीय कृषि उपजको व्यापार बढाउन उद्यत् रहेको स्पष्ट हुन्छ, विज्ञप्तिमा भनिएको छ । यसले कृषि उपजमाथिको परनिर्भरता बढाउनेतर्फ सरकार लागिपरेको र तत्काल पुरानै मूल्यमा खरिद गर्ने व्यवस्था मिलाउन एमालेको माग छ ।"
पुरानो दरबारमा भोजनको भण्डार,"(काठमाडौं)पुतलीसडकबाट डिल्लीबजारतर्फ उकालो लाग्दै गर्दा बायाँ मोडिनेबित्तिकै देखिन्छ, पुरानो शैलीको चारतले दरबार । बिहानीपख यो प्रायः सुनसान रहन्छ । मध्याह्न १२ बजेपछि भीडभाड बढिहाल्छ खानाको स्वाद लिनेहरू पस्छन् । साँझको ६ बजेपछि नौला अनुहारहरू नेपाली खानाको स्वाद लिन दरबार छिरिहाल्छन् । ती पाहुनालाई दौरासुरुवाल र ढाकाटोपीमा सजिएकाहरूले स्वागत गर्दै बस्ने ठाउँसम्म पुर्याउँछन् । त्यसपछि विभिन्न समुदायका पोसाकमा सजिएका युवतीले करुवामा पानी लगेर काँसको गिलासमा राखिदिन्छन् ।०५४ सालमा जीर्णोद्धार गरी ०५५ सालबाट दरबार मा सञ्चालित भोजन गृह मा नेपाली खानाको स्वाद लिन विदेशी पाहुनाको भीड लाग्ने गरेको छ । नेपालीहरूको रोजाइमा पनि आफ्नो रेस्टुराँ परेको सञ्चालक भरत बस्नेत बताउँछन् । खोटाङको चिसापानीमा जन्मिएका उनीसँग विदेशदेखि स्वदेशकै विभिन्न संघसंस्थामा आबद्ध भएर काम गरेको अनुभव छ । एकताका ट्राभल एजेन्सीमा काम गर्न थालेपछि गुणस्तरीय पर्यटक नेपाल भित्र्याउनुपर्छ भन्दै पुरानो शैलीका घर खोज्न थाले । त्यही बेला तत्कालीन श्री ५ को सरकारले भ्रमण वर्ष नेपाल १९९८ घोषणा गर्यो । त्यसलाई सफल बनाउने भए पहिला काठमाडौंको वायु प्रदूषण कम गर्नुपर्छ, ऐतिहासिक घरहरूको संरक्षण गर्नुपर्छ र नयाँ घर बनाए पनि पुरानो शैलीका हुनुपर्छ भन्दै उनले अभियान थाले । यही बेला उनी आफैं पुरानो घरको खोजीमा थिए, ताकि पुरानो घरमा विदेशी पर्यटक ल्याएर नेपाली खानाको स्वाद चखाऔं ।त्यही बेला ०५४ सालतिर डिल्लीबजारमा रहेको पुरानो तर जीर्ण दरबार फेला पारे । यो घर राजाका बडागुरुज्यू नैनराज पाण्डेका सन्तानहरूको निवास थियो । तर बस्दैनथे, बस्नेतले भने, यसको पश्चिमपट्टिको भागमा गार्मेन्ट उद्योग चलाइएको थियो । र, पूर्वतर्फको भाग बिक्री गरिसकिएको थियो । त्यही पश्चिमपट्टिको गार्मेन्ट भाडामा लिए । जीर्णोद्धारसँगै भोजन गृह सञ्चालन गरे । नेपाली खाना अन्त पनि पाइन्छ । खानासँगै विभिन्न समुदायका सांस्कृतिक पहिचानसहितको नाचगान देखाउने गरी भोजन गृह सुरु गरें । विदेशी पर्यटक राम्रै आउन थाले । थोरैथोरै नेपाली पाहुना पनि आए, बस्नेत भन्छन् । भोजन गृह कोरोनाका कारण भने सन् २०१९ को अन्तिमदेखि बन्द भएको थियो । अहिले भने भर्खर एक महिनाअघि पुनः सञ्चालन भएको उनको भनाइ छ । यस अवधिमा घरलाई भूकम्पप्रतिरोधी बनायौं । रङरोगन गरेर चिरिच्याट्ट पनि पार्यौं, उनले भने, दरबारसहित ३४ आना जग्गा छ, उनले भने, अहिलेसम्म थोरैथोरै गरेर यसमा पनि लगानी मात्रै ४० करोड पुगिसकेको छ । कोभिडअघि ६१ जनाले रोजगारी पाएकामा अहिले ४० जना कार्यरत छन् ।लगानीभन्दा बढी मिहिनेत दैनिक रूपमा पाहुनालाई कसरी खुसी पार्ने भन्ने ध्याउन्न बस्नेतको छ । पाहुनालाई आउनेबित्तिकै मकै भटमास दिइन्छ । त्यसपछि तारेको आलु टेबलटेबलमा पुर्याइन्छ । लगत्तै मःम (खसी र कुखुराको) दिन्छौं, पछि क्वाँटीको सुप चखाइन्छ, उनले भने, यससँगै नाचगान सुरु हुन्छ, नेवारी, तामाङ सेलो, झिझिया र बाला नाचनाचेर उपस्थित पाहुनालाई मनोरन्जन दिने गरेका छौं । नाचसँगै खाना सुरु हुन्छ । खानामा चामलको भात, घिउले झानेको दाल, दुई थरी तरकारी, खसी, कुखुराको मासु हुन्छ । दहीको सिकर्नी पनि दिइन्छ । पहिलो पटक यहाँ आउनेहरू सांस्कृतिक नाचसँगै खानाको स्वादमा भुल्छन्, बस्नेतले भने, हाम्रो मेनुको सुरुवाती मूल्य २९ सय रुपैयाँ छ । यो गृहले ट्राभल एजेन्सीमाझ मार्केटिङ गरेर विदेशीलाई नेपाली खाना खुवाउन आग्रह गर्ने गरेको छ ।एकसाथ दुई सय जना बसेर खाना खान मिल्ने भोजन गृह साँझ परेपछि सांस्कृतिक कार्यक्रमले गुन्जायमान बन्छ । सांस्कृतिक पहिचानसहित भोजन गृह सुरु गरेका हौं । हाम्रा रेस्टुराँमा काम गर्नेले दौरासुरुवाल नै लगाउने गरेका छन्, बस्नेतले भने, यहाँ आएपछि नेपाल चिनियोस्, नेपाल देखियोस् भन्ने हाम्रो मनसाय हो । बिहानको खानाका लागि प्रत्येक दिन मध्याह्न १२ बजेबाट भोजन गृह खुल्छ । साँझ ७ बजेदेखि खानासहित सांस्कृतिक कार्यक्रम सुरु हुन्छ । राति १० बजेसम्म चल्ने र परिवारसहित आउनेको जमात बाक्लो हुने बस्नेत बताउँछन् ।"
अर्थ संक्षेप,"सामसङले ल्यायो एम४ स्मार्टफोनकाठमाडौं (कास) सामसङ एम सिरिजअन्तर्गतको ग्यालेक्सी एम४ स्मार्टफोनको प्रिअर्डर अनलाइन बजार दराजमार्फत खुलेको छ । फोनमा ४ जीबी र्याम प्लसका साथ ८ जीबीसम्म क्षमता बढाउन सकिने विशेषता उपलब्ध छ । यसमा १ टीबीसम्म स्टोरेज वृद्धि गर्न सकिने सुविधा रहेको कम्पनीको भनाइ छ । कम्पनीका अनुसार फोनमा मिडिया टेक हेलियो पी३५ प्रोसेसर जडित छ, जुन २३ गेगाहर्जसम्म चलाउन सकिन्छ । प्रयोगकर्ताले यसमा परिष्कृत कार्यसम्पादन, सहज मल्टिटास्किङ, सजिलो एप नेभिगेसन र निर्बाध गेमिङ अनुभव गर्न सक्नेछन्, कम्पनीको विज्ञप्तिमा उल्लेख छ । ६५ इन्च डिस्प्ले रहेको यस फोनमा ५ हजार एमएएच पावरको ब्याट्री जोडिएको छ । इनबक्स चार्जरसहित फोन उपलब्ध रहेको कम्पनीले जनाएको छ । ४ जीबी प्लस ६४ जीबीको बजार मूल्य १५ हजार ९ सय ९९ रुपैयाँ र ४ जीबी प्लस १२८ जीबीको मूल्य १७ हजार ९ सय ९९ रुपैयाँ तोकिएको छ ।ग्लोबलका ग्राहकलाई मेट्रो मार्टमा छुट काठमाडौं (कास) ग्लोबल आईएमई बैंकका ग्राहकले मेट्रो मार्टका स्टोरबाट किनेको सामानको भुक्तानीमा क्यूआर प्रयोग गर्दा १० प्रतिशतसम्म छुट पाउने भएका छन् । यस योजनाअन्तर्गत ग्लोबल स्मार्ट प्लस मोबाइल बैंकिङ एपबाट मेट्रो मार्टमा राखिएका स्मार्ट क्यूआर स्क्यान गरी भुक्तानी गर्नुपर्नेछ । एक पटकको खरिदमा १ सय रुपैयाँसम्म र योजना अवधिभर ३ सयसम्म छुट पाइनेछ, बैंकले विज्ञप्तिमार्फत भनेको छ । यो योजना सीमित अवधिका लागि काठमाडौं उपत्यकाभित्रका मेट्रो मार्टको जोरपाटी, सानेपा र पेप्सीकोलास्थित स्टोरहरूमा लागू भएको बैंकले जनाएको छ । ईसेवाले ल्यायो ॅहङकङको टिकट हातैमाकाठमाडौं (कास) भुक्तानी सेवा प्रदायक कम्पनी ईसेवाले बैंक ट्रान्सफरबाट पैसा खातैमा, हङकङको टिकट चट्ट हातैमा उपहार योजना ल्याएको छ । यस अफरअन्तर्गत ग्राहकले आफ्नो ईसेवा एकाउन्टमार्फत बैंक खातामा रकम ट्रान्सफर गर्दा हङकङ घुम्ने मौका पाउनेछन् । ईसेवामार्फत बैंक तथा सहकारीका खातामा रकम ट्रान्सफर गर्दा यस अफरमा सहभागी हुन पाइनेछ, कम्पनीले जारी गरेको विज्ञप्तिमा भनिएको छ, योजनामा सहभागी हुन योजना अवधिभर कम्तीमा दुई पटक बैंक ट्रान्सफर गरेको हुनुपर्नेछ । प्रभु बैंकको पीओएसमार्फत अतिरिक्त बैंकिङ सेवा काठमाडौं (कास) प्रभु बैंकले विद्युतीय भुक्तानी कार्डसम्बन्धी सेवालाई थप सहज बनाउन एटीएम सञ्चालन नभएका शाखा कार्यालयबाट समेत प्वाइन्ट अफ सेल (पीओएस) मेसिनका माध्यमबाट हुने सेवा सञ्चालन गरेको छ । बैंकले ग्रिन पिन सेट गर्न, पिन परिवर्तन गर्न र विद्युतीय भुक्तानी कार्डका माध्यमबाट नगद झिक्न सकिने अतिरिक्त सेवा सञ्चालन गरेको हो । बैंकले विद्युतीय भुक्तानी कार्डसम्बन्धी सेवा सहज बनाउन नेपाल इलेक्ट्रोनिक्स पेमेन्ट सिस्टम (नेप्स) सँगको सहकार्यमा पीओएसमार्फत विद्युतीय भुक्तानी कार्डसम्बन्धी अतिरिक्त सेवा थालेको हो । मौलाकालिकामा नयाँ वर्षबाट केबलकारपूर्वी नवलपरासी (कास) गैंडाकोटको मौलाकालिका मन्दिरमा निर्माणाधीन केबलकार नयाँ वर्षबाट सञ्चालनमा आउने भएको छ । निर्माणका सबै काम अन्तिम चरणमा पुगेको मौलाकालिका केबलकारका इन्जिनियर गोकुल साउदले जनाए । गैंडाकोटको धारापानीमा चढ्ने स्टेसन र डाँडामा पुरानो हेलिप्याड भएको स्थानमा ओर्लने स्टेसन निर्माण भइसकेको छ । तार तान्ने काम सकिइसकेको छ । तारमा डब्बा जोड्ने काम १० दिनभित्र सकिने साउदको भनाइ छ । नयाँ वर्षको पहिलो दिन मौलाकालिकामा धेरै तीर्थालु पुग्ने गरेका छन् । उनीहरूलाई केबलकारमा यात्रा गराउने गरी काम भइरहेको साउदले सुनाए । आईएमई समूहको डेढ अर्ब लगानी रहेको केबलकार १२ सय मिटर लामो छ । ग्लोबलको कार्डबाट दराजमा भुक्तानी गर्दा सामसुङ मोबाइल जित्ने अवसर काठमाडौं (कास) ग्लोबल आईएमई बैंकले दराजबाट १ रुपैयाँमा सामसुङ ग्यालेक्सी एम ४ मोबाइल फोन जित्ने योजना सार्वजनिक गरेको छ । यस योजनाअन्तर्गत बैंकका ग्राहकले भिजा डेबिटक्रेडिट कार्ड प्रयोग गरी दराजबाट अनलाइन भुक्तानी गरी मात्र १ रुपैयाँमा सामसङ ग्यालेक्सी एम ४ मोबाइल जित्न सक्नेछन् । दराजसँगको सहकार्यमा सार्वजनिक यो योजना चैत ५ देखि ११ सम्म मान्य रहने बैंकले जनाएको छ ।मुक्तिनाथका ग्राहकलाई ह्वाइट अर्किड र सूर्यविनायकमा छुट काठमाडौं (कास) मुक्तिनाथ विकास बैंकका ग्राहकले सूर्यविनायकस्थित ह्वाइट अर्किड रिसोर्ट र सूर्यविनायक मेडिकल स्टोरमा छुट पाउने भएका छन् । बैंकको डेबिट कार्डवाहक तथा मोबाइल बैंकिङ प्रयोगकर्ताले छुट पाउने बैंकले जारी गरेको विज्ञप्तिमा उल्लेख छ । ग्राहकले रिसोर्टमा फुड, बेभरेज एन्ड अकोभामा विशेष १० प्रतिशत छुट पाउने बैंकले जनाएको छ । मेडिकल स्टोरका विभिन्न सेवामा पनि १० प्रतिशत छुट पाउने बताइएको छ । डिजिटल कारोबारलार्ई प्रोत्साहन गर्ने उद्देश्यले बैंकले दुवै कम्पनीसँग छुटसम्बन्धी सम्झौता गरिएको जनाएको छ ।"
रोकियो राष्ट्रिय जागृति,"(सुनसरी)घरेलु टोली राष्ट्रिय जागृति क्लबमाथि २० को जित निकाल्दै आइतबार चर्च ब्वाइज युनाइटेड इटहरी गोल्डकपको सेमिफाइनल प्रवेश गरेको छ ।इटहरी रंगशालामा भएको प्रतियोगिताको दोस्रो क्वाटरफाइनल खेलमा पहिलो हाफमा १० को अग्रता बनाएको चर्च ब्वाइजले दोस्रो हाफमा थप एक गोल गर्यो । यसक्रममा आशिष चापागाईं र मौसम लिम्बूले गोल गरे ।खेलको सुरुबाटै दबाब बनाएको चर्च ब्वाइजले ४५ औं मिनेटमा अग्रता बनायो । आशिषलाई पेनाल्टी क्षेत्रभित्र राष्ट्रिय जागृतिका गोलरक्षक निरोज चौधरीले लडाएपछि चर्च ब्वाइजले पेनाल्टी पायो । पेनाल्टीमा कप्तान मिलन राईको प्रहार सफल भएन र रिबाउन्ड मा पाएको अवसरलाई आशिषले गोलमा परिणत गरेका हुन् । मौसमले ६१ औ मिनेटमा अग्रता दोब्बर बनाए । विवेक पौडेलको स्थानमा मैदानमा प्रवेश गरेको २ मिनेट नबित्दै उनले गोल गरेका थिए ।टिमको मुख्य खेलाडी अञ्जन विष्ट र कप्तान अनन्त तामाङबिनै मैदानमा उत्रिएको चर्च ब्वाइजले घरेलु टोलीमाथि सुरुदेखि नै दबाब सिर्जना गरेको थियो । बेम्पाको फ्रिकिकमा ३६ औं मिनेटमा आशिषले गरेको हेडरमा गोलरक्षक चौधरीले बचाउ गरे । मिलनले ५४ औं मिनेटमा प्रहार गरेको बल सटीक भएन । सन्तोष न्यौपानेले ६९ औं मिनेटमा वान भर्सेस वान को अवस्थामा पाएको अवसर खेर फाले । गोलकिपर अगाडि बढेको स्थितिमा गगनदीप सिंहले ८० औं मिनेटमा प्रहार गरेको बल अकासिएको थियो । इन्ज्युरी समयमा कमल श्रेष्ठको प्रहारलाई गोलरक्षक चौधरीले मुस्किलले पञ्च गरेर बल बाहिर पठाइदिए ।इटहरीकै उत्पादन तथा अहिले विभिन्न क्लबमा आबद्ध खेलाडीहरू मिश्रण गरेर टिम बनाएको आयोजक टिमले राम्रो खेल प्रदर्शन गर्न सकेन । कब्बु राईको कप्तानीमा उत्रिएको टोलीमा मनाङ मर्स्याङ्दीब क्लबमा आबद्ध प्रवेश दनुवार, वीरगन्ज युनाइटेडबाट खेल्ने उमेश कार्की, मनीष भण्डारी, सातदोबाटो युवा क्लबका उमेश राई, थ्रीस्टारका सञ्जय श्रेष्ठ, पुलिसका समिर राईजस्ता सुनसरीका अनुभवी खेलाडीहरूले गतिलो प्रदर्शन गर्न सकेनन् ।खेलको २९ औं मिनेटमा कब्बुको क्रसमा पाएको अवसरमा प्रवेशको हेडर फ्रेममा पर्न सकेन । चर्च ब्वाइजका प्रशान्त लक्सम म्यान अफ दि म्याच घोषित भए । चर्च ब्वाइजका प्रशिक्षक प्रदीप हुमागाईंले लिगको निरन्तर खेलका कारण खेलाडीहरू थकित भएकाले पाएको अवसरहरू सदुपयोग हुन नसकेको बताए । उनले खेलमैदानको अनुभव नभएको कारण पनि पाएको अवसरलाई गोलमा परिणत गर्न नसकेको प्रतिक्रिया दिए ।राष्ट्रिय जागृतिका अफिसियल सजीवन राईले पहिलो गोलपछि टिम दबाबमा परेको उल्लेख गर्दै भने, गोलरक्षकको गल्तीबाट पहिलो गोल बेहोर्नु नै पराजयको मुख्य कारण रह्यो । तर, एक महिनाको तयारीबाट हामीले उत्कृष्ट खेल देखायौं । प्रतियोगिताको तेस्रो क्वाटरफाइनल खेलमा सोमबार सहिद स्मारक ए डिभिजन लिग विजेता मछिन्द्र क्लबले पाहुना टोली भारतको कञ्चनजंघा एफसीसँग प्रतिस्पर्धा गर्नेछ ।"
भारतमाथि अस्ट्रेलियाको रबाफिलो जित,"विशाखापट्टनम (एएफपी) मिचेल स्टार्कले घातक बलिङ गर्दै भारतीय ब्याटिङ क्रमलाई धराशायी बनाएपछि अस्ट्रेलिया दोस्रो डेनाइट वान डेमा आइतबार १० विकेटले विजयी भएको छ ।फास्ट बलर स्टार्कले ५३ रन दिएर पाँच विकेट लिए र भारत १ सय १७ रन मात्र बनाएर अलआउट भएको थियो । त्यसपछि ट्रेभिड हेड र मिचेल मार्स दुवैले आक्रामक ब्याटिङ गर्दै आआफ्नो अर्धशतक पूरा गरे र अस्ट्रेलियाले एकोहोरो जित निकाल्न सफल रह्यो ।मार्सले ३६ बलमा ६६ रन बनाए । उनले चार चौका र छ छक्का प्रहार गरे । हेडले भने ३० बलमा ५१ रन बनाए । उनले १० चौका प्रहार गरे । अस्ट्रेलियाले जितसम्म पुग्न ११ ओभर मात्र खर्चेको थियो । विपक्षी टिम जितसम्म पुग्दा बाँकी रहेको बलका आधारमा यो भारतको सबैभन्दा ठूलो अन्तरको हार हो । अस्ट्रेलिया जितसम्म पुग्दा ३९ ओभर अर्थात् २ सय ३४ बल बाँकी रहेको थियो । अस्ट्रेलियाको यो जितपछि तीन खेलको सिरिज पनि ११ को बराबरीमा पुगेको छ ।हामी चाँडै जितसम्म पुग्यौं, ३७ ओभर बाँकी छँदै । यस्तो खेल प्रायः हुने गर्दैन । मेरो विचारमा हाम्रा बलरले निकै राम्रो बलिङ गरे, अस्ट्रेलियाली कप्तान स्टिभ स्मिथले भने, विशेषतः स्टार्कले निकै धारिलो बलिङ गरे । त्यसपछि हेड र मार्सले टिमलाई सजिलै जितसम्म पुर्याए । बलिङलाई मदत गरिरहेको पिचमा टस जितेर भारतलाई पहिले ब्याटिङको निम्तो दिएको थियो र त्यसमा घरेलु टिमले निकै खराब सुरुआत लिएको थियो ।शुभमन गिल स्टार्कको पहिलो ओभरमै शून्यमा आउट भए । त्यसपछि १३ रन बनाएका रोहित शर्माले विराट कोहलीसँग दोस्रो विकेटका लागि २९ रनको साझेदारी गरे । यो नै सबैभन्दा ठूलो साझेदारी रह्यो । त्यसपछि भारतले एकपछि अर्को विकेट शृंखलाबद्ध रूपमा गुमाएको थियो । खेलले ९२ ओभर छुँदा भारतले ४९ रन बनाएर पाँच विकेट गुमाइसकेको थियो । कोहलीले सर्वाधिक ३१ रन बनाए । त्यसबाहेक रवीन्द्र जडेजाले १६ र अक्षर पटेलले २९ रन बनाए ।खेलपछि रोहितले पनि निराशा पोखे र भने, यो हार निकै निराशाजन रह्यो । यसमा कुनै शंका छैन । हामीले सक्दो पनि खेलेनौं । यो पिचले बलरलाई मदत गर्ने निश्चित थियो, तर पनि यो पिच पक्कै पनि १ सय १७ रनको थिएन । स्टार्कले निकै राम्रो बलिङ गरे । उनलाई कसरी सामना गर्ने हो, अबका खेलमा हामीले ध्यान दिनुपर्ने हुन्छ । अब तेस्रो, निर्णायक तथा अन्तिम खेल बुधबार चेन्नाईमा हुनेछ । मुम्बईमा भएको पहिलो खेलमा भारत पाँच विकेटले विजयी भएको थियो ।"
आर्सनल आठ अंक अगाडि,"लन्डन (एएफपी) आर्सनलले इंग्लिस प्रिमियर लिगमा आइतबार क्रिस्टल प्यालेसलाई ४१ ले पराजित गर्दै शीर्ष स्थानमा आठ अंकको अग्रता लिएको छ ।यो जितपछि आर्सनलको २८ खेलबाट ६९ अंक भएको छ । दोस्रो स्थानको म्यानचेस्टर सिटीको ६१ अंक छ । उसले एक खेल कम खेलेको छ । इमिरेट्समा भएको खेलमा आर्सनलका लागि बुकायो साकाले दुई गोल गरे । यस्तै ग्याब्रिएल मार्टिनेल र ग्रायन्ट कासाले एकएक गोल गरे । प्यालेसका तर्फबाट जेफरी स्कपले एक गोल फर्काए ।त्यस अगाडि एभरटनले शनिबार चेल्सीको स्टामफोर्डब्रिजमा २२ को बहादुरीपूर्ण बराबरी निकाल्दै एक बहुमूल्य अंक बटुलेको थियो । एलिस सिम्सले खेल सकिन एक मिनेट अगाडि एभरटनका लागि निर्णायक बराबरी गोल गरेका हुन् ।यो नतिजापछि एभरटन २६ अंकमा १५ औं स्थानमा रह्यो र उसको रेलिगेसन तनाव कम हुँदैछ । चेल्सी भने ३८ अंकमा दसौं स्थानमा छ । शनिबारका अन्य प्रमुख खेलमा एस्टन भिल्लाले बर्नमाउथलाई ३० र लिड्सले उल्भ्सलाई ४२ ले हराए । यस्तै, साउथह्याम्पटन र टोटेनहमले ३३ को बराबरी खेले । यो नतिजाले शीर्ष चारमा टोटेनहमको चुनौती कमजोर बनेको छ ।एफए कपमा भने इर्लिङ हालान्डले पाँच दिनमा गरेको दोस्रो ह्याट्रिक मदतले म्यानचेस्टर सिटीले शनिबार बर्नलीलाई ६० ले हराएर सेमिफाइनल प्रवेश गरेको छ ।नर्वेली अग्रपंक्तिका खेलाडी हालान्डले यसअघि युरोपेली च्याम्पियन्स लिगमा लाइपजिगविरुद्ध पाँच गोल गरेका थिए । यससँगै यो सिजन उनको व्यक्तिगत गोल संख्या सबै प्रतियोगितामा गरेर ४२ पुगेको छ । रुड भान निस्टलरोय र मोहमद सलाहको नाममा रहेको एकै सिजन सर्वाधिक गोलको कीर्तिमानबाट उनी दुई गोलमात्र पछाडि रहेका छन् । उनले यो सिजन सर्वाधिक गोलको इंग्लिस कीर्तिमान राख्न सक्नेछन् ।सिटीले च्याम्पियनसिपको शीर्ष स्थानमा रहेको टिममाथि इतिहादमा प्राप्त यस जितमा जुलियन अल्भारेजले दुई गोल गरे । यस्तै, एक गोल कोल पाल्मरको नाममा रह्यो । आइतबार एफए कपकै अर्को खेलमा सेफिल्ड युनाइटेडले ब्लाकबर्न रोभर्सलाई ३२ ले हरायो । त्यसमा टोलमी डोयलीले दोस्रो हाफको इन्ज्युरी समयमा निर्णायक गोल गरे ।"
थ्रीस्टार अन्तिम चारमा,"(लुम्बिनी)तिलोत्तमा गोल्डकप फुटबल प्रतियोगिताअन्तर्गत आइतबारको खेलमा जित हासिल गर्दै थ्रीस्टार क्लब सेमिफाइनलमा प्रवेश गरेको छ । बुटवल११, देवीनगरस्थित एन्फा टेक्निकल सेन्टरको मैदानमा भएको खेलमा थ्रीस्टारले हिमालयन शेर्पालाई १० ले हराएर अन्तिम चारको यात्रा तय गरेको हो ।पहिलो हाफमा हिमालयन शेर्पाले थ्रीस्टारलाई दबाबमा राखेको थियो । उसले थ्रीस्टारलाई गोलपोस्टतर्फ बल लैजाने कुनै मौका दिएन । दोस्रो हाफमा राम्रो प्रदर्शन गर्ने रणनीतिका साथ अघि बढेको थ्रीस्टारका लागि ३७ औं मिनेटमा दीपेश गुरुङले गरेको गोल नै निर्णायक बन्यो । दोस्रो हाफमा मैदान प्रवेश गरेका मीन धिमालको पासमा दीपेशले आकर्षक गोल गरेका थिए । निकै प्रतिस्पर्धात्मक खेलमा थ्रीस्टारले गोलका थुप्रै अवसर पाए पनि सदुपयोग गर्न सकेन । हिमालयन शेर्पाले पनि गोलको अवसर सदुपयोग गर्न नसक्दा पराजय बेहोरेको हो । उसका लागि विदेशी खेलाडी मन्भेल नेना पनि असफल रहे ।थ्रीस्टारका लाकेन लिम्बू म्यान अफ द म्याच घोषित भए । थ्रीस्टारका पिटर सेगुनले र हिमालयन शेर्पाका बिसन लिम्बूले पहेँलो कार्ड पाएका थिए । प्रतियोगिताअन्तर्गत सोमबार विभागीय टोली सशस्त्र प्रहरीको एपीएफ र फ्रेन्ड्स क्लबबीच प्रतिस्पर्धा हुनेछ ।"
साफ च्याम्पियनसिप बेंगलुरुमा हुने,काठमाडौं (कास) दक्षिण एसियाली फुटबलको सबभन्दा प्रतिष्ठित प्रतियोगिता साफ च्याम्पियनसिप को १३ औं संस्करण बेंगलुरुमा आउने जुन २१ देखि जुलाई ३ सम्म सञ्चालन गर्ने आयोजक अल इन्डिया फुटबल फेडेरेसन (एआईएफएफ) ले आइतबार जनाएको छ ।च्याम्पियनसिपमा दक्षिण एसियाली फुटबल महासंघ (साफ) का सातै देशका राष्ट्रिय टिम सहभागी हुने अपेक्षा गरिएको छ । अन्तर्राष्ट्रिय फुटबल महासंघ (फिफा) को प्रतिबन्धमा परेको श्रीलंकाले भने उक्त प्रतिबन्ध फुकुवा भएमा मात्रै साफमा सहभागी हुन पाउनेछ । सन् २०२१ मा माल्दिभ्समा भएको १२ औं संस्करणमा नेपाली टिम उपविजेता भएको थियो । त्यो नै साफमा नेपालको सबभन्दा ठूलो उपलब्धि हो । माल्दिभ्समा भएको फाइनलमा नेपाललाई ३० ले हराएर भारत च्याम्पियन भएको थियो ।
