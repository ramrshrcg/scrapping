शीर्षक,विवरण
सादगी पौडेलको शीतलनिवास यात्रा,"०७४ मा चुनाव हारेपछि पाँच वर्ष उनी संसद्बाहिरै रहे । गएको चुनावमा पनि उनको प्रमुख एजेन्डा प्रधानमन्त्री बन्ने थियो । अन्तरंग साथी सभापति देउवा पाँचौं पटकसम्म प्रधानमन्त्री भएर अहिले छैटौं पटकको रोलक्रममा छन् । देउवाको महत्त्वाकांक्षा र संसद्को समीकरणको बनोटका कारण वातावरणअनुकूल नदेखेपछि पौडल सिंहदरबारको महत्त्वाकांक्षा त्याग्दै शीतलनिवास छिरेका हुन् । उतारचढावपूर्ण राजनीतिक जीवनमा यो उनको महत्त्वपूर्ण सफलता हो । पौडेल आफैं भने राजनीतिक रूपमा सफल नभएको दाबी गर्छन् । अन्तिम अवस्थामा यो पदमा पुग्नु पनि सन्तोषको विषय हो, यस अर्थले मेरो राजनीति सफल भएको मान्छु तर यसबाहेक म सफल राजनीतिज्ञ भने होइन, उनी भन्छन्, विभिन्न परिस्थितिले मलाई पछाडि धकेल्ने काम पटकपटक गर्यो । संसदीय दलको नेता भएर पनि प्रधानमन्त्री अरू हुने, म हुन नपाउने अवस्था भयो तर निरन्तरता ठूलो कुरा हो । निरन्तरता र प्रतिबद्धताले मलाई यहाँसम्म ल्याइपुर्याएको हो ।विश्लेषक पुरञ्जन आचार्य पद र अवसरका हिसाबले पौडेलको राजनीतिक जीवनलाई सफल मान्नुपर्ने बताउँछन् । पार्टीमा कार्यवाहक सभापति बनिसकेका पौडेलका लागि प्रधानमन्त्री बन्ने मुख्य धोको रहे पनि पार्टी संगठनमा पकड नहुँदा कार्यकारी सपना पूरा हुन नसकेको उनको बुझाइ छ । कार्यकारी प्रमुख हुनेबाहेक सबै पद प्राप्त गरेका छन्, राजनीतिक जीवनको उत्तरार्द्धमा राष्ट्रपति बन्नु उनका लागि ग्रेसफुल एक्जिट हो, योभन्दा अर्को विकल्प थिएन, आचार्य भन्छन्, केपी ओलीले दुईदुईपटक संसद् विघटन गर्दा अग्रमोर्चामा रहेर विरोध गर्नेमध्येका नेता नै अहिले संविधानको संरक्षण गर्ने ओहोदामा पुग्नु राम्रो संयोग हो ।पार्टीको १४ औं महाधिवेशनको संघारमा पौडेल सक्रिय राजनीतिबाट करिब अलग भइसकेका थिए । तत्कालीन सभापति सुशील कोइरालाको निधनपछि पार्टीभित्रको उक्त समूहको नेतृत्व सम्हाल्दै आएका उनी १४ औं महाधिवेशनमा आफ्नै सहयोगीहरूको समर्थन नपाएपछि सभापतिको उम्मेदवार बनेनन्, बरु महाधिवेशनमा तटस्थ बसिदिए । मतसमेत हालेनन् । उनको तटस्थताले देउवालाई सभापति चुनिन सहयोग गर्यो । महाधिवेशनमा तटस्थ बस्ने घोषणा गरेपछि देउवाले देशका लागि तपाईंको आवश्यकता छ, स्वास्थ्य ठीक पारिराख्नुहोस् भनेर पौडेलको कान फुकिदिएका थिए । देउवाको त्यही भनाइले पौडेललाई राजनीतिमा पुनः सक्रिय हुन बल मिलेको थियो । राजनीतिक विश्लेषक आचार्य संघर्ष, योगदान, उचाइ सबै दृष्टिले राष्ट्रपतिमा पौडेल समकालीन नेताहरूभन्दा योग्य रहेको बताउँछन् । यद्यपि कार्यकारी बन्ने ठूलो भोक रहेको र सक्रिय राजनीतिको उचाइमा रहेको व्यक्ति राष्ट्रपति बन्दा राम्रो हुन्छ कि हुन्न भन्ने बहस आफ्नो ठाउँमा छ तर महाधिवेशनमा भोट नहालेर तटस्थ बस्दा पनि पौडेलजीको नाम पार्टीमा सर्वस्वीकार्य भयो । सबैले उनको समर्थन गरे । अन्य राजनीतिक दलका लागि पनि उनीजत्तिको उचाइ भएको नेतालाई शीतलनिवास पुर्याउँदा गरिमा बढेकै महसुस भएको छ, आचार्य भन्छन्, अब उनका लागि राष्ट्रपति संस्थाको गरिमा बचाउने र हिजोको जस्तो विवादास्पद काम नगरी आफ्नो उचाइ बढाउने चुनौती छ । त्यो पार गर्न सके भने इतिहासले उनलाई सम्झिरहनेछ ।२००१ असोज २९ मा तनहुँको बाहुनपोखरामा पौडेल जन्मिएका थिए । हजुरबा संस्कृतका विद्वान् थिए । त्यसको प्रभाव उनको पढाइमा समेत पर्यो । नन्दीरात्रि माविबाट उनले विद्यालय शिक्षा प्राप्त गरेका थिए । त्यसपछि उनले संस्कृत साहित्यमा शास्त्री र नेपालीमा स्नातकोत्तर गरेका हुन् । संस्कृत मावि रानीपोखरी, विन्ध्यवासिनी संस्कृत पाठशालालगायतका कलेजमा अध्ययन गरे । जयतु संस्कृतम् आन्दोलनदेखि नै सक्रिय पौडेल २०१७ सालको घटनापछि मात्रै कांग्रेसमा लागेका हुन् । त्यसअघिसम्म उनमा वामपन्थी झुकाव थियो । संस्कृत छात्रवास र पोखराको विन्ध्यावासिनी संस्कृत पाठशालामा पढ्दासम्म उनमा वामपन्थी भावना जागृत थियो । पोखरामा पढ्दापढ्दै काठमाडौंमा कांग्रेस समर्थित छात्र संघको सम्मेलनमा बोलाउँदा उनी सहभागी भएनन् । केही महिनापछि नै कम्युनिस्ट समर्थित छात्र संघको सम्मेलनमा भने सहभागी भएका थिए । पुँजीपतिमा महावीरशमशेर र भूमिपतिमा माधवशमशेर भनेर मैले निकै अघि नाम सुनेको थिएँ, त्यही सम्मेलनमा जाँदा विद्यार्थी नेताहरूले मलाई एक दिन माधवशमशेरको दरबारमा पुर्याए । तिनको कुरा सुनें । छात्र संघको सबै हेरचाह उनीहरूले नै गर्ने रहेछन् । सुनेपछि मलाई फरक अनुभव भयो, पौडेलले भने, २०१७ सालसम्म ममा वामपन्थी चेत थियो । त्यसपछि नै कांग्रेसतिर लागेको हुँ । उनी २०२७ सालमा नेविसंघको संस्थापक सदस्य भए । जेलमा भएका बेला २०२५ सालमा बीपी कोइरालासँग उनको पहिलो भेट भएको थियो । जेलबाट निस्केपछि बीपी प्रवास (भारत) मा गए । पौडेल भने नेपालमै बसे । सन्त नेता कृष्णप्रसाद भट्टराईसँगै पौडेलले लामो जेल जीवन बिताए । त्यसैको प्रभावले भट्टराईप्रति उनको झुकाव देखिन्थ्यो ।बीपी र सुवर्णशमशेरको मनमुटाबकै बेलादेखि पौडेलले मध्यमार्गी राजनीतिक धार अंगालेका हुन् । बनारसमा रहेका बीपी र कोलकत्तामा रहेका सुर्वणशमशेरबीच सम्बन्ध स्थापित गराउन उनी मध्यमार्गी बनेका थिए । तपाईंहरू दुई जना नमिले हामी कसैको पक्षमा रहन्नौं भन्दै नेताहरूलाई त्यतिबेलैदेखि उनले दबाब दिएका थिए । त्यहाँबाट सुरु भएको मध्यमार्गी बाटो गणेशमान सिंह, कृष्णप्रसाद भट्टराई र गिरिजाप्रसाद कोइरालाबीचको अन्तरद्वन्द्वमा पनि कायमै रह्यो । देउवाले भने त्यही अन्तरद्वन्द्वबाट लाभ लिँदै गए । खासगरी ०५१ मा पहिलोपल्ट प्रधानमन्त्री भएपछि गिरिजाप्रसाद कोइराला र कृष्णप्रसाद भट्टराईको अन्तरद्वन्द्वमा खेलेर देउवाले पटकपटक प्रधानमन्त्री बन्ने अवसर पाए । नेताहरूलाई मिलाउनकै लागि मध्यमार्गी बाटो लिएका पौडेलेले भने पार्टी सभापति र प्रधानमन्त्री बन्ने दुवै अवसर छोप्न सकेनन् । २०१८ सालको सशस्त्र क्रान्तिमा सहभागिता र २०१९ सालको स्वतन्त्र विद्यार्थी आन्दोलनको अगुवा रहेका पौडेल २०२३ सालमा सरस्वती क्याम्पसमा विद्यार्थी युनियनको सभापति निर्वाचित भएका थिए । उनीसँग निकट सम्बन्धमा रहेका कांग्रेस नेता रामचन्द्र पोखरेलका अनुसार ०२४ सालमा प्रजातान्त्रिक समाजवादी युवा लिगको महासचिव निर्वाचित भए । बाहुनपोखराको कृषक परिवारबाट उठेर यो पदमा आउनु सामान्य उपलब्धि होइन, पोखरेल भन्छन्, तनहुँ र राष्ट्रकै लागि गौरवको दिन हो । राजनीतिमा अविचलित सक्रियताले यो ठाउँमा ल्याइपुर्यायो ।२०२७ सालमा विपीन कोइरालाको संयोजकत्वमा स्थापित विद्यार्थी संघमा पौडेल केन्द्रीय सदस्य थिए । विपीनपछि देउवा सभापति भएका हुन् । विपीनका अनुसार विद्यार्थी राजनीतिमा छँदा पनि पौडेल कहिल्यै उग्र देखिएनन् । लेख्न र बोल्न सक्ने, समाजवादका व्याख्या गर्ने बौद्धिक नेता कांग्रेसमा त्यतिबेला कमै थिए । नेविसंघले एउटा मुखपत्र निकाल्थ्यो संक्रान्ति । त्यसको सम्पादक पौडेल थिए । बीपीले तरुण र सुवर्णशमशेरले नेविसंघ हेर्ने जिम्मेवारी लिनुभएको थियो । नेविसंघको मुखपत्र निकाल्ने भनेर रामचन्द्र र मसमेत सुवर्णजीकोमा गयौं । सुवर्णजीले निकाल्न कति लाग्छ भन्नुभयो । रामचन्द्रजीले ६ हजार लाग्ने कुरा गरेपछि सुवर्णजीले झिकेर दिनुभयो, विपीन सम्झन्छन्, त्यसपछि हामीले संक्रान्ति निकाल्न थालेका हौं ।देउवा र पौडेलबीच नेविसंघ गठनदेखि नै राजनीतिक प्रतिस्पर्धा सुरु भएको थियो । अध्यक्ष भएकै बेला विपीन कोइराला पक्राउ परे । त्यसपछि पौडेललाई उछिनेर देउवा संघको अध्यक्ष भएका थिए । शेरबहादुर, रामचन्द्र र शिवबहादुर मेरा अभिन्न साथी थिए, यी तीनमध्येबाट जसलाई अनुकूल हन्छ, उसैलाई नेविसंघको अध्यक्ष बनाए हुन्छ भन्ने मेरो भनाइ थियो । मेरो कुनै रोजाइ थिएन । शेरबहादुर सिपालु मान्छे । सबै नेताका लागि फिट भइदिने, सबैलाई मिलाउन सक्ने, आफ्ना लागि एकदमै बाठो, जुन कोटिमा रामचन्द्रजी र म थिएनौं, विपीन भन्छन्, सुदूरपश्चिममा नेता नभएकाले पनि शेरबहादुरको भाग्य खुल्यो । रामचन्द्रजी हुन सकेनन् । यद्यपि संघीयता र राजतन्त्रका विषयमा कांग्रेसले लिएको सैद्धान्तिक धारणाप्रति विमति राख्दै विपीन कांग्रेसको मूलधारमा छैनन् ।०४० सालमा पौडेल केन्द्रीय प्रचार समितिको संयोजक भए भने ०४३ मा केन्द्रीय सदस्य बने । उनले २०१९ सालको सशस्त्र क्रान्तिदेखि २०४६ सालसम्म १३ वर्ष र ०४६ पछिका प्रतिगमन अवधिमा एक वर्ष गरी १४ वर्ष जेलजीवन बिताएका छन् । उनका प्रजातान्त्रिक समाजवाद ः एक अध्ययन, नेपाली कांग्रेसको संक्षिप्त इतिहास, नेपाली कांग्रेस र नेपालको आधुनिकीकरण, कृषि क्रान्ति र समाजवाद, राजनीतिको राजमार्ग लगायत पुस्तक प्रकाशित छन् । राज्यसत्ताको लामो अनुभव र पटकपटक अवसर पाए पनि पौडेल समकालीन नेताहरूमा भ्रष्टाचार र अनियमिताबाट बचेका सादगी नेता हुन् । समाजवादी चिन्तक र मध्यमार्गी नेता उनको पहिचान हो । २०४८ सालयता भएका ७ वटा निर्वाचनमा ०७४ को एक कार्यकालबाहेक उनी निरन्तर संसदीय राजनीतिमा सक्रिय रहे । त्यसबीचमा सभामुख, उपप्रधानमन्त्री र पटकपटक मन्त्री भए ।"
इतिहास छाडेर गुमनाम बजार,"मेलाले जोडेको सम्बन्ध राजनीतिकस्तरमा नेपालभारतबीच रोटीबेटी सम्बन्धको खुबै चर्चा हुन्छ । यसबाहेक धर्म, संस्कृति र रहनसहन पनि मिल्ने गरेको नेताहरूले बेलाबेला चर्चा गरिरहन्छन् । त्यही धर्म संस्कृतिको उदाहरण पूर्णागिरि मेलामा देखिन्छ । महाकालीपारि उत्तराखण्ड चुरे डाँडोमा रहेको पूर्णागिरिको मन्दिर र ब्रह्मदेवमा रहेको सिद्धबाबाको मन्दिरले दुवैतर्फका नागरिकलाई धार्मिक रूपमा जोडेको छ । पूर्णागिरि मन्दिरमा पुग्नेले सिद्धबाबाको दर्शन गरेपछि मात्रै मनोकामना पूरा हुने किंवदन्तीअनुसार हरेक वर्ष पूर्णागिरि मेलाका बेला यहाँ घुँइचो लाग्ने गरेको छ । फागु पूर्णिमादेखि असार पूर्णिमासम्म चल्ने मेलाकै व्यापारले व्यवसायीलाई टिकाएको छ । चैतेदसैंको नवरात्रका बेला ब्रह्मदेवमा दर्शनार्थीको घुइँचो थेगिनसक्नु हुन्छ । त्यतिबेला एउटै व्यापारीले दिनमा लाखौंको कारोबार गर्छ । तर अचेल मेला अवधिमा हुने कारोबार घट्दै गएको व्यापारीहरू बताउँछन् । विगतमा चाइनिज मालसामानको कारोबार बढी हुन्थ्यो, अहिले त्यस्ता सामान भारतमा सहजै पाइन्छ, ब्रह्मदेव बजार व्यवस्थापन समितिका अध्यक्ष मोहनदेव पन्तले भने, मेलामा चल्ने पूजा सामग्री र कपडाकै भरमा हाम्रो व्यापार टिकेको छ । उनका अनुसार विगतमा जुत्ता, चप्पल, खेलौना, विद्युतीय सामग्रीको माग धेरै हुन्थ्यो । अहिले ती सामान भारतमै राम्रो र सस्तो आइसकेका कारण व्यापार कम भएको छ । सिद्धबाबाको प्राचीन मन्दिर ब्रह्मदेव बजारभन्दा ८ किलोमिटर उत्तर कवानी डाँडामा छ । महाकाली भारततर्फ पूर्णागिरि र वारि नेपालतर्फ सिद्धबाबाको मन्दिर छ । उक्त मन्दिर खुला हुँदै ब्रह्मदेवमा स्थानान्तरण गरिएको हो । ब्रह्मदेवमा २०४६ मा महायज्ञ गरेर पूर्णागिरि मेलाको सुरुवात भएको इतिहासका जानकार खगराज चटौत बताउँछन् । उनकै पहलमा महायज्ञ लगाएर मेलाको सुरुवात भएको हो । सिद्धबाबा पूर्णागिरि माताका महान् भक्त थिए । उनको भक्तिबाट प्रशन्न भई पूर्णागिरिले आफ्नो दर्शनपछि सिद्धबाबाको पनि दर्शन गर्नुपर्ने र त्यसपछि मात्रै मनोकामना पूरा हुने वरदान दिएको किंवदन्ती छ । ब्रह्मदेव बजारमा १ सय हाराहारी पसल छन् । मेलाको मुख्य अवधि रामनवमीका बेला दैनिक ३०४० हजार हाराहारी दर्शनार्थी पुग्छन् । एक दिनमा २५३० लाख हाराहारी कारोबार हुने अध्यक्ष पन्त बताउँछन् । फागु पूर्णिमादेखि बजारमा फेरि मेलाको चहलपहल सुरु हुन थालेको छ । महाकाली नदी किनारमै रहेको यो बजार बहुचर्चित महाकाली सन्धिअन्तर्गतको टनकपुर ब्यारेजको साक्षी पनि हो । टनकपुर ब्यारेजको बाँध बजारसँगै जोडिएको छ । कञ्चनपुर सदरमुकाम महेन्द्रनगरबाट ८ किलोमिटर उत्तरपश्चिममा पर्छ । महाकाली सन्धिअन्तर्गत नेपालतर्फ सिँचाइका लागि प्राप्त हुने नहर पनि ब्रह्मदेव छेउमै निर्माण भइरहेको छ ।"
राष्ट्रपतिमा निर्वाचित पौडेलले सोमबारदेखि पद सम्हाल्दै,"(काठमाडौं)कांग्रेसका वरिष्ठ नेता रामचन्द्र पौडेल ठूलो मतान्तरले मुलुकको तेस्रो राष्ट्रपतिमा निर्वाचित भएका छन् । नौदलीय गठबन्धनको साथ पाएका पौडेलले एमालेका उम्मेदवार सुवासचन्द्र नेम्वाङलाई १८ हजार २ सय ८४ मतभारले पछि पार्दै राष्ट्रपति चुनिएका हुन् । राष्ट्रपति विद्यादेवी भण्डारीको कार्यकाल आइतबार सकिने हुनाले पौडेलले सोमबार शपथग्रहण गरेपछि पद सम्हाल्नेछन् । निर्वाचन अधिकृत महेश शर्मा पौडेलका अनुसार पौडेललाई प्रतिनिधिसभा र राष्ट्रिय सभाका २ सय १४ तथा प्रदेशसभाका ३ सय ५२ सांसदले मत दिएका थिए । संघ र प्रदेशका ५ सय ६६ सांसदको ३३ हजार ८ सय २ मतभार पौडेलले पाएका हुन् । राष्ट्रपति निर्वाचनमा कुल मतभार ५२ हजार ६ सय २८ कायम गरिएको थियो । राष्ट्रपतिमा निर्वाचित हुन ५० प्रतिशत मत कटाए पुग्नेमा पौडेलका पक्षमा ६४२२ प्रतिशत मत खसेको थियो । निर्वाचनमा एमाले उम्मेदवार नेम्वाङलाई संघीय संसद्का ९८ र प्रदेशसभाका १ सय ६२ सांसदले मत दिएको निर्वाचन अधिकृत पौडेलले जानकारी दिए । नेम्वाङले १५ हजार ५ सय १८ मतभार प्राप्त गरेका हुन् । प्रदेशसभा सदस्यको मतभार ४८ र संघीय सांसदको मतभार ७९ हुन्छ । संघीय संसद्का ३ सय ३१ सांसदमध्ये ३ सय १२ र प्रदेशसभाका ५ सय ५० मध्ये ५ सय १८ जनाले भाग लिएको निर्वाचन अधिकृतको कार्यालयले जनाएको छ । निर्वाचन आयोगले शुक्रबार ४ बजे निर्वाचनको प्रतिवेदन राष्ट्रपति कार्यालयमा बुझाउँदै छ । राप्रपा र नेमकिपाले राष्ट्रपति निर्वाचन बहिष्कार गरेका छन् । राप्रपाका संघीय संसद्मा १४ र प्रदेशसभामा २८ सांसद छन् । नेमकिपाका संघीय संसद्मा १ र प्रदेशमा ३ सांसद छन् । कांग्रेसका चन्द्र भण्डारी र माओवादीका वर्षमान पुन उपचारमा रहेकाले मतदानमा सहभागी भएनन् । एमालेका फरार सांसद लक्ष्मी महतो कोइरी पनि मतदानमा सहभागी भएनन् । प्रदेशतर्फ मधेश प्रदेशकी जसपा सांसद बिन्दु यादव भारतमा उपचारमा रहेकीले अनुपस्थित भइन् । निर्वाचनमा सहभागी एमालेबाहेक सबै दलको साथ पाएर पौडेल विजयी भएको कांग्रेसका प्रमुख सचेतक रमेश लेखकले बताए । नेम्वाङले राष्ट्रपतिबाट राष्ट्रिय सभामा मनोनीत दुईसहित एमालेका ९७ सांसद र एक स्वतन्त्र सांसदको मत पाएका हुन् । प्रदेशमा एमालेका १ सय ६१ सांसद रहेकामा नेम्वाङलाई १ सय ६२ जनाले मत दिएका थिए । बिहीबार १० बजे सुरु भएको मतदान दिउँसो ३ बजे सकिएको थियो । राष्ट्रपति निर्वाचनको पहिलो मत पौडेलले हालेका थिए । मतदानपछि सञ्चारकर्मीलाई प्रतिक्रिया दिँदै पौडेलले राष्ट्रपति बनेपछि संघीय लोकतान्त्रिक गणतन्त्र संस्थागत गर्ने उद्देश्य रहेको उनले बताएका थिए । उनले भनेका थिए, संघीय लोकतान्त्रिक गणतन्त्र संस्थागत गर्ने उद्देश्य हो मेरो । संविधानको अक्षरशः भावनालाई इमानदारीपूर्वक पालना गर्ने कुरामा आफूलाई समर्पित गर्छु । गणतन्त्रको राष्ट्रपति कस्तो हुनुपर्छ भन्नेमा म सचेत छु । सबैले माया गरेका छन्, सबैको विश्वासमा रहनेछु । निर्वाचन पहिल्यै उम्मेदवारका रूपमा पौडेलले हात जोड्दै मतदातासँग भोट मागेका थिए । संघीय र प्रदेशसभाका सदस्यहरूका लागि मतदान गर्न जाने छुट्टाछुट्टै बाटो बनाइएको थियो । उनले हात जोडेर दुवैतिर लाइनमा रहेका सांसदलाई मत मागेका थिए । एमाले उम्मेदवार नेम्वाङ भने ढिलो गरी मात्रै मतदानस्थल पुगेका थिए । उनी सोझै मतदानस्थल रहेको ल्होत्से भवन प्रवेश गरेका थिए । त्यहाँ लाइनमा लागेका सांसदहरूसँग सामान्य कुराकानी गर्दै उनले मतदान गरेका थिए । त्यसपछि संघीय सांसदका लागि स्थापना गरिएको विश्राम स्थलमा उनी केहीबेर बसे । भोट माग्दै हिँडेका पौडेल आफ्ना प्रतिस्पर्धी नेम्वाङले विश्राम गरिरहेको ठाउँमा पुगेपछि दुवै जनाले शुभकामना आदानप्रदान गरे । त्यहाँ फोटो सेसन र आफ्नो धारणा राखेपछि पौडेल भोट माग्दै हिँडे । नेम्वाङ भने त्यहाँ थप केहीबेर बसेर सिंहदरबारस्थित संसदीय दलको कार्यालयतिर लागे । एमालेका अधिकांश नेता मतदानस्थलमा धेरैबेर बसेनन् । उनीहरू मत हाल्दै बानेश्वरबाट बाहिरिए । एमाले अध्यक्ष केपी शर्मा ओली मत हाल्नेबित्तिकै बाहिरिए । मत परिणाम अपराह्न ५ बजे आएको थियो । पौडेल विजयी भएको घोषणा कार्यक्रममा नेम्वाङ उपस्थित भएनन् । एमालेको प्रतिनिधित्व सांसद महेश बर्तौलाले गरे । नेम्वाङका तर्फबाट उनैले टीका र माला लगाइदिएर पौडेललाई बधाई दिए । निर्वाचित भएको प्रमाणपत्र दिने कार्यक्रममा पौडेलको दायाँतर्फ उनकी श्रीमती पनि थिइन् । बायाँतर्फ प्रधानमन्त्री पुष्पकमल दाहाल थिए । पौडेललाई बधाई दिन कांग्रेस सभापति शेरबहादुर देउवा, एकीकृत समाजवादीका अध्यक्ष माधवकुमार नेपाल, लोसपाका अध्यक्ष महन्थ ठाकुर, जनमत पार्टीका अध्यक्ष सीके राउत, नागरिक उन्मुक्ति पार्टीकी अध्यक्ष रञ्जिता श्रेष्ठ, राष्ट्रिय स्वतन्त्र पार्टीका उपाध्यक्ष डीपी अर्याललगायतका नेता पुगेका थिए । मत हालेर बाहिरिएका सांसदहरू पनि पौडेल विजयी भएपछि संसद् भवनको ल्होत्से हलमा पुगेका थिए ।साढे ५ बजे प्रमाणपत्र दिने भनिए पनि कांग्रेस सभापति देउवा बेलैमा नआउँदा केही ढिला भएको थियो । देउवा ६ बजे मात्रै ल्होत्से हलमा प्रवेश गरेका थिए । उनले मञ्चमा पौडेललाई बधाई दिएर अंकमाल गरे । छेउमा रहेका प्रधानमन्त्री दाहाल र पौडेल पत्नीसँग पनि उनले अंकमाल गरे । देउवा आएपछि मात्रै निर्वाचन अधिकृतको कार्यालयले पौडेल विजयी भएको घोषणा गरेको थियो । ल्होत्से हलमा पौडेललाई बधाई दिने क्रम साढे ६ बजेसम्म चलेको थियो । प्रमाणपत्र बुझेपछि नेता, कार्यकर्ता र शुभचिन्तकको बधाई लिएर पौडेल साढे ६ बजे बानेश्वरबाट हिँडेका थिए । मतदान सकिएलगत्तै उनलाई सुरक्षा दिनका लागि नेपाली सेनाका अधिकारी सवारीसहित संसद् भवन पुगेका थिए । पौडेल यसअघि प्रयोग गरिरहेको सरकारी गाडी चढेर बाहिरिए । त्यतिबेला सुरक्षाकर्मीले साइरन बजाएर बाटो खाली गराएका थिए । साइरन नबजाउन पौडेलले आग्रह गरेको उनको सचिवालयले जनाएको छ । बिनासाइरन नै उनी चढेको गाडी प्रधानमन्त्री निवास बालुवाटार र कांग्रेस सभापति निवास धुम्बाराही पुगेको थियो । बालुवाटारमा पौडेलले राष्ट्रपतिमा निर्वाचित गराउन भूमिका खेलेका प्रधानमन्त्री दाहाललाई धन्यवाद दिँदै संविधान र लोकतन्त्र रक्षाका लागि काम गर्न बताएको स्रोतले जनाएको छ । राष्ट्रपति र पहिलेका राजा फरक विषय हो । जनताको राष्ट्रपति कस्तो हुन्छ भन्ने गरी काम गर्नेछु, पौडेलको भनाइ थियो, राष्ट्रपतिलाई राजाजस्तो हुन म दिन्नँ । दाहालले नवनिर्वाचित राष्ट्रपति पौडेलसँग काम गर्ने शैली मिल्ने उल्लेख गर्दै मुलुकको संरक्षकको भूमिका निभाउन शुभकामना दिएका थिए । मैले चुनावी सभामा प्रधानमन्त्री बनाउँछु भनेको थिएँ, अहिले राष्ट्रपति पो बनाइयो, दाहालले ठट्टा गर्दै भनेका थिए । दाहालले सरकार र राष्ट्रपतिबीच आपसी विश्वासका आधारमा काम गरे मुलुकको हित हुने भएको बताएका थिए । मुलुकको हित नै सर्वोपरि दायित्व हो, उनको भनाइ थियो ।पौडेल राष्ट्रपतिमा विजयी भएपछि प्रतिस्पर्धी नेम्वाङले निर्वाचनको परिणामलाई आफूले हार्दिकतापूर्वक स्वीकार गरेको बताएका छन् । संविधान कार्यान्वयन गर्ने क्रममा आज तेस्रो राष्ट्रपतिको निर्वाचन सफलतापूर्वक सम्पन्न भएकामा अत्यन्त खुसी छु । जनताको सन्तान तेस्रो पटक राष्ट्रपति भएको छ । यो ठूलो उपलब्धि हो, उनले कान्तिपुरसित भने, निर्वाचनमा स्वस्थ प्रतिस्पर्धा हुन्छ । निर्वाचित हुनुभएका नवराष्ट्रपति पौडेललाई हार्दिक बधाई र शुभकामना छ । नयाँ राष्ट्रपतिले जनतालाई सहज महसुस हुने गरी काम गर्नुपर्ने उनले बताए । राष्ट्रपति भेट्दा जनताले आफ्नो परिवारको सदस्यसरह महसुस गर्ने काम गर्नु हुनेछ भन्ने विश्वास लिएको छु, नेम्वाङले भने, उहाँको कार्यकालको सफलताका लागि शुभकामना दिन चाहन्छु ।"
निफ मा सिस्नुपानी सेसन,"काठमाडौं (कास) नेपाल अन्तर्राष्ट्रिय चलचित्र महोत्सव (निफ) मा हास्यव्यंग्य समूह सिस्नुपानी नेपालले सेसन सञ्चालन गर्ने भएको छ । चैत २ देखि ६ गतेसम्म चल्ने छैटौं महोत्सवको अन्तिम दिन हास्यव्यंग्यले हौसिएको नेपाली सिनेमा विषयक डेढ घण्टा लामो सेसन सञ्चालन गरिने भएको हो । सेनामा कलाकार मनोज गजुरेल, कवि लक्ष्मण गाम्नागे, निर्देशक प्रदीप भट्टराई र समीक्षक विन्दु शर्मा प्यानलिस्टका रूपमा रहनेछन् । सेसनको मध्यस्थता भने पत्रकार धीरेन्द्र प्रेमर्षिले गर्ने जनाइएको छ । ३५ देशका चलचित्रकर्मीको प्रतिनिधित्व हुने महोत्सवमा छनोट भएका ९५ प्रतियोगी चलचित्र क्यूएफएक्सद्वारा सञ्चालित उपत्यकाका सिभिल मल, छाया सेन्टर, लबिङ मल र राधेराधेस्थित भाटभटेनीका हलमा प्रदर्शन गरिनेछ । ओपनिङ फिल्म का रूपमा कोरिन शर्मा निर्देशित चलचित्र चरी (अप्रतियोगी) प्रदर्शन हुनेछ । कार्यक्रमको उद्घाटन भने सिभिल मल सुन्धारामा प्रधानमन्त्री पुष्पकमल दाहालले गर्ने जनाइएको छ ।"
जे हडलाई सोल ट्रेन अवार्ड,"सन् २००७ मा आजकै दिन अमेरिकी गायिका तथा अभिनेत्री जेनिफर हड्सन (जे हड) ले सोल ट्रेन म्युजिक अवार्ड जितेकी थिइन् । सन् १९८१ को सेप्टेम्बर १२ मा अमेरिकाको सिकागोमा जन्मिएकी हड्सन सन् २००४ मा अमेरिकन आइडलमा प्रतिस्पर्धी बनेसँगै अमेरिकाभर चर्चित भएकी थिइन् । उनले डेब्यु फिल्म ड्रिमगर्ल्स (२००६) बाटै अकाडेमी अवार्ड जितेकी थिइन् । त्यसका साथै सन् २००८ मा उनले आफ्नो पहिलो एल्बम जेनिफर हड्सन ले ग्रामी अवार्ड प्राप्त गरेकी थिइन् । सन् २००८ मा आफ्नी आमासहित पारिवारिक सदस्यको हत्यापछि केही समय संगीत तथा अभिनयबाट टाढा रहेकी हड्सनले २००९ बाट पुन करिअर अघि बढाएकी हुन् । त्यसलगत्तै उनले फिल्म, टेलिभिजन, रेकर्डिङ र सांगीतिक यात्रा पुनः सुरु गरिन् । उनले अभिनय गरेका सेक्स एन्ड द सिटी (२००८), विनी मन्डेला (२०११), ब्ल्याक नेटिभिटी (२०१३), सिङ (२०१६), क्याट्स (२०१९), रेस्पेक्ट (२०२१) लगायतका फिल्म चर्चित छन् । उनी बायोपिक फिल्म रेस्पेक्ट (२०२१) को कार्यकारी निर्माता तथा अभिनेत्री हुन् । सन् २०१७ मा द भ्वाइस अफ यूके कोच बनेकी उनले विभिन्न सिरिजमा उक्त भूमिका निर्वाह गरिन् । हड्सन उक्त सोको अमेरिकी भर्सन समेत दुई पटक कोच बनिन् । २०२१ मा उनले डेटाइम एम्मी अवार्डसमेत जितेकी थिइन् । अर्को वर्ष उनले अ स्ट्रेन्ज लुप बाट टोनी अवार्ड जितेकी थिइन् ।"
केपप साम्राज्य,"(काठमाडौं) केपपबारे अचेल हाम्रैतिर पनि धेरै लेखिन्छ, सुनिन्छ र पढिन्छ । सुरुसुरुमा यो केपप हो चाहिँ के भन्ने खालका चर्चा हुन्थे । तर अचेल यी त गफका लागि निकै पुराना विषय भइसके । पश्चिमेली मिडियामा त अचेल केपपको कुनै नयाँ गीत तथा अल्बम निस्कनुपर्छ, त्यसको विश्लेषण गर्दै समाचार छाप्ने चलन सुरु भइसक्यो । कुनै नयाँ ब्यान्ड स्थापित हुनुपर्छ, तिनका बारे खुबै खोजी गरेर समाचार छाप्ने दिन पनि आइसके ।हिजोसम्म हामी केपप हामीमाझ लोकप्रिय हुन थाल्यो भनेर कुरा गरिरहेका हुन्थ्यौं, अहिले पश्चिमेली संगीत बराबर नै यसको गहिरिएर चर्चा हुने दिन आइसके । केपपबारे अहिले केही लेख्नुपर्यो भने के लेख्ने त ? विषय हजार छन् । त्यसैले केही हजार शब्द खर्चेर केपपबारे सामान्य चर्चा गर्ने दिन रहेन । यो त ठूलै साम्राज्य बनिसक्यो । यसको अर्बौं डलरको कारोबार हुन्छ । खालि यति बुझौं, यो साँच्चै ठूलै उद्योग भइसकेको छ ।अनि के पनि बुझ्ने प्रयास गरौं भने तपाईंका किशोरकिशोरी, छोराछोरीको सबैभन्दा मन पर्ने केपप ब्यान्ड अथवा गायकगायिका को हुन् ? तिनका कोठामा कुनचाहिँ ब्यान्डको तस्बिर भित्तामा टाँसिएको छ ? हुन सक्छ, सबैभन्दा बलियो सम्भावना, यो ब्यान्ड बीटीएस हुन सक्छ । यो हो, ब्वाइज ब्यान्ड । चिटिक्क देखिने ब्यान्डका ह्यान्डसम सदस्यहरू विशेषतः किशोरीहरूबीच प्रिय छन् । त्यसैले हाम्रा किशोरकिशोरीलाई तिनका लागि सबथोक थाहा छ ।सजिलो भाषामा भन्दा कुनै समय हाम्रा लागि मनोरञ्जनको मुख्य उपाय भनेको हलिउड बलिउडतिरका सिनेमा, त्यताकै संगीत हुने गर्थ्यो । दिन फेरिए, समयकाल र प्रवृत्ति पनि फेरियो । यो मनोरञ्जनको मेनुमा एउटा नयाँ स्वाद थपिएको दुई दशक जति भयो । हाम्रो दैनिक जीवनमै कोरियाली संस्कृति र परम्परा जोडिन थालेको पनि राम्रै समय भइसक्यो । यो सबैको बानी बसाउने सबैभन्दा मुख्य कारण हो, केपप । हाम्रा युवा पुस्ता यससँग बिस्तारै अभ्यस्त हुँदै छन् ।त्यसैले अहिले अन्तर्राष्ट्रिय रूपमै चर्चा हुने गर्छ, के बीटीएसका सदस्यले दक्षिण कोरियामा अनिवार्य सैनिक प्रशिक्षक लिनुपर्छ कि पर्दैन, लिए भने कस्तो हुनुपर्छ । केही समय अगाडि मात्र ब्यान्डका सदस्य जिनले प्रशिक्षक सुरु गरे । यो प्रशिक्षक १८ महिना लामो हुने गर्छ । र, नियमले भन्छ १८ देखि ३० वर्ष उमेरका कोही पनि युवाले यो सैनिक प्रशिक्षक अनिवार्य रूपमा लिनुपर्छ । जति बेला बीटीएसका सबै सदस्यले यो प्रशिक्षण लिनेछन्, त्यो पूरा विश्वका लागि समाचार बन्ने गर्छ । अनि केपप ब्यान्डका कन्सर्टका टिकट अलिकति महँगो भयो भनेर आउने किशोरकिशोरीको अनुरोध पनि समाचार हुन थालेका छन् । गज्जब छैन त ? नेटफ्लिक्समा सबैभन्दा लोकप्रिय केही छ भने त्यसमा यिनै केपपसँग जोडिएका सामग्री हुने गर्छन् । भर्खरै जसो हो, अक्सफोर्ड शब्दकोशले २६ नयाँ कोरियाली शब्दलाई आफ्नो बनाएको छ र ती तिनै गीत हुन्, जसको प्रयोग बारम्बार केपपमा गीतमा हुने गर्छन् । त्यस अर्थमा केपपले दक्षिण कोरियालाई सफ्ट पावर बनाएको छ । अनि निचोड के हो भने अहिले पूरा विश्वलाई एउटा बानी पर्न सुरु भएको छ, कोरियाली संगीत, सिनेमा, फेसन, खाना र अरू थोकको । यसलाई अचेल कोरियाली बहार पनि भन्ने गरेको छ । यो बहारबाट पक्कै पनि हाम्रा किशोरकिशोरी मज्जाले छोपिएका छन्, विशेषतः सहरतिरका । कतै तपार्इं पनि यो बहारबाट छुटिनुभएको त छैन ? केपपको एउटा ठूलै विशेषता हो, असाध्यै नयाँनयाँ प्रयोग । केपपकै एउटा ब्यान्ड हो, इटर्निटी । त्यसैले तीन महिना जति अगाडि एउटो गीत सार्वजनिक गरेको थियो र यसले पनि लोकप्रियताको सीमै नाघेको थियो । गीत थियो, आई एम रियल । यो ब्यान्डका सदस्यहरू अन्यले जस्तै सबथोक गर्छ, गाउनेदेखि नाच्ने । अझ आफ्ना समर्थकसँग अन्तरक्रिया पनि गर्छ । यो ब्यान्डका सदस्यको संख्या ११ छ अनि यसको मुख्य विशेषता हो, यी सबै अवास्तविक छन् ।अर्थात् उनीहरू मानव होइनन्, अझ गैरमानव भन्दा हुन्छ । उनीहरू आर्टिफिसियल इन्टेलिजेन्सको सहयोगले हामी नै भने जस्तो देखिन्छन् । यहाँनिर स्वाभाविक रूपमा प्रश्न पनि उठ्छ, यस्तो ब्यान्डको आवश्यकता किन पर्यो त ? तिनका परिकल्पनाकारहरू भन्छन्, भर्चुअल कलाकारका फाइदा नै अनेक । मुख्य त यी अमानवलाई सामान्य मानवलाई जस्तो तनाव नै हुन्न । तिनको शारीरिक सीमितता पनि हुन्न । सबैभन्दा मुख्य कुरा उनीहरू स्वतन्त्र छन्, आफूखुसी ।यो त भयो, एक प्रकारले अपेक्षित उत्तर । यसको कारण गम्भीर भएर विश्लेषण गर्ने हो भने खास तथ्य पनि बाहिर आउन गर्छ । यो हो के भन्दा अब त के पपको व्यापार अर्बौं डलरको भइसक्यो, यसलाई जीवन्त राख्न केही न केही नयाँ गरिरहनु नै पर्छ । यसरी गैरमानवको प्रयोगबाट ब्यान्ड बनाउने उपाय त सुरुआत मात्रै हो, केपपबाट भविष्यमा के कस्तो नयाँ आउनेछ, त्यसबारे कल्पना गर्न पनि गाह्रो हुनेछ । त्यस्तै, ब्ल्याकपिंक, ट्वाइस, विगब्याङ्ग, गर्ल्स जेनेरेशन, सेभेन्टिन, रेड भेल्भेट लगायतका केपप ब्यान्ड कोरियामा मात्रै होइन, विश्वमै निकै चर्चित छन् । कम्तीमा सबैले एउटा गीतबारे त धेरै सुनेकै हुनुपर्छ र त्यो हो, गंगनम स्टाइल । साइको त्यो गीतले युट्युबमा भ्युजको कीर्तिमान नै राखेको थियो । यो सबै कुरा अलिकति पुरानै भइसक्यो, तर यसमा टिकेर केपपको इतिहास सुनाउन सजिलो भने हुन्छ । गंगनम स्टाइलको लोकप्रियता नेपालमै पनि असाध्यै रह्यो । केपपको पुरानो नाम हो, गायो । आफैंमा यो कस्तो हुन्छ त ? यसको ठ्याक्कै यही स्वरूप भने हुन्न । यो रकदेखि हिपहप, ज्याजदेखि कन्ट्री जे पनि हुन सक्छ । खालि सर्त हो, यो कोरियाली शैलीमा हुनुपर्छ । त्यसैले त केपप । अर्थात् कोरियाली पप । त्यसै पनि हाम्रोतिर पनि सन् नब्बेको संगीतको मज्जै बेग्लै भन्नेहरू धेरै छन् । यही समयबाटै त हो, केपपले सुरुआती लोकप्रियता लिन सुरु गरेको । त्यति बेला यसको प्रमुख कारण थियो, नितान्त बेग्लै शैली, त्यसलाई सुन्दा आउने बेग्लै अनुभव । नाच्नलाई पनि साह्रै सुहाउने ।लोकप्रिय हुन चाहिने तत्त्व भनेका यिनै त हुन् । केपप ठ्याक्कै संगीतमै मात्र पनि सीमित छैन । यसमा प्रविधिको उत्तिकै प्रयोग छ । अझ त्योभन्दा पनि बढी निर्णायक त यससँग जोडिएको फेसन नै हो । यी सबैले सबैभन्दा पहिले आकर्षित गर्ने भनेकै किशोरकिशोरीलाई नै हो । अचेल केपप मात्र होइन, त्यससँगै जोडिएर दक्षिण कोरियाका अरू थोक पनि लोकप्रिय हुन थालेका छन् । त्यसमा कोरियाली नाटकहरू पनि पर्छन्, यसलाई त हो कोरियाली बहार भन्ने गरेको ।र, यो पनि । केपपको चमकधमकबारे हामी जत्ति सुन्छौं, यो नै सबथोक भने होइन । यसमा खालि राम्रै राम्रा कुरा मात्र पनि त छैनन् । सबैलाई थाहा छ, मनोरञ्जनको विश्व बाहिरबाट जति चम्किलो देखिन्छ, त्यो त्यत्तिकै खुसी नै खुसीले भरिएको भने हुन्न । अझ सके त्यसमा तनाव नै तनाव हुने गर्छ । केपप पनि यस सत्यबाट टाढा छैन । त्यसैले त केही वर्ष भयो, केपपका केही ठूला नामले सबैलाई स्तब्ध पार्दै आत्महत्या गरेको ।यसको एउटा प्रमुख कारण कमै उमेरमा चर्चाको शिखरमा पुग्नु, तर त्यसलाई उत्तिकै कम समयमा गुमाउनु पनि । केपपका कोही पनि स्टार ३० वर्ष पुग्दा नपुग्दै उनको लोकप्रियता कम हुन थाल्छ । उनीहरूको स्थानमा अरू नै आइपुग्छन् र तिनले उनीहरूलाई विस्थापन गर्छन् । अब पुराना अनुहारलाई हराउन कति नै समय लाग्छ र ? फेरि केपपमा स्टार बन्नका लागि कलिलो समयमै सुरु गर्ने यात्रा आफैंमा निकै कठिन छ ।जति सफल देखिन्छन्, तिनीहरू त्यसको एउटा सानो अंश नै हुन्छ । अझ भनौं, असफल हुने नै बढी हुन्छन् । अझ सामाजिक सञ्जाल मात्र होइन, परिवारबाट आउने दबाब अति हुन्छ । बाहिरबाट जे जस्तो सोचेर यो क्षेत्रमा हाम फाल्छन्, त्यो उनीहरू सोचे जस्तै हुन्न । त्यसपछि तिनीहरूले आफू अगाडिको सबथोक अँध्यारो देख्न थाल्छन् । निराश हुन्छन् । अब त केही हुन सक्ने सोच्छन् । तर यसको अर्थ केपपमा खालि खराब मात्रै छ भन्ने पनि पटक्कै होइन । यो धेरै राम्रो पनि छ ।"
फेसन दुनियाँमा आयुषीका पाइला,"(लुम्बिनी)रूपन्देहीको सिद्धार्थनगर७, आभा रोडमा पुगेपछि फेसन पारखी जो कोहीको नजर जडान बुटिकतिर सोझिन्छ । २७ वर्षीया आयुषी अग्रवालले यो बुटिकलाई धेरैको नजरमाझ पुर्याएकी मात्रै छैनन्, उद्यमशीलताको बाटोमा हिँड्ने आँट गरे सफल भइन्छ भन्ने सन्देश पनि दिएकी छन् । इटालीबाट स्नातकोत्तर सकेर फर्केपछि नै आयुषी नेपालमै केही गर्ने सोचमा थिइन् । सुरुमा उनले भैरहवा र बुटवलको बजार चहारिन् । महिलाका लागि चाहिने सामान्यदेखि डिजाइन गरिएका कपडाका पसल देखे पनि पुरुषका लागि डिजाइन गरेको कपडाको पसल भेटिनन् । त्यसपछि उनलाई सोच आयो, महिला तथा पुरुष दुवैका लागि बुटिक पसल खोल्ने । कोभिड महामारी अघिसम्म उनले घरैमा सिलाइ मेसिन र आवश्यक सामग्री किनेर विभिन्न कपडाको डिजाइन थालेकी थिइन् । त्यतिबेला उनले आफ्नो डिजाइनमा बनेका कपडा इन्स्टाग्राम र फेसबुकबाटै बेचेकी थिइन् । सामाजिक सञ्जालले उनलाई उपभोक्तामाझ पुर्याउन सहयोग गर्यो । कोभिड संक्रमणपछि जनजीवन सामान्य हुन थालेपछि उनले बुटिक हाउस नै सुरु गरिन् । पछिल्लो ५ महिनायता उनी ग्राहकको डिजाइनमा अनेकन कपडा बनाउन भ्याइनभ्याई छ । ग्राहकले हेर्ने लुगाको रङ, ग्राहकको चाहना फरक कपडामा भए पनि आयुषी उनीहरूको शरीर सुहाउँदो सल्लाह दिन्छिन् । मान्छेअनुसार रङ र डिजाइन किन फरक चाहिन्छ र त्यसको अर्थ के हो भनेर बुझाउँछिन् । अहिले उनको बुटिकमा ५ हजार रुपैयाँदेखि ७० हजारसम्मका बुटिक डिजाइनका कपडा छन् । सुरुमा एउटा मेसिनबाट सुरु भएको बुटिकमा अहिले लुगा सिलाउने ३ जना र सेल्स हेर्ने २ जना छन् । आयुषी भने बिहानदेखि साँझसम्मै नयाँनयाँ डिजाइन पेपरमा उतार्ने र ती डिजाइनमाथि कम्प्युटरमा थप काम गर्नमै व्यस्त हुन्छिन् । थप नयाँ डिजाइनहरू भित्र्याउने उनी हरदम रिसर्चमै हुन्छिन् । उनले सुनाइन्, कतिपय डिजाइनअनुसारका कपडा तयार पार्न नेपाली बजारमा सामग्री नै भेटिँदैन । तर पनि यहाँ भेटिएअनुसारका सामग्री खोजेर पनि ग्राहकको चित्त बुझ्ने डिजाइन तयार पार्न लागिपरेकी छु ।"
'संविधान संरक्षणको भूमिकामा दायाँबायाँ हुन्न,"मुलुकको तेस्रो राष्ट्रपतिका रूपमा निर्वाचित हुनुभएको छ, कतिको उत्साही हुनुहुन्छ ?ठीकै छ । अहिलेलाई सन्तोष नै मान्नुपर्छ । यो पदबाट राष्ट्रका लागि केही न केही योगदान दिन सकिन्छ भन्ने छ । मेरो लामो राजनीतिक यात्रामा यस उपलब्धिलाई ठिक्क रूपमा लिएको छु । हिजोका दिनमा मेरो प्राथमिकता प्रधानमन्त्रीमा थियो । प्रधानमन्त्री बन्दा म जति उत्साही हुन्थें, राष्ट्रपति हुँदा त्यही तहमा छैन । प्रधानमन्त्री हुँदा जति गर्न सकिन्थ्यो, यो पदमा बसेर त्यस्तो कार्यकारी भूमिका निर्वाह गर्न सकिँदैन । तर पनि देश जोगाउने, संविधानका उपलब्धि रक्षा गर्ने जिम्मेवारी अब मेरो काँधमा आएको छ । यसबाट मलाई सन्तोष नै मिलेको छ ।तपाईंको यो लामो संघर्षपूर्ण राजनीतिक यात्रामा राष्ट्रपति बन्नु त ठूलो सफलता होइन र ?उमेर र सबै हिसाबले अन्तिम अवस्थामा राष्ट्रपतिमा पुग्नु सन्तोषकै विषय हो । यो अवस्था र परिस्थितिमा जिम्मेवारी पाउनुलाई म सफलता नै मान्छु । लामो राजनीतिक यात्रामा म सफल नेताचाहिँ होइन । म त्यति सफल हुन सकिनँ । विभिन्न परिस्थितिले मलाई पछाडि धकेल्ने काम इतिहासमा पटकपटक भयो । चाहे पार्टी सभापति हुने बेला होस् वा चाहे प्रधानमन्त्री हुने बेला । संसदीय दलको नेता भए पनि प्रधानमन्त्री अरू हुने, म हुन नपाउने अवस्था भयो । तर निरन्तरता नै सबैभन्दा ठूलो कुरा हो । निरन्तरता र प्रतिबद्धताले मलाई यहाँसम्म ल्याइपुर्याएको ठान्छु ।तपाईंमा लामो समयदेखि नै कार्यकारी हुने हुटहुटी थियो, पाँच वर्षभित्र प्रधानमन्त्री बन्न नसक्ने देखेपछि राष्ट्रपतिका लागि तयार हुनुभएको हो ?२०६४ को पहिलो संविधानसभाका बेला राष्ट्रपति हुन्न भनेकै हो । त्यतिबेला गिरिजाबाबुले पहिलो नम्बरमा मेरो नाम लिनुभएको थियो । देशको लोकतन्त्र अझै सुरक्षित छ जस्तो लाग्दैन, संविधान आए पनि लडाइँ बाँकी छ गिरिजाबाबु, त्यो लडाइँ म मैदानबाट लड्न चाहन्छु, सुविधाको पदमा जान्न भनेर म सक्रिय राजनीतिमा बसेको हो । दोस्रो नम्बरमा रामशरण महतजीको नाम थियो । उहाँले पनि नजाने भन्नुभयो । त्यसपछि शेरबहादुर (देउवा) र रामवरण (यादव) को नाम थियो । शेरबहादुरले त दरखास्त ल्याएर फाराम भरिसक्नुभएको रहेछ । फाराम नै भरिसकेपछि शेरबहादुरजीलाई उम्मेदवार बनाऔं न त भनेको हो । तर, गिरिजाबाबु मान्नुभएन । रामवरणलाई बनाउनुभयो ।गएकै निर्वाचनमा पनि तपाईंले राजनीतिक मुद्दा त प्रधानमन्त्री बन्नेतिरै थियो नि ?देशका लागि सुशासन कायम गरेर राजनीतिक, आर्थिक र सामाजिक क्षेत्रमा भूमिका खेल्ने उत्कट अभिलाषा थियो । केही गरौं भन्ने कर्मशील मान्छे हुँ म । कार्यकारी भूमिकाले गर्ने ठाउँ दिन्थ्यो । गर्नका लागि ठाउँ चाहिएको हो । तर, अहिले गर्ने ठाउँभन्दा लोकतन्त्रको रक्षा गर्ने शीतल निवास पनि संवेदनशील भयो । लोकतन्त्र बचाउन यो पद महत्त्वपूर्ण भयो । संविधान संरक्षण गर्ने र बचाउने जिम्मेवारी निर्वाह गर्न सक्छु भन्ने सोचेरै मैले राष्ट्रपति बन्ने निधो गरेको हो ।पार्टीभित्र तपाईंको भूमिका जहिल्यै मध्यमार्गी भयो । अहिले यही भूमिकाकै कारण राष्ट्रपति हुने अवसर मिलेको हो भन्ने लाग्छ ?कांग्रेसमा योभन्दा अभूतपूर्व एकता कहिल्यै थिएन । पार्टीको इतरपक्ष र सत्तापक्ष दुवै मबाट सुरक्षित महसुस गर्छन् । यसको कारण यही मध्यमार्गी बाटो नै हो । व्यक्तिगत रूपमा यो भूमिकाले मलाई पार्टीमा अलि पछि पार्यो । राजनीतिमा अलिकति दह्रोसँग गुट समात्न सक्दा माथि पुगिने रहेछ । त्यस्तो गुटको विश्वासमा म कहिल्यै भइनँ । शेरबहादुरले त्यस्तो मौका पाए । कहिले कृष्णप्रसाद र कहिले गिरिजाप्रसादको बढी भइदिने र बफादार हुने हुँदा उनले मौका पाउँदै आए । त्यस दृष्टिले म पछि परेकै हो ।गएको पाँच वर्षमा राष्ट्रपतिको भूमिकालाई लिएर धेरै आलोचना भए । तपाईं आफैंले पनि चर्को आलोचना गर्नुभएको थियो । अहिले पनि राजनीति सङ्लिएको छैन । राष्ट्रपतिको भूमिकालाई विवादभन्दा बाहिर राख्ने र संस्थाको गरिमा बढाउने दिशामा कतिको चुनौती देखिरहनुभएको छ ?विवादमा नपर्ने एउटै कुरा छ राष्ट्रपति कसैबाट प्रभावित हुन हुन्न । प्रधानमन्त्री वा आफू रहेको पार्टीबाट प्रभावित हुन हुन्न । राष्ट्रपतिले स्वतन्त्रपूर्वक निर्णय गर्नुपर्छ । प्रभावित भइयो भने स्वतन्त्र निर्णयमा विचलन आउँछ । आफ्नो व्यक्तित्वको कुरा पनि हुन्छ । म त्यस्तो विवादमा आउने भूमिका खेल्दिनँ । संविधान कार्यान्वयन, पालना र संरक्षण गर्ने भूमिकाबाट म दायाँबायाँ हुन्न । यो जिम्मेवारी पूरा गर्ने अठोट लिएर म यहाँ आएको हुँ ।अहिलेको राजनीतिक र आर्थिक दुवै वातावरण सकारात्मक देखिँदैन । यस्तो तरल अवस्थामा तपाईंको भूमिका कस्तो हुन्छ ?म राष्ट्राध्यक्षको भूमिकामा पुगे पनि जो प्रधानमन्त्री हुन्छ, ऊसँग देशको परिस्थिति यस्तो छ, यसरी जाँदा राम्रो होला भनेर सुझाव दिने काम गर्न सक्छु । मैले सुझाव मात्रै दिने हो । प्रधानमन्त्रीको सुझाव र सिफारिसअनुसार मैले काम गर्ने हो ।अर्कातर्फ राजतन्त्र फर्काउन सडकमा अनेक अभियान चलाइएका छन् । यसले राष्ट्रपति संस्थामाथि नै चुनौती बढाएको जस्तो लाग्दैन ?यसलाई सामना गर्न सक्ने नैतिक साहस मसँग छ । मलाई लाग्छ, मसँग हिम्मत गर्न सक्दैनन् । पूर्वराजाले मेरो अगाडि संविधानविपरीतको दुस्साहस गर्न सक्दैनन् । राष्ट्रपति संस्थालाई हिजोको जस्तो विवादमा ल्याउने काम मबाट हुँदैन ।प्रसंग बदलौं, तपाईंसँग लामो राजनीतिक संघर्षको इतिहास पनि छ । तपार्इं आफैं राजनीतिमा कसरी प्रवेश गर्नुभएको थियो ?केटाकेटी छँदै म राजनीतिमा लागेको हुँ । म जन्मेको रिस्तीको त्यो बाहुनपोखरा डाँडा राजनीतिबाट अलि परै थियो । तनहुँको ठुल्ढुंगा (हाल भानु नपा१३) मा पढें । अहिलेको अरनिको हाईस्कुलनेर एउटा चौतारो थियो । त्यही चौतारोमा हामी पढ्थ्यौं । पढाउने कोइराला फाँटका एक जना गुरु हुनुहुन्थ्यो । उहाँ कांग्रेस हुनुहुँदो रहेछ । एक दिन पढिरहेका बेला बन्दीपुरबाट त्यही बाटो हुँदै श्रीभद्र शर्मा घोडा चढेर आउनुभयो । लमजुङको कुन्छा जानुपर्ने रहेछ । अघिपछि चुच्चे बन्दुक बोकेका सिपाहीका बीचमा रातो घोडामा चढेका उहाँलाई पहिलोपल्ट देखेको थिएँ । पार्टीले सशस्त्र विद्रोह गरेका बेला श्रीभद्रजी जनसरकारको गभर्नर हुनुहुन्थ्यो । हामीलाई पढाउने गुरुसँग त्यतिबेला श्रीभद्रजीले कानेखुसी गरेको देखें । यो २००७ सालतिरकै कुरा थियो । त्यस दृश्यले मलाई छोएको थियो । त्यसपछि अंग्रेजी पढाउन २००८ सालमा मलाई बुबाले काठमाडौं ल्याउनुभयो । जेठा बुबाको छोरा दाइ काठमाडौंको जेपी हाईस्कुलमा पढ्नुहुन्थ्यो । म पनि त्यहीँ पढ्न थालें । जेपी हाईस्कुलमा विद्यार्थीले पहिलोपल्ट कलम अंकित झन्डा बोकेको देखें । त्यो झन्डामा मेरो आँखा गड्यो । बीचमै घरायसी समस्या आइलाग्यो । बुबाहरू छुट्टिने कुरा भयो । हजुरबुबाले अंग्रेजी पढेको मन पराउनुभएको थिएन । हजुरबुबा संस्कृतको विद्वान्, पण्डित हुनुहुन्थ्यो । काठमाडौंबाट पाहुनपोखरा फर्किएँ । पछि घरमै पण्डित झिकाइयो र संस्कृत पढ्न सुरु गरें । संस्कृतमा हितोपदेश नीति श्लोक पढ्न थालें । केही समयपछि लमजुङको दुराडाँडामा पढ्न गएँ । दुराडाँडा राजनीतिक चेत भएको ठाउँ थियो । श्रीकान्तहरू (अधिकारी) झन्डा लिएर आउँथे । श्रीकान्तको घरमा टन्न मान्छे जम्मा हुन्थे । झन्डा बोकेर जुलुस निकाल्थे । त्यसबाट म प्रभावित बन्दै गएँ । काठमाडौंमा विद्यार्थीले बोकेको झन्डा, दुराडाँडामा श्रीकान्तहरूको विद्रोह र श्रीभद्र शर्माको त्यो दिनको भेटले मलाई भित्रैदेखि राजनीतिप्रति चेत जगाइरहेको थियो । तनहुँकै पोखरीछाप र पुलिमर्याङमा राजनीतिक कार्यक्रम हुन्थे । नेताहरूको भाषण हुँदा हजुरबा मलाई लिएर जानुहुन्थ्यो । श्रीभद्र शर्मा र गोवर्द्धन शर्मा पोखरेलको भाषण सुन्थें । खासगरी श्रीभद्रजीको धेरै भाषण सुनें । त्यसपछि म पढ्नका लागि पोखरा गएँ । पोखरामा विन्दवासिनी संस्कृत पाठशालामा भर्ना भएँ । म गएको केही समयमै विद्यार्थीको युनियन गठन भयो । पहिलो वर्ष नै गण्डकी छात्र संघको महासचिव भएँ । दोस्रो पटक सभापति भएँ । २०१७ वैशाखतिरको कुरा हो, राजधानीबाट संस्कृत छात्र संघको सम्मेलनमा सहभागी हुन पत्र आयो । त्यतिबेलैदेखि विद्यार्थीका दुइटा संघ रहेछन् । सम्मेलन कांग्रेस समर्थित छात्र संघको रहेछ । मलाई विद्यार्थी स्वतन्त्र हुनुपर्छ भन्ने लाग्थ्यो । यसैलाई कारण बनाउँदै हामी त्यो सम्मेलनमा गएनौं । त्यसको केही महिनामै कम्युनिस्ट समर्थित अर्को छात्र संघको सम्मेलनको सहभागी हुने निम्तो आयो । संघका महामन्त्री रेवतीरमण खनालले हस्ताक्षर गरेको त्यो चिठी एकदमै राम्रो अक्षरमा लिपिबद्ध थियो । यस पटक पनि गइएन भने केन्द्रमा हाम्रो आवाज कसरी पुर्याउने भन्ने लाग्यो । बैठक बस्यौं । जानेमा सबैको मत मिल्यो । सबैले मलाई नै जा भने । त्यतिबेला मैले प्रथम परीक्षा पास गरिसकेको थिएँ । म काठमाडौं आएँ । पोखरामा हुँदै नेपालमा पुँजीपतिमा महावीरशमशेर र भूमिपतिमा माधवशमशेर भनेर प्रख्यात रहेको थिएँ । मलाई कम्युनिस्ट समर्थित छात्रा संघका महामन्त्री रेवतीरमण खनाल र कुलप्रसाद खनालसहित विद्यार्थी नेताहरूले एक दिन माधवशमशेरको दरबारमा पुर्याए । तिनको कुरा सुनें । छात्र संघको सबै हेरचाह उनीहरूले नै गर्ने रहेछन् । उनी कांग्रेसलाई भरमार गाली गर्ने गर्थे । विद्यार्थी नेताहरू उनको आज्ञाकारीका रूपमा प्रस्तुत हुन्थे । मलाई असजिलो लाग्यो । मलाई नेपालका सबैभन्दा भूमिपति पो कम्युनिस्टको हितैषी रहेछन् भन्ने छाप पर्यो । कम्युनिस्टको प्रस्तुति र व्यवहार फरक देखें । तपाईं त्यतिबेलासम्म कम्युनिस्ट हुनुहुन्थ्यो भन्ने छ नि ?हो, त्यतिबेला ममा वामपन्थी झुकाव थियो । समाजमा समानता हुनुपर्छ, उचनीच हुनुहुन्न भन्ने धारणा थियो । पोखराको विन्दवासिनी संस्कृत पाठशालामा दलितलाई पढ्न दिँदैनथे । दलितले किन पढ्न नपाउने भन्दै गणेशबहादुर परियारलगायतलाई हामीले पाठशालामा हुल्दिएका थियौं । यी सबै कुराले मलाई कम्युनिस्टको समाजवादी विचारसँग जोडेको थियो । पोखरामा डमरुबल्लभ रेग्मी भन्ने हामीभन्दा सिनियर साथी हुनुहुन्थ्यो । उहाँ कम्युनिस्ट हुनुहुँदो रहेछ । उहाँको संगत पनि पर्यो । काठमाडौं सम्मेलनदेखि मलाई वामपन्थीको चालामाला उल्टो लाग्न थालेको हो । त्यतिबेला मैले सम्मेलन उद्घाटन गर्ने क्रममा मन्त्रीहरू किन झन्डा हल्लाएर नआएको भनेर सोधें । तर, कम्युनिस्ट विद्यार्थी नेताहरूले कांग्रेसमा पो मन्त्री भन्ने कुरा हुन्छ, हाम्रो त राजा छन्, हेर न एकछिनमा राजाको सन्देश आउँछ भने । मलाई लाग्यो, राजा त कांग्रेसभन्दा ठूला शोषक हुन्, सामन्त हुन् । राजासँग नजिक हुने त राम्रो संकेत होइन भन्ने मेरो दिमागमा पर्यो । नभन्दै उनीहरूले भनेजस्तै राजाको सन्देश पनि आयो ।कुन मोडबाट तपाईं कांग्रेस प्रवेश गर्नुभयो ?चितवनको मटियानीबाट आएका मुक्ति सुवेदी र म कुरा मिल्ने साथी थियौं । छात्र संघको सम्मेलनमा हामी दुईले विद्यार्थीको दुइटा संघ हुन्जेल तटस्थ बस्ने सल्लाह गर्यौं । मैले त्यसबेलादेखि नै मध्यमार्गी बाटो समातेको हो । संस्कृत छात्रावासमा दुइटा युनियन किन हुने भन्ने विचार हामीले लिन थाल्यौं । तटस्थ बस्यौं । कतै पनि भोट दिएनौं । नन्दी रात्रि माविमा पनि विद्यार्थी संघको सभापति भएको थिएँ । नन्दी रात्रि माविपछि म रानीपोखरीको संस्कृत माविमा पढ्न थालें । त्यहाँ पढ्न थालेको पहिलो वर्ष महामन्त्री, दोस्रो वर्ष युनियनको सभापति भएँ । मलाई त्यतिबेला कांग्रेस र कम्युनिस्ट दुवैतिरको भोट आउँथ्यो ।२०१७ पुस १ को घटनाले काठमाडौं सनसनीपूर्ण भएको थियो । म त्यतिबेला १६ वर्षको थिएँ । राजनीतिमा आउने पहिलो प्रेरणा श्रीभद्रजीबाट भएको थियो । त्यतिबेलासम्म बीपीसँग चिनजान थिएन । २०१७ पुस १ पछि बीपी, श्रीभद्रजीहरू सबै पक्राउ पर्नुभयो । त्यही बेला ममा कांग्रेसप्रति झुकाव बढ्यो । २०१७ सालको काण्डपछि म गाउँ फर्किएँ । तनहुँकै पुलिमर्याङ हुँदै बाहुनपोखरा जानुपर्थ्यो । पुलिमर्याङमा एक जना डल्लेडल्ले, रातोपिरो वर्णको मानिसलाई स्कुल बनाइरहेको देखें । उनले मलाई ए बाबु कहाँ जान आयौ भनेर सोधे । काठमाडौंबाट आएको भनें । के छ काठमाडौंको खबर भनेर सोधे । त्यतिबेला राजाले पुस १ मा कू गरेको सुनाएँ । उनले बुझ्यौ, राजा बदमास हुन् भने । ममा अझै जोस थपिदिने ती लालध्वज गुरुङ थिए । उनी पछि भरतपुर काण्डमा सहिद भए । एकातिर सबैले राजा बदमास हुन् भन्ने, अर्कातर्फ तिनै राजासँग कम्युनिस्ट साथीहरूको हिमचिम देखेको थिएँ । यिनै घटनाबाट म कांग्रेस भएको हो । त्यसपछि तपार्इंको बीपीसँग कहिले भेट भयो ?भरतपुर कब्जा गर्ने कांग्रेसको सशस्त्र संघर्षमा संलग्न हुँदा म पहिलोपल्ट पक्राउ परें । करिब एक महिनाको हिरासतपछि मुक्त भएँ । विद्यार्थी आन्दोलनमा सहभागी, डीआईजी निष्कासनको विरोध, प्रजातान्त्रिक समाजवादी युवा संघको गतिविधिमा संलग्न भएको आरोपमा म पटकपटक जेल परें । ०२५ सालमा म भद्रपुर जेलमा थिएँ । हामीसँगै मनमोहन अधिकारी, शम्भुराम श्रेष्ठ, कमल कोइराला पनि जेलमा थिए । बीपी कोइराला जेलबाट छुटेर हामीलाई भेट्न आउनुभयो । जेलरले माथिपट्टि कोठामा लगेर हामीलाई भेट गराए । बीपीका बारेमा पहिल्यैदेखि धेरै सुनेको थिएँ । परराष्ट्र मन्त्रालयमा बाबुराम तिमिल्सिना भन्ने साथी हुनुहुन्थ्यो । हामी एउटै डेरामा बस्थ्यौं । उनीहरूले त्यति बेलाका प्रधानमन्त्री बीपीका बारेमा सुनाउँथे । पछि कांग्रेस नेता लेखनाथ अधिकारी पनि त्यहीँ डेरामा बस्न आइपुगे । त्यसपछि बीपीका बारेमा राम्रो जानकारी मिलेको थियो । भौतिक रूपमा भने पहिलो भेट भद्रपुर जेलमै भएको हो । त्यतिबेलाको ऐतिहासिक क्षण पनि छ । बीपीलाई के भन्ने भनेर मनमोहन, शम्भुराम र कमलजीलगायत हामीले पहिल्यै सल्लाह गरेका थियौं । देशबाहिर नजानुहोस्, चर्को भाषण नगर्नुहोस्, एक पटक पूरै नेपाल घुम्नुहोस्, स्वास्थ्यलाई ख्याल गर्नुहोस्, मेचीमहाकाली पुगेर नेताकार्यकर्तालाई भेटनुहोस् भनेर बीपीलाई सामूहिक सुझाव दिएका थियौं । हामी जेलबाट छुटेपछि नेविसंघ गठन भयो । त्यतिबेला बीपी प्रवास (भारत) गइसक्नुभएको थियो । हामी पनि अल इन्डिया टुरमा गयौं । दिल्लीबाट हामी भेट्न आउँदै छौं भनेर बीपीलाई चिठी पठायौं । कांग्रेसमा बीपी र सुवर्णजीको दुइटा गुट थियो । दुई जना नेतालाई मिल्न हामीले दबाब दिइरहेका थियौं । दिल्लीबाट पठाएको चिठीको आशय पनि त्यही थियो । बीपीले तिमीहरू आओ, म सुवर्णजीलाई पनि झिकाउँछु भनेर जवाफ पठाउनुभयो । दिल्लीबाट सिधै बनारस गयौं । तर, सुवर्णजी जानुभएन । बीपीलाई भेटेर फर्कियौं । त्यसपछि बीपीलाई २०३३ सालमा सारनाथमा भेटेका हौं । त्यतिबेला उहाँ नेपाल फर्कने कि प्रवासमै बस्ने भन्ने कुरा चलिरहेको थियो । मसहितका साथीहरूले नफर्कनुहोस्, साथी रामलक्ष्मण मारिएका छन् भन्यौं । बीपी नेपाल फर्कन खोज्ने, म रोक्न खोज्ने । यस्तै कुरा हुँदा तीन दिनसम्म उहाँले सिक्किम भारतमा विलय भएको, दक्षिण एसियाको राजनीतिमा देखा परेको बदलाव र नेपालको राष्ट्रियतासँगका सन्दर्भ जोडेर मलाई नेपाल किन फर्कनुपर्छ भनेर सम्झाउनुभयो । यसबारेमा बीपी र मेरोबीचमा मौखिक सम्झौता नै भयो । तपाईं जाने नै हो भने राष्ट्रका नाममा सम्बोधन गर्नुपर्छ, तपाईं नेपाल गएपछि राजाले कि जेलमा हाल्छन्, कि मार्छन्, त्यसैले तपाईंले जानुअघि नै पार्टीलाई राजनीतिक विचार दिनुपर्छ र तपाईंले दिएको राजनीतिक लाइन बोक्न सक्ने किसुनजीलाई कार्यवाहक सभापति बनाउनुपर्छ भनेर मैले प्रस्ताव राखेको थिएँ । यो कुरा गर्नुहुन्छ भने म तपाईंलाई स्वागत गर्न विमानस्थलमा आउँछु पनि भनें । तीन वटै कुरा गर्ने वचन दिनुभयो । लगत्तै सम्बोधनको वक्तव्य दिनुभयो । मेलमिलापको नीति बोकेर फर्कने बेला बीपीले गणेशमानजीलाई बनारसमै बोलाउनुभएको थियो । तर, उहाँ जान मान्नुभएन । बीपी आएर जेल पर्नुभयो । जेलमा छँदै औषधि उपचारका लागि अमेरिका जानुभयो । अमेरिकाबाट फर्केर पटना आएपछि एउटा कार्यकर्ता भेलालाई सम्बोधन गर्ने क्रममा घोषणा गरेरै किसुनजीलाई कार्यवाहक सभापति दिनुभयो ।बीपी र तपाईंको सम्बन्ध कस्तो थियो ?म समाजवादका बारेमा धेरै लेख लेख्थें । नेपाल पुकारमा मैले एक पटक समाजवादका बारेमा लामो लेख छापेको थिएँ । बीपीले त्यसको खुबै तारिफ गर्नुभयो । भाषण पनि गर्ने र लेख पनि लेख्ने गरेकाले उहाँको नजरमा म अलि फरक थिएँ । बीपी यसको हात, मुख दुवै चल्छ भन्नुहुन्थ्यो । एक पटक देवेन्द्रबाबु (भारतका समाजवादी नेता) सँग मपछिका यी केटाहरूले पार्टी धान्न सक्छन् भन्नुभएको रहेछ । शेरबहादुर देउवा, विपिन कोइराला र म भएर देवेन्द्रबाबुलाई भेट्न गएका बेला देवेन्द्रबाबुले यो कुरा हामीलाई सुनाउनुभएको थियो । देवेन्द्रबाबुले पनि हामीलाई भेटेपछि बीपीसँग हाम्राबारेमा कितने ब्राइट लड्का है भन्नुभएछ । त्यतिबेला पनि मेरा उत्तराधिकारी यस्ता छन् भनेर बीपीले प्रशंसा गर्नुभएछ । बीपी हामीसँग बारम्बार भन्नुहुन्थ्यो, सच्चा राष्ट्रवादी र प्रजातन्त्रवादी ५० जना मान्छे भए पुग्छ । यति निकाल, प्रजातन्त्र आउँछ । एक पटक बीपीलाई पटनामा भेट्न जाने कुरा भयो । बीपीले तिम्रो टिममा कोको छन् भनेर सोध्नुभयो । विपिन कोइराला, शेरबहादुर देउवा, मछिन्द्र पाठक, चिरञ्जीवी वाग्लेलगायत १० जनाको नाम लिएको थिएँ । त्यतिबेला उहाँले दस जनाको समूहलाई मेरो टिमका रूपमा लिनुभएछ ।प्रजातान्त्रिक संघर्षमा लाग्दा तपार्इं खासमा कति वर्ष जेल बस्नुभएको हो ?पहिलोपल्ट २०१८ सालमा एक महिनाजति हिरासतमा बसें । त्यसपछि विभिन्न चरणमा पञ्चायतकालभर १३ वर्ष जेल बसें । राजाको प्रतिगमनपछि एक वर्ष बसें । जम्माजम्मी १४ वर्ष मेरो जेल जीवन हो ।तपाईं गाउँको दूरदराजबाट राजनीतिमा उदाएको नेता हुनुहुन्थ्यो, राजनीति, पढाइ र घरपरिवार सबै व्यवस्थापन गर्न त्यतिबेला कतिको दुःख हुन्थ्यो ?राजनीतिमा लाग्दा त जोस थियो । सुरुसुरुमा घरबाट खर्च आउँथ्यो । खर्च आउन्जेल खासै समस्या हुन्थेन । खेती किसानको आम्दानीले सधैं खर्च पठाउने अवस्था घरबाट पनि सम्भव भएन । त्यसपछि भने समस्या पर्थ्यो । पत्रिकामा काम गरेर मैले खाने र डेरा भाडा जुराएको थिएँ ।तपाईंले पत्रकारिता पनि गर्नुभएको हो ?सुरुमा स्वतन्त्र समाचारमा काम गरें । त्यसपछि नवीन खबरमा काम गरें । नेपाल टाइम्स र समयमा पनि लेख्थें । कहिले कुनमा, कहिले कुनमा काम गर्दा अलिअलि पैसा आउँथ्यो । योबाहेक वाल्मीकि विद्यालयबाट मासिक ६० रुपैयाँ छात्रवृत्ति पाउँथें । त्यसले डेरा भाडा र खाने खर्च चल्थ्यो ।आर्थिक समस्या परेर तपार्इंले खेती किसान सुरु गर्नुभएको र कागती बेचेर निर्वाह गरेको भन्ने चर्चा पनि आइरहन्छ नि ?०३२ सालमा जेलबाट छुटेपछि म गाउँमा फर्किएँ । खासमा त्यतिबेला काम पनि भएन । घरमा गएर एउटा पाखोमा बगैंचा सुरु गरें । बगैंचामा काम गर्दागर्दै पनि पुलिस आउँथ्यो । बारीमा कोदालो छाडेर जंगलतिर भाग्नुपर्थ्यो । यस्तो घटना धेरै घटे । मैले सुरु गरेको बगैंचामा कागती राम्रो फल्यो । ०३८०३९ सालतिर हुनुपर्छ, आफैंले लगाएको बगैंचाको कागती ठूलो खाग्रामा हालेर बसको छतमा राखी राजधानीमा बेच्न लान्थें । असनमा राति ११ बजे कागती बेचेको छु । कागती एकदमै राम्रो थियो । त्यसले अलिअलि पैसा भयो । पछि घरबाटै पनि बिक्री हुन थाल्यो ।त्यतिबेलाको संघर्ष र अहिले यो ओहदामा आउँदा कस्तो लाग्छ ?बढो रोमाञ्चकारी सम्झना हुन्छ । म भावनाबाट बढी चल्ने मान्छे हो । सुखदुःखको मतलब नराख्ने, चिन्ता नगर्ने, पारिवारिक मतलब पनि नराख्ने । पढ्नुपर्छ भन्दाभन्दै संघर्ष गर्नुपर्छ भन्नेतिर लागें । पढ्नुपर्छ भन्दा घरपरिवारबाट टाढा भएँ । पछि संघर्ष गर्नुपर्छ भन्ने कुराले आज यहाँसम्म ल्याइपुर्यायो ।कांग्रेसमा बीपीपछि गणेशमान सिंह, कृष्णप्रसाद भट्टराई र गिरिजाप्रसाद कोइरालाको सामूहिक नेतृत्व थियो । त्यसपछि आरएसएस भनेर तपाईं, शेरबहादुर देउवा र शैलजा आचार्यलाई नेताहरूले अघि सार्नुभएको कि तपाईंहरू आफैंले बनाउनुभएको हो ?०४६ सालपछि रामचन्द्र, शेरबहादुर र शैलजा भनेर आरएसएस भनिएको हो । हामी तीन जना अलि मध्यमार्गी थियौं । गणेशमान सिंह, कृष्णप्रसाद भट्टराई र गिरिजाप्रसाद कोइरालाको अन्तरद्वन्द्वमा पार्टी फुट्न दिनु हुन्न भन्नेमा हाम्रो साझा मत थियो । पार्टी एकता चाहिन्छ भनेर नेताहरूलाई मिल्न दबाब दिन्थ्यौं । मैले पार्टी मिलाउन मध्यमार्गी भूमिका नै खेलें । त्यो भूमिका अहिलेसम्म रह्यो । २०१७ पुस १ मा राजा महेन्द्रले शासन सत्ता हातमा लिएपछि विरोध गर्ने क्रममा बीचमा बसेर माइकिङ गर्ने मार्शलजुलुम शाक्य थिए । सैनिक मञ्चमा राजा महेन्द्र जाँदा कालो पछ्यौरा ओढेर तानाशाह मुर्दावाद भन्दै नारा लगाउने शैलजा हुनुहुन्थ्यो । त्यसपछि विद्यार्थी आन्दोलनबाट राइज भएर अन्तिमसम्म टिकेका शेरबहादुर र म हौं । विद्यार्थी आन्दोलनका क्रममा कांग्रेस र कम्युनिस्टका त्यत्रा नेता थिए, सबै पञ्चायततिर लागे । कोही सग्लो भएनन् । जेलमा बस्दा कति त वक्तव्य निकालेर निस्के । मैले त वक्तव्य निकालेर निस्कन मानिनँ ।तपाईं पहिलोपल्ट पार्टीको केन्द्रीय सदस्य कहिले हुनुभयो ?२०४३ सालमा जेलबाट छुटेपछि शेरबहादुर देउवा, शैलजा आचार्य र म सँगै केन्द्रीय सदस्य भएका हौं ।गणेशमान, किसुनजी र गिरिजाबाबुलाई मिलाउन तपाईंले निर्वाह गरेको मध्यमार्गी भूमिकाले व्यक्तिगत रूपमा तपाईंलाई र समग्रमा पार्टीलाई कति लाभ मिल्यो भन्ने लाग्छ ?२०५० सालमा मदन भण्डारीको निधनपछि किसुनजीलाई उपनिर्वाचनमा लडाउने कुरा भइरहेको थियो । मेरो मनमा किसुनजीलाई लडाउन हुन्न भन्ने थियो । म विराटनगर भएका बेला काठमाडौंमा केन्द्रीय कार्यसमितिको बैठक डाकियो । म विराटनगरबाट आउँदा गणेशमान, किसुनजी र गिरिजाबाबु बैठकबाट उठिसक्नुभएको थियो । पक्कै किसुनजीलाई चुनाव उठाउने निर्णय गरिएछ भन्ने मलाई पर्यो । किसुनजीलाई अन्तर्घात गरेर चुनाव हराइदिन्छन् भन्ने मलाई लागेको थियो । बिहानै किसुनजीकामा गएँ र चुनाव लड्ने हुनुभएछ नि भनें । उहाँले भन्नुभयो मेरो पक्षमा जनमत छ । मैले तपार्इंको पक्षमा जनमत नभए कसको पक्षमा हुन्छ ! सत्याग्रह गरेर आएको यत्रो उचाइको नेता, एकै वर्षमा संविधान जारी गर्ने, एकै वर्षमा चुनाव गराउने, यस्तो नेता लोकप्रिय नभए को हुन्छ ? तर, किसुनजी काठमाडौंमा रातारात जनमत प्रभावित पार्ने शक्तिहरू छन्, एकै रातमा वातावरण पिरो बनाउने र अमिलो बनाउने शक्तिहरू छन् भनें । किसुनजी मान्नुभएन । चुनावमा जानुभयो । आखिर मैले जे सोचेको थिएँ, त्यही भयो । कांग्रेसभित्र कलहको सबैभन्दा बढी बीजारोपण पनि त्यसै घटनाबाट हुन पुग्यो ।"
"पूर्वमन्त्री न्यौपानेलाई साढे ९ वर्ष कैद, सांसद गुरुङलाई जरिवाना","(काठमाडौं)समाज कल्याण परिषद्को भृकुटी मण्डपस्थित जग्गा भाडामा लगाउँदा भ्रष्टाचार गरेको अभियोगमा विशेष अदालतले पूर्वमहिला बालबालिका तथा समाज कल्याणमन्त्री बद्रीप्रसाद न्यौपानेसहित ६ जनाविरुद्ध कैद, बिगो र जरिवाना तोकेको छ । सोही कसुरमा अदालतले पूर्वराज्यमन्त्री एवं प्रतिनिधिसभाका निलम्बित सांसद टेकबहादुर गुरुङ र फनपार्क सञ्चालक रवीन्द्र गुरुङबाट बिगो र जरिवाना तथा परिषद्का तत्कालीन कोषाध्यक्ष कुञ्जबिहारीप्रसाद चौधरीबाट बिगो असुल गर्ने मात्रै निर्णय गरेको छ । परिषद्को नाममा रहेको ६० रोपनी जग्गा मेला सञ्चालनका लागि लिजमा लगाउँदा अनियमितता गरेको कसुरमा विशेषले गत फागुन १६ मा पूर्वमन्त्री न्यौपाने र पूर्वराज्यमन्त्री गुरुङसहित ९ जनालाई दोषी ठहर गरेको थियो । उनीहरूको सजाय बिहीबार सजाय निर्धारण गरिएको हो । अदालतका अनुसार दोषी ठहर प्रतिवादीबाट बिगो र जरिवानाबापत करिब ४० करोड रुपैयाँ असुल गर्नुपर्नेछ । विशेष अदालतका उपरजिस्ट्रार नारदप्रसाद भट्टराईका अनुसार पूर्वमन्त्री न्यौपानेविरुद्ध ९ वर्ष ६ महिना कैद, २ करोड ४३ लाख ६८ हजार ८ सय ३ रुपैयाँ बिगो र त्यति नै जरिवाना असुल हुने फैसला भएको छ । परिषद्का तत्कालीन उपाध्यक्ष प्रमोद मेहता, सदस्यसचिव रवीन्द्रकुमार ठाकुर, परिषद् सदस्यहरू हरि न्यौपाने, मोहनराज शर्मा र मदनकुमारलाल कर्णविरुद्ध समान २ करोड ४३ लाख ६८ हजार ८ सय ३ रुपैयाँ बिगो र त्यति नै जरिवाना असुल हुने फैसला छ । बिगो र जरिवाना असुली सजायबाहेक तत्कालीन उपाध्यक्ष मेहतालाई ८ वर्ष ६ महिना, सदस्यसचिव यादवलाई ९ वर्ष तथा तीन जना सदस्यहरू न्यौपाने, शर्मा र कर्णलाई समान ८८ वर्ष कैद तोकिएको छ । परिषद्का तत्कालीन कोषाध्यक्ष चौधरीको मृत्यु भइसकेकाले परिवारको जायजेथाबाट २ करोड ४३ लाख ६८ हजार ८ सय ३ रुपैयाँ बिगो मात्रै असुल गर्नुपर्ने सजाय निर्धारण गरिएको छ । भृकुटीमण्डपको फनपार्क मेला आयोजक रहेका पूर्वराज्यमन्त्री गुरुङलाई १ करोड २१ लाख ८४ हजार ४ सय १ रुपैयाँ बिगो र त्यति नै जरिवाना तथा फनपार्कका प्रमुख सञ्चालक रवीन्द्र गुरुङलाई २ करोड ४३ लाख ६८ हजार ८ सय ३ रुपैयाँ बिगो र त्यति नै जरिवाना तोकिएको छ । जग्गा भाडा प्रकरणमा अख्तियार दुरुपयोग अनुसन्धान आयोगले १४ जनाविरुद्ध २०७५ माघ २१ मा बिगो, कैद र जरिवानाको सजाय मागदाबीसहित विशेष अदालतमा मुद्दा दायर गरेको थियो । विशेष अदालतका अध्यक्ष श्रीकान्त पौडेल तथा सदस्यहरू शालिग्राम कोइराला र बलभद्र बाँस्तोलाको इजलासले फागुन १६ मा ९ जनालाई दोषी ठहर गरेको थियो । परिषद्का तत्कालीन कानुनी सल्लाहकारद्वय प्रेमसिंह धामी र जगदेव चौधरी, तत्कालीन कोषाध्यक्ष रत्न गाहा मगर, तत्कालीन उपनिर्देशक बलबहादुर स्वाँर र तत्कालीन निर्देशक मदनप्रसाद रिमालले भने सफाइ पाएका छन् । पूर्वराज्यमन्त्री गुरुङ मुद्दाको किनार नलाग्दै कांग्रेसबाट गत मंसिर ४ को प्रतिनिधिसभामा निर्वाचनमा उम्मेदवार बनेर मनाङबाट विजयी भएका थिए तर त्यही मुद्दाका कारण उनी स्वतः निलम्बनमा थिए । विशेष अदालतको फैसलाको पूर्णपाठ सार्वजनिक भएको ३५ दिनभित्र गुरुङलगायतले सर्वोच्च अदालतमा पुनरावेदन गर्न पाउँछन् । विशेषको फैसला चित्त बुझाएर बसे गुरुङले सांसद पद गुमाउनेछन् । तत्कालीन समाज कल्याणमन्त्री न्यौपानेको अध्यक्षतामा २०६९ भदौ २० मा बसेको परिषद् बैठकले रवीन्द्र गुरुङ (टेकबहादुर गुरुङको वारेसकर्ता) लाई बिनाप्रतिस्पर्धा मासिक ५ लाख ५५ हजारमा १५ वर्ष जग्गा भाडामा दिने निर्णय गरेको थियो । त्यतिबेला सार्वजनिक बोलपत्र आह्वान गरिएको थिएन । परिषद्को निर्णय बदनियतपूर्ण भएको उजुरी परेपछि अख्तियारले अनुसन्धान गरेर मुद्दा दायर गरेको थियो ।"
उच्चासन उक्लिएका पौडेलको अग्निपरीक्षा,"परिपक्व राजनीतिज्ञ रामचन्द्र पौडेल गणतन्त्र नेपालको तेस्रो राष्ट्रपतिमा निर्वाचित हुनु निःसन्देह खुसीको कुरा हो । राजनीतिक संघर्षको सुदीर्घ इतिहास बोकेको व्यक्ति राष्ट्राध्यक्षमा पदासीन हुँदा राष्ट्रपति संस्था मात्र होइन, स्वयं गणतन्त्रकै पनि ओज बढेको छ । पहिलो र दोस्रो राष्ट्राध्यक्षमा क्रमशः मधेशी र महिला निर्वाचित हुँदा तेस्रो पनि वर्चस्वशाली भनिएको बाहेकका समुदायबाट चुनिएका भए हुन्थ्यो भन्ने भावनालाई बिर्सिदिने हो भने, राजनीतिक योगदान तथा व्यक्तित्वका हिसाबले मुलुकको सर्वोच्च पदमा सुयोग्य पात्र पुगेका छन् भन्नु अत्युक्ति हुँदैन । परन्तु, शीर्षस्थ भईकन पनि समकालीन राजनीतिज्ञहरूमा कम विवादास्पद र स्वच्छ छवि भएका पौडेलको अबको मूल्यांकन भने यसअघिको विगतले हुनेछैनÙ राष्ट्राध्यक्षका रूपमा आगामी दिनमा जस्तो भूमिका प्रदर्शन गर्छन्, त्यसले नै इतिहासमा लेखिने उनको कीर्ति तय गर्नेछ । गणतन्त्रलाई संस्थागत गर्न तथा लोकप्रिय तुल्याउन राज्यका चरित्रहरू गणतान्त्रिक हुन जरुरी छ, जसमा शंकै छैन एउटा प्रमुख भूमिका स्वयं राष्ट्रपति संस्थाको हुन्छ । अढाई सय वर्ष लामो राजतन्त्रलाई मासेर प्रतिष्ठापन गरिएको राष्ट्रपति संस्थाको आम छवि जस्तो बन्छ, गणतन्त्रको सर्वप्रियता त्यसमै निर्भर रहन्छ । परिवर्तनका पक्षधर शक्तिहरूले नै घरीघरी बाटो बिराइरहेको र त्यसकै बलमा प्रतिगामी शक्तिहरू सलबलाइरहेको यो बेला संविधानको परिपालना र संरक्षणमा राष्ट्रपति संस्था निर्विवाद एवं निष्पक्ष ढंगले खरो उत्रन आवश्यक छÙ नवनिर्वाचित राष्ट्रपति पौडेलको अग्निपरीक्षा अब यसमै हुनेछ ।एकदुई दिनमै औपचारिक रूपमा पद सम्हाल्न गैरहेका पौडेलसामु नयाँ संविधानको सफल कार्यान्वयन गर्नगराउन अभिभावकीय भूमिका खेल्नुपर्ने ऐतिहासिक दायित्व छ । व्यक्तिगत र पार्टीगत स्वार्थभन्दा माथि उठेर मुलुकको संवैधानिक राष्ट्राध्यक्षको जिम्मेवारी कुशलतापूर्वक निर्वाह गर्न उनले आफ्ना दुई पूर्ववर्तीहरूको गल्तीबाट पाठ सिक्नुपर्छ । सरकार एवं संसदीय गणितको राजनीतिक रंग हेरेर राष्ट्रपतिले कहिल्यै माछा देख्दा दुलाभित्र हात, सर्प देख्दा दुलाबाहिर हात जस्तो व्यवहार प्रदर्शन गर्नु हुन्न । विगतमा जस्तो आफूलाई मन परेको सरकार भए गैरसंवैधानिक सिफारिसमा पनि रबर स्ट्याम्प नै बनिदिने, मन नपरेको भए संसद्ले दोहोर्याएर पारित गरेको विधेयक अस्वीकार गर्नेजस्तो राजनीतिक पक्षधरता झुक्किएर पनि देखाउनु हुन्न ।दैनन्दिन दलीय राजनीति गर्दागर्दै पौडेल राष्ट्रपति बनेका हुन् । ६५ वर्ष लामो राजनीतिक जीवन, वर्षौंको सत्ता अभ्यास र राज्यको कार्यकारी प्रमुख पदकै पनि लामो आकांक्षाको प्रतिविम्ब उनको राष्ट्रपतीय भूमिकामा कहीँकतैबाट देखिनु हुन्न । खास गरी, यसपालि राष्ट्रपति पदको उम्मेदवारी टुंग्याउनुअघि जेजस्ता अस्वाभाविक उछलकुदहरू भए, त्यसबाट यो संस्थालाई अनावश्यक रूपमा शासकीय शक्तिकेन्द्रका रूपमा लिइएको सन्देश बाहिरिएको छ, जुन हाम्रो संविधानले परिकल्पना गरेको संसदीय लोकतन्त्र तथा संवैधानिक राष्ट्रपतीय पद्धतिको बर्खिलाफ छ । त्यसैले पनि नवनिर्वाचित राष्ट्रपतिले यो संस्थालाई कसरी विकसित गर्दै लैजान्छन् भन्ने प्रश्न सर्वत्र छ, जसको जवाफ पौडेलले आफ्नो सर्वस्वीकार्य व्यवहारबाटै दिन सक्नुपर्छ ।संविधानतः संविधान वा संघीय कानुनबमोजिम कुनै निकाय वा पदाधिकारीको सिफारिसमा गरिने भनी किटानीसाथ व्यवस्था भएको कार्यबाहेक राष्ट्रपतिबाट सम्पादन गरिने अन्य जुनसुकै कार्य मन्त्रिपरिषद्को सिफारिस र सम्मतिबाट हुनेछ । यसको अर्थ, राष्ट्रपतिबाट संविधानको जति अक्षरशः पालना हुन्छ, पदीय गरिमा पनि त्यति नै बढ्नेछ । त्यसो त, संविधानले राष्ट्राध्यक्षलाई केही विवेकीय अधिकार पनि दिएको छ । जस्तो, धारा ११३(३) अनुसार, प्रमाणीकरणका लागि पेस भएको अर्थ विधेयकबाहेक अन्य विधेयकमा पुनर्विचार हुनु आवश्यक छ भन्ने राष्ट्रपतिलाई लागेमा सन्देशसहित विधेयक उत्पत्ति भएको सदनमा फिर्ता पठाउने अधिकार राष्ट्रपतिलाई छ । विवेकको परीक्षण हुने यस्ता प्रावधानहरूको प्रयोगमा अनुत्तीर्ण हुने भूल पौडेलले गर्नु हुन्न । त्यसका लागि उनले अत्यावश्यक सल्लाहकारहरूमा दलीय कार्यकर्ताभन्दा पनि प्रतिभाशाली विज्ञहरू चयन गर्नुपर्छ, ताकि तिनले राष्ट्रपतिलाई निर्णायक परिस्थितिमा सही सुझाव दिन सकून् । यहाँ झुक्किनु हुन्न, राष्ट्रपतिको मूल सल्लाहकार भने फेरि पनि सरकार नै हो । त्यसबाहेक पनि अत्यावश्यक सल्लाहकार र विज्ञहरूको समूह उनले राख्न सक्छन्, तर त्यो राज्यलाई आर्थिक बोझ बढ्ने गरी अनावश्यक भद्दा भने बनाइनु हुन्न । समग्रमा, पौडेलले राष्ट्रपति संस्थालाई जति विवादभन्दा बाहिरै राख्छन्, त्यति नै शीतलनिवासको साख मात्र बढ्दैन, राष्ट्रपति संस्था आम नागरिकको सर्वस्वीकार्य आस्थाको प्रतीक पनि बन्दै जान्छ । र, यो संस्थाको गरिमा बढ्दा गणतन्त्र स्वतः संस्थागत र चिरस्थायी हुँदै जान्छ । यसका निम्ति पौडेलले राजकाजबाहेकको जीवनशैलीमा पनि विशेष विचार पुर्याउनुपर्छÙ ठ्याक्कै राजाकै शैलीमा सर्वसाधारणलाई घण्टौं जाममा कुराएर सार्वजनिक सवारी गर्नेदेखि नागरिकलाई घुँडा टेकाएर दसैंको टीका लगाइदिनेजस्ता राजतन्त्रीय (अझ त्यसभन्दा बढी पनि) अहंकारकै पुनर्प्रदर्शन कदापि गर्नु हुन्न । यस्ता गतिविधिबाट विगतमा शिशु गणतन्त्र नै बदनाम भएको यथार्थबोध गरेर उनले आफूलाई कुन रूपमा अघि बढाउने हो, त्यसबमोजिमको व्यवस्थापनका लागि सरकारलाई भन्नुपर्छ । राजामहाराजाकै सामन्तवादी शैली अनुसरण गरेर गणतन्त्रको शाश्वत मूल्यपद्धतिविरुद्ध राष्ट्रपति नउभिए मात्रै संवैधानिक राष्ट्रपति पद जनआस्थाको केन्द्र बन्न सक्छ । तसर्थ, नवनिर्वाचित राष्ट्रपति पौडेल राजनीतिक पक्षधरताबाट सदैव माथि उठून्, संविधानको पूर्ण परिपालना गरून्गराऊन्, र उनका हर क्रियाकलाप आम समुदायले गर्व गर्ने र गणतन्त्रको शोभा बढाउने किसिमका हुन् । यिनै कार्यव्यवहारहरूका कसीमा भविष्यले उनको नाम इतिहासमा कुन रूपमा अंकित गर्ने भनेर निर्क्योल गर्नेछ । हाम्रो कामना छ गणतन्त्र नेपालको तेस्रो राष्ट्रपतिका रूपमा पौडेलको नाम पादटिप्पणीमा मात्र सीमित नरहोस्Ù गणतन्त्र नेपाललाई सुमार्गमा डोर्याउने शालीन राष्ट्रपतिका रूपमा भविष्यमा सम्झिन सकियोस् ।"
"ओलीज्यू, जातीय विभेदको छानबिन होस्","एमालेका अध्यक्ष केपी शर्मा ओलीज्यू, म सिरहाको पत्रकार हुँ । नेकपा एमाले सिरहाले दलित समुदायमाथि गरेको छुवाछुत अवगत गराउन यो पत्र लेखेको हुँ । सिरहाको भगवानपुर गाउँपालिकाका अध्यक्ष तथा नेकपा एमाले सिरहा जिल्ला कमिटीका सचिव उग्रनारायण यादवज्यूको आमाको निधन गत फागुन १० मा भएको थियो । तेह्रौं दिनको पुण्यतिथिमा गत सोमबार राखिएको भोजमा कथित पानी चल्ने र नचल्ने समुदाय भनेर दलित एकातिर र गैरदलित अर्कातिर बसेर भोज खाने व्यवस्था गरिएको थियो । यादव, गिरी, बंगाली, राजपुत, सुडी, पासवान, मरवारी, तेली, भगत, बनियाँ, मुस्लिम समुदायका लागि बस्ने स्थानको संकेतका लागि प्लेकार्ड नै राखिएको थियो । स्वयंसेवकहरू पनि अलगअलग थिए । यो भोजमा एमाले सिरहाका समस्त नेताहरू आमन्त्रित थिए । यही मौकामा जिल्ला कमिटीको बैठक पनि राखिएको थियो । एमालेका प्रदेश र संघीय गरी आधा दर्जन बहालवाला सांसद, आधा दर्जन जति मेयरउपमेयर र अन्य जनप्रतिनिधि थिए । एमालेका पोलिटब्युरो सदस्य, मधेश प्रदेश सह इन्चार्ज, पूर्वकानुनमन्त्री तथा सांसद लीलानाथ श्रेष्ठ पनि थिए । अच्चम त, जिल्ला कमिटीको बैठक सकिएपछि दलित नेताहरू कथित पानी नचल्नेका लागि छुट्याइएको स्थानमा गए । उच्च जातिका भनिएकाहरू (लीलानाथ श्रेष्ठसहित) सवर्णका लागि छुट्टयाइएको ठाउँमा बसेर भोज खाए । कुनै पनि नेताले भोज आयोजकलाई किन जातीय छुवाछुत गरेको भनेर प्रश्न गरेनन् । अध्यक्षज्यू, एमालेको पार्टी नीतिमा छुवाछुतका लागि कतै कुनै स्थान छैन भन्ने कुरामा म विश्वस्त छु । तर, जिम्मेवार नेताले गरेको भोजमा गैरदलित, दलित र मुस्लिम समुदायलाई अलगअलग स्थानमा राखेर खुवाउदा, त्यसले छुवाछुतलाई संस्थागत गर्यो कि गरेन ? नेपालभरिका दलित समुदायप्रति अमानवीय र अपमानजनक व्यवहार भयो कि भएन ? यो घटनाले मानव अधिकारको हनन भयो कि भएन ? यस्तो अभ्यासले दलितहरूप्रतिको एमालेको नीतिलाई पक्षपोषण गर्छ ? पार्टी नीतिमा एकथरी तर जिम्मेवार नेताहरूको व्यवहारमा अर्कोथरी हुनु पाखण्ड होइन र ? के यसरी समाजबाट छुवाछुतजस्तो कलंकको अन्त्य गर्न मद्दत मिल्छ ? पूर्वकानुनमन्त्रीसहित आधा दर्जन सांसदहरूले छुवाछुतलाई प्रश्रय दिनु, समर्थन हुने गरी भोज खानु क्षमायोग्य अपराध हो ? यस्तो भोजले एमालेको मिसन ग्रासरुट अभियानलाई टेवा पुग्छ ? एकाइसौं शताब्दीमा पनि एमालेजस्तो जिम्मेवार पार्टीको उच्च तहका नेताहरूले गरेको यस्तो मानवाधिकारविरोधी घटनालाई अपराध भन्न मिल्दैन र ? म, श्रदेय अध्यक्षज्यूसँग माग गर्छु, यो घटनाको छानबिन गरी दोषीहरूउपर कारबाही गरियोस् । देशभरिका दलितसँग एमालेले क्षमा मागोस् । अर्जुन थपलिया, सिरहा"
युवालाई चाहिएको प्रोत्साहन,"उकालो उक्लादै किशोरीहरू समाचार पढेपछि पछिल्लो समय मनोरम प्राकृतिक दृश्य, हिमाल, पहाडको सौन्दर्यमा युवापुस्ताको आकर्षण बढ्न थालेको महसुस भयो । माछा मारेर बेच्ने र खेतीपातीमा व्यस्त रहनुपर्ने बाध्यताबीच हिमशृंखलाहरू नियाल्दा स्वर्गीय आनन्दको अनुभूति मिल्न थालेपछि मेलम्ची बहुनेपाटीकी कृतिका माझीको हिमाल पुग्ने आकांक्षा बढेको सन्दर्भ उल्लेख्य मान्नुपर्छ । सिन्धुपाल्चोकस्थित हेलम्बु अग्ला, सोमिसिदाङ, पाँचपोखरी, थाङपालको गाङछम्बो दोर्जे लाक्याल लगायतका हिमशृंखलाबाट लोभिंदै आएकी कृतिकाले भाग्यवश आधारशिविरसम्म पुग्ने अवसर पाइन् । त्यस्तै समाचारमा चर्चा गरिएको मनुमाया तामाङको दृष्टिकोण पनि कृतिकाको भन्दा फरक छैन । उता चौतारा, जुगल गाउँपालिका लगायतका किशोरीहरूको हिमाल आरोहणमा उत्साहजनक सहभागिता वढिरहेको छ । सगरमाथा चढेर नाम कमाएकी माया गुरुङको साहसी कदमबाट उत्साहित बनेका यी युवती पर्वतारोहणको प्रमुख लक्ष्य लिएर अघि बढ्नुलाई पर्यटन प्रवर्द्धनमा आशालाग्दो कदम नमानिरहन सकिँदैन । काठमाडौं लगायत विभिन्न ठाउँबाट जुगल हिमालको आधारशिविर किशोरीहरूले अरूमा उत्साह थपिदिएका छन् । एकातिर नेपालका रमणीय पर्यटकीय गन्तव्यको पहिचान, गरिमा बढाउन किशोरीहरू दिलोज्यान दिएर लागेका छन् अर्कातिर शासकहरू अनदेखा बन्दै आफ्नै स्वार्थमा रुमलिएका छन् । युवालाई उत्प्रेरित गर्ने, सहयोग र समन्वयको कार्यक्रम अघि बढाउने योजना सरकारसँग छैन । हिमाली क्षेत्रको विषय उठाउँदा पूर्वदेखि पश्चिमसम्म सबैतिर सम्भावना नै सम्भावना छन् । सरकारले युवा पिँढीलाई प्रोत्साहित गर्ने कार्यक्रम तत्काल अघि सारेर पर्यटनलाई उचाइमा पुर्याउनु अपरिहार्य देखिन्छ । भुवनेश्वर शर्मा, चन्द्रागिरि२, काठमाडौं"
आमजनमा व्याप्त आक्रोश,"आमजनमा यतिखेर वर्तमान राजनीतिक गतिविधिप्रति घोर निराशा र आक्रोश व्याप्त छ । गाउँमा बूढाबूढी र केटाकेटी मात्र छन् । फेसबुकका भित्ता विदेश जानेलाई बिदाइ गरेका तस्बिरले भरिएका छन् । सबै जिल्ला प्रशासन कार्यालयमा पासपोर्ट बनाउनेहरूको भीड देख्न पाइन्छ । कृषिप्रधान देशमा अमृतमय फलफूलतरकारी फल्न, आफ्ना खेतबारी बाँझै राखेर विषादीयुक्त भारतीय फलफूलतरकारी खान हामीलाई बाध्य बनाइएको छ । देश टाट पल्टिसक्यो । व्यापार घाटा, वैदेशिक ऋण घाँटीघाँटी आइसक्यो । प्रतिनागरिकका थाप्लामा भएको ऋण झन्झन् बढ्दै छ । यस्तो हुँदा पनि हाम्रा नेतागणलाई चाहे बमोजिमको पद पुगेकै छैन । सुविधामा चित्त बुझेकै छैन । देशलाई आत्मनिर्भर बनाउने, अनावश्यक खर्च घटाउने, रोजगारी बढाउने, स्वाभिमान बचाउने र सुशासन कायम गर्ने भन्ने विषयमा न कसैको चिन्ता छ न त कसैबीच मतैक्य नै । तर आफ्नो स्वार्थका लागि भने तिनीहरू सबैको बृहत् एकता र अद्वितीय सहकार्य छ । योभन्दा घोर आश्चर्य अरू के हुन सक्छ ? इन्द्रकुमार श्रेष्ठ, ओखलढुंगा"
'मिटरब्याजपीडित उल्टै जेलमा समाचारमा  बाट लिइएका टिप्पणी :,सम्पूर्ण रूपमा मिटरब्याजी बन्द गरे मात्र समाजले सकारात्मक गति लिन्छ । व्यक्तिबाट ऋण लिनेले मुलुकी ऐन अनुसार लिने र त्यसमा भनेभन्दा बढी नतिर्ने । असुली गर्न खोजे मुद्दा हाल्ने । अर्जुनसिंह ऐर
उत्तेजनाको लप्कोमा फसिरहेको समाज,"समाधानको बाटोनीति र नेतृत्वको संकटमा फसेर, असफलता र दरिद्रताले डामिएर उत्तेजनाको लप्को बोकेर हिँडिरहनु आजको समाजको सबैभन्दा ठूलो संकट हो । एक त आज हामीसँग हाम्रो आगामी यात्राको स्पष्ट ब्लुप्रिन्ट छैन । अर्को त्यस्तो नीतिगत ब्लुप्रिन्ट नै नभएपछि त्यसको नेतृत्वको खडेरी परेको छ । यो समाजलाई कसरी अगाडि बढाउने भन्ने सुसंगठित कार्यदिशा र नेतृत्वकर्ताको अभाव एकपछि अर्को गरी उदाउने र अस्ताउने उत्तेजनाका कारोबारीहरूले पूर्ति गर्न सक्दैनन् । समाजको घाउ एकातिर छ, मल्हम अर्कातिर लगाएर सामाजिक संकटको समाधान हुँदैन । नीति, कार्यक्रम र नेतृत्वमा परेको खडेरी चर्चावादी स्टन्टबाज, लोकप्रियतावादी दक्षिणपन्थी उत्तेजना प्रतिनिधिएजेन्टहरूको जुगाडले टार्न सक्दैन । हाम्रो समाजले आज आफैंमाथि सबैभन्दा बढी गर्न सक्ने कृपा, दया नै यहीँनेर हो । हौवाको पछि नलागी आफ्ना समस्याहरूको निर्क्योल गर्ने । समाधानका बाटाहरू तय गर्ने । त्यसका लागि आवश्यक नीति र कार्यक्रमहरूको संगठित स्वरूप निर्माण गर्ने । यसलाई अघि बढाउन सामूहिक योग्यता जोडेर आफ्नो आवश्यकतालाई सम्बोधन गर्न सहभागितामा आधारित (ख्याल गर्नुहोला, प्रतिनिधित्वमा आधारित होइन) सामूहिक नेतृत्व प्रणाली क्रियाशील गराउने । आफैंलाई उत्तेजनाको लप्कोले जलाएर खरानी बन्नबाट जोगाउने ।"
टेलिभिजन विज्ञापन बजारलाई उठाउने कसरी ?,"विश्वमा टेलिभिजन सुरु भएको छ दशक र भारतमा सुरु भएको २५ वर्षपछि मात्र नेपालमा टेलिभिजन स्थापना भएको इतिहास छ । त्यसमा पनि नेपाल टेलिभिजनले एकछत्र राज गरेको १६ वर्षपछि मात्र निजी क्षेत्रका टेलिभिजन खुले । त्यसयताका करिब दुई दशकमा भने नेपाली टेलिभिजन क्षेत्र व्यापक भएको छ । टेलिभिजन च्यानलको संख्या, सामग्रीको विविधता र सञ्चार प्रविधिमा नेपाली टेलिभिजन क्षेत्रले निकै फड्को मारेको छ । गुणस्तरीय कार्यक्रम र प्रविधिमा लगानी गर्ने हो भने दर्शक र विज्ञापनदाताले सहर्ष स्विकार्ने रहेछन् भन्ने प्रमाणित पनि भएको छ । यद्यपि, मुलुकमा टेलिभिजन विज्ञापन बजार भने यथेष्ट छैन । आय बढाउनकै लागि टेलिभिजनहरूले फ्रेन्चाइज रियालिटी सो जस्ता उपाय अपनाउन थालेका छन् । यसमा देखासिकी बढ्दो छ, यति धेरै कार्यक्रमलाई नेपाली विज्ञापन बजारले धान्न सक्छ कि सक्दैन भनेर अध्ययन भएको छैन । अध्ययन गर्न जरुरी ठानेको जस्तो पनि देखिन्न । तैपनि नेपाली दर्शकले अन्तर्राष्ट्रिय स्तरका कार्यक्रम हेर्न पाउनुलाई उपलब्धि नै मान्नुपर्छ । आय बढाउनका लागि केही टेलिभिजनले गुणस्तर सुधारे भने केहीले कार्यक्रम । आफूले चाहेको टेलिभिजन वा कार्यक्रमलाई मात्र विज्ञापन वितरण गर्न सक्ने अवस्था छैन । च्यानल र फ्रेन्चाइज कार्यक्रम बढ्दा विज्ञापनदाता र एजेन्सीलाई चाप बढेको छ । एउटा टेलिभिजनमा विज्ञापन देखिनासाथ अरू सञ्चारमाध्यमले बार्गेनिङ गर्ने प्रवृत्ति बढ्दो छ । कोभिडका कारण टेलिभिजनहरूले सञ्चालन खर्च निर्मम तवरले घटाइरहेका छन् । नेपाली टेलिभिजनले आफ्ना कार्यक्रमहरू तुरुन्त डिजिटल प्लेटफर्ममा अपलोड गर्नु, टेलिभिजनको लोकप्रियताको मापदण्डै डिजिटल प्लेटफर्मलाई बनाउनु पनि बजार घट्नुको एक मुख्य कारण हो । डिजिटल प्लेटफर्मलाई नै प्राथमिकता दिएर कार्यक्रम निर्माण गरिनाले पनि बजार र प्रभाव घटेको छ । अर्को, बजारले धान्नै नसक्ने गरी च्यानलहरू खुल्नु र विज्ञापनदाता तथा एजेन्सीले ब्रान्ड अनुसार लक्षित दर्शकमा पुग्ने कार्यक्रम र टेलिभिजनमा मात्र विज्ञापन गर्न नपाउनु पनि हो । कुनै नयाँ क्याम्पेन गर्दा १०१५ वटा टेलिभिजनसहित अनगिन्ती सञ्चारमाध्यममा विज्ञापन दिनैपर्ने अवस्था छ । विज्ञापन नदिए विभिन्न इस्यु निकाली ब्रान्ड र विज्ञापनदाताको व्यक्तिगत चरित्र नै हत्या गर्ने गरी अमर्यादित सामग्री बनाउने परिपाटी छ । मूलधारका कतिपय जिम्मेवार सञ्चारमाध्यमले यसो नगरे पनि सबै सफा नियतका छैनन् । यही कारण, विज्ञापनदाताहरू हच्किन थालेका छन् । विज्ञापन दिनुभन्दा नदिनुमै आफू र कम्पनीलाई सुरक्षित महसुस गर्न थालेका छन्, जसले गर्दा विज्ञापन बजार घटेको छ । अर्को, विज्ञापनमार्फत वैदेशिक मुद्रा सञ्चितिमा परेको चापबारे पनि विमर्श भएकै छैन । सामाजिक सञ्जालमा गरिने विज्ञापन खर्च जुन विदेशी मुद्रा वा डलरमार्फत भुक्तानी गर्नुपर्ने हुन्छ बारे नेपाल राष्ट्र बैंकसँग पनि वास्तविक आँकडा नहुन सक्छ । सरकारले यसको नियन्त्रण गर्न नसक्दा नेपाली मुद्रा बिदेसिएको त छ नै, साथमा टेलिभिजन उद्योग खोलेर बसेका उद्यमीहरू समस्याग्रस्त भएका छन् । अझ, यसैलाई प्रश्रय दिने गरी टेलिभिजन व्यवस्थापकहरूले अनजानमै आफ्ना सामग्रीहरू सामाजिक सञ्जालमा सहजै उपलब्ध गराउन थालेका छन्, जसलाई गलत अभ्यास भन्दा अत्युक्ति नहोला ।इन्टरनेटको विकासले सकारात्मक प्रभाव पनि नपारेको होइन । विगतमा समय निकालेर निर्दिष्ट समयमै हेर्नुपर्ने कार्यक्रम अहिले फुर्सदमा हेर्न सकिन्छ । यसलाई टेलिभिजन व्यवस्थापकहरूले व्यवस्थापन गर्न नजान्दा मात्रै उद्योगमा संकट परेको हो । आफ्ना मौलिक निर्माणहरूका हकमा त टेलिभिजनहरूले सामाजिक सञ्जालको बाटो रोज्नै हुँदैन । टेलिभिजनबाहेक आफ्नै एप वा वेबसाइटबाट मात्र कार्यक्रम हेर्न मिल्ने व्यवस्था गरेमा टेलिभिजन उद्योगको भविष्य सुनिश्चित छ । अझ यस्ता सामग्री शुल्क तिरेर मात्र हेर्न मिल्ने व्यवस्था गर्न सकिएमा थप आम्दानी हुन सक्छ । भारतलगायतका विकसित मुलुकहरूमा अभ्यास भैसकेको यस्तो परिपाटीबारे नेपाली टेलिभिजन उद्यमीहरूबीच पनि कुरा मिल्न सक्नुपर्छ । यस्तै, प्रतिलिपि र बौद्धिक अधिकारका लागि यथोचित पहल गर्न सकेमा पनि प्रभावका हिसाबले सबैभन्दा सशक्त सञ्चार माध्यमका रूपमा टेलिभिजन रहिरहन सक्छ । र, टेलिभिजन विज्ञापन बजार थप मर्यादित र प्रभावकारी पनि हुन सक्छ । खुम्चिँदो विज्ञापन बजारका बावजुद टेलिभिजनको संख्या बढ्नु नेपाली व्यावसायिक मनोविज्ञानको उपज हो । यस सन्दर्भमा नेपालीको व्यवसाय किन डुब्छ भनेर निर्क्योल निकाल्दा एउटै उत्तर आउँछ अध्ययनअनुसन्धान नगरी लहलहैमा व्यवसाय गर्ने परिपाटी ।विज्ञापनका लागि टेलिभिजन उद्यमीहरूले रचनात्मक उपाय लगाउन सकेका छैनन्, र आफूहरू धराशायी भएको निष्कर्षमा पुग्दै छन् । तर आयकै लागि पत्रकारिताको धर्म र आचारसंहिता उल्लंघन गरी कसैलाई बोक्ने र कसैको व्यावसायिक मानमर्दन हुने गरी सामग्री बनाई प्रसारण गर्ने क्रियाकलापले गर्दा पनि केही नेपाली टेलिभिजन उद्यमी बदनाम भएको वास्तविकता छ ।नयाँ मिडिया जति सशक्त रूपमा आए पनि टेलिभिजनको महत्त्व अझै उत्तिकै छ, तर यसलाई प्रमाणित गर्न टेलिभिजन उद्यमीहरूले सक्नुपर्छ । प्रविधिको विकाससँगै फराकिलो बनेका सञ्चारमाध्यमका दायराहरूमा फक्रन सक्नुपर्छ । सामाजिक सञ्जालको विश्वसनीयता घट्दै गइरहेको परिप्रेक्ष्यमा टेलिभिजनप्रति जनविश्वास कायमै राख्न अझ सहज छ । हाई डेफिनेसन मा प्रत्यक्ष प्रसारण गर्न सक्ने क्षमताका कारण पनि टेलिभिजनको महत्त्व अझै व्यापक छ । अहिले विश्वमा १ अर्ब ६७ करोड घरमा टेलिभिजन सेट रहेको अनुमान गरिन्छ । नेपालमा ४० लाखभन्दा बढी घरमा टेलिभिजन भएको तथ्यांक हुँदा मोबाइलमार्फत टेलिभिजन हेर्नर्कोे संख्या अझ बढी रहेको मानिन्छ । नेपालको कन्टेन्टलाई विदेशी बजारमा पुर्याउन सकेमा यसको दायरा अझ बढाउन सकिन्छ । नेपालबाहिरका नेपाली दर्शकलाई पनि तान्ने गरी सामग्री बनाउन सके, यी सबै पक्षको व्यवस्थापन मिलाउन सके टेलिभिजन विज्ञापन बजार थप फस्टाउन सक्छ । सुवेदी नेपाल विज्ञापन संघ (आन) का कार्यसमिति सदस्य हुन् ।"
घूससहित अधिकृत पक्राउ,काठमाडौं (कास) ललितपुर महानगरपालिकाका शिक्षा अधिकृत शेषकान्त पौडेल एक लाख रुपैयाँ घूससहित पक्राउ परेका छन् । अख्तियार दुरुपयोग अनुसन्धान आयोगको टोलीले महानगरपालिकाको शिक्षा महाशाखामा कार्यरत सातौं तहका अधिकृत पौडेललाई सेवाग्राहीबाट लिएको घूस रकमसहित पक्राउ गरेको हो । सरुवा गर्दा उनले मागेको घूस ती शिक्षकले बिहीबार दिएका थिए । रकम दिनुअघि ती शिक्षकले अख्तियारलाई पनि खबर गरेका थिए । घूस रकम लिइसकेको अवस्थामा पौडेललाई पक्राउ गरिएको अख्तियारका सहायक प्रवक्ता देवीप्रसाद थपलियाले बताए ।
खासा व्यापार नखुलेपछि च्याउ खेती,"(सिन्धुपाल्चोक)उत्तरी तातोपानी नाकामा खुबै रमझम थियो । लगानी गर्न पर्याप्त पुँजी नभएपछि बाह्रबिसे नगरपालिका३ का गजेन्द्र श्रेष्ठ अधिकांशले झैं चीनको खासा, ल्हासा बजार पुगेर लत्ताकपडा, पस्मिनाजस्ता सामग्री खरिद गर्थे । झोलापोका पन्तुरा बाँधेर फर्कन्थे, अनि बाह्रबिसे बजारमा ल्याएर केही नाफा राखेर बेच्थे । यसरी उनको दैनिकी सहज चलेको थियो । तर, भूकम्प र परकम्पनले ठप्प तातोपानी चार वर्षपछि चीनले भौतिक पूर्वाधारसहित अनेक बहाना बनाएर एकतर्फी आयात मालवाहक भित्रने सर्तमा सञ्चालनमा ल्याएपछि उनी पूरै बेरोजगार बने । त्यसयता श्रेष्ठले काठमाडौंमा मजदुरी गर्न बाध्यता व्यहोरे । नेपाल ट्रक कन्टेनर संघमा मजदुर र उद्योग वाणिज्य संघमा आबद्ध रहेका उनले हिरो नाका जिरोमा पुग्दा गुजारा चलाउन मुस्किल अवस्था बन्यो । केही समय त्यहाँ जागिरे जीवन बिताएका उनलाई आफ्नो गाउँ फर्कंदा कृषकको पेसा आनन्द लाग्यो, त्यसपछि अनेक तालिम लिएर उनले गाउँबेसी च्याउ तथा तरकारी उत्पादन केन्द्र फर्म खोलेर च्याउ खेती सुरु गरे । त्यतिखेर नाका चल्दाको व्यापारले नाका बन्द भएपछि बेघर बनायो, त्यसपछि विकल्पमा तरकारी खेती र कन्ये च्याउ खेती सुरु गरे, अहिले प्रतिदिन १५ किलो च्याउ उत्पादन हुन्छ, ५६ वर्षे श्रेष्ठले भने । अहिले उद्योग वाणिज्य संघमा आबद्ध उनी नाका बन्द भएर खेतबारीमा कन्ये च्याउ खेतीप्रति सन्तुष्ट भएको अनुभव गर्छन् । सिजनको बेलामा झन्डै मासिक ३६ हजारसम्म कमाइरहेका उनले बाह्रबिसेको दुई रोपनी जग्गामा झन्डै एक लाख लागतमा केही गोठ र टनेल बनाएका छन् । गोठभित्र ३ सय परालको बलमा कन्ये च्याउ उमार्न आफ्नो दक्षतालाई प्रयोग गर्ने गर्छन् । च्याउबाहेक गोलभेंडा, बन्दागोपी, काउली, करेला, भ्यान्टाजस्ता तरकारी एक हजार बोट लगाएको छु, बजारमा तरकारीको माग उच्च छ, पूरा गर्न सकेको छैन, उनले भने । कन्ये च्याउ उमार्न धेरै बजेट नचाहिने र धेरै दुःख व्यहोर्नु नपर्ने त्रिपुरासुन्दरी२ चोकटी लार्गाचेगाउँका २८ वर्षे सुवास र सविन राउत बताउँछन् । तातोपानी नाकाबाट निर्यात बन्द भएपछि सीमाक्षेत्र भोटेकोसीसहित बाह्रबिसे नगर र त्रिपुरासुन्दरी, बलेफी गाउँपालिकाका अधिकांश गाउँका प्रायः युवा विदेशिरहेका छन् । उनी एक वर्ष रोजगारीकै क्रममा पुगे । आफ्नै देशमा केही गर्ने सोचे । काठमाडौंबाट ३ हजार २ सय बीउ ल्याएर ०७६ साल फागुनबाट च्याउ खेती सुरु गरेका उनीहरूले सुरुवाती चरणमा १२ वटा बल बनाएर उनले पहिलेको अनभुवकै आधारमा च्याउ खेती अपनाए । त्यतिखेर दस लाख लगानीमा सुरा कृषि प्राइभेट लिमिटेड कृषि फर्मबाट च्याउ खेती सुरु गरेका राउत अहिले सन्तुष्ट छन् । उनीहरू दिनहुँ बेलुकी र बिहान निश्चित समयतालिका बनाएर च्याउ टिप्छन्, निजी बोलेरोमा बोकेर बिक्री गर्न पुग्छन् । स्थानीय बाह्रबिसे, खाडीचौर, सुकुटे बजार ८० केजी र काठमाडौंमा दुई सय केजी अर्गानिक कन्ये च्याउ बिहान या बेलुकी पुर्याउने गरिएको सविनले बताए । अर्गानिक भएकाले बजारमा कन्ये च्याउ हारालुछ हुन्छ, प्रतिकिलो एक सय ३० देखि एक सय ५० सम्म बिक्री गर्छौं, उनले भने । राउतद्वयका अनुसार दैनिक कन्ये च्याउ ३ सयदेखि १२ वटा टनेलका च्याउ बलमा चार सय केजी उम्रिने गरेको छ । त्यतिबेला नाकामा सानोतिनो व्यापार गरेकाहरू नाकाबाट निर्यात ठप्प भएयता गाउँमा पुराना झोलेपोके व्यवसायी, युवा र मजदुरले च्याउ र तरकारी खेतीमा होमिएका छन् । नाका नचलेपछि एक हजार चार सय मालवाहक कन्टेनर, २८ सय चालक, झोलेपोके र पाँच हजार मजदुर पूरै बेरोजगार भएका थिए ।"
"गैंडा अध्ययन सकियो, तस्कर समातिएनन्","(चितवन)तस्करहरूले करेन्टबाट गैंडा मारेर खाग लगेको दुई महिना पुग्न लाग्दा पनि घटनामा संलग्न अझै समातिएका छैनन् । बिरलै हुदे करेन्ट लगाएर गैंडा मार्ने घटनाको अध्ययन गर्न राष्ट्रिय निकुञ्ज तथा वन्यजन्तु संरक्षण विभागले अध्ययन टोली बनाए पनि हालसम्म प्रतिवेदन सार्वजनिक गरेको छैन । गत माघ ६ गते मध्याह्न निकुञ्जको पश्चिम क्षेत्र नवलपरासीको अमलटारी सेक्टरअन्तर्गत भुताहा पोस्टनजिक मध्यबिन्दु२ मा पर्ने नारायणी नदीको उत्तरी किनारमा एउटा अन्दाजी १४ वर्षको पोथी गैंडा र अर्को अन्दाजी चार वर्षको भाले बच्चा गैंडा मृत भेटिएका थिए । दुवै गैंडालाई करेन्ट लगाएर मारेको पुष्टि भएको थियो । बच्चाको पलाउँदै गरेको खाग सुरक्षित रहे पनि पोथी गैंडाको खाग तस्करहरूले काटेर लगेका थिए । उक्त घटनाको अध्ययन प्रतिवेदन दिन राष्ट्रिय निकुञ्ज तथा वन्यजन्तु संरक्षण विभागले उपमहानिर्देशकको नेतृत्वमा टोली बनाएको थियो । माघ ११ मा बनेको टोलीले बढीमा महिना दिनभित्र प्रतिवेदन बुझाउने विभागका महानिर्देशक महेश्वर ढकालले बताएका थिए । सोही प्रतिवेदनका आधारमा सुरक्षा रणनीति बनाएर लाग्ने ढकालको भनाइ थियो । डेढ महिना पार हुँदा पनि टोलीले प्रतिवेदन बुझाएको छैन । स्थलगत गएर बुझ्ने र अरु कामहरू पुरा भएका छन् । अब प्रतिवेदन लेख्न मात्रै बाँकी हो । एक हप्ताभित्र हामी प्रतिवेदन बुझाउँछौं, अध्ययन टोलीको संयोजन गरेका विभागका उपमहानिर्देशक अजय कार्कीले भने । तस्करहरूले पछिल्ला वर्ष प्रायःजसो बन्दुकको गोली हानेर गैंडा मार्ने गर्थे । ०६३ सालमा एक पटक करेन्ट लगाएर गैंडा मारेर खाग लगेको घटना भएको थियो । नभए यस्ता घटना खासै हुँदैन थिए । ०६३ सालमा भएको घटनामा संलग्नहरू पनि हालसम्म समातिन सकेका छैनन् । पछिल्ला वर्ष चोरीसिकारी कम हुँदै गएका बेला नौलो तरिका अपनाएर गैंडा मार्न थालेपछि सुरक्षा चुनौति थपिएको अधिकारीहरू बताउँछन् । चितवन राष्ट्रिय निकुञ्जका प्रमुख संरक्षण अधिकृत हरिभद्र आचार्यले सार्वजनिक ठाउँबाट बिजुलीको तार लगेर करेन्ट लगाएर गैंडा मारेका कारण मान्छे समाउन अलि समय लागेको बताए । घटनास्थल आडमा रहेको मन्दिरबाट करेन्ट लगेर गैंडा मारेको निकुञ्जका अधिकारीहरूले बताएका छन् । कोही नबस्ने सुनसान मन्दिरबाट तार लगेर गएका कारण व्यक्ति पहिचान गर्न अलि समय लागेको हो । अनुसन्धान जारी छ, प्रमुख संरक्षण अधिकृत आचार्यले भने । कोरोनाका समयमा गोली हानेर तस्करहरूले मारेका पाँच वटा गैंडा भेटिएका थिए । कोरोनापछि पनि चोरी सिकार जारी नै छ । कोरोनाका बेला गैंडा मार्नेहरू पनि केही ढिलानै समातिएका थिए । यो घटनामा संलग्न पनि समय लाग्ला तर समातिने छन्, आचार्यले भने । यसैबीच चितवन राष्ट्रिय निकुञ्जका प्रमुख संरक्षण अधिकृत आचार्यको सरुवा भएको चर्चा सुरु भएको छ । यसअघि कोरोनाकालमा पनि तस्करहरू सल्बलाएका बेला वन मन्त्रालयले निकुञ्जका प्रमुख संरक्षण अधिकृत परिवर्तन गरेको थियो । यसपाली मन्त्रालयले दिल पुनलाई चितवन निकुञ्जको प्रमुख संरक्षण अधिकृत बनाएको कर्मचारी स्रोतले जनाएको छ ।"
"तरकारीमा विषादी परीक्षण : फाइलमा कुदाउने, निर्णयमा झुलाउने","(काठमाडौं)तरकारी र फलफूलको विषादी परीक्षणमा सरकारले समिति देखाउँदै, लम्ब्याउँदै प्रवृत्ति देखाएको छ । यसअघि मन्त्रिपरिषद्बाट फिर्ता गरिएको तरकारी तथा फलफूलको विषादी परीक्षणको प्रस्ताव बिहीबारको बैठकले थप छलफलका लागि विषयगत समितिमा पठाउने निर्णय गरेको छ । खाद्य पदार्थमा जीवनाशक विषादी अवशेषको अधिकतम सीमा निर्धारण गर्ने विषय समितिमा छलफलपछि मात्र मन्त्रिपरिषद्मा प्रस्तुत गरिने सञ्चार तथा प्रविधिमन्त्री रेखा शर्माले बताइन् । विषयगत समिति मन्त्रीज्यूको नेतृत्वमा हुन्छ । विगतमा छलफल भए पनि निष्कर्षमा पुगेन होला । प्राविधिक विषय भएकाले विज्ञसँग पनि छलफल गरिन्छ, मन्त्री शर्माले कान्तिपुरसित भनिन्, विषादी परीक्षण अनिवार्य गर्नुपर्ने हो, मापदण्ड निर्धारण गर्नुपर्छ । समितिले छिट्टै मन्त्रिपरिषद्मा ल्याउँछ । मन्त्रिपरिषद्ले पूर्णता नपाउँदा पनि छलफलका लागि विषयगत समितिमा पेस गर्न लागिएको उनले बताइन् । पहिला समितिबाट छलफल भएको भए हामी मन्त्रिपरिषद्बाट प्रस्ताव सिधै पारित गर्थ्यौं । छलफल गर्न बाँकी रहेकाले फेरि समितिमा पठाइएको हो, उनले भनिन्, बाध्यात्मक नभए पनि बृहत् छलफलका लागि पठाएका छौं ।आम उपभोक्ताको हकहितको विषय मन्त्रिपरिषद्ले सिधै स्वीकृत गर्न सक्छ । कृषि मन्त्रालयले पेस गरेको खाद्यान्न, तेलहन र अन्नमा आधारित पूरक बाल आहारको मापदण्ड मन्त्रिपरिषद्बाट स्वीकृत भइसकेको छ । उक्त मापदण्ड गत फागुन १ मा राजपत्रमा समेत प्रकाशित भई कार्यान्वयनमा आइसकेको छ । तर, विषयगत समितिको बहाना बनाएर गुणस्तर तोक्नु भनेको समय लम्ब्याउने मात्र बहाना भएको कृषिविज्ञ कृष्ण पौडेल बताउँछन् । ठूला राजनीतिक प्रस्ताव पारित गर्दा अध्ययन अथवा छलफल गराइँदैन । तर उपभोक्तालाई सिधै असर गर्ने विषादीको विषयमा थप छलफल गर्ने बहाना बनाइएको छ, पौडेलले भने, यो विषयलाई टार्ने बहाना गरिएको छ । भारतबाट आयात हुने अधिकांश तरकारीमा विषादी हुन्छ । सरकारी तथ्यांक अनुसार आयात हुने तरकारीमध्ये करिब ९५ प्रतिशत भारतबाट आउँछ । गत आर्थिक वर्षमा मात्र १६ अर्ब ९६ करोड १३ लाख रुपैयाँको तरकारी भारतबाट भित्र्याइएको नेपाल राष्ट्र बैंकको तथ्यांक छ ।तर यहाँ पर्याप्त मात्रामा परीक्षण हुँदैन । दुई ग्रुपको मात्रै विषादी मात्रै जाँचिन्छ । त्यो पनि परीक्षणका नाममा सर्वसाधारणलाई झुक्याउने काम मात्र भइरहेको उनको दाबी छ । सरकारले इच्छाशक्ति देखाए सजिलै विषादी परीक्षण गर्न सक्छ । ०७६ सालमा विषादी परीक्षण गरेर मात्रै तरकारी भित्र्याउन खोजिएकै हो, कृषिविज्ञ पौडेलले भने, तर सरकारले भारतको दबाब थेग्न सकेन । अहिलेको अवस्था पनि त्यही हो । खाद्य प्रविधि तथा गुण नियन्त्रण विभाग र केन्द्रीय कृषि प्रयोगशालाका अनुसार तरकारी परीक्षण गर्दा केही अत्यधिक मात्रामा विषादी देखिने गरेको छ । मुख्यतः गोलभेंडा, काउली, सिमीलगायत तरकारीमा विषादी भेटिने गरेको छ । सरकारले पञ्जीकृत गरेका सबै विषादी परीक्षण भए आयात हुने धेरैजसो तरकारीमा कैफियत भेटिन्छ । तर विडम्बना दुई ग्रुपका मात्रै विषादी परीक्षण गरिँदै आएको छ । आरबीपीआर माध्यमबाट काब्रामाइट र अर्गानोफोस्पेटको परीक्षण भए पनि त्यो प्रभावकारी छैन । विषादीको हकमा सरकार जिम्मेवार नै भएन । क्यान्सर जस्तो घातक रोग निम्त्याउने जीएमओ फुडको परीक्षण नहुनु दुःखद हो, उपभोक्ताकर्मी ज्योति बानियाँले भने, तरकारी तथा फलफूलको विषादी परीक्षणमा ढिलाइ गर्नु कदाचित् मनासिव होइन । छिमेकी मुलुक रिसाउला भनेर आफ्ना नागरिकलाई झुक्याउने काम भइरहेको छ ।भारतले अन्य खाद्यान्नको निर्यात रोक्ने डरले सरकारले विषादी परीक्षणको निर्णय गर्न नसकेको कृषिविज्ञ पौडेलको दाबी छ । चार वर्षअघि पनि यही कारणले राजपत्रमा सूचना प्रकाशन भए पनि निर्णय फिर्ता गरिएको उनले बताए । ०७६ जेठ १० मा भारतसहित तेस्रो मुलुकबाट आयात गरिने तरकारी र फलफूल नाकामै परीक्षण गर्ने गरी मन्त्रिपरिषद्ले ०७६ जेठ १० मै निर्णय गरिएको थियो । सोही क्रममा ०७६ असार २ मा राजपत्रमा प्रकाशन पनि भयो । भन्सार बिन्दुमा क्वारेन्टाइन र जीवनाशक विषादी अवशेष परीक्षण अनिवार्य गरेपछि भारतीय दूतावासको दबाबमा फिर्ता गरियो, पौडेलले भने, अहिले पनि दबाबकै कारण गुणस्तर तोक्न ढिलाइ भएको हो । सरकारी निर्णयविरुद्ध ०७६ असार २५ मा न्यायाधीश आनन्दमोहन भट्टराईको इजलासले विषादी परीक्षण यथास्थितिमा राख्न अन्तरिम आदेश जारी गरेको थियो ।"
एक वर्षपछि कर्जाको ब्याज घट्दै,"वाणिज्य बैंकले ब्याजदर घटाएसँगै विकास बैंक र फाइनान्स कम्पनीहरूले पनि चैतमा निक्षेपको ब्याजदर घटाउने बताइएको छ । ब्याजदर बढाएर मात्र निक्षेप नआउने तर लागत बढ्ने निष्कर्षका आधारमा विकास बैंक र फाइनान्स कम्पनीले ब्याजदर घटाउने भएका हुन् । बिहीबारसम्म औपचारिक निर्णय भइनसके पनि हामी ब्याजदर घटाउने कोसिसमै छौं, डेभलपमेन्ट बैंकर्स एसोसिएसनका अध्यक्ष प्रद्युम्न पोखरेलले भने, यस विषयमा संघमा छलफल गरी छिट्टै औपचारिक निर्णय गर्ने छौं । लगानीयोग्य रकम अभावमा झन्डै २ वर्षदेखि सुस्त बैंक तथा वित्तीय संस्थाले कर्जा प्रवाह गरेका थिएनन् । अहिले तरलता स्थिति सहज छ । तर, कर्जा प्रवाहको गति सुस्त छ । विगतमा बैंकमा पैसा नहुँदा ग्राहकले कर्जा पाउन सकेका थिएनन् । पछिल्ला महिनामा निक्षेप बढिरहेको छ । कर्जा प्रवाह भने अपेक्षित रूपमा बढ्न सकेको छैन । चालु आर्थिक वर्षको ६ महिनामा बैंक तथा वित्तीय संस्थाको निक्षेप संकलन ४२ र कर्जा ३० प्रतिशतले बढेको छ । वार्षिक बिन्दुगत आधारमा गत आर्थिक वर्षको पुसदेखि चालु आर्थिक वर्षको पुससम्म निक्षेप ९४ र निजी क्षेत्रमा प्रवाहित कर्जाको वृद्धिदर ४ प्रतिशत छ । उल्लिखित तथ्यांकले पनि निक्षेपको भन्दा कर्जाको वृद्धिदर कम देखिन्छ ।आर्थिक गतिविधि सुस्ताएका बेला महँगो ब्याजदरमा कर्जा लिएर व्यवसाय विस्तार गर्दा लागतसँगै नोक्सानको जोखिम पनि उच्च हुने भएकाले उद्योगी व्यवसायीले कर्जा माग नगरेको जानकारहरू बताउँछन् । यस्तो अवस्थामा मुलुकमा आर्थिक गतिविधि चलायमान बनाउन र अपेक्षित रूपमा रोजगारी सिर्जना गर्न सरकारले खर्च बढाएर उत्पादन वृद्धि र रोजगारीका अवसर सिर्जना गर्न पहलकदमी बढाउनुपर्ने उनीहरूको सुझाव छ ।"
८१ दिनपछि जजिराको भैरहवा उडान पुनः सुरु,"(लुम्बिनी)जजिरा एयरलाइन्सले बिहीबार (मार्च ९) देखि भैरहवास्थित गौतम बुद्ध अन्तर्राष्ट्रिय विमानस्थलबाट पुनः उडान सुरु गरेको छ । प्रतिकूल मौसमको कारण देखाउँदै ८१ दिनदेखि उडान रोकेको जजिराले बिहीबारदेखि पुनः भैरहवाकुवेत र कुवेतभैरहवा उडान सुरु गरेको हो । बिहीबार बिहान सवा ७ बजे ६६ जना यात्रु लिएर जजिराको विमान भैरहवा विमानस्थलमा अवतरण गरेको थियो । उक्त जहाज ८ः१५ मा भैरहवाबाट कुवेतका लागि उडेको विमानस्थलका निमित्त प्रमुख तथा प्रवक्ता सुवास झाले जानकारी दिए । पहिलो दिन भएकाले जहाजमा ६६ जना यात्रु आएका थिए । फर्कंदा भने उसले ९३ जना लिएर गएको हो । कुवेतमा झरेर दुबईसहित अन्य देश जाने मानिससमेत जजिरामा गएको उनले बताए । जजिराले अब मंगलबार, बिहीबार र शनिबार गरी सातामा तीन दिन नियमित उडान गर्ने झाले जनाए । आगामी हरेक उडान ७ः०५ मा भैरहवा आइपुग्ने र ८ः२० मा फर्कने तालिका रहेको जजिराका प्रतिनिधिलाई उद्धृत गर्दै झाले बताए । गत जेठ २ मा विमानस्थल उद्घाटनसँगै उडान सुरु गरेको जजिराले मौसमको कारण देखाउँदै पुस ६ देखि उडान रोकेको थियो । भैरहवा विमानस्थलबाट सातामा एउटा एयरलाइन्सका तीन वटा मात्र उडानले विमानस्थल दिगो रूपमा सञ्चालन हुन नसक्ने भन्दै व्यवसायीले अन्य एयरलाइन्सलाई आकर्षित गर्नुपर्ने तथा नेपाल एयरलाइन्सले पनि उडान गर्नुपर्ने माग राखेका छन् । झन्डै तीन महिनादेखि रोकिएको जजिराको उडान फेरि सुरु हुनु सकारात्मक रहेको सिद्धार्थ उद्योग वाणिज्य संघका अध्यक्ष ठाकुरकुमार श्रेष्ठको भनाइ छ । अन्तर्राष्ट्रिय विमानस्थलबाट विदेशीको एयरलाइन्सले उडान भर्दा पनि खुसी हुनुपर्ने अवस्था नरहेको उनले बताए । जजिरा एयरको उडानलाई निरन्तरता दिन सम्बन्धित निकायले ध्यान दिनुपर्ने र अब पनि उडान रोकिए त्यसको प्रत्यक्ष असर समग्र लुम्बिनी प्रदेशमा पर्ने श्रेष्ठको भनाइ छ ।"
भेरी बबईमा इरानी कम्पनीसँगको सम्झौता रद्द,"(सुर्खेत)निर्माणाधीन भेरीबबई बहुउद्देश्यीय आयोजनाले परामर्शदाता इरानी कम्पनी महब घोड्स कन्सल्टिङ इन्जिनियरिङ (एमजीसीई) सँगको सम्झौता रद्द गरेको छ । अमेरिकी सरकारको कालोसूचीमा परेपछि एमजीसीईले एक वर्षअघिदेखि नै काम छाडेको थियो । कम्पनीलाई अमेरिकी कोष विभागअन्तर्गत विदेशी सम्पत्ति नियन्त्रण कार्यालयले प्रतिबन्ध सूचीमा राखेको छ । परामर्शदाताका रूपमा काम गरिरहेको कम्पनीले सम्झौताका सर्त पालना नगर्दा आयोजनाको काम प्रभावित हुन पुगेको आयोजनाका सूचना अधिकारी एवं सिनियर डिभिजनल इन्जिनियर (सीडीई) लेखनाथ सुवेदीले बताए । कम्पनीले काम नगर्दा आयोजना नै प्रभावित हुने अवस्था सिर्जना भयो, उनले भने, अब फास्ट ट्र्याकबाट नयाँ परामर्शदाता नियुक्तिको प्रक्रिया अघि बढाउन लागिएको छ । अमेरिकी प्रतिबन्ध सूचीमा परेपछि कम्पनीले बैंक खाताबाट साढे ३ करोड रकम निकाल्नसमेत पाएको छैन । कम्पनीका कर्मचारीले १ वर्षदेखि पारिश्रमिकसमेत पाएका छैनन् । एमजीसीईले भेरी बबई आयोजनामा नेपालको इन्जिनियरिङ कन्सल्टेन्सी फर कन्स्ट्रक्टिभ डेभलपमेन्ट इफोर्ट इन नेपाल (इकोकोडी) सँग मिलेर काम गरिरहेको थियो । आयोजनाको डिजाइन, क्वालिटी कन्ट्रोल र सुपरभिजनका लागि ०७६ असोज ६ मा आयोजनाले इरानी कम्पनी एमजीसीई तथा नेपालको एकोकोडीसँग सम्झौता गरेको थियो । कम्पनीले एक वर्षदेखि नै परामर्शदाताका रूपमा काम गर्न पूर्ण रूपमा छाडिसकेको थियो । आयोजनाले गत माघ ९ देखि लागू हुने गरी कम्पनीसँग सम्झौता करार रद्द गरेको सुवेदीले बताए । आयोजनामा अहिले दोस्रो चरणका सिभिल, हाइड्रोमेकानिकल र इलेक्ट्रोनिकलसम्बन्धी काम भइरहेका छन् । महालेखा परीक्षकको कार्यालयको रायबमोजिम फास्ट ट्र्याकबाट नयाँ परामर्शदाता नियुक्ति गर्न सिँचाइ विभागसँग समन्वय गरिरहेको सीडीई सुवेदीको भनाइ छ । राष्ट्रिय गौरवको आयोजनाले हालसम्म ६० प्रतिशत प्रगति हासिल गरेको छ । हाल बाँध (ड्याम) र विद्युत्गृह (पावर हाउस) निर्माण, हाइड्रोमेकानिकल (एचएम) र इलेक्ट्रोमेकानिकल (ईएम) सम्बन्धी काम भइरहेका छन् । पहिलो चरणमा सुरुङ निर्माण सकिएको छ ।चिनियाँ कम्पनी चाइना इन्जिनियरिङ ओभरसिज प्रालि (कोभेक) ले तोकिएको समयभन्दा १ वर्षअगावै टनेल बोरिङ मेसिन (टीबीएम) का सहायताले सुरुङ निर्माण गरिसकेको थियो । दोस्रो चरणका बाँध र विद्युत्गृह निर्माणका लागि चिनियाँ कम्पनी ग्वाङ्डोन तथा नेपालको रमण निर्माण जेभी र आयोजनाबीच ०७६ साउनमा ठेक्का सम्झौता भएको थियो । दोस्रो चरणका सबै कार्य आर्थिक वर्ष ०७९८० भित्र सम्पन्न गर्ने कम्पनीले कार्यादेश पाएको छ । तर आयोजनाका यी काम सम्पन्न गर्न थप दुई वर्ष लाग्ने देखिन्छ । आयोजनाको दोस्रो चरणका काम सम्पन्न गर्न ११ अर्ब ५२ करोड ६१ लाख बजेट प्रस्ताव गरिएको छ । अहिले हाइड्रो मेकानिकलअन्तर्गत गेट तथा पेनस्टक पाइप निर्माण, इलेक्ट्रोमेकानिकलअन्तर्गत टर्बाइन, जेनेरेटर, स्विचयार्ड डिजाइनका काम भइरहेको छ । आयोजनाको ३६ अर्ब ८० करोड ७७ लाख लागतमध्ये अहिलेसम्म १५ अर्ब ६८ करोड ९६ लाख रुपैयाँ खर्च भइसकेको छ । सुर्खेतको भेरीगंगा नगरपालिका११ चिप्लेमा भेरीको पानी बबईमा खसाल्न ६ गेजसहितको ब्यारेज निर्माण गर्न लागिएको सुवेदीले जानकारी दिए । ब्यारेज ११४ मिटर लामो र १४ मिटर अग्लो हुनेछ । त्यहाँबाट १२ किमि २ सय १० मिटर लामो सुरुङमार्फत भेरीगंगा नगरपालिका५ हात्तीखोलामा भेरीको पानी बबई नदीमा खसालिनेछ, जहाँ ४६८ मेगावाट क्षमताको विद्युत् उत्पादन गरिने उनले जानकारी दिए । आयोजनाले लुम्बिनी प्रदेशका बाँके र बर्दियाको ५१ हजार हेक्टरमा सिँचाइ सुविधा पुर्याउने लक्ष्यसमेत लिएको छ ।"
सुरक्षित सहकारी निर्माण गर्न सीईओहरूको प्रतिबद्धता,काठमाडौं (कास) सुशासनसहितको सुरक्षित सहकारी संस्था निर्माणका लागि सहकारी संस्थाका प्रमुख कार्यकारी अधिकृत (सीईओ) हरूले प्रतिबद्धता जनाएका छन् । नेपाल बचत तथा ऋण केन्द्रीय सहकारी संघ (नेफ्स्कुन) ले आयोजना गरेको व्यवस्थापन प्रमुखहरूको राष्ट्रिय गोष्ठी (सीईओ वर्कसप) मा उनीहरूले संस्था राम्रो बनाउन १२ बुँदे साझा संकल्प सार्वजनिक गरे । दुई दिनसम्म सञ्चालित गोष्ठीले जिम्मेवार व्यवस्थापन निर्माणमार्फत सुरक्षित बचत तथा ऋण अभियान निर्माणमा प्रतिबद्धता व्यक्त गरेको छ । गोष्ठीले विभिन्न १२ बुँदे संकल्प प्रस्ताव पनि पारित गरेको छ ।
अरुण ३ को भौतिक प्रगति ६१ प्रतिशत,"काठमाडौं (कास) ९ सय मेगावाट क्षमताको अरुण तेस्रो जलविद्युत् आयोजनाको भौतिक प्रगति ६१०२ प्रतिशत पुगेको छ । ०७५ मा निर्माण सुरु भएको आयोजना पाँच वर्षमा सक्ने लक्ष्य छ । भारतीय कम्पनी सतलज जलविद्युत्ले नेपालमा अरुण तेस्रो पावर डेभलपमेन्ट कम्पनी स्थापना गरी आयोजना बनाइरहेको छ । कम्पनीले परियोजना विद्युत् गृहदेखि भारतको सीतामढीसम्म ४ सय केभी क्षमताको २५३ किमि लामो अन्तरदेशीय प्रसारण लाइनसमेत निर्माण गरिरहेको छ । आयोजना सन् २०२३ भित्र निर्माण सम्पन्न गर्ने लक्ष्य राखेको कम्पनीले जनाएको छ । यसैबीच, नेपाल भ्रमणमा रहेकी बेलायतकी फरेन, कमनवेल्थ एन्ड डेभलपमेन्ट मिनिस्टर अफ स्टेट म्यारी ट्रेवेलियनले आयोजनाको भ्रमण गरेकी छन् । आयोजनाको विद्युत् गृह स्थल तथा ट्रान्सफर्मर बे अवलोकन गर्दै उनले नेपाल स्वच्छ र नवीकरणीय ऊर्जा उत्पादनका क्षेत्रमा अपूर्व उपलब्धि हासिल गर्नेतर्फ अघि बढेको बताइन् । स्वच्छ र नवीकरणीय ऊर्जाको क्षेत्रीय व्यापारबाट कार्बन उत्सर्जन न्यूनीकरणमा नेपालको भूमिका महत्त्वपूर्ण रहेको उनको भनाइ छ । राष्ट्रिय महत्त्वका पूर्वाधार परियोजनामा सार्वजनिकनिजी साझेदारीमा लगानी जुटाउने तथा विकास गर्ने नोडल एजेन्सीका रूपमा रहेको लगानी बोर्डको क्षमता विकास तथा संस्थागत सुदृढीकरणमा लामो समयदेखि सहयोग उपलब्ध गराउँदै आएको बेलायत सरकारले उक्त प्राविधिक सहयोगलाई निरन्तरता दिनेसमेत उनले बताइन् । अरुण३ जलिवद्युत् परियोजना नेपालमा ऊर्जा क्षेत्रको विकासमा महत्त्वपूर्ण कोसेढुंगा रहेको लगानी बोर्डका प्रमुख कार्यकारी अधिकृत सुशील भट्टको धारणा छ । बोर्डले कोभिड महामारीको कठिन समयमा पनि परियोजना कार्यान्वयन जारी राख्न आवश्यक सबै सहजीकरण गरेको उनको भनाइ छ । नेपालमा निर्माणाधीन र निर्माणका लागि गृहकार्य अघि बढाइएका ठूला जलविद्युत् आयोजनाले यस क्षेत्रको विद्युत् माग सम्बोधनमा महत्त्वपूर्ण भूमिका निर्वाह गर्ने ऊर्जा, जलस्रोत तथा सिँचाइ मन्त्रालयका सहसचिव मधुप्रसाद भेटुवालले उल्लेख गरे ।"
तीन सातामै फेरियो प्रदर्शन,"(काठमाडौं)स्थिति २४ दिन अघिमात्र हो । नेपाल क्रिकेट विश्वकप लिग २ को नाजुक अवस्थामा थियो । पछिल्ला ८ खेलमा एकमात्र जित हात पार्न सकेपछि नेपाल लिग २ बाट घटुवा हुने खतरामा पुगेको थियो, यसले नेपालको एकदिवसीय अन्तर्राष्ट्रिय मान्यता नै जोखिमम पुर्याएको थियो । तीन सातापछि नेपालको स्थिति फेरिएको छ । ९ मध्ये ८ खेल जितेपछि नेपाल लगभग सुरक्षित स्थितिमा पुगेको छ । आसिफ शेखको शतकमा नेपालले बिहीबार कीर्तिपुरस्थित त्रिवि मैदानमा पपुवा न्युगिनी (पीएनजी)लाई ५२ रनले पराजित गर्यो । २ सय ९८ रनको लक्ष्य पाएको पीएनजीलाई नेपालले ४७१ ओभरमा २ सय ४५ अलआउट गर्यो ।यस विजयसँगै नेपालले एकदिवसीय अन्तर्राष्ट्रिय मान्यता कायम राख्ने अवस्था नजिक पुगेको छ । नेपाल ३३ खेलमा ३४ अंक बटुल्दै पाँचौं स्थानमा छ । नेपालले बाँकी रहेको तीन खेलमा एक जित हात पारेमा उक्त मान्यता कायम राख्नेछ ।विश्वकप लिग २ मा सबै ३६ खेल खेलेको स्कटल्यान्ड ५०, ओमान ४४, नामिबिया ३९ र अमेरिका ३५ अंकसहित पहिलो चार स्थानमा छन् । सात राष्ट्र सहभागी लिग २ को शीर्ष तीन टोलीले सिधै विश्वकप छनोटमा स्थान पाउने छ भने शीर्ष ५ टोलीले एकदिवसीय अन्तर्राष्ट्रिय मान्यता कायम राख्नेछ । नेपाल बाँकी तीन खेल जित्ने हो भने शीर्ष ३ राष्ट्रमा पर्नेछ । नेपालले आइतबार यूएई, सोमबार पीएनजी र फेरि यूएईसँग बिहीबार खेल्दै छ । यूएई ३२ खेलमा ३१ अंकसहित छैटौ स्थानमा छ । पीएनजी ३३ खेलमा ९ अंकसाथ पुछारमा छ । टोनी उरा र किप्लिन डोरिगाले ११ ओभरभित्र ७६ रन जोड्दै पीएनजीलाई सानदार सुरुआत दिलाएका थिए । डोरिगालाई दीपेन्द्रसिंह ऐरीले सानदार रनआउट गरी नेपाललाई पहिलो सफलता दिलाए । डोरिगाले ३४ बल खेल्दा ३ चौका र १ छक्का प्रहार गरेर २६ रन बनाए ।दीपेन्द्रले नै सेसे बाउलाई ३ रनमा आउट गरे । ओपनर टोनी उराले ४४ बल खेल्दै ९ चौका प्रहार गरी ५० रन बनाए । कप्तान असाद भालाले ४२ रन जोडे । चार्ल्स अमिनी १४, हिरी हिरी ८, रिले हिकुरे २०, एलेइ नेओ २ रन र चाड सोपर शून्यमा आउट भए ।नोर्मन भानुआ आउट हुने अन्तिम खेलाडी थिए । उनले ५५ बल खेल्दै ३ चौका र ४ छक्का प्रहार गरी ६० रन बनाए । नेपालबाट सन्दीप लामिछानेले ४ र दीपेन्द्रले २ विकेट लिए । सन्दीपले १० ओभरमा १ मेडन राख्दै ३७ र दीपेन्द्रले ९१ ओभरमा ३६ रन खर्चे । कुशल मल्लले १ विकेट लिनेक्रममा १० ओभरमा ६० रन खर्चिए । पीएनजीका ३ खेलाडी रनआउट भए ।यसअघि आसिफले एकदिवसीय अन्तर्राष्ट्रियमा आफ्नो पहिलो शतक बनाएपछि टस हारेर ब्याटिङमा आएको नेपाल ४९१ ओभरमा २ सय ९७ रनमा अलआउट भयो । आसिफले १ सय १० रन बनाएपछि नेपालले एकदिवसीय अन्तर्राष्ट्रियमा आफ्नो उच्च स्कोर बनाएको थियो । तीन साताअघि नामिबियाविरुद्ध लिग २ कै खेलमा नेपालले कीर्तिपुरमै २ सय ८७ रन बनाउँदै विजय लक्ष्य पूरा गरेको थियो, जुन यसअघि एकदिवसीय अन्तर्राष्ट्रियमा नेपालको उच्च स्कोर थियो ।१ सय १ बलमा शतक पूरा गरेका आसिफले कुल १ सय १० बल खेलेर १२ चौका र १० छक्का प्रहार गरे । आसिफ नेपालबाट एकदिवसीय अन्तर्राष्ट्रियमा शतक बनाउने पाँचौं खेलाडी हुन् । यसअघि नेपालबाट पारस खड्का, दीपेन्द्र, रोहित पौडेल र कुशल भुर्तेलले एकदिवसीय अन्तर्राष्ट्रियमा शतक बनाएका थिए । सन् २०२१ को सेप्टेम्बरमा ओमानविरुद्ध मस्कटमा ९० रन बनाउनु आसिफको व्यक्तिगत उच्च स्कोर थियो ।आफ्नो इनिङ्समा ९० रन बनाएपछि आसिफ एकदिवसीय अन्तर्राष्ट्रियमा १ हजार रन बनाउने नेपालका दोस्रो खेलाडी बनेका थिए । रोहितको ४० खेलको तुलनामा आसिफले ३२ खेलमै एकदिवसीय अन्तर्राष्ट्रियमा हजार रन पूरा गरे । आसिफले कुशल भुर्तेलसँग पहिलो विकेटमा १ सय १० रनको साझेदारी गरी नेपाललाई सानदार सुरुआत दिलाए । एकदिवसीय अन्तर्राष्ट्रियमा नेपाली ओपनिङ जोडीको यो दोस्रो ठूलो साझेदारी हो । यी दुईले नै गत जुनमा अमेरिकाको ह्युस्टनमा ओमानविरुद्ध १ सय १४ रनको साझेदारी गरेका थिए ।नेपाली खेलाडीको दसौं शतकीय साझेदारीमा यो छैटौं ठूलो साझेदारी हो । कुशल १९ औं ओभरमा ४५ रनमा आउट भएपछि यो साझेदारी टुटेको थियो । कुशलले ५६ बल खेली ६ चौका प्रहार गरे ।कुशल मल्ल २, ज्ञानेन्द्र मल्ल ११ रनमा आउट भए । आसिफले रोहितसँग चौथो विकेटमा ६७ रनको साझेदारी गरे । रोहितले ३० बल खेल्दै ३ चौकाहित ३५ रन बनाए । आसिफ ३८ औं ओभरमा आउट भए । दीपेन्द्र ७ रनमा आउट भए भने आरिफ शेखले १५ रन जोडे । एक छक्का प्रहार गरेका करण केसी ८, सोमपाल कामी ७ रनमा आउट भए ।नेपालको इनिङ्समा आउट हुने अन्तिम खेलाडी भीम सार्की रहे । उनले ३८ बल खेल्दै ४ चौका प्रहार गरे । सेमो कामिआले ५ विकेट लिए । उनले ९१ ओभरमा ३८ रन खर्चे । हेकुरेले १० ओभरमा ५० रन खर्चेर ३ विकेट लिएका थिए ।"
मछिन्द्रमाथि आर्मीको बदला,"(काठमाडौं)मछिन्द्र क्लब तीन वर्षअघि जित्नैपर्ने अन्तिम खेलमा आर्मीलाई १० ले हराएर पहिलोपल्ट सहिद स्मारक ए डिभिजन लिग च्याम्पियन भएको थियो । मछिन्द्रले गत वर्ष उपाधि रक्षा गर्ने क्रममा दोस्रो चरणमा आर्मीविरुद्ध गोलरहित बराबरी खेलेको थियो । यो सिजन २०७९८० मा पनि आर्मी र मछिन्द्रको भेट दोस्रो चरणमै भयो । यसपल्ट भने आर्मीले २० ले बाजी मार्यो ।च्यासल रंगशालामा बिहीबार दोस्रो हाफमा दीपक गुरुङ र नवयुग श्रेष्ठले गोल गर्दै आर्मीलाई लिगमा मछिन्द्रविरुद्ध चार वर्षयता पहिलो जित दिलाएका हुन् । आर्मीले २०७५ सालको अन्तिम खेलमा मछिन्द्रलाई ३० ले पराजित गरेयता लिगमा पहिलो जित हात पारेको हो । सँगै आर्मीले शीर्ष श्रेणीको लिगमा अपराजित खेल १५ पुर्याएको छ । टोलीको २०७६ मा अपराजित यात्रा मछिन्द्रले १५ खेलमा टुंग्याइदिएको थियो । उपाधिमा ह्याट्रिक गर्ने योजना बनाएको मछिन्द्र भने लिगमा चार वर्षपछि पहिलोपल्ट लगातार दुई खेल हारेको हो । टोल्लीाई आइतबार जावलाखेल युवा क्लबले ३१ ले हराएको थियो ।केही विदेशी खेलाडी श्रम स्वीकृतिमा अड्किएका छन् । ४५ खेलाडी चोटका कारण गुमाएका छौं । चोटमुक्त नहुँदै खेलाउनुपर्ने बाध्यता पनि छ, मछिन्द्रका प्रशिक्षक प्रवेश कटुवालले भने, दुई खेल हारेका छौं । डबल लिगमा अझै २४ खेल बाँकी छ । खेलाडीहरू चाँडै फिट हुनेछन्, लिग च्याम्पियन बन्ने अभियानमा लय समात्ने छौं । उनले आर्मीले राम्रो खेल्नुका साथै च्यासलको सानो मैदानले आफूहरूलाई गाह्रो बनाएको सुनाए ।पहिलो खेलमा खराब प्रदर्शन गरेका मछिन्द्रका गोलकिपर विशाल श्रेष्ठले २८ औं मिनेटमा दिनेश हेन्जनको प्रहारमा उत्कृष्ट बचाउ गरेका थिए । त्यसअघि सुदिल राईले नजिकबाट प्रहार गरेको बल पोस्टबाहिर गएको थियो । दिनेशको कर्नरमा ३० औं मिनेटमा सुशान्त चौधरीको प्रहार बारमा लागेर फर्कियो । आर्मीले प्रभाव जमाएको खेलको ४८ औं मिनेटमा डिफेन्डर दीपकले कर्नरमा पाएको बलमा हेडबाट गोलको खाता खोले । छिरिङ गुरुङले दीपकलाई फाउल गरेपछि पाएको पेनाल्टीमा नवयुगले सटिक प्रहार गर्दै ५९ औं मिनेटमा आर्मीको अग्रता दोब्बर बनाए । सब्स्टिच्युट भरत खवासले ६२ औं मिनेटमा पाएको सहज अवसरमा भने गोलकिपर विशालले उत्कृष्ट बचाउ गरे ।पहिलो जितपछि आर्मीका सहायक प्रशिक्षक राजु तामाङले भने, गोलका अवसरहरू सिर्जना गर्दै राम्रो प्रदर्शन गरेका छौं । राम्रो खेललाई निरन्तरता दिँदै च्याम्पियन बन्ने योजनामा अगाडि बढ्ने छौं । मुख्य प्रशिक्षक नवीन न्यौपाने पितृशोकमा रहेकाले राजुले टचलाइन सम्हालिरहेका छन् । उनको टिमले पहिलो खेलमा संकटाविरुद्ध गोलरहित खेल्दै अंक बाँडेको थियो । दुई खेलसम्म गोल नबेहोर्ने एक्लो टिम बनेको आर्मीले आइतबार च्यासलमै एनआरटीविरुद्ध खेल्नेछ भने मछिन्द्रले दशरथ रंगशालामा पुलिसविरुद्ध प्रतिस्पर्धा गर्नेछ ।जावलाखलको दोस्रो जितपहिलो खेलमा डिफेन्डिङ च्याम्पियन मछिन्द्रमाथि अनपेक्षित जित निकालेको जावलाखेल युवा क्लबले एन्फा कम्प्लेक्स सातदोबाटोमा बिहीबार एनआरटीलाई २१ ले पन्छाउँदै लगातार दोस्रो जित हात पारेको छ । कप्तान सीमान्त थापाले ६८ औं मिनेटमा अग्रता दिलाएपछि फोडे फोफानाले ७७ औं मिनेटमा जावलाखेललाई २० ले अगाडि बढाए । एनआरटीका सन्जिव विष्टले ८० औं मिनेटमा गरेको गोल सान्त्वना बन्यो । जावलाखेलले मंगलबार दशरथ रंगशालामा फ्रेन्ड्सविरुद्ध खेल्नेछ ।दोस्रो चरणको समाप्तिमा जावलाखेलसँगै छिमेकी सातदोबाटो युवा र नवप्रवेशी चर्च ब्वाइज युनाइटेडले ६६ अंक जोडेका छन् । आर्मी, मनाङ र हिमालयन शेर्पाले ४४ अंक बनाएका छन् । एपीएफ र खुमलटारको ३३ तथा संकटा, फ्रेन्ड्स र थ्रीस्टारको ११ अंक रहेको छ । दुवै खेल हारेका एनआरटी, पुलिस र मछिन्द्रले अंक खाता खोल्न सकेका छैनन् ।आजका खेलखुमलटारविरुद्ध थ्रीस्टार१४ः ३० बजे, एन्फा कम्प्लेक्सहिमालयन शेर्पाविरुद्ध चर्च ब्वाइज१७ः ३० बजे, दशरथ रंगशाला"
