शीर्षक,विवरण
चिहान पनि छैन मुसहरलाई,"(महादेवा, सप्तरी)महादेवा४ मनियार पर्साई (मुसहरी टोल) का सहाब सदा मिर्गौला रोगबाट पीडित थिए । अस्पतालमा रोग पत्ता लागे पनि उपचार खर्च नभएका कारण घरै ल्याएर राखिएको थियो । गत असार ७ को राति १० बजे त्यही रोगका कारण उनले प्राण त्यागे । सदा परिवारलाई आफ्ना अभिभावक गुमाउनुको पीडा त छँदै थियो, त्यसमाथि थपियो उनको अन्तिम संस्कार कहाँ गर्ने भन्ने चिन्ता । टोलछिमेक जम्मा भए, तर शवलाई दाहसंस्कारका लागि कहाँ लैजाने भन्ने निर्क्योल हुन सकेन । भोलिपल्ट बिहान ११ बजे उनीहरूले सहाबको शव नजिकैको कलिया नदी किनारमा पुर्याए । पहिलेदेखि नै उक्त नदी किनारमा शव जलाउँदा त्यहाँको खेतको स्वामित्व भएका अर्को गाउँका मानिसहरूबाट अवरोध खेप्दै आएका कारण कलिया नदी पहिलो रोजाइ थिएन । सानो कलिया नदीको तीरसमेत खेतकै रूपमा व्यक्तिको स्वामित्वमा छ, त्यहाँ शव जलाउनका लागि उनीहरूले रोक लगाउँदै आएका छन् । तर केही उपाय नलागेर टोलछिमेकले घरदेखि दुई किलोमिटर टाढाको कलिया नदीको किनारमा शव पुर्याएका थिए । मलामी गएका बृहस्पति सदाका अनुसार शवमा दागबती दिएका मात्र के थिए, छेउकै बनौली गाउँबाट जग्गाका स्वामीहरू समूह बनाएर आए । हामी मलामीको भागाभाग भो, त्यहीं बसेर प्रतिरोध गरेको भए पक्का झडप हुन्थ्यो, बृहस्पति भन्छन्, लासमा आगो लागिसकेको थियो, उसका परिवारका मानिसहरू भागेनन् । त्यसपछि आइन्दा यहाँ नजलाउनू भन्ने चेतावनी दिएर फर्किएछन् ।मृतक सहाबकी बुहारी उर्मिलादेवी अन्तिम संस्कारका समयमा भएको विवादका कारण आफ्ना ससुराले मरेपछि पनि शान्ति पाएनन् कि भन्ने चिन्ताले आफूहरूलाई सताइरहेको बताउँछिन् । श्रीमान् र आफू मिलेर ज्यालादारी मजदुरीमा दुई सन्तान हुर्काउँदै गरेकी उनलाई ससुराको अन्तिम संस्कारमा भएको खर्चको ऋणले च्यापिरहेको छ । चार वर्षअघि श्रीमान् गुमाएकी सोही टोलकी पुर्निदेवी सदाले गत मंसिरमा क्यान्सरपीडित जेठो छोरो जंगीलाल गुमाइन् । मजदुरीमा परिवार पाल्दै आएका जंगीलाल क्यान्सरले थलिएपछि उपचारका लागि भरतपुरदेखि धरानसम्म पुगेका थिए । तर गत मंसिर १ गते साँझ ८ बजे जंगीलालले अन्तिम सास फेरे । गत असारमा सहाबको सद्गत गर्दा अवरोध बेहोरेका मनियार पर्साई टोलवासीले जंगीलालको शव उठाइहाल्ने हिम्मत गरेनन् । मृत्यु भएको राति, भोलिपल्ट दिनभर कुर्यौं । अन्तिम संस्कार नगरेसम्म केही नखाने चलन भएकाले सबै भोकभोकै बस्यौं । भोलिपल्टको पनि राति १२ बजे कलिया खोलामा पुर्यायौं, जंगीलालका छिमेकी नागेश्वर सदाले भने ।"
शान्ति प्रक्रिया चाँडै टुंग्याउने नौ दलको प्रतिबद्धता,"नौ दलको बैठक बस्नुअघि माओवादीले द्वन्द्वकालको विषयलाई लिएर विभिन्न शक्ति माओवादी नेताविरुद्ध जान लागेको भन्दै आपत्ति जनाएको थियो । माओवादीले विज्ञप्तिमार्फत नै संविधान प्रदत्त वाक् स्वतन्त्रताको उपभोग गरी अमुक सार्वजनिक कार्यक्रमहरूमा व्यक्त विचारलाई अतिशयोक्तिपूर्ण ढंगले व्याख्या र तर्क गरी ती अभिव्यक्तिलाई कारबाहीको विषय बनाइनुपर्छ भनी कलुषित पूर्वाग्राही भावनाले ग्रसित भई दायर भएको रिट निवेदन न्यायिक पुनरावलोकनको सामान्य सिद्धान्तविपरीत र संविधानले प्रदान गरेको विचार र अभिव्यक्तिको स्वतन्त्रता ठाडै प्रतिकूल भएको टिप्पणी गरेको थियो । माओवादीले सर्वोच्च अदालतप्रति लक्ष्य गर्दै शान्ति सम्झौताले निर्देशित गरेबमोजिम गठन भएका सत्य निरूपण तथा बेपत्ता छानबिन आयोगको अधिकार क्षेत्रभित्रका विषयलाई प्रतिकूल असर गर्ने गरी कुनै पनि अधिकार क्षेत्र ग्रहण गर्न, कारबाही अगाडि बढाउन र सो सम्बन्धमा कुनै निर्णय गर्न नमिल्ने जनाएको छ । सशस्त्र द्वन्द्वकालीन घटनामा आरोपित बनाएर प्रधानमन्त्री दाहालविरुद्ध मुद्दा दर्ता हुन सक्ने गरी सर्वोच्चले दिएको आदेश र गणतन्त्रविरुद्ध जारी सडक अभियानलाई लिएर सशंकित माओवादीसहितका नौ दलले आइतबार प्रधानमन्त्री निवास बालुवाटारमा बैठक गरेका थिए । बैठकले द्वन्द्वकालीन घटनाबाट पीडित नागरिक एवं तिनका परिवारलाई न्याय दिनेसम्बन्धी विधेयक संसद्को चालु अधिवेशनमा प्रस्तुत गर्ने र बेपत्ता पारिएका व्यक्तिको छानबिनसम्बन्धी आयोग गठन गर्ने प्रतिबद्धता गरेको छ । नौ दलले बैठकपछि जारी गरेको विज्ञप्तिमा शान्ति प्रक्रियाका बाँकी कामलाई विस्तृत शान्ति सम्झौता र संविधानको भावना अनुरूप तार्किक निष्कर्षमा पुर्याउन आफूहरू प्रतिबद्ध रहेको उल्लेख छ । गणतन्त्रविरुद्ध सडकमा उठेको अभियानविरुद्ध सबै राजनीतिक दललाई एक ठाउँमा आउन नौ दलको बैठकले आह्वानसमेत गरेको छ । संविधानविपरीतका गतिविधि र तिनलाई सहयोग गर्ने क्रियाकलाप लोकतन्त्रविरोधी आवञ्छित हुन् भन्ने विषयमा हामी एकमत छौं । संविधान र लोकतान्त्रिक गणतन्त्रको रक्षाका लागि एकजुट भई अगाडि बढ्न दृढता व्यक्त गर्दछौं, विज्ञप्तिमा भनिएको छ । विज्ञप्तिमा प्रधानमन्त्री एवं माओवादी अध्यक्ष पुष्पकमल दाहाल, कांग्रेस सभापति शेरबहादुर देउवा, जनता समाजवादी पार्टीका अध्यक्ष उपेन्द्र यादव, एकीकृत समाजवादीका अध्यक्ष माधवकुमार नेपाल, लोकतान्त्रिक समाजवादी पार्टीका अध्यक्ष महन्थ ठाकुर, नेपाल समाजवादी पार्टीका अध्यक्ष बाबुराम भट्टराई, जनमत पार्टीका उपाध्यक्ष मोहम्मद अब्दुल खान, नागरिक उन्मुक्ति पार्टीकी अध्यक्ष रञ्जिता श्रेष्ठ र राष्ट्रिय जनमोर्चाका अध्यक्ष चित्रबहादुर केसीको हस्ताक्षर छ ।एकीकृत समाजवादीका उपाध्यक्ष राजेन्द्र पाण्डेले अदालतको आदेश र गणतन्त्रलाई उल्टाउन सडकमा भइरहेका गतिविधिप्रति नौ राजनीतिक दल संवेदनशील भएको बताए । प्रधानमन्त्रीका मुख्य राजनीतिक सल्लाहकार हरिबोल गजुरेलले परिवर्तनको वाहकलाई बदला लिने र कोर्स उल्टाउने चेष्टा भइरहेको टिप्पणी गरे । एउटा प्रवृत्ति यो वा त्यो ढंगबाट लागिराखेकै छ । त्यसमा प्रत्यक्ष अप्रत्यक्ष रूपमा कोको सामेल छन्, भोलि खुल्दै जाला तर जे घटनाक्रम भए, त्यसलाई सहज रूपमा लिन सकिँदैन, उनले भने, सार्वजनिक रूपमा बोलेका, पत्रपत्रिकामा आएका विषयलाई समेटेर भोलि जसले जसलाई पनि मुद्दा लगाइदिन सक्छ । अदालतले थेग्न सक्छ त ?राष्ट्रपति निर्वाचन र नयाँ सत्ता समीकरणको पृष्ठभूमिमा सर्वोच्चको यस्तो आदेशले तत्कालीन सशस्त्र द्वन्द्वको नेतृत्व लिएका प्रधानमन्त्री दाहाल र त्यतिबेला राज्यबाट सरकारको नेतृत्व गरेका कांग्रेस सभापति देउवा बढी सशंकित छन् । शान्ति सम्झौतामार्फत माओवादी शान्ति प्रक्रियामा आएको डेढ दशक भइसकेको छ तर राजनीतिक अस्थिरताका कारण संक्रमणकालीन न्याय प्रक्रिया लम्बिँदै गएको छ । द्वन्द्वकालमा भएका मानवअधिकारको गम्भीर उल्लंघन तथा मानवताविरुद्ध अपराधका घटनालाई संक्रमणकालीन न्यायिक प्रक्रियाबाट टुंगोमा पुर्याउने भनी २०६३ मंसिर ५ मा भएको विस्तृत शान्ति सम्झौतामा उल्लेख गरिएको थियो । तर सुरुमा सरकारले त्यससम्बन्धी कानुन निर्माणमा चासो देखाएन । आठ वर्षपछि २०७१ वैशाखमा मात्र कानुन बन्यो, त्यसको ९ महिनापछि माघमा सरकारले सत्य निरूपण तथा मेलमिलाप आयोग र बेपत्ता पारिएका व्यक्तिको छानबिन आयोग बनायो । सत्य निरूपणसम्बन्धी कानुन र आयोग अत्यन्त कमजोर रहेको र पीडितलाई न्याय सुनिश्चित नगरिएको भन्दै सार्वजनिक आलोचना भयो । द्वन्द्वपीडितले यस विषयलाई सर्वोच्च अदालत पुर्याए । सर्वोच्चको विशेष इजलासले २०७१ फागुनमा अन्तर्राष्ट्रिय मापदण्ड, नेपालको संविधान र विस्तृत शान्ति सम्झौता तथा सर्वोच्च अदालतले विभिन्न मितिमा दिएका आदेशबमोजिम कानुन संशोधन गर्नँ भनी आदेश दियो । गम्भीर अपराधमा क्षमादान दिन सक्ने प्रावधान नराख्न, मेलमिलाप गराउन सकिने सामान्य प्रकृतिका घटनामा पनि पीडितको सहमति लिन र पीडितका चासोलाई केन्द्रमा राख्न सर्वोच्चको आदेश थियो । त्यसपछि पनि सरकारले ऐन संशोधन गरेन, बरु सर्वोच्चमै फैसला पुनरावलोकनका लागि निवेदन दियो । २०७७ वैशाख १४ मा सर्वोच्चले आफ्नो पुरानो फैसला पुनरावलोकन गर्न आवश्यक नभएको ठहर गर्यो । त्यसपछि ऐन संशोधन गरिएको छैन । सर्वोच्चको फैसला, द्वन्द्वपीडित, नेपालको मानवअधिकार समुदाय र अन्तर्राष्ट्रिय समुदायको सुझावअनुसार मुख्यतः पाँच विषयमा ऐन संशोधन गर्नॅपर्ने देखिन्छ । गम्भीर अपराधमा क्षमादान नहुने सुनिश्चितता, क्षमादान हुन सक्ने सामान्य प्रकृतिका अपराधमा पनि पीडितको सुसूचित सहमति, अहिले अदालतहरूमा विचाराधीन मुद्दा संक्रमणकालीन न्यायिक आयोगमा सर्न नसक्ने व्यवस्था, बालसैन्यका सरोकार सम्बोधन गर्ने म्यान्डेट, बलात्कार र यौनहिंसा तथा व्यक्ति बेपत्ता पार्ने अपराधमा हदम्यादको तगारो हटाउनुपर्ने विषय कानुन संशोधनका प्रमुख विषय हुन् । यी विषयमा गर्नुपर्ने कानुन संशोधनको आवश्यकतालाई सर्वोच्च अदालतले फागुन १९ को आदेशमार्फत पुनः स्मरण गराएको छ ।सर्वोच्चले शुक्रबारको आदेशमा फौजदारी न्याय प्रक्रिया निष्क्रिय, शून्य वा निष्प्रभावी अवस्थामा रहनु हुँदैन भनेको छ । त्यसमा थप भनिएको छ, सशस्त्र द्वन्द्वकालमा भएका गम्भीर मानवअधिकार उल्लंघनका घटनाहरूको शान्ति सम्झौता, नेपालको संविधान, यस अदालतबाट भएको फैसला तथा अन्तर्राष्ट्रिय कानुन र सिद्धान्तबमोजिम पीडितहरूले सत्यतथ्य जानकारी पाउने तथा न्याय र परिपूरण पाउने विषयहरू विभिन्न कारण देखाई अनन्तकालसम्म अल्झाइराख्न मिल्दैन । सर्वोच्च अदालतले दरपीठ गर्न नमिल्ने आदेश दिएपछि निवेदन दर्ता गर्न आफूहरू आइतबार गएको भए पनि दर्ता हुन नसकेको आरणले बताए । आज आदेशको कपी ढिलो प्राप्त भएकाले दर्ता हुन सकेन, मंगलबार बिहानै दर्ता गरिसक्छौं, उनले भने ।सत्य निरूपण तथा मेलमिलाप आयोग र बेपत्ता पारिएका व्यक्तिको छानबिन आयोग अहिले पदाधिकारीविहीन छन् । यी आयोगले स्थापनाको ८ वर्ष बितिसक्दा पनि पीडितबाट उजुरी संकलनबाहेक कुनै उल्लेख्य काम गरेका छैनन् । सत्य निरूपण आयोगमा करिब ६२ हजार र बेपत्ता आयोगमा करिब २५ सय उजुरी संकलित छन् । प्रधानमन्त्रीका मुख्य सल्लाहकार गजुरेलले अघिल्लो संसद्मा एमालेका कारण सत्य निरूपण तथा मेलमिलाप आयोग र बेपत्ता आयोगसम्बन्धी विधेयक संसद्मा अघि बढ्न नसकेको बताए । त्यो प्रक्रिया अब टुंग्याउनुपर्छ, टुंगिन्छ, उनले भने, अन्तर्राष्ट्रिय क्षेत्रमा पनि हामीले जघन्य खालका अपराधहरू आममाफीभित्र पर्दैनन् भनिसकेका छौं । शान्ति प्रक्रियाका काम टुंगिएनन् भने त्यसले भोलि विकराल रूप लिन्छ । यसमा सबै पक्ष संयम हुनुपर्छ ।"
बहुरिया के भान्साघर,"घरको काममा सीमित उनलाई यो नयाँ व्यवसायको चटारो थपिएको छ । काममा पालो परेको दिन बिहानै उठ्छिन् । तयार भएर निस्केपछि साँझ ७ बजेमात्र उनी घर फर्कन्छिन् । नातिनातिनालाई हेर्ने समयमा आफू व्यवसाय गर्न व्यस्त रहेको उनले बताइन् । परिवारले पठाएरै काम थालियो, अब निरन्तरता दिने हो, उनले भनिन्, समूहको अध्यक्ष भएकाले यहाँ पनि सबैले अग्रज मान्छन् । अह्राए, सिकाएको गर्छन् । सैनामैना१० को झिमपुर, भत्काइका थारू महिलाले सालझन्डी बजारमा सञ्चालनमा ल्याएको बुहारीको भान्साघरले चर्चासँगै सन्तोषजनक व्यापार गरिरहेको छ । स्थानीय थारू बुहारीको समूहले यो काम थालेको हो । समूहमा २० जना सदस्य छन् । उनीहरूको आफ्नै वडाको रुरुपथमा थारू परिकार पाइने भान्साघर चलाएका हुन् । हामी पहिलेदेखि नै समूहमा आबद्ध थियौं, मेलामहोत्सवमा थारू परिकार पकाएर बिक्री गर्ने गर्थ्यौं, शान्तिले भनिन्, त्यही समूहका बुहारी महिला नै यसमा पार्टनर बनेर काम गरिरहेका छौं । समूहका १३ जना दैनिक नियमित रूपमा पसलमा आउने, पकाउने, ग्राहकको अर्डरअनुसार परिकार चखाउने गरेको उनले सुनाइन् । ६ लाख रुपैयाँ लगानीमा यो व्यवसाय सुरु गरिएको हो । शान्तिका अनुसार समूहका सदस्यहरूले सुरुमा जनहीले साढे ५ हजारका दरले पैसा जम्मा गरेका हुन् । अन्य बजेट नगरपालिका, सेतो गुराँस र यूएनडीपीबाट सहयोग प्राप्त भएको हो, उनले भनिन्, हामीले कमाएर आफैंले बाँड्ने गरी व्यवसाय चलाउन पाएका छौं । छोरीबुहारीको हौसलाका लागि अघि सरेर नगरपालिकाले गरेको प्रस्ताव स्विकार्दै थारू भान्साघर चलाउन थालेको उनले बताइन् । महिलाहरू थारू पोसाकमा सजिएर खाना खुवाउँछन् । समूहकी सचिव विनिती थारूले घरबाट बाहिर निस्केर काम गर्न आफू सक्षम रहेको आत्मविश्वास भान्साघर थालेदेखि महसुस गरेको सुनाइन् । हामी घरकै काम गरेर बस्ने बानी परेकाहरू छौं, साँझको समयमा भीडभाड हुन्छ, उनले भनिन्, हामीले मिलेर काम बाँडेका छौं । आआफ्नो जिम्मेवारीका काम गरिरहेका छौं । भान्सामै गर्ने कामले पनि पैसा हुने यो व्यवसायले हामीलाई राम्रै गरेको छ । समूहमा आबद्ध भएर सबै मिलेर काम गर्दा दुःखसुखका कुरा, एकअर्काका बारेमा समेत धेरै जान्नेबुझ्ने मौका पाइरहेको उनले बताइन् । सचिव भएर समूहमा रहँदा सामूहिक कार्यक्रममा बोल्ने मात्र गरेको र अहिले व्यवसायमा सबैसँग मिलेर पकाउने, भाँडा माझ्ने, सामान खरिद गर्न बजार जाने आदि कामले आफूहरूको सक्रियतासमेत बढाएको अनुभव उनले सुनाइन् । २५ वर्षीया ठुलकुमारी चौधरी समूहकी सदस्य हुन् । उनले कक्षा ८ सम्म मात्र पढेकी छन् । पढाइ धेरै नभएकाले कहीँ जागिर पाइँदैन कि भन्ने लागेकी उनले व्यवसाय सञ्चालक बन्न पाउँदा हर्षित भएको सुनाइन् । घरका सदस्यले के काम कस्तो भन्ने बुझेरै बाहिर निस्कन दिएका छन्, उनले भनिन्, आफ्नै कमाइ, आफूले खर्च गर्न पाउने भएपछि छुट्टै आनन्द महसुस भएको छ । समूहमा आफू कान्छी बुहारीमध्येकी एक भएकाले सबैको माया र अग्रजले सिकाएअनुसार काम गरिरहेको उनले बताइन् । थारू समुदायको भए पनि म सबै परिकार पकाउन नजानेकी मान्छे, अहिले सिक्न पाइरहेको छु, ठुलकुमारीले भनिन् । उनीहरूसँगै काम गर्ने अन्य बुहारीको पनि उस्तै अनुभव छ । गत माघ २० देखि सञ्चालनमा आएको भान्साघरमा दिनहुँ ग्राहकको राम्रो उपस्थिति रहने गरेको छ । बिहान ८ देखि साँझ ६ बजेसम्म ग्राहकलाई खाना तथा खाजाका परिकारमार्फत सेवा दिइरहेको उनीहरूले बताए । दैनिक ३ देखि ७ हजार रुपैयाँसम्म आम्दानी हुने गरेको छ । अहिलेसम्म १ लाख बढीको कारोबार गरिसक्यौं, अध्यक्ष शान्तिले भनिन्, त्यो नाफालाई लगानीमै थपेर काम अघि बढाएका छौं । आगामी महिनादेखि भने नाफा बाँडेर लिने उनले बताइन् । थारू संस्कृति संरक्षणका लागि स्थानीय महिलाहरूको उद्यमशीलता विकास गर्ने उद्देश्यले भान्साघर सञ्चालनमा ल्याइएको सैनामैना नगर प्रमुख फणीन्द्र शर्माले बताए । नमुनाका रूपमा थालिएको यो भान्साघरले महिला रोजगारी विकासमा सहयोग पुग्ने विश्वास छ, उनले भने, थारू महिलाले जिम्मेवारी लिएर थालेको यो प्रयासले परिकार र संस्कृति संरक्षणका लागि योगदान नै हुने ठानेका छौं ।"
गोठ सार्दै लेकबेंसी,"नेपथ्य समूहले पाँच वर्षअघि ल्याएको शिरफूल शिरैमा गीतका अंश हुन् यी । गायक अमृत गुरुङ कन्सर्टहरूका यो गीत गाउँदा पूर्वी रुकुमको अविस्मणीय यात्राबारे बताउन छुटाउँदैनन् । उताको भाका टिपेर ल्याएका उनले यात्रा गर्नेहरूलाई भूगोलमात्रै देख्ने नभई त्यहाँको जनजीवन र संस्कृतिलाई स्पर्श गर्न पाउने अनुभव सुनाउँछन् । पूर्वी रुकुमका दुर्गम भेगहरू, जसलाई हिउँदमा हिउँले ढाक्छ, त्यहाँबाट गोठालाहरू गाईबस्तु र भेडाका गोठ कता लैजान उपयुक्त हुन्छ भन्ने जुक्ति लगाइसकेका हुन् । भीरपाखा र पहाराहरू छिचोल्दै भेडाका बथान लिएर हिँड्नेहरू धौलागिरि हिमालमा थपिएको फूलजस्तो हिउँको थुप्रो देखिरहेका हुन्छन् । गाउँमाथिको डाँडा, त्यहाँ छ जुनाङ खर्क । पूर्वी रुकुमको पुथा उत्तरगंगा गाउँपालिका१ मैकोटका ६५ वर्षीय शुक्रबहादुर पुन यतिबेला त्यही खर्कमा छन् । ४३ वटा भेडाच्याङ्ग्रा र ११ वटा बाख्रासँग उनको गोठको बास छ । गत माघ ११ मा जुनाङ उक्लिएका उनीसँगै अरू पनि धेरै गोठाला आसपासमै छन् । जुनाङमै चाहिँ उनीसँगै अरू पाँच जनाजति गोठाला आफ्ना भेडाबाख्रासँग छन् । यसबाहेक तिज्याङ, मुखावाँ, कुप्ची, सदैपे, गुइबाङ र निम्कु आदि ठाउँ पनि यतिबेला भेडी गोठालाले भरिएका छन् । एकबाट अर्को ठाउँ बसाइँ सरिरहने हिमाली भेगका यी गोठालाको लेकबेंसीको यात्रा वर्षभरि नै चलिरहन्छ । काठको खाँबोमा जसोतसो अडिएकोझैं लाग्ने अस्थायी गोठमा अडेस लागेर शुक्रबहादुरले यात्रा वृत्तान्त सुनाए । यो भेगका भेडा गोठालाको बेंसीबाट लेकतर्फको यात्रा पुस १५ बाट सुरु हुन्छ । मैकोट गाउँमा रहेको मूल घरमा पुस १५ को बिहान गोठालाको औपचारिक बिदाइ हुन्छ । चाहिने खानपान र लत्ताकपडाको भारी बोकेर भेडाको लस्करका पछि लागेर आफूहरू घरबाट निस्कने उनले सुनाए । भेडाको पाठोलाई सुम्सुम्याउँदै उनले भने, मूल घरबाट गोठ उक्लिँदा टीकाटालो लगाएर बिदा गर्ने चलन छ । लेकतिर केही अनर्थ नहोस्, गोठाला र भेडाहरू सबैलाई कुनै दुःखबिमार नलागोस् भनेर सुनपानीले मन्छिएर हामी बिदाइ हुन्छौं ।पुस तेस्रो साता गाउँबाट हिँडेका गोठाला माघ ११ सम्म रिझा, हिखर्क, खानेगोठ, हान्या र दुल्यालगायतका ठाउँमा भेडाको चरण खोज्दै पुग्ने अर्का गोठाला बलबहादुर पुनले सुनाए । माघ ११ पछि अहिले रहेको ठाउँमा आइपुग्ने उनको भनाइ छ । यहाँ हामी चैत १४ सम्म बस्छौं, उनले भने, यसपछि चैत १५ मा बेंसी झर्ने हो । घर जाने दिन घट्दै गर्दा खुसी बढ्दै जान्छ । करिब तीन महिनाको गोठको बसाइपछि चैत १५ मा बेसीमा रहेको मूलघर पुगेपछि पनि बिदाइ गर्दाको दिनझैं भव्य स्वागत हुन्छ । भेडाको बथानसँगै हामी गोठाला पनि सकुशल बेंसी झरेपछि घरमा चाडबाड आएजस्तो हुने बलबहादुरले सुनाए । यो बेला भेडाको हेरचाह घरका अरू सदस्यले गर्छन्, उनले भने, हामी त आराम गर्छौं । मीठोमसिनो खान्छौं । यो बेला गोठालाहरू वैशाख पहिलो सातासम्म यहाँ बस्छन् । खानपान जुटाउँछन् । च्यातिएका कपडा मर्मत गर्छन् अनि आफन्तसँग भेटेर सुखदुःख साट्छन् । यो बेला जग्गा मल्याउने जस्तो महत्त्वपूर्ण काम हुने बलबहादुरले बताए । गाउँमा रहेका जग्गामा भेडाबाख्रा छोडिदिने, उनले भने, यिनको मलमूत्रले जग्गालाई मलिलो बनाउने ।जग्गा मल्याउने काम सकिएपछि वैशाखको पहिलो साता भेडाबाख्राका लागि चरन खोज्दै फेरि गोठतिरको यात्रा सुरु हुने मैकोटकी स्थानीय दिलमाया बुढा सुनाउँछिन् । यो पटकचाहिँ गोठालाको यात्रा अलि लामो हुन्छ । अन्नपात, लत्ताकपडा बोकेर गोठ जाने गोठालाहरू हिउँदमा मात्रै फर्किन्छन्, उनले भनिन्, करिब सात महिनापछि बेंसी झर्ने गोठालाको बिदाइमा वैशाख पहिलो साता सिंगो गाउँ नै जुट्छ ।नयाँ वर्षपछि घरबाट निस्किएका गोठालाहरू अब भने पुस १५ मा मात्रै गाउँ फर्कन्छन् । शुक्रबहादुरका अनुसार वैशाखे वनको पल्लवी घाँस खुवाउन एउटा टोली अहिले रहेकै ठाउँमा पुग्छ भने अर्को टोलीचाहिँ गुर्घाट, पुपाल, महाजेला, घुराहलगायतका बुकीहरूमा पुग्छ । वर्षका धेरै दिन बिताउने यी खर्कहरू हाम्रा मूल खर्क हुन्, उनले भने, वैशाखमा आएपछि हामी असोजदेखि बिस्तारै बेंसीतिर ओरालो लाग्छौं र मंसिर १५ मा घर पुग्छौं । असोजपछि बुकीमा हिउँ पर्ने भएकाले तलतिर झर्ने गरेको गोठालाहरूको भनाइ छ । मंसिर १५ देखि पुस १५ सम्म गाउँमै बस्ने बलबहादुरले बताए । पहिलेपहिले त हिउँदमा भेडाच्याङ्ग्रा चराउन रुकुम पश्चिम, प्यूठान, रोल्पा र दाङसम्मै पनि पुर्याउने गरिन्थ्यो, उनले भने, तर, अब त अरू जिल्लातिर चरन पाउन मुस्किल छ । यसकारण यतैयतै अलमलिन्छौं । यसरी वर्षका १२ मास लेकबेंसीको यात्रा गर्छन् रुकुमका भेडी गोठालाहरू । हाम्रो सम्पत्ति भने पनि, घरपरिवार भने पनि यही भेडाच्याङ्ग्रा त हुन्, आफूहरूको गोठालो दैनिकीबारे सविस्तार बताएपछि लामो सास फेर्दै शुक्रबहादुर भने, यसैको हेरचाह गर्दै दिन, महिना त के हिसाब भयो र जिन्दगी नै बित्यो ।भेडा र यसको ऊन बेचेर आम्दानी गर्ने गरेका यहाँका गोठाला आफूहरूको दैनिकी भाग्यकै भरोसामा चलेको बताउँछन् । आफूले पालेका भेडाबाख्रा नै आफूहरूको सासझैं भएको भन्दै मैकोटका अर्का गोठाला कमेर पुन यिनैका पछि लागेर धन्नै आफ्नो ज्यान नै गएको तीतो अनुभव सुनाउँछन् । पोहोर निम्कुको लेकमा घाँस काट्न रूख चढेका बेला म लडें, निन्याउरो अनुहार लगाउँदै उनले भने, धन्न अरू गोठालाले बेलैमा थाहा पाएर घरसम्म पुर्याए । जीउ दुख्छ । अहिले गोठालो जान सक्दिनँ । यो त एउटा प्रतिनिधि घटना भएको भन्दै पुथाउत्तरगंगा१ का वडाध्यक्ष वीरमान विकले धेरै गोठाला कोही रूखबाट त कोही भीरबाट लडेर गम्भीर घाइते हुने गरेको बताए । समयमै उपचार नपाउँदा कैयौंको ज्यानसमेत जाने गरेको उनले सुनाए । कोही घाइते भयो भने पनि बाटोघाटो छैन । बोकेर अस्पतालसम्म लैजान नपाउँदै, लैजाँदै बाटोमै ज्यान जान्छ, उनले भने । भेडाबाख्रा र च्याङ्ग्राको जस्तै गाई अनि घोडा, खच्चड पाल्ने गोठालाहरू पनि यो भेगमा थुप्रै भेटिन्छन् । पुथाउत्तरगंगा१० तक गाउँका विनपुरा बुढा यति बेला गाउँमै छन् । तकगाउँबाट गाईगोरुको लस्कर लिएर गाउँ नजिकैको पाखामा दिनभरि चराएर साँझ घर फर्किने आफूहरूको दैनिकी रहेको उनले बताए । अगामी असार १३ गते बुकीतिर उक्लिने उनले सुनाए । तकगाउँदेखि माथि खोदोला र गम्नाईमा करिब २ महिना गाई चराएपछि भदौ १५ गते स्याउ बगैंचा भएको ठाउँ सरिप र रुझिबाङमा आउने विनपुराको भनाइ छ । यसपछि हामी असोज अन्तिमतिर दर, रापै र क्वाँ पुग्छौं, उनले भने, त्यसपछि कात्तिक पहिलो साता भाडकुना, सिपै हुँदै मंसिरमा बेंसीको वन खुल्छ र गाउँ झर्छौं ।तकसेरा र आसपासको वन खुलेपछि असारसम्म बेंसीमै रहने गाई गोठालाहरूको दैनिकी भेडा गोठालाहरूको भन्दा केही सहज हुने गरेको उनीहरू बताउँछन् । आफूले पालेका पशुचौपायालाई घाँस खुवाउन र त्यसैलाई आम्दानी बनाइरहेका रुकुम पूर्वको हिमाली भेगका किसानको यो प्रकारको कष्टकर दैनिकीलाई सहज बनाउन स्थानीय सरकारले विशेष योजना बनाउने पुथाउत्तरगंगा गाउँपालिकाका अध्यक्ष पुनिराज घर्तीले बताए । गोठालाहरूको स्वास्थ्य र सुरक्षाका साथै उनीहरूका घरपरिवार र सन्ततिहरूको पढाइलेखाइ तथा अन्य आधारभूत आवश्यकताको परिपूर्तिमा विशेष ध्यान दिन जरुरी छ, उनले भने, अब यो परम्परागत तरिकाले हुँदैन । यसलाई समयानुकूल बनाउनुपर्छ । त्यसका लागि हामी पहल थाल्छौं ।गोठ लिएर लेकबेंसी गर्न सजिलो छैन । संकटले भरिएको यो पेसा धान्न रुचि नयाँ पुस्तामा घट्दो छ । गाउँघरमा वैदेशिक रोजगारीको लहर चल्दा रुकमलाई पनि त्यसले टपक्क छोप्दै छ । बिस्तारै गोठ सार्नेहरू घट्दै छन् । अझै लेकबेंसी पराम्परा धानिरहेका गोठालाहरू बिस्तारै घट्दै छन् ।"
मुस्ताङमा कलेज खोल्न भारतीय दूतावासमा भएको पत्राचारबारे छानबिन हुन्छ,"काठमाडौं (कास) सरकारले मुस्ताङमा कलेज खोल्नका लागि भारतीय दूतावासमा गरिएको पत्राचारबारे छानबिन गर्ने भएको छ । सरकारका प्रवक्ता तथा सञ्चार तथा सूचना प्रविधिमन्त्री रेखा शर्माले आइतबार विज्ञप्ति जारी गर्दै यसबारे छानबिन गरेर तथ्य सार्वजनिक गर्ने जनाएकी छन् ।मुस्ताङको फल्याक क्षेत्रमा बौद्ध कलेज स्थापना गर्न भारतले ७० करोड ३३ लाख नेपाली रुपैयाँ अनुदान दिने तयारी गरेको समाचार बिहीबार कान्तिपुरमा छापिएको थियो । काठमाडौंस्थित भारतीय दूतावासले मुस्ताङ साक्या बौद्ध संघ ले कलेज खोल्ने गरी वारागुङ मुक्तिक्षेत्र गाउँपालिकाबाट प्रस्ताव आएको र भारतको अनुदानमा निर्माण गर्ने अनुमतिका लागि नेपालको अर्थ मन्त्रालयलाई पत्राचार गरिसकिएको जनाएको थियो । दूतावासले अर्थ मन्त्रालयबाट सहमति प्राप्त भएपछि परियोजनाको समझदारीपत्रमा हस्ताक्षर गर्न सकिने बताएको थियो । यो संस्था (कलेज) ले मुस्ताङ र यसको वरपर रहेका जिल्लाका भिक्षुहरूलाई मात्र होइन, विदेशी विद्यार्थीलाई आध्यात्मिक, शिक्षा, संस्कृति र पूर्वाधार विकासमा आकर्षित गर्न सक्छ, दूतावासको विकास साझेदारी एवं पुनर्निर्माण प्रभागद्वारा माघ ११ मा अर्थ मन्त्रालयलाई पठाइएको पत्रमा उल्लेख छ ।यही विषय इंगित गर्दै शनिबार एमाले अध्यक्षसमेत रहेका पूर्वप्रधानमन्त्री केपी शर्मा ओलीले मुस्ताङमा विश्वविद्यालय खोल्न लागिएको अभिव्यक्ति दिएका थिए । उनले यसबाट चीनसँगको सम्बन्धसमेत बिग्रने चेतावनी दिएका थिए । विदेशी शक्तिराष्ट्रहरूको खेलमैदान बनाउने कोसिस भएको उनको भनाइ थियो । ओलीको अभिव्यक्तिमा विश्वविद्यालय भन्ने शब्द परेको छ । त्यसैले सरकारकी प्रवक्ता शर्माले अध्यक्ष ओलीको विश्वविद्यालय खोल्ने भन्ने अभिव्यक्ति सही नभएको बताएकी छन् । उनले ओलीको यो भनाइ भ्रमपूर्ण भएको विज्ञप्तिमा उल्लेख गरेकी छन् । मुलुकको सार्वभौमिकता, अखण्डता, राष्ट्रिय हित एवं स्वतन्त्र र सन्तुलित कूटनीतिको पक्षमा नेपाल सरकार दृढतापूर्वक उभिएको छ, विज्ञप्तिमा भनिएको छ ।"
अखाद्य चामल फिर्ता नलगे नष्ट गरिने,"(बाँके)विश्व खाद्य कार्यक्रमको ५४ हजार किलो चामल लिएर आएका तीन कन्टेनर र चालक नेपालगन्ज भन्सारमा अलपत्र छन् । विश्व खाद्यको मुख्यालय इटालीबाट ल्याएको चामल खाद्य आयातनिर्यात गुणस्तर प्रमाणीकरण कार्यालयले परीक्षण गर्दा आयात गर्न नपाइने गुणस्तरहीन अवस्थामा भेटिएपछि सीमानाका जमुनाहमा कन्टेनरसहित चालकहरू ५ सातादेखि भन्सारमै रोकिएका हुन् । कन्टेनरका मजदुर फर्केर घर जान पाएका छैनन्, न त उनीहरूका लागि खाने र बस्ने उचित व्यवस्था नै छ । कन्टेनरमै सुत्ने र बस्ने गर्छौं, तीन जना चालकले एकै स्वरमा भने, खाने, बस्ने त कुरै नगरौं । पानीसमेत सोध्न कोही आउँदैनन् । विश्व खाद्य कार्यक्रमका अधिकारी र कन्टेनरका मालिकले भन्सार परिसरबाट बाहिर आउजाउसमेत गर्न नदिएकाले चालकहरू बिचल्ली परेका हुन् । आज र भोलि भन्दाभन्दै महिना दिनभन्दा धेरै समय बित्यो । कस्तो फसादमा फसियो, उनीहरूले भने । मजदुरहरू बोल्नसमेत डराउँछन् । विश्व खाद्यको अखाद्य चामल ढुवानी गर्ने मजदुर माघ १५ देखि कष्टकर अवस्थामा छन् । चालकलाई खाने र बस्ने व्यवस्था गर्नु आयातकर्ताको जिम्मेवारी हो, नेपालगन्ज भन्सार कार्यालयका सूचना अधिकृत डिल्लुप्रसाद शर्माले भने, चामल गुणस्तरहीन प्रमाणित भएपछि विश्व खाद्य कार्यक्रमका कुनै कर्मचारी सम्पर्कमा आएका छैनन् । भन्सार कार्यालयले गुणस्तहीन चामल फिर्ता नलगे भन्सार ऐन तथा नियमावलीअनुसार नष्ट गर्ने जनाएको छ ।ससर्त फिर्ता लैजान सक्ने व्यवस्था छ, भन्सार सूचना अधिकृत शर्माले भने, तर, त्यसका लागि पनि निश्चित समय सीमाभित्र गुणस्तरीय चामल ल्याउने लिखित सर्तसहितको निवेदन दिनुपर्छ । भन्सारबाट प्राप्त हुन सक्ने उल्लिखित सुविधाअनुरूप आयातकर्ता विश्व खाद्य कार्यक्रमका अधिकारीले अखाद्य चामलसहितका कन्टेनर फिर्ता नगरे सरोकारवालासहितको उपस्थितिमा नष्ट गर्ने पक्षमा भन्सार पुगेको शर्माले बताए । फिर्ता नलगे जति सक्दो छिटो नष्ट गर्छौं, उनले भने । तर, विश्व खाद्य कार्यक्रमका अधिकारी भन्सारले दिन सक्ने उक्त सुविधाअनुरूप खान नहुने चामल फिर्ता गरी अर्को खेप ल्याउन पाउने मौका चुकाउँदै गएका छन् । किनकि भन्सार कार्यालय अब धेरै समय पर्खिन सक्ने पक्षमा देखिएको छैन । त्यहाँबाट चामल बोकेर आएका डब्लूबी ०३ डी ०१०७, डब्लूबी ११ सी ५९६०, एनएल ०१ एडी ७१०५ नम्बरका भारतीय कन्टेनरका मालिकले मजदुरलाई त्यसै राख्दा भाडा धेरै तिर्नुपरेकाले छिट्टै फर्किन दबाब दिँदै आएको एक जना चालकले बताए । गत माघ १७ मा नेपालगन्ज भन्सार कार्यालयले नमुना पठाएको चामल खाद्य आयातनिर्यात गुणस्तर प्रमाणीकरण कार्यालयले जाँच गर्दा आयात गर्न नमिल्ने अवस्थामा भेटिएको थियो । विश्व खाद्य कार्यक्रमको उक्त चामल प्रज्ञापनपत्र नम्बर २२१५ बाट नेपालगन्ज ल्याएर कर्णाली प्रदेशको सुर्खेत र सुदूरपश्चिम प्रदेशको कैलाली पठाउने तयारी थियो । जसमा अस्वाभाविक गन्ध आएको र पूरै भिजेको पाइएपछि आयातमा रोक लगाइएको हो ।विश्व खाद्य कार्यक्रमले ४५ वर्षअघिदेखि नेपालका दुर्गम पहाडी र विकट हिमाली जिल्लामा कामका लागि खाद्यान्न र दिवा खाजा कार्यक्रमअन्तर्गत खाद्यान्न वितरण गर्दै आएको छ । बाँड्न ल्याएको खाद्यान्न बेलाबेलामा गुणस्तरहीन फेला पर्ने गरेको छ । यसै क्रममा अधिकारवादी संस्था इन्सेकले नेपालगन्ज नाकाबाट बालबालिकाको हित प्रतिकूल हुने गरी मक्किएको चामल भित्र्याउन थालेकामा विरोध गरेको छ । अखाद्य सामग्री बालबालिकालाई वितरण गर्न ल्याउन लागिएको घटनाको छनबिन गरी त्यसमा संलग्न दोषीहरूमाथि कानुनी कारबाही चलाउन सरकारसँग माग गर्दछौं, इन्सेकका अध्यक्ष कुन्दन अर्यालले आइतबार विज्ञप्ति जारी गर्दै भनेका छन् । २०६६ असार र साउनमा विश्व खाद्य कार्यक्रमले जाजरकोटसहितका पहाडी जिल्लामा कुहिएको चामल वितरण गरेको भन्दै त्यतिबेला राष्ट्रिय मानवअधिकार आयोगसहितका अधिकारवादीहरूले छानबिनको माग गरेका थिए । त्यतिबेला ३ सय जनाको भन्दा बढीको मृत्यु झाडापखालाका कारण भएको थियो । सरकारले न विश्व खाद्यको कुहिएको चामलको जाँच नै गर्यो, न त छनबिन । अहिले पनि सरकार मौन देखिएपछि अधिकारकर्मीहरूले अखाद्य चामल सार्वजनिक रूपमा नष्ट गर्नुपर्ने माग गर्न थालेका छन् ।"
द बिटल्सको 'लेट इट बी,"सन् १९७० मा आजकै दिन (मार्च ६) मा सांगीतिक समूह द बिटल्सको लेट इट बी बेलायतमा सार्वजनिक भएको थियो । यो बिटल्स ब्यान्डको अन्तिम गीत हो । द बिटल्स विश्वकै सबैभन्दा प्रभावकारी सांगीतिक ब्यान्डका रूपमा चिनिन्छ । इंग्लिस रक ब्यान्ड द बिटल्स बेलायतको लिभरपुलमा सन् १९६० मा स्थापना भएको हो । १९६२ देखि १९६९ सम्म ब्यान्डमा जोन लेनन, पल म्याक्कार्टनी, जर्ज ह्यारिसन र रिंगो स्टार सस्दय रहेका थिए । सन् १९६७ मा ब्यान्ड म्यानेजर ब्रायन एप्स्टिनको मृत्यु भएसँगै ब्यान्ड समस्यामा परेको हो । त्यसको एक वर्षपछि १९७० को अप्रिलमा पल म्याक्कार्टनीले सोलो एल्बम निकालेपछि ब्यान्ड औपचारिक रूपमा टुक्रिएको हो । ब्यान्डका निकै चर्चित सदस्य जोन लेननको सन् १९८० मा हत्या भएको थियो । ह्यारिसनको सन् २००१ मा क्यान्सरका कारण निधन भएको थियो । क्याक्कार्टनी र स्टार भने अझै पनि सांगीतिक दुनियाँमा सक्रिय छन् । विश्वभर बिटल्सका कम्तीमा ६० करोड एल्बम बिक्री भएका छन् । बिटल्सका ह्वाइल माई गिटार जेन्ट्ली विप्स, अ डे इन लाइफ, आई वान्ट टु होल्ड योर ह्यान्ड, स्ट्रबेरी फरएभर, यस्टर्डे, इन माई लाइफ, समथिङ, लेट इट बी, कम टुगेदर लगायतका गीत निकै चर्चित छन् ।"
सप्तरंगी उल्लास,"कहाँ के हुँदै छ ? वसन्तपुर, काठमाडौं हरेक वर्ष जस्तै यो वर्ष पनि वसन्तपुरमा होली मनाइँदै छ । रेडियो कान्तिपुर, जावलाखेल ग्राउन्ड रेडियो कान्तिपुरले आयोजना गर्ने कार्यक्रममा राजेशपायल राई, शिव परियार, प्रमोद खरेल, अस्मिता अधिकारीलगायतको प्रस्तुति रहनेछ ।  हरिसिद्धि फेमिली रिसोर्ट, गोदावरी डिसेन्ट युथ होली डिजे बाई दि पुल भन्ने थिमसँगै रिसोर्टले होलीको कार्यक्रम आयोजना गर्दै छ । ५ सयको टिकटमा होलीको रंग, फ्रि स्विमिङ वा कम्लिमेन्ट्री ड्रिंकको व्यवस्था गरेको छ ।  दि सोल्टी होटल, ताहचल यहाँ बलिउड गायिका रीतु पाठकको प्रस्तुति रहनेछ । लाइभ म्यजिकसँगै विभिन्न प्रकारको परिकारको स्वाद चाख्न पाइनेछ ।  गोकर्ण फरेस्ट रिसोर्ट, काठमाडौं दीपक बज्राचार्यको प्रस्तुति रहनेछ । साथमा डीजेहरू मोग्याम्बो दिल्ली, मारिया मुम्बई, रूपेश गोदावरी भिलेज रिसोर्ट, ललितपुर डीजे डिकेस, ब्ल्याक, अमन, याबिटको प्रस्तुति  र्याकेट बार एन्ड इभेन्ट, बंगाल, बूढानीलकण्ठ सञ्जीव डंगोल र परिधि परियार लाइभ म्युजिक, फोटो बुथ, फुड स्टल, बार  सिल्भर ओक ब्याङ्केट, गैरीधारा माल्भिका सुब्बाका साथमा म्युजिक, फुड, गेम बेन्टो लाउन्ज एन्ड बार, विशालबजार डीजे रोलिङ, डीजे डेन्ज, डीजे रञ्जित, डीजे आयुष, डीजे सविन"
स्वास्थ्यको ख्याल गरौं,"होलीमा पहिला प्राकृतिक रङ जस्तो हिना, गुलाब, चन्दन आदिबाट बनाइन्थ्यो । पछिल्लो समय बजारमा मरकरी, एस्बेस्टस, सिलिका, माइका, लिडजस्ता हानिकारक रसायन मिसाइएका रङ भित्रिएको छ । यसले हाम्रो छालामा मात्र नभएर अनुहार वरिपरिका अंगमा समेत असर पुर्याउँछ । नाकमा पस्यो भने रुघाखोकी गराउँछ, मुखभित्र पुग्यो भने निमोनियासमेत गराउन सक्छ । छालामा एलर्जी गराउने, कालो दाग बस्ने हुन्छ । त्यसबाहेक चायापोतो, एक्जिमा, केश झर्ने, चाया पर्ने हुन्छ । होली खेल्ने रङ सुक्खा र पानीमा घोलेर खेल्ने गरी दुई प्रकारको पाइन्छ । सुक्खा रङ पानीले पखाल्दा जान्छ । पानीमा घोल्नुपर्ने रङको प्रयोग गर्नु हुँदैन । होली खेल्नु अघिल्लो दिन पूरै जीउमा तेल लगाउने र होली खेल्नुपूर्व पनि तेल लगाउने । यसले रङ भित्रसम्म पुग्न पाउँदैन । रङ सजिलै हटाउन सकिन्छ । होली खेल्दा पूरै शरीर ढाक्ने पहिरन लगाउनुपर्छ । होली खेल्दा केशलाई कभर गर्नुपर्छ । नङ काट्नुपर्छ, लामो नङमा रङ जमेर खानाद्वारा पेटसम्म पुग्न सक्छ । मोस्चराइजर र सनस्क्रिनको प्रयोग गर्नुपर्छ । डेढदेखि २ घण्टाभन्दा बढी रङ खेल्नु हुँदैन । रङ पखाल्दा पानीको मात्र प्रयोग गर्नुपर्छ । रङ गएन भने नरम क्लिन्जर वा साबुनको प्रयोग गर्न सकिन्छ । सफा गर्दा बेस्सरी घोट्नु हुँदैन । नुहाइसकेपछि पनि पूरै शरीरमा तेल लगाउन सकिन्छ । केही समस्या देखिए तुरुन्त चिकित्सककहाँ जानुपर्छ ।"
माछोमाछो भ्यागुतो,"(काठमाडौं)डिस्क्लेमरः यदि तपाईं अनमोल केसीको बिछट्टै ठूलो फ्यान हुनुहुन्छ र उनका फिल्मको अन्ध प्रशंसक हुनुहुन्छ भने कृपया २० छड्के को समीक्षा नपढ्नुहोला । यसले तपाईंको चित्त दुखाउन सक्छ । यदि तपाईं अनमोलको कामको गुण वा दोषका आधारमा प्रशंसक हुनुहुन्छ भने उनको पछिल्लो यो फिल्म हेर्नुभएन भने अनमोलका लागि राहत हुनेछ । किनभने २० छड्के हेर्नु भनेको अनमोलले आफ्नो शुभचिन्तक गुमाउने भय हो ।यार्चागुम्बु टिपेर फर्कंदै गरेका मनाङेलाई रोयल मनाङ ग्याङका गुन्डा नाइके साम्तेन (रवीन) ले बाटोमै लुटपाटसँगै हत्या गर्छन् । त्यहाँबाट ज्यान जोगाएर चितवन भागेको एउटा बालक पछि गएर ग्याङस्टारर मेंढक (अनमोल) ले चिनिन्छ । चितवनकै गुन्डा नाइके नटराज (कमलमणि) को छत्रछायामा हुर्किएको मेंढकको बदलाको कथा हो, २० छड्के । समीक्षात्मक रूपमा प्रशंसा नबटुले पनि इनिसियल हाइप पाएको फिल्म थियो, छड्के । सोही फिल्मका निर्देशक निगम श्रेष्ठकै लेखनमा निर्देशित यो फिल्मबाट चलचित्र प्रेमीको ठूलो आशा त थियो नै, अनमोलसमेत जोडिएपछि स्टार पावर पनि थपिएको हो । तर फिल्मले बक्सअफिसमा सुरुवातदेखि नै निराशाजनक व्यापार गर्यो । लभस्टोरी फिल्ममा स्टारडम देखाएका अनमोललाई ग्याङस्टार छविमा पस्किएका निर्देशक श्रेष्ठको फिल्म कमजोर देखियो । श्रेष्ठले आवरणमा जति चमकधमक देखाएका छन्, फिल्मको पटकथा र चरित्र चित्रणमा त्यसो गर्न सकेका छैनन् । समस्या (कन्फ्लिक्ट) मा खेल्नुपर्ने फिल्म आफैं समस्याग्रस्त बनेको छ । कलाकारका रूपमा मेगास्टार र चरित्रका रूपमा ग्याङस्टारका रूपमा सुरुमै पस्किएका अनमोललाई भूमिकाको हिसाबले टोले गुन्डाभन्दा माथि उठ्न दिइएको छैन । अझ एक दृश्यमा त मेंढकको ग्याङले बाख्रासमेत चोर्छ । न त राजनीतिक आवरणमा गुन्डागर्दी मच्चाइरहेको भनिएको नटराज सो अनुरूप आततायी हुनुपर्ने हो । तर चर्को डायलगबाजी गर्नुबाहेक चरित्रका खास काम केही छैनन् । गेटअपमा विचित्र देखिएर मात्र चरित्र भयंकर हुन्छ भन्ने मान्यतामा निर्देशक देखिन्छन् । थ्री एक्ट को सर्वमान्य मान्यतालाई समेत पटकथाले पछ्याएको देखिँदैन । एक दृश्य र लगत्तैको दृश्यबीचको तारतम्य देखिँदैन । कतिपय दृश्य त केका लागि पर्दामा चलिरहेका छन् भन्ने हुन्छ । इन्जिनियरिङ गरिरहेकी याङ्कीलाई क्लबमा भेटाउनु र लगत्तैको दृश्यमा बाइक बिग्रिएर रिक्सामा मेंढकसँगै राखेर जबर्जस्ती प्रेममा पार्नु मात्र हैन, मेंढककै ग्याङमा समाहित गर्नु बलजफ्त लाग्छ । दर्शकले दुईबीचको प्रेमसम्बन्धलाई आत्मसात् नभई मान्दिनुपर्ने बाध्यता रहन्छ । त्यसबाहेकका अन्य कुनै पनि चरित्रको न पृष्ठभूमि छ, न लक्ष्य नै । केवल एक भीड जम्मा हुनु र दिनदहाडै बन्दुक पड्काउँदै र गुन्डागर्दी गर्दै हिँडेका दृश्यमा फिल्म सीमित देखिन्छ । लाग्छ, फिल्म बिना पटकथा र निर्देशनमा केही फुटेजको जोरजाम पारी हलमा फालिएको हो । कथा, पटकथा र संवादमा मात्र होइन फिल्म प्राविधिक पक्षमा पनि कमजोर छ । पृष्ठभूमि संगीतले भरथेग गर्न खोजे पनि पर्याप्त छैन । छायांकन मिश्रित खालको छ । सिन ब्लकिंगमा यति लापरबाह गरिएको छ कि मारकाटको दृश्यमा घाइतेहरू हाँस्दै भुइँमा ढलिरहेका छन् । यस्ता खालका बचपना कम्तीमा फिल्म मेकिङका विद्यार्थी निर्देशक श्रेष्ठका लागि क्षम्य हुँदैन । त्यसो त लेखन वा निर्देशनमा जम्न नसकेका निगम साम्तेनको भान्जा खजुरेको भूमिकामा भने जमेका छन् । छड्के बाट निर्देशनमा प्रचुर सम्भावना देखाएका निगम लालपुर्जा सम्म आइपुग्दा पनि यतिधेरै स्खलित भएका थिएनन्, जति २० छड्के मा भए । देशकै महँगा र फ्यान फलोइङ भएका स्टारलाई कास्टिङ गर्नुको औचित्य पुष्टि गर्न नसक्नु निर्देशक र लेखकका रूपमा निगमले आफूलाई पहिल्यै कमजोर स्वीकार गर्नुको छनक पनि हो । किञ्चित आशा मात्रै राखेर फिल्म हेर्न जाने दर्शकका लागि २० छड्के माछोमाछो भ्यागुतोबाहेक केही हात पर्ने छैन ।"
सुदूरमा वन मास्दै बस्ती विस्तार,"(धनगढी)गोली हान्ने अधिकार छ तर न बन्दुक छ न बन्दुक चलाउने तालिम नै । बिनापुर्जी २४ घण्टा थुन्ने अधिकार छ तर न हिरासत छ न सेक्युरिटी । कार्यालयको नाम छ, छाप र लेटरप्याड पनि छ, तर दर्ता चलानी गर्ने खरिदार छ न लेखापाल र बजेट छ । एउटा आठौं तहको अधिकृतमुनि चार जना वनरक्षक राखेर डांँडाकांँडा जिम्मा लगाइदियो काम खत्तम, मुलुकको सबैभन्दा ठूलो सालको जंगल रहेको डडेलधुराको जोगबुढामा कार्यरत वन अधिकृत सुरेशचन्द्र डीसीले सामाजिक सञ्जालमा लेखेका शब्द हुन् । २५ वर्षदेखि सुदूरपश्चिमका विभिन्न जिल्लामा कार्यरत उनको यो स्टाटसले वनजंगल सुरक्षाको अवस्था कस्तो भइरहेको छ भन्नेमा चिन्ता बढाउँछ । वन सकिँदै गयो, अतिक्रमण निकै बढ्यो, नियन्त्रण हुन सक्ने अवस्था नै छैन, सुदूरपश्चिम प्रदेश वन मन्त्रालयका सचिव वेदकुमार ढकालले धनगढीमा गत मंगलबार मन्त्रालयको प्रगति विवरण प्रस्तुत गर्दै भनेका थिए, थुप्रै समस्या र चुनौतीका बीच मन्त्रालयले गरिरहेको प्रयास सार्थक हुन सकेको छैन । उनका अनुसार वन अतिक्रमण बढेको बढ्यै छ । भूमि आयोगले १० वर्षदेखि चलनभोगमा रहेको जग्गा नापी गर्ने प्रावधानअनुरूप अधिकांश वन क्षेत्र पनि नापी भइरहेको सुन्नमा आएको छ, उनले भने, प्रगति विवरणमा के प्रगति पेस गर्ने ? संशय भएको छ । उनले प्रगति विवरण सार्वजनिक गर्दा वन संरक्षणमा राजनीतिक तहबाट असहयोग भइरहेका कारण वन क्षेत्र सकिँदै गएको भन्न खोजे पनि स्पष्ट भन्न सकेनन् । सुदूरपश्चिमका वन सचिव र घना जंगल भएको चुरे क्षेत्रका वन अधिकृत डीसीको अभिव्यक्तिले सुदूरपश्चिमको घनाजंगल क्षेत्र कसरी सकिँदै छ भन्ने स्पष्ट हुन्छ । वन मन्त्रालयको तथ्यांकअनुसार सुदूरपश्चिममा वनजंगलको क्षेत्रफल १९ लाख ५३ हजार ९ सय हेक्टर छ, जसमध्ये ११ लाख ४६ हजार १ सय ७ हेक्टर वनजंगलले ढाकेको क्षेत्र छ । बाँकी ८ लाख ७ हजार ७ सय ९३ हेक्टर वन क्षेत्रमा बुट्यान र गैरकाष्ठ छ । यसमध्ये ४ लाख हेक्टरभन्दा बढी तराईका दुई जिल्ला कैलाली र कञ्चनपुरमा छ । पछिल्ला पाँच वर्षमा तराईको यस्तो जंगल क्षेत्र लगभग अतिक्रमण भइसकेको विभागका अधिकारीहरूको अनुमान छ । यसबाहेक सामुदायिक र राष्ट्रिय वन क्षेत्रमा पनि अतिक्रमण व्यापक छ ।वडा कार्यालय, प्रहरी कार्यालय, अस्पताल भवन, विद्यालय, मठमन्दिर, संघसंस्थाका भवन, सामुदायिक भवन, सहकारी, गौशालादेखि पालिकाका विभिन्न संरचना निर्माणका लागि सामुदायिक वन क्षेत्र अतिक्रमण भएको छ । वन निर्देशनालय कैलालीका एक उच्च अधिकारी भन्छन्, गाउँको एक छेउबाट वनकर्मीले अतिक्रमण हटाउन थालेका हुन्छन् अर्को छेउमा निर्माण भएको भवनको नेता मन्त्रीहरू उद्घाटन गरिरहेका हुन्छन् । कसरी वन जोगाउन सकिन्छ ? चुरेका पुराना मानव बस्तीमा अहिलेसम्म विद्युत्, खानेपानी नपुगे पनि अतिक्रमण गरी बनेका दर्जनौं बस्तीमा बिजुलीबत्ती, मोटरबाटो, खानेपानी, विद्यालय, सार्वजनिक भवन र मठमन्दिरमा तिनै तहका सरकारको ठूलो विकास बजेट खर्च भएको देख्न सकिने उनले बताए । राजनीतिक तहबाट हुने यस्ता गतिविधिले वन ऐन निष्प्रभावी भएको पनि उनको तर्क छ ।पाँच वर्षअघि जिल्ला वन कार्यालय कैलालीले ३२ हजार हेक्टर जंगल अतिक्रमण भइसकेको तथ्यांक सार्वजनिक गरेको थियो । पछिल्ला पाँच वर्षमा कैलालीमा मात्र दोब्बर बढी वन अतिक्रमण भएको वन विभागका अधिकारीहरू स्वीकार गर्छन् । निवर्तमान प्रदेश वन सचिव देवेशमणि त्रिपाठीले नै दुई महिनाअघि राजनीतिक संरक्षणमा पछिल्ला पाँच वर्षमा कैलाली र कञ्चनपुरमा दोब्बर बढी वन क्षेत्र अतिक्रमण भएको बताएका थिए । स्थानीय तहमा जनप्रतिनिधि निर्वाचित भइसकेपछि तराईका दुई जिल्लामा सबैभन्दा बढी वन क्षेत्र अतिक्रमण भएको छ । प्रदेशमा सबैभन्दा बढी वन क्षेत्र कैलालीमा छ । कैलालीमा २ लाख ५ सय ७३ हेक्टर वन क्षेत्र छ । अर्को तराई जिल्ला कञ्चनपुरमा ७८ हजार ७ सय ९७ हेक्टर जंगल क्षेत्र छ । जसमध्ये अन्य काष्ठ तथा बुट्यान क्षेत्र भएका फाँटहरू सबै अतिक्रमण भइसकेका छन् । त्यसबाहेक सघन वन क्षेत्रभित्र रहेका फाँटहरू पनि अतिक्रमण भएर ठूला ठूला बस्ती बनिसकेका छन् । कैलालीको चुरे र भावर क्षेत्रमा पछिल्लो समय हजारौं हेक्टर वन क्षेत्र अतिक्रमण गरी बस्ती बसाइएका छन् । ग्रामीण क्षेत्रमा मात्र होइन सहर बजार आसपासका जंगल पनि सखाप हुन थालेका छन् । प्रदेश राजधानी वरपरकै सामुदायिक वन र राष्ट्रिय वन नासेर दजैनौं बस्तीको विकास भएको छ । कैलालीको गोदावरी नगरपालिका, गौरीगंगा नगरपालिका र घोडाघोडी नगरपालिकाका अधिकांश वन क्षेत्रमा अतिक्रमण गरी बनेका दुई दर्जन बढी नयाँ बस्तीको विकास भएको छ । कञ्चनपुरको कृष्णपुर नगरपालिका, शुक्लाफाँटा नगरपालिका र वेदकोट नगरपालिकासँग जोडिएका चुरे र भावर क्षेत्रमा एक दर्जन बढी नयाँ बस्ती बिस्तार भएका छन् ।तराईका कैलाली र कञ्चनपुर मात्र होइन १ लाख ५२ हजार ९ सय ९९ हेक्टर जंगल क्षेत्र रहेको डोटी र १ लाख १३ हजार ३ सय ९ हेक्टर क्षेत्रफल रहेको डडेलधुरामा पनि वन विनासको क्रम बढेको छ । डडेलधुराको महाभारत संरक्षित वन क्षेत्र फडानीसँगै अतिक्रमण भइरहेको छ । जिल्लाका विभिन्न पालिकामा अभियानकै रूपमा सल्लाका घना जंगल फँडानी भइरहेको छ । डोटीको संरक्षित तेललेक क्षेत्र र अन्य जंगल फडानी भइरहेको देखिएको छ । डडेलधुरामा वर्षमा कति काठ कटानी भयो भन्नेसम्मको तथ्यांक वन डिभिजनसंँग छैन । डिभिजन वन कार्यालयसंँग पटकपटक काठ निकासीका विषयमा जानकारी माग्दासमेत उपलब्ध गराउन सकेको छैन ।वन ऐन २०६९ को दफा ७ मा वन क्षेत्रमा जुनसुकै उद्देश्यले नापी भए पनि स्वतः रद्द हुने उल्लेख छ । तर, पछिल्लो समय भूमि आयोगले १० वर्ष भोगचलन गरेका आधारमा अतिक्रमण भएर बनेका बस्तीहरूको धमाधम नापी गरिरहेको छ । आयोगको सदस्यका रूपमा सम्बन्धित वन कार्यालय पनि सदस्य रहने प्रावधान भए पनि आयोगका यस्ता बैठकमा वन विभागका प्रतिनिधि जाँदैनन् । सुदूरपश्चिमका वन निर्देशक कृष्ण भट्ट भन्छन्, ऐन कानुनअनुसार काम नहुने भएपछि बैठकमा जानुको पनि कुनै अर्थ हुँंदैन । प्राय आयोगका बैठकमा वन अधिकारी जाँदैनन् । प्रदेशको प्रगति सार्वजनिक कार्यक्रममा वनसचिव वेदप्रसाद ढकालले पनि भूमि आयोगले वन क्षेत्र अतिक्रमण गरी बनेका बस्ती नापी भइरहेको गुनासो गरेका थिए । यसबाहेक डोजरे सडकले पनि हजारौं हेक्टर वन क्षेत्र नासिएको छ । पर्यावरणीय प्रभाव मूल्यांकन नगरी पछिल्ला पांँच वर्षमा प्रदेशका सबै स्थानीय तहले ११ हजार किलोमिटरभन्दा बढी सडक निर्माण गरेका छन् । वन ऐनअनुसार यसरी वन क्षेत्रमा सडक बनाउन पाइदैन, वन निर्देशक भट्ट भन्छन्, जिल्लागत रूपमा सबै स्थानीय तहलाई वन डिभिजन कार्यालयहरूले वातावरणीय प्रभाव मूल्यांकन नगरी सडक निर्माण नगर्न पत्राचारसमेत गरेको थियो । राजनीतिक तहको निर्णयले धेरै ठाउँ वन क्षेत्रमा सडक बनाइएका छन् ।सुदूरपश्चिममा ७ वटा संरक्षित वन छन् । जसमध्ये लालझाडी मोहना र वसन्ता गरी ९८ हजार ६ सय ४३ हेक्टर वन क्षेत्र तराईका दुई जिल्लामा छन् । डडेलधुरा, बैतडी, अछाम र डोटीमा गरी ८३ हजार ५ सय ६१ हेक्टर संरक्षित वन क्षेत्र छ । डडेलधुरामा महाभारत, बैतडीमा ग्वालेक र सिगास, अछाममा रामारोशन र डोटीमा तेलेलेक संरक्षित वन क्षेत्र छ । वन तथा वातावरण क्षेत्रमा क्रियाशील संस्था वन तथा वातावरण संरक्षणका लागि राष्ट्रिय अभियानका संयोजक गणेश खड्का भन्छन्, तराईका संरक्षित वन क्षेत्रमा अतिक्रमण गरेर बस्ती बसिसकेका छन् भने अरू वनको अवस्था कस्तो होला ? प्रदेशमा रहेका दुइवटा साझेदारी वनको अनुगमन निरीक्षण र पुनः नापी गर्ने हो भने राजनीतिक संरक्षणमा अतिक्रमण कसरी भइरहेको छ भन्ने जानकारी पाउन सकिने उनले बताए । भारताल, बाह्रवन र गौरीगंगा प्रस्तावित गरी ४४ हजार ४ सय ४५ हेक्टरको साझेदारी वन क्षेत्रमध्ये हजारौं हेक्टर अतिक्रमण गरी बस्ती बसेका छन् ।यसबाहेक समुदायको कार्ययोजनाअनुरूप स्वीकृत कार्यक्रम सञ्चालन हुने सामुदायिक वन क्षेत्रमा पनि अतिक्रमण गरी घना बस्ती छन् । प्रदेशमा पछिल्लो तथ्यांकअनुसार ३ लाख ९३ हजार ४ सय १४ हेक्टर वन क्षेत्र ओगटेका ३२ सय ९३ सामुदायिक वन छन् । यसैगरी ७ हजार ६ सय ६२ हेक्टर क्षेत्रफलका १ हजार ६ सय कबुलियती वन छन । सबैभन्दा बढी सामुदायिक वन क्षेत्र नै अतिक्रमण गरी बस्ती बसेको देखिएका छन् । प्रदेश वन मन्त्रालयका एक अधिकारीका अनुसार प्रदेशभरि अनुमानित अतिक्रमित वन क्षेत्रमध्ये ६१ प्रतिशत सामुदायिक वनमा छ । यो औपचारिक तथ्यांक होइन उनले भने राजनीतिक संरक्षणमा अतिक्रमण गर्न सहज हुने भएकाले सामुदायिक वन क्षेत्र अतिक्रमणको निसानामा परेको हो । गत वर्ष अतिक्रमण हटाउने प्रयास गर्दा कैलालीमा एकजना वन अधिकृतलाई राजनीतिक दलका कार्यकर्ताले कालोमोसो दलेर कुटपिट गरेका थिए । एक जना जिल्ला वन अधिकृत भन्छन् राजनीतिक संरक्षणबिना एक हेक्टर पनि अतिक्रमण हुन सक्दैन । प्रदेशको वन क्षेत्र संरक्षण र व्यवस्थापनका लागि चाहिने जनशक्ति, बजेट र कानुनको अवस्था भने दयनीय छ । प्रदेशमा स्वीकृत दरबन्दीको आधा जनशक्ति पनि छैन । प्रदेशमा स्वीकृत ७ सय ६० दरबन्दीमध्ये जम्मा ३ सय ५५ को मात्र पदपूर्ति भएको छ । बाँकी ४ सय ५ दरबन्दी रिक्त छ । भौतिक साधन, बजेट र सुरक्षा उपकरणका विषयमा वन अधिकृत सुरेशचन्द्र डीसीले बताएभन्दा फरक अवस्था देखिँदैन ।"
विश्व खाद्यको चामलको गुणस्तरमा सम्झौता नहोस्,"कर्णाली र सुदूरपश्चिमका विद्यालयमा बालबालिकालाई दिवा खाजा खुवाउन विश्व खाद्य कार्यक्रमले ल्याएको ५४ हजार किलोग्राम चामल गुणस्तरहीन फेला पर्नु विडम्बनापूर्ण छ । दुर्गम भूगोलका विपन्न बालबालिकाको शिक्षामा पहुँच सुनिश्चित गर्ने एउटा उपायस्वरूप राष्ट्रसंघीय संस्थाले प्रदान गरेको चामल नै अखाद्य पर्नु सबैलाई खिन्न तुल्याउने विषय हो । विश्व खाद्यको मुख्यालय इटलीबाट भारतीय बन्दरगाह हुँदै नेपाल ल्याइएको चामल आयातनिर्यात गुणस्तर प्रमाणीकरण कार्यालयले परीक्षण गर्दा भिजेर टुक्रिएको, गन्ध आएको र खान अयोग्य भएको पाइएपछि नेपालगन्जस्थित सीमानाकामै रोकिएको छ । लक्षित वर्ग र सहयोग प्राप्त गर्ने मुलुक नेपाललाई दुःखी तुल्याउने यस घटनाबाट विश्व खाद्यले पनि ग्लानि महसुस गर्नुपर्छ, र आफ्नो प्रणालीमा रहेको गल्ती सच्याउन जोड दिनुपर्छ ।यसअघि २०६६ जेठ, असार र साउनमा पनि विश्व खाद्यले जाजरकोटसहितका पहाडी जिल्लामा कुहिएको चामल वितरण गरेको भन्दै त्यति बेला एक दर्जनभन्दा बढी अधिकारवादी संघसंस्थाले सरकारसँग छानबिनको माग गरेका थिए । डेढ दशकभित्रै फेरि ठूलो परिमाणमा यसरी गुणस्तरहीन चामल भित्र्याउन लागेको पाइनु चिन्ताको विषय हो । यसले उक्त संस्थाका कामकारबाहीमै प्रश्न उठाएको छ । विश्व खाद्यको मनसुबा नै अखाद्य चामल भिडाउने त पक्कै नहोला, अन्तर्राष्ट्रिय मापदण्डअनुरूप चल्ने संस्थाले यसो गर्छ भनेर विश्वास गर्न पनि सकिन्न । परन्तु कैफियत देखिएकै कारण भन्सारमा चामल रोकिएपछि स्वाभाविक रूपमा उसले जस्तो कदम चाल्नुपर्थ्यो, त्यसो गरेको भने पाइएन । परीक्षणमा अखाद्य पाइएपछि त्यसलाई बरु पुनर्पुष्टि गराउने, गल्तीप्रति क्षमा माग्ने, यसबारे अनुसन्धान गरेर कसैलाई दोषी पाइएमा कारबाही गर्नेगराउनेमा विश्वस्त तुल्याउने, उक्त चामल नष्ट गरी नयाँ गुणस्तीय खाद्यान्न अविलम्ब ल्याउन पहल गर्ने र यस्ता घटना पुनः दोहोरिन नदिन प्रतिबद्धता जनाउने कार्यमा विश्व खाद्य अग्रसर हुनुपर्थ्यो । तर त्यसो नगरी सोही चामललाई छाडिदिन दबाब दिएबाट सन्देह पैदा भएको छ । विश्व खाद्यका अधिकारीहरूले बिनारोकटोक चामल ल्याउन पाउनुपर्ने अडान लिनु र नेपाली पक्षले गरेको गुणस्तर परीक्षणप्रति समेत असन्तुष्टि जनाउनु अस्वाभाविक छ । यस्तो अनुचित अडानले संयुक्त राष्ट्रसंघीय संस्थालाई शोभा दिँदैन । सांगठनिक रूपमै उसले यस्तो गैरजिम्मेवार अडान राखेको नहुन सक्छ, त्यसैले विश्व खाद्यले चामल बिग्रनुको कारणबारे मात्र होइन, गुणस्तर प्रमाणीकरण कार्यालयले कैफियत देखाइसकेपछि गरिएको गलत जिद्दीबारे पनि अनुसन्धान गर्नुपर्छ । र, आगामी दिनहरूमा आफ्ना अधिकारीहरूलाई थप जिम्मेवार बनाउन पहल गर्नुपर्छ ।अझ डरलाग्दो त, भन्सारले रोकेको चामल छाड्नुपर्ने विश्व खाद्यको अडानबाट त यसअघि पनि कतै खान योग्य नभएको चामल बाँडिएको त थिएन भन्ने आशंका उब्जिएको छ । विश्व खाद्यले अनलाइन भन्सार स्वघोषणा गरेर परीक्षणबिनै भन्सार जाँचपास गराउँदा विगतमा पनि गुणस्तरहीन चामल विद्यालयसम्म पुगेको हुन सक्ने देखिएको छ । शंका लागेर परीक्षण नगरिएको भए यस पालि पनि यो चामल विद्यालयसम्मै पुग्ने निश्चित थियो, त्यसैले विश्व खाद्य यसप्रति गम्भीर हुन जरुरी छ । गन्ध आएको चामल खाँदा बालबालिका रोगको सिकार हुन सक्ने जोखिम त छँदै छ, स्वयं विश्व खाद्यको भूमिका र विश्वसनीयतामा पनि गम्भीर प्रश्न उठ्न सक्ने तथ्यप्रति उसका जिम्मेवार अधिकारीहरूले आँखा चिम्लिन मिल्दैन ।निश्चय पनि लामो दूरीबाट खाद्यान्न ल्याउँदा त्यसको गुणवत्ता कायम गर्न मुस्किल हुन सक्छ, ढुवानीका क्रममा कहीँ भिज्न गएको हुन पनि सक्छ । यो भूल विश्व खाद्यको नभएर ढुवानीमा संलग्न अरू पक्षहरूको पनि हुन सक्छ । यी सबै विषयहरू आफैंमा मननीय भए पनि सत्य के हो भने, चामल गुणस्तरहीन पाइएपछि त्यसलाई वितरण गर्न पाइँदैन, हुँदैन । बरु यसबाट पाठ लिएर आगामी दिनमा कसरी यस्ता समस्या उत्पन्न नहुने गरी लक्षित वर्गमा खाद्यान्न पुर्याउने भन्ने विषयमा मन्थन गर्न जरुरी छ । उक्त चामल नेपालकै बढी धान फल्ने जिल्ला वा छिमेकी मुलुकबाटै खरिद गर्दा जोखिम कम हुन्छ कि ? अथवा बालबालिकालाई चामलको साटो अरू स्थानीय पोषिलो खाजा नै वितरण गर्न पो सकिन्छ कि ? यी प्रश्नहरूमा विश्व खाद्य घोत्लिनैपर्छ । अखाद्य वस्तुको जोखिम नेपालीहरूले बेहोर्नुपर्ने भएकाले नेपाल सरकार पनि यस विषयमा पर्याप्त मात्रामा सतर्क रहनुपर्छ । आफैं सदस्य रहेको राष्ट्रसंघसितको सुसम्बन्ध आफ्नो ठाउँमा छ, निःसन्देह त्यसलाई मजबुत तुल्याउँदै जानुपर्छ, तर आफ्ना नागरिकलाई मार पर्ने विषयमा भने उसका गल्ती ढाकछोप गर्ने विगतको जस्तो भूल सरकारले फेरि दोहोर्याउनु हुन्न । मुख्य रूपमा भने विश्व खाद्य नै बढी जवाफदेह हुनुपर्छ, वितरण गर्ने खाद्यान्नको गुणस्तरको प्रश्न नै असोच्य हुने गरी उसले आफूलाई सुधार्नुपर्छ ।"
होलीका विकृति,"होली सद्भाव र रङको पर्व हो । असत्यमाथि सत्यको विजयको खुसियालीमा प्रत्येक वर्ष होली पर्व मनाइन्छ । एकआपसमा रमाइलो गरेर, मिलेर होली खेल्नुपर्छ । तर अहिले होलीमा विकृति फैलिएको छ । केही व्यक्तिले अरूको इच्छाविपरीत फोहर पानी छ्याप्ने गर्छन् । स्वास्थ्यका लागि हानिकारक हुने रङहरूको प्रयोग पनि बढेको छ । त्यस्तै होलीको बहानामा मद्यपान गरेर सवारी चलाउने पनि गरिन्छ । यस्ता कुराबाट टाढा रही यसपालिको होली हामी सबैले अनुशासित भई एकआपसमा मिलेर खेलौं । अच्युतमानसिंह प्रधान, बालुवाटार, काठमाडौं"
समाचारले भ्रम सृजना गर्यो,"फागुन १४ मा दाताबाट निःशुल्क प्राप्त रगतमा मनोमानी शुल्क शीर्षकमा प्रकाशित समाचार यथार्थमा आधारित छैन । स्वयंसेवी रक्तदाता, रक्तदान गर्ने संस्थाहरू, रक्तसेवामा सहयोग गर्ने निकायहरू र रक्तसञ्चार सेवाका स्वयंसेवक तथा सहयोगीहरूलाई प्रोत्साहन गर्नुपर्नेमा हतोत्साहित हुने समाचार आएकोमा हामी दुःखी छौं । नेपाल रेडक्रसका केन्द्रीय, प्रादेशिक, जिल्लास्तरीय र आकस्मिक रक्त सञ्चार सेवा केन्द्रहरूले स्वास्थ्य तथा जनसंख्या मन्त्रालयले तोकेको दायरामा रहेर, प्रयोग भएको प्रविधि बमोजिम सेवा शुल्क लिई रगत उपलब्ध गराइरहेका छन् । नियमन गर्न र एकरूपता ल्याउनकै लागि प्रति युनिट शुल्क तोकिएको हो, सो दायरामा नरही सेवा शुल्क कसैले लिन मिल्दैन भन्नेमा हामी स्पष्ट छौं । यो नाफामा आधारित काम होइन । स्वास्थ्य तथा जनसंख्या मन्त्रालयले तोकेको सात भेरियवलमा जनशक्ति, उपकरण, ऊर्जा, यातायात, पूर्वाधार, सेवाकेन्द्र विस्तारजस्ता विषय समावेश छैनन्, जुन खर्च नेपाल रेडक्रसले आफ्नो प्रतिबद्धता बमोजिम विभिन्न स्रोतबाट बेहोरिरहेको छ । केन्द्रीय रक्तसञ्चार सेवा एउटा युनिट मात्रै विगत दस वर्षमा १३ करोड रुपैयाँ आर्थिक घाटामा छ । रक्ततत्त्वबाट १० करोड रुपयाँ अतिरिक्त शुल्क उठाएको भनी समाचारमा उल्लेख गरिएको भ्रमपूर्ण हो, बरु केन्द्रीय रक्तसञ्चार सेवाले १३ करोड रुपैयाँ ऋण सापटी तिर्नुपर्ने सत्य हो । दिव्यराज पौडेल, निर्देशक, नेपाल रेडक्रस सोसाइटी"
"'सांसदका स्वकीय सचिवमा फेरि पनि छोराछोरी, साला र भाइभतिजा  बाट लिइएका टिप्पणी :",राज्यदोहन बन्द गरौं । स्वकीय सचिव किन चाहियो ? आफ्नो समय आफैं व्यवस्थापन गरौं । डीबी डमु
डीडीसी सुधारौं,"डीडीसीले नगदै बेच्दा किसानसँग किन उधारो ? समाचार पढेर केही लेख्न मन लाग्यो । सरकारी संस्थान कसरी धराशायी भइरहेको छ भन्ने दृष्टान्त हो यो समाचार । करिब १२ सय दुग्ध उत्पादक सहकारीमार्फत २ लाख किसानले डीडीसीलाई दूध बेच्दा मासिककरिब १८ देखि २० करोड रुपैयाँ भुक्तानी गर्नुपर्छ भनिए पनि ३ महिनादेखि किसानले रकम नपाउनुको पछाडिको कारण के त ? किसानहरूप्रति सरकारी दृष्टिकोण के हो ?अधिकांश उपभोक्ताको रोजाइ डीडीसीको दूध भए पनि व्यापारिक दृष्टिकोणबाट यो संस्था अधोगतिमा जानुको पछाडि विभिन्न कारण छन् । राजनीतिक हस्तक्षेपबाट मुक्त नहुनु, सञ्चालक चुन्नमा होडबाजी चल्नु, अनावश्यक रूपमा भर्ती गरिएका कर्मचारीहरूको खर्च धान्न धौधौ पर्नु लगायत । यस विषयमा संस्थानका जिम्मेवार पदाधिकारी के भन्छन् ? गाईभैंसीको दानादेखि बजारसम्म पुर्याउने खर्च नगदमै गर्छन्, किसान । यस्तोमा किसान उधारोमा पर्नु कत्तिको न्यायोचित हुन्छ ? तसर्थ संस्थानको आन्तरिक व्यवस्थापनमा सुधार ल्याउनैपर्छ । यस अतिरिक्त कृषि तथा पशुपन्छी विकास मन्त्रालय लगायत सम्बन्धित निकायको ध्यान पनि यस्तो लापरबाहीतिर जानु आवश्यक छ । कृषि व्यवसायजस्तो अति महत्त्वपूर्ण क्षेत्रमा यस्ता अराजकता र भ्रष्टाचारको गन्ध फैलिन दिने हो भने देश संकटमा पर्छ । खिमराज गिरी, काठमाडौं"
कता जाँदै छ अर्थतन्त्र ?,"के गर्ने ?नीतिगत अन्योल र शासकीय तदर्थवाद समस्याको चुरोमा छ । राज्यको आर्थिक र औद्योगिक विकासको मोडल, शिक्षा नीतिप्रणाली र रोजगारी एवम् सामाजिक कल्याणका उपायहरूबारे बृहत्तर आयामहरूको प्रस्टता धेरै टाढाको अपेक्षा भइसकेको छ । अर्थतन्त्रलाई चलायमान बनाइराख्न आवश्यक कानुननियमहरू बनाउन र लागू गर्न पनि राज्य चुकेको छ । राजनीति अर्थतन्त्रका समस्याप्रति निरपेक्ष देखिएको छ । राज्यसत्ताका सञ्चालकहरूमा अर्थतन्त्रको अवस्थाप्रति चिन्ता र समस्या समाधानमा पहल गर्ने राजनीतिक इच्छाशक्तिसमेत प्रदर्शन हुन नसक्नु अहिलेको मुख्य चुनौती हो । सम्पत्ति शुद्धीकरण नियन्त्रण लगायतका तीन दर्जन विधेयक विगत संसद्मा वर्षौं थन्किए । ती पारित नभई अघिल्लो संसद्को पदावधि सकियो । न्यून बिजकीकरण छाया अर्थतन्त्रको एउटा मूल कारक भइसक्दा पनि राज्य प्रत्युत्पादक नीति र अभ्यासहरूमै रुमलिएको छ । विगत बीस वर्षमा केन्द्रीय बैंकले मौद्रिक नीतिको टेम्प्लेट समेत बदल्न सकेको छैन । जुनसुकै दलको सरकार आए पनि दुर्गा प्रसाईं प्रवृत्तिले राज्यको निर्णय प्रक्रियालाई अपहरण गरिरहेको छ । राज्य चलाउनेहरूको पहिलो प्राथमिकता पैसा असुल्ने आकर्षक सरकारी कार्यालयहरूमा आफ्ना मान्छे पठाउने आतुरी सनातन छ । यो अभ्यास अब सम्पूर्णतः लज्जाहीन र खुलेआम भएको छ । यसको तीव्र कुप्रभाव प्रशासनिक प्रभावकारिता र आर्थिक सुशासनमा परेको छ । क्षणिक स्वार्थहरूको जालो उच्च राजनीतिक र प्रशासनिक तहसम्म यसरी फैलिएको छ कि मुलुकको हितका उपाय र मार्गचित्रबारे चिन्ता व्यक्त गर्ने मञ्चहरू नै अब सायद बाँकी छैनन् । यस्तो चिन्ता गर्नेहरू निर्णायकहरूका दृष्टिमा अक्सर उपहास र वैरभावका पात्र भइरहेका छन् ।यसका पछाडि गम्भीर विकृतिहरू छन् । उच्च तहमा बस्नेहरूको ध्येय असल नीति बनाउने र कार्यान्वयन गर्नेमा छैन । विदेशी नागरिकता वा स्थायी बसोबासको निस्सा लिनेहरू अहिले ठूलै संख्यामा सार्वजनिक पदमा छन् । आफैं नभए, तिनका छोराछोरी नफर्कने गरी विदेश पलायन भएका छन् । त्यसैले यो जमातको मूल तिकडम अवैध बाटोबाट पैसा जम्मा गरी विदेश पठाउने र अन्ततः घरघडेरी पनि बेचेर उतै पुँजी पलायन गराउने छ । अहिले प्रत्येक ठूलो व्यापारिक घरानाको एउटा महत्त्वपूर्ण सदस्य गैरनेपाली नागरिक (एनआरएन) मा दर्ता भएको छ । यसका पछाडि द्रुत र तीव्र पुँजी पलायनको उद्देश्य छ भन्ने घामजत्तिकै छर्लंग छ । राज्य यसमा मुकदर्शक मात्र भएर बसेको छ । सारमा, यी सबै वर्गमा मुलुकलाई समुन्नत बनाउने इच्छा र उद्देश्य दुइटै छैन । तर, राज्य सञ्चालन प्रभावतः तिनकै कब्जामा छ ।नीति निर्माणको दार्शनिक आधार नै खण्डित गर्ने नियतले निर्णायक संस्थाहरूले काम गरिरहेका छन् । लघुवित्त एउटा जल्दोबल्दो उदाहरण हो । मानौं, राष्ट्र बैंकले तोकिदिएको ब्याजको १५ प्रतिशतको सीमा गरिब वर्गसुहाउँदो छ । अथवा, वाणिज्य बैंकहरूलाई तोकिएको निर्देशित क्षेत्र कर्जाको नियम र लघुवित्तहरूलाई थप एक तहको बिचौलिया बनेर नाफा असुल्ने संरचना अर्थतन्त्रका लागि लाभकारी हो । यथार्थमा, यो कल्याणकारी राज्यका दृष्टिले सर्वथा प्रतिकूल अभ्यास हो । लघुवित्तहरूबाट अपेक्षा गरिएको सामाजिक बैंकिङ हो जसले आफ्नो तीनखम्बे समुदायहरूमा आधारित रहने, वास्तविक अर्थतन्त्रलाई प्रत्यक्ष टेवा पुर्याउने र व्यवसायका नयाँ मोडलहरूमा लगानी गर्ने सिद्धान्तलाई अंगीकार गर्छ । मौद्रिक प्राधिकारीलाई यो चेत आएको देखिएको छैन । संरचनागत परिवर्तन गर्ने हिम्मत नगरेर ब्याजदरको सीमा तोक्ने कसरत यसैको परिणाम हो ।राज्य सञ्चालकहरूबाट अर्थतन्त्र चरम उपेक्षामा परेको अर्को उदाहरण हो सरकार सञ्चालक शक्तिशाली दलहरूबाट हुने अर्थमन्त्रीको छनोट । पात्रहरूको नाम लिनैपर्दैन, गणतन्त्र स्थापना भएयताका १६ वर्षमा १३ वटा सरकार र १७ पटक अर्थमन्त्री फेरिए । यसरी फेरिएकामध्ये ११ पटक उच्च नेतृत्वको निकट भएका कारण शक्तिशाली बनेका तर अर्थतन्त्रबारे औपचारिक शिक्षा नलिएका, अक्सर आर्थिक पद्धति र नेपाली अर्थतन्त्रको संरचनाबारे सामान्य ज्ञानसम्म नभएकाहरू अर्थमन्त्री बनाइए । त्यस्तै, सम्पत्ती शुद्धीकरणविरुद्धका कानुनहरू बन्न नसकेर नबनाइएका होइनन्, नचाहेर नबनेका हुन् ।अझ खराब, राजनीतिक दलहरू र नेतृत्वको यो मनोमानीपूर्ण रवैयाप्रति नागरिक समाज र मिडियाले पनि यथोचित प्रश्न उठाइदिएनन् । राष्ट्रिय बहस अर्थतन्त्रको अवस्थाबारे केन्द्रित भएको सन्देश अखबारका समाचार शीर्षक, रेडियोटेलिभिजनका अनगिन्ती टक शो, प्राज्ञिक वर्गबीच हुने वार्ताछलफल र प्रशासन संयन्त्रको कार्यशैलीले विरलै दिन सकेका छन् । सबैलाई रातारात अनवरत फेरिने राजनीतिक नाटकका परिदृश्यको रोमाञ्चले लठ्याएको छ ।आम भाष्य यस्तो सृजना गरिएको छ कि, देशमा अर्थतन्त्रका यी समस्या बुझेको, समस्या समाधान गर्न सक्ने कुनै विज्ञ, अर्थशास्त्री र योजनाविद् छैन । विषयगत ज्ञानशून्य र निहित स्वार्थयुक्त राजनीतिक नेतृत्वले जे गर्दै छ, त्यो नै अन्तिम सम्भव उपाय हो । यही आत्मघाती सन्देश दिने कसरत सबै प्रकृतिको सत्ताले निरन्तर गरेको छ । अनि, नेपाली अर्थतन्त्रको दुरवस्थाको कारक कतै अन्यत्र खोज्नुपर्छ र ?"
सम्पत्ति शुद्धीकरणमा प्रतिगमन,"सम्पत्ति शुद्धीकरण गराउने मामिलामा नेपाल अग्रणी ठहरिएको छ । सम्पत्ति शुद्धीकरण सम्बन्धी विभिन्न कानुन नबनेकामा र विद्यमान कानुनको पनि प्रभावकारी कार्यान्वयन नभएकामा नेपाललाई ग्रे लिस्टमा राख्न एसिया प्रशान्त समूह (एपीजी) ले सिफारिस गरेको छ । सम्पत्ति शुद्धीकरणको निगरानी राख्ने विश्व संस्था फाइनान्सियल एक्सन टास्क फोर्स (एफएटीएफ) अन्तर्गतको एपीजीले मंसिरमा नेपालको अध्ययन अनुगमन गरेको थियो । तत्कालीन प्रधानमन्त्री डा बाबुराम भट्टराईका पालामा नेपाललाई कालो सूचीमा पर्ने अवस्थाबाट बचाइएको थियो । त्यसका लागि विभिन्न ऐन बनाइए । सम्पत्ति शुद्धीकरण ऐनलाई पनि संशोधन गरेर नियमनकारी प्रावधान कडा बनाइयो । तर कार्यान्वयनमा कमजोरीले काम हुन सकेन । राम्राराम्रा नीति बनाउन, कानुन बनाउन, सिद्धान्तका कुरा गर्नमा हाम्रो देश माहिर छ भनिन्छÙ कानुन कार्यान्वयन र सुशासन कायम गर्नमा भने उदासीन मानिन्छ ।नेपालमा सरकार नै कानुन उल्लंघन गर्नमा दत्तचित्त रहँदै आएको छ । कतिपय अवस्थामा कानुन मिचेरै भ्रष्टाचार र कुशासनमा उन्मुख भएको पाइन्छ । भूमिसम्बन्धी ऐनमा संशोधन गरेर हदबन्दीभन्दा बढीको सरकारी जग्गा उद्योग चलाउनेलाई सट्टापट्टा वा बिक्री गर्न, धितो राख्न लगायतमा छुट दिइयो । नेपाल ट्रस्ट ऐनमा संशोधन गरेर गोकर्ण रिसोर्टको सरकारी जग्गा लिज अवधि सकिनुभन्दा पाँच वर्षअगाडि नै बिनाप्रतिस्पर्धा फेरि यती ग्रुपलाई नै दिइयो । सरकारका यी दुई कार्यलाई कानुनी डकैती भनिन्छ । कानुन बनाई राष्ट्रिय सम्पत्ति दोहन गरेर भ्रष्टाचार गरियो । तत्कालीन केपी ओली सरकारका पालामा सुरु भएको यस्तो कानुनी डकैतीलाई अघिल्लो गठबन्धनको शेरबहादुर देउवा सरकार र माओवादी केन्द्रका अर्थमन्त्रीले समर्थन मात्र गरेनन्, कार्यान्वयन गर्न बजेट वक्तव्यको ८१ बुँदामा समावेश नै गरे । जालसाजी, किर्ते, धोकाधडीबाट अछामका पृथ्वीबहादुर शाहको समूहले अमेरिकाबाट ल्याएको रकम अमेरिकी कानुनी निकाय फिनसेनले फिर्ता मागेको थियो । राष्ट्र बैंकको वित्तीय जानकारी एकाइले रोक्का राखेको त्यो रकम शाहलाई फिर्ता गर्न तत्कालीन अर्थमन्त्री जनार्दन शर्माले लिखित आदेश दिए । अनुसन्धानका क्रममा रहेको रकम फिर्ता नगरेकामा देउवा सरकारले राष्ट्र बैंकका गभर्नर महाप्रसाद अधिकारीलाई निलम्बन नै गर्यो ।त्यस्तै, हतियार खरिद लगायतका बिचौलिया दीपक भट्टको खातामा जगदम्बा स्टिल्सबाट ८५ करोड रुपैयाँ जम्मा भयो । कुनै कारोबारबिना यसरी रकम ओसारपसार हुनु नै सम्पत्ति शुद्धीकरण आकर्षित हुने मामिला हो । पहिले अजेयराज सुमार्गीले कानुनविपरीत नेपाल भित्र्याएको अर्बौं रुपैयाँ सम्बन्धी छानबिन अझै टुंगिएको छैन । सर्वोच्च अदालतले अन्तरिम आदेशबाटै रोक्का रकम फुकुवा गराइदियो । अहिले सम्पत्ति शुद्धीकरणका कतिपय प्रावधानलाई राज्यले नै वैध मानेको र वैध बनाउन विधेयक पेस गरिरहेको छ । नेपाल ग्रे लिस्टमा परेमा विश्व बैंक, अन्तर्राष्ट्रिय मुद्रा कोष, एसियाली विकास बैंक लगायतले ऋण तथा आर्थिक सहायता नियन्त्रण गर्ने, अनुदान र सहायता बन्द गर्ने सम्भावना पक्का नै छ । ग्रे लिस्टबाटै नसुध्रिए नेपाल कालो सूचीमा परेर विश्वव्यापी नाकाबन्दीको सिकार हुनेछ । देश यसरी जोखिमतिर उन्मुख भइरहँदा पनि सरकार र नेताहरूलाई भने कुनै चिन्ता छैन । यो अवस्था उत्पन्न गर्ने पनि सरकार र यिनै नेता नै हुन् । जनताले यस्तो गरेका त होइनन् । नेपाल सरकारले गरेका कामकारबाहीलाई विश्वले निगरानी गरिरहेको हुन्छ भन्नेतिर हाम्रा नेताहरूले सोच्नुपर्ने हो । गत मंसिरमा एपीजीले नेपालको अध्ययन गरेपछि सरकारले विभिन्न कानुन संशोधनको विधेयक पेस गरेको थियो । कार्यदलको दबाब र सम्पत्ति शुद्धीकरण सम्बन्धमा कालो सूचीमा पर्नबाट बच्न १५ वटा ऐन संशोधनको प्रक्रिया देउवा सरकारले नै सुरु गरेको थियो । राष्ट्रिय सभाका अध्यक्षको असहयोगमा ऐन आउन सकेन । डन, माफिया र कर्पोरेट व्यवसायीहरूले नै राष्ट्रिय सभाका अध्यक्षलाई प्रयोग गरेर ऐन संशोधनको प्रक्रिया तुहाइदिए । सम्पत्ति शुद्धीकरण लगायतका अवैध धन्दामा अपराधीहरूले नेताहरूलाई दुरुपयोग गर्दै आइरहेका छन् । अवैध सम्पत्तिका लागि नेताहरू बिकिरहेका छन् । गत माघ २७ गते फास्ट ट्र्याकबाट सम्पत्ति शुद्धीकरण सम्बन्धी १९ वटा कानुन संशोधन गर्न सरकारले संसद्मा विधेयक दर्ता गरेको छ । सम्पत्ति शुद्धीकरण ऐनको दफा २८ मा सम्पत्तिको स्रोत खुलाउनुपर्ने प्रावधान छ । यो दफामा पूरै संशोधन ल्याइएको छ । अहिलेको संशोधनले उपदफा (६) र (७) अनुसार स्रोत खुलाउन नसकेको वा सम्बद्ध कसुर वा सम्पत्ति शुद्धीकरण सम्बन्धी कसुरमा मुद्दा चल्ने अवस्था नदेखिएमा चालु आर्थिक वर्षको आय मानी अधिकतम कर निर्धारण गरेर असुल गर्ने प्रावधान राखेको छ । यो प्रावधानबाट अवैध र स्रोत नखुलेको सम्पत्ति २० लाखभन्दा बढी वैध आय भएका इमानदार करदातालाई लाग्नेजत्तिकै ३६ प्रतिशत कर तिरेर वैध बनाउन पाउने कानुनी बाटो मिल्नेछ । यसरी अवैध रूपमा कमाएको र कर नतिरी लुकाएर राखेको सम्पत्तिमा कुनै दण्ड, सजाय, जरिवानासमेत लाग्नेछैन । यो प्रावधान चोरलाई चौतारी हुनेछ । अवैध सम्पत्ति कमाउनेलाई नेपाल स्वर्गमै परिणत हुने कानुनी व्यवस्था हुन गइरहेको छ । सर्वोच्च अदालतका तीन जना न्यायाधीशको विशेष इजलासबाट स्वयं कर निर्धारण स्किममा पेस गरेको कागज र प्रमाण सम्बन्धमा सम्पत्तिको स्रोत देखाउनुपर्ने, गोप्य नरहने, स्रोत नखुलेको सम्पत्ति अवैध हुने, आपराधिक आम्दानी हुने भनी व्याख्या भएको छ (कमलेश द्विवेदीविरुद्ध प्रधानमन्त्रीसमेत, नेकाप, २०६७, अंक ९ निनं ८४५२) । त्यसैले अहिले स्रोत नखुलेको सम्पत्ति कर तिरेर वैध बनाउने कार्य सम्पत्ति शुद्धीकरण प्रणालीको विपरीत हुन जान्छ । दफा ९ मा रहेको वित्तीय जानकारी एकाइ लाई परिवर्तन गरिएको छ, जुन अब स्वायत्त निकायका रूपमा रहनेछ । यो एकाइ अब नेपाल राष्ट्र बैंकको अधीनमा नरहने भएको छ । पहिले कार्यात्मक रूपले स्वायत्त तथा स्वतन्त्र एकाइका रूपमा राष्ट्र बैंकमा थियोÙ अब राष्ट्र बैंकको होइन, सरकारको अधीनमा रहने भयो । तत्कालीन अर्थमन्त्री जनार्दन शर्माले झैं कुनै अर्थमन्त्री वा प्रधानमन्त्री वा सरकार चलाउनेले दिएको आदेश मान्नुपर्ने बाध्यात्मक स्थिति पार्न नै सरकार अधीनमा ल्याइन लागेको हो । यसको स्वतन्त्रता हरण भएपछि अब सम्पत्ति शुद्धीकरणमा नेपाल ग्रे लिस्ट मा मात्र होइन, कालो सूचीमै पर्ने बाटो खुलाइँदै छ । यो एकाइ पूर्ण सरकारी पनि होइन, राष्ट्र बैंक अधीनको पनि होइन, यो ऐन अन्तर्गतको छुट्टै निकाय हुनेछ । अर्थात्, झन् अन्योल उत्पन्न गरिन लागेको छ । संशोधन विधेयकका विभिन्न प्रावधानबाट अवैध सम्पत्तिलाई वैध बनाउन खोजिएको छ । सरकारले नै सम्पत्ति शुद्धीकरणलाई कानुनी बाटोबाट वैध गराउन खोजेपछि देखावटी ऐन संशोधन गरे पनि नेपाल ग्रे लिस्टमा पर्नेमा शंका छैन । सम्पत्ति शुद्धीकरण गराउनमा संसद्मा रहेका दलहरू नै सक्रिय भएर लागे । एक त विधेयक नै अवैध सम्पत्तिलाई वैध बनाउने गरी आएको छ, अर्कातिर ल्याइएका नियमनकारी केही प्रावधानलाई पनि खुकुलो पार्न सत्तापक्ष र विपक्ष दुवैतिरका सांसदहरूले संशोधन प्रस्ताव गरेका छन् । पहिले सहकारीको विधेयक दर्ता हुँदा पनि सहकारी संस्थाको नियमन फितलो बनाउन सत्तापक्ष र विपक्ष दुवैतिरका सांसदले करिब ६ सयवटा संशोधन प्रस्ताव गरेका थिए । अहिले पनि सम्पत्ति शुद्धीकरण सम्बन्धी विधेयकका विभिन्न प्रावधानलाई अझ खुकुलो र फितलो बनाउन संशोधन प्रस्ताव गरिएको पाइन्छ । यस्तै, सहकारी ऐनको विकृतिलाई हटाउन २५ करोड रुपैयाँभन्दा बढीको सेयर पुँजी र वार्षिक ५० करोड रुपैयाँभन्दा बढीको कारोबार गर्ने बचत तथा ऋण सहकारीको नियमन तथा सुपरिवेक्षण राष्ट्र बैंकले गर्ने र एक व्यक्तिले २५ लाखभन्दा बढी रकम बचत गर्न नपाउने प्रावधान राखिएकामा ३६ वटा संशोधन प्रस्ताव आएका छन् । नियमन राष्ट्र बैंकले नभई अहिलेजस्तै फितलो छुट्टै निकायबाट हुनुपर्ने माग सांसदहरूको छ । एउटै कम्पनीले एकभन्दा बढी क्यासिनो सञ्चालन गर्न नपाउने पर्यटन ऐनको प्रावधान खारेज गर्न पनि माग भएको छ । सम्पत्ति शुद्धीकरणका सम्बन्धमा नेपाललाई अन्तर्राष्ट्रिय ग्रे लिस्टबाट बचाउन ल्याइएको विधेयकका कतिपय प्रावधान नै प्रतिगामी भएकोतिर कुनै दल र नेताको ध्यान जान सकेको छैन । ल्याइएका प्रावधानहरू पनि फितलो बनाउन सांसदहरू उन्मुख भएका छन् । एपीजीको नेपाललाई ग्रे लिस्टमा राख्ने प्रतिवेदन आएका सन्दर्भमा पेस भइरहेका विधेयकहरूका प्रतिगामी प्रावधान हटाउनेतिर विधायिका उन्मुख हुनुपर्छ । नेपाललाई कालो सूचीमा पर्नबाट जोगाउन विधायकहरू व्यक्तिगत र दलीय स्वार्थबाट माथि उठ्न सक्नुपर्छ । अन्यथा नेपाल आपराधिक र भ्रष्ट राज्यमा परिणत हुन बेर लाग्नेछैन ।"
नारीका मुद्दालाई दिवस नकुरौं,"हामीले ८ मार्चलाई अन्तर्राष्ट्रिय नारी दिवसका रूपमा मनाउँदै आएका छौं । त्यस दिन महिलाको अधिकार, स्वतन्त्रता र समानताका कुरा जोडतोडले गर्छौं । तर त्यसपछि ? हरेक दिन महिला हिंसा भइरहेकै छन् । महिलाले न राजनीतिक क्षेत्रमा समान अधिकार पाएका छन् न त सामाजिक विभेद हटेको छ । अझै पनि महिला आर्थिक रूपले आफ्नो खुट्टामा उभिन सक्ने भएका छैनन् । आज नारी दिवसका रूपमा संयुक्त राष्ट्र संघको आह्वानमा मनाइए पनि जुन उद्देश्य लिइएको थियो, त्यो अझै प्राप्त हुन सकेको छैन । नेपालको संविधान र कानुनमा महिला अधिकारका धेरै कुरा छन्, तर कार्यान्वयन हुन सकिरहेको छैन । संविधानको प्रस्तावनामै लैंगिक विभेदको अन्त्य भनिएको छ, तर अहिले लैंगिक विभेद एकदमै चरम छ । घरदेखि सुरु भएको विभेद हरेक क्षेत्रमा पुगेको छ ।पितृसत्तात्मक सोच नेपालमा मात्रै होइन, विकसित देशहरूमा पनि पाइन्छ तर नेपालमा यसको जरो धेरै गडेको छ । पितृसत्ता हरेक क्षेत्रमा छ, यो हटाउनका लागि पहिलो कुरा सोचमै परिवर्तन आउनुपर्छ । संविधानले बाध्यकारी बनायो । संविधानलाई पल्टाउने हो भने राष्ट्रपति, उपराष्ट्रपति, सभामुख, उपसभामुख, स्थानीय तहका अध्यक्ष र उपाध्यक्षमध्ये एक महिला हुने व्यवस्था गरिएको छ । त्यही व्यवस्था अनुसार थोरै पालिकामा प्रमुख महिला बन्दा अधिकांशमा महिला उपाध्यक्ष र उपमेयर बनेका छन् । सभामुखमा अहिलेसम्म एकचोटि मात्र महिलाको भागमा परेको छ, नत्र सधैं उपसभामुख । राजनीतिक दलहरूका प्रमुखमा, केही अपवादबाहेक, पुरुषहरू नै छन् । महिलाहरू योग्य र सक्षम हुँदाहुँदै पनि हाम्रो सामाजिक सोचका कारण पनि अवसर पाउने सकिरहेका छैनन् । नेपाली महिलाले हासिल गरेको उपलब्धि भनौं, प्रतिनिधिसभा र राष्ट्रिय सभामा महिलाको उपस्थिति ३३ प्रतिशत पुगेको छ । प्रदेशसभामा ३४ प्रतिशत महिला पुगेका छन् भने स्थानीय तहमा ४१ प्रतिशत । नीति र विधि बनाउने थलोमा महिला पुग्नुलाई एउटा उपलब्धिका रूपमा लिनैपर्छ । मुलुक संघीयतामा गएपछि, ३३ प्रतिशतको बाध्यकारी व्यवस्था आइसकेपछि हरेक दलले आफ्नो विधान परिमार्जन गरेर यो पनि लागू गरेका छन् । तर पदाधिकारी तहभन्दा पनि सदस्यहरूमा यो लागू भएको देखिन्छ । सामाजिक अभियानको मुद्दामा हामीले केही फड्को मारेका छौं । महिलाहरू सबैभन्दा पछि परेको कारण नै आर्थिक परनिर्भरता हो । अहिले पनि आर्थिक रूपले महिला सम्पन्न छैनन् । तर अहिले छोरीलाई पढाउनुपर्छ, आफ्ना खुट्टामा उभिएर आत्मनिर्भर हुनुपर्छ भन्ने मानसिकता बढ्दै गएको छ । महिलाले आफ्नो क्षमता र योग्यताका आधारमा आयआर्जनको पाटो र आत्मनिर्भर बन्ने बाटामा जानुपर्छ भन्ने सोच बढेको छ । आर्थिकसामाजिक जागरण र रूपान्तरण केही मात्रामा भएको छ । महिला सशक्तीकरण भनेको महिलामा आत्मबल र आत्मविश्वास बढाउनु हो । महिला र पुरुषमा जैविकबाहेक कुनै भिन्नता छैन । महिलाले गर्न नसक्ने कुनै काम छैन । महिलामा त्यस्तो आत्मबल बढाउन राजनीतिक दलहरूले कार्यक्रमहरू गर्नुपर्छ । सरकारले महिलाका लागि बजेट त छुट्याउँछ, तर त्यो लक्षित समूहसँग पुग्दैन । त्यसैले अबको बजेटलाई महिलाको आर्थिकसामाजिक सशक्तीकरणतर्फ केन्द्रित गर्नुपर्छ । महिलाप्रति अहिलेको मानसिकतामा परिवर्तन आउनका लागि राजनीतिक दलहरूका पदाधिकारी तहमा महिला नै आउनुपर्छ । हरेक पार्टीको पदाधिकारी तहमा महिलाको उपस्थिति भयो भने चुनावमा टिकट दिने कामलाई जनतासँग जोड्न सकिन्छ । अहिलेको अवस्थामा उपसभापति, सहमहामन्त्री जस्तो ठाउँमा एक महिला पुगेर मात्रै प्रभावकारी भूमिका गर्न सम्भव हुन्न । पछिल्लो समय अर्थतन्त्र विश्वव्यापी रूपमै सुस्ताएको छ । कोभिडको समयमा महिलाहरू आर्थिक अभाव मात्रै होइन, हिंसाका घटनाहरूमा पनि परे । कोभिडपछिको आर्थिक मन्दीको प्रत्यक्ष प्रभाव महिलामा परेको छ । थुप्रै महिलाले रोजगारी गुमाएका छन् । त्यसैले महिलालाई आयआर्जनमा जोड्नका लागि हामीले कृषिलाई बढी प्राथमिकता दिनुपर्छ । घरेलु र साना उद्योगको विकासमा जोड दिनुपर्छ । त्यसैले सरकारले महिलाहरूका लागि प्याकेज ल्याउँदा कृषि र घरेलु उद्योगमा जोड्न सक्यो भने नेपाली महिलाको जीवनस्तर माथि उठाउन पक्कै सहयोग पुग्नेछ । साथै उद्योगधन्दा र कलकारखानामा महिलालाई रोजगारीमा प्राथमिकता दिनुपर्छ ।अहिलेको शिक्षा प्रणाली बेरोजगार उत्पादन गर्ने खालको छ । महिलालाई आत्मनिर्भर बनाउनका लागि व्यावसायिक र प्राविधिक शिक्षासँग जोड्नुपर्छ । घरमै बसीबसी पनि महिलाले आफ्नो काम गरेर आय आर्जन गर्न सक्छन् भन्नेतर्फ ध्यान दिनुपर्छ । महिलालाई उद्यमसँग जोड्नुपर्छ । महिलाले उत्पादन गरेका वस्तु बेच्न सहज हुने गरी सरकारले कार्यक्रम ल्याउनुपर्छ । अर्कातिर, देशभित्र रोजगारी नपाउँदा धेरै महिला आत्मनिर्भर बन्न र परिवार पाल्नका लागि अवैधानिक बाटोबाट विदेश जान बाध्य छन् । सरकारले असुरक्षित बाटोबाट विदेश जानमा कडाइ गर्नुपर्छ । देशभित्रै रोजगारी सृजनाको पहल पनि हुनुपर्छ ।अघिल्लो निर्वाचनमा महिलाहरू थोरै प्रतिशत मात्रै मेयर र अध्यक्ष बने, धेरैजसो उप मा थन्किए । उप लाई न्यायिक अधिकार मात्रै हुने, कार्यकारी अधिकार नहुने । यस्तो व्यवस्थाले धेरै ठाउँमा द्वन्द्व निम्त्यायो । धेरै महिलाले अब उपमेयर र उपाध्यक्ष होइन, मेयर र अध्यक्ष चाहिन्छ भनेर आवाज पनि उठाए । अहिलेको चुनावमा गठबन्धनका कारण दुइटै पदमा पुरुष चुनिए । तर यति हुँदा पनि जति महिला पुगेका छन्, उनीहरूको कार्यदक्षता बढेको पाइएको छ । संघ र प्रदेश चुनावमा आफूहरूले टिकट किन नपाउने भनेर पार्टीहरूभित्र महिलाले आवाज उठाएकै हुन् । तर, कार्यान्वयन तहमा यसले अझै सार्थकता नपाएको तीतो अनुभव हामीसँग छ । महिलालाई समानुपातिकमा राखियो । समानुपातिक भनेको एक पटकका लागि हो । त्यसपछि प्रत्यक्षमा टिकट नदिइएपछि महिला राजनीतिबाट पलायन हुने अवस्था छ । यो परिस्थिति हरेक दलमा देखिन्छ । संविधानले महिलालाई समानुपातिक मात्र दिनू भनेको छैन । तर जनताबीच महिला लोकप्रिय हुन्नन् भन्ने सोच अहिले पनि राजनीतिक दलहरू र नेतृत्वमा व्याप्त छ । राजनीतिक दलहरूले थोरै महिलालाई प्रत्यक्षमा टिकट दिन्छन् अनि सबैले चुनावमा हारे भनेर ट्याग लगाउँछन् । यो एकदमै गलत भइरहेको छ ।अन्त्यमा, ११३ औं अन्तर्राष्ट्रिय नारी दिवस महिला सशक्तीकरणका लागि राज्यका सबै तहमा प्रतिबद्धता व्यक्त गर्ने दिनका रूपमा मनाउनुपर्छ । अन्यथा एक दिन नारी दिवस मनाउँदैमा नेपाली महिलाको स्थितिमा कुनै परिवर्तन आउनेछैन ।संग्रौला नेपाली कांग्रेसकी केन्द्रीय सदस्य हुन् ।"
किशोरीलाई जुगलमुनि पर्वतारोहण तालिम,"(सिन्धुपाल्चोक)जुगल हिमाल पर्वतारोहणमा चासो राख्नेका निम्ति परिचित छ । यो हिमशृंखलाको ४५ सय मिटरको उचाइमा आधार शिविर नेपेमासालबुम्बाशेर्बु छ । जुगल गाउँपालिका३ मा पर्छ । तन्नेरी पुस्ताका निम्ति शिखरको काख तालिम स्थल बनेको छ । भर्खरै १ सय ६ किशोरीले पर्वतारोहणसम्बन्धी प्रयोगात्मक तालिम लिएका छन् । उमेर १६ देखि ३५ वर्षका उनीहरू हिमाली शिखर चाहर्ने बाटो खोलेका छन् । विश्व समावेशी साहसी संस्था (जीआईए) ले तालिमको आयोजना गरेको हो । जुगल पर्यटन समितिका संयोजक मिलन तामाङका अनुसार जुगल गापा, चौतारा साँगाचोकगढी नगर र मेलम्ची नगरको आर्थिक सहयोगमा तालिम दिइएको हो । यो दुई वर्षको प्याकेजमा तालिम हो, तामाङले भने । सहभागीलाई जुगल हिमाल मात्र देखाइएन, सिन्धुपाल्चोक जिल्लाभरको इतिहास, भूगोल, धर्म संस्कृतिबारे जानकारी दिइए । स्थानीयस्तरमा पर्वतारोहणको कला सिकाइ पर्यटन प्रवर्द्धनबारे जानकारी दिइयो । सहभागीमध्ये ३५ जनालाई माउन्टेन गाइडका रूपमा तयार गरिने लक्ष्य राखिएको छ । पाँच जना अन्तर्राष्ट्रिय पर्वतारोही प्रशिक्षकसहित ११ जना अन्य प्रशिक्षकले पर्वतारोहणसम्बन्धी ट्रेकिङ म्याप, प्राथमिक उपचार तालिम, म्याप नेमिगेसनसहित अन्य पर्वत चढ्न आरोहीले गर्नुपर्ने सामग्री र तयारीबारे प्रयोग गरेर सिकाएका थिए । बौद्धधर्मको प्रसिद्ध बज्रयान परम्पराअनुसार जुगलको नेसम् खोलादेखि उताका निमाडोमा, लक्याप, तेम्बाथाङ, दीपु, तेगासहित हिमशृंखला क्षेत्र तीर्थमध्ये मानिन्छ । जुगलको फेदीमा रहेको फराकिलो जंगली इलाका, मैदानको नाम स्थानीय शेर्पा नेपेमासालको अर्थ देवताको स्वर्ग भन्ने लाग्छ । यहाँको तोङक्युप गुफा र मैदानमा बज्रयान सम्प्रदायका बज्रगुरु पदमसम्भवा (गुरु रेन्पोछे) को तपोभूमि, छेन्दाङ पाल्देन माम् देवीको बसोबासस्थल मानिन्छ । यीबाहेक ब्रह्मायणी नदीको मूल, हजार जना अट्ने हजार गुफा, ज्युठी, ग्याप खर्क, बुम्बाशेर्बु, श्याबल पोखरीको आफ्नै धार्मिक महत्त्व र सौन्दर्यता छ । ३५ सय मिटरको उचाइमा रहेको नेपेमाशालको मनोरम दृश्य यस क्षेत्रको महत्त्वपूर्ण पर्यटकीय गन्तव्यको आधार मान्न सकिने पर्यटन व्यवसायी तामाङ बताउँछन् ।पैदल हिँडेर जुगल हिमाल फेरो मारे । फागुन १३ गते १ सय ६ जना किशोरी, ११ जना प्रशिक्षकको टोली जुगल५ बराम्ची चनौटेस्थित रत्नराज्य माध्यमिक विद्यालयबाट जुगल हिमाल हिँडेका थिए । त्यस दिन जुगलको क्याङसिङ बसेर उनीहरू जुगलको अन्तिम गाउँ दीपु, तेगा र तेम्बाथान हुँदै जुगल हिमालको बेसक्याम्प नेपेमासाल अर्थात् देवताको स्वर्ग पुगेर पाँचौं दिनमा चनौटे आइपुग्दा उनीहरू उत्साहित भएर दंग परे । विश्व समावेशी साहसी संस्थाकी अध्यक्षसमेत रहेका सगरमाथा आरोही माया गुरुङले फिमेल लिडरसिप एकेडेमी ट्रेनिङ अन्तर्गत यस्ता अनेक तालिम दिइएको बताइन् । किशोरी पर्वतारोही उत्पादन हुन् भन्ने हाम्रो लक्ष्य हो, त्यहीअनुसार उहाँहरूलार्ई पर्वतारोही तालिम दिन जुगल हिमालकै फेदमा लगेका हौं, उनले भनिन् । उनका अनुसार संस्थाले जिल्लाको सदरमुकाम चौतारा, जुगलको चनौटे, पाँचपोखरी थाङपाल र मेलम्चीका दुई गरी ५ वटा विद्यालयमा महिला नेतृत्व विकासको तालिम दिइएको छ । बिहीबार जुगल गापाका अध्यक्ष रेशम स्याङ्बो, आरोही माया गुरुङसहित प्रशिक्षकले एक सय ६ किशोरीलाई चनौटेस्थित रत्नराज्य माध्यमिक विद्यालयमा तालिमको प्रमाणपत्र दिएर सम्मान गरेका थिए ।"
चेपाङ बस्तीमा पाक्षिक हाट,"मकवानपुर (कास) मकवानपुरको दुर्गम गाउँपालिकाले स्थानीय उत्पादन बजारीकरण गर्ने उद्देश्यले पाक्षिक हाटबजार सुरु गरेको छ । पालिकाको केन्द्र चैनपुरमा सोमबार दोस्रो पटक हाट लाग्यो । बजार राख्नका लागि चैनपुर बगरमा गाउँपालिका र घरेलु कार्यालयको संयुक्त लगानीमा जस्तापाताका टहरा बनाइएका छन् । टहरामा राक्सिराङमा उत्पादित कृषिजन्य वस्तु, औजार र घरेलु सामान राख्ने गरिएको छ । चेपाङ समुदाय बहुल क्षेत्रको हाटमा चिउरीको मह, पिँडालु, तरुल, गिट्ठा भ्याकुर, आलु, काउलीलगायत कृषिजन्य वस्तुहरू बिक्रीमा राख्ने गरिएको छ । पूर्वपश्चिम राजमार्गको मनहरीबाट करिब सात किलोमिटर दूरीमा रहेको हाटमा गाउँमै पालेका बंगुर र सुँगुरको मासु पनि बिक्रीमा राख्ने गरिएको छ । चेपाङहरूले बनाएका नाङ्लो र दाम्लो पनि हाटमा पाइन्छ । अधिकांशले ग्राहकले चिउरीको मह किनेर लगेका थिए । उसिनेर बिक्रीमा राखिएको गिट्ठा र भ्याकुर चाखेका थिए । हाट बजारमा ४० वटाभन्दा बढी पसल हुने गरेका छन् । हाटले उपभोक्ता र कृषकबीच सिधै सम्बन्ध हुने भएकाले बिचौलिया क्रमशः हट्दै जाने गाउँपालिका अध्यक्ष राजकुमार मल्लले बताए । यो पाक्षिक हाटबजारले स्थानीय कृषक र उपभोक्ताहरूलाई राहत मिलेको छ, उनले भने ।"
बैंकविरुद्धका गतिविधि नियन्त्रणमा प्रधानमन्त्रीको चासो,लघुवित्तबारे अध्ययन गर्न समिति नेपालमा लघुवित्त वित्तीय संस्थाको अवस्था र यसले अर्थतन्त्रमा पुर्याएको योगदानबारे अध्ययन गर्न उच्चस्तरीय समिति गठन भएको छ । राष्ट्र बैंक सञ्चालक समिति बैठकले गत साता लघुवित्तको समग्र पक्ष अध्ययनका लागि उच्चस्तरीय समिति गठन गर्ने निर्णय गरेको हो । वित्तीय क्षेत्रको पछिल्लो अवस्थाबारे आइतबार प्रधानमन्त्री पुष्पकमल दाहालसँग भएको छलफलमा राष्ट्र बैंकका गभर्नर महाप्रसाद अधिकारीले उक्त जानकारी दिए । लघुवित्त क्षेत्रमा देखिएका समस्या समाधानका लागि राष्ट्र बैंकले नीतिगत व्यवस्था परिमार्जन गरे पनि मध्यम र दीर्घकालीन समस्या समाधानका लागि अवलम्बन गर्नुपर्ने सुझावबारे राष्ट्र बैंक अनुसन्धान विभागका कार्यकारी निर्देशक प्रकाशकुमार श्रेष्ठको संयोजकत्वमा समिति गठन गरिएको गभर्नर अधिकारीले बताए । सात सदस्यीय समितिमा लघुवित्त बैंकर्स संघका अध्यक्ष र बाँकी दुई जना स्वतन्त्र विज्ञ सदस्य छन् । संयोजकसहित बाँकी चार जना राष्ट्र बैंककै उच्च अधिकारी छन् । समितिलाई ६ महिनाभित्र प्रतिवेदन पेस गर्न समय दिइएको छ । यद्यपि आइतबारसम्म उक्त समितिले राष्ट्र बैंकबाट औपचारिक पत्र पाइसकेको छैन ।
बैंकविरुद्धका गतिविधि नियन्त्रणमा प्रधानमन्त्रीको चासो,लघुवित्तबारे अध्ययन गर्न समिति नेपालमा लघुवित्त वित्तीय संस्थाको अवस्था र यसले अर्थतन्त्रमा पुर्याएको योगदानबारे अध्ययन गर्न उच्चस्तरीय समिति गठन भएको छ । राष्ट्र बैंक सञ्चालक समिति बैठकले गत साता लघुवित्तको समग्र पक्ष अध्ययनका लागि उच्चस्तरीय समिति गठन गर्ने निर्णय गरेको हो । वित्तीय क्षेत्रको पछिल्लो अवस्थाबारे आइतबार प्रधानमन्त्री पुष्पकमल दाहालसँग भएको छलफलमा राष्ट्र बैंकका गभर्नर महाप्रसाद अधिकारीले उक्त जानकारी दिए । लघुवित्त क्षेत्रमा देखिएका समस्या समाधानका लागि राष्ट्र बैंकले नीतिगत व्यवस्था परिमार्जन गरे पनि मध्यम र दीर्घकालीन समस्या समाधानका लागि अवलम्बन गर्नुपर्ने सुझावबारे राष्ट्र बैंक अनुसन्धान विभागका कार्यकारी निर्देशक प्रकाशकुमार श्रेष्ठको संयोजकत्वमा समिति गठन गरिएको गभर्नर अधिकारीले बताए । सात सदस्यीय समितिमा लघुवित्त बैंकर्स संघका अध्यक्ष र बाँकी दुई जना स्वतन्त्र विज्ञ सदस्य छन् । संयोजकसहित बाँकी चार जना राष्ट्र बैंककै उच्च अधिकारी छन् । समितिलाई ६ महिनाभित्र प्रतिवेदन पेस गर्न समय दिइएको छ । यद्यपि आइतबारसम्म उक्त समितिले राष्ट्र बैंकबाट औपचारिक पत्र पाइसकेको छैन ।
आयोगले घटायो भौतिक मन्त्रालयको बजेट सिलिङ,"गौरवकै आयोजनाका रूपमा रहेको रेल र मेट्रो रेल आयोजनाका लागि चालु आर्थिक वर्षमा ६ अर्ब ५३ करोड रुपैयाँ विनियोजन भएको छ । तर आगामी आर्थिक वर्षका लागि भने ४ अर्ब ५५ करोड रुपैयाँ सिलिङ तोकिएको छ । गल्छीत्रिशूलीबेत्रावती मैलुङस्याफ्रुबेंसीरसुवागढी सडकका लागि चालु आर्थिक वर्षमा १ अर्ब ८५ करोड रुपैयाँ विनियोजन भएकामा आगामी आर्थिक वर्षका लागि १ अर्ब १ करोड बजेट सिलिङ तोकिएको छ । लक्ष्यअनुसार राजस्व संकलन नभएर पनि बजेटको सिलिङ घटाइएको हुन सक्ने भौतिक मन्त्रालयका सहसचिव एवं प्रवक्ता शिवप्रसाद नेपाल बताउँछन् । केही योजना संघमा नराखी प्रदेश र स्थानीय तहबाटै गर्ने गरी व्यवस्थापन गर्न लागिएकाले पनि सिलिङ घटाएको हुन सक्ने उनको भनाइ छ । योजना आयोगसँगको छलफलका क्रममा प्रदेश र स्थानीय तहमा रहेका ससाना योजना संघमा पर्ने, ती योजना संघले गर्दा प्रदेश र स्थानीय तहहरूको काममा डुब्लिकेसन भनेर कुरा उठेको थियो, उनले भने, त्यही भएर स्रोतको दुरुपयोगलाई कम गर्न संघमा रहेका योजना प्रदेशतर्फ पठाइएको हुन सक्छ । योजना आयोगसँगको छलफलका क्रममा चालु आर्थिक वर्षको बजेटभन्दा ८१० प्रतिशत नै बजेट चाहिन्छ भनेर माग गरिएको उनले बताए । बजेट घटेर आउँदा योजना कार्यान्वयनमा समस्या हुने उनको भनाइ छ । तर समग्र बजेटकै सिलिङ घटाइएको छ । चालु आर्थिक वर्षमा १७ खर्ब ९३ अर्ब बजेट रहेकामा बजेटको आकार घटाएर १६ खर्ब ८८ अर्बमा झारिएको छ, उनले भने, त्यसैले हाम्रो मन्त्रालयको मात्र बजेट सिलिङ घट्नु अनौठो भएन ।"
दोस्रो चरणको स्मार्ट मिटर जडान सुरु गर्दै प्राधिकरण,"(काठमाडौं) नेपाल विद्युत् प्राधिकरणले सुरु गरेको स्मार्ट जडानको दोस्रो चरणको काम सुरु भएको छ । पहिलो चरणको काम सकिएपछि दोस्रो चरणको काम सुरु भएको हो । सामुदायिकका ५ लाखसमेत गरी करिब ५५ लाख ग्राहक रहेको प्राधिकरणले पहिलो चरणमा करिब ९८ हजार ग्राहकको घरमा स्मार्ट मिटर जडान सकेको छ । घरायसी ग्राहक (सिंगल फेज) मा पहिलो चरणअन्तर्गत रत्नपार्कमहाराजगन्ज वितरण केन्द्रमा ९८ हजार घरमा स्मार्ट मिटर जोडिएको छ । यस्तै देशभर गरी थ्री फेज लाइनका करिब ७० हजार ग्राहकका पुराना मिटर हटाएर नयाँ स्मार्ट मिटर जडान गर्ने काम पनि सकिएको प्राधिकरणले जनाएको छ । सिंगल फेज ग्राहकका लागि पहिलो चरणको काम केही समयअघि सकिएको र दोस्रो चरणका लागि नयाँ बोलपत्र आह्वानको तयारी भइरहेको आयोजना प्रमुख विजय श्रेष्ठले बताए । सबै घरायसी ग्राहककहाँ स्मार्ट मिटर जडान गर्न बोलपत्र आह्वान गर्ने अन्तिम तयारी भएको छ । हामीले अब दीर्घकालीन रूपमा कति स्मार्ट मिटर आवश्यक पर्छ, अध्ययन गरी बोलपत्र निकाल्ने तयारी अन्तिम चरणमा पुर्याएका छौं, श्रेष्ठले भने, यसअघिको तयारीमा केही परिमार्जन गर्नुपरेका कारण पनि समय लम्बियो । पहिलो चरणको सिंगल फेज स्मार्ट मिटर जडानअन्तर्गत ९८ हजार ग्राहकका लागि सन् २०१९ मा चिनियाँ कम्पनी पिङ्गाओ विज्डम जेभीले करिब १ अर्ब रुपैयाँमा ठेक्का पाएको थियो । पाइलट प्रोजेक्टका रूपमा अगाडि बढाएको स्मार्ट मिटर पहिलो चरणपछि अब देशभर जडान गर्ने प्राधिकरणले जनाएको छ । बाँकी सबै सिंगल फेज ग्राहककहाँ पनि पुराना मिटर हटाएर स्मार्ट मिटर जडान गर्ने योजनाअनुसार लागत, डिजाइनलगायत काम अघि बढिरहेको श्रेष्ठको भनाइ छ । केही महिनाभित्र यसको सम्पूर्ण प्रक्रिया पूरा गरी बोलपत्र आह्वान गरिने उनले बताए । एक महिनाभित्र सिंगल फेजअन्तर्गत दोस्रो चरणका लागि बोलपत्र आह्वान थालिने प्राधिकरण वितरण तथा ग्राहक सेवा निर्देशनालय प्रमुख मनोज सिलवालको भनाइ छ । प्राधिकरणले थ्री फेजको स्मार्ट मिटर जडानको काम पनि धमाधम अगाडि बढिरहेको जनाएको छ । पहिलो चरणमा थ्री फेज मिटरका ७० हजार ग्राहककहाँ पुरानो मिटर विस्थापित गरी स्मार्ट मिटर जोडिसकिएको छ । दोस्रो चरणको थ्री फेज स्मार्ट मिटर जडानका लागि चिनियाँ कम्पनी निग्म्बो साङसिङ मेडिकल इलेक्ट्रिकले ठेक्का पाएको छ । दोस्रो चरणमा देशभर करिब १ लाख ५० हजार पुराना मिटर हटाएर नयाँ थ्री फेज स्मार्ट मिटर जडान हुनेछन् । हाल थ्री फेजमा प्राधिकरणका २ लाख २० हजार ग्राहक छन् । दोस्रो चरणको ठेक्का पाएको कम्पनीले पाँच वर्षभित्र जडानलगायत सबै काम सक्ने प्राधिकरणको थ्री फेज स्मार्ट मिटर जडान प्रमुख सन्दीप श्रेष्ठले जनाए । यसमा डिजाइनको काम सकिएर थ्री फेज मिटर उत्पादन सुरु भएको छ । पाँच वर्षमा लक्ष्यअनुसार काम सकिन्छ, उनले भने । बाँकी १ लाख ५० हजार थ्री फेज मिटर जडान गर्न प्राधिकरणले करिब ३ अर्ब रुपैयाँमा चिनियाँ कम्पनी निग्म्बो साङसिङ मेडिकल इलेक्ट्रिकलाई ठेक्का दिएको थियो । पहिलो चरणमा ७० हजार थ्री फेज ग्राहककहाँ स्मार्ट मिटर जडानपछि पाँच वर्षभित्र देशभरका सबै पुराना थ्री फेज मिटरलाई स्टार्ट मिटरमा बदल्ने प्राधिकरणले जनाएको छ । प्राधिकरणले जडान गरिरहेको स्मार्ट मिटरमा प्राधिकरणले डाटा सेन्टरबाटै अपरेट गर्न सक्ने सुविधा रहेको बताइएको छ । यसको जडानपछि घरघर गएर मिटर रिडिङ गर्नु पर्दैन । स्मार्ट मिटर जोडिएपछि प्राधिकरणका कर्मचारीले कार्यालयबाटै ग्राहकले केकति बिजुली खपत गरेका छन्, हेर्न सक्छन् ।"
इन्टरनेट शुल्क स्वीकृतिबिना सेवा दिने ८ कम्पनी कारबाहीमा,"(काठमाडौं)इन्टरनेटको महसुल दर स्वीकृत नगराई आफूखुसी शुल्क तोकेर सेवा सञ्चालन गर्दै आएका ८ प्रमुख इन्टरनेट सेवा प्रदायकलाई नियामक नेपाल दूरसञ्चार प्राधिकरणले कारबाही गरेको छ । कारबाहीमा पर्नेमा वर्ल्डलिंक कम्युनिकेसन लिमिटेड, भायानेट कम्युनिकेसन, सुबिसु, क्लासिकटेक प्रालि, वेबसर्फर नेपाल कम्युनिकेसन सिस्टम, सीजी कम्युनिकेसन लिमिटेड, डिस मिडिया नेटवर्क र वाईफाई नेपाल छन् ।यी इन्टरनेट सेवा प्रदायक कम्पनीलाई ३० दिनभित्र एकएक लाख जरिवाना बुझाउन समय दिइएको छ । कानुनविपरीत गरिएका सेवा १५ दिनभित्र बन्द गरी प्राधिकरणलाई जानकारी दिन पनि निर्देशन दिइएको छ । दूरसञ्चार ऐन, ०५३ को दफा ४७ (२) मा सेवा प्रदायकले सेवा शुल्कको दर सूची तयार गरी उक्त सूची लागू हुने दिनसमेत उल्लेख गरेर त्यसको कम्तीमा तीन महिनाअघि नै स्वीकृतिका लागि प्राधिकरणमा पेस गर्नुपर्ने व्यवस्था छ । यसको अर्थ प्राधिकरणबाट स्वीकृत नगराई सेवा प्रदायकले आफूखुसी महसुल तोक्न र उठाउन पाउँदैनन् । यद्यपि सोही ऐनको उल्लंघन गर्दै सेवा प्रदायक कम्पनीहरू भने इन्टरनेट सेवामा जथाभावी शुल्क राखेर आफूआफू प्रतिस्पर्धा गर्दै आएका छन् । सेवा प्रदायकले गुणस्तरमा कुनै ध्यान नदिई कसले सबैभन्दा सस्तोमा इन्टरनेट दिने भन्ने विषयमा प्राइस वार गरेपछि प्राधिकरणले केहीअघि पनि ध्यानाकर्षण गराएको थियो । महसुल दर स्वीकृत गराएर मात्रै लागू गर्न पटकपटक अनुरोध गरे पनि सेवा प्रदायकहरूले अटेरी गरेका कारण आफूहरूले यो कदम चाल्नुपरेको प्राधिकरणका प्रवक्ता सन्तोष पौडेलले बताए ।दूरसञ्चार ऐनअनुसार सेवा प्रदायकले प्राधिकरणबाट महसुल दर स्वीकृत गराएर मात्रै सेवा दिन पाउँछन्, उनले भने, तर हाम्रा कतिपय सेवा प्रदायकले प्राधिकरणबाट महसुल दर स्वीकृत नगराई आफूखुसी शुल्क तोक्दै आएको हामीले अनुगमनका क्रममा पाएपछि कारबाही अघि बढाइएको हो । कतिपय इन्टरनेट सेवा प्रदायकहरूले फेस्टिभ वा प्रवर्द्धनात्मक अफर भन्दै जथाभावी महसुल राखेर सेवा बेच्ने गरेको विषयमा पनि प्राधिकरणले आपत्ति जनाएको छ । इन्टरनेट सेवाको मूल्य र टेलिभिजन सेवालगायत अप्टिकल नेटवर्क युनिट, राउटरको समेत एकमुस्ट प्याकेज बनाएर गैरकानुनी बन्डलिङ सेवा सञ्चालन गरेको विषयमा प्राधिकरणले वर्ल्डलिंक कम्युनिकेसन्स, भायानेट कम्युनिकेसन र सुबिसु केबलनेटलाई थप जनही ५० हजार रुपैयाँ जरिवानासमेत गरेको छ । यसअघि प्राधिकरणले सेवा प्रदायक संस्थाहरूका कार्यकारी प्रमुखहरूसहित विभिन्न मितिमा बैठक गरी महसुल दर प्राधिकरणबाट स्वीकृत गराएर मात्रै लागू गर्ने निर्णय गरी आधिकारिक पत्राचारसमेत गरेको थियो । त्यसपछि प्राधिकरणकै अग्रसरतामा इन्टरनेट सेवाको महसुल दरमा देखिएको समस्या समाधान गर्न सेवा प्रदायकसमेतको प्रतिनिधित्व रहने गरी एक कार्यदल गठन गरी पुनः महसुल दर स्वीकृत गराएर मात्रै लागू गर्न पत्राचार भएकामा पालना नभएपछि प्राधिकरणले कारबाहीको प्रक्रिया अघि बढेको दाबी गरेको छ ।प्राधिकरणको निर्देशनविपरीत इन्टरनेटलगायत सेवा आफैं नवीकरण (अटो रिन्यु) गरेको पाइएकाले नेपाल टेलिकमलाई पनि ५० हजार रुपैयाँ जरिवाना गर्नेसमेत निर्णय भएको प्रवक्ता पौडेलले बताए । प्राधिकरणको निर्णयबारे आफूहरूले पनि मौखिक जानकारी पाएको र आधिकारिक प्रतिक्रिया विस्तृत पत्र प्राप्त भएपछि मात्रै दिने इन्टरनेट सेवा प्रदायकहरूको संस्था आइस्पान नेपालका प्रमुख कार्यकारी अधिकृत सुवास खड्काले बताए । बजारमा इन्टरनेट कम्पनीहरूबीच अस्वस्थ प्रतिस्पर्धा बढेकै हो, उनले भने, हामीले नै प्राधिकरणलाई इन्टरनेट सेवासम्बन्धी छरपस्ट प्याकेजलाई व्यवस्थित गर्न पहलका लागि अनुरोध गरेका हौं । इन्टरनेट सेवा शुल्कलगायत विषयमा स्वस्थ प्रतिस्पर्धा हुनुपर्छ भन्नेमा हामी अडिग छौं ।"
अर्थ संक्षेप,नेपाली बीउ संरक्षण नभएकामा चिन्ताकाठमाडौं (कास) बीउबिजन व्यवसायीले वार्षिक अर्बौं रुपैयाँको बीउबिजन विदेशबाट आयात भए पनि त्यसलाई कम गर्न स्वदेशी उद्यमीलाई प्रोत्साहन नगरेको गुनासो गरेका छन् । नेपाल बीउ व्यवसायी संघको २४ औं वार्षिक साधारणसभाका सबैजसो वक्ताले मौलिक बीउको जगेर्ना गर्नुको साटो विदेशी बीउमा बढी जोड दिइएको गुनासो गरे । बीउको परनिर्भरताले मौलिक कृषि उपजसमेत हराउने चिन्ता बढेको उनीहरूको भनाइ छ । ०५२ सालसम्म विदेशमा बीउ निर्यात हुने अवस्था भए पनि अहिले कृषि उपजसम्म बाहिरबाट आयात हुने अवस्था आएको कृषि तथा पशुपन्छी विकास मन्त्रालयका सचिव गोविन्दप्रसाद शर्माले बताए । दिन प्रतिदिन देश आत्मनिर्भरतामा पछि परेको उनको भनाइ छ । किसानलाई प्रोत्साहन गर्ने सरकारी नीति नभएको र खेतीपातीका बेला सधैं मलखादको अभाव हुनु विडम्बनापूर्ण भएको नेपाल उद्योग वाणिज्य महासंघका उपाध्यक्ष अञ्जन श्रेष्ठले गुनासो गरे ।
निगमका २ महिला पाइलटले गरे अन्तर्राष्ट्रिय उडान,"काठमाडौं (कास) नेपाल वायुसेवा निगमले ६५ वर्षको व्यावसायिक इतिहासमा पहिलो पटक शनिबार अन्तर्राष्ट्रिय उडानको नेतृत्व दुई महिला पाइलटलाई काठमाडौंबाट दुबई पठाएको छ । निगमका सहप्रवक्ता गणेश घिमिरेका अनुसार बुधबारको अन्तर्राष्ट्रिय नारी दिवसलाई सन्दर्भ पारेर क्याप्टेन भावना पन्त र कोपाइलट सृजना रावतलाई काठमाडौंदुबईको उडानमा शनिबार पठाएको हो । दुवै निगमको १५८ सिटे एयरबस ए३२० का पाइलट हुन् । आरए२२९ नम्बरको उडानमा राति १२ बजे एयरबस ए३२० विमान उडाएर दुबई पुगेका हुन् । उक्त उडानमा सुष्मा तामाङ, नीता गिरी, नवीनराज केसी र युवराज चौलागाईं क्याबिनक्रुका रूपमा गएका छन् । यो सेट मंगलबार काठमाडौं फर्किने छ । फर्किंदा निगमको अपरेसन विभागले अबको उक्त उडानमा यात्रु सेवाका लागि चारै जना महिला परिचारिका राखेको छ । उडान मंगलबार राति दुबईबाट हुनेछ । उनीहरू बुधबार काठमाडौं आइपुग्नेछन् । क्याप्टेन महिला र कोपाइलट पुरुष वा क्याप्टेन पुरुष र कोपाइलट महिलाको सेटले उडानहरु गरेका थिए, एक वरिष्ठ पाइलटले भने, तर ककपिटमा दुवै महिलाको सेटले निगमको अन्तर्राष्ट्रिय उडान गरेको यो पहिलो पटक हो ।क्याप्टेन भावना पन्त निगममा करारमा कार्यरत पाइलट हुन् भने कोपाइलट सृजना रावत निगमकै स्थायी कोपाइलट हुन् । गिरी निगममा आउनुअघि आन्तरिक उडानमा सौर्य एयरलाइन्समा सीआरजे उडाउँथिन् भने कोपाइलट रावत यसअघि चिनियाँ विमान वाई१२ ईमा थिइन् ।"
जावलाखेलसाग स्तब्ध मछिन्द्र,"(काठमाडौं)जावलाखेल युथ क्लबले मुस्किलले रेलिगेसन टारेको गत सिजन मछिन्द्रले अपराजित रहँदै सहिद स्मारक ए डिभिजन लिगको उपाधि रक्षा गरेको थियो । उही जावलाखेलले नयाँ सिजन २०७९८० को पहिलो खेलमै डिफेन्डिङ च्याम्पियन मछिन्द्रलाई आइतबार दशरथ रंगशालामा ३१ हरायो । यससँगै तीन वर्षयता पहिलो हार बेहोरेको मछिन्द्रको अपराजित यात्रा १९ खेलमा टुंगिएको छ ।दशरथ रंगशालामा अनपेक्षित हार बेहोरेपछि मछिन्द्रका प्रशिक्षक प्रवेश कटुवालले भने, अधिकांश विदेशी खेलाडीको आईटीसी (इन्टरनेसनल ट्रान्सफर सर्टिफिकेट) नआउँदा, खेलाडीहरू घाइते हुँदा र गोलकिपरले गल्ती गर्दा हार्न पुग्यौं । गोलकिपर अगाडि बढेर रोकिँदा पहिलो गोल भयो । गोलकिपरले बल पास दिएपछि दोस्रो गोल भयो । फुटबलमा एउटै मोडले नतिजा परिवर्तन गर्छ । उपाधिमा ह्याट्रिक गर्ने अभियानमा पहिलो खेलमै धक्का लागेपछि उनले थपे, धेरै प्रतियोगिता (लिगअघिका नकआउट) खेल्दा गाह्रो भयो । निआ र विमल घर्तीमगरसहित ६७ खेलाडी घाइते छन् । विदेशी दुई खेलाडीको बल्ल श्रम स्वीकृति आयो । यो डबल लिग हो, अब राम्रो गर्नेछौं ।डिफेन्डर देवेन्द्र तामाङले फ्रिकिकमा आकर्षक गोल गर्दै २३ औं मिनेटमा मछिन्द्रलाई अग्रता दिलाएका थिए । उनले पेनाल्टी क्षेत्रबाहिरैबाट बललाई सिधै गोलमा परिणत गरेका थिए । पहिलो हाफमा मछिन्द्र बलियो देखिए पनि उसले थप गोल गर्न सकेन । दोस्रो हाफमा जावलाखेलले सुधारिएको प्रदर्शन गर्यो भने मछिन्द्रको प्रदर्शन फितलो बन्दै गयो । यही क्रममा हिसुब थपलियाले बल अघि बढाउँदै ६० औं मिनेटमा बललाई पोस्टको दिशा दिँदै जावलाखेललाई ११ को बराबरीमा पुर्याए । उक्त मुभ मा मछिन्द्रका गोलकिपर विशाल श्रेष्ठ अगाडि बढेर पनि रोकिएपछि हिसुबलाई बल प्रहार गर्न सहज भएको थियो ।दोस्रो गोलमा त विशालले बिर्सनलायक गल्ती गर्न पुगे । ब्याक पास मा उनले प्रहार गरेको बल विपक्षी खेलाडी एन्कोतो सिनोस मसोबीलाई पास बन्न पुग्यो र मसोबीले सहजै बललाई गोलमा परिणत गरिदिएपछि जावलाखेलले २१ को अग्रता लियो । कप्तान सीमान्त थापाले ७६ औं मिनेटमा फ्रिकिकमा हेडर गोल गर्दै जावलाखेललाई ३१ को जित दिलाए ।पहिलो हाफ त्यति राम्रो भएन, जावलाखेलका प्रशिक्षक सुनील श्रेष्ठले भने, दोस्रो हाफमा राम्रो प्रदर्शन भयो, टिमवर्क राम्रा भयो । विदेशी खेलाडी पनि टिममा अभ्यस्त देखिए । डिफेन्डिङ च्याम्पियनविरुद्ध गाह्रै हुन्छ भन्ने सोचेर आएका थियौं । हाम्रो युवा टिमले आत्मविश्वास गुमाउँछ जस्तो लागेको थियो तर राम्रो गर्यो । अनपेक्षित जितसँगै जावलाखेल ए डिभिजन लिग २०७९८० को पहिलो चरणमा एपीएफ, सातदोबाटो युवा, चर्च ब्वाइज र खुमलटारसहित तीन अंक जोड्ने टिम बनेको छ । गत सिजनको भेटमा मछिन्द्रले जावलाखेललाई २० ले हराएको थियो, जुन सिजन मछिन्द्रले सबै (१३) खेलमा अपराजित रहँदै उपाधि रक्षा गरेको थियो । त्यसबेला उसले जम्मा दुई गोलमात्रै बेहोरेको थियो, पहिलो र अन्तिम खेलमा क्रमशः एनआरटी र एपीएफविरुद्ध । तर, उपाधिमा ह्याट्रिक गर्ने अभियानमा भने मछिन्द्रले पहिलो खेलमै तीन गोल बेहोर्नुपर्यो । २०७६ सालको लिगको एन्फा कम्प्लेक्स, सातदोबाटोमा भएको सातौं चरणको खेलमा हिमालयन शेर्पाविरुद्ध २० ले (३ माघ, २०७६) ले हारेयता मछिन्द्रले पहिलो पराजय बेहोरेको हो । यसबीच मछिन्द्र १९ खेलमा अपराजित रह्यो ।यसअघि दशरथ रंगशालामै भएको पहिलो खेलमा आर्मी र संकटाबीचको खेल गोलरहित बराबरीमा टुंगिएको थियो । च्यासल रंगशालामा भएको प्रतिस्पर्धामा सातदोबाटो युवा क्लबले न्युरोड टिम (एनआरटी) लाई २१ ले हरायो । सातदोबाटोका दीपकराज सिंह ठकुरीले ४५ औं मिनेटमा गोलको खाता खोले पनि निकोलस सेर्गे सोङले इन्ज्युरी समयमा गोल गरेपछि पहिलो हाफ ११ मा टुंगिएको थियो । दीपकले ८४ औं मिनेटमा व्यक्तिगत दोस्रो गोल गर्दै सातदोबाटोको तीन अंक सुरक्षित गरिदिए ।"
नेपाललाई पपुवा न्युगिनीको ऊर्जा,काठमाडौं (कास) पपुवा न्युगिनीले आइतबार देखाएको प्रदर्शनबाट यूएईविरुद्ध क्रिकेट विश्वकप लिग२ मा खेल्न लागेको नेपाललाई पक्कै ऊर्जा दिनेछ । लिग२ मा पुछारमा रहेको पपुवा न्युगिनीले दुबई अन्तर्राष्ट्रिय रंगशालामा यूएईलाई ५ विकेटले स्तब्ध पारिदियो । त्यही यूएईविरुद्ध नेपालले सोमबार प्रतिस्पर्धा गर्दै छ । पपुवा न्युगिनीको जित सानदार रह्यो । यूएईलाई २६२ ओभरमा ९७ रनमा अलआउट गर्दै पपुवा न्युगिनीले उत्कृष्ट बलिङ गरेको थियो । एक समय ७६२ को स्थितिमा रहेको यूएईले अन्तिम ८ विकेट केवल २१ रनका लागि गुमाएको थियो । रिलेय हेकुरेले ४२ ओभरमा १ मेडन राख्दै १३ रन खर्चेर ५ तथा चाड सोपरले ७ ओभरमा १ मेडन राख्दै २६ रन खर्चेर ३ विकेट लिएपछि यूएई एकदिवसीय अन्तर्राष्ट्रियमा आफ्नो दोस्रो न्यून स्कोरमा समेटियो । ओपनर टोनी उराले अविजित ३५ रन बनाएपछि पपुवा न्युगिनीले २७ ओभरभित्र लक्ष्य पूरा गर्यो । यस जितसँगै टोलीले ९ अंक पुर्याएको छ । पपुवा न्युगिनीले जितेका ४ मध्येका तीन खेल यूएईविरुद्ध नै रहेका छन् । अमेरिकाविरुद्ध एक जित र एक टाई पपुवा न्युगिनीको पक्षमा आएका अर्का दुई नतिजा हुन् । तर त्यही यूएईविरुद्ध नेपालले लिग२ मा यसअघि खेलेका तीनै खेलमा पराजय भोगेको छ । जबकि पपुवा न्युगिनीविरुद्ध यसअघि लिग२ का सबै चार खेलमा नेपालले जित हात पारेको छ । बिहीबार यूएईले दिएको २ सय ८ रनको लक्ष्य पछ्याउने क्रममा नेपाल ३२ ओभरभित्र १ सय ३९ रनमा आउट भएको थियो । लिग२ मा नेपालले हराउन नसकेको एकमात्र टोली हो यूएई । गत वर्ष लिग२ कै खेलमा यूएईविरुद्ध नेपालको यही हालत भएको थियो । यूएईलाई १ सय ६८ रनमा अलआउट गरे पनि जवाफमा आएको नेपाल १ सय २० रनमा अलआउट भएको थियो । दोस्रो खेलमा यूएईलाई २ सय २ रनमा अलआउट गरे पनि नेपाल १ सय ३ रनमा अलआउट भएको थियो । नेपालसँग सोमबार दुबई अन्तर्राष्ट्रिय रंगशालामा हुने खेलमा कुशल भुर्तेल हुने छैनन् । पपुवा न्युगिनीविरुद्धको पहिलो खेलमा अर्धशतक बनाउँदै प्लेयर अफ द म्याच बनेका ओपनिङ ब्याटर कुशलले ग्रोइन चोटका कारण यूएई भ्रमणको अन्तिम खेल गुमाउने भएका नेपाल क्रिकेट संघ (क्यान) ले जनाएको छ । पछिल्ला दुई खेलमा उनको शट छनोट आलोचित पनि बनेको छ । उनको स्थानमा सन्दीप जोरालाई नेपाली टोलीभित्र राखिएको छ । यूएई भ्रमणमै रहे पनि जोरा नेपालको अन्तिम १४ सदस्यीय टोलीमा थिएनन् । ५ खेल खेल्न बाँकी रहेको नेपालसँग समीकरणमा दुईवटा विकल्प छन् । ३ खेल जितेमा नेपालको एकदिवसीय अन्तर्राष्ट्रिय मान्यता कायम रहनेछ भने सबै ५ खेल जितेमा नेपाल सोझै विश्वकप छनोटमा पुग्ने छ । ३ खेलभन्दा कम जितेमा नेपालले एकदिवसीय अन्तर्राष्ट्रिय मान्यताका लागि अर्को बाटो रोज्नुपर्नेछ । शीर्ष ३ का लागि यूएईसँग पनि विकल्प कम हुँदै गएको छ । नामिबियालाई उछिन्दै शीर्ष ३ भित्र पर्न यूएईले बाँकी रहेका ५ खेल नै जित्नुपर्ने समीकरण बनेको छ ।
स्पोर्ट लिडर्स समिट,"(काठमाडौं)नौबुँदे घोषणा जारी गर्दै स्पोर्ट लिडर्स समिट धुलिखेल २०२३ सम्पन्न भएको छ । नेपाल ओलम्पिक कमिटीको आयोजनामा दुई दिन चलेको कार्यक्रमले खेलकुद विकास ऐनको व्यवस्थाअनुसार खेलकुद संस्थाको स्वायत्तताको भावनाअनुसार तीनै तहका सरकारको खेलकुदसम्बन्धी कानुन तथा नियमहरूलाई एकरूपता ल्याउन पहल गर्ने, ओलम्पिक अभियानलाई खेलकुदसँग सम्बन्धित सबै पक्षसँग समन्वय गरेर व्यापक बनाउने र खेलकुदको वर्गीकरण गरेर राष्ट्रिय प्राथमिकता निर्धारण गर्ने प्रतिबद्धता जनाएको छ ।यस्तै प्रदेश र स्थानीय तहले पनि राष्ट्रिय प्राथमिकताका आधारमा आआफ्नो प्राथमिकता निर्धारण गरेर खेलकुदको समग्र विकास गर्ने, नेपाली खेलकुदमा लैंगिक समानताका लागि पहल गर्ने तथा यौन उत्पीडन, खेलकुदमा हिंसा र सट्टेबाजी निरुत्साहित गर्ने नीति अपनाउने, खेलको प्राथमिकताअनुसार आधारभूत तहदेखि राष्ट्रियस्तरसम्मको खेलाडी, प्रशिक्षक र व्यवस्थापकको तालिम तथा स्तर उन्नतिका लागि माग गर्ने, संघीय, प्रदेश र स्थानीयस्तरका विभिन्न खेलका प्रकृतिअनुसारका पूर्वाधार निर्माण गर्न तीनै तहका सरकारसँग माग गर्ने पनि भनेको छ ।खेलकुदको स्तरोन्नतिका लागि प्रदेश तथा केन्द्रमा खेलकुद प्रशिक्षण प्रतिष्ठान (स्पोर्ट्स एकेडेमी) स्थापनाका साथै केन्द्रीयस्तरमा ओलम्पिक एकेडेमी स्थापनाका लागि सरकारसँग माग गर्ने र नेपाली खेलकुदलाई प्रतिबन्धित औषधि (डोपिङ) बाट मुक्त गर्न पहल गर्ने पनि प्रतिबद्धता जनाएको छ । कार्यक्रममा नेपाली खेलकुदको नेतृत्वमा रहेका प्रदेश खेलकुद सदस्य सचिव, विभिन्न संघका अध्यक्षसँगै खेल पत्रकारको उपस्थिति थियो ।कार्यक्रमका अवसरमा कमिटीका अध्यक्ष जीवनराम श्रेष्ठले खेलकुदको प्राथमिकता, लोकभक्त राणाले खेलकुद ऐन २०७८ र खेल कानुन, तिलोत्तमा कँडेल बस्यालले खेल भौतिक पूर्वाधार, इन्द्र गुरुङले खेलकुद र मनोविज्ञान तथा सरोजकृष्ण श्रेष्ठले खेल चिकित्सा र एन्टी डोपिङबारे कार्यपत्र प्रस्तुत गरे । यस्तै गोविनाथ सिभाराजाले खेलकुदमा सुरक्षा, युजनी लीले खेलाडी, प्रशिक्षक र व्यवस्थापकलाई चाहिने प्रशिक्षण तथा शेख हयात अल खालिफाले लैंगिक समानताबारे कार्यपत्र प्रस्तुत गरे ।"
गोर्खा ट्रेल ब्लेजर धरानमा हुने,"(सुनसरी)गोर्खा सिमेट्री ट्रस्ट नेपालको आयोजनामा चैत ४ मा धरानमा गोर्खा ट्रेल ब्लेजर नेपाल हुने भएको छ । राष्ट्रिय खेलकुद परिषद्का निर्देशकसमेत रहेका ट्रस्टका अध्यक्ष महेन्द्रकुमार राईका अनुसार पहिलो र दोस्रो विश्वयुद्धमा वीरगति प्राप्त गरेका हजारौं गोर्खाको सम्मानमा गोर्खा ट्रेल ब्लेजर दौड प्रतियोगिता गर्न लागेको हो । ट्रस्टले पहिलो पटक यस्तो दौड प्रतियोगिताको आयोजना गरेको हो । धरानमा आइतबार तयारीका बारेमा जानकारी दिँदै उनले भने, तीन वर्षअघि नै यो कार्यक्रम गर्न खोजिएको थियो । तर कोरोना महामारीले अन्तिम अवस्थामा कार्यक्रम स्थगित गर्नॅपर्यो । उक्त अवसरमा दोस्रो विश्वयुद्धमा बाँचेर फर्केका तीन जनालाई सम्मान गरिने अध्यक्ष राईले बताए । उनका अनुसार दोस्रो विश्वयुद्धका जीवित साक्षी वीर गोर्खाहरू आर्मी नम्बर १० गोर्खा राइफल २११४१५४६ भएका ओखलढुंगाका १०२ वर्षीय धनसिंह राई, १० गोर्खा राइफल १०९२१४४ भएका तेह्रथुम घर भई हाल धरान११ बस्ने १०१ वर्षीय धनदल लिम्बू र १ गोर्खा राइफल आईए १५९२१ भएका संखुवासभा घर भई हाल विराटनगर बसिरहेका १०१ वर्षीय मानबहादुर लिम्बू छन् । दौडको दूरी ८ किलोमिटर ५ सय मिटर रहेको छ । उक्त दूरीका लागि धरान१८ रत्न चोकबाट सुरु भएर मंगलबारे चोक, विष्णुपादुका जाने सर्दॅ खोलाको नयाँ पुल हुँदै विष्णुपादुकास्थित ब्रिटिस गोर्खा स्मृति पार्कमा समापन बिन्दु रहेको छ । महिला र पुरुष विजेतालाई क्रमशः पहिलो पुरस्कार १५ हजार रुपैयाँ, ट्रफी र प्रमाणपत्र, दोस्रोलाई १० हजार रुपैयाँ, तेस्रोलार्ई ५ हजार र चौथोलाई ३ हजार रुपैयाँ तथा प्रमाणपत्र प्रदान गरिनेछ । दौडमा १ सय ५० भन्दा बढीको सहभागिता हुने अनुमान गरिएको छ । सहभागिताका लागि फर्म खुला राखिएको अध्यक्ष राईले बताए ।"
टेबलटेनिस भोलिदेखि,"काठमाडौं (कास) ललितपुर जिल्ला खेलकुद विकास समितिद्वारा आयोजित बृहत् खेलकुद महोत्सवअन्तर्गत जिल्लास्तरीय टेबलटेनिस प्रतियोगिता मंगलबारदेखि हुने भएको छ । प्रतियोगितामा विभिन्न ११ स्पर्धामा प्रतिस्पर्धा हुनेछ । त्यसमा पुरुषमहिला खुला सिंगल्स, ब्वाइजगर्ल्स यू१२ र यू१६ सिंगल्स, भेट्रान पुरुष ४० वर्षमाथि, ५० वर्षमाथि, ६० वर्षमाथि र भेट्रान महिला ३५ वर्षमाथि स्पर्धा रहेका छन् ।राष्ट्रिय तथा अन्तर्राष्ट्रिय प्रतियोगितामा सहभागी नभएका खेलाडीको छुट्टै पुरुष सिंगल्स बी मा पनि प्रतिस्पर्धा हुनेछ । प्रतियोगिताको मुख्य प्रायोजकमा सुमन खड्गी, प्रायोजकमा नदिमरत्न शाक्य, मेटल सापर्स र सम्झना ल्याबोरेटरी प्रालि, सहप्रायोजकमा पूर्णशंकर श्रेष्ठ, खेल सामग्री पार्टनर डीएचएस तथा पोसाक पार्टनरमा लिनिङ रहेका छन् ।"
स्की टिम कोरियामा,"काठमाडौं (कास) दक्षिण कोरियामा हुने युथ स्की ट्रेनिङ क्याम्प एन्ड कम्पिटिसनमा सहभागी हुन पाँच सदस्यीय नेपाली टिम आइतबार त्यसतर्फ प्रस्थान गरेको छ । एसियामा शीतकालीन खेललाई अझ लोकप्रिय र विस्तार गर्न यस प्रकारको प्रशिक्षण र प्रतियोगिताको कार्यक्रम गरिएको हो ।नेपाली टिमको प्रशिक्षकमा साहसराम श्रेष्ठ रहेका छन् भने खेलाडीमा नर्बु शेर्पा, नवीन तामा, छोवाङ मिनग्युर तामाङ र सोयबमान श्रेष्ठ रहेका छन् । नेपाल ओलम्पिक कमिटी तथा नेपाल स्की संघका अध्यक्ष जीवनराम श्रेष्ठ र कमिटीकै उपाध्यक्ष तथा कार्यकारी निर्देशक चतुरानन्दराज वैद्यले एक समारोहबीच बिदाइ गरे ।"
