शीर्षक,विवरण
शीतलनिवासमा पौडेल,"अहिलेको शासकीय प्रणालीमा एउटै पार्टीले सरकार बनाउने अवस्था छैन, सरकार बनाउन राजनीतिक दलका आआफ्ना स्वार्थ हुन्छन्, त्यसमा पनि निजी स्वार्थ हावी हुन्छन्, यादव भन्छन्, नयाँ राष्ट्रपति रामचन्द्रजीलाई पनि यस्तो स्थितिमा जोगिएर संविधानको संरक्षण र पालना गर्ने चुनौती सुरुवातदेखि नै छ ।तत्कालीन राष्ट्रपति भण्डारीले दुईदुई पटकको संसद् विघटनको सिफारिस गर्दा संविधान संरक्षणको दायित्व निर्वाह नगरेको र संसद्बाट पारित विधेयकलाई प्रमाणीकरण नगरेको घटनाक्रमले भण्डारीको पछिल्लो कार्यकाल बढी आलोचित बनेको थियो । संसद्बाट दुईदुई पटक पारित गरेर पठाइएको नागरिकता विधेयक राष्ट्रपतिले अस्वीकार गरेको घटनालाई राजनीतिक दलका नेताहरू पूर्वआबद्ध पार्टी एमालेसँगको मोह त्याग्न नसकेको अर्थमा व्याख्या गर्छन् । त्यस्तै विवादमा प्रथम राष्ट्रपति रामवरण यादव पनि तानिएका थिए कटवाल प्रकरणमा । संविधानको मर्मविपरीत अख्तियार दुरुपयोग अनुसन्धान आयोगको प्रमुख आयुक्तमा लोकमानसिंह कार्कीलाई नियुक्तिको सिफारिस गर्दा रोक्न नसकेको अर्को आरोप पनि उनीमाथि थियो ।संविधान र कानुनमा प्रस्ट व्यवस्था नभएको, पुराना नजिर र परम्परासमेत नबसेका कतिपय काममा सरकारले आफ्नो अनुकूल निर्णय गराउन खोज्छ, त्यस्तो बेलामा राष्ट्रपतिले विचार पुर्याउन सकेनन् भने विवादमा पर्ने काम हुन्छ, प्रथम राष्ट्रपति यादवका प्रेस सल्लाहकार राजेन्द्र दाहाल भन्छन्, विधेयकको हकमा राष्ट्रपतिले एक पटक मात्रै फिर्ता गर्न सक्ने संवैधानिक व्यवस्था हो । दोस्रो पटक फिर्ता गर्न सक्दैन । संवैधानिक आयोगका नियुक्तिहरूमा कार्यकारी र राजनीतिक दलको एउटा स्वार्थ हुन्छ, आमजनताको चाहना र अपेक्षा अर्को हुन्छ । त्यस्तो अवस्थामा बचेर भूमिका निर्वाह गर्न राष्ट्रपतिलाई चुनौतीपूर्ण हुन्छ, यसबाट बचेर अघि बढ्न सक्दा नै नयाँ राष्ट्रपति सफल हुने हो । राष्ट्रपति यादवको सल्लाहकार भएका राजनीतिक विश्लेषक हरि शर्मा राष्ट्रपतिले शीतलनिवास छिरेपछि धेरै तामझाममा रमाउन नहुने बताउँछन् । राष्ट्रपति नेपाली सेनाको परमाधिपति हो तर एउटा मर्यादामा रहेर राष्ट्रपतिले आफूलाई तामझाममा धेरै सक्रिय भएको देखाउन हुन्न, उनी भन्छन् । राष्ट्रपतिको प्रमुख सल्लाहकार नै सरकार रहेकाले प्रधानमन्त्रीसँगको सम्बन्धलाई सधैं ख्याल गर्नुपर्ने उनको बुझाइ छ । प्रधानमन्त्रीसँगको सम्बन्ध कस्तो ढंगले अघि बढ्छ भन्ने मुख्य चुनौती हो, उनी भन्छन्, पूर्वआबद्ध रहेको पार्टीसँगको मोह राख्न हुन्न तर एकदमै सक्रिय राजनीतिबाट आएकाले पूर्वपार्टीसँगको मोह त्याग्ने विषय चुनौतीपूर्ण हुन्छ ।राष्ट्राध्यक्ष भएकाले परराष्ट्रको क्षेत्रमा राष्ट्रपतिले राम्रो प्रभाव पार्न सक्ने शर्मा बताउँछन् । राष्ट्रपतिले राज्यकै प्रतिनिधित्व गर्ने भएकाले परराष्ट्र मन्त्रालयको सन्निकटमा रहेर नेपालको हितमा काम गर्न सक्छन्, शर्मा थप्छन्, परराष्ट्र मन्त्रालय कति सुसंगठित छ, त्यो आफैं आकलन गर्ने विषय हो तर परराष्ट्र मन्त्रालय धेरै ग्ल्यामर छ भनेर मोह देखाउने काम हुनुहुन्न । सरकारसँगको संवाद र नागरिकले राखेको अपेक्षाअनुसार अघि बढ्दा राम्रो सन्देश जान्छ । पौडेलको मुख्य गुण नै सरल स्वभाव हो । पार्टीमा छँदा सहज पहुँच र सरलता उनको पहिचान थियो । समकालीन नेताहरूमा उनको जीवनशैलीमा सादापन छ । लामो राजनीतिक संघर्षबाट आएका उनमा व्यावहारिक अनुभव र परिपक्वतासमेत छ । संवैधानिक राष्ट्रपतिको सीमाभित्र बस्ने र सडकमा तामझाम गरी नागरिकलाई सास्ती नदिने काम मात्रै गर्दा पनि उनी सफल हुने अवस्था छ । राष्ट्रपति निर्वाचित भएपछि पौडेल स्वयंले सडकमा सवारीका क्रममा हुने नागरिकका दुःखलाई हटाउने प्रतिबद्धता जनाएका छन् । नीतिगत रूपमै राष्ट्रपतिको सवारीमा अनावश्यक तामझाम हटाउने प्रतिबद्धता पनि गरेका छन् । पहिला सवारी शब्द नै हटाउनुपर्छ, यो शब्दले आफैं सामन्तीको परिभाषा दिन्छ, आउजाउ वा आवागमन के शब्द राम्रो हुन्छ, त्यो राख्नु भन्ने राष्ट्रपतिज्यूको निर्देशन छ, शीतलनिवास स्रोतले भन्यो, त्यसपछि सवारीमा हुने अनावश्यक तामझाम हटाउनुपर्छ भन्नेमा उहाँ सुरुदेखि नै लाग्नुभएको छ ।प्रथम राष्ट्रपति यादवका प्रेस सल्लाहकार दाहाल भने सवारीमा हुने तामझाम हटाउन राष्ट्रपतिले चाहेर पनि सम्भव नहुने बताउँछन् । रामवरण यादवले पनि धेरै पटक सुरक्षा निकाय र कर्मचारीलाई नीतिगत निर्णय गरेरै यस्तो नगर्न भन्नुभएको थियो । यही विषयलाई लिएर शीतलनिवासमा घण्टौं बैठकसमेत बसेको थियो तर सुरक्षाकर्मी र कर्मचारीले हटाउन मानेनन्, उनी भन्छन्, सरकारले गर्ने कतिपय काममा समेत राष्ट्रपतिको मुख ताक्ने प्रवृत्ति छ । सरकारले गर्ने गलत कामलाई कतिपय अवस्थामा संसद्ले चेक नगरी सिधै राष्ट्रपतिलाई हेर्ने गरिन्छ । यस्तो अवस्थामा विवादमुक्त बनेर भूमिका निर्वाह गर्न चुनौतीपूर्ण हुन्छ ।निवर्तमान राष्ट्रपति भण्डारीका प्रेस सल्लाहकार यादव पूर्वआबद्धता रहेको दलसँग जोडेर हेर्ने प्रवृत्तिका कारण राष्ट्रपति बारम्बार विवादमा आउने गरेको अनुभव सुनाउँछन् । अरू दलका नेतासँग भेट हुँदा त्यहाँ कुनै प्रश्न हुन्न तर आफू आबद्ध रहेको दलका नेतासँग भेटघाट गर्दा बारम्बार प्रश्न उठ्ने गर्छ, यो चुनौती रामचन्द्रजीले पनि सामना गर्नुपर्ने हुन सक्छ, उनले भने, राष्ट्रपतिका लागि संविधानको संरक्षण गर्ने दायित्व नै मुख्य चुनौती हो ।संविधानको धारा ८१ ले राष्ट्रपतिलाई प्रधानमन्त्रीले जानकारी गराउनुपर्ने चारवटा विषय छन् । मुख्यतः मन्त्रिपरिषद्को निर्णय र संघीय संसद्मा पेस गरिने विधेयकबारे प्रधानमन्त्रीले राष्ट्रपतिलाई जानकारी गराउनुपर्छ । यी दुईमा उल्लिखित विषयप्रति राष्ट्रपतिले चासो राखेमा अन्य आवश्यक विवरणबारे पनि जानकारी गराउनुपर्ने संवैधानिक व्यवस्था छ । यसका अतिरिक्त नेपालको समसामयिक परिस्थिति र वैदेशिक सम्बन्धका विषयमा पनि जानकारी गराउनुपर्ने व्यवस्था छ । सरकारले राष्ट्रपतिलाई जानकारी नगराईकनै विधेयक र अध्यादेश ल्याएका कारण राष्ट्रपतिले कतिपय विधेयकमा संविधानको यही मर्मलाई ख्याल गर्नुभएको हो, यादवले भने, नागरिकता विधेयकले महिलाको स्वाभिमान र अधिकारका मुद्दा उब्जाएको थियो । प्रदेशको पहिचान थिएन । यिनै कुरालाई ध्यानमा राखिएको हो । यसलाई असंवैधानिक भन्न मिल्दैन ।तत्कालीन राष्ट्रपति भण्डारीले रोकेका र जारी नगरेका विधेयकलाई वर्तमान सरकारले अघि बढाउने सम्भावना छ । राष्ट्रपति भनेको आलंकारिक होइन, संवैधानिक हो, संवैधानिक भूमिका निर्वाह गर्दा सबै पक्षलाई चित्त बुझाउन नसकिने हुन सक्छ, रामचन्द्रजीलाई पनि यस्ता समस्या आउन सक्छन्, जो तत्कालीन राष्ट्रपतिले भोग्नुभयो, उनले थपे, राजनीतिक दल र प्रधानमन्त्रीको निजी स्वार्थ जोडिएको हुन्छ । यस्तो अवस्थामा राष्ट्रपति संविधानअनुसार चल्नुपर्ने हुन्छ । संविधानअनुसार चल्दा राजनीतिक दलहरूको स्वार्थ पूरा नहुन सक्छ अनि आलोचना हुन्छ । नयाँ राष्ट्रपतिलाई सुरुदेखि नै संविधानको संरक्षण गर्ने चुनौती छ ।"
थचक्क भए त्रिविका अनुसन्धान केन्द्र,"सेरिडलाई स्रोत जुटाउन सकसशिक्षासम्बन्धी अनुसन्धान कार्यका लागि शिक्षा मन्त्रालयमातहतमा सन् १९७५ मा सेरिड स्थापना गरिएको थियो । यसले शिक्षा मन्त्रालयमा सञ्चालित परियोजनाको अध्ययन गर्थ्यो । सेरिडमा विश्वविद्यालयका प्राध्यापकहरू काम गर्थे । मन्त्रालयका कर्मचारी र प्राध्यापकबीच खटपट परेपछि सन् १९७९ मा यसलाई त्रिविअन्तर्गत लगिएको पूर्वकार्यकारी निर्देशकहरू बताउँछन् । स्थापनाको केही वर्षसम्म सेरिडले विदेशी विश्वविद्यालयसँग सहकार्य गरेर उल्लेखनीय काम गरेको थियो । त्रिविमातहत पुगेपछि सेरिडको ओरालो यात्रा सुरु भएको जानकारहरू बताउँछन् । कतिसम्म भने २०७५ सालताका गाडीमा इन्धन हाल्ने बजेटसम्म नभएको त्यहाँका प्राध्यापकले सुनाए । निजीकरणले प्रश्रय पाउन थालेपछि सरकारी संस्थाहरू नियोजनमा परे, सेरिडको भूमिका खुम्चियो, कार्यकारी निर्देशक सुरेन्द्र गिरीले भने । पछिल्ला केही वर्षदेखि भने अनुसन्धान कार्यमा बढावा दिइएको उनले सुनाए । अनेक चुनौतीबीचमा पनि प्रतिस्पर्धा गरेर अनुसन्धानका कार्यक्रमहरू ल्याउन सफल भएका छौं, उनले थपे, हातखुट्टा बाँधेर अनुसन्धान केन्द्रहरूले केही गरेन भनिन्छ तर हामीले स्रोत, जनशक्तिबिना पनि उपयोगी अनुसन्धान गरेर नीति निर्माणकर्तासम्म पुर्याएका छौं । सेरिडमा दिवा खाजा कार्यक्रमको प्रभावकारिता, अनलाइन कक्षा, एकीकृत पाठ्यक्रम र रैथाने शिक्षामाथि अनुसन्धान भइरहेको उपप्राध्यापक कमलराज देवकोटाले जानकारी दिए । तीन वटा प्रक्रियाबाट सेरिडले अनुसन्धान कार्यक्रम ल्याउने गरेको छ । शिक्षा मन्त्रालय, त्रिवि र विश्वविद्यालय अनुदान आयोग, सरकारी संघसंस्था र अन्तर्राष्ट्रिय संघसंस्थाबाट बजेट लिने गरिएको छ । विश्वविद्यालयले अनुसन्धान र अध्यापनलाई सँगसँगै लैजाने प्रणाली विकास गरे अझै प्रभावकारी काम गर्न सकिने उपप्राध्यापक देवकोटाले बताए । जनशक्ति र स्रोत अपुग हुँदा चाहेजति काम हुन नसकेको कार्यकारी निर्देशक गिरीले बताए । सेरिडमा ८० जनासम्म प्राध्यापक र कर्मचारीले काम गरेको विगत छ । अहिले मुस्किलले २४ जना जनशक्ति छन् । शिक्षा संकायमाथि नै अनेक प्रश्न उठिरहँदा शिक्षासम्बन्धी अनुसन्धान गर्ने सेरिडको खासै भूमिका देखिएको छैन ।"
सिलिकन भ्यालीको परकम्प कहाासम्म ?,"नेपाली बैंकलाई पाठकेही दिनयता अमेरिकी बैंकिङ क्षेत्रका घटनाहरूले नेपाली बैंक तथा वित्तीय संस्थालाई राम्रो पाठ सिकाएको छ । संस्थागत निक्षेप धेरै हुँदा, एकै क्षेत्रमा मात्र लगानी केन्द्रित हुँदा ती क्षेत्रमा समस्या आउँदा बैंकमा तत्काल संकट आउने विश्लेषकहरूको भनाइ छ । बैंक तथा वित्तीय संस्था र उद्योगी व्यवसायीहरूले कर्जा निक्षेप अनुपात (सीडी रेसियो) बढाएर ९५ प्रतिशत पुर्याउनुपर्ने, निक्षेप तरलता अनुपात (एलडी रेसियो) पनि खुकुलो बनाउनुपर्नेलगायत विभिन्न नीति खुकुलो बनाउन माग गरिरहेका छन् । उनीहरूकै मागअनुसार नियामक निकाय राष्ट्र बैंकले पनि नीतिगत परिवर्तन गरेमा नेपाली वित्तीय क्षेत्रमा पनि समस्या आउन सक्ने विज्ञहरू बताउँछन् । नेपाललगायत दक्षिण एसियाली राष्ट्रको तुलनामा अमेरिकामा तरलतासम्बन्धी नीतिगत व्यवस्था बलियो छ । यस्तो अवस्थामा पनि त्यहाँका बैंक संकटमा जान्छन् भने नेपालको अवस्था कस्तो होला भन्ने चासो सबैतिर छ । सम्भावित जोखिम व्यवस्थापनकै लागि नियामक निकायले तरलता, सीडी, एलडीलगायत नीतिगत व्यवस्था गरेको हुन्छ । वित्तीय संस्थामा आउने समस्या क्रमिक रूपमा नभएर एक्कासि आउने भएकाले सम्भावित जोखिमका लागि कसिलो नीतिगत व्यवस्था गर्नुपर्ने राष्ट्र बैंकका पूर्वकामु गभर्नर कृष्णबहादुर मानन्धरले बताए । बैंकमा समस्या बिस्तारै नभएर एकैपटक आउने हो । संकट पूर्वजानकारीसहित पनि आउँदैन, उनले भने, यसकारण आज समस्या छैन भन्दैमा तरलता, सीडी अनुपातलगायत नीतिगत व्यवस्था खुकुलो बनाउनु हुँदैन । वित्तीय क्षेत्रको जोखिमबारे नबुझेका मान्छे र समुदायले सीडीलगायत अनुपातहरू बढाउन माग गरिरहे पनि नियामक निकायले त्यसलाई बढाउन नहुने उनको सुझाव छ । नेपालका बैंकहरू त्यस्तो ठूलो समस्यामा भने छैनन् । उनीहरूको ठूलो लगानी सेयर बजारमा पनि छैन । यद्यपि घरजग्गालगायत क्षेत्रमा भने लगानी छ । कुनै समयमा यो क्षेत्रमा समस्या आएमा त्यसको असर बैंक तथा वित्तीय संस्थामा नपर्ने भन्ने हुँदैन । बैंकहरूले तरलता व्यवस्थापनकै लागि उत्कृष्ट काम गर्न नसकेको, निश्चित क्षेत्रमा मात्र लगानी केन्द्रितलगायत कारण संस्थामा समस्या आउने वित्तीय क्षेत्रका जानकार परशुराम कुँवर क्षेत्रीले बताए । अमेरिकामा बैंकहरू बन्द हुनुको मुख्य कारण कर्जा असुलीमा समस्या भएर होइन, तरलता व्यवस्थापन गर्न नसक्नु हो, उनले भने, निरन्तरको ब्याजदर वृद्धिले बन्ड मार्केटमा गिरावट भइरहेका बेला एकैपटक ठूलो निक्षेप फिर्ता गर्नुपर्दा बैंकले नोक्सानी व्यहोरेर ठूलो संख्यामा बन्ड बिक्री गर्नुपर्यो । त्यसपछि समस्या सुरु भएको हो । यी घटना नेपाली बैंक तथा वित्तीय संस्थाका लागि पनि राम्रो पाठ भएको उनले बताए । यस्तै, पछिल्ला महिनामा नेपाली वित्तीय संस्थाविरुद्ध विभिन्न अराजकता गतिविधि बढेका छन् । बैंकको ऋण, साँवाब्याज नतिर्ने, कर्मचारीलाई कुटपिट गर्ने, मोसो दल्नेलगायत गतिविधि भइरहेका छन् । यस्ता गतिविधिले आममानिसमा एकातिर बैंकप्रतिको विश्वास गुमेको छ भने अर्कोतिर बैंक तथा वित्तीय संस्थाका कर्जा असुली नहुने समस्या पनि बढाएको छ । यस्तो अवस्थामा बैंकको तरलता स्थिति बलियो नभएमा संस्था जुनसुकै अवस्थामा समस्यामा जान सक्ने विज्ञहरूको तर्क छ ।"
पौडेल र देउवाको 'बक्यौता राफसाफ,"(काठमाडौं)रामचन्द्र पौडेल राष्ट्रपति चयन भएपछि गत बिहीबार संसद् भवनको ल्होत्से हलमा निर्वाचन आयोगले प्रमाणपत्र दिने कार्यक्रम थियो । पौडेललाई मत दिने दलका शीर्ष नेता र सांसदहरूले हल भरिभराउ थियो । मञ्चमा रहेका धेरै शीर्ष नेतामध्ये औधी खुसी देखिन्थे कांग्रेस सभापति शेरबहादुर देउवा ।देउवा मञ्चमा हुने कार्यक्रमहरूमा हँसिलो मुद्रामा विरलै देखिन्छन् । मञ्चमा बस्दा उनको अधीरता झल्किन्छ । बेलाबेला उनमा कुन हदसम्मको अधीरता हुन्छ भन्ने त पुस ११ मा पुष्पकमल दाहाल प्रधानमन्त्री भएपछि राष्ट्रपति भवनमा शपथ लिँदा देखिएको थियो । दाहालले शपथग्रहण सक्दानसक्दै कुर्सी पनि साटासाट नगरी मञ्च छोडेर हिँडेका थिए उनी ।बिहीबार भने रामचन्द्र पौडेल राष्ट्रपति चयन भएपछि उनले पटकपटक अँगालो हाले । मञ्चमै हँसिलो मुद्रामा सुरुदेखि अन्त्यसम्म बसे । पौडेलकी श्रीमती सवितालाई समेत तानेर उनले प्रफुल्ल मुद्रामा खुसी साटे ।राष्ट्रपति निर्वाचनसँगै गुमिसकेको सत्ता फिर्ती भएको र सँगसँगै पौडेललाई नै राष्ट्रपति बनाउन सफल भएकामा देउवा प्रफुल्लित छन् । यही प्रकरणले देउवालाई फेरि सत्ताको नेतृत्व गर्ने बाटो खुलेको छ र पार्टीभित्र पौडेललाई देउवाले कहिल्यै केही दिएनन् भन्नेहरूलाई जवाफ मिलेको छ ।रामचन्द्रजी हाम्रो पार्टीको सिनियर नेता हो । प्रजातन्त्रको स्थायित्वका लागि उहाँले जीवनभर ठूलो संघर्ष गर्नुभएको छ, त्यही कारण उहाँले जिन्दगीमा धेरै ठूला दुःखहरू पनि पाउनुभयो, राष्ट्रपतिमा पौडेललाई भोट अपिल गर्दै आठ दलका सांसदको भेलामा देउवाले भनेका थिए, तपाईंहरू शेरबहादुरले रामचन्द्रलाई कहिल्यै केही दिएन भन्नुहुन्छ । तर, हामी धेरै पुरानो साथी हो, मलाई पनि उहाँको बारेमा खटपट भइरहन्थ्यो । त्यसकारण यसपालि राष्ट्रपतिको उम्मेदवार बनाएको छु ।पार्टी र राष्ट्रिय राजनीतिमा पौडेलले अधिकांश समय देउवासँग नै प्रतिस्पर्धा गरिरहे भने देउवाले जितिरहे । तर, राजनीतिक जीवनको उत्तरार्द्धमा भने पौडेलले देउवाकै सहयोगमा मुलुकको राष्ट्रपति बन्ने अवसर पाएका छन् ।देउवा र पौडेल समकालीन हुन् । उमेरमा भने पौडेल देउवाभन्दा दुई वर्ष जेठा छन् । देउवा र पौडेलको करिब ६ दशक लामो सम्बन्ध मित्रतापूर्णभन्दा धेरै प्रतिस्पर्धात्मक, सहकार्य र विश्वासभन्दा धेरै धोकाधडीपूर्ण छ । राजनीतिक घुम्तीहरूमा धेरै समय एकअर्काको प्रतिस्पर्धी नै भए पनि उत्तरार्द्धमा भने उनीहरू दुवै एकअर्काको सहयोगी बनेका छन् । सभापति देउवाकै आग्रहमा कांग्रेसको १४ औं महाधिवेशनपछि बनेको करिब डेढ वर्षको सहकार्यले भने अहिले नयाँ स्वरूप पाएको छ ।त्यसो त पौडेल र देउवाबीच सहकार्य र धोकाधडीको शृंखला भने निकै लामो छ । राजनीतिक प्रतिस्पर्धा र बन्द कोठामा मात्रै होइन, उनीहरू पार्टीका अनेक सार्वजनिक मञ्चहरूमा प्रतिस्पर्धी र एकअर्काको कडा आलोचकका रूपमा देखिएका छन्, यतिसम्म कि एकअर्काबीचको रिस र आवेगमा सार्वजनिक मञ्चहरूमै देउवा र पौडेलको भनाभन र उठाउठ चलेका दृश्य देखिन्थे ।निकटस्थ नेताहरूका अनुसार देउवा र पौडेल पञ्चायतविरोधी आन्दोलनकै क्रममा भेट भएका हुन् । ०२७ सालमा नेविसंघ गठन हुँदा देउवा र पौडेल एउटै समितिमा समेटिए । नेविसंघको संस्थापक सभापति बन्न विपिन कोइराला र मार्सलजुलुम शाक्यबीच प्रतिस्पर्धा थियो । देउवा र पौडेल दुवैले सघाएपछि कोइराला पहिलो सभापति भए, देउवा र पौडेल दुवै सदस्य । नेविसंघले दोस्रो महाधिवेशन ०२८ असोजमा चितवनमा गर्यो । त्यसपछि भने देउवा र पौडेलबीचको प्रतिस्पर्धा सुरु भयो । त्यसबेला सभापतिमा देउवा, पौडेल र शिवबहादुर खड्काको दाबी थियो । देउवाले पार्टीमा नेताको मन जिते, कृष्णप्रसाद भट्टराईदेखि गिरिजाप्रसाद र बीपी कोइरालासम्मलाई आफ्नो पक्षमा पारेका देउवा सर्वसम्मत सभापति घोषित भए । पार्टी राजनीतिमा देउवा अघि लागेको पनि त्यहींबाट हो ।त्यसपछि देउवाले लामो समयसम्म नेविसंघकै नेतृत्व गरे, पौडेल पार्टीमा सक्रिय भए । पञ्चायतविरोधी आन्दोलनमा पौडेलले तनहुँमा नेतृत्व गरे । निरन्तर सक्रियता र संघर्षले देउवा र पौडेल दुवै पार्टीभित्र लोकप्रिय बने । प्रजातन्त्र पुनःस्थापनापछि ०४८ मा देउवाले डडेलधुराबाट चुनाव जिते, पौडेलले तनहुँबाट ।२०४८ को गिरिजाप्रसाद कोइराला नेतृत्वको सरकारमा देउवा र पौडेल दुवै मन्त्री भए । त्यसबेला देउवा गृहमन्त्री भए, पौडेल सामान्य प्रशासनमन्त्री । कांग्रेसको आन्तरिक विभाजनले ०५१ मा मध्यावधि चुनाव भयो । यस पटक पनि उनीहरू दुवैले चुनाव जिते । तर, कांग्रेस भने दोस्रो दलमा खुम्चियो ।सरकारको नेतृत्व पाउने सम्भावना पनि थिएन, अर्को पक्षबाट भट्टराईले देउवालाई समर्थन गरेर संसदीय दलको नेतामा अघि सारेपछि गिरिजाप्रसादले पनि चुनाव लड्न चाहेनन् । त्यसबेला संसदीय दलको चुनाव नै भएन । नेताहरूका अनुसार प्रधानमन्त्री नहुने बेला दलको नेता किन बन्ने ? भनेका रामचन्द्र सभामुख भए ।तर, सबैले अड्कल काटेविपरीत त्यही कार्यकालमा देउवाले सरकारको नेतृत्व गर्ने मौका पाए । तर रोचक त के छ भने गिरिजाप्रसाद र कृष्णप्रसाद दुईतिर विभाजित हुँदा पनि देउवा र पौडेल भने दुवैका प्यारा थिए । नेविसंघका संस्थापक सभापति विपिन कोइरालाले भनेका छन्, पहिले त हामीहरू राम्रै साथी थियौं तर राजनीतिमा प्रतिस्पर्धा र गुटबन्दीले त्यो सम्बन्ध कता पुग्यो कता ? उनका अनुसार देउवा र पौडेलका केही समान स्वभावसमेत छन् । पार्टीमा गणेशमान सिंह, गिरिजाप्रसाद र कृष्णप्रसादबीच खटपट हुँदा देउवा र पौडेल मिलाउँथे । केही समय एउटा नेतासँग नजिकिएजस्तो देखिने उनीहरू अर्कोतिर फाइदा पाउनेबित्तिकै उता पनि पुग्थे ।पौडेलले गुट बनाएनन् तर देउवाले बेलैदेखि गुट बनाए । विचारमा पौडेल जति प्रस्ट छन्, देउवा छैनन् । तर, सत्ता राजनीतिमा भने देउवा खेलाडी हुन्, कांग्रेस नेता गुरुराज घिमिरे भन्छन्, पौडेल नेताहरू हुन्जेल उनैको आड लागे, देउवा पार्टी फुटाएर भए पनि आफैं नेता भए ।देउवापौडेल सम्बन्धमा अर्को त्यस्तै मोड आयो, ०५९ सालमा । पार्टी विभाजनको मुखमा पुग्दासम्म देउवाले पौडेललाई साथ लिन चाहेका थिए । ४ असोज, ०५९ मा बानेश्वरस्थित अन्तर्राष्ट्रिय सम्मेलन केन्द्रमा घोषणासभा आयोजना गरिएको थियो ।बहालवाला प्रधानमन्त्री रहेका देउवा विभाजित पार्टीको सभापति पौडेललाई बनाउन चाहन्थे । अघिल्लो दिनसम्म त्यही तयारी थियो पनि । सभापति बन्न तयार भएका पौडेल बानेश्वरको भेलामा पुगेनन्, पछि देउवा आफैं प्रजातान्त्रिक कांग्रेसको सभापति भए, पौडेल कांग्रेसमै रहे ।देउवा बाहिरिएपछि भने कांग्रेसमा पौडेलको भूमिका बढ्यो । यहीबीचमा उनी पार्टीको महामन्त्रीसमेत भए । तर, शान्ति प्रक्रियापछि भने कांग्रेस र प्रजातान्त्रिक कांग्रेसबीच पार्टी एकता भयो, जति बेला देउवा वरिष्ठ नेता घोषित भए भने पौडेल उपसभापति थिए ।०६७ सालमा भएको कांग्रेसको १२ औं महाधिवेशनमा देउवाले सुशील कोइरालासँग चुनाव हारे । सभापतिमा पराजित भए पनि देउवा वरिष्ठ नेता रहे । संविधानसभाको निर्वाचनपछि पौडेल संसदीय दलको नेता बने । त्यही बेला उनी १७ पटकसम्म प्रधानमन्त्रीको चुनाव लडे तर प्रधानमन्त्री बन्न पाएनन् ।कांग्रेसको १३ औं महाधिवेशनको मुखमा तत्कालीन सभापति सुशील कोइराला बितेपछि पौडेल कार्यवाहक सभापति भए । उनैले १२ औं महाधिवेशनको नेतृत्व गरे । त्यसबेला सभापतिमा पौडेल र देउवाको प्रतिस्पर्धा भयो । पौडेल पराजित भए, देउवा सभापति बने । त्यसपछि भने पौडेलले पार्टीमा एउटा पक्षको नेतृत्व गरे । कोइराला परिवारको लामो विरासत बोकेको समूह पौडेलको नेतृत्वमा थियो । पाँच वर्षसम्म पौडेलले देउवाको विकल्प खोजे, देउवाविरुद्ध पार्टीमा संघर्ष गरे, सत्तामा भाग मागेर कार्यकर्ता खुसी बनाए । १४ औं महाधिवेशनबाट सभापति बन्ने पौडेलको चाहना थियो ।महाधिवेशनअघि तत्कालीन प्रधानमन्त्री केपी शर्मा ओलीले संसद् विघटन गरेर चुनावको मिति घोषणा गर्दा देउवा ओलीकै पक्षमा थिए । तर, कांग्रेसमा पौडेलले सुरु गरेको संघर्षले संसद् पुनःस्थापना र गठबन्धनको नेतृत्व गर्दै देउवा प्रधानमन्त्री बनेका थिए । त्यसबेला देउवा र पौडेल दुवैको दाउ महाधिवेशनको मुखको चुनावले पार्टीमा आफ्नो राजनीति नबिग्रियोस् भन्ने नै थियो । तर, महाधिवेशनमा सभापतिको प्रतिस्पर्धामा उत्रिएका बहालवाला प्रधानमन्त्री देउवासँग जुध्न पौडेलले आफ्नै गुटको साथ नपाएपछि मैदान छोडे ।पौडेल अहिले राष्ट्रपति हुने परिस्थितिको सुरुवात त्यही घडीबाट भएको थियो । महाधिवेशनमा नेतृत्वको दौडबाट मैदान छोडेका पौडेललाई देउवाले निवासमै पुगेर भनेका थिए, राष्ट्रलाई तपाईंको अझै खाँचो छ, स्वास्थ्य राम्रो बनाएर बस्नुहोला ।देउवाले निवासमै आएर आग्रह गरेपछि पौडेलले देउवालाई जिताउन कार्यकर्तालाई इसारा गरे, देउवा सभापतिमा दोहोरिए । त्यसयता देउवाका सबै कदममा पौडेल सहयोगी छन् । ०७९ को चुनावमा देउवा र पौडेल दुवै फेरि विजयी भए । पार्टी संसदीय दलको चुनावमा पौडेल देउवाको प्रस्तावक नै बसे । संस्थापक पक्षका एक नेता भन्छन्, रामचन्द्र दाइलाई राष्ट्रपति बनाउने कुरा त्यही बेला टुंगिएको थियो । त्यसपछि उहाँ प्रस्तावक बन्नुभयो ।पुस १० मा माओवादी केन्द्रले एमालेको समर्थनमा सरकार बनाएपछि पौडेल तत्कालै कांग्रेसमाओवादी गठबन्धन फर्काउन सक्रिय भए । उनले संसद्बाटै राष्ट्रिय सहमतिको प्रस्ताव गरे र घुमाउरो पाराबाट आफूलाई राष्ट्रपति बनाउने माहोलमा लागिरहे । अन्ततः पौडेल नेपालको तेस्रो राष्ट्रपति बनेका छन् । देउवाको सहयोगमा पौडेल राष्ट्रपति बनेको बारे नेता घिमिरे भन्छन्, एकै व्यक्ति सबै पदमा पुग्न सम्भव हुँदैन । सबै राजनीति गर्ने व्यक्ति प्रधानमन्त्री हुँदैन र राष्ट्रपति पनि हुँदैन, त्यसैले यो पौडेललाई देउवाको गुन मात्रै होइन, उहाँको योगदानको कदर पनि हो ।त्यसो त पौडेललाई राष्ट्रपति बनाएपछि देउवाले आफूलाई सहज हुने ठानेका छन् । पाँच पटक प्रधानमन्त्री भइसकेका देउवा आफूलाई ज्योतिषीले सात पटक प्रधानमन्त्री बन्ने भनेर दिएको भविष्यवाणी साँचो बनाउन चाहन्छन् । पौडेल उनको भविष्यवाणी पूरा गर्न सहयोगी बन्ने देउवाको बुझाइ देखिन्छ ।"
एमालेको अबको रणनीति,"(काठमाडौं)आफ्नै प्रयासमा बनेको पुष्पकमल दाहाल नेतृत्वको सरकारबाट दुई महिनामै बाहिरिएको संसद्को दोस्रो ठूलो दल एमालेले अब कस्तो भूमिका निभाउला ? राष्ट्रपति निर्वाचनअघि अचानक बदलिएको समीकरणसँगै सत्ता राजनीतिमा अनपेक्षित नोक्सानी बेहोरेको एमालेको आगामी रणनीति के होला ? यसअघि प्रतिपक्षमा रहँदा ९ महिनासम्म संसद् अवरुद्ध गरेको एमालेको आगामी भूमिकाबारे बहस सुरु भएको छ । एमाले अध्यक्ष केपी शर्मा ओलीसहितका शीर्ष नेताले अहिलेको गठबन्धन लामो समय नजाने राजनीतिक टिप्पणी गरिरहेका छन् । ओलीले राष्ट्रपति निर्वाचनको दिन कांग्रेससँग सहकार्य गर्न नसकिने कसम नखाएको अभिव्यक्ति दिएर सत्ता समीकरण हेरफेरमा एमालेको प्रयास कायमै रहने स्पष्ट गरेका छन् । यसले एमाले प्रतिशोधको राजनीतिमा उत्रिन सक्ने आशंकालाई बल पुर्याउँछ । तर, एमाले उपमहासचिव एवं प्रवक्ता पृथ्वीसुब्बा गुरुङ प्रतिशोधको राजनीतिमा नउत्रने र जिम्मेवार प्रतिपक्षको भूमिकामा देखिने दाबी गर्छन् । प्रतिशोधको राजनीति गर्ने कांग्रेस र माओवादीले हो, उनी भन्छन्, हामी देश, जनता र संविधानको रक्षाका लागि बोल्छौं र काम गर्छौं । जिम्मेवार प्रतिपक्षको भूमिका निर्वाह गर्छौं ।प्रधानमन्त्री बनाउन भूमिका खेलेको पार्टीलाई धोका दिएर राष्ट्रपति निर्वाचनमा राष्ट्रिय सहमतिको नारा अघि सार्दै दाहालले कांग्रेससहितका दलसँग सहकार्य थालेपछि एमाले नेताहरू असन्तुष्ट छन् । उपयुक्त समयमा दाहालसँग हिसाबकिताब गर्ने एमालेका केही नेताहरू बताउँछन् । खासगरी संक्रमणकालीन न्यायसहितका कानुन निर्माण र सरकारका कामकारबाहीलाई लिएर दाहालमाथि दबाब बनाइराख्ने एमालेको रणनीति देखिन्छ । शान्ति प्रक्रिया टुंग्याउनुपर्छ भन्नेमा हामी प्रतिबद्ध छौं, त्यसमा विरोध हुँदैन तर कसरी गर्ने भन्नेमा हाम्रो विमति हुन सक्छ, एमाले उपमहासचिव गुरुङले भने । संक्रमणकालीन न्यायसम्बन्धी कानुन निर्माणका लागि सरकारले संसद्मा विधेयक दर्ता गरिसकेको छ । द्वन्द्वकालीन मुद्दामा प्रधानमन्त्री दाहालविरुद्धको रिट सर्वोच्चमा विचाराधीन छ । एमाले अध्यक्ष ओलीले सरकारमाथि दबाब बढाउन र घेराबन्दी गर्न सक्ने गरी पार्टी संगठन र संसदीय मोर्चामा नेताहरूलाई अघि सारेका छन् । संसदीय दलका नेता ओलीले सोमबार उपनेतामा सुवासचन्द्र नेम्वाङलाई नियुक्त गरेका छन् । उनले आइतबार संसदीय दलको प्रमुख सचेतकमा पदम गिरी र सचेतकमा महेश बर्तौलालाई नियुक्त गरिसकेका छन् । नेम्वाङ संसदीय राजनीतिका अनुभवी पात्र हुन् भने गिरी र बर्तौला युवा पुस्ताका नेता हुन् । एमालेले गरेको अघिल्लो ९ महिने संसद् अवरोधमा पर्वतका सांसद गिरी अग्रभूमिकामा थिए । उपमहासचिव गुरुङका अनुसार आवश्यकता हेरेर सदन अवरोधदेखि सडक संघर्षसम्मको विकल्पका लागि एमाले तयार छ । यो गठबन्धनले गर्ने राष्ट्र र जनविरोधी कामको हामी विरोध गर्छौं, गुरुङले भने, गठबन्धनले बहुमतका आधारमा एसपीपी कार्यान्वयन गरौं, नागरिकता विधेयक पास गरौं भनेर निर्णय गर्छ, त्यो हाम्रो स्वाधीनताको विरुद्धमा छ । त्यसको हामी डटेर प्रतिवाद गर्छौं । त्यो भनेको संसद् अवरुद्ध, नाराबाजीदेखि सडकमा जुलुस निकाल्नेसम्म हुन्छ ।एमालेले ०७४ को निर्वाचनपछि संसद्को नवौं अधिवेशनमा ५१ दिन र दसौंमा ९२ गरी १४३ दिन अवरोध गरेको थियो । पार्टी विभाजनमा तत्कालीन सभामुख अग्निप्रसाद सापकोटाको भूमिकालाई लिएर असन्तुष्ट एमालेले आफ्ना १४ सांसदमाथि कारबाहीको सूचना टाँस गर्नुपर्ने वा सभामुखको राजीनामा आउनुपर्ने अडान राखेर अवरोध गरेको थियो । एमालेको अवरोधका कारण महत्त्वपूर्ण विधेयकसमेत रोकिएका थिए तर स्थानीय तह निर्वाचनपछि बिनासर्त एमाले संसद्का कामकारबाहीमा फर्किएको थियो ।माओवादीका उपमहासचिव शक्ति बस्नेत भने प्रतिपक्षीका रूपमा एमालेको भूमिका रचनात्मक हुने अपेक्षा गर्छन् । रचनात्मक विरोध प्रतिपक्षले गर्ने नै भयो तर सत्तापक्ष र प्रतिपक्ष भनेको एउटा सिक्काको दुई पाटा हो, उनले भने, त्यहाँ सहकार्य र संवाद हुन्छ । त्यसकारण एमालेले प्रतिशोधको राजनीति गर्छ भनेर अहिले नै आशंका गर्न हुँदैन । गत मंसिरको निर्वाचनअगाडि र सरकार गठनको बेलासम्म एमालेले तत्कालीन पाँचदलीय गठबन्धन भत्काउने मुख्य योजनामा काम गरेको थियो । सरकार गठनका बेला गठबन्धन भत्काउन सफल भए पनि एमाले त्यसलाई बचाएर निरन्तरता दिन भने असफल बन्यो । फेरि पनि उसले अहिलेको गठबन्धन भत्काउने विषयलाई प्राथामिकतामा राखेको छ । विश्लेषक झलक सुवेदी एमालेले रचनात्मक प्रतिपक्षको भूमिका निभाउनुपर्ने बताउँछन् । एमालेले रचनात्मक प्रतिपक्षको भूमिका निभाउनुपर्छ र निभाउँछ, उनले भने ।एमाले अहिले मिसन ग्रासरुट मार्फत संगठन निर्माण र जनसम्बन्ध विस्तारमा जुटेको छ । अभियानका लागि केन्द्रीय नेताहरू जिल्लाजिल्ला पुगेका छन्, जहाँ उनीहरूले अहिलेको सरकार र नेतृत्वको आलोचना गरिरहेका छन् । सिंहदरबार फर्कने मिसनका लागि एमालेले अहिले कांग्रेससँग निकटता बढाउने, कांग्रेस र माओवादीबीच अन्तरविरोध पैदा गर्ने र समग्र गठबन्धनमा विवाद सिर्जना गर्ने रणनीति अख्तियार गरेको छ ।"
'सेतो दाग मेट्ने प्रयासमा ओस्कार,"(काठमाडौं)पाँच वर्षयता अमेरिकी गोराहरू सम्मिलित हलिउडको परिधिमा सीमित हुँदै गइरहेको आरोप खेपिरहेको ओस्कारले भने ९५ औं संस्करणको अवार्ड वितरणमा भने कोर्स करेक्सन गर्न बाध्य भएको छ । फलस्वरूप लस एन्जल्सको डल्बी थिएटरमा आइतबार साँझ आयोजित समारोहमा आउट अफ द बक्स फिल्म र फिल्मकर्मीले अवार्ड थापेका छन् । त्यसो त एकेडेमी अफ मोसन पिक्चर आर्ट्स एन्ड साइन्सेसले ओस्कारमा लागेको सेतो दाग मेट्ने प्रयत्नमा पछिल्ला वर्ष खर्चिंदै आएको छ । २०१५ जनवरीदेखि ओस्कार सो ह्वाइट ह्यासट्यागमा सामाजिक सञ्जालमा ओस्कार बढी नै रंगभेदी भएको भन्दै विरोध चर्कन थालेपछि विश्वकै प्रतिष्ठित अवार्ड समारोहका टीभी दर्शक ह्वात्तै घटेका थिए । ९२ औं संस्करणको अवार्ड समारोहमा २३६ मिलियन टीभी दर्शक अर्को वर्ष घटेर १०४ मिलियनमा सीमित भएका थिए । जुन सन् १९७४ पछिको ओस्कारको इतिहासमै सर्वाधिक कम हो । हुन पनि ओस्कारले लगातारका दुई वर्ष आफ्नो मनोनयनमा एक जना पनि अश्वेत कलाकारफिल्मकर्मी अटाएका थिएनन् । विरोधको नारा चर्किंदै गएर अवार्ड समारोह नै विवादित हुने अवस्थामा पुगेपछि आयोजकले विविधताको पक्षधरता देखाउँदै ओस्कारको पूर्ववत् मतदाता समूह नै बदल्यो । युवा, महिला र अल्पसंख्यक समुदायको प्रतिनिधित्व गर्नेले उल्लेख्य मात्रामा मतदान अधिकार पाएपछि त्यसको बाछिटा यसपटकको अवार्डमा पनि देखियो । एकेडेमी अफ मोसन पिक्चर आर्ट्स एन्ड साइन्सेसका अनुसार मतदान अधिकार पाउनेको सूचीमा अहिले ४५ प्रतिशत महिला, ३६ प्रतिशत आदिवासीजनजाति र ४९ प्रतिशत ६८ देशबाट प्रतिनिधित्व गरेका छन् । फलस्वरूप यसपटक दुई एसियाली कलाकार मिसेल योह र के ह्यो क्वानसँगै कस्ट्युम डिजाइनर विधातर्फ अवार्ड हात पार्दै रुथ ई कार्टर दोहोरो ओस्कार जित्ने पहिलो अश्वेत महिला भएकी छन् भने नाटु नाटु ले संगीततर्फ जितेर भारतलाई समेत जोड्यो ।११ विधामा मनोनित फिल्म एभ्रिथिंग एभ्रिह्वेर अल एट वन्स ले आइतबारको साँझ सर्वाधिक र मुख्य ७ विधामा ब्ल्याक लेडी लाई आफ्नो बनायो । बक्स अफिसमा नै एक सय मिलियन डलरको व्यापार गरेर चर्चामा रहेको उक्त फिल्मबाट उत्कृष्ट अभिनेत्री मिसेल योहले अवार्ड जितिन् । हङकङबाट करिअर सुरु गरेर मलेसियाली फिल्ममा सक्रिय मिसेल ओस्कार जित्ने एसियाकी पहिलो महिलासमेत बनिन् । यसअघि यूह जुंग योनले मिनारी का लागि र मियोसी उमेकीले सायोनारा का लागि ओस्कार जितेका थिए ।ओस्कार जितेपछि ६० वर्षीया मिसेलले भनिन्, महिलाहरू कृपया कसैलाई पनि तपार्इंको उर्वर समय सकिइसक्यो भन्न पाउने सुविधा नदिनुहोस् । सकिनँ भनेर कहिल्यै हतोत्साही नहुनुहोस् । उनले साना नानीबाबुहरूलाई सम्बोधन गर्दै आफ्नो ओस्कार मन्तव्यमा भनेकी थिइन्, यो (जित) आशा र सम्भाव्यताको उज्यालो संकेत पनि हो । सपनाहरूलाई सावित गर्न सकिन्छ भन्ने कुराको प्रमाण पनि हो यो । आफ्नो अवार्ड आफ्नी आमा र संसारभरका आमाहरूप्रति समर्पित गर्दै उनले थपिन्, उहाँहरू हो वास्तविक सुपरहिरो । आमाहरूबिना हामी कोही पनि आज यहाँ हुने थिएनौं । अवार्ड जित्नुको श्रेय आफ्ना निर्देशकद्वय र फिल्मको कास्ट एन्ड क्रुलाई दिँदै यसैकारण अवार्डको हकदार हुन सम्भव भएको पनि बताइन् । उनी फिल्ममा अमेरिकामा लन्ड्री व्यवसाय सञ्चालन गरिरहेकी चिनियाँ एभिलिन क्वान ह्वाङको भूमिकामा छिन् । फिल्म मल्टिभर्समा आधारित रही एक मध्यम वर्गीय आप्रवासी चिनियाँ परिवारको कथामा छ जसमा तीन पुस्ताबीचको प्रेम र घृणाबीचको सम्बन्धलाई दर्शाइएको छ ।सोही फिल्ममा मिसेलको पतिको भूमिकामा देखिएका के ह्यु क्वानले पनि सहअभिनेतातर्फ ओस्कार जिते । इन्डियाना जोन्स एन्ड द टेम्पल अफ डुम र द गुनिज फिल्ममा बालकलाकारका रूपमा अभिनय सुरु गरेका योहले करिअरको उत्तरार्द्धमा अभिनयमा मौका नपाएपछि विरक्तिएका थिए । मेरो यात्राको सुरुवात डुंगामा भएको थियो । केही समय मैले शरणार्थी शिविरमा पनि बिताएँ र अहिले हलिउडको सबैभन्दा ठूलो माहोलमा उभिएको छु, उनले भने, मान्छेहरू त यस्ता कहानी केवल फिल्ममा मात्र घट्छ भन्ठान्छन् । म आफैं पनि मेरो जीवनका घटित कहानीमा विश्वास गर्न सकिरहेको छैन । यो अमेरिकी सपना हो । सपना त्यो हो, जो तपाईं स्वयंले पनि यसमा विश्वास गर्नैपर्छ । मैले त लगभग विश्वास गुमाइसकेको नै थिएँ । तर तपाईंहरू कृपया सपनालाई जीवित नै राख्नुस् । एभ्रिथिंग एभ्रिह्वेर अल एट वन्स मा कर निरीक्षकको भूमिकामा रहेकी जेमी लीले आफ्नो सहअभिनेत्रीको ओस्कार दर्शकमा समर्पण गर्दै भनिन्, मेरो आमा र बुबा पनि कुनै बेला ओस्कारका लागि मनोनित हुनुभएको थियो तर जिते मैले । त्यसैगरी द ह्वेल का लागि अभिनेताको ओस्कार जितेका ब्रेन्डन फ्रेजरले आफ्नो ३० वर्षदेखिको फिल्म करिअरको असफलतालाई आत्मसात् गर्दै भने, यी सबै चिज मैले सहजै हासिल गरेको पनि हैन । उनले आफूलाई रचनात्मक जीवन दिएकामा निर्देशक ड्यारेन एरोनोफोस्कीलाई पनि धन्यवाद दिए ।पहिलो विश्वयुद्धताकाको सुरुङ जीवनबारेमा लेखिएको उपन्यासमा आधारित फिल्म अल क्वाइट अन द वेस्टर्न फ्रन्ट ले अन्तर्राष्ट्रिय फिचर फिल्मसहित चार प्राविधिक विधामा ओस्कार जित्यो । यसपटकको ओस्कार भारतका लागि बढी उपलब्धिमूलक देखियो । संगीततर्फ मनोनयनमा परेको आरआरआर को नाटु नाटु गीतको स्टेजमा समेत प्रस्तुति रह्यो । भारतीय अभिनेत्री दीपिका पादुकोणले आफ्नो देशको प्रतिनिधित्व गर्दै उक्त गीतको प्रशंसामा आफ्ना मन्तव्यसमेत दिएकी थिइन् । त्यसैगरी द इलाफेन्ट ह्विस्पर्स ले डकुमेन्ट्री सर्ट फिल्मतर्फ उत्कृष्ट हुँदै ओस्कार जित्दा भारतका पोल्टामा दुई ओस्कार भित्रिए । कार्तिकी गोंजथाल्विसको लेखन तथा निर्देशन रहेको ३९ मिनेट लामो उक्त सर्टफिल्ममा मानव र जनावरबीचको सम्बन्धलाई एक टुहुरो छावा रघु र त्यसको रेखदेखमा जीवन अर्पण गरेका दुई भारतीय बोमन र बेलीमार्फत व्यक्त गरिएको छ । आदिवासीको प्रकृति प्रेमसमेत दर्साइएको यस फिल्मलाई झन्डै पाँच वर्ष लगाएर तयार पारिएको थियो ।"
रोलिङ स्टोन्स फ्रान्समा,"सन् १९७१ मा आजकै दिन इंग्लिस रक ब्यान्ड रोलिङ स्टोन्सले बेलायत छाडेको थियो । बेलायत सरकारको उच्च कर नीतिबाट जोगिन ब्यान्डले बेलायत छाडेको थियो । बेलायतमा मिक जागर एन्ड कम्पनीले ९३ प्रतिशत कर तिर्नुपर्ने भएपछि आर्थिक सल्लाहकार प्रिन्स रुपर्ट लोवेन्स्टिनको सल्लाहअनुसार ब्यान्ड फ्रान्स पुगेको थियो । त्यसपछि ब्यान्डले नेदरल्यान्ड्स होल्डिङ कम्पनीमा लगानी गरेको बताइन्छ । त्यसपछि ब्यान्डले फ्रान्सबाट आफ्नो सांगीतिक करिअरलाई निरन्तरता दिएको थियो । सन् १९६२ मा स्थापित ब्यान्ड रक गीतको दुनियाँमा निकै चर्चित छ । ६ दशकभन्दा लामो समय सांगीतिक क्षेत्रमा क्रियाशील रहेको ब्यान्डका आई कान्ट गेट नो स्याटिस्फ्याक्सन (१९६५), गेट अफ माई क्लाउड (१९६५), पेन्ट इट ब्ल्याक (१९६६) अन्तर्राष्ट्रिय रूपमै निकै चर्चित गीत हुन् । मिक जागर, केइथ रिचार्ड्स, ब्रायन जोन्स, विल वाइमन र चार्ली वाट्स ब्यान्डका संस्थापक सदस्यहरू हुन् । रोनी वुड, मिक टेलर र इयान स्टेवार्टपछि थपिएका हुन् । हाल जीवित रहेका मिक, केइथ र रोनी अझै पनि संगीतमा सक्रिय छन् । विश्वव्यापी रूपमा रोलिङ स्टोन्सका २० करोडभन्दा बढी एल्बमहरू बिक्री भएका बताइन्छ । ब्यान्डले तीन पटक ग्रामी अवार्ड र एक पटक ग्रामी लाइफटाइम अचिभमेन्ट अवार्ड जितिसकेको छ । बिलबोर्ड म्यागेजिनले रोलिङ स्टोन्सलाई सर्वकालीन उत्कृष्ट ब्यान्डको संज्ञा दिएको छ ।"
नीरफूल जेठ १९ मा,"काठमाडौं (कास) कोभिड महामारीका कारण यसअघि रिलिज स्थगित भएको फिल्म नीरफूल ले सार्वजनिक प्रदर्शनका लागि नयाँ मिति तय गरेको छ । भूकम्पका कारण बिछोडिएका एक परिवारको सदस्यले पुनर्मिलनका लागि गरेको प्रयत्नमा आधारित कथावस्तुमा निर्मित फिल्म आगामी जेठ १९ मा प्रदर्शनमा आउने भएको हो । फूलमान वलले निर्देशन गरेको फिल्म धादिङको रुबी भ्याली र काठमाडौंका विभिन्न स्थानमा छायांकन गरिएको छ । फिल्ममा दयाहाङ राई, रेखा थापा, शान्ति वाइबा, बुद्धि तामाङ, पुष्कर गुरुङ, जिम्मे छ्योइकी घिसिङ, राजन खतिवडा, सरोज अर्याल, सरिता गिरीलगायत कलाकारले अभिनय गरेका छन् । फिल्ममा म्यानमारका तत्कालीन राजदूत ऊ लिउन उ विशेष भूमिकामा छन् । भूकम्पपछिको भौतिक पुनर्निर्माणका लागि सबैको ध्यान गएको भए पनि टुटेका मन र सम्बन्धहरू जोड्नेतर्फ कसैको ध्यान नगएको कथावस्तुमा फिल्म निर्माण गरिएको वलले बताए । नीरफूलले तिनै भत्किएका मन र सम्बन्धहरूको पुनर्निर्माणको कथा भन्छ, उनले भने । वलका अनुसार फिल्मको निर्माणमा सहकार्यको मोडल अपनाइएको हो । फ्रेन्ड्स अफ नेपालम्यान्मार फ्रेन्डसिप काउन्सिलको सहकार्यमा सेलो प्रोडक्सनले निर्माण गरेको फिल्मको कार्यकारी निर्माता डोमा सोनाम (दुबई) हुन् । माया केसी (कतार), दीपक श्रेष्ठ (बेलायत), चन्द्रमाया तामाङ (इजरायल), उदय लामा (जापान), रोज लामा (अमेरिका), दिनेश लम्तरी मगर (कोरिया) र दिजेश श्रेष्ठ, तेन्जिन सोनाम लामा, अजितमान तामाङ, गणेश थापा, अशोक थापा, विके श्रेष्ठ निर्माता छन् । प्रमोद कार्कीको छायांकन, अर्जुन पोखरेल र चन्द्रकुमार दोङको संगीत, निमेष श्रेष्ठको सम्पादन रहेको फिल्मको वितरक गोविन्द शाही र मनोज राठी रहेका छन् । यसअघि २०७६ चैत ७ गते रिलिज हुन लागेको फिल्म कोभिड महामारीका कारण गरिएको लकडाउनका कारण रोकिएको थियो ।"
छोरा बेपत्ता पारेको भन्दै सेनाविरुद्ध प्रहरीमा जाहेरी,"(पोखरा)पोखराका अणनाथ बरालले द्वन्द्वकालमा आफ्नो छोरालाई बेपत्ता बनाएको भन्दै सैनिक अधिकारीविरुद्ध जाहेरी दिएका छन् । फूलबारी ब्यारेकका तत्कालीन सुबेदार कृष्णबहादुर गुरुङविरुद्ध उनले सोमबार जिल्ला प्रहरी कार्यालय कास्कीमा जाहेरी दर्ता गराएका हुन् । जिल्ला प्रहरी कार्यालयले उच्च अदालत पोखराको आदेशबमोजिम जाहेरी दर्ता गरेको हो । छोरा नेत्रनाथ बराललाई बेपत्ता बनाएको भन्दै अणनाथले गैरकानुनी पक्राउ तथा थुना, यातना र बलपूर्वक बेपत्तासम्बन्धी कसुरबमोजिम गुरुङलाई कारबाही माग गरेका छन् । यसअघि गत वर्ष भदौ १३ मा अन्तर्राष्ट्रिय बेपत्ता दिवसका दिन पोखरा३० का बरालले जाहेरी दर्ता गर्न खोजेका थिए । द्वन्द्वकालीन मुद्दामा कारबाही अगाडि नबढाउनू भन्ने माथि को आदेश भएको भन्दै प्रहरीले फर्काइदिएको थियो । प्रहरीले जाहेरी दर्ता नगरेपछि उनले ०७८ असोज ४ मा जिल्ला सरकारी वकिलको कार्यालय कास्कीमा निवेदन दिए । कार्यालयले अध्ययन गरी सूचना दिने जानकारी दिएर उनलाई फर्कायो तर कात्तिक ५ मा जाहेरी दर्ता गर्न नमिल्ने भनी दरपीठ आदेश दियो । प्रहरीले जाहेरी दर्ता नगर्ने र सरकारी वकिलको कार्यालयले दरपीठ गर्ने कार्य आफ्नो संवैधानिक हकविपरीत भएको भन्दै उनी ०७८ मंसिर २७ मा उच्च अदालत पोखरा पुगेका थिए । झन्डै एक वर्षपछि गत मंसिर १३ मा उच्च अदालतका कायममुकायम मुख्य न्यायाधीश डिल्लीराज आचार्य र न्यायाधीश उज्ज्वल शुक्लको संयुक्त इजलासले जिल्ला प्रहरी कार्यालय कास्कीलाई बरालको जाहेरी दर्ता गर्न आदेश जारी गरेको हो । माओवादीमा आस्था राखेको आधारमा नेत्रसहित ४ जनालाई सेनाले २०६० कात्तिक १९ मा कास्कीको भरतपोखरी डाँडागाउँबाट नियन्त्रणमा लिएको थियो । फूलबारी ब्यारेकका सुवेदार कृष्णबहादुर गुरुङको नेतृत्वमा गएको सुरक्षा फौजले नेत्रको साथीकै घरबाट उनलाई पक्रिएको जाहेरीमा उल्लेख छ । ब्यारेकमा ल्याएपछि परिवारका कुनै पनि सदस्यलाई भेटघाट गर्न नदिई चरम यातना दिएर बन्धक बनाइएको अणनाथ बताउँछन् । करिब २ वर्षपछि तालिमका क्रममा पोखरा आएका तत्कालीन शाही सेनाका शुक्रराज सापकोटाले ०६२ कात्तिकसम्म नेत्र महेन्द्र गणमा नै रहेको परिवारलाई बताएका थिए । नेत्रसँगै पक्राउ परेका अन्य ३ जनालाई सार्वजनिक गरिए पनि उनको स्थिति अझैसम्म अज्ञात छ । ०६२ भदौ १ मा हुलाकमार्फत राष्ट्रिय मानवअधिकार आयोगमा उजुरी पठाएकामा असोज १ मा उक्त उजुरी दर्ता भएको छ ।"
उपराष्ट्रपतिलाई राष्ट्रिय सभाको पदेन अध्यक्ष बनाऊ,"चैत ३ गते हुन गैरहेको उपराष्ट्रपतिको निर्वाचनका सन्दर्भमा यो पदकै भूमिकामाथि पनि चर्चापरिचर्चा भैरहेका छन् । मुलुकका प्रथम उपराष्ट्रपति परमानन्द झाले त एक सञ्चारमाध्यमसित हालै भनेका छन्, राजनीतिक दलहरूले बिनाकुनै काम त्यो एउटा उपराष्ट्रपति रहिरहोस् भन्ने सोचेर बनाएको पद हो, त्यसको कामै छैन । आफूलाई त्यो पदमा बसेर सात वर्ष बेकार भयो जस्तो लागेको उनको कथन छ । त्यसो त अरू पनि धेरैले उपराष्ट्रपति पदको औचित्यमाथि प्रश्न गरेका छन् । परन्तु के बुझ्नुपर्छ भने, मुलुकमा उपराष्ट्रपति पद नै नचाहिने भन्ने हुँदैनÙ बरु राष्ट्रिय सिकाइ र अन्तर्राष्ट्रिय अभ्यासको आलोकमा यो पदलाई कसरी परिणाममूलक बनाउन सकिन्छ भनेर चाहिँ ठोस गृहकार्य गर्नुपर्छ । त्यसका लागि अहिले उपयुक्त अवसर पनि छ । नेपालको संविधानको धारा ६७ ले उपराष्ट्रपति पदको व्यवस्था गर्दै भनेको छ, राष्ट्रपतिको अनुपस्थितिमा राष्ट्रपतिबाट गरिने कार्यहरू उपराष्ट्रपतिबाट गरिनेछ । यस अवस्थामा राष्ट्रपतिको अनुपस्थिति विरलै मात्र हुने भएकाले उपराष्ट्रपतिले खेल्नुपर्ने भूमिका माथि प्रश्न उठ्नु आफैंमा अस्वाभाविक होइन । यसबाहेक मित्रराष्ट्रहरूका विभिन्न राष्ट्रिय दिवसका अवसरमा सम्बन्धित दूतावासमा आयोजना हुने औपचारिक समारोहमा उपराष्ट्रपतिले राज्यको प्रतिनिधित्व गर्ने सामान्यतया स्थापित प्रचलन छ । र, यति काममा मात्रै यो पदलाई सीमित राख्नु कति उचित हो पनि भन्न सकिन्छ । त्यसैले भारत, अमेरिका लगायतमा प्रचलनमा रहेको संसद्को माथिल्लो सदनको अध्यक्षता उपराष्ट्रपतिले गर्ने अभ्यासलाई नेपालले पनि अनुसरण गर्नु उपयुक्त हुन्छ । वर्तमान राष्ट्रिय सभा अध्यक्षको कार्यकाल अर्को वर्ष सकिँदै छ, त्यसैले यसबीचमा संविधान संशोधन गरेर यससम्बन्धी व्यवस्था गर्न सकिन्छ । उपराष्ट्रपति राष्ट्रिय सभाको पदेन अध्यक्ष पनि हुने परम्परा बसाल्दा एकसाथ अनेक फाइदा हुन्छन् । पहिलो, उपराष्ट्रपति पदमा पुग्नेले पर्याप्त काम पाउँछन् । भोलि यो पदमा पुग्ने कसैले पनि पूर्वउपराष्ट्रपति झाले झैं आफ्नो कार्यकाल बेकार भयो भन्नुपर्दैन । दोस्रो, अहिले छुट्टै व्यक्ति राष्ट्रिय सभा अध्यक्ष हुँदा निजको सेवासुविधाका अतिरिक्त सचिवालय र निवास लगायतमा जुन ठूलो खर्च भैरहेको छ, त्यो पनि जोगिन्छ । राज्यको समग्र खर्चको अनुपातमा थोरै नै भए पनि यसले अकासिँदो साधारण खर्चलाई केही घटाउँछ । र तेस्रो, सभाको अध्यक्षता उपराष्ट्रपतिले नै गर्ने भएपछि माथिल्लो सदनको गरिमा पनि स्वतः बढ्छ, जसले समग्र संसद्को प्रभावकारिता वृद्धिमा सघाउँछ । उपराष्ट्रपतिलाई राष्ट्रिय सभाको पदेन अध्यक्ष बनाउने व्यवस्था गर्नका लागि संविधानको उपराष्ट्रपति सम्बन्धी व्यवस्थामा निजको कार्यभार थप्ने र अलग्गै राष्ट्रिय सभा अध्यक्ष हुने प्रावधानलाई हटाउनुपर्ने हुन्छ । र, यसरी संविधान संशोधन गर्न दुईतिहाइ चाहिन्छ, जुन पुग्न मुस्किल पनि देखिन्न । एउटा त, समग्र राष्ट्रिय हितको सवाल भएकाले सबै दलहरू यसमा सहमत हुन सक्छन्, हुनु पनि पर्छ । दोस्रो, अहिलेको सत्ता गठबन्धनका पक्षमा राष्ट्रपति निर्वाचन लगायतमा जुन समर्थन देखिएको छ, त्यसबाटै पनि दलहरूले दुईतिहाइ जुटाउन सक्छन् । र, यस्तो व्यवस्था गर्दा कुनै पनि संवैधानिक जटिलता उत्पन्न हुँदैन, खालि संवैधानिक परिषद्को भने पुनःसंरचना गर्नुपर्ने हुन्छ । त्यही भएर यसका लागि प्रमुख दलहरूसित दृढ इच्छाशक्ति भने अवश्य चाहिन्छ ।खास गरी सत्तारूढ दलहरू यसमा अनिच्छुक देखिन सक्छन् । कारण, यसो गर्दा पहिलो त उनीहरूको शक्ति बाँडफाँट प्रभावित हुन सक्छÙ आफ्नो कुनै नेतालाई राष्ट्रिय सभा अध्यक्ष बनाउने धोको पूरा हुँदैन । अर्को, राष्ट्रिय सभा अध्यक्ष सत्तापक्षको हुँदा संवैधानिक परिषद्मा भविष्यमा जुन समीकरण बन्छ, त्यसको आशाले पनि सत्तारूढ शक्तिहरूले यसप्रति रुचि नदेखाउन सक्छन् । तर, मुलुकको बृहत्तर हितका खातिर यस्तो अल्पदृष्टि उनीहरूले राख्नु हुन्न । के हेक्का पुर्याउनुपर्छ भने, दलहरूबीचको शक्ति सन्तुलन सधैं यही रहँदैन, र यस्तो व्यवस्था एक फेरका लागि मात्रै गरिने पनि होइन । तत्काल कसैलाई सजिलोअप्ठ्यारो जे परे पनि दीर्घकालमा यसबाट सबैलाई फाइदै हुन्छ । तसर्थ, सरकार र संसद्मा प्रतिनिधित्व गर्ने सबै राजनीतिक शक्तिहरूले उपराष्ट्रपतिलाई संसद्को माथिल्लो सदनको पदेन अध्यक्ष बनाउनेतर्फ गम्भीरताका साथ प्रभावकारी विमर्श अघि बढाउनुपर्छ, र राष्ट्रिय सभाको वर्तमान अध्यक्षको कार्यकाल सकिनुअघि नै यससम्बन्धी व्यवस्था मिलाउन संविधान संशोधन गर्नुपर्छ ।"
ल्याकत नभएका त्रिवि पदाधिकारीहरू,"१ कान्तिपुर दैनिकमा केही दिनयताका त्रिविको ओरालो यात्राको बारेमा समाचार पढेपछि मलाई पनि आफ्नो विचार पोख्ने रहर लागेको हो । २ केन्द्रीय प्रशासनले आफ्नो अधिकार नछोड्ने परिपाटीले गर्दा त्रिविको हालत गए गुज्रेको अवस्थामा पुगेको भन्ने कुरामा सन्देह छैन । हुन त विकेन्द्रीकृत र स्वायत्त नामका क्याम्पस पनि नभएका होइनन् तर ती हातको औंलामा गन्न पनि पुग्दैनन् जब कि त्रिविले एक हजारभन्दा बढी क्याम्पसको भार बोकेको छ ।३ जहिले पनि समिति बनाएर प्रतिवेदन लिने तर काम कहिले नगर्ने रोगले गर्दा त्रिवि झन्झन् थला पर्दै जाने निश्चित छ । २०५५ सालमा विश्वविद्यालय अनुदान आयोगले सञ्चालन गरेको गोष्ठीमा आएका सुझाव अहिले राष्ट्रिय योजना आयोग र त्रिविले गठन गरेका समितिका सुझाव उस्तै मात्र होइनन् धेरै उही छन् । ४ अनि समितिको औचित्य के ? काम गर्नुपरेन त्रिविले ? सिनेटबाट पारित गराएर हुने काम पनि शिक्षामन्त्री र प्रधानमन्त्रीको संकेत कुरेर चाकडी गर्न पल्केका त्रिवि पदाधिकारीहरूको ल्याकत र हिम्मत छैन भनेर ठोकुवा गर्न सकिन्छ । ५ केले रोक्यो प्रादेशिक रूपमा काम गर्न ? किन चाहियो ऐन संशोधन ? त्रिवि ऐनले दिएकै प्रावधानभित्र रहेर प्रशासन र परीक्षा अहिल्यै विकेन्द्रीकृत गर्न सकिन्छन् । खै आँट ?६ सम्बन्धन प्राप्त क्याम्पसबाट सम्बन्धन शुल्क असुल्नेबाहेक त्रिविले उनीहरूको विकास र अनुगमनमा पटक्कै ध्यान नदिएकै कारण खासगरी सामुदायिक क्याम्पस अवसान हुने स्थितिमा पुगेका छन् । के तिनले कमाउने जस र अपजससँग त्रिवि अछुतो रहन सक्छ ? प्रतिफल देखिएकै छ । ७ त्रिवि ऐनमा संशोधन गर्नु पनि जरुरी होला तर फगत् त्रिविको प्रादेशिक नामका लागि होइन । युनिभर्सिटी अफ फिलिपिन्सभित्र नै अर्को युनिभर्सिटी हुन सक्छ भने त्रिविभित्र अर्को विश्वविद्यालय किन हुन नसक्ने ? सक्नुहुन्छ पहल गर्न ? त्यसो भयो भने त्रिविभित्रका ठूला क्याम्पसलाई त्रिभुवन विश्विद्यालय मानित विश्वविद्यालय नामकरण गर्न सक्ने ऐन ल्याउनुहोस् । ८ केन्द्रीय मानसिकतामा नै रमाउने त्रिविका पदाधिकारीहरूकै रवैयाका कारण ध्वस्त प्रायः त्रिविको छविको जिम्मेवारी पनि उहाँहरू लगायत शिक्षा मन्त्री र प्रधानमन्त्रीले लिनुपर्ने हुन्छ । होइन यही पाराले अझै त्रिवि सञ्चालन गर्न सकिन्छ भन्ने सोच हो भने आजै राजीनामा गर्नुहोस् र एक्काइसौं शताब्दीमा त्रिविलाई प्रतिस्पर्धी बनाउन सक्नेका लागि ठाउँ खालि गर्नुहोस् । ९ कतिन्जेल पार्टीका उपकुलपति, पार्टीका शिक्षाध्यक्ष, र पार्टीका रजिस्ट्रार भएर देशका होनहार युवाको भविष्यमाथि खेलबाड गरिरहने र आफूलाई नियुक्त गर्ने मालिकको आदेश कुरेर बसिरहने ? के यसले तपाईंहरूको इज्जत बढेको ठान्नुभएको छ ?१० अहिलेकै ऐनमा टेकेर त्रिविलाई गुणस्तरयुक्त शिक्षा, चुस्त प्रशासन, र रोजगारमूलक कार्यक्रम चलाउन सकिन्छ । त्रिविको शिक्षालाई देशका उद्योगसाग समन्वय गरेर अगाडि बढाउन र बाहिर पढ्न जान नपर्ने गरी व्यवस्थापन गर्न सकिने प्रशस्त सम्भावना छन् भन्ने कुरा मनन नगरेसम्म यो वा त्यो निहुँमा त्रिवि धराशायी भैरहनेछ । मनप्रसाद वाग्ले, मीनभवन, काठमाडौं"
जसपाको दाउ,"सत्ता समीकरणका कारण जसपाले जसलाई उपराष्ट्रपतिमा उठाए पनि जित्ने अवस्था छ । तर, उसले महिला उम्मेदवारलाई प्राथमिकता दिएको देखिँदैन । जसपाले आसन्न उपराष्ट्रपति निर्वाचनका लागि एकै पटक दुई उम्मेदवार उठाएको छ । तर मुख्य प्राथमिकतामा पुरुष परेका छन् । बारा २ बाट प्रतिनिधिसभामा पुगेका रामसहाय यादवलाई उपराष्ट्रपतिमा पठाउन सके उम्मेदवार बनी पुनः प्रतिनिधिसभामा आउने अध्यक्ष उपेन्द्र यादवको स्वार्थका कारण पुरुष उम्मेदवार जसपाको रोजाइमा परेको हो । यसले जसपाको छवि बिगार्ने प्रस्ट छ । राष्ट्रपति र उपराष्ट्रपतिमध्ये एक महिला हुनुपर्ने संविधानको आशय छ । समावेशिताको सिद्धान्त पनि त्यही हो । दुवै पदमा पुरुष नै राख्नुपर्छ भन्ने संविधानको भावना होइन । भलै त्यो कुरा संविधानको धारामा प्रस्टसँग लेख्न छुट्यो । तर, त्यसलाई आत्मसात् गर्न सके मात्र जसपा महिलामैत्री पार्टी रहेछ भन्न सकिन्छ । अन्यथा समावेशिताको मुद्दा उठाउने अधिकार जसपासँग रहनेछैन । अझै समय छ, रामसहायको उम्मेदवारी स्थगन गर्न सकिन्छ । अर्को उनकै कारण फेरि बारामा उपनिर्वाचन गराउनुपर्छ । यसमा राज्यको करोडौं रुपयाँ खर्च हुन्छ । हुन त उपनिर्वाचन हुनु नौलो होइन तर यो सन्दर्भमा यसलाई सहजै रोक्न सकिन्छ भन्ने हो । गोपाल देवकोटा, जोरपाटी, काठमाडौं"
सन्तुलित खानपान,"भोजभतेरमा जाँदा होस् या घर परिवारमा होस् खाना खेर फाल्ने बानी पटक्कै राम्रो होइन । खाना जीवन हो र बाँच्नका लागि पहिलो आवश्यकता । आजभोलि देशमा उत्पादित खाद्यान्नले नधानेर विदेशबाट बर्सेनि अर्बौंखर्बौंको आयात गरिन्छ । आन्तरिक उत्पादनले नपुग्दा विदेशबाट आयात गर्नुको विकल्प पनि छैन । हामी गरिब हुनुका धेरै कारणमध्ये किसानले पसिना बगाएर स्वदेशमै उत्पादन गरेको वा आयात गरेर ल्याएको खाद्यान्न अड्कलेर वा सन्तुलन मिलाएर खान नजान्नु पनि एउटा हो । खानको उत्पादनका लागि धेरै श्रम खर्च हुन्छ । खेतमा ब्याड राखेदेखि भान्सामा पकाइ तुल्याइ गर्ने बेलासम्मको लगानी हेर्दा चामलमा धेरै मिहिनेत परिसकेको हुन्छ । यस्तो अमूल्य वस्तुको महत्त्व नबुझेर नै हामी पछाडि परेका हौं । सन्तुलन मिलाएर, अड्कलेर, स्थानीय उत्पादनलाई महत्त्व दिएर, खानका लागि होइन बाँच्नका लागि मात्र खाएर स्वस्थ रहने जुक्ति गर्ने हो भने खाद्य सुरक्षामा पनि टेवा पुग्नेछ । यो विषयमा पारिवार या विद्यालय दुवैतिर छलफल हुनुपर्छ । यसलाई शिक्षाले समयानुसार सम्बोधन गर्नुपर्छ । जीवनरूपी खाद्यान्नको महत्त्व जान्नु, हिफाजत गर्न सिक्नु, सिकाउनु आजको आवश्यकता हो ।कृष्ण कुम्पुरे, आदमटार, धादिङ"
जित्नेको मात्रै हुन्छ र इतिहास ?,"केही सातायता भुटानी शरणार्थी नेता टेकनाथ रिजाललाई पनि राज्यबाट लाखौं रुपैयाँ चन्दासहयोग शीर्षकमा हल्लाखल्ला र भाइरल हुने खबरहरू सार्वजनिक आइरहेका छन् । नेपाल सरकारको प्रबन्धमा गृह मन्त्रालयले दिने आसचपु (आर्थिक सहायता चन्दा पुरस्कार) को विवरणमा मेरो नाम जोडिँदै आएको छ । रकम दिनेलिने सूचीमा मात्रै पारिनु तर वर्षौंवर्षदेखि मलाई नेपाल राज्यले दिँदै आएको शरण तथा जीवनयापन सम्बन्धी साथसहयोगका बारेमा कहीँकतै नबोलिनु ममाथिको अन्यायझैं भएको छ । भुटान सरकारको जातीय सफाया र सैन्य दमनबीच जीवनरक्षाका निम्ति नेपालसम्म आएका १ लाखभन्दा बढी भुटानी नागरिकका निम्ति गाँसबासकपासको आवाज उठाउनमा, तिनको मानव अधिकार र स्वैच्छिक घरफिर्तीका पक्षमा म लगातार दृढ रहँदै आएको छु । भुटानी शरणार्थीको हकअधिकारका पक्षमा २०६० चैतमा रत्नपार्कमा अनशन बसेको समय र त्यसपछिको हरेक अभियानमा नेताहरू गिरिजाप्रसाद कोइराला, माधवकुमार नेपाल, अमिक शेरचन, नारायणमान बिजुक्छे, हृदयेश त्रिपाठीसहितले पूर्ण समर्थन र ऐक्यबद्धता जनाउँदै आउनुभएको थियो, छ । पछि २०६२६३ सालको जनआन्दोलनपछि अन्तरिम संविधान बन्ने बेला तत्कालीन प्रधानमन्त्री गिरिजाप्रसाद कोइरालाले भुटानी शरणार्थी नेता टेकनाथ रिजाललाई पनि आर्थिक सहयोग प्रबन्धमा स्पेस राख्ने भनेबमोजिम तत्कालीन परराष्ट्रमन्त्री केपी शर्मा ओलीकै अग्रसरतामा मन्त्रिपरिषद्ले गरेको निर्णयमा मलाई निश्चित रकम मासिक सहयोग र केही सुरक्षा प्रबन्ध गरिएको हो, यो इतिहासलाई आज भुल्न मिल्दैन । त्यो प्रबन्धमा जीपनयापनका निम्ति वार्षिक १२ लाख रुपैयाँ, एउटा गाडी र एक जना सहायकसहितको सुविधा उपलब्ध गराउने भनिए पनि त्यसपछिका वर्षहरूमा त्यसले निरन्तरता पाउन सकेन । काठमाडौं धाएर अग्रज राजनीतिक नेताहरूसँग भेटघाट गर्दै आफ्नो शरणागत अवस्थाबारे खुलाएपछि फेरि सहयोग खुल्थ्यो, फेरि बन्द हुन्थ्यो । यी वर्षहरूमा राज्यबाट मैले पाएको सहयोगको यो थोरैतिनो प्रबन्धबारे नेताहरू पुष्पकमल दाहाल, केपी ओली, शेरबहादुर देउवा, झलनाथ खनाल, रामचन्द्र पौडेल, उपेन्द्र यादव, नारायणकाजी श्रेष्ठ आदि जानकार हुनुहुन्छ नै । यो इतिहास र पृष्ठभूमिमाझ हरेक पटक अनेक कानेखुसीका बहानामाझ सहयोग रोकिँदै आएको कटु यथार्थ मैले पाउने रकमको बैंक विवरण वा सरकारी अभिलेख हेरेबाटै पनि स्पष्ट हुन्छ । यो अनाहकको आरोप सह्य नभएर यो स्पष्टीकरण लेखेको हुँ । आफ्नै राज्यमा लोकतन्त्र, स्वतन्त्रता र आत्मनिर्णयको अधिकार खोज्ने हुँदा देशनिकाला बेहोरिरहेको मलाई आज अर्कै देशजनताले आश्रय दिएका मात्रै हुन् । स्वतन्त्रता र मानव अधिकारको हिमायतीका रूपमा यो राज्यले मलाई सामान्य जीविकोपार्जनको भरथेग गरिदिएको मात्रै हो । त्यसैले टेकनाथ रिजालले राज्यबाट र शरणार्थीका नाममा लाखौं रुपैयाँ लिइरहेको छ भनेर जनमानसमा भ्रम फैलाउने काम जेजसरी भएको छ, त्यो निन्दनीय छ, अन्यायपूर्ण छ । भुटानी शरणार्थीको स्वैच्छिक घरफिर्तीको आन्दोलन र अन्तरात्माको आवाज आज सुषुप्त बनेझैं लाग्न सक्छ । आफ्नो माटामा जोडिन पाउने नैसर्गिक अधिकारको चीत्कार तत्काल नसुनिएको मात्रै हो, आवाज भने निभेको छैन । शिविरभित्र अथवा मजस्तै बाहिर शरणागत भएर बस्ने ७ हजारभन्दा बढी भुटानी शरणार्थीमध्ये एक जना मात्रैले आफ्नो घरफिर्तीको नैसर्गिक, मानवीय र प्राकृतिक अधिकारको बोली बोलुन्जेल भुटानी नागरिक हुनुको यो धुकधुकी रहन्छ नै । अरू कोही यसमा प्राणप्रणले जोडिएनन् भने पनि म एक जना त रहन्छु नै, सास चलुन्जेल । आफ्नो जातीय पहिचानको जरोकिलोका निम्ति अन्तर्मनको अठोटले लडिरहेको र दासताविरुद्ध जेलनेल भोगेको यो भुक्तभोगीलाई नेपाल राज्यले दिएको सम्मान, सुरक्षा र भरथेगलाई अनर्थ रूपमा नहेरिदिननबुझिदिन म बिन्ती गर्छु ।अर्कातिर, भुटानमा स्वतन्त्रता र आफ्नो भाषासंस्कृतिको अग्राधिकारका निम्ति आवाज उठाउन थालेकै समयदेखिका केही भुटानी नागरिक अझै पनि राजबन्दी हैसियतमा भुटानका कारागारहरूमा थुनामै छन् । तीन दशकदेखि लगातार थुनामा रहेका ५० भन्दा बढी यी ज्ञातअज्ञात राजबन्दीले बेहोरिरहेको यातना पनि भुटानी शासक र शासनले प्रचार गर्दै आएको सुखीखुसी राष्ट्र को प्रतिरोधको अव्यक्त आवाज हो । उता, पुनर्बसोबासमा पुगेर माइती न मावलीको हविगत बेहोर्ने लाखौं भुटानी नागरिक र एक प्रकारले शरणार्थी हुँदै अनागरिक बनाइएका हजारौंको अन्तरात्माले समेत भुटानी नरसंहारको इतिहास भुल्न दिनेछैन । इतिहासको यो कालखण्डमा स्वतन्त्रता र अधिकारको लडाइँ लडिरहेका बेला तत्काल जितहारको परिणाम खोजिरहनुको अर्थ देखिँदैन । स्वतन्त्रताको पक्षमा लड्दै र भिड्दै हिँडिएको लामो यात्रा हो यो । इतिहासमा हार खाइसकेको पुस्ता वा सफायामा परेको नामेट जातिका रूपमा चिनिनेचिनाउने मनोकांक्षा कम्तीमा मसँग छैन । हिजो (र, आज पनि) नेपालनेपालीले हामी भुटानी नागरिकलाई यो माटोमा शरण नदिएका भए इतिहासको गर्तमा हामी कहाँ हुने थियौं होला ? भनिन्छ इतिहास जित्नेको मात्रै लेखिन्छ, हार्नेको लेखिन्न । हामी विजयी हुन्छौं कि पराजित ? हामीले आफ्नो माटोबाटोमा जोडिन पाऔं र आफ्नो प्राणरक्षा गरिपाऔं भनेर विश्वसमुदायसँग हारगुहार गर्नु गलत थियोहो त ? जातीय अस्तित्व र गौरवको हिसाबमा लोपोन्मुख हैसियतमा आइपुगेका हामी भुटानी नागरिक (ल्होत्साम्पा) को चिनारी इतिहासका पानामै सीमित होला त ? यसमाथि गुणीजनको विवेक पुगोस्, सबैले मनभित्रैबाट समीक्षा गरिदिनुहोस् ।रिजाल भुटानी शरणार्थीको अधिकारका पक्षधर तथा मानव अधिकारवादी नेता हुन् ।"
जसको दैनिकी बगरबिना चल्दैन,"(सिन्धुपाल्चोक)जंगली भूगोलबीच कञ्चन र शान्त सुनकोशी । त्यही हेर्दै हुर्किए यहाँका माझी र दनुवार परिवार । वर्षौंदेखि यहाँ बालुवा चाल्दै छाक टारिरहेका यी बगरका बासिन्दाले भेटुन्जेल माछा मारे, नभेटेपछि उनीहरूले जानेको यही बालुवा चाल्न र गिट्टी कुट्न हो । त्यहीमध्येका एक चौतारा साँगाचोक नगरपालिका सुकुटेका ४८ वर्षे सुकिल माझीको दैनिकी यही बगरबाट सुरु हुन्छ । उनी सबेरै चार बजे उठिसक्छन् । बालुवाको थुप्रोमा आफ्नो दैनिकीको चाङ भेट्छन् । त्यसैबाट आम्दानीको परिमाण निर्धारण गर्छ । बालुवा निकालेको स्थानपिच्छै मालिक फेरिन्छन् । उनको खेतबारी या जायजेथा भनेको नै सुनकोशी बगर हो । सम्पत्तिको नाममा कौडी छैन, यति नगरे कसरी बाँच्नु हजुर, बालुवा नचाले, माछा नमारे हाम्रो बाँच्ने बाटो नै हुन्न नि, उनले भने । भूकम्पपछि भत्केको घरसँगै सबै जमिन भास्सिएपछि छिमेकीको घरछेउ टहरा हालेका उनले बगरबाटै आर्जेर नयाँ जग्गा र आवास बनाउने योजनाका साथ काम गरिरहेको सुनाए । मेलम्चीदेखि चाकुसम्मको बगरमा गएर बालुवा निकाल्ने काम गरेका उनलाई एकैछिन फुर्सद छैन, परिवार पाल्ने एक्लो भएकाले उनको दैनिकी यसरी बित्छ । सुनिलसँगै बगरमै समृद्धिको सपना देखिरहेका लालबहादुरले बालुवा चालेको भरमा कमाएको पैसाले छोराछोरीलाई पढाइरहेका छन् । छोरा पनि बिदाको बेला बालुवा झिक्नका लागि सघाउन आउँछ, मौकामा उसले बालुवाको काम सिक्दै छ, उनले भने । यहाँ बगरमा खटेबापत् एक परिवारले बालुवा चालेर दैनिक चार हजारसम्म आम्दानी गर्ने गरेको उनले बताए । म मात्र होइन, अधिकांश परिवार बगरमै कमाइ गरेर बाँचिरहेका छन्, उनले थुपारेको बालुवा देखाएर भने, यही हाम्रो खेतबारी हो, जे भने पनि कमाउने बाटो यही हो । बगरमै कमाएको केही रकमले घर बनाएपछि बिरामी श्रीमतीको उपचार गरिरहेको उनको भनाइ छ । उनीहरू मात्रै होइनन् सुनकोशी इन्द्रावती तटीय क्षेत्रमा बसिरहेका माझी, दनुवार र पहरी समुदायको चौबिसै घण्टा किनारमा बित्छ । बालुवा चाल्ने र माछा मार्ने काममा माझी समुदाय रातदिन खटिरहेका भेटिन्छन् । सुनकोशीको जम्बुदेखि डुम्रेघाट, इन्द्रावती नदीसम्मका माझी समुदायको आयस्रोत यही बनेको छ । जामुनेदेखि प्युघर बाहुनेपाटीसम्म रहेका माझी, दनुवार र पहरी समुदायका लागि बालुवा चाल्नु, माछा मार्नु बाध्यता बनिसकेको छ । स्थानीयका अनुसार पहिलेपहिले वर्षपिच्छै बाह्रै महिना माझीका लागि नदी खुल्ला गरिन्थ्यो । अहिले वर्षमा तीन महिना मात्रै उनीहरूका लागि सजिलोसँग खुल्ला हुने गरेको छ । असार, साउन, भदौमा सुनकोशी र इन्द्रावतीमा एस्क्जाभेटर चलाउन स्थानीय प्रशासनले प्रतिबन्ध लगाएपछि माझी समुदायलाई बालुवा निकाल्न सहज हुने भएको छ । सुनकोशी र इन्द्रावती नदी किनारमा क्रसर उद्योग स्थापना भएपछि उनीहरूलाई जीवन धान्न मुस्किल पर्दै आएको छ । जिल्ला समन्वय समितिले बालुवा गिट्टीको ठेक्काबाट राम्रै आम्दानी हुने भएपछि क्रसर व्यवसायीलाई केही प्रोत्साहित गरेको छ । माझी समुदाय आफ्नो पुस्ता कोशीछेउमै हुर्केकाले समितिले माझीमैत्री वातावरणमा ध्यान दिनुपर्ने डुम्रेघाटका सुन्दर माझीले बताए ।"
दोलखाका सबै घरमा राष्ट्रिय प्रसारणको विद्युत्,"(दोलखा) जिल्लाका सबै घरमा नेपाल विद्युत् प्राधिकरणको राष्ट्रिय प्रसारण लाइनको बिजुली पुगेको छ । अति दुर्गम गौरीशंकर र बिगु गाउँपालिकाका सबै वडामा राष्ट्रिय प्रसारण लाइन पुगेपछि जिल्ला पूर्ण विद्युतीकरण भएको हो । बिगु१ लप्चीमा भने प्राधिकरणले राष्ट्रिय प्रसारण लाइन पुर्याउन निकै खर्चिलो हुने भएपछि सोलारबाट विद्युत् वितरण गर्ने तयारी थालेको छ । चीनसँग सीमा जोडिएको उक्त गाउँमा ३३ घर छन् । पोल गाडेर निकै लामो लाइन तान्नुपर्ने अवस्थाका कारण सोलार राखेर विद्युत् वितरण गर्ने तयारी थालेको स्थानीय कर्मावाइसर शेर्पाले बताए । गाउँमा सोलारबाट विद्युत् आउने भएकोमा खुसी लागेको छ, उनले भने, सीमाको गाउँमा टेलिफोन र सडक नभए पनि बत्ती भने आउन लागेको छ । लप्ची क्षेत्रमा निजी क्षेत्रका जलविद्युत् आयोजना निर्माण भइरहे पनि स्थानीय अँध्यारोमा बस्नुपर्ने बाध्यतामा छन् । विद्युत्सँगै फोनको टावर पनि बन्ने आशा पलाएको शेर्पाले बताए । उक्त क्षेत्रका बासिन्दा दुई दिन हिँडेर फोन गर्न लामाबगर झर्ने गरेका छन् । गौरीशंकर९ च्छोरोल्पा हिमताल नजिकैको ना गाउँमा पनि सोलारबाटै विद्युत् वितरणको तयारी थालिएको छ । गाउँभन्दा तलको बेदिङमा राष्ट्रिय प्रसारण लाइन पुगे पनि नामा खर्चिलो हुने भएकाले सोलारबाट वितरण गरिन लागिएको हो । नामा करिब २५ घर छन् । यी दुई गाउँबाहेक जिल्लाका सबै दुर्गम बस्तीमा राष्ट्रिय प्रसारण लाइन पुगेको प्राधिकरणको दोलखा वितरण केन्द्र प्रमुख मेघनाथ ढकालले बताए । राष्ट्रिय प्रसारण लाइन पुग्न नसकेका दुवै गाउँ पर्यटकीय क्षेत्र हुन् । नामा अन्तिम चरणमा छ, जडान केही समयमै गर्छौं, लप्चीमा पनि काम अघि बढाउँछौं, प्रमुख ढकालले भने । जिल्लाको ९९९९ प्रतिशत घरमा राष्ट्रिय प्रसारण लाइनको विद्युत् जडान भइसकेको उनको भनाइ छ । विद्युत्कीरण हुन बाँकी दुर्गम क्षेत्रका २ हजार घरमा मिटर जडान भएर विद्युत् प्रवाह भएको छ, उनले भने, हिमाली जिल्लाका अति दुर्गम क्षेत्रमा समेत राष्ट्रिय प्रसारण लाइन पुगेर पूर्ण विद्युतीकरण भएको छ ।विद्युतीकरण पुगेका गाउँमा हाल काठका पोल फेर्ने अभियान चलेको छ । पोल मक्किएकाले जिल्लाभरका २ हजार ५ सय पोल फेर्ने काम भइहेको हो । हालसम्म १ हजार एक सय काठका पोल फेरिएको प्रमुख ढकालले बताए । यो वर्ष भीमेश्वर नगरपालिकालाई काठका पोलमुक्त बनाइने योजना छ । ग्रामीण भेगमा भविष्यमा विद्युतीय चुलो प्रयोगमा ल्याउन सक्ने गरी लोडसेन्टर र मिटरको क्षमता वृद्धिका लागि जिल्लाभर ४७ वटा नयाँ ट्रान्सफर्मर विद्युत् प्राधिकरणसँग माग गरिएको छ । यस्तै, वैत्यश्वर गाउँपालिकामा नयाँ सबस्टेसनको काम अन्तिम चरणमा पुगेको छ । जिल्लाभर ६ वटा सबस्टेसनबाट विद्युत् वितरण गरिएकाले कुनै पनि समय जिल्लामा विद्युत् प्रवाह नरोकिने प्रमुख ढकालले दाबी गरे । सर्वसाधारणले विद्युतीय चुलो प्रयोग गर्न सकून् भनेर जिल्लाभर विद्युतीकरण र अपग्रेड भएको छ, उनले भने, कसैले गाउँमा विद्युत्यी चुलो प्रयोग गर्छौं भनेमा हाल प्रयोग भइरहेका मिटरसमेत फेरिदिनेछौं । जलविद्युत्को हब बनेको जिल्लामा विद्युत्बाटै घरभान्सा चलाउने गरीे अभियान सञ्चालन गरिने उनको भनाइ छ । जिल्लामा भित्रिएका विद्युतीय सवारीसाधनका लागि माग आएबमोजिम चार्जिङ सेन्टरका लागि ट्रान्सफर्मर पनि जडान गरिदिएका छौं, उनले भने ।"
"फैलिँदै नेटवर्किङ, फन्दामा उपभोक्ता, अनदेखा गर्दै सरकार","त्यसपछि समितिले सांसद सोमप्रसाद पाण्डेको संयोजकत्वमा उपसमिति गठन गरी एक महिनाभित्र प्रतिवेदन पेस गर्न टीओआर दिएको थियो । उपसमितिले तयार पारेको प्रतिवेदनले व्यवसाय प्रवर्द्धन गर्न वस्तुको प्रत्यक्ष बिक्री ऐन ०७४ र नियमावली ०७६ बनेको तर उक्त ऐन नियमावलीले यस प्रकारको व्यापार व्यवसाय गर्न निर्देशिका तथा कार्यविधि बनाई व्यवस्थित गरेर मात्रै व्यापारिक कार्यको अनुमति दिनुपर्नेमा विभागबाट कार्यविधि तथा निर्देशिका नबनाई इजाजत दिएको पुष्टि गरेको थियो । उपसमितिले प्रतिवेदन तयार गर्नुअघि विभागले ०७७ असार १६ देखि नेचर हर्ब्स इन्टरनेसनल प्रालि, न्यु विवेक इन्टरप्राइजेज प्रालि, हेल्दी लिभिङ नेपाल प्रालि, ग्लोबल ओरियन्स प्रालि, आइबोस ग्लोबल लाइफ इन्टरनेसनल प्रालि, केयर मार्ट्स इन्टरप्राइजेज प्रालि र यू टर्न इन्टरनेसनल प्रालिलाई इजाजत दिइसकेको थियो । उनीहरूले सामाजिक सञ्जालमार्फत नेटवर्किङ गरिरहेका थिए । त्यसपछि उपसमितिले वस्तुको प्रत्यक्ष बिक्री (व्यवस्थापन तथा नियमन गर्ने) ऐन ०७४ तथा नियमावली ०७६ संशोधनसहित १८ सुझावसहित पेस गरेको थियो ।उपसमितिको प्रतिवेदन समितिले अनुमोदन गर्दै विभागलाई कार्यान्वयन गर्न निर्देशन दिएको थियो । कार्यविधि नबन्दै विभागले भटाभट इजाजत दिएको थियो । ०७७ असोजमा प्रतिबन्धित नेटवर्किङ व्यवसाय गरिरहेको भन्दै विभागले चार दर्जन कम्पनी तथा व्यक्तिलाई पक्राउ गरिदिन केन्द्रीय अनुसन्धान ब्युरो (सीआईबी) लाई पत्र पठाएको थियो । तर पनि नेटवर्किङ कारोबार राकिएको छैन । पछिल्लो समय नेटवर्किङ व्यवसायी झनै सलबलाएका छन् । वस्तुको प्रत्यक्ष बिक्रीका लागि इजाजतप्राप्त कम्पनीहरूले वार्षिक कार्यप्रगति प्रतिवेदन आदिको अध्ययन भइरहेको छ । वस्तुको प्रत्यक्ष बिक्रीसम्बन्धी प्रचलित कानुन, संसदीय समितिको अध्ययन प्रतिवेदन एवं निर्देशन र वस्तुको प्रत्यक्ष बिक्रीसम्बन्धी सिद्धान्तबमोजिम स्वच्छ बजार कायम गर्न इजाजतपत्र प्राप्त कम्पनीहरूको व्यावसायिक क्रियाकलापमा तत्काल सुधार गर्नुपर्ने देखिएको छ, पत्रमा भनिएको छ । उपभोक्ताले कम्पनीको वस्तु खरिद गर्नकै निम्ति कुनै किसिमको सदस्यता लिनु नपर्ने, नागरिकताको प्रमाणपत्र वा प्यान कार्ड बुझाउनु नपर्ने सुनिश्चितता गर्न पनि पत्रमा भनिएको छ । वस्तुको प्रत्यक्ष बिक्री गर्ने व्यवसायमा सुधारको आवश्यकता देखिएको विभागका प्रवक्ता होमनाथ भट्टराईले बताए । सोहीअनुसार सबै व्यवसायीलाई पत्र पठाइएको पनि उनको भनाइ छ । विभागमा दर्ता नभई प्रत्यक्ष बिक्रीको कारोबार गर्ने वाईबीओ ट्रेडलाई एक साताअघि जिल्ला अदालतमा मुद्दा दायर गरेका छौं । बझाङमा पनि नेटवर्किङ व्यवसाय गरेको देखियो । कतिपयले सिधै ठगेका छन् । प्रहरी, जिल्ला प्रशासनले कारबाही पनि गरेको छ, उनले भने, दर्ता भएका पनि कतिले वस्तुको प्रत्यक्ष बिक्रीबारे बुझेका छैनन् । त्यसैले नियमन गर्न र एउटै कानुनको दायरामा ल्याउन निर्देशन दिएका छौं ।"
"मलमा मूल्यवृद्धि, किसानले पाउने अनुदानमा कटौती","(काठमाडौं)सरकारले किसानलाई रासायनिक मलमा दिँदै आएको अनुदान रकम घटाएको छ । अन्तर्राष्ट्रियस्तरमा मलमा भएको मूल्यवृद्धि र विनिमय दरमा भएको वृद्धिले अनुदानमा उपलब्ध गराउने मलको लागत अत्यधिक बढेको जनाउँदै सरकारले किसानले पाउने अनुदान रकम घटाएको हो । बढ्दो खरिद लागतका कारण अर्बौं रुपैयाँ बजेट मलमै खर्चिनुपरेको छ । मल खरिदको बजेट आकार बढे पनि सोही अनुपातमा आयात परिमाण नबढेपछि मलको समग्र अनुदान ११८ प्रतिशतले घटाउने निर्णय भएको हो । यसअघि मलमा समग्रमा किसानले ७०८२ प्रतिशत अनुदान पाउँथे । अब समग्रमा ५९०४ प्रतिशत कायम गरिएको कृषि तथा पशुपन्छी विकास मन्त्रालयले जनाएको छ । रासायनिक मलमा ८० प्रतिशतसम्म अनुदान दिइने गरिएको मन्त्रालयका प्रवक्ता प्रकाशकुमार सन्जेल बताउँछन् । आयात बिन्दुमा बिक्री प्रयोजनका लागि युरिया प्रतिकिलो १४ रुपैयाँ, डीएपी ४३ रुपैयाँ र पोटास प्रतिकिलो ३१ रुपैयाँ तोकिएको छ । यो रकम खरिद मूल्यका आधारमा युरियामा ८०, डीएपीमा ५९०४ र पोटासमा ५८२ प्रतिशत अनुदान हो । अहिले भने मन्त्रालयले युरियामा दिँदै आएको अनुदान १५६३ प्रतिशत घटाएर ६४४९, डीएपीको अनुदान ६६७ प्रतिशत घटाएर ५२३८ र पोटासको अनुदान १२१३ प्रतिशत घटाएर ४६०९ प्रतिशतमा कायम गरेको हो ।मलको अनुदान घटेसँगै किसानले खरिद गर्ने मूल्य बढ्नेछ । मल आपूर्ति तथा वितरण व्यवस्थापन समिति बैठकले सोमबारदेखि आयात हुने बिन्दुमा मूल्य बढाउने निर्णय गरिसकेको छ । समग्रमा मलमा दिइँदै आएको अनुदान ११७८ प्रतिशत घटेको छ । अब आयात बिन्दुहरूको नयाँ बिक्री मूल्य बढेर युरिया प्रतिकिलो २५ रुपैयाँ, डीएपी ५० रुपैयाँ र पोटास ४० रुपैयाँ पर्नेछ, प्रवक्ता सन्जेलले भने, यस दरलाई अर्थ मन्त्रालयको निर्देशनअनुसार क्रमशः ५० प्रतिशतसम्म कायम गर्दै लगिनेछ ।कृषि मन्त्रालयका अनुसार मलको बढ्दो माग, अन्तर्राष्ट्रिय मूल्य र मलमा बढ्दो अनुदान रकमलाई दृष्टिगत गर्दै अर्थ मन्त्रालयले अनुदानलाई लागतको ५० प्रतिशतमा सीमित राख्न सुझाएको थियो । सोही आधारमा कृषिको विभागीय मन्त्रीस्तरीय निर्णयबाट अनुदान समायोजन गर्ने निर्णय भएको हो । नेपालमा रासायनिक मलको व्यावहारिक आवश्यकता ५ लाख २० हजार टन हो । अनुदानको मल आवश्यकताअनुसार उपलब्ध हुन नसक्दा किसानले कमसल तथा महँगो मल खरिद गर्नुपर्ने बाध्यता छ । अनुदानको मल सस्तो भएकाले कालोबजारी बढेको गुनासो सम्बोधन हुने मन्त्रालयको दाबी छ । किसानलाई मलमा अनुदान उपलब्ध गराउन चालु आर्थिक वर्ष ०७९८० मा १५ अर्ब ६ लाख बजेट सुरु विनियोजन भएको थियो । मल किन्नलाई बजेट अभाव भएपछि ०७९ साउन २७ मा अर्थ मन्त्रालयबाट थप १६ अर्ब स्रोत सुनिश्चितता भएको थियो । ०७९ फागुन ८ मा थप ७ अर्ब ५० करोडको स्रोत सहमति दिएको छ । मल किन्नकै लागि कुल ३८ अर्ब ५० करोड ६ लाख बजेट कायम गरिएको छ । तर पनि किसानले समयमै मल पाउन सकेका छैनन् । अनुदान घटेसँगै खरिद परिमाण केही हदसम्म बढाउन सकिने कृषि सामग्री कम्पनी लिमिटेडका प्रबन्धक राजेन्द्र कार्कीले बताए । अन्तर्राष्ट्रिय बजारका कारण मल किन्नमै धेरै बजेट सकिएको छ । अनुदान घट्दा किसानको पनि केही योगदान हुन्छ, फलस्वरूप खरिद परिमाण बढाउन सकिन्छ, कार्कीले भने । चालु आर्थिक वर्षमा विनियोजित र सुरुमा स्रोत सुनिश्चितता गरी कृषि सामग्री कम्पनी लिमिटेड र साल्ट ट्रेडिङ कर्पोरेसन लिमिटेडबाट ३ लाख ३१ हजार ५ सय टन मल खरिद व्यवस्था भएको मन्त्रालयले जनाएको छ । यो भारतबाट जीटूजी प्रक्रियाअन्तर्गत खरिद गरिएको ३० हजार टनसहित परिमाण हो । उक्त परिमाणमध्ये २ लाख ३७ हजार ५ सय टन आयात भएको छ । बाँकी ९४ हजार टन आयातका क्रममा रहेको मन्त्रालयले जनाएको छ । यद्यपि आगामी मुख्य सिजनको धानबालीका लागि करिब ९० हजार टन मल अपुग हुने देखिएको मन्त्रालयले बताएको छ । मल अभाव हुन नदिन पछिल्लो पटक ०७९ फागुन ८ मा स्रोत सुनिश्चितता भएको ७ अर्ब ५० करोडबाट मल व्यवस्थापन गर्न प्रयास गरिएको मन्त्रालयको दाबी छ । सरकारी अनुदान मल कृषि सामग्री कम्पनी र साल्ट ट्रेडिङ कर्पोरेसनले खरिदबिक्री गर्दै आएका छन् ।"
निकुञ्ज घुम्ने विदेशी बढे,"कोरोना समस्या कम हुँदै जाँदा पर्यटक संख्यामा सुधार देखियो । अहिलेको अवस्था सन्तोषजनक हो, तिवारीले भने । विदेशी पर्यटकको संख्या सामान्य सुधार भएको हुँदा पर्यटनको लहर अझै आइनसकेको व्यवसायी बताउँछन् । चितवन निकुञ्ज घुम्न वर्षमा सवा लाख हाराहारीमा विदेशी पर्यटक आउने गरेको निकुञ्ज कार्यालयको तथ्यांक छ । चीनले हालै मात्र आफ्ना नागरिकले घुम्न सक्ने देशभित्र नेपाल पनि समावेश गरेका कारण आउँदा दिनमा अवस्था राम्रो हुने आशामा पर्यटन व्यवसायी छन् । चितवन निकुञ्ज घुम्न आउने विदेशी पर्यटकमध्ये ६० प्रतिशत चिनियाँ हुने गरेको निकुञ्जले प्रकाशन गरेको विवरणमा उल्लेख छ । चिनियाँहरू आए हामीलाई बल्ल ठूलो राहत हुने थियो । अहिले सौराहामा पनि फाट्टफुट्ट चिनियाँ देखिन थालेका छन् । बुकिङका लागि सोधखोज पनि सुरु भएको छ, पर्यटकीय होटलको संस्था क्षेत्रीय होटल संघ (हान) चितवन सौराहाका पूर्वअध्यक्ष दीपक भट्टराईले भने । उनको होटलमा विगतमा चिनियाँ पर्यटक प्रशस्त आउँथे । गएको दसैंपछि नेपाल र भारतबाहेकका देशबाट आउने पर्यटक पनि केही बढेको उनले बताए ।कोरोनाअघि विदेशी पर्यटक समूहमा आउँथे । यस पटक विदेशबाट एक्लै एक्लै घुम्न आएका छन् । कोरोनापछि यस्तो सामान्य परिवर्तन देखिएको छ । अब समूहमा पनि आउलान्, भट्टराईले भने । विदेशी पर्यटक नआउँदा निकुञ्जले गर्ने राजस्व आम्दानी पनि घटेको थियो । स्वदेशी र सार्क राष्ट्रका भन्दा अन्य विदेशीले तिर्ने शुल्क अलि महँगो छ ।"
३ वर्षमा आधा सकिएको नागढुंगा सुरुङ १४ महिनामा पूरा होला ?,"(काठमाडौं) नागढुंगासिस्ने खोला सुरुङमार्गको सुरु ठेक्का सम्झौताअनुसार काम नसकिएपछि एक वर्ष म्याद थपिएको छ । ठेक्का सम्झौता सकिनै लाग्दा काम नसकिने देखिएपछि ०८१ वैशाख १२ सम्म म्याद थपिएको हो । निर्माण थालेको तीन वर्षमा भौतिक प्रगति ५०१५ प्रतिशत मात्र पुगेको छ । सुरु ठेक्का सम्झौताअनुसारको म्याद ०८० वैशाखसम्म मात्र थियो । आयोजनाले द्रुत गतिमा काम भइरहेको दाबी गर्दै आए पनि काठमाडौंतर्फ मुआब्जा वितरण गर्न नसक्दा कामले गति लिन नसकेको हो । तोकिएको समयमा काम नसकिने भएरै म्याद थपिएको नागढुंगासिस्ने खोला सुरुङ आयोजनाका उपआयोजना निर्देशक माधवप्रसाद अधिकारीले बताए । अहिलेसम्म प्रगति ५० प्रतिशत छ, बाँकी समयभित्र काम सक्ने अवस्था थिएन, उनले भने, सरकारले समयमै काम नसकिएका आयोजनाको म्याद एक वर्ष थप्ने निर्णय गरेअनुसार नै यसको पनि थपिएको हो । सुरु ठेक्का सम्झौताअनुसार यसको काम ४२ महिनाभित्र सक्नुपर्ने हो । तर समय सकिन दुई महिना बाँकी छ । काठमाडौंको बलम्बु क्षेत्रमा पर्ने घरका लागि २ करोड ३० लाख र जग्गाको मुआब्जा २३ करोड ५० लाख रुपैयाँ वितरण गर्न बाँकी छ । यसका लागि अर्थ मन्त्रालयसँग रकम निकासा माग गरिएको अधिकारीले बताए । घरको क्षतिपूर्ति र मुआब्जा दिन रकम माग गरिएको छ, उनले भने, अहिलेसम्म पैसा नआउँदा कामलाई निरन्तर रूपमा अघि बढाउन केही समस्या भएको छ । अहिले दुई सिफ्टमा सुरुङ खन्ने काम जारी रहेको उनले जनाए । आयोजनाका अनुसार मुख्य सुरुङको दूरी २६८८ किमि छ । यसमध्ये १८६९ मिटर खनिसकिएको छ । आपत्कालीन सुरुङ २१२७ मिटर खनिएको छ । समग्र सुरुङ खन्ने काम ७६३० प्रतिशत सकिएको आयोजनाले जनाएको छ । आयोजनाका अनुसार अहिलेसम्म ३ वटा अन्डर पास, ४ वटा बक्स कल्भर्ट, एउटा ओभरपास र ३ वटा पुल निर्माण गरिएको छ । एउटा फ्लाइओभर निर्माण गर्नुपर्नेछ । त्यसको काम अघि बढे पनि मुआब्जाको समस्या कायमै रहेको आयोजनाले जनायो । ठेक्का लिने कम्पनीले असारभित्र सुरुङको ब्रेक थ्रु गर्छौं भनेको छ, अधिकारीले भने, त्यहीअनुसार सुरुङ खन्ने काम भइरहेको छ । तत्कालीन प्रधानमन्त्री केपी शर्मा ओलीले ०७६ कात्तिकमा सुरुङमार्गको शिलान्यास गरेका हुन् । यसको निर्माण जिम्मा जापानी कम्पनी हाज्मा एन्डोले लिएको छ । धादिङ र काठमाडौं दुवैतिर सुरुङ खन्ने काम जारी छ । असारसम्म सुरुङ खन्ने काम सकिनेछ, अधिकारीले भने, सुरुङबाटै सवारीसाधन सञ्चालन भने ०८१ साल वैशाखपछि मात्र हुनेछ । अहिलेसम्म निर्माणमा १२ अर्ब २३ करोड ७७ लाख रुपैयाँ अर्थात् ५४३९ प्रतिशत खर्च भइसकेको छ । थपिएको समयभित्रै निर्माण सम्पन्न गर्ने गरी काम भइरहेको भौतिक पूर्वाधार तथा यातायात मन्त्रालयका सचिव केशवकुमार शर्माले बताए । कोभिडका कारण आयोजनाको म्याद एक वर्ष म्याद थपिएको हो, उनले भने, साढे दुई महिनादेखि मुआब्जाका लागि रकम निकासा नभएर समस्या भएको हो । बजेट चाँडो निकासा गरिदिन आग्रह गरेका छौं । अर्थ मन्त्रालय सकारात्मक छ । छिट्टै रकम निकासा भए काम अघि बढ्नेछ । सुरुङ निर्माणमा जापानको साढे १६ अर्ब रुपैयाँ ऋण सहयोग छ । ठेक्का भने साढे २२ अर्ब रुपैयाँको हो । यसमा ६ अर्ब रुपैयाँ नेपाल सरकारको छ । चालु आर्थिक वर्षमा सुरुङ खनिसक्ने भन्दै ५ अर्ब २० करोड रुपैयाँ बजेट विनियोजन गरिएको छ । सरकारले यसलाई पहिलो प्राथमिकतामा राखेर काम गर्ने भने पनि बजेट निकासा नहुनु, मुआब्जाको समस्या नटुंगिनुले भने समस्या भएको सडक विभाग स्रोतले जनायो ।"
अर्थ संक्षेप,"टाटा मोटर्सको एक्सचेन्ज क्याम्पकाठमाडौं (कास) टाटा मोटर्सका आधिकारिक शोरुममा तीनदिने इलेक्ट्रिफाइङ एक्सचेन्ज विशेष क्याम्प सम्पन्न भएको छ । नेपालभर रहेका सिप्रदी तथा यसका आधिकारिक शोरुममा शुक्रबारदेखि आइतबारसम्म मेला आयोजना गरिएको थियो । एक्सचेन्ज क्याम्पमा पेट्रोल तथा डिजेलबाट चल्ने सवारीसाधनसँग विद्युतीय सवारीसाधन सटहीको सुविधा दिइएको कम्पनीले जनाएको छ । कम्पनीका अनुसार चलिरहेको बजारको मूल्यभन्दा गाडीको विशेष मूल्यांकन, सरल फाइनान्सको सुविधा, इन्स्योरेन्सको सुविधाका साथै हरेक गाडी हस्तान्तरणमा निःशुल्क पार्टपुर्जा पनि क्याम्पमा प्रदान गरिएको थियो । अहिले टाटा मोटर्स नेक्सन ईभी र टिगोर ईभीको माग बढ्दो क्रममा छ, यही मागलाई अझ सुलभ बनाउन चालु अवस्थामा रहेका गाडीसँग साट्न सकिने सुविधा छ, कम्पनीद्वारा जारी विज्ञप्तिमा भनिएको छ ।सगरमाथा र लुम्बिनी इन्स्योरेन्सको एकीकृत कारोबार सुरु काठमाडौं (कास) सगरमाथा इन्स्योरेन्स र लुम्बिनी जनरल इन्स्योरेन्स कम्पनीको मर्जपछि सोमबारदेखि एकीकृत कारोबार सुरु भएको छ । सगरमाथा लुम्बिनी इन्स्योरेन्स कम्पनीका नामबाट एकीकृत कारोबार सुरु भएको हो । मर्जपछि दुवै कम्पनीका तर्फबाट ३३ जना सञ्चालक रहने गरी सञ्चालक समितिको गठन गरिएको छ । सञ्चालक समितिमा साबिक सगरमाथा इन्स्योरेन्सका तर्फबाट अजिथ आर गुणबर्द्धने (संस्थापक समूह सेलिन्को इन्स्योरेन्स पीएलसी, श्रीलंका), सिद्धार्थमणि राजभण्डारी (संस्थापक समूह), गजेन्द्रलाल श्रेष्ठ (सर्वसाधारण समूह) छन् । साबिक लुम्बिनी जनरल इन्स्योरेन्सका तर्फबाट मनोहरदास मूल, (संस्थापक समूह), अरुणराज श्रेष्ठ, (संस्थापक समूह), कमल भट्टराई, (सर्वसाधारण समूह) छन् । नयाँ सञ्चालक समितिको बैठकले साबिकको लुम्बिनी जनरल इन्स्योरेन्सका अध्यक्ष मूललाई कम्पनीको अध्यक्ष पदमा नियुक्त गरेको छ । नवनियुक्त अध्यक्ष मूलले सोमबार नै नेपाल बिमा प्राधिकरणका अध्यक्ष सूर्यप्रसाद सिलवालसमक्ष पद तथा गोपनीयताको शपथ लिएका छन् ।"
'अनुसन्धान केन्द्र सक्षम भए विश्वविद्यालय बलियो,"अनुसन्धान केन्द्रहरू कमजोर हुनुको एउटा प्रमुख कारण कमजोर नेतृत्व हो । दलीय हस्तक्षेप अर्को पक्ष हो । जुन खालको जनशक्ति चाहिने हो, त्यो पनि पाउन सकेनन् । त्यहींका मान्छे अन्त गएर, विदेश गएर अनुसन्धान गरिरहेका छन् । त्यहाँ वातावरण छैन । अनुसन्धान केन्द्रमा पहिलेजस्तो काम गर्ने जनशक्ति अहिले छैन । बजेट पनि छैन । विश्वविद्यालयमा लेख्ने, पढ्ने, पढाउने परिपाटी नै बिग्रेको छ । दलीय प्रभावले त्यस्तो भएको हो । राजनीतिक वा राष्ट्रियता भएको भए राम्रो हुन्थ्यो । दल, पार्टी भनेको त एउटा पाटो हो । केन्द्रहरूलाई स्वायत्त बनाएर पुनःस्थापित गर्न सकिन्छ । त्यसका लागि अर्थको व्यवस्था पनि गरिदिनुपर्छ । सरकारको प्राथमिकतामा पर्नुपर्छ । सिक्ने सिकाउने, ज्ञानको विस्तार गर्नेमा ध्यान पुग्नुपर्छ । पहिले सरकारका धेरै काम त्रिविका अनुसन्धान केन्द्रबाट हुन्थे । सीडीओहरूलाई समेत तालिम दिइथ्यो । पहिले सरकारका थिंक ट्यांकका रूपमा थिए, प्रतिस्पर्धा पनि थिएन । अहिले त सरकारले पनि उस्तै कामका लागि थुप्रै संस्था जन्मायो । यस्ता केन्द्रको उपयोगिता कम हुँदै गयो । तर, ज्ञानको विकास गर्ने विश्वविद्यालय मात्र हो । विश्वविद्यालय बलियो बनाउन अनुसन्धान केन्द्र सक्षम चाहिन्छ । अहिले प्राध्यापकहरू बोल्न मात्र सक्ने, लेख्न नसक्ने भएका छन् । पढाउने, परीक्षामा बस्ने, कापी परीक्षण गर्ने काम मात्र भएको छ । ज्ञान उत्पादन हुन सकेको छैन । अहिले त संस्था छ, बजेट छैन जस्तो स्थिति छ । सरकारको नीति स्पष्ट हुनुपर्छ । स्पष्ट नीति नहुँदा त्रिविका अनुसन्धान केन्द्र कमजोर बनेका हुन् । अनुसन्धान केन्द्रको महत्त्व घट्दा त्रिविको महत्त्व पनि घट्यो । एनजीओ, आईएनजीओ, निजी रिसर्च सेन्टर र दाताको मात्र भर पर्दै गएको देखिन्छ । उनीहरूले आफ्नो स्वार्थमा अनुसन्धान गराउँछन् । आफ्नो ज्ञानलाई हामीले जोगाउन सकेका छैनौं, मार्दै गएका छौं । स्वतन्त्रताका लागि पनि त्रिविका अनुसन्धान केन्द्रहरू आवश्यक छ ।"
ग्लोबल छनोटलाई एक कदम टाढा,"आसिफको आक्रामक अर्धशतककुशल भुर्तेल र आसिफ शेखले जवाफमा इनिङ्स सुरु गर्नेबित्तिकै देखाएको विशेषता हो आक्रामक ब्याटिङ । त्यसक्रममा आसिफले नेपालका लागि सबैभन्दा तीव्र गतिको अर्धशतक बनाए । उनले २१ बलमै आफ्नो ५० रन पूरा गरे । समग्रमा उनले २१ बलमा ५३ रन बनाए । कुशलले भने १४ बलमा ३३ रन बनाए । नेपालले ३२ ओभरमै आफ्नो ५० रन पूरा गरेको थियो । यी दुई ओपनरले सजिलै ५१ रनको साझेदारी गरेका थिए ।चाड सोपरको बलमा कुशल एलबीडब्लू भएपछि कुशल मल्ल मैदानमा आए । उनले १२ रन बनाए । सापरले बलिङ गरेको आठौं ओभर गजब नै रह्यो । त्यसमा आसिफले ४ बलमा २० रन जोडे । सुरुमा उनले लगातार दुई चौका प्रहार गरे । त्यसपछि पालो थियो लगातार दुई छक्काको । हामी फरक परिस्थितिमा फरक मनसाय र उद्देश्यले ब्याटिङ गर्छौं, खेलपछि आसिफले भने, लक्ष्य कम भएकाले केही सजिलो भने भयो ।"
मेलबर्नमा बेनी एफसीलाई उपाधि,"(मेलबर्न)सिड्नीको बेनी एफसीले १२ औं कँडेल कन्सल्टेन्सी कप फुटबल प्रतियोगिता जितेको छ । यती नेसनल च्याम्पियनसिप नामले चिनिने प्रतियोगिताको आइतबार फाइनलमा नेपालका राष्ट्रिय खेलाडीले भरिएको बेनीले सिड्नीकै फेवा एफसीलाई सडनडेथमा पराजित गरेको हो । डेरबिन इन्टरनेसनल स्पोर्ट्स सेन्टरमा निर्धारित ३० मिनेटको खेलमा कुनै गोल हुन नसकेपछि निर्णय पेनाल्टी शुटआउटमा गरियो । ३३ पेनाल्टी शुटआउटमा पनि कुनै निर्णय नआएपछि सडनडेथमा बेनीका विशाल राईले गोल गरे पनि फेवाका सुरेन क्षेत्रीको प्रहार बेनीका गोलरक्षक विवेक अधिकारीले रोकेका थिए ।यसअघि पेनाल्टीमा बेनीका सुमन अर्याल, पीयूष ढकाल, हेमन गुरुङ तथा फेवाका विमल राना, सुनील दुरा र हेमन्त थापामगरले गोल गरेका थिए । विजेता बेनीले ६ हजार र फेवाले ३ हजार अस्ट्रेलियन डलरसहित ट्रफी जिते । फेवाका विमल राना प्लेयर अफ द फाइनल बने । तेस्रो भएको मेलबर्नको युनाइटेड एफसीले १ हजार ५ सय अस्ट्रेलियन डलर पायो । प्लेअफमा युनाइटेडले सेन्ट जर्ज क्लब सिड्नीलाई ५० ले हरायो । युनाइटेडबाट दर्शन गुरुङले २, विश्व गुरुङ, सन्तोष तामाङ र साजन थापामगरले ११ गोल गरे । बेनीका विवेक अधिकारी उत्कृष्ट गोलरक्षकमा चुनिए । बेनीकै हेमन गुरुङ उत्कृष्ट खेलाडी बने । युनाइटेडका दर्शन गुरुङ, द राइजिङ गुर्खाजका रमेश बस्नेत, फेवाका विमल राना र बेनीका अभिषेक रिजाल ६६ गोल गर्दै सर्वाधिक गोलकर्ता बने । सबै विधाका उत्कृष्टलाई २ सय ५० अस्ट्रेलियन डलर प्रदान गरियो ।सन् २००१ मा मेलबर्नमा स्थापित यती एफसीले नेपाली समुदायबीच आयोजना गरेको दुईदिने यस प्रतियोगितामा सिड्नी, मेलबर्न, ब्रिसवेन, एडिलेड, क्यानबेराका २४ टोली सहभागी थिए । प्रतिस्पर्धीलाई ६ समूहमा विभाजन गरेर नकआउटका आधारमा प्रतिस्पर्धा गराइएको थियो । फरेभर योङ (३५ वर्ष माथि) तर्फ आयोजक यती एफसी नै विजेता बन्यो । यतीले फाइनलमा सेन्ट जर्जलाई २० ले पराजित गर्यो । श्रवन श्रेष्ठ र विशाल गुरुडले गोल गरे । विजेताले १ हजार ५ सय र उपविजेताले १ हजार अस्ट्रेलियन डलर ट्रफी प्रदान गरियो । यस इभेन्टमा सिड्नी, मेलबर्न, एडेलेड र ब्रिसबेनका १० टोली सहभागी थिए । यतीका नीराजन गुरुङ प्लेयर अफ द फाइनल, यतीकै साजन श्रेष्ठ प्रतियोगिताको उत्कृष्ट खेलाडी तथा क्विन्सल्यान्ड नेप्लिज एफसी ब्रिसवेनका देव कुमार, म्याकआर्थुर नेप्लिज एफसी सिड्नीका राजेश श्रेष्ठले उच्च गोलकर्ताको पुरस्कार पाए । दुबैले समान ५ गोल गरेका थिए । सोही अवसरमा बालबालिकाका लागि किड्स क्लिनिक गरिएको थियो । ५० बालबालिकालाई ए लिगका टोली मेलबर्न भिक्टोर्सका प्रशिक्षकहरूले प्रशिक्षण दिएका थिए ।"
आदित्यको उत्कृष्ट गोल,"खुमटारको जितच्यासल रंगशालामा भएको खेलमा एफसी खुमलटारले हिमालयन शेर्पालाई २१ ले पराजित गरेको छ । दोस्रो जितसँगै खुमलटारले ६ अंक जोडेको छ । टोलीले दुई खेल हारेको छ । मनीष थापाले २२ औं मिनेटमा गोल गर्दै खुमलटारलाई १० ले अगाडि बढाएका थिए । स्टेफेन समीरले ६५ औं मिनेटमा अग्रता दोब्बर बनाए । हिमलायन शेर्पाका लागि एक गोल विश्वास श्रेष्ठले ८० औं मिनेटमा गरे । चार खेलमा एक जित, एक बराबर र दुई हारको नतिजा निकालेको हिमालयन शेर्पाको ४ अंक रहेको छ ।"
नेपालले लाओसविरुद्ध खेल्ने,"काठमाडौं (कास) नेपाली राष्ट्रिय फुटबल टिमले चैत ८ गते दशरथ रंगशालामा हुने त्रिदेशीय प्रतियोगिता प्रधानमन्त्री कपको उद्घाटन खेलमा लाओसविरुद्ध प्रतिस्पर्धा गर्ने भएको छ । अखिल नेपाल फुटबल संघ (एन्फा) ले सोमबार दिएको जानकारीअनुसार लाओस र भुटानबीच चैत ११ मा खेल हुनेछ । समूह चरणको अन्तिम खेलमा नेपालले भुटानविरुद्ध चैत १४ मा खेल्ने छ । अन्तर्राष्ट्रिय खेल सञ्चालनका लागि फिफाले छुट्याएको अवधिमा आयोजना गर्न लागिको एक करोड ७७ लाख ४ सय ८० रुपैयाँ बजेटको प्रतियोगिताको फाइनल चैत १७ मा हुनेछ ।प्रतियोगितामा बोलाइएका दुवै टिम फिफा वरीयतामा नेपालभन्दा तल छन् । वरीयतामा नेपाल १ सय ७५ औं स्थानमा छ भने भुटान १८५ र लाओस १८७ औं स्थानमा छन् । फिलिपिन्स र मलेसियालाई पनि पत्राचार गरिएको थियो तर हामीले लाओस र भुटानसँग खेल्ने निर्णय गरेका हौं, एन्फाका प्रवक्ता सुरेश साहले भने ।नेपाली टिमले पछिल्लोपल्ट कात्तिक ३० मा पाकिस्तानविरुद्ध खेलेको थियो । दशरथ रंगशालाको उक्त खेलमा नेपालले अञ्जन विष्टको गोलमा १० को जित पाएको थियो ।"
नोभिस बक्सिङको तयारी,"(हेटौंडा)हेटौंडामा मंगलबारदेखि हुने अल नेपाल नोभिस बक्सिङ प्रतियोगिताको तयारी पूरा भएको छ । हेटौंडा उपमहानगरपालिका४ परिजातपथस्थित कभर्डहलमा पत्रकार सम्मेलन गरी मकवानपुर जिल्ला बक्सिङ संघका अध्यक्ष दीपेश जोशीले प्रतियोगिताका सबै तयारी पूरा भएको जानकारी दिएका छन् । संघ र वाग्मती प्रदेश खेलकुद विकास परिषद्को संयुक्त आयोजनामा हुने प्रतियोगितामा २३ जिल्लाबाट ३७ क्लबका १ सय ७८ खेलाडीले प्रतिस्पर्धा गर्ने अध्यक्ष जोशीले बताए । त्यसमा २८ महिला खेलाडी हुने छन् । प्रतियोगितामा १७ देखि २१ वर्ष उमेरसम्मका खेलाडीले भाग लिन पाउने छन् । नोभिस प्रतियोगिता सहभागी खेलाडीको पहिलो औपचारिक प्रतिस्पर्धाको रूपमा रहनेछ । प्रतियोगितामा १६ तौल समूहमा प्रतिस्पर्धा हुनेछ । त्यसमा पुरुषमा ९ र महिलामा ७ तौल समूह रहेको छ । मकवानपुरका ७ खेलाडीले भाग लिनेछन् । तौल समूहका पहिलो, दोस्रो र तेस्रो हुने खेलाडीले क्रमशः १० हजार, ५ हजार र ३ हजार रुपैयाँ पुरस्कार प्राप्त गर्नेछन् । उत्कृष्ट महिला तथा पुरुष खेलाडी, उत्कृष्ट प्रशिक्षक, उत्कृष्ट टिम, उत्कृष्ट रेफ्री र उत्कृष्ट लुजरलाई जनही ३ हजारबाट पुरस्कृत गरिनेछ । राम्रो खेल्दाखेल्दै पनि हारेका एकजना खेलाडीलाई वेस्ट लुजर मा पुरस्कृत गरिने अध्यक्ष जोशीले बताए । जिल्ला बक्सिङ संघका उपाध्यक्ष एवं हेटौंडा उपमहानगरपालिका५ का वडाध्यक्ष सुशील घिमिरेले प्रत्येक दिनका म्यान अफ द म्याचलाई ३ हजार रुपैयाँ उपलब्ध गराउने बताए । बक्सिङका पूर्वअन्तर्राष्ट्रिय खेलाडीसमेत रहेका घिमिरेले मकवानपुरका २३ खेलाडीले राष्ट्रिय तथा अन्तर्राष्ट्रियस्तरको खेलमा पदक जितेको जानकारी गराए । पदक विजेता खेलाडीलाई प्रतियोगितामा सम्मान गरिने भएको छ ।"
सहलेस सेमिफाइनलमा,"विराटनगर (कास) सिराहाको सहलेस युवा क्लब सोमबार तेस्रो मिल्स गोल्डकप फुटबल प्रतियोगिताको सेमिफाइनल पुगेको छ । सहलेसले आयोजक साइनो स्पोर्टिङ क्लब रानी विराटनगरलाई सडनडेथमा हरायो । स्थानीय जुट मिल मैदानमा निर्धारित समयमा दुवै टिमबाट ११ को बराबरी भयो । त्यसपछि पेनाल्टी शुटआउटमा ५५ गोलको बराबरी भएपछि खेलको निर्णय सडनडेथबाट भएको हो । सिराहाका यानिक, नवीन न्यौपाने, डानियल, स्यानगियो, निश्चल ठाकुरी र दिप्सन राईले गोल गरेका थिए । निश्चल लामाको प्रहार साइनोका गोलकिपर प्रज्वल श्रेष्ठले बचाएका थिए । फोफोनाको प्रहार बाहिरियो । साइनोको तर्फबाट असिम राई, सन्जय धिमाल, सागर खड्का, कोमल खवास र सुमन मगरले गोल गरेका थिए । साइनोका सागर विक, दोर्जे तामाङ र दिवेश मगरको प्रहार सिरहाका गोलकिपर सागर मगरले बचाए । सागरले म्यान अफ द म्याचको उपाधि थापे । घरेलु दर्शकको साथ पाएको साइनोले खेलको पहिलो मिनेटमै सञ्जय धिमालको गोलमा अग्रता लिएको थियो । तर, १८ मिनेटसम्म पनि जोगाउन सकेन । यानिकको गोलबाट सिराहाले खेल बराबरीमा ल्याएको थियो । चार विदेशी खेलाडी लिएर मैदान उत्रिएको सिराहाका लागि पहिलो हाफमा यानिकले आधा दर्जन अवसर चुकायो । ३८ औं मिनेटमा पेनाल्टी एरियाबाट यानिकको गतिलो प्रहार चुक्का पहिलो हाफमा दोब्बर पार्ने अवसर गुमायो । दोस्रो हाफदेखि सिराहाले आक्रामक खेल पस्कियो । अन्त्यतिर यानिकले प्रहार गरेको बलमा पोस्ट बाधक बनेपछि जित हात पार्न सडनडेथ कुर्नुपर्यो । मंगलबार गाईघाट फुटबल क्लब उदयपुर र वीरगन्ज युनाइटेड एफसीबीच प्रतिस्पर्धा हुनेछ ।"
संयोग र नविता च्याम्पियन,"काठमाडौं (कास) नेपाल पुलिसका संयोग कपाली र नविता श्रेष्ठ १२ औं पूर्णमान वज्राचार्य स्मृति राष्ट्रिय खुला टेबलटेनिस प्रतियोगितामा सोमबार च्याम्पियन बनेका छन् । खुला पुरुषमा संयोग र महिलामा नवीता विजेता भएका हुन् । लैनचौरस्थित राष्ट्रिय टेबलटेनिस प्रशिक्षण केन्द्रमा संयोगले फाइनलमा आफ्नै क्लबका विनेश खनियाँलाई ११९, ७११, १५१३, १३११, १४१२ को सेटमा पराजित गरे । एभीएम टेबलटेनिस क्लबका रुबिन महर्जन र गल्कोपाखा सेवा समाजका चन्दन शाही तेस्रो भए ।महिलाको फाइनलमा राष्ट्रिय च्याम्पियन नविताले सौभाग्य ज्वेलर्सकी रविना महर्जनलाई १११, ११३, ११८, ११४, ७११, ११४ को सेटमा हराइन् । प्रहरीका मञ्जु सुवाल र यशस्वी अवाल तेस्रो भए । पुरुषमहिला दुवैमा शीर्ष तीन स्थान हात पार्नेले क्रमशः ५० हजार, २५ हजार र १०१० हजार रुपैयाँ पुरस्कार जिते ।अखिल नेपाल टेबलटेनिस संघको तत्वावधानमा काठमाडौं जिल्ला टेबलटेनिस संघद्वारा आयोजित प्रतियोगिताको महिला टिम इभेन्टमा पुलिस क्लब पहिलो भयो । पुलिससले फाइनलमा सौभाग्य ज्वेलर्सलाई ३१ ले पाखा लगायो । प्राइम ग्लोबल र कान्तिपुर भ्याली पिङपोङ क्लब तेस्रो भए । मिडियाको पुरुष सिंगल्स फाइनलमा मनोहरि थापाले मदन आचार्यलाई ११३, ११८, ११८ को सोझो सेटमा हराएर पहिलो स्थान हात पारे । सुमन प्रधान तेस्रो बने । कलेजतर्फ २ स्वर्ण र १ कांस्यसाथ प्राइम टिम च्याम्पियन बन्यो । स्कुलतर्फ सिर्जना ज्ञानसागर १ स्वर्ण, २ रजत र ४ कांस्य जित्दै समूह विजेता भयो ।"
छोटकरी,"गणेशमान स्मृति रोड रेस चैतमाकाठमाडौं (कास) वीर गणेशमान सिंह स्पोर्ट्स कमिटीको आयोजनामा चैत ११ गते चौथो वीर गणेशमान सिंह १० किमि रोड रेस हुने भएको छ । सोमबार पत्रकार सम्मेलनमा कमिटीका संयोजक सन्जिव तुलाधरले खुला रूपमा हुने रोड रेस पुरुष र महिलाको दुवैको १० किलोमिटर दुरीमा हुने जानकारी गराए । दुवै समूहमा शीर्ष ५ स्थान हात पार्ने पुरुषमहिला खेलाडीले क्रमशः ६० हजार, ३० हजार, १५ हजार, १० हजार र ५ हजार रुपैयाँ पुरस्कार प्राप्त गर्नेछन् । कोर्स रेकर्ड तोड्ने खेलाडीलाई थप १० हजार पुरस्कार दिइने छ । आयोजकका अनुसार करिब ४ सय खेलाडीले भाग लिने रेसका लागि करिब १५ लाख रुपैयाँ खर्च हुनेछ । रेसका लागि राजन खत्रीलाई संयोजक तोकिएको छ । रेस दरबारमार्गस्थित एसिडास सोरुम अगाडिबाट सुरु भई पुनः सोही स्थानमा आएर टुंगिने छ । सेन्ट्रल ओपन आजदेखिकाठमाडौं (कास) सूर्य नेपाल गल्फ टुरअन्तर्गत सिजनको पाँचौं स्पर्धा सूर्य नेपाल सेन्ट्रल ओपन मंगलबारदेखि गोकर्ण गल्फ क्लबमा हुँदै छ । ७२ होलको प्रतियोगिता शुक्रबारसम्म चल्नेछ । ३६ होल समाप्तिमा कट लागू हुनेछ । त्यसमा उत्कृष्ट २१ व्यावसायिक र टाइमा पर्ने खेलाडी तथा कम्तीमा ६ एमेच्योर खेलाडीले अन्तिम ३६ होलका लागि स्थान बनाउने छन् । कुल ८ लाख नगद पुरस्कार राशिको प्रतियोगितामा ३१ प्रोफेसनल खेलाडीले प्रतिस्पर्धा गर्नेछन् । विजेताले १ लाख ४० हजार, दोस्रोले ९० हजार र तेस्रो हुनेले ६७ हजार रुपैयाँ गर्नेछन् । चौथो र पाँचौं हुने खेलाडीले क्रमशः ५५ हजार र ४७ हजार जित्ने छन् । नेपाल नम्बर एक शुक्रबहादुर राईसँगै भुवन नगरकोटी, जयराम श्रेष्ठ, सञ्जय लामा, नीरज तामाङ र रवि खड्का प्रतियोगिता दाबेदार हुन् । उनीहरूलाई १३औं सागका दोहोरो स्वर्ण विजेता सुवास तामाङले चुनौती दिनेछन् । सद्भाव आचार्य, युवराज भुजेलले पनि उत्कृष्ट खेल्ने अनुमान गरिएको छ ।राष्ट्रिय बक्सिङ चैत तेस्रो साताकाठमाडौं (कास) वीर गणेशमान सिंह स्पोर्ट्स कमिटीकै आयोजनामा चैत २१ देखि २५ सम्म चौथो वीर गणेशमान सिंह राष्ट्रिय बक्सिङ प्रतियोगिता हुने भएको छ । बक्सिङमा सातै प्रदेश र तीन विभागीय टोलीका करिब १ सय ४० खेलाडीले प्रतिस्पर्धा गर्नेछन् । पुरुषमहिलामा ६६ गरी १२ तौल समूहमा प्रतिस्पर्धा गराइने छ । ओलम्पिकमा समावेश तौल समूहमा खेलाइने छ । प्रत्येक तौलमा पहिलो हुनेलाई २५ हजार, दोस्रोलाई १५ हजार र तेस्रोलाई ७ हजार ५ सय रुपैयाँ पुरस्कृत गरिने छ । उत्कृष्ट पुरुषमहिला खेलाडीलाई पनि पुरस्कृत गरिने छ । नेपाल बक्सिङ संघको प्राविधिक सहयोगमा हुने प्रतियोगिताका लागि बक्सिङ संघका केन्द्रीय सदस्य मानबहादुर भण्डारीलाई संयोजकको जिम्मेवारी दिइएको छ । खेलहरू बसन्तपुर डबलीमा हुनेछ । विगतमा उत्कृष्ट खेलाडीका लागि मोटरबाइक पुरस्कार दिइएकोमा यसपालि फरक पुरस्कार लागि छलफल भइरहेको आयोजक कमिटीका राजीव श्रेष्ठले जानकारी गराए ।"
