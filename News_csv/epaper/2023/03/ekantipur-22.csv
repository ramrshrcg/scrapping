शीर्षक,विवरण
नागरिकका फोन सरकारले रेकर्ड गर्न पाउने गरी विधेयकको तयारी,"दूरसञ्चार प्राधिकरणले गत महिना तयार पारेको मस्यौदालाई सञ्चार मन्त्रालयले अन्तिम रूप दिएको छ । विधेयक ल्याउन मन्त्रिपरिषद्ले सैद्धान्तिक सहमति दिइसकेको सञ्चार मन्त्रालयका प्रवक्ता नेत्रप्रसाद सुवेदीले जानकारी दिए । सोमबार बसेको मन्त्रिपरिषद् बैठकले मन्त्रालयलाई अनुमति दिएको छ । मन्त्रालयले विधेयक मन्त्रिपरिषद्मा पठाउँछ, मन्त्रिपरिषद्ले पारित गरेपछि संसद्मा पुग्छ, उनले भने ।सञ्चार मन्त्रालयले तीन वर्षअघि तयार गरेको विधेयकमा नागरिकका टेलिफोन, मोबाइल, सामाजिक सञ्जाल तथा सञ्चारमाध्यममा भएका कुराकानी ट्यापिङ गर्न पाउने प्रावधान थियो । अहिले, विधेयकको मस्यौदामा अझ स्पष्ट गर्दै सरकारले चाहेको बखत फोनकल तथा सामाजिक सञ्जालसमेत ट्यापिङइन्टरसेप्सन गर्न पाउने व्यवस्था गरिएको छ । पहिलेको मस्यौदामा सरकारलाई आवश्यक परेको समयमा दूरसञ्चारका पूर्वाधार प्रयोग गरी नागरिकले उपयोग गरेको सूचना तत्काल उपलब्ध गराउनुपर्ने उल्लेख थियो । त्यस्तै नागरिकको टेलिफोन विवरण उपलब्ध गराउन सेवा प्रदायकको प्रणालीमा सोझै पहुँच पाउने गरी संयन्त्र जडान गर्न र सूचना पहुँच पाउने व्यवस्था तोकिएबमोजिम हुनेछ भनिएको थियो ।अहिलेको मस्यौदाको दफा ७७ मा भनिएको छ, सेवा प्रदायकको प्रणालीमा सोझै पहुँच राखेर सम्बन्धित व्यक्तिका कुराकानी रेकर्ड गर्ने र उपयुक्त प्रविधिको प्रयोग गरी संयन्त्र जडान गर्न सकिनेछ । यसमा नेपालको सार्वभौमसत्ता, अखण्डता एवं राष्ट्रिय हितविपरीत तथा राज्यद्रोह, अपराधलगायत गतिविधि गर्नेमाथि इन्टरसेप्सन गरिने भनेर सर्त राखिएको छ । तर, सार्वभौमसत्ता, राष्ट्रिय हित र अपराधजस्ता विषयको बृहत् अर्थ हुन्छ, त्यसको व्याख्या सरकारी अधिकारीले चाहेअनुसार हुने भएकाले यसको दुरुपयोग हुने जोखिम छ । सत्ताले प्रतिपक्षी दलका नेता, नागरिक समाज, आलोचक तथा मिडियामाथि निगरानी गर्न कानुन र पूर्वाधार दुरुपयोग गर्ने जोखिम छ । छिमेकी भारतमा समेत सरकारको आलोचना गर्ने व्यक्तिहरूलाई राज्यद्रोहको मुद्दा लगाउने गरिएको छ । मस्यौदामा स्पष्ट भनिएको छ, नेपाल सरकारको अधिकारप्राप्त अनुसन्धान गर्ने निकायले जुनसुकै व्यक्तिको पनि कुराकानी रेकर्ड गर्नेलगायतका पहिचान खुल्ने तथा सेवासम्बन्धी र अन्य विवरण अनुसन्धानका लागि सेवा प्रदायकहरूबाट प्राप्त गर्न सक्नेछ । यी कामका लागि उपयुक्त प्रविधि प्रयोग गरी सेवा प्रदायकहरूको प्रणालीमा सोझै पहुँच पाउने गरी संयन्त्र जडान गर्न र सूचनामा पहुँच पाउने व्यवस्था तोकिएबमोजिम हुनेछ । तोकिएबमोजिम भनेर सरकारले चाहेअनुसार कार्यविधि बनाएर नागरिकका संवाद र विवरण सिधै हात पार्न खोजेको छ ।मस्यौदाको दफा ७९ र ८० मा पनि गोपनीयता र व्यक्तिगत हकअधिकार प्रतिकूल हुन सक्ने व्यवस्था छन् । यो व्यवस्थाअनुसार सरकारी अधिकारीहरू मिलेर कुनै पनि नागरिकका सञ्चार सम्बन्ध विच्छेद पनि गर्न सक्नेछन् । दफा ७९ को उपदफा १ मा भनिएको छ, कुनै व्यक्तिले कुनै अपराध गर्न टेलिफोन, मोबाइल फोन वा अन्य कुनै प्रकारको दूरसञ्चारमाध्यमको प्रयोग गरिरहेको वा गर्न लगाएको वा विद्युतीय वा अन्य कुनै सञ्चारमाध्यमबाट कुनै प्रकारको सूचना आदानप्रदान गरिरहेको छ भनी विश्वास गर्नुपर्ने मनासिब कारण भए त्यस्तो अपराधको अनुसन्धान गर्ने अधिकारीले मुद्दा हेर्ने अधिकारीको अनुमति लिई त्यस्तो टेलिफोन, मोबाइल फोन वा सञ्चारमाध्यम निष्क्रिय गर्न वा फोन वा सञ्चार सम्पर्क नहुने व्यवस्था गर्न सम्बन्धित निकाय, अधिकारी वा सेवा प्रदायकलाई आदेश दिन सक्नेछ । यसबमोजिम आदेश भएकामा त्यस्तो अधिकारी, निकाय वा सेवा प्रदायकले त्यस्तो टेलिफोन मोबाइल वा सञ्चारमाध्यम निष्क्रिय गर्नॅ वा सञ्चार सम्पर्क नहुने व्यवस्था गर्नुपर्ने मस्यौदामा उल्लेख छ । मस्यौदाको दफा ८० मा यसरी सूचना आदानप्रदान भएको भेटिए मुद्दा हेर्ने अधिकारीको अनुमति लिई अनुसन्धान गर्ने अधिकारीले दूरसञ्चार सेवा प्रदायकलाई विवरण दिन आदेश दिन सक्ने भनिएको छ ।मस्यौदाका यी दफाले अपराधको अनुसन्धान गर्ने आवरणमा कुनै पनि सरकारी अधिकारीले नागरिकका हकअधिकार कुण्ठित र अतिक्रमण गर्ने जोखिम छ, यस्तो अवस्थामा अदालतको अनुमति आवश्यक पर्ने छैन । प्रचलित कानुनमा भने कुनै अपराधको अनुसन्धान गर्नुपर्ने अवस्थामा अदालतको अनुमतिमा मात्रै प्रहरी वा अनुसन्धान गर्ने निकायले दूरसञ्चार सेवा प्रदायकबाट व्यक्तिको विवरण लिन पाउने प्रावधान छ । सरकारी अधिकारीले तजबिजमा कुराकानीको अभिलेख हेर्न नपाउने गरी अदालतले नागरिक अधिकार सुरक्षित गरेको छ । सर्वोच्च अदालतले २०७२ माघ २१ मा परमादेश जारी गर्दै अदालतको अनुमतिबिना कुनै पनि व्यक्तिको फोनमोबाइल कल डिटेल लिन नपाउने भन्दै सरकराका नाममा परमादेश जारी गरेको थियो । तत्कालीन प्रधानन्यायाधीश कल्याण श्रेष्ठ र न्यायाधीश देवेन्द्रगोपाल श्रेष्ठको इजलासले अदालतको आदेशबिना कल डिटेल माग्ने र दिने दुवै पक्षलाई वैयक्तिक गोपनीयता हनन गरेको कसुरमा कारबाही हुने आदेश दिएको थियो । त्यसपछि सरकार कानुन बनाएरै नागरिकका हकअधिकार आफूमा सीमित गर्न लागिपरेको देखिन्छ ।सर्वोच्चको आदेशमा स्पष्ट भनिएको छ, कार्यपालिका स्वयं पनि कानुनको अधीनमा मात्रै कार्य गर्न सक्ने हुनाले सूचनामा अनियन्त्रित पहुँच कार्यपालिकाको विशेषाधिकार हुन सक्दैन । सूचनाहरू संगृहीत रहेको र त्यसको जिम्मा लिएका संस्था वा विभागले त्यसलाई आफ्नो तजबिजको विषय बनाउन सक्दैन । त्यसपछि अपराधको अनुसन्धान दायरामा परेका व्यक्तिको कल डिटेल हेर्दा प्रहरीले अदालतबाट अनुमति लिँदै आएको थियो । तर, यो विधेयकले भने सरकारी अधिकारीलाई कानुन दुरुपयोगको सम्पूर्ण तजबिज दिन खोजेको छ । दूरसञ्चार प्राधिकरणका अध्यक्ष पुरुषोत्तम खनालले राज्यलाई आपत् परेका बेला अनुमति लिनका लागि अदालत जान सम्भव नहुने भएकाले निश्चित व्यक्तिको कल लग मा राज्यको पहुँच हुने गरी कानुन ल्याउन लागिएको बताए । टेलिफोन वा सञ्चारको विवरण माग गर्न सक्ने प्रावधानलाई कानुनसम्मत हस्तक्षेप (लफुल इन्टरसेप्सन) भन्नुपर्ने उनको भनाइ छ । राज्यविरुद्ध अपराध वा आतंकवादी गतिविधि रोक्न वा आतंककारी पत्ता लगाउन अदालतको आदेश लिन जाने कुरा भएन । प्रविधिको सहयोग लिनुपर्ने अवस्थामा सरकारले तोकेको निकायले कानुनी प्रक्रिया पूरा गरेर लग राख्न पाउनुपर्छ भनिएको हो, उनले भने ।कुन तहको कर्मचारीले कल लग हेर्ने पाउने भन्ने स्पष्ट पार्ने र अनधिकृत पहुँच बनाउनेलाई कारबाही गर्नेलगायत व्यवस्थासहितको कार्यविधि पनि बनाइने खनालले बताए । प्राधिकरणका अध्यक्ष खनालकै भनाइबाट पनि अदालतको अनुमतिबेगर पनि व्यक्तिको निजी मामिलामा सरकारको हस्तक्षेप हुने गरी विधेयक ल्याउन लागिएको पुष्टि हुन्छ । विधेयकले किटान गरेका विषय कार्यान्वयनका लागि भनेरै प्राधिकरणले उपकरण खरिद गरिसकेको छ । कानुन नबन्दै केही थान उपकरण विदेशबाट आइसकेका छन्, कतिपय आउन बाँकी रहेको प्राधिकरणले जनाएको छ ।उनको थप भनाइअनुसार अधिकारप्राप्त सरकारी अधिकारीले आफ्नै टेबुलमा बसेर संदिग्ध ठानेका व्यक्तिको विवरणमा सोझै पहुँच पुर्याउन सक्नेछ । भोलि काठमाडौंमा कसैले बम आतंक मच्चायो र त्यसलाई फलो गर्नुपर्यो वा कल हेर्नॅपर्यो भने के सीआईबी जिल्ला अदालतको आदेश माग्न जाने ? कानुनले तोकेका अपराधका लागि प्रक्रिया पूरा गरेर तोकेको अधिकारीले टेबुलमै बसेर लग हेर्न पाउने गरी यो प्रावधान प्रस्ताव गरिएको हो, उनले भने, सर्वोच्च अदालतले पनि कानुन नबनुन्जेल जिल्ला अदालतको आदेश लिएर गर, कानुन बनेपछि कार्यान्वयन गर भनेको छ । हामीले सर्वोच्च अदालतको आदेश पालना गर्दै कानुन बनाउन लागेका हौं ।त्यस्तै, सञ्चार मन्त्रालयका प्रवक्ता सुवेदीले पनि साइबर सुरक्षा बलियो बनाउन विधेयक ल्याउन लागिएको र यसबाट कसैको स्वतन्त्रता संकुचित नहुने दाबी गरे । सूचना प्रविधिको दुरुपयोग गरेर मान्छे ठगिएका छन् । उजुरी आइरहेका हुन्छन् । त्यसकारण साइबर सुरक्षाको दृष्टिबाट काम थालेका हौं । यससम्बन्धी छुट्टै नीति (साइबर सुरक्षा नीति) पनि बनिरहेको छ, उनले भने, फोन रेकर्ड गर्ने, दुःख दिने भन्नेमा जानु हुँदैन । अनुसन्धान प्रयोजनका लागि टेलिफोन वा सञ्चारको विवरण माग गर्न सक्ने प्रावधान हो । सामान्य अवस्थामा त्यसो गर्ने आशय होइन ।विधेयकमा व्यक्तिलाई कसरी सुरक्षित राख्ने भन्ने विषय समेटिएको प्रवक्ता सुवेदीको जिकिर छ । व्यक्ति आफैंले म पीडित भएँ भनेर उजुरी हालेपछि कल लग हेर्नुपर्ने अवस्थामा साइबर ब्युरो वा प्रहरीले माग्दा दूरसञ्चारले दिन्नँ भन्न नमिल्ने उनले बताए । विधेयकका कतिपय प्रावधानमा प्रश्न उठ्नु र बहस हुनु स्वाभाविक छ । त्यसलाई हामीले फिडब्याकका रूपमा लिएका छौं, तर अनुसन्धानबाहेक अरू सामान्य प्रयोजनमा कसैको गोपनीयता उल्लंघन हुनुहुँदैन, उनले भने । एमाले उपमहासचिव प्रदीप ज्ञवालीले अहिले विधेयक अघि बढाइनुले पहिले (ओली सरकारका पाला) केही पक्षले पूर्वाग्रही ढंगबाट विरोध गरेको पुष्टि भएको टिप्पणी गरे । साढे तीन वर्षअघि विरोध गर्ने कांग्रेसको समेत समर्थन पाएको सरकारकै पालामा त्यही विषय अघि सारिएको छ । यसबाट हिजो विधेयकको विरोध गर्नेहरू कुनै कानुनी, नैतिक र राजनीतिक धरातलमा नरहेको पुष्टि हुन्छ, उनले भने । राष्ट्रहित र राष्ट्रिय सुरक्षालाई संवर्द्धन गर्न ओली नेतृत्वको सरकारका पाला विधेयक तयार गरिएको ज्ञवालीको भनाइ छ । राष्ट्रिय हितसँग जोडिएका विषय कतिपय अवस्थामा व्यक्तिका अधिकारभन्दा माथि हुन्छन् । देशभन्दा व्यक्ति ठूलो होइन, यसैलाई मध्यनजर गरेर त्यतिबेला प्रभावकारी प्रबन्धसहित दूरसञ्चार विधेयक अघि बढाइएको थियो, उनले भने, तर, विपक्षी कांग्रेसले विरोध गर्यो । अरू केही पक्ष पनि यसविरुद्ध उत्रिए । हामीले पनि बृहत् बहस र छलफल आवश्यक देखेर अघि बढाएनौं ।राष्ट्रिय सभाका पूर्वसांसद तथा वरिष्ठ अधिवक्ता राधेश्याम अधिकारी नागरिकका संविधान प्रदत्त वैयक्तिक गोपनीयता र हकअधिकार कुण्ठित गर्ने प्रावधान ल्याइनु गलत भएको बताए । यस्तो प्रावधानले व्यक्तिको गोपनीयता गुम्न सक्छ । कानुन बनाउँदा यसप्रति सजग र सचेत हुन आवश्यक छ, उनले भने, तर, आधुनिक समाजमा राष्ट्रको हितअनुसार कतिपय संवेदनशील कानुनी प्रबन्ध हुन्छन् । त्यसका लागि व्यक्तिको गोपनीयतामा पहुँच राख्ने अधिकारप्राप्त मानिस को हो ? के प्रयोजनका लागि हो ? र, त्यो प्रयोजनपछि त्यसको दुरुपयोग हुँदैन भन्ने ग्यारेन्टी स्पष्ट किटान हुनुपर्छ ।कानुनमा अमूर्त प्रावधान राखेर नागरिकको गोपनीयतामा सरकारले सिधा पहुँच राखे घातक हुने अधिकारीले बताए । विदेशी नागरिकका गतिविधि निगरानी गर्न यो वा त्यो सर्त हुनुपर्छ भन्दैनौं, राज्यले राष्ट्रहितका लागि उचित कदम चाल्न सक्छ । तर, नेपाली नागरिक र उसको गोपनीयतासँग जोडिएका विषयमा कानुन प्रयोग गर्दा सरकारले गर्नेछ भनेर उम्किने प्रबन्ध राखिनु हुँदैन, उनले भने ।प्राधिकरणका अध्यक्ष खनालले संविधानले सुनिश्चित गरेको व्यक्तिको स्वतन्त्रतासम्बन्धी हकको विरुद्ध हुने प्रावधान मस्यौदामा नरहेको दाबी गरे । अहिले अपराधी खोज्नुपर्यो भने नेपाल टेलिकमको मान्छेलाई फोन गरेर कहाँ पुग्यो भन्नुपर्छ । नेपाल टेलिकमको मान्छे बिरामी रहेछ वा उसको फोन लागेन भने अपराधी उम्किन्छ । यो प्रणालीलाई स्वचालित मात्रै गर्न खोजिएको हो, उनले भने, संविधानले सुनिश्चित गरेको व्यक्तिको स्वतन्त्रतासम्बन्धी हकविरुद्ध हामी कसरी जान सक्छौं र ?खनालले फोन रेकर्ड अहिले पनि गर्न सकिने भए पनि त्यसलाई वैधानिकता दिन विधेयक ल्याउन खोजिएको पनि बताए । अहिले नै पनि रेकर्ड गर्न खोजियो भने रेकर्ड भइहाल्छ । रेकर्डिङका लागि प्रविधि छ तर त्यसलाई कानुनसम्मत ढंगले रीत पुर्याएर गरौं भन्न खोजिएको हो, उनले भने ।"
दिल्लीबाट ९ किशोरीको उद्धार,"११ कक्षासम्म पढेकी चिमाले काठमाडौंमा केही अवधि एउटा फाइनान्स कम्पनीमा काम गरेकी थिइन् । बुबाको निधन भइसकेको र आमा अर्कैसँग हिँडेपछि आफू काठमाडौं छिरेको उनले सुनाइन् । काठमाडौंमा सेन्जी तामाङ नामकी महिलासँग चिनजान भएको र उनले दिल्लीमा क्याफेमा महिनाको २५ हजार भारु पाइने बताएपछि उसैको साथ लागेर हिँडेको उनको भनाइ छ । यौन कार्यमा लाग्नुपर्ने भएपछि प्रतिवाद गर्दा पनि नसकेको उनले बताइन् । भाग्नलाई उपाय पनि गरें तर केही लागेन, उनले भनिन्, एक प्रकारको औषधि खुवाएर भए पनि जबर्जस्ती ग्राहककोमा पठाइन्थ्यो । एकपटक बाटामा भेटिएका प्रहरीलाई सुनाएकी थिएँ, मालिकसँग मिल्दा रहेछन्, झन् कडाइ गरे ।काठमाडौंबाट हराएका चार युवतीको खोजतलासका लागि नेपालबाट दिल्लीस्थित नेपाली दूतावासलाई पत्राचार भएको थियो । तीन सातायता दूतावासले खोजतलासका लागि दिल्ली प्रहरी र सामाजिक संस्थासँग समन्वय गर्दै आएको थियो । दिल्ली प्रहरी, किन इन्डिया र शक्ति समूहसँग मिलेर खोजी गर्ने क्रममा ९ किशोरी र एक शिशुको उद्धार भएको दूतावासका काउन्सिलर नेपाल प्रहरीका एसएसपी उमाप्रसाद चतुर्वेदीले बताए । किसनगढस्थित एक फ्ल्याटमा दिल्ली प्रहरी, किन इन्डिया र शक्ति समूहको संयुक्त टोलीले शनिबार साँझ छापा मार्दा उनीहरू भेटिएका हुन्, उनले भने । उद्धार गरिएमध्येकी नुवाकोटकी ईशा (नाम परिवर्तन) ले फेन्सी पसलमा मासिक ३५ हजार भारु हुने काम पाइने लोभमा आफू र आफ्नी देउरानी एक दिन अगाडि मात्रै दिल्ली आइपुगेको सुनाइन् । हामीलाई धेरै कुरा थाहा थिएन । देउरानीकी दुईमहिने छोरी रहेकाले उसको स्याहारमा पनि थियौं, उनले भनिन्, आइपुगेको भोलिपल्टै प्रहरी आउँदा हामी अलमलमा पर्यौं । पछि पो थाहा भयो, दुष्कर्मबाट जोगिएछौं । किन इन्डियाका प्रमुख नवीन जोशीले शंकास्पद फ्ल्याटमा छापा मार्दै जाँदा उनीहरू फेला परेको सुनाए । उनका अनुसार दिल्ली ल्याइपुर्याएका महिलालाई केही महिनापछि भारतकै अन्य सहरमा पुर्याउने प्रवृत्ति देखिएको छ । अर्को ठाउँका ग्राहकका लागि नयाँ पनि हुने र प्रहरीको छापाबाट बच्ने पनि हुनाले त्यस्तो उपाय गरिएको पाइन्छ, उनले भने, मालिकले पनि आफ्नो परिचय फरक फरक दिने गरेका हुन्छन् । फोन नम्बर पनि बदलिरहन्छन् । त्यही कारण उद्धारका लागि बढी मिहिनेत गर्नुपर्छ ।एसएसपी चतुर्वेदीका अनुसार युवतीसँग सम्पर्क बढाउने, प्रलोभन दिने, सीमा कटाउने र दिल्लीमा यौन धन्धामा लगाउने कार्यमा नेपालीकै संलग्नता देखिएको छ । यस्तो कार्यलाई रोक्न परिवार, स्थानीय तह, स्थानीय सामाजिक संघसंस्थालगायत सबै सक्रिय हुन आवश्यक छ, उनले भने ।"
पुरुषलाई महिला बनाएर उडाएपछि,"प्राधिकरण मातहतको फ्लाइट सेफ्टी स्ट्याडर्ड विभागले उक्त उडानका चालकदल, परिचारिका, ताप्लेजुङ विमानस्थलमा रहेका निगमका स्टेसन प्रमुख, काठमाडौं विमानस्थलस्थित आन्तरिक उडानमा कार्यरत फ्लाइट डिस्प्याचरसहित ७ जनालाई ग्राउन्डेड गर्ने निर्णय भएको हो । निगमको ट्वीनअटरले लोडसिटमा भन्दा ४८ किलोग्राम अतिरिक्त भार बोकेको र एक पुरुष यात्रुलाई महिला बनाई उडाएको विषयमा कारबाही गरिएको छ, प्रवक्ता जगन्नाथ निरौलाले भने । प्राधिकरणले यस घटनामा गम्भीर कानुनी दफा आकर्षित हुने भनेको छ । जहाजमा सामान र यात्रुको तौल फरक पार्नु आर्थिक हिनामिना हँॅदै हो, यसमा अनुसन्धान गरिरहेका एक अधिकारीले भने, त्यसबाहेक जहाजको भारवहन क्षमताभन्दा बढी लोड हुनु दुर्घटनाको जोखिम भएकाले यसमा अरू कानुन पनि आकर्षित हुन्छन् । ती अधिकारीका अनुसार, यस घटनाको छानबिन गर्न निगमलाई प्राधिकरणले निर्देशन दिएको छ भने ताप्लेजुङ विमानस्थलमा रहेका निगमका स्टेसन प्रमुख लोकेन्द्र लिम्बूलाई बुधबार काठमाडौं झिकाएको छ । ताप्लेजुङमा रहेको निगमको कार्यालयले लास्ट मिनेट चेन्ज (एलएमसी) अन्तिम समयमा एक जना यात्रुलाई समेट्दा पुरुषको महिला हुन गएको भनेको छ । नेपालको दुर्गम उडानमा जहाजहरूले पुरुषको औसत तौल ७५ र महिलाको तौल ६५ किलोग्राम मानेको छ । यसैका आधारमा वायुसेवा कम्पनीले जहाजको कार्गो थपघट गर्न पाउँछन् । पछिल्लो पटक प्राधिकरणले उडान सुरक्षा असर पर्न नदिने भन्दै कडाइ गर्दा निगमका मात्रै ४ पाइलट, ७ क्याबिन क्रु, २ प्राविधिक, १ डिस्प्याचरसहित १४ जना कारबाहीमा परिसकेका छन् । जहाज पार्किङस्थलमा परिचयपत्र र सुरक्षा पोसाक नलगाएकामा त्रिभुवन अन्तर्राष्ट्रिय विमानस्थलले केही दिनअघि निगमकै कार्यकारी अध्यक्ष युवराज अधिकारीसँग लिखित स्पष्टीकरण नै मागेपछि उनले आगामी दिनमा गल्ती नदोहोर्याउने भन्दै माफी नै मागेका थिए ।"
'माई केमिकल रोमान्सको ब्रेकअप,"सन् २०१३ मा आजकै दिन (मार्च २२) मा अमेरिकी रक ब्यान्ड माई केमिकल रोमान्स (एमसीआर) ले ब्रेकअपको घोषणा गरेको थियो । २००१ को सेप्टेम्बरमा अमेरिकाको न्युजर्सीमा स्थापित ब्यान्डलाई २१ औं शताब्दीको सबैभन्दा प्रभावशाली रक ब्यान्डका रूपमा लिने गरिन्छ । गेरार्ड वे, मिकी वे, रे टोरो र म्याट पेलिसियरले स्थापना गरेको ब्यान्डमा पछि फ्राङ्क लेरो जोडिएका थिए । ब्यान्डले आफ्नो पहिलो एम्बल आई ब्रट यू माई बुलेट्स, यू ब्रट मी योर लभ (२००२) मा बजारमा ल्याएको थियो । त्यस्तै, ब्यान्डले २००४ मा दोस्रो एल्बम थ्री चियर्स फर स्विट रेभेन्ज (२००४) सार्वजनिक गरेको थियो । ब्यान्डका द ब्याल्यक परेड (२००६), डेन्जर डेज ः द ट्रु लाइभ्स अफ द फ्याबुलस किलजोयज (२०१०) लगायतका एल्बम चर्चित छन् । ब्रेकअपपछि ब्यान्डले बजारमा ल्याएको एल्बम मे डेथ नेभर स्टप (२०१४) निकै लोकप्रिय भएको थियो । ब्यान्डमा हाल गेरार्ड लिड भोकलिस्ट र रे लिड गिटारिस्टका रूपमा छन् । त्यस्तै, रिदम गिटारिस्टका रूपमा लेरो छन् भने वे बासिस्ट हुन् ।"
प्रसाद२ को मार्सी धान,"काठमाडौं (कास) चैत २४ देखि देशव्यापी प्रदर्शनमा आउन लागेको फिल्म प्रसाद २ ले मंगलबार आफ्नो पहिलो गीत मार्सी धान सार्वजनिक गरेको छ । राजनराज सिवाकोटी र मिलन नेवारको स्वर तथा राजनराजकै शब्द, संगीत रहेको लोक लयमा आधारित उक्त गीतलाई फिल्ममा विवाहको सन्दर्भ जोडिएको छ । जसमा प्रसाद २ का मुख्य जोडी विपिन कार्की र केकी अधिकारीसहित कार्टुन क्रुजका सरोज अधिकारी र आश्मा विश्वकर्माले नाचेका छन् । विवाह सेटमा पञ्चेबाजासहित कलाकारलाई नृत्य निर्देशन गरेका हुन्, विक्रम स्वाँरले । पछिल्ला वर्ष लोक गीत, संगीतमा सफलता कमाइरहेका संगीतकार सिवाकोटीले मार्सी धान आफूले निकै मिहिनेत गरेकाले दर्शकलाई रुचिकर लाग्ने बताउँछन् । लै लै र वनकी चरी जस्ता हिट गीत दिइसकेको प्रसाद कै सिक्वेल भएकाले पनि प्रसाद २ का गीत पनि दर्शकका लागि प्रतीक्षित छन् । सिवाकोटीले आफू त्यसप्रति जानकार भएकैले पनि मार्सी धान लाई पूर्णतः न्याय दिएरै फिल्मको कथा, पात्र र अवस्था सुहाउँदो मौलिकता पस्केको बताउँछन् । सुदर्शन थापा निर्देशित प्रसाद २ मा विपिन र केकीका साथमा अर्पण थापा, महेश त्रिपाठी, प्रकाश घिमिरे, कमलमणि नेपाल, विशाल पहाडीलगायतका कलाकारको मुख्य भूमिका छ । पारिवारिक सम्बन्ध र सामाजिक कथावस्तुमा आधारित प्रसाद २ सुशील पौडेलले लेखेका हुन् । राजेश श्रेष्ठको छायांकन रहेको फिल्म मिलन श्रेष्ठले सम्पादन गरेका हुन् । फिल्मको निर्माण सुदर्शन बस्नेतले गरेका हुन् भने यसका प्रस्तुतकर्ता सुभाष थापा हुन् ।"
विमलको 'मेटा यात्रा,"(काठमाडौं) नेसनल स्कुल अफ ड्रामा (एनएसडी) बाट सन् २०१३ उत्तीर्ण भइसकेपछि भारतीय सञ्चारकर्मीले विमल सुवेदीलाई सोधे, अब के गर्छौ त ? जवाफमा विमलले निर्धक्क भनेका थिए, अब जे गर्छु, नेपालमै गर्छु । त्यतिबेला बेग्लै राष्ट्रप्रेम थियो, आफ्नो सिकाइलाई अवसरमा बदल्ने । त्यतिबेला विमलले द लस्ट बुक माथि फिल्म बनाउने बताएका थिए । फिल्मको कथा र कन्सेप्ट उनकै । विमलका बुबा सिन्धुलीको कार्यालयमा कर्मचारी । त्यहाँ एउटा पत्रिका आउँथ्यो, यातना मुक्ति । ७८ वर्षको उमेरदेखि त्यो पत्रिका पढ्न थालेका विमलले भुटानी शरणार्थीबारे जानकारी पाए । भुटानीका जीवनकथाले पछ्याइरहेपछि उनी झापाका शरणार्थीबीच पुगे । फिल्म नै बनाउने भएपछि शिविर पुगेर अध्ययन, अनुसन्धान गरे । तर, निर्माण टोलीले फिल्मलाई व्यावसायिक बनाउने भनेपछि उनी पछि हटे । यस्तो गम्भीर विषयलाई व्यावसायिक बनाउँदा शरणार्थीका जीवन संघर्षले न्याय पाउँदैन भन्नेमा प्रस्ट थिए उनी । निर्माण टोलीले उनको कन्सेप्ट लग्यो, हातमा चेक थमाइदिएर । चेक पनि बाउन्स भयो, फिल्म बनेन । त्यही कथामा विमलले निर्देशन गरेको नाटक दि डिपार्टेड डाउन भने अहिले भारतको निकै प्रतिष्ठित महिन्द्रा एक्सिलेन्स इन थिएटर अवार्ड (मेटा) मा मनोनयनमा छ । निर्देशक, संगीत, प्रकाश र कोरियोग्राफीसहित चार विधामा छनोट भएको नाटक भारतका ४ सय ९५ मध्य शीर्ष १० मा छानिएको छ । यो खुसीको वर्णन गर्ने शब्द नै छैन । साउथ एसियाका लागि यो अवार्ड त ओस्कर नै हो । नेपालको कथा त्यहाँसम्म पुगेको छ । यसले अन्य रंगकर्मीलाई पनि हौसला दिन्छ, विमलले भने, हामी सधैं कन्टेन्टलाई मात्रै प्राथमिकतामा राख्छौं । तर, कन्टेन्ट केवल मटेरियल हो । त्यसलाई कसरी बनाउँछौं भन्ने कुराले अन्तर्राष्ट्रियस्तरमा लैजान मद्दत गर्छ । नेपालमा सिर्जनशील कामका लागि खासै ग्रान्ट (अनुदान) पाइँदैन । रंगमञ्चको हकमा त झनै शून्य बराबर छ । यस्तो अवस्थामा मेटाजस्तो अवार्डमा मनोनीत हुनु नै विश्व रंगमञ्चमा नेपाली नाटकले मारेको फड्को हो । हामी एकदुई पटकमै यस्तो खालको उपलब्धि खोज्छौं । सायद निरन्तरताले पनि अर्थ राख्छ होला, विमलले भने, मेटा अवार्ड जित्यो भने हामी सबैका लागि राम्रो हुने थियो । लकडाउनअघि मणिपुरका साथी भिक्टर थाउडमले सेरेनपिडिटी आर्टस् ग्रान्ट का लागि विमलसँग कथा मागेका थिए । त्यही बेला आफूले वर्षौंदेखि इच्छ्याएको नेपालीभाषी भुटानीको कथा भिक्टरलाई सुनाइदिए । फिल्मका लागि संकलन गरेको कथा पुनर्लेखन गरेर पठाइदिए । विमल आफैंले ग्रान्टका लागि कथा पठाउन नपाउने । ग्रान्टमा निवेदन दिन त्यहींको नागरिक हुनुपर्ने । त्यसैले भिक्टरले ल्याएको सहकार्यको प्रस्ताव विमलले सजिलै स्विकारे । शरणार्थीको कथा भारतसँग पनि जोडिएको । कथाले सन् २०१९ मा ग्रान्ट पायो । नेपालीभाषी भुटानी शरणार्थीको कथा दि डिपार्टेड डाउन नेपालमा भने मञ्चन भएको छैन । नाटकमा तीन पात्र छन् । मेची पुलबाट सुरु हुने कथा त्यहीं आएर सकिन्छ । नाटकमा एक पात्र भुटानदेखि भारत हुँदै मेचीसम्म आउन गरेको संघर्ष र भुटान फर्कन त्यही मेची पुल बाधक बनेको कुरा देखाइएको छ । भौतिक रूपले भुटानीहरू पहिलो विश्व मा पुगे पनि उनीहरू मेची पुलमै अड्किएका छन् भन्ने देखाउन त्यो पुललाई बिम्बका रूपमा प्रयोग गरेको हुँ, उनले भने । यो विषयमा पोलिटिकली इन्करेक्ट हुन्छु कि भन्ने डर थियो विमललाई । त्यसैले त्यो समुदाय र त्यो समयलाई न्याय दिन संवेदनशील भएर कथा लेखे । नाटकमा कुनै संवाद छैन । छोटो कविता छ । ४५ मिनेटको नाटक परफर्मिङ आर्ट शैलीमा तयार भएको छ । केही समयमा नाटक नेपालमा पनि मञ्चन गर्ने तयारी गरेको विमल बताउँछन् । सामाजिक विषयवस्तुमा नाटक गर्दै आइरहेका विमल रंगकर्मीलाई राज्यले सहयोग गर्नुपर्ने पक्षमा छन् । अन्तर्राष्ट्रिय महोत्सवहरूमा पुग्न हामीसँग यात्रा खर्च नै हुँदैन । फिल्महरू आफैं पुग्छन्, तर नाटकको त टोली नै पुग्नुपर्छ, उनले भने ।"
यूएईमा बिरामी श्रमिकलाई उपचार न क्षतिपूर्ति,"(काठमाडौं)संयुक्त अरब इमिरेट्स (यूएई) को अस्कट होटलमा काम गरिरहेका बेला दाङको तुलसीपुर१८ का ३४ वर्षीय घनश्याम योगी गत नोभेम्बर २८ मा एक्कासि ढले । किचन हेल्पर रहेका उनलाई होटलले तत्कालै अस्तर अस्पताल पुर्यायो । अस्तर निजी अस्पताल हो । यूएईको स्वास्थ्य नीतिअनुसार गम्भीर अवस्थाका बिरामीको आर्थिक अवस्था नहेरी उपचार गर्नुपर्छ । उच्च रक्तचाप भई कार्यस्थलमा ढलेको भन्दै अस्तरले तुरुन्तै शल्यक्रिया गरिदियो । मस्तिष्कको शल्यक्रियापश्चात् पनि उनी सामान्य अवस्थामा फर्किएनन् । उनी कोमामा गए । योगी २०२१ नोभेम्बर १८ देखि अस्कटमा कार्यरत थिए । शल्यक्रिया सकिएलगत्तै कम्पनीले उनलाई नेपाल पठाउन खोज्यो । एक महिनापछि उपचार प्रभावकारी नभएको खबर परिवारलाई आयो । बिमाले जति कभर गर्न सक्ने हो, त्यसपछि थप उपचार गर्न सकिँदैन भन्ने खबर आयो, योगीका ज्वाइँ ओमप्रकाश पुरीले भने, त्यसपछि हाम्रो सातो गयो । जसरी हुन्छ छिटो ल्याउनतिर लाग्यौं ।भिजिट भिसामा गएकाले वैदेशिक रोजगार बोर्डले उपचारको जिम्मेवारी लिएन । योगीका आफन्तले बिरामीलाई नेपाल ल्याउन परराष्ट्र मन्त्रालय, कन्सुलर विभाग र आबुधाबीस्थित नेपाली दूतावाससमक्ष हारगुहार गर्न थाले । उपचार पूरा नभएसम्म यहींको अस्पतालमै राख्नुपर्छ भन्ने पक्षमा उभिएका थियौं । योगीकै परिवारका सदस्यले छिटो बिरामी पठाइदिनू भन्न थालेपछि अस्पतालसँग समन्वय गरी नेपाल पठाइदिएका हौं, यूएईका लागि कार्यवाहक राजदूत विशाल भट्टराईले कान्तिपुरसँग भने, नेपालमा लैजाने खर्च पनि कम्पनीकै तर्फबाट बेहोरिदिएको हो । यूएईमा निजी अस्पतालको स्रोत र साधनले उपचार गर्न नसकिने भएपछि मात्रै सरकारी अस्पतालले बिरामी बुझ्ने अभ्यास छ । अस्तरले योगीलाई सरकारी अस्पताल पठाउन सकेन । स्थानीय सरकारी अस्पतालभन्दा नेपालमा नै पठाउन सहज भयो । उनको उपचारका लागि झन्डै एक लाख दिराम बिमाले ब्यहोरेको बताइएको छ । यूएईबाट नेपालसम्म लैजान कम्पनीले करिब २० हजार दिराम ब्यहोरेको दूतावासको भनाइ छ । योगीको बिमा कम्पनीले नवीकरण नगरिदिएपछि अस्पताल प्रशासनले बक्यौता रकम बुझाएर बिरामी अन्यत्र लैजान बारम्बार ताकेता गर्न थाल्दा समस्या भयो, नेपाली समाज यूएईका अध्यक्ष वेदप्रसाद अर्यालले भने, दाङ देउखुरी समाज र नेपाली समाजले संयुक्त रूपमा दूतावासमार्फत कम्पनीमा ताकेता गरेपछि अस्पतालको बाँकी रकम चुक्ता गरेर नेपाल पठायो । योगीलाई ६ मार्चमा नेपाल ल्याइएको छ । काठमाडौंस्थित सहारा फिजियोथेरापी अस्पताल एन्ड ट्रेनिङ सेन्टरमा उनी उपचाररत छन् । अहिले सम्पूर्ण उपचारको जिम्मेवारी ५६ वर्षीय एक्ली आमाको काँधमा आइपरेको छ । आमाले नसक्ने भएपछि बहिनी र ज्वाइँले हेरिरहेका छन् । अस्पतालमा दैनिक कम्तीमा २२ सय रुपैयाँ खर्च भइरहेको छ । यो खर्च जुटाउन उनीहरूलाई कठिन छ । खासमा उपचारको सबै जिम्मेवारी यूएई कम्पनीले लिनुपर्थ्यो । उता उचित उपचार नभएपछि हामीले जिम्मेवारी लिनुपर्यो, ज्वाइँ ओमप्रकाश पुरीले भने, कमाउन गएको मान्छे उल्टो कोमामा आउँदा हामी ठूलो आपत्मा छौं । नेपाल र यूएईबीचको श्रम सम्झौतामा कामदारको सुरक्षा र कल्याणकारीको सुनिश्चितता गर्ने उल्लेख छ । तर, नेपाली कामदारको स्वास्थ्य बिमाको व्यवस्था गर्ने विषयमा स्पष्ट छैन । कामदारको स्वास्थ्य हेरचाह गर्न रोजगारदाताको दायित्व स्पष्टसँग तोक्न चुकेको छ । गन्तव्य देशले रोजगारदाताको जिम्मेवारी पालना गराउनबाट पन्छिएको छ, नेपालयूएई श्रम सम्झौतामाथि अनुसन्धानरत अनुराग देवकोटाले भने, स्वास्थ्य हेरचाह र बिमा सेवा नहुँदा कामदारका परिवारमाथि थप आर्थिक भार परेको छ ।२०२१ जुलाई ९ मा बाथरुममा लडेर घाइते भएका महोत्तरीको बर्दिबास११ का भीमबहादुर खपाङीलाई गत १६ फेब्रुअरीमा नेपाल ल्याइएको थियो । अहिले उनलाई ट्रमा सेन्टरमा राखिएको छ । नेपाल पठाइदिएपछि न यूएईको कम्पनीले हेरिदिएको छ, न वैदेशिक रोजगार बोर्डले नै खर्च ब्यहोरिदिएको छ । जसोतसो परिवार आफैंले खर्चको व्यवस्थापन गरिरहेका छन् । झन्डै दुई वर्षदेखि अचेत हुनुहुन्छ । उहाँलाई उता कुन अस्पतालमा राखिएको छ भन्ने थाहा भएन, पत्नी गीताकुमारीले भनिन्, जस्तो अवस्था भए पनि हामीले मगायौं । यस्तो बिरामीलाई सरकारले नै हेर्नुपर्ने उनको भनाइ छ । दैनिक ३४ हजार खर्च भइरहेको छ, उनले भनिन्, वैदेशिक रोजगार बोर्डले दिन्छ कि दिन्न थाहा छैन ।यूएईमा बिमाबिना भिसा लाग्दैन । कामदारको ग्रेड अनुसार कम्पनीले बिमा गरेको हुन्छ । लेबरलाई सबैभन्दा तल्लो ग्रेड दिने गरिन्छ । त्यो ग्रेडमा न्यूनतम सुविधा हुन्छ । ५० हजारदेखि एक लाख दिरामसम्म खर्च ब्यहोर्ने गरी व्यवस्था मिलाइएको हुन्छ । त्योभन्दा बढी उपचार खर्च मिल्दैन । ठूला तहका कर्मचारीलाई भने ५ लाख दिरामभन्दा माथि सुविधा दिने गरी बिमा गरिएको हुन्छ । लेबरहरूले चार सयदेखि ६ सय दिरामसम्म तिरेका हुन्छन् । ठूलो बिमार भयो भने ५० देखि एक लाख त एकैछिनमा सकिन्छ । त्यो भएपछि कामदार सुविधाबाट वञ्चित हुन्छन्, यूएईमा कार्यरत रमेश बुढाथोकीले भने । अर्कोतर्फ भिसा दुई वर्षको भए पनि बिमा एक वर्षको मात्रै हुन्छ । एक वर्ष पछाडि बिमा नवीकरण गर्नुपर्ने कानुनी बाध्यता छैन । अर्को भिसा नलागेसम्म बिमा नवीकरण हुँदैन । जसले गर्दा बाँकी एक वर्ष कामदारको बिमा कायम रहँदैन । यूएईको तथ्यांक केन्द्रका अनुसार सबैभन्दा बढी ३३ प्रतिशत दुर्घटना तथा घाइते निर्माण क्षेत्रमा हुने गरेको छ । त्यसबाहेक यातायातमा २४, उद्योगमा २२, सेवामा १८ र ट्रेडमा ३ प्रतिशत हुन्छ । यूएईमा कार्यरत नेपाली कामदारमध्ये ६० प्रतिशतभन्दा बढी लेबर छन् । यी कामदारमध्ये दुर्घटनामा परेर दीर्घकालीन स्वास्थ्य समस्या लिएर फर्किनेलाई स्वदेशमा कुनै निकायले हेरचाह गर्दैनन् । उपचारको सबै भार परिवार र आफन्तले ब्यहोर्नुपर्छ । यूएईका प्रत्येक राज्यमा निजी स्वास्थ्य बिमासम्बन्धी आआफ्नो नीतिनियम छ । शारजाह र अजमान राज्यमा दर्ता भएका कम्पनीले आफ्ना कामदारलाई स्वास्थ्य बिमा उपलब्ध गराउनुपर्ने कानुनी बाध्यता छैन । जसले गर्दा दुबईमा काम गर्ने भए पनि ती कामदारको बिमा हुँदैन । धनुषाका अशोक झाले आफूसँग भएको स्वास्थ्य बिमा सबै स्वास्थ्य केन्द्रले नस्विकार्ने बताए । मेरो मुख बाँगिएको थियो, बिमाबाट कभर भएन । व्यक्तिगत रूपमा दुई हजार दिराम खर्च भयो, उनले भने ।यूएईसहित खाडीका ६ देशमा कार्यरत कामदारको स्वास्थ्य सेवासम्बन्धीे भाइटल साइन्स को प्रतिवेदनमा निजी स्वास्थ्य बिमा व्यवस्थाले न्यून पारिश्रमिक पाउने आप्रवासी श्रमिकको स्वास्थ्य सेवासम्म पहुँच सुधार गर्नुभन्दा थप अवरोध खडा गर्न सक्ने निष्कर्ष निकालिएको छ । न्यून पारिश्रमिक पाउने आप्रवासी श्रमिकलाई कामका कारण धेरै प्रतिकूल स्वास्थ्य अवस्था सिर्जना हुन्छ । तर, स्वास्थ्य सेवा आप्रवासी श्रमिकको विशेष आवश्यकताअनुरूप बनाइएका छैनन् र त्यहाँ उनीहरूका लागि स्वास्थ्य सेवा पहुँचमा भेदभावको स्पष्ट प्रमाण पाइन्छ । औपचारिक कागजातको उपलब्धता नहुनु र सेवासुविधाका लागि आवश्यक खर्च गर्ने क्षमता नहुनु नै पहुँचमा मुख्य अवरोध हुन्, प्रतिवेदनमा भनिएको छ । स्वास्थ्य अवस्था गम्भीर नभएसम्म कसैले गम्भीरतापूर्वक नलिने गरेको यूएईमा कार्यरत अमृत गुरुङ बताउँछन् । जब हृदयघात वा मस्तिष्काघात हुन्छ । त्यसको उपचार थेग्ने बिमा हुँदैन, उनले भने, परिवारलाई क्षतिपुर्ति होइन । केही गर्न नसक्ने जिउँदो लास पठाइदिने अवस्था बनिरहेको छ । आप्रवासी कामदारको अधिकारको पक्षमा काम गरिरहेका फेयर स्काएरका निर्देशक निक मेगिहान आप्रवासी श्रमिकको स्वास्थ्य सेवामा पहुँच सुधार गर्नका लागि खाडी राष्ट्रका सरकारलाई सार्वजनिक रूपमा दबाब दिनुपर्ने बताउँछन् । खाडी राष्ट्रसँगको द्विपक्षीय श्रम सम्झौता तथा समझदारीमा पारदर्शी र स्पष्ट स्वास्थ्य सेवा प्रावधान समावेश गर्न द्विपक्षीय तहमा र जनस्वास्थ्य विशेषज्ञको सुझावसमेत लिई जोड दिनुपर्छ, उनले भने, बहुपक्षीय तहमा कोलम्बो प्रोसेस, आबुधाबी डायलग र ग्लोबल फोरम अन माइग्रेसन एन्ड डेभलपमेन्ट जस्ता क्षेत्रीय तथा विश्वव्यापी मञ्चमा अन्य उद्गम राष्ट्रसँग सहकार्य गर्न जरुरी छ ।"
मलेसियामा कामदार भर्ना प्रक्रिया सुस्त,"काठमाडौं (कास) मलेसियाले विदेशी कामदार ल्याउन अनुमति दिने कार्य (कोटा प्रमाणीकरण) लाई स्थगन गरेको छ । रोजगारदाताहरूले अनुमति लिएको कोटाअनुसार कामदार ल्याउन ढिला गरेपछि त्यहाँको मानव संसाधन मन्त्रालयले चैत ५ देखि विदेशी कामदार ल्याउने कोटा प्रमाणीकरण प्रक्रिया रोकेको हो । मलेसियाले पाँच क्षेत्रमा कामदार अभाव रहेको जनाउँदै गत जनवरीदेखि फरेन वर्कर इम्प्लोइमेन्ट रिल्याक्सेसन प्लान जारी गरेको थियो । मानव संसाधन मन्त्रालयले गत जनवरीदेखि मार्च १८ सम्म ९ लाख ९५ हजार तीन सय ९६ जना विदेशी कामदार ल्याउन कोटा प्रमाणीकरण गरिसकेको छ । उत्पादन क्षेत्रमा तीन लाख ८७ हजार एक सय २२, निर्माण क्षेत्रमा तीन लाख ४२ हजार एक सय ६, सेवा क्षेत्र (रेस्टुरेन्टका लागि मात्रै) एक लाख ४३ हजार पाँच सय ६८, प्लान्टेसन क्षेत्रमा ७६ हजार ३ सय २५, कृषिमा ४५ हजार ८ सय ९९ र खानी क्षेत्रमा तीन सय ७६ जनाको कोटा प्रमाणित गरिएको हो । यो कोटा भने देशगत आधारमा तोकिएको छैन ।कोभिड महामारी सुरु भएदेखि नेपालसहित स्रोत देशबाट कामदार लिन छाडेको मलेसियाले गत वर्ष अप्रिलमा पुनः कामदार लिन थालेको थियो । मलेसियामा कामदारको अभाव देखिएपछि संकट टार्न रोजगारदाता कम्पनीले कामदार लिने कार्यलाई तीव्रता दिएका थिए । गत आर्थिक वर्षको अन्तिम तीन महिनामा नेपालबाट २५ हजार ८ सय ५२ जना मलेसिया गएका थिए । आर्थिक वर्षको पहिलो महिनामा नै २२ हजार जना मलेसिया उडे । पछिल्लो आठ महिनामा मात्रै एक लाख ७२ हजार नेपाली मलेसिया गइसकेका छन् । पछिल्लो समय भने रोजगारदाता कम्पनीहरू कामदार ल्याउन उत्साही देखिँदैनन् । रुसयुक्रेन युद्धलगायत कारण पुरै विश्वको आपूर्ति प्रणाली खलबलिएका कारण मागमा कमी आएकाले पर्ख र हेरको अवस्थामा रहेको रोजगारदाताहरू बताउँछन् । उनीहरू विश्व अर्थतन्त्रले लिने बाटो र त्यसबाट सिर्जना हुने मागको आकलन गर्दै कामदार लिने पक्षमा छन् । प्रमाणित कोटाअनुसार कामदार भर्ना नहुनुमा यसलाई नै प्रमुख कारण मानिएको छ । मलेसियामा नेपालीको प्रमुख कार्यस्थल इलेक्ट्रिकल एन्ड इलेक्ट्रोक्निस उद्योगहरू आउँदो जुनसम्म कामदार ल्याउने प्रक्रियालाई सुस्त गर्ने पक्षमा देखिएका छन् । मलेसिया सरकारले कामदार भर्ना प्रक्रियालाई सजिलो बनाइदिएको छ । यो राम्रो पक्ष हो । तर, हामी ठूलो संख्यामा कामदार लिन सक्ने अवस्थामा छैनौं । हामीले उत्पादन गरेको सामानको माग निकै कम छ, मलेसियन म्यानुफ्याक्चर्सका अध्यक्ष दातुक ली तेओङ लीले भनेका छन्, धेरैजसो कम्पनी आर्थिक वर्षको दोस्रो चौमासिकबाट मात्रै कामदार लिने पक्षमा देखिन्छ । यो पनि बजारको मागमा भर पर्छ । उनका अनुसार मेडिकल र खाद्य उत्पादन गर्ने उद्योगलाई ठूलो असर परेको छैन ।पछिल्लो तीन महिनामा नेपालबाट कामदार ल्याउन १ हजार २ सय २९ वटा कम्पनीले नेपाली दूतावासमा मागपत्र प्रमाणित गराएका थिए । त्यसअघिको तीन महिनामा भने ४ हजार ५ सय ३७ वटा कम्पनीले मागपत्र प्रमाणित गरेका थिए । मागपत्र प्रमाणितपछि छनोटमा परेका कामदार (श्रमस्वीकृति लिएका) मलेसिया उड्ने दिनेको प्रतीक्षामा छन् । मलेसियाका लागि नेपाली राजदूत डिल्लीराज पौडेलका अनुसार धेरैजसो कम्पनी जसोतसो चलिरहेका छन् । कामदारलाई नियमित ड्युटी (आठ घण्टा) मात्रै दिइएको छ । मलेसियामा न्यूनतम तलबबापत १५ सय रिंगेट र ओभरटाइमबापत करिब ८ सय ४३ रिंगेट गरी २३ सय ४३ रिंगेट (करिब ७० हजार रुपैयाँ) पाइने भन्दै नेपाली कामदार जाने गरेका छन् । अहिले कम्पनीहरूले २२ दिन काममा लगाएर न्यूनतम तलब दिइरहेका छ, राजदूत पौडेलले भने, मलेसिया सरकारले कोटा तोक्ने कार्य कहिले सुरु हुन्छ भन्नेबारे केही खुलाइसकेको छैन । मलेसियाले कोटा प्रमाणीकरण स्थगन गरे पनि कामदार जाने प्रक्रिया चलिरहेकै छ । मानव संसाधन मन्त्री भी शिवकुमार भने प्रमाणीकरण भएको कोटाअनुसार छिटो कामदार ल्याउन अब सहज हुने दाबी गर्छन् । उनले मंगलबार सार्वजनिक गरेको विज्ञप्तिमा रोजगारदाताले आफूले पाएको कोटालाई छिटो पूरा गर्ने आशा राखिएको उल्लेख छ ।"
नेपाली चलचित्रको अन्तर्राष्ट्रिय उडानको प्रतीक्षा,"भारतको तेलगु चलचित्र आरआरआर को नाटुनाटु बोलको गीत र तमिलनाडुको कथामा आधारित लघु वृत्तचित्र द एलिफेन्ट विस्परर्स ले गत साता ९५ औं संस्करणको ओस्करमा आआफ्नो विधामा उपाधि जिते । यसबाहेक पनि पछिल्लो समय कान्स, बर्लिन, भेनिस लगायतका प्रसिद्ध अवार्डहरूमा एसियाका चलचित्रहरूका पृथक् कथावस्तुले आकर्षण पैदा गर्न थालेका छन् । नेपाली चलचित्र त्यहाँसम्म पुग्न बाँकी नै छ, तथापि यो हाम्रा लागि पनि आशाको सञ्चार गर्ने विषय भने अवश्य हो । चलचित्रलाई देशको संस्कृति चिनाउने सशक्त माध्यम मानिन्छ । नेपाली समाजका लोककथा, लोकसंस्कृति र कथानक मौलिक छन् । तर पनि नेपाली चलचित्रले अन्तर्राष्ट्रिय दर्शकहरूमाझ खासै पहिचान बनाउन सकेका छैनन् । भारतले ओस्करमा पाएको सफलतासँगै नेपाली चलचित्रले पनि कहिले यसरी अन्तर्राष्ट्रिय उडान गर्ला भन्ने जिज्ञासा आम रूपमा उठिरहेको छ । आधा शताब्दी पार गरिसकेको नेपाली सिने उद्योगबाट यस्तो अपेक्षा राख्नु मुनासिब भए पनि विद्यमान अवस्थामै भने यो प्रतीक्षा छिट्टै सकिने देखिन्न । खुला अर्थव्यवस्थासँगै नेपाली चलचित्र बन्ने क्रम बढिरहेको छ । गुणस्तर लगायतका पक्ष कमजोर हुँदा सयौंको हाराहारीमा बन्ने चलचित्रमध्ये औंलामा गन्न मिल्नेजतिले मात्र दर्शकको मन जित्ने तथा लगानी उठाउने गरेका छन् । वितरण र प्रदर्शनका क्रममा हुने आर्थिक कारोबारसम्म पनि अझै पारदर्शी छैन । आर्थिक सुरक्षाबिना जोखिमपूर्ण वातावरणमा दक्ष जनशक्तिहरू सृजनशील बनिरहन कति सम्भव छ भन्ने पनि आफैंमा प्रश्न छ, र यसको प्रत्यक्ष असर गुणस्तरमा परेको छ । तसर्थ, यस क्षेत्रको संरक्षण र प्रवर्द्धनका लागि सरोकारवाला निकाय एवं सम्पूर्ण चलचित्र जगत् सुस्पष्ट नीतिका साथ उद्देश्यमूलक ढंगबाट अघि बढ्न जरुरी छ । व्यक्तिविशेषको चाहना, रहर र सक्रियताले मात्र घिस्रिरहेको नेपाली चलचित्र उद्योग आन्तरिक रूपमा मजबुत बन्दा मात्र विश्व बजारमा पनि फड्किन सहज हुन्छ । भारतीय सिनेकर्मीले पनि रातारात सफलता पाएका होइनन् । झन्डै शताब्दी लामो इतिहास बोकेको सिने उद्योग, अत्याधुनिक स्टुडियो र प्रविधिको व्यापक प्रयोग, विशाल बजार र निर्माताको लगानी तथा जनशक्तिको सुरक्षाको जगमा त्यहाँका चलचित्रहरू विश्वप्यापी बन्न सकेका हुन् । नेपालको अवस्था त्यस्तो छैन । अपवादबाहेक यहाँका चलचित्रले भारत वा विकसित देशका चलचित्रहरूसँग कुनै पनि विधामा सोझै प्रतिस्पर्धा गर्न सक्दैनन्, तथापि संसारलाई देखाउने कथाहरू यहाँ पनि प्रशस्त छन् । गुणस्तर एवं प्रस्तुति कलाक्षमतालाई वृद्धि गर्दै तिनै कथालाई प्राथमिकता दिन सके ढिलोचाँडो मात्रै हो, सफलता असम्भव छैन । चलचित्र बजारको हिसाबमा नेपालभन्दा कमजोर भुटानमा सिने उद्योग संरक्षणका लागि राज्यले नै पहल गरिदिन्छ । सिने उद्योगलाई राष्ट्रिय पहिचानको जगेर्ना, पर्यटन विकास र रोजगारीको माध्यमका रूपमा विकास गर्दै उसले आर्थिक जोखिमलाई कम गर्न आन्तरिक बजारलाई व्यवस्थित बनाएको छ । अघिल्लो ओस्करमा भुटानी चलचित्र लुनाना ः अ याक इन द क्लासरुम अन्तर्राष्ट्रिय फिचर विधामा मनोनयनमा पर्नु यसैको नतिजा हो । सीमित स्रोतसाधनमा चलिरहेको नेपालको सिने उद्योगका लागि पनि भुटान मोडल उपयुक्त हुन सक्छ ।अन्तर्राष्ट्रिय अवार्डहरूमा सबल प्रतिस्पर्धीका रूपमा उभिनुअघि विदेशी दर्शकहरूलाई नेपाली चलचित्रको स्वाद बसाउन सक्नुपर्छ । निर्णायक मण्डल र प्रबुद्ध दर्शकहरूको ध्यान तान्न चलचित्रको कथा मौलिक र जुनसुकै भूगोलको दर्शक रमाउन सक्ने हुनुपर्छ । प्रविधिको व्यापक विस्तार भइरहेको पछिल्लो समय अन्तर्राष्ट्रिय दर्शकमाझ पुग्न सहज माध्यम पनि छ ओटीटी । तर, नेपालमा उत्पादन भएका चलचित्र वा वृत्तचित्रहरू भने यस्तो माध्यमसम्म पुग्न सकिरहेका छैनन् । आफ्ना उत्पादनलाई ओटीटीबाट विश्वव्यापी बनाउन कोसिस गरिरहेका निर्मातानिर्देशकहरूको अनुभव अनुसार त्यसका लागि चाहिने प्राविधिक गुणस्तर अपुग छ । यसरी स्वदेशी दर्शकहरूमाझ मात्र रुमलिरहेको नेपाली चलचित्रलाई बाहिरको बाटो हिँडाउन सम्बन्धित सबैको समुचित प्रयत्न आवश्यक छ । चलचित्र उद्योगमा देखापरिरहेका चुनौती एवं समस्याहरूको समाधानार्थ सरकार अन्तर्गतकै राष्ट्रिय चलचित्र विकास बोर्डले समन्वयात्मक भूमिका खोल्न सक्छ, खेल्नु पनि पर्छ । चलचित्रको आन्तरिक बजारको सुरक्षा, गुणस्तर वृद्धि, जनशक्ति र प्रविधिको समयानुकूल उपयोगका लागि यस संस्थाले विशेष योगदान दिन सक्छ । यिनै सृजनशील कामका लागि सरकारले नियमित बजेटको व्यवस्था पनि गरिदिएको छ । विडम्बना भनौं, यो संस्था भएनभएको तात्त्विक फरक चलचित्र जगत्ले महसुस गर्न सकेको छैन । त्यहाँ बेथितिका चाङ छन् । राजनीतीकरणले थलिएको यो संस्था कार्यशाला, गोष्ठी र तालिमजस्ता गतिविधिमा मात्र सीमित छ । अझ, कारोबार पारदर्शी नभएको आरोप छ । तसर्थ चलचित्र क्षेत्रको बृहत् हितका लागि यो संस्थाको सुधार पनि अपरिहार्य छ । यसको निर्णय प्रक्रिया, योजना तथा कामकारबाहीमा सिने क्षेत्रमा संलग्नहरूको अधिक उपस्थितिलाई सुनिश्चित गर्न जरुरी छ । चलचित्र उद्योगका यस्ता अनेकन् समस्याबारे अध्ययनबहस र निदानका लागि पहल गर्न सक्ने जल्दोबल्दो संस्थाका रूपमा यसलाई विकास गर्नुपर्छ ।सबैको समुचित पहलबाट आन्तरिक बजार बढाउँदै नेपाली चलचित्रलाई अन्तर्राष्ट्रिय दर्शकमाझ पुर्याउन सकेमा सम्बन्धित निर्माता, निर्देशक र कलाकारहरूको मात्र नभएर देशकै साख बढ्नेछ, नेपाली कलासंस्कृतिकै प्रचारप्रसार हुनेछ । आधुनिक विश्वमा चलचित्रलाई पनि एउटा सशक्त सौम्य शक्ति अर्थात् सफ्ट पावर मानेर कैयौं देश यसको प्रवर्द्धनमा गम्भीरतापूर्वक लाग्न थालिसकेको परिप्रेक्ष्यमा नेपालले पनि यसको तागतलाई बुझ्न सक्नुपर्छ, र सांस्कृतिक उत्पादनका रूपमा यसको महत्त्वलाई स्वीकार गर्दै तदनुरूप अघि बढ्नुपर्छ । यसो हुन सके मात्रै नेपाली चलचित्र पनि अन्तर्राष्ट्रिय स्तरमा पुग्न सक्नेछन्, नत्र जुगौंसम्म पनि घरेलु बजारमै अस्तित्वको संघर्षमा हराइरहनेछन् ।"
नुन लिन पनि अझै संघर्ष,आखिर कहिलेसम्म यस्तो ? सम्बन्धित निकायको ध्यान जाओस् । विराम तामाङ
विकास दृष्टि नभएका दलहरू,"प्रजातन्त्रको पुनःस्थापनापछि सत्तामा कांग्रेसको हालीमुहाली रहे पनि त्यसपछिका वर्षहरूमा कांग्रेस र कम्युनिस्ट नेतृत्वको लुछाचुँडी चलेको यथार्थ हामी भुल्न सक्दैनौं । अहिले नेपाली कांग्रेस, नेकपा एमाले र माओवादी केन्द्र सत्ताको वरिपरि घुम्दै स्वार्थसिद्धि गर्न तल्लीन देखिन्छन् । अरू दलहरूको पनि कुर्सीमोह यति चुलिएको छ, जुनसुकै तरिकाबाट भए पनि सरकारमा पुगेर डाडुपन्यु चलाउन मरिहत्ते गरिरहेका छन् । विकास एजेन्डामाथि भने कुनै दल र तिनका नेताको चासो रहेको पाइँदैन । हरेक दृष्टिकोणले पछि धकेलिएको मुलुकको आर्थिक, सामाजिक क्षेत्रको रूपान्तरणमा राष्ट्रिय सहमति जुटाउनुपर्ने अपरिहार्यतामाथि दशकौंदेखि शीर्ष नेतृत्वले टेडो आँखा लगाउँदै आएको छ । विकासमा आपसी समझदारी, समन्वय, समदृष्टि, दृष्टिकोण नहुँदा नेताहरू आआफ्नै डम्फु बजाएर कुर्लने गरेका छन् । आर्थिक विकास र मुलुकको गरिमा बढाउने उद्देश्यले घोषणा गरिएको भ्रमण दशकमाथि तीन ठूला दलका नेता बेखबर छन् भने कृषि र औद्योगिक विकास ओरालो लागिरहेका छन् । खेलकुददेखि कूटनीतिसम्म, जनजीविकाका सवालदेखि राष्ट्रिय गौरवका आयोजनासम्म सबैतिर धमिरा लागेको देख्न सकिन्छ । नकारात्मक सन्दर्भहरू अनगिन्ती छन् ः भैरहवा र पोखरामा अन्तर्राष्ट्रिय विमानस्थल बनिसकेपछि कांग्रेसका चर्चित नेताले तिनीहरूको औचित्वमाथि प्रश्न उठाएका छन् । वर्षौंअघि योजना बनेर निर्माणकार्य सम्पन्न भएको, मुलुक ऋणमा चुलुम्म डुबेको, लगानीकर्ता घरको न घाटको बन्न सक्ने अवस्थाको आकलन कांग्रेसजस्तो जिम्मेवार पार्टीले किन गर्न सकेन ? यता क्रिकेट खेलमा नेपाली टिमले उल्लेख्य सफलता पाउँदा मूलपानी र रामपुरका रंगशाला किन अलपत्र छन् ? ठूला दलले किन चासो दिएका छैनन् ? विकासभन्दा शक्तिमा पुग्ने कुरूप राजनीतिक होडबाजीले मुलुकको समृद्धि थिचिनुका साथै चारैतिर अन्धकार व्याप्त छ । जबसम्म राजनीतिक विषयबाट अलग रहेर एउटै दृष्टिकोण, आँट, अठोटका साथ जिम्मेवार नेतृत्व विकासमा अघि बढ्दैन, तबसम्म नेपालको राजनीति विध्वंसकारी बनिरहनेछ । भुवनेश्वर शर्मा, चन्द्रागिरि२, काठमाडौं"
लेखकद्वयले देखाएको वाद,"विद्यानाथ कोइरालाको देखायौ वाद, गर्यौ बरबाद र प्रकाशचन्द्र लोहनीको छलाङ्वाद र निरन्तरतासहितको गतिशीलता लेख पठनीय छन् । भाषा र प्रस्तुति फरक भए पनि दुवै लेखकको आशय समान छ । लोहनीले २००७ र २०४७ सालको परिवर्तनपछि शासक र शासन व्यवस्थाले बदलिएको परिस्थितिलाई गरेका सम्बोधनबारे तुलनात्मक व्याख्या गरेका छन् । त्यसबेलाका शासन व्यवस्था आमूल परिवर्तनको चाहनाबाट सृजित हुन् । हिजोको व्यवस्थाका देन तथा उत्पादनहरू सबै बेठीक थिएनन् । नेपाललाई आत्मनिर्भर बनाउन, सन्तुलित विदेश नीति अंगीकार गर्न, राष्ट्रियता मजबुत बनाउन, स्वविवेकमै आन्तरिक व्यवस्थापन गर्नमा त्यति बेला वाञ्छित सफलता मिलेकै हो । यस्ता अपलब्धि जोगाउँदै राजनीतिक नेतृत्व अघि बढेको भए मुलुक र जनताले आजको दुर्गति बेहार्नुपर्ने थिएन । राजनीतिक नेतृत्वले आँखामा नेपालवादको चस्मा लगाएर हेरेका भए धेरै सकारात्मक कुरा देख्ने थिए । विविध वादका घोडा चढेर मुलुक बरबाद गर्न र छलाङवादे डोजर चलाएर नेपालीको भविष्यलाई अन्धकारमा धकेल्ने दुस्साहस कसैले गर्दैनथ्यो होला । निरन्तरतासहितको गतिशीलतालाई अवलम्बन गर्दै अघि बढेको भए निश्चय नै प्रकृतिको भण्डार नेपाल यतिबेला विश्वका सम्पन्न राष्ट्रहरूको श्रेणीमा पुगिसकेको हुने थियो । दुर्भाग्य, अब हामीलाई खेर फालिएको समय र भएको घाटा वा क्षतिको भरपाई पाउन गाह्रो छ । छलाङवादको घोडामा सवार हुँदा नयाँ नेपाल त बनेन नै पुरानो नेपालसमेत रहेन । वीरबहादुर थापा, मोरङ"
विचारको मौन अवधि,"जरोको सिञ्चनबाहिरबाट आउन सक्ने हुरीबतासको डरले आत्ममुग्ध समाजहरू आफ्ना झ्यालढोका बन्द गरेर राख्छन् र उज्यालोको सौन्दर्य नियाल्न खापाको कापबाट आकाशतिर नियाल्छन् । मार्क्स, लेनिन र माओ मात्र नभएर पुरातनदेखि नवीनतन पश्चिमा चिन्तकहरूका नाम नेपालमा हाताहात बिक्छन् । पूर्विया ऋषिमुनि त आफ्नै भइहाल्ने भए । तर सार्वजनिक स्थानमा गान्धीको सालिक वा सत्याग्रह दर्शनको चिन्तन गर्ने कुनै उलेख्य मञ्च नभएको संसारका थोरै देशमध्ये नेपाल पनि पर्छ । सन् १९४३ तिर राणाहरूको हनुमाननगर जेलबाट मुक्त गराइएका एवं नेपाली राष्ट्रिय कांग्रेसको गठनका लागि अग्रसरता लिएका राममनोहर लोहियाको नामसमेत नसुनेका नेपालीहरूको संख्या उल्लेख्य हुनुपर्छ । अरू त के कुरा, नेपाली कांग्रेसभित्र विचारक कहलिएका समाजवादीहरूसमेत लोहियाको नाम उच्चारण गर्न यसरी डराउँछन् कि मानौं नेपालको राष्ट्रवाद त्यस्तो एउटा लाजवन्ती झार हो जुन भारतीय चिन्तकको नाम सुन्नासाथ लत्र्याकलुत्रुक भएर ओइलाउँछ ! प्रदीप गिरि (पीजी) अपवाद थिए, मार्च लागेपछि २३ तारिखमा लोहियाको जन्मजयन्ती मनाउन अग्रसरता लिने कोही छ कि भनेर खोजीनिती गर्थे । मधेशी समुदायका व्यक्तिहरू आफ्नो राष्ट्रवादिता शंकाको घेरामा पर्ने डरले हच्किने नै भए । पहाडे समुदायका समाजवादीहरूमा भारतीय राजनीतिको सदाबहार प्रतिपक्षी राजनीतिकर्मीको नामसँग जोडिए दूतावासको खैरो सूची भित्र परिने डर देखिन्थ्यो । सन् १९९० पछिको खुला वातावरणमा समेत लोहियाको गान्धीवादी समाजवाद अवधारणाले काठमाडौंका पढैयाहरूलाई आकर्षित गर्न सकेको देखिँदैन । सन् १९९६ पछि त कहिले माओवाद र राजावाद त कहिले अधीनस्थवाद र वर्चस्ववादजस्ता जाँतोका दुई फग्लेटाभित्र पिल्सिएर प्रजातान्त्रिक समाजवादको विचारधारा धूलोपिठो नै भयो । अब त रूख उमार्ने बीउसम्म बाँकी छ कि छैन भने प्रश्न उठाउन सकिन्छ ।बीपी कोइराला अब्बल दर्जाका सर्जक, असल उत्प्रेरक, औसत संगठक एवं प्रभावशाली प्रचारक भए पनि उच्च कोटिका विचारक भने थिएनन् जस्तो आफ्नै नेताको आलोचनात्मक मूल्यांकन गर्न सक्ने पीजीको उचाइका चिन्तक नेपाली कांग्रेसभित्र बाँकी छैनन् । बीपीको समाजवादको परिभाषा उनले पुष्पलाललाई दिएको आर्थिक कार्यक्रम तपाईं लेख्नुहोस्, राजनीतिक कार्यक्रम म लेख्छु भन्ने हाँकमा सीमित हुन्छ । उनी राष्ट्रियता र राष्ट्रवादको फरकलाई यथेष्ट रूपमा व्याख्या गर्न भ्याउँदैनन् । प्रजातन्त्रको व्यापकतालाई व्यक्तिगत स्वायत्तता, अभिव्यक्ति स्वतन्त्रता एवं संगठनको निर्बाध अधिकारसहितको संसदीय व्यवस्थाबाहिर लैजान तत्पर देखिँदैनन् । सर्जक थिए, जेलमा संस्मरण र उपन्यास लेख्छन् । उनका भारतीय मित्र एवं समाजवादी सहयोद्धा लोहिया भने सप्त क्रान्ति को खाका, कार्यान्वनका लागि चौखम्बा संरचना र रङ, वर्ग, वर्ण तथा लिंगका असमानता मेटाउने रणनीतिका साथै सांस्कृतिक रूपान्तरणका कार्यक्रमहरू एकसाथ लिएर मैदानमा उत्रिन्छन् । विडम्बना के भने, बीपीको श्रद्धापूर्ण आलोचना गरे पनि उनले छाडेको कार्यभार सम्हाल्ने अग्रसरता लिन पीजी पनि उत्सुक देखिएनन् । त्यो दोष उनको होइन । विश्लेषणमा रस बसेपछि मौलिक चिन्तन गर्ने क्षमता घट्दै जाने रहेछ भन्ने कुरा भारतका स्वघोषित लोहियावादीहरूमा पनि देखिएकै हो । आफ्नो शाही कांग्रेस प्रयोग एवं माओवादीलाई समाजवादीमा रूपान्तरण गर्ने परीक्षण लगालग असफल भएपछि अन्य हारेका विचारकहरूजस्तै उनी पनि अन्ततः दर्शन, मिथक एवं कला र साहित्यको शरणमा पुगेका थिए ।वैचारिक जग साह्रै थिलथिलो भएकाले नेपालको विद्यमान राजनीतिक बन्दोबस्त लामो कालसम्म टिक्न सकिने देखिँदैन । सायद त्यसैले सबै राजनीतिकर्मी आआफ्नो भाग कुम्ल्याएर भविष्य सुरक्षित गर्न आतुर छन् । संगठन सुधारेर राजनीति सङ्लिन्छ भन्ने दिवास्वप्न परित्याग गरिदिए हुन्छ । नेपाली समाज राजनीतिक रोगका कारणहरू खोज्नुको साटो बिमारीका लक्षण देखाएर हायतौबा मच्चाउन र छाती पिटीपिटी रुवाबासी गर्नमा रमाइरहेको छ । परनिन्दाभन्दा आनन्ददायक अरू कुनै वार्तालापमा रस जो हुँदैन । उपलब्ध विकल्पहरू कुनै पनि स्वीकार्य देखिँदैनन् । प्रश्न थुपार्ने कर्म भने छाड्नु हुन्न । तिनैलाई निफनेर कुनै दिन उत्तर पनि अवश्य भेटिनेछ ।"
समावेशिताको अनर्थ,"केही समयभित्रै तामाङको छोरा पनि मन्त्री बनाउँछु मैले र तामाङको छोरी पनि मन्त्री बनाउँछु त्यसकारण तपाईंहरू तनावमा घर नजानुस्, आनन्दसँग यो ल्होसारको उपलक्ष्यमा उत्साह गर्नुस्, रमाइलो गर्नुस्, मनाउनुस्, मन्त्री नभएको तनाव यहीँ हटाइदिनुस् दिमागबाट, सोनाम ल्होसारमा आयोजित कार्यक्रममा प्रधानमन्त्री पुष्पकमल दाहाल प्रचण्ड ले खुलेआम यस्तो घोषणा गरे । यो भनाइको अन्तर्यमा दुइटा कुरा छन् । पहिलो, शासक वर्गको सर्वेसर्वा मनोविज्ञान । सीमान्तीकृत समुदायहरूको प्रतिनिधिका रूपमा तामाङ समुदायले आफ्नो पहिचान र सवालयुक्त अर्थपूर्ण उपस्थितिको जिकिर गरेको हो, शासक र शासितको सम्बन्ध अन्तर्गत शासकको अनुकम्पा खोजेको होइन । शासनसत्तामा बराबरी सहभागिताको अधिकारको सुनिश्चितता खोजेको हो ।दोस्रो, समावेशीकरणको अवधारणामा शासकअनुकूल भाष्य निर्माण । नेपालमा गणतन्त्र स्थापना, समावेशीकरण र धर्मनिरपेक्षताजस्ता महत्त्वपूर्ण रूपान्तरणकारी एजेन्डा संस्थागत गर्न माओवादी युद्धको नेतृत्व लिएका व्यक्ति प्रचण्डको यस्तो अभिव्यक्ति एक शासकले समावेशीकरणलाई आफूअनुकूल तोडमोड गरी भुत्ते बनाइदिनुको उदाहरण होÙ शासक र शासितबीच कायम रहेको असन्तुलित शक्ति सम्बन्धमा समावेशीकरणलाई कसरी प्रयोग गर्ने गरिएको छ भन्ने एक ज्वलन्त नमुना हो ।राजनीतिक परिवर्तनको एजेन्टका रूपमा सक्रिय एमाले र कांग्रेसले समावेशीकरणलाई एउटा बाध्यकारी नीतिका रूपमा मात्रै लिइरहेका छन् । राप्रपालगायत परम्परावादी समूहहरूका लागि समावेशीकरण हिन्दु सनातनी धर्मसंस्कृतिमा आधारित जात व्यवस्था बिथोल्ने अस्त्र हो । जसपा, लोसपा लगायतलाई यो एजेन्डा महत्त्वपूर्ण त छ, तर उनीहरूले न यसलाई राम्रोसँग उठाउन सकेका छन्, न त यसका आधारमा सत्ता र शक्तिसँग हकअधिकार सुनिश्चित गर्न सकेका छन् । जातीय पहिचानका पक्षमा क्रियाशील दलहरू अझ निम्छरा छन् । राष्ट्रिय स्वतन्त्र पार्टी, जनमत पार्टी र नागरिक उन्मुक्ति पार्टी लगायतले यो मुद्दामा कसरी काम गर्छन्, हेर्न बाँकी छ ।दलहरू र कर्मचारीतन्त्र स्वयंले कानुनमा कसरी खेल्न सकिन्छ भनी ख्याल राखेर कानुन बनाउँछन् । आफूलाई चाहिएका बेला त्यही कानुनमा भएको छिद्रलाई प्रयोग गर्छन् । राष्ट्रपति र उपराष्ट्रपतिको चयन प्रक्रियामा समावेशितालाई फरक समुदायको भए पुग्ने भन्दै व्याख्या गरिनु त्यसकै उदाहरण हो । यो सन्दर्भमा समावेशिताको मर्म र परिर्वतनले निर्देश गरेको पक्ष फरक समुदायको प्रतिनिधित्व मात्रै होइन, फरक लिंगको अनिवार्य प्रतिनिधित्वसमेत हो ।समावेशीकरण वर्चस्वशाली कसैलाई घाँडो त कसैलाई भाउँतो भएको छ । सीमान्तीकृत समुदायहरूका लागि भने राज्य संरचनाहरूमा प्रवेशको एउटा मुख्य ढोका । विक्रम संवत् २०५० को दशकमा सामाजिक आन्दोलनहरूको वृत्तमा आरक्षण कोटामार्फत प्रतिनिधित्व सुनिश्चित गर्ने कुरा उठ्यो । महिला, दलित र आदिवासी जनजाति समुदायले यसमा आफ्नो आवाज बलियोसँग राख्दै आए । मधेशी, मुस्लिम, अपांगता, यौनिक तथा लैंगिक अल्पसंख्यक लगायतले आआफ्नो प्रतिनिधित्वको खोजी गर्दै समावेशिताको वृत्त फराकिलो पार्दै ल्याए । सामाजिक वृत्तबाट उठेको मुद्दालाई राजनीतिक मुद्दामा रूपान्तरण गरेर त्यसलाई नीतिमा ढाल्नका लागि माओवादी जनयुद्ध, मधेश विद्रोह, आदिवासी जनजाति आन्दोलन, महिलाहरूका आन्दोलन, दलित आन्दोलन, थारू आन्दोलन लगायतले योगदान दिए ।आरक्षण नीति अवलम्बन गर्न थालिएपछि राज्य संरचनामा कहिल्यै नदेखिएका अनुहारहरूको उपस्थिति भयो । उदाहरणका लागि, संविधानसभा हुँदै संघीय संसद्सम्म आइपुग्दा नीति निर्माण गर्ने उपरी संरचनामा सन्थाल, चेपाङ, लेप्चा, माझी, धानुक, थामीजस्ता मानवीय सूचकांकको पीँधमा रहेका आदिवासी समुदायको सहभागिता हुन सक्यो । त्यो केवल भौतिक उपस्थिति मात्रै होइनÙ उनीहरूका विविध पृष्ठभूमि, पहिचान, सवाल, विभेदजन्य भोगाइ एवं उनीहरूसँग भएको विचार र ज्ञान लगायत समग्र पुस्तैनी जीवनसंघर्षको उपस्थिति हो, जसले राज्य र उनीहरूबीच प्रत्यक्ष सम्बन्ध स्थापित हुन सघाएको छ ।समावेशीकरणले समाजको वास्तविकता र विविधतालाई शक्ति संरचनामा प्रतिविम्बित गर्नुपर्ने मान्यता राख्छ । त्यही मान्यतालाई व्यवहारमा उतार्ने ध्येयले कार्यान्वयनमा ल्याइएको आरक्षण समावेशिताको एउटा प्रभावकारी अवयव हो । राज्य संरचनाबाट विमुख पारिएका वर्ग, लिंग, समुदायको उपस्थिति सुनिश्चित गर्नका लागि अवलम्बन गरिने एउटा उपकरण हो यो । तसर्थ आरक्षण र समावेशिता अन्तरसम्बन्धित छन् । नेपालमा समावेशिताको आवश्यकता र अवलम्बनलाई ठाडै नकार्ने गरिएको छैन, तर आरक्षणलाई भने त्यही अनुपातमा स्विकार्न सकिएको छैन । समावेशितालाई सशक्त रूपमा उठाउँदै आएका सामाजिक आन्दोलनहरूले समेत आफ्नो दायित्व र जिम्मेवारी राम्रोसँग निर्वाह गर्न सकिरहेका छैनन् ।समावेशितालाई संस्थागत गरी संघीय लोकतान्त्रिक गणतन्त्रको संविधान जारी भएपछि पनि त्यसमाथि प्रहार हुँदै आइरहेको छ । स्थानीय तहका लागि २०७५ सालमा ९,१६१ जनाको पदपूर्तिको विज्ञापन आह्वान गरिँदा लोकसेवा आयोग संविधान र ऐनविरुद्ध उभियो । आरक्षणका पक्षमा आदिवासी जनजाति, मधेशी, दलित, महिला, अपांगता, मुस्लिम र दुर्गम क्षेत्रको संलग्नतामा ती समुदायले आन्दोलन गर्दा राजनीतिक दलहरू मौन रहे । अदालतले समेत लोकसेवा आयोगकै पक्षपोषण गर्यो । पछिल्लो समय राष्ट्रिय समावेशी आयोगले तयार पारेको प्रतिवेदनले समेत आरक्षण नीति निरन्तर गरिनु आवश्यक नरहेको सुझाव दिएको छ । राजदूत, संवैधानिक अंगहरू, संस्थान र प्राधिकरण लगायतका विभिन्न राजनीतिक नियुक्तिहरूमा समावेशिताको अवलम्बन गरिएको छैन । जस्तै राष्ट्रिय महिला आयोगमा कथित उच्च जातका महिलाहरू मात्रै नियुक्त गरिएका छन्, वर्चस्वशाली जातबाटै नियुक्ति भएको राष्ट्रिय समावेशी आयोग आफैं असमावेशी छ । छिटफुट रुपमा हुने बहिष्कृतसीमान्तीकृत समुदायको नियुक्तिलाई समावेशिताको सारभूत मान्यताअनुरूप हैन, केवल टोकनिज्म मै सीमित पारिएको छ ।समानुपातिक निर्वाचन प्रणाली कार्यान्वयनमा टोकनिज्म को उच्चतम उपयोग गरिएको छ । निर्वाचन ऐनमा भएका छिद्रहरूको दुरुपयोग गर्दै चाकडी, चाप्लुसी, भनसुनका आधारमा कतिपय सांसद नीति निर्माणको थलोमा पुगेका छन् । आर्थिक चलखेल तथा खरिदबिक्रीको भरथेगमा समेत कतिपय सांसद चुनिने गरेका छन् । दलको निश्चित शक्तिमा रहेका नेतृत्वमार्फत वंशानुगत आधार र वैवाहिक सम्बन्धलाई समेत आफूअनुकूल दुरुपयोग गरिरहेका छन् । जस्तै दलित पुरुषसँग विवाह गरेका उच्च जातका बाहुनक्षत्री महिला दलित कोटामा, बाहुनक्षत्री पुरुषसँग विवाह गरेका दलित महिला दलित कोटामै सांसद बनेका छन् । जनजाति पुरुषसँग विवाह गरेका उच्च जातका बाहुनक्षत्री महिला जनजाति कोटामा, बाहुनक्षत्री पुरुषसँग विवाह गरेका जनजाति महिला जनजाति कोटामै सांसद बनेका छन् । दलित पुरुषसँग विवाह गरेका जनजाति महिला दलितकै कोटामा सांसद बनेका छन् । यी प्रतिनिधि उदाहरणले देखाउँछन्, पीँधको पनि पीँधमा रहेका तथा सीमान्तको सीमान्तमा रहेका समुदायको स्थान पहुँचवालाहरूले नै कब्जामा लिएका छन् । यस्तो अभ्यासले समावेशिता र आरक्षण प्रणालीलाई विद्रूप बनाइरहेको छ । राज्य संयन्त्र तथा निकायहरू यस्तै बेथितिलाई अस्त्र बनाएर आरक्षण कोटालाई कसरी हुन्छ साँघुर्याउँदै लैजाने र औचित्यविहीन तुल्याउनेतर्फ लागेका छन् ।पार्टी सत्तामा रहेका वर्चस्वशालीहरूले जनजाति, दलित, मधेशी, महिला, मुस्लिम लगायतका आन्दोलन र मुद्दाप्रति प्रतिबद्ध नरहेका बरु तिनलाई कमजोर बनाउने पात्रहरूको छनोट गरी कोटा पूर्ति गर्दै आइरहेका छन् । यस्तो पदपूर्तिको अभ्यास उही सामाजिक समूह र समुदायभित्रै फुट ल्याउने र आन्दोलनको शक्ति कमजोर पार्ने रणनीतिक अस्त्रका रूपमा वर्चस्वशालीहरूले प्रयोग गरिरहेका छन् । त्यसले आन्दोलन र मुद्दालाई धक्का दिँदै पछाडि धकेलिरहेकै छ, आन्दोलनका नेतृत्व र जनशक्तिहरूलाई समेत नैराश्यतर्फ डोर्याइरहेको छ ।अधिकारकेन्द्रित दलित, महिला, आदिवासी जनजाति, मधेशी, मुस्लिम, लैंगिकयौनिक अल्पसंख्यक एवं अपांगता भएका समुदायका सामाजिक तथा राजनीतिक आन्दोलनहरू नै समावेशीकरणका एक्टर एजेन्सी हुन् । यिनै आन्दोलनले नै समावेशितालाई आवश्यक परिमार्जन र विस्तार गर्ने भूमिका निर्वाह गर्नुपर्छ । तर अपेक्षाकृत रूपमा त्यसो हुन सकिरहेको छैन । एक, सामाजिक आन्दोलनहरूले दाता तथा विकासका काममा साझेदार बनेकाहरूको खाका र ढर्रालाई व्यावहारिक तवरमा लक्षित समुदायका पक्षमा ढाल्न सकिरहेका छैनन् । अर्को, सामाजिक आन्दोलनहरू क्रमशः गहिरो गरी दलीय कोपभाजनमा फस्दै गइरहेका छन् । नेतृत्वहरूले सहवरणको मारमा पर्दै क्रमशः समुदायको सरोकारका मुद्दाहरूबाट टाढिँदै निश्चित दल र दलका नेतृत्वको ध्यान तान्न शक्ति, समय र ऊर्जा खर्चिइरहेका छन् ।राजनीतिक दलभित्रका सम्बन्धित मोर्चा र घटकहरूले पनि दललाई जनताका पक्षमा ल्याउन, समावेशी राजनीतिक संरचना र वातावरण बनाउन प्रभावकारी भूमिका निर्वाह गर्नुपर्ने हो । तर, उनीहरू दलअनुकूल, दलको निश्चित नेतृत्वको सुझबुझ र निर्णयकै सेरोफेरोमा रुमलिएका छन् । उनीहरूले आफू संलग्न दलभित्रका बेथिति र असंवैधानिक निर्णयहरूमा समेत प्रश्न र खबरदारी गर्न सकिरहेका छैनन् ।आरक्षण प्रणाली उदारवादी लोकतन्त्रले पछिल्लो समय अवलम्बन गरेको नीति हो । अधिकारप्राप्तिको आन्दोलनमा नेतृत्व प्रदान गर्ने एक्टर एजेन्सी हरूलाई वर्चस्वशालीको नेतृत्वमा रहेका राजनीतिक दलहरूले आफ्नो मत संकलकका रूपमा, बहुराष्ट्रिय कम्पनीहरूले बजार प्रतिनिधिका रूपमा र राज्य सरकारले कर संकलकका रूपमा प्रयोग गरिरहेका छन् । यो विहंगम स्वरूपलाई नकेलाईकन केवल आरक्षण कोटामार्फत सुनिश्चित भएको उपस्थितिलाई मात्रै उपलब्धि ठानी पर्याप्त भयो भन्नु न्यायसंगत छैन । आरक्षण प्रणाली सीमान्तीकृत समुदायहरूको हकअधिकार प्राप्तिका लागि सब थोक पनि होइन । यद्यपि अहिलेको राज्य संयन्त्रमा न्यायोचित सहभागिताका निम्ति एउटा महत्त्वपूर्ण उपाय पक्कै हो । अझ, सदियौंदेखि अनौपचारिक आरक्षणको प्रयोग गर्दै आइरहेका वर्चस्वशाली बाहुनक्षत्री पुरुषको एकाधिकारबाट मात्र सञ्चालित राज्यसंरचनालाई बहुआयामिक रूपमा समावेशी बनाउन आरक्षण प्रणाली अत्यावश्यक छ, जसले विद्यमान वर्ग, लिंग, समुदाय, क्षेत्रका नागरिकलाई समान अवसरको ढोका खोल्न र समानतामुखी न्याय वितरणमा न्यूनतम आधार तय गर्न सघाउँछ । अतः कमजोरी र गलत अभ्यासहरू सुधार्दै आरक्षण प्रणालीलाई उन्नत बनाएर लैजानुको विकल्प छैन ।"
साना दलका सौदाबाजी,"राष्ट्रपति चुनावमा आफ्ना लागि भोट माग्न गठबन्धनका अरू नेताहरूसहित आएका नवनिर्वाचित राष्ट्रपति रामचन्द्र पौडेलसमक्ष फौजदारी मुद्दामा सजाय पाई थुनामा रहेका नागरिक उन्मुक्ति पार्टी (नाउपा) का नेता रेशम चौधरीले केही सर्त राखे । एक, पत्नी रञ्जितालाई सहरी विकास मन्त्रालय हेर्ने गरी उपप्रधानमन्त्रीÙ दुई, संघमा अर्को एउटा राज्यमन्त्रीÙ तीन, प्रदेशहरूमा पनि सत्ता साझेदारीÙ चार, सुदूरपश्चिम प्रदेशको नाम खप्तडथरुहट प्रदेश मा परिवर्तनÙ पाँच, सो प्रदेशमा नाउपा नेतृत्वको सरकारÙ छ, टीकापुर क्षेत्रलाई कैलालीबाट छुट्याई छुट्टै जिल्ला निर्माण । सत्तामा भाग पाउने कुरामा साना दलका पनि न्यायोचित आकांक्षा हुन्छन्, जसको सम्बोधन हुनुपर्छ । तर, संसद्का २७५ मध्ये ३ सिट मात्र भएको, प्रतिनिधित्वका हिसाबले एघारौं स्थानमा रहेको र राष्ट्रिय दलको मान्यतासम्म पाउन नसकेको दलका यस्ता माग, एक शब्दमा भन्नुपर्दा, अनुचित हुन् । मौकाको फाइदा उठाउँदै हैसियतभन्दा ठूलो माग राख्ने परिपाटीले राजनीतिलाई अहिलेभन्दा पनि धेरै बिगार्ने निश्चित छ । सदनमा प्रतिनिधित्वका हिसाबले चौथो स्थानमा रहेको राष्ट्रिय स्वतन्त्र पार्टी (रास्वपा) पनि गृहमन्त्री पद आफ्नो दलले फेरि पाउनैपर्ने माग पूरा नभएपछि सरकारबाट बाहिरिएको थियो, केही हप्ताअघि । एक फेर पाइसके पनि सर्वोच्च अदालतको फैसला बमोजिम आफ्ना नेताले सांसद पदबाटै हट्नुपरेको अवस्थामा र गृह मन्त्रालय सो दलले लिँदा स्वार्थको द्वन्द्व हुने भनी सार्वजनिक रूपमै अत्यधिक विवाद हुँदा पनि उसले सौदाबाजी छाडेन । बरु सरकार छाड्यो । संसद्मा तेस्रो ठूलो दलका रूपमा मात्र रहेको माओवादी त सरकारकै नेतृत्व गरेर बसेको छ, लोककथामा वर्णित दुइटा ठूला दलको बिरालो झगडा मा बाँदरको भूमिका स्मरण गराउँदै । र, सबभन्दा ठूलो दल कांग्रेस अनि दोस्रो ठूलो दल एमाले पालैपालो कहिले उसको नेतृत्वमा सरकारमा जुनियर पार्टनरका रूपमा त कहिले विपक्षमा बस्न बाध्य छन् । यद्यपि यो स्थितिका केही मनासीब कारण भने छन्Ù जस्तो कि, दुइटा सबभन्दा ठूला र प्रतिस्पर्धी दल राष्ट्रिय संक्रमण वा संकटजस्तो अपवादका अवस्थामा बाहेक मिलेर सरकार बनाउन सक्दैनन् ।आफ्नो दल सानो भए पनि यतिखेर आफूहरूको भोटको महत्त्वपूर्ण भूमिका छ, त्यसैले जे मागे पनि हुन्छ, पाइन्छ भन्दै गन प्वाइन्ट मा ठूलो भाग खोज्ने, लिएरै छाड्ने राजनीतिक अपसंस्कृति हाम्रो देशमा बढ्दै नै जाने देखिन्छ । देश र जनताको होइन कि आफू, आफ्नो दल, दलका पंक्ति र दलको निर्वाचन क्षेत्रको स्वार्थ मात्र पोस्ने, देश र जनतालाई चाहिँ सोस्ने यो अपसंस्कृति घट्ने लक्षण देखिँदैन, कम्तीमा निकट भविष्यमा । यसका दुइटा कारण छन् । एक, कुनै पनि दलले पूर्ण बहुमत ल्याउन अत्यन्त कठिन हुने खालको (समानुपातिक प्रतिनिधित्वसहितको) हालको निर्वाचन प्रणालीÙ र दुई, त्यस्तो पूर्ण बहुमत ल्याउन सक्ने ठूला दलहरूको घट्दो लोकप्रियता । तसर्थ यो निर्वाचन प्रणाली र ठूला दल दुवै समय छंदै सुध्रिएनन् भने यो अपसंस्कृति झन् भयावह हुँदै जाने निश्चित छ ।हो, ठूला दलको आपसी प्रतिस्पर्धामा साना दलले सत्ताको बाजी मार्ने घटना अन्यत्र पनि हुन्छन् । ती नौला होइनन् । भारतको हाम्रो सीमा जोडिएको बिहारमा नीतीश कुमारको जनता दल जसको कि विधानसभामा भाजपाभन्दा कम शक्ति छ ले कहिले भाजपासँग मिलेर त कहिले उसका प्रतिस्पर्धी दलहरूसँग मिलेर सरकारको नेतृत्व गरेको गर्यै छ, वर्षौंदेखि । तर हाम्रोसँगको तुलना गर्दा यसमा दुइटा कुरा फरक छन् । एक, हामीकहाँ यो अब अपवाद रहनेवाला छैन, यो नर्म हुनेवाला छ, र धेरै हदसम्म भई पनि सक्यो । डर त्यसको हो । अर्को, सत्ताका भागबन्डाको मात्र कुरामा भोटको सौदाबाजी गरिएको छैन हामीकहाँ । जानेर वा नजानेर, सेलाइसकेको पहिचान राजनीतिको खतरनाक आगोमा राष्ट्र, जनता र समुदायलाई झोस्ने काम गर्न खोजिएको छ । आफ्नो सत्तास्वार्थका लागि यदि ठूला दलहरूले यो र यस्ता सर्त मान्दै जाने हो भने त्यो आगो फेरि दन्कन सक्नेछ । माथि उल्लिखित सर्तका विषयमा सत्ता गठबन्धन र नाउपाबीच केकस्ता सहमति भएर अन्ततः सो दलले वर्तमान राष्ट्रपतिको पक्षमा मत हाल्यो, त्यो कुरा अहिलेसम्म सार्वजनिक गरिएको छैन । गरियोस्, किनकि जनतालाई यो थाहा पाउने, र यो विषयमा खबरदारी गर्ने पूरापूर अधिकार छ ।वास्तवमा रास्वपा, नाउपा र जनमतजस्ता साना र अहिलेसम्म सत्तामा नगएका दलहरूले त जनतालाई डेलिभर गर्ने, भ्रष्टाचाररहित सुशासन दिने, आर्थिक विकासमा प्रत्यक्ष योगदान दिने, विकासे मन्त्रालय लिएर उदाहरणीय काम गरेर देखाउनुपर्थ्यो । त्यसो गर्दा देशभरिका जनताको मन जितेर अर्को चुनावमा ठूलो दल बनेर आफ्नै बहुमतको सरकार बनाउने सम्भावना हुन्थ्यो । तर यहाँ त एउटाले माग्ने के रे भन्दा प्रहरी फोर्स लगायतका राज्यशक्ति सबभन्दा केन्द्रित मन्त्रालय । अर्को त्योभन्दा सानो दलले माग्ने त झन् सबभन्दा मालदार भनेर चिनिएको सहरी विकास मन्त्रालय । अनि त्यसका साथमा केन्द्र र प्रदेशहरूमा मुख्यमन्त्रीसहितको पावर सेयरिङ । त्यतिले नपुगेर प्रदेशको नाउँको मोलमोलाइ π त्यो पनि कति बेला भने राष्ट्रपतिको भोट माग्न आएका उम्मेदवारसँग सौदाबाजीका रूपमा ।अनि सुदूरपश्चिम प्रदेश नामले कुनचाहिँ जातिलाई बाहेक गरेको छ, नराम्रो गरेको छ ? त्यो नाउँ प्रदेशसभाले दुईतिहाइ बहुमतले पारित गरेपछि लागू गरिएको होइन ? एउटा सानो क्षेत्रको सानो दलको एजेन्डा त्यस प्रदेशको नाम आफ्नो जातिको नामबाट राख्ने भयो भन्दैमा अत्यधिक बहुमतबाट कानुन बमोजिम सम्पन्न पहिले नै अस्वीकृत सो नाम परिवर्तन हुन सक्छ ? हुनु उचित हुन्छ ? जनमत, आन्दोलन र राजनीतिक एजेन्डाकै कुरा गर्ने भए पनि, हजारौंलाखौं जनताले झन्डै महिनादिन आन्दोलन गरेपछि अन्त्यमा सुदूरपश्चिम नाममा बहुमत जुटेको केही वर्षअगाडिको मात्र कुरा हो । यहां त जातीय नाम राख्न कराए भने जति मान्छेले कराए पनि त्यो ठूलो आन्दोलन हुने, तर जातीय नामको विरोधमा त्योभन्दा धेरै गुणा बढी मान्छेले महिनौं लामो आन्दोलन गरे पनि त्यो आन्दोलन नहुने, उनीहरूको बहुमत बहुमतै नहुने विकृत भाष्य स्थापित गराइएको छ । पहिचान राजनीति पक्षधर लबी राष्ट्रिय र अन्तर्राष्ट्रिय रूपमै शक्तिशाली जो छ ।अझ अनि, थारू रैथाने भएको सिंगो कैलाली जिल्लाबाट टीकापुरलाई टुक्र्याई छुट्टै जिल्ला बनाउनुपर्ने रे ! किन त भने नाउपाले त्यस ठाउँबाट चुनाव जितेको भएर रे ! यसरी एउटा जिल्लाभरिको पनि निर्वाचन क्षेत्र बनाउन नसक्ने सानो दलको अनुकूलता र माग बमोजिम बल्लबल्ल सुल्झिएको प्रदेशको नामकरण बदलेर जातीय द्वन्द्वको जोखिम लिन देशले सक्छ ? उसका माग बमोजिम जातीय क्लस्टर मिलाउनकै लागि प्रदेशको पुनर्गठन र पुनःसीमांकन गरिरहन, त्यसका लागि जेरिम्यान्डरिङ गर्न मनासीब र सम्भव हुन्छ ? यो कुरा माग राख्नेले पनि सोच्नुपर्यो, र माग सुन्नेले पनि सोच्नु र गम्नुपर्योÙ तिनीहरूले चुनावमा थोरै भोट पाउनका लागि होहो भन्नुभएन ।"
काठमाडौंको घरबेटी नियमले संशयमा दलित,"राष्ट्रप्रति माया र श्रद्दा हुँदाहुँदै पनि म गर्व गर्न सक्दिनँ । हामीलाई राष्ट्रले नागरिकताको खोस्टो त दियो, तर नागरिक अधिकार दिएन ! स्वतन्त्रता, सुरक्षा र आत्मसम्मान दिएन ! यो तर्क नपत्याउनेहरूले मेरो थर राखेर कुनै ग्रामीण इलाकामा गई दुईचार दिन बसेर हेरून् या काठमाडौं, बुटवल, महेन्द्रनगर जस्ता सहरबजारमा डेरा खोजून् ! राजधानीमा मेरा धेरै आफन्ती र चिनजानकाहरू जात ढाँटेर डेरा बसिरहेका छन् । कोही सिंहदरबार गेटनजिकैका सिंह बनेका छन् त कोही नारायणहिटीपछाडि नक्सालका अधिकारी, खत्री, कार्की कहलिएका छन् । सानदार महल होस् कि सिलिङबाट धूलो झर्ने झुप्रो, तल्लो भनिएका जातका डेरावालहरूले जताततै दलित पहिचान लुकाउनुपर्ने बाध्यता यथावतै छ । आजको जमानामा पनि जन्मकै आधारमा यो कस्तो खालको सजाय हो ? यति धेरै सामाजिक तिरस्कार र बहिस्कार आधुनिक सहरमा कसरी सर्वस्वीकृत भयो ? कहिलेसम्म यसरी दलितले आफ्नै परिचय लुकाउँदै, आफ्नै पहिचानबाट त्रस्त बन्दै जिउनुपर्ने हो ? दलित डेरावालको यस्तो मानसिक पीडा, यतिसम्मको सकस र त्रासबारे किन कोही बोल्दैन ? किन राज्यले खासै वास्ता गरिरहेको छैन ?म २०५५ सालमा कलेज डिग्रीको खोजीमा पहिलो पटक यो राजधानी उपत्यका छिर्दाछिर्दै घरबेटीको आतंकमा परें । ललितपुरको कुसुन्तीमा एक बिहान डेरा खोजेर ठिक्क पारेको थिएँ, तर घरबेटीले मेरो थर थाहा पाएपछि त्यही बेलुकी कुम्लोकाम्लो कसेर निस्किनुपर्यो । त्यसबाट युवा मस्तिष्कमा कति ठूलो घाउ लाग्यो ! आत्मसम्मानमा कति गहिरो चोट लाग्यो !मेरो जीवनमा त्यो अपमानजनक घटना भएको साढे दुई दशक हुन लागिसक्यो । यस कालखण्डमा देशमा ठूलठूला क्रान्तिहरू, आन्दोलनहरू भए । मुक्तिको सपना देखेका हजारौं युवाले रगत बगाए । अन्ततः मुलुकले अभूतपूर्व काँचुली फेर्यो, साशनसत्ता बदलियो । २५० वर्षे शाही राजतन्त्र अन्त्य भयो । सत्ता गुमेपछि पूर्वराजपरिवार घर सरे । देशमा धेरै चीज बदलिए, तर दलितप्रतिको दृष्टिकोण बदलिन सकेन । सामाजिक मनोविज्ञान ब्राह्मणवादी नै रह्यो । लोकतन्त्रको पारिलो घाम दलितको जीवनमा लाग्नै सकेन, धार्मिकसांस्कृतिक बादलले त्यसलाई छोपिराख्यो । भरखर गाउँबाट झरेका दलित मात्रै नभएर सांसद, नेता, अभियन्ताहरूसमेत जात ढाँटेर डेरा बस्न बाध्य छन् । जातिवादी घरबेटीबाट त हामी त्रस्त थियौंथियौं, काठमाडौं महानगरपालिका (कामनपा) को पछिल्लो कदमले थप आतंकित बनाएको छ । कामनपाले गत माघ महिनामा घरबेटी सम्बन्धी नयाँ र निकै कडा नियम वा निर्देशिका लागू गर्यो । उक्त नियमको घोषित उद्देश्य राम्रो देखिन्छ । तर त्यसले डेरावाल दलितको समस्या कम गर्नुको सट्टा अरू जटिल बनाइदिएको छ ।महानगरको निर्देशिकाले घरबेटीलाई जिम्मेवार बनाउन खोजेको छ । कोठा वा सटर भाडामा लगाउँदा लिखित सम्झौता अनिवार्य गरिएको छ । भाडामा लगाउने सम्पत्तिको कित्ता, डेरा लगाउने र दिनेको परिचय, भाडादर र सर्तहरू सबै सम्झौतामा उल्लेख गरिएको हुनुपर्छ । सम्पूर्ण कागजातको एक प्रति डेरावाललाई दिनुपर्ने र अर्को वडा कार्यालयमा बुझाउनुपर्ने व्यवस्था छ । कोठा वा सटर भाडामा लगाएर जीविका चलाउने, धन कमाउने धेरै घरबेटीले डेरावालमाथि ज्यादती गरेका, अनेक दुःख दिएका गुनासाहरू प्रशस्तै सुनिन्छन् । दलित मात्रै होइन, धेरै गैरदलित डेरावालहरू पनि कुनै न कुनै रूपमा सताइएकै हुन्छन् । घरबेटीको निरन्तर कचकचले मानसिक रोगी बनेका पनि छन् । यस्ता समस्याको प्रभावकारी समाधान हेतु कामनपाले नयाँ निर्देशिका ल्याएको हो भने त्यो एकदमै स्वागतयोग्य र अनुकरणीय काम हो । त्यस्तै, नयाँ घरबेटी नियमले करछली नियन्त्रण गर्न खोजेको छ । घरजग्गा व्यावसायिक प्रयोजनमा लगाउँदा १० प्रतिशत कर स्थानीय सरकारलाई बुझाउनुपर्ने नियम छ, तर धेरैले पालना गरेका छैनन् । धेरै घरबेटीले भाडाकर नै तिर्दैनन् । राजस्व तिरिहाले पनि अति थोरै भाडादर देखाएर ठगी गर्छन् भन्ने कामनपाको निष्कर्ष छ । डेरावालको हकहित सुरक्षित गर्ने र कर चुहावट नियन्त्रण गर्ने उद्देश्यले ल्याइएको नयाँ घरबेटी निर्देशिकाबारे त कुनै विवाद हुन सक्दैन । तर दुःखको कुरो, कामनपाले दलित डेरावालका व्यक्तअव्यक्त पीडाबारे चासो राखेको देखिएन । दलितको पीडाबारे कामनपा पक्कै बेखबर छैन । दलितलाई डेरा नदिइएका वा दलित भन्ने थाहा पाएर डेराबाट निकालिएका केसहरू बेलाबेला मिडियामा आएकै छन् । रूपा सुनारको घटना त निकै चर्चित बन्यो । तैपनि कामनपाले बुझ पचाएको देखियो । धेरैको आशाको केन्द्र बनेका युवा मेयर बालेन्द्र शाह र उपमेयर सुनीता डंगोलले पनि नबुझे कसले बुझ्छ दलित डेरावालहरूको पीडा ? उच्च भनिएका र अवसरप्राप्त जातिवर्गको मात्रै प्रतिनिधि त होइनन् नि उनीहरू ? सबै तह र तप्काका नगरवासीको अधिकतम हितमा केन्द्रित भएर काम गर्नुपर्दैन जिम्मेवार मेयरले ?कामनपाको नयाँ घरबेटी नियमका कारण दलितहरूलाई ठूलो सकस पर्नेवाला छ । नागरिकता देखाएपछि जातको पहिचान खुल्छ । दलित जातको भन्ने थाहा भएपछि घरबेटीले सितिमिति कोठा वा सटर नै दिँदैनन् । बरु बसिरहेको कोठाबाट तुरुन्तै निकालिदिने खतरा हुन्छ । घरबाट ननिकाले पनि लुगा सुकाउन छतमा जान नपाउने, पानीको स्रोत छुन नहुनेजस्ता जातीय नियममा बाँध्न सक्छन्, जसले गर्दा दलितको डेराबसाइ अत्यन्तै असहज र अप्ठेरो बन्न सक्छ । त्यसरी जातका आधारमा घरबेटीबाट विभेद सहनुपरेको खण्डमा कानुनी उपचार खोज्न सकिन्छ । केही दलितले साहस गरेर त्यस्ता घरबेटीलाई हिरासत पुर्याएका, जरिवाना गराएका उदाहरण पनि छन् तर अधिकांश केस न मिडियामा आउँछन्, न त प्रहरी चौकी वा अदालत नै पुग्छन् । विविध कारणले कानुनी उपाय धेरै पीडितका लागि सम्भव वा सहज हुँदैन ।पहिलो त, धेरै पीडित दलितको आर्थिक स्थिति कमजोर हुन्छ । तिनले वकिलको चर्को शुल्क तिरेर कानुनी लडाइँ लड्न सक्दैनन् । दैनिक ज्यालामजदुरी गरिखाने वा थोरै तलबले मुस्किलले परिवार पाल्ने दलितहरू कसरी अदालतमा घरबेटीसँग भिड्न सक्छन् ?दोस्रो, प्रहरी र न्याय प्रशासन स्वयं जातिवादी छन् । प्रहरीले दलितको समस्यालाई समस्या नै सम्झिँदैन । डेराको समस्या त परै जावोस्, दलित कुटिँदा, मारिँदासमेत प्रहरीले ध्यान दिएर अनुसन्धान गर्दैन । सकेसम्म त मुद्दा नै लिँदैन । मुद्दा अगाडि बढे पनि भ्रष्ट प्रहरी र कथित उपल्ला जातको घरबेटीबीच सेटिङ हुने सम्भावना रहन्छ । कतिपय केसमा दलका नेताहरूले नै घरबेटीलाई बचाउँछन् । रूपा सुनारको घरबेटी केसमा बहालवाला मन्त्रीले नै जातीय दम्भ देखाउँदै कानुनको धज्जी उडाए । कानुनी प्रक्रिया अवरुद्ध गरी आफ्नो जातको घरबेटीलाई हिरासतबाट निकालेर सरकारी गाडीमा घर पुर्याए । दलितविरुद्ध मन्त्रीले यसरी नांगो नाच देखाउँदा पनि कसैले आक्रोश पोखेन । छुवाछुत धर्मसंस्कारसँग नाभि जोडिएको समस्या हो । तसर्थ दलितको मुद्दालाई फगत कानुनी विषय मात्रै ठान्नु गलत हुन्छ । कानुनी प्रावधान देखाएर कामनपा वा अन्य कुनै अधिकारवाला निकायले दलितको मार्काप्रति आँखा चिम्लनु ठूलो बैमानी हो । संस्कारगत र सांस्कृतिक मान्यताका आधारमा समाजका धेरैले दलितलाई डेरा नदिने समस्या एकदुई घरबेटीलाई जेल हालेर वा जरिवाना गराएर मात्रै निर्मूल पार्न सकिन्छ भन्ठान्नु मूर्खता हो । छुवाछुत र जातीय विभेद अन्त्य गर्ने प्रमुख दायित्व संघीय सरकारको हो । कुनै एक पालिकाले सामाजिक रूपान्तरणजस्तो ठूलो काम पक्कै गर्न सक्दैन । तर नयाँ संविधान र कानुन बमोजिम आफ्नो क्षेत्रमा जातीय विभेद नियन्त्रण गर्दै लाने हेतु काठमाडौं र अन्य नगरपालिका, गाउँपालिकाले पनि महत्त्वपूर्ण भूमिका खेल्न सक्छन् । खेल्नु पनि पर्छ । दलितको मार्काप्रति थोरै मात्रै सचेत भएका भए मेयर बालेन शाहले नयाँ घरबेटी निर्देशिकामा जातकै आधारमा डेरा दिने वा नदिने गर्न पाइँदैन भनी एउटा बलियो प्रावधान राख्न सक्थे । जातीय विभेद गर्ने घरबेटीमाथि महानगर आफैंले कारबाही गर्ने चेतावनी पनि दिन सक्थे । दलित डेरावालको उठीबास नहोस् भन्न मेयरले, कामनपाले घरबेटी निर्देशिकालाई परिमार्जन र परिस्कार गरून् भन्ने मेरो आग्रह छ ।आजको स्थानीय सत्ता हिजोको जस्तो होइन । आजका पालिकाहरू स्वायत्त छन्, अधिकारसम्पन्न छन् । र तिनीहरूसँग स्रोतसाधनको कमी पनि छैन । काठमाडौंसहित सबै पालिकाले आफ्नो अधिकारका साथै जिम्मेवारी पनि ख्याल गर्नुपर्छ । तिनले समाजबाट छुवाछुतजस्तो कुरीति हटाउने दिशामा पनि सक्रियता देखाउनुपर्छ ताकि सबै जात, क्षेत्र र वर्गका नगरवासी शान्तिपूर्वक बस्न पाऊन् ।"
"विश्वासको मतमा अन्योल, तैपनि मुख्यमन्त्री ढुक्क","(मकवानपुर)वाग्मती प्रदेशका मुख्यमन्त्री शालिकराम जम्कट्टेलले बुधबार सदनबाट विश्वासको मत लिने प्रक्रिया अन्योलमा परेको छ । नेपाली कांग्रेस र नेकपा एकीकृत समाजवादीले एमाले सरकारबाट नबाहिरिएसम्म विश्वासको मत दिने प्रक्रियामा सहभागी नहुने अडान राखेपछि प्रदेशसभाको बैठक अन्योलमा परेको हो । राप्रपा प्रदेश सरकारबाट बाहिरिँदै सरकारलाई दिएको समर्थन फिर्ता लिएपछि मुख्यमन्त्रीले विश्वासको मत लिनुपर्ने अवस्था सिर्जना भएको हो । कांग्रेस र एकीकृत समाजवादीले जम्कट्टेललाई विश्वासको मत दिने प्रतिबद्धता जनाए पनि एमाले सरकारमै रहेकाले यस विषयलाई टुंग्याएर मात्र सदन सञ्चालन हुनुपर्ने बताइरहेका छन् । कांग्रेसले मन्त्रालय र संसदीय समितिको भागबण्डाको विषय प्याकेजमै टुंग्याएर अगाडि बढ्नुपर्ने अडान अनौपचारिक छलफलको क्रममा मुख्यमन्त्रीसँग राखेको छ । मुख्यमन्त्रीले एमाले सरकारबाट बाहिरिने भनेको तर नछाडेपछि सदन सारेर सहमति गर्दा उपयुक्त हुने एकीकृत समाजवादीले जनाएको छ । केन्द्रीय तहमा अझै प्रदेशको नेतृत्वको विषय टुंगिएको छैन र यस्तो अवस्थामा प्रदेशको विषयमा हामीले हतारमा निर्णय गर्नुहुँदैन, कांग्रेसका एक सांसदले भने, त्यसकारण प्रदेशसभाको बैठक केही दिन सार्नु उपयुक्त हुन्छ भन्ने पक्षमा हामी छौं । ती सांसदका अनुसार पार्टीभित्र मन्त्री बन्न लबिइङ धेरै रहेका कारण पनि समस्या भइरहेको छ । कांग्रेसले संसदीय समितिको बैठक आह्वान गरिसकेको छैन ।सरकारमा सहभागी हुन र विश्वासको मत दिन कुनै समस्या छैन, समाजवादीका नेता कृष्ण शर्मा खनालले मुख्यमन्त्रीले भने, तर, एमाले सरकारबाट बाहिरिएको छैन । यो विषय टुंग्याएर मात्र अगाडि बढ्नु राम्रो हुन्छ । उनले सदन सञ्चालन हुने वा नहुने विषयमा अन्योल नै रहेको बताए । एमाले सरकारमा रहने वा बाहिरिने विषयमा बुधबार बस्ने संसदीय दलको बैठकले निर्णय गर्ने जनाएको छ । अहिले हामी सरकारमा छौं र अब विश्वासको मत दिने वा नदिने तथा राजीनामाको विषयको निर्णय संसदीय दलको बैठकले गर्नेछ, एमाले संसदीय दलका नेता जग्गनाथ थपलियाले भने । उनका अनुसार बुधबार दिउँसो बैठक बोलाइएको छ ।प्रदेशसभा सचिवालयले दिउँसो ३ बजेका लागि प्रदेशसभा बैठक आह्वान गरेको छ । प्रदेशसभा सचिवालय प्रमुख सचिव कृष्णहरि खड्काका अनुसार विश्वासको मतबाहेक सदनमा अन्य कार्यसूची छैन । कार्यव्यवस्था परामर्श समिति र सर्वदलीय बैठक सचिवालयले आह्वान गरेको छैन, उनले भने । राप्रपाले सरकारमा सहभागी आफ्ना तीन मन्त्रीलाई फागुन १३ गते फिर्ता बोलाएकाले चैत १२ गतेभित्र विश्वासको मत लिइसक्नुपर्ने सरकारसँग बाध्यता छ । मुख्यमन्त्री जम्कट्टेल तोकिएकै समयमा सदन सञ्चालन हुने र सहजै विश्वासको मत प्राप्त गर्ने विषयमा ढुक्क देखिन्छन् । सदन सञ्चालन हुनु अगाडि एमालेका साथीहरूले मन्त्रीबाट राजीनामा दिने तय भएको छ, यस विषयलाई मैले टुंग्याइसकेको छु, मुख्यमन्त्री जम्मकट्टेलले भने, कांग्रेस र समाजवादीसँग करिब अन्तिम सहमति भइसकेको छ । विश्वासको मतलगत्तै मन्त्रिपरिषद् विस्तार गर्ने तयारी गरेको छु । उनले बुधबार मन्त्रिपरिषद् विस्तार गर्ने भएकाले सोहीअनुसार तयारी गर्न प्रदेश प्रमुखलाई समेत अनौपचारिक रूपमा आग्रह गरिसकेको बताए । प्रदेशसभामा ३७ सिट रहेको कांग्रेस, ७ सिट रहेको एकीकृत समाजवादीसहित २१ सिट रहेको माओवादी र २ सिटको हाम्रो नेपाली पार्टीले विश्वासको मत दिने प्रतिबद्धता मुख्यमन्त्री जम्मकट्टेलसँग गरेका छन् । नेपाली पार्टीलाई मन्त्रिपरिषद्मा सहभागी नगराएर संसदीय समिति सभापति बनाउने वचन मुख्यमन्त्रीले दिएका छन् । २७ सांसद रहेको दोस्रो ठूलो दल एमाले र १३ सिटको राप्रपा भने विश्वासको मतको विपक्षमा जाने सम्भावना छ । ११० सदस्यीय प्रदेशसभामा ५६ मत भएको खण्डमा पुग्छ । कांग्रेस, माओवादी र एकीकृत समाजवादी मिल्दा जम्कट्टेललाई आवश्यक मत सहजै प्राप्त हुने स्थिति हुन्छ ।"
आलु किसानलाई वर्षाले राहत,"(दोलखा)उच्च हिमाली क्षेत्रमा हिमपात पर्खेर बसेका किसान यो वर्ष बारीमा चिस्यान नपसी आलु रोप्न बाध्य थिए । दैनिकजसो हिमपात होला भनेर आकाश टोलाउँदै बसेर ढिलो आलु रापेका किसान खडेरीको मारले प्रताडित थिए । आलुमा मुना पलाउने बेलामा ढिलो गरी उच्च हिमाली क्षेत्रमा हिमपात र हिउँदे वर्षा भएपछि आलु खेतीमा निर्भर किसानले केही राहत महसुस गरेका छन् । उच्च हिमाली क्षेत्रमा हिमपात र वर्षा नभएसम्म आलु रोपिँदैन । तर यो वर्ष समयमा हिमपात र वर्षा नभएपछि किसान निराश बनेका थिए । मेलङ गाउँपालिका५ डाँडाखर्कका मानबहादुर मगर लामो खडेरीका कारण रोपेका आलु नउम्री डढेर जान लागेपछि निराश बनेका थिए । ढिलै भए पनि सामान्य हिमपात र हिउँदे वर्षाले उनीमा खुसी भएका छन् । बारीमै डढ्न लागेका आलुमा हिउँदे वर्षाले मुना फस्टाउने भएकाले केही राहत महसुस गरेको उनले बताए । पुस अन्तिम सातादेखि माघ अन्तिमसम्म उच्च हिमाली क्षेत्रमा आलु रोप्ने गरिन्छ । हिमाली क्षेत्र ३ हजार ७ सय हेक्टरको आलु खेती हुन्छ । वार्षिक ३५ देखि ४० हजार मेट्रिक टन आलु निकासी ८० करोडभन्दा बढी रकम जिल्ला भित्रिने गरेको छ । १० हजार किसान आलु खेतीमा निर्भर छन् । आलुको मुना पलाउने बेलामा ढिलो गरी भए पनि वर्षा भयो, मगरले भने, बारीमै आलु डढेर नष्ट होला जस्तो लागेको थियो । वर्षाले केही राहत दिएको छ । आलुका मुना सप्रने बेलामा पानी परेको छ ।भीमेश्वर८ की जगतमाया श्रेष्ठले हिमपात नभएकै बेला आलु रोपेको र अहिले आशा जागेको बताइन् । अहिलेको पानीले बारीमा आलुका मुना पलाउन चिस्यान पुग्छ, अब आलु सप्रने भएकाले निकै खुसी लागेको बताउँदै भनिन्, बल्ल पानी परेर आलुले जीवन पायो ।"
छोटकरी,"फिक्कलमा चितुवा आतंकसिन्धुली (कास) चितुवाले गोठमै आएर दैनिक चौपाया मार्न थालेपछि सिन्धुलीको फिक्कल गाउँपालिकाका स्थानीय त्रास बढेको छ । महाभारत जंगलबाट आएका चितुवाले गाई, भैंसी, बाख्रा मार्ने गरेको स्थानीयले बताएका छन् । एक साताको अवधिमा दर्जनभन्दा बढी चौपाया चितुवाले मारेको गाउँपालिकाकी अध्यक्ष पार्वती सुनुवारले जानकारी दिइन् । चितुवाले वडा ३ को निगुरे, भष्मे, चनौटे, सिलामे, खोर्सानी भन्ज्याङका स्थानीयका घर र गोठमा चितुवाले चौपायामाथि आक्रमण गर्ने गरेको छ । चितुवाले दुई गोरु र एक गाई मारेको हरिबहादुर सुनुवारले बताए । जंगलमा चितुवा हुने डरले गाईबस्तु चरणमा लैजानसमेत बन्द भएको उनले बताए । घाँस, दाउरा गर्नेहरूसमेत जंगल जान कम गरेको स्थानीय अम्बरबहादुर मगरले बताए । वन डिभिजनले समन्वय गरी निकुञ्जबाट कर्मचारी झिकाएर चितुवा नियन्त्रणमा लिनुपर्ने स्थानीयले माग गरेका छन् । महाभारत पर्वतशृंखलाको जंगलमा बाघ रहेको स्थानीयले अनुमान गरेका छन् । पालिका अध्यक्ष सुनुवारले ओखलढुंगा र रामेछापको जंगलमा डढेलो लागेकाले चितुवा सिन्धुलीतर्फ छिरेको हुन सक्छ । यहाँको जंगलमा समेत डढेलो लागेकाले चितुवा बस्ती छिरेर चौपाया मारेको हो, उनले भनिन्, वन कर्मचारीले तत्काल नियन्त्रणमा लिने प्रयास गर्नुपर्छ । डिभिजन वन कार्यालय सिन्धुलीका प्रमुख कृष्णराज न्यौपाने चौपाया क्षतिको विवरण संकलन गरेर निकुञ्जमा जानकारी गराएको बताए ।अपायक भन्दै वडा कार्यालय निर्माणको विरोधरामेछाप (कास) पायक नपरेको भन्दै रामेछापको खाँडादेवी५ वडावासी वडा कार्यालय निर्माणविरुद्ध आन्दोलित भएका छन् । साविक परवास गाविसलाई ४ र ५ वडामा विभाजन गरी खाँडादेवी गाउँपालिका बनाइएको छ । अहिले वडा नं ५ को कार्यालय साविकको पकरवास गाविस कार्यालय रहेको स्थानमा वडा कार्यालय निर्माणको काम सुरु भएपछि विवाद चुलिएको हो । कांग्रेस, एमाले, माओवादीलगायत नेताकार्यकर्ता र स्थानीयले सोमबार पालिकाको ध्यानाकर्षण गराएका छन् । यसअघि आइतबार प्रमुख जिल्ला अधिकारी शोभाखर रेग्मी र जिल्ला समन्वय समितिमा उनीहरूले ध्यानाकर्षण पत्र बुझाएका थिए । वडा नं ५ को क्षेत्रको बीचमा पर्ने प्रयागेश्वर मावि आसपास वडा कार्यालय निर्माण हुनुपर्ने उनीहरूको माग छ । वडाध्यक्षले जबर्जस्ती भवन निर्माणको प्रक्रिया थालेकाले विरोध गर्नुपरेको राजनारायण श्रेष्ठले बताए । वडाध्यक्ष मनोज पौडेलले साविकको गाविस भवन बसेको पुरानो घर हटाएर नयाँ भवन निर्माणका लागि प्रक्रिया बढाएको जनाएका छन् ।कारको ठक्करबाट घाइते बालिकाको मृत्युसिन्धुली (कास) कारको ठक्करबाट घाइते भएकी बालिकाको मंगलबार मृत्यु भएको छ । मदन भण्डारी राजमार्गअन्तर्गत कमलामाई नगरपालिका९ को कारुङ खोलानजिक कारले ठक्कर दिँदा घाइते भएकी १० वर्षीया विपाशा गुवाजुको उपचारका क्रममा मृत्यु भएको प्रहरीले जनाएको छ । तीन दिनअघि सडक पार गर्नेक्रममा सिन्धुलीबाट कटारीतर्फ जाँदै गरेको बा१५च ९२३८ नम्बरको कारले बालिकालाई ठक्कर दिएको थियो । ठक्कर दिने कार र चालक प्रहरी नियन्त्रणमा रहेको सिन्धुली प्रहरीका डीएसपी चिरञ्जीवी दाहालले बताए ।"
७ महिनामा १७ करोडको सिमेन्ट निर्यात,"सिमेन्ट निर्यात बढ्ने मात्रै होइन, आयातसमेत घटिरहेको छ । गत वर्षको तुलनामा चालु वर्षको ७ महिनामा ६१ प्रतिशतले सिमेन्ट तथा क्लिंकरको आयात घटेको छ । सात महिनामा २१ करोड १९ लाख ४८ हजार रुपैयाँ बराबरको सिमेन्ट र क्लिंकर आयात भएको छ । गत वर्षको सोहीमा ५४ करोड ४० लाख ९५ हजार रुपैयाँको सिमेन्ट तथा क्लिंकर आयात भएको थियो । यसको अर्थ नेपालमा पर्याप्त सिमेन्ट उत्पादन भई निर्यातको ढोका खुला भएको छ । गत असारदेखि सिमेन्ट निर्यात गर्ने थाले पनि भारतीय बजारमा सिमेन्टको मार्केट बनाउने क्रममै रहेको पाल्पा सिमेन्ट उद्योगका सञ्चालक अग्रवालले बताए । गएको असारदेखि सिमेन्ट पठाउन थाल्यौं, आन्तरिक माग न्यून छ, बाह्य मुलुकमा बजार बनाउँदै छौं, उनले भने, यसपालि अलिअलि पठाइरहेका छौं, अर्को वर्षदेखि धेरै निर्यात गर्न सक्छौं । हालसम्म अर्घाखाँची र तानसेन ब्रान्ड मात्र निर्यात भइरहे पनि अन्य उद्योग आईएस मार्क लिने क्रममा रहेकाले निर्यात बढ्ने उनले जनाए । उनका अनुसार पहिला भारतबाटै क्लिंकर ल्याई बनाइएको सिमेन्ट भारतमै निर्यात गर्नुपर्थ्यो । तर अहिले क्लिंकर उद्योग मुलुकमै छ । सरकारले सिमेन्ट निर्यातमा नगद अनुदान दिनेलगायत व्यवस्था गरेकाले पनि धेरै उद्योग सिमेन्ट निर्यात गर्न आईएस मार्कका लागि आवेदन दिइरहेको उनको भनाइ छ । सामान्यतया छठपछि सिमेन्टको सिजन सुरु हुने भए पनि यस वर्ष माघदेखि मात्रै सुरु भएको अर्घाखाँची सिमेन्टका चिफ फाइनान्स अफिसर राजु पौडेलले बताए । माघदेखि उद्योग उपयोगको ५० प्रतिशत क्षमता चलिरहेको छ, सिमेन्टको माग कम हुँदा पनि क्षमताअनुसार सञ्चालन गर्न सकेका छैनौं । बर्सेनि औसत ९० प्रतिशत उद्योग चल्ने गरे पनि हाल ५० प्रतिशत हाराहारीमा चलिरहेको उनले जनाए । भारतको गुणस्तर चिह्न लिइसकेपछि खासै समस्या छैन । तर सरकारले दिने भनेको अनुदान वर्षको अन्तिममा दिन्छु भनेका छन् । त्यसले कति समय लिन्छ थाहा छैन, उनले भने, सरकारले पनि बिस्तारै अनुदान दिँदै गरे हुन्थ्यो । सरकारले ५० करोड रुपैयाँ बराबरको निर्यात गर्दा ८ प्रतिशतसम्म अनुदान दिने भनेको छ । वर्षको बीचतिर असोजकात्तिकमा नियम ल्यायो । त्योभन्दा अघि निर्यात गरेको अनुदान पाउनेनपाउने पनि अन्योल छ ।"
"उपभोग्य वस्तुमा अनुगमन र जरिवाना बढ्यो, गुणस्तर बढेन","मूल्यको विषय वाणिज्यले हेरे पनि गुणस्तरबारे खाद्य प्रविधि तथा गुण नियन्त्रण विभाग र नापतौल ठगीको विषयमा गुणस्तर तथा नापतौल विभागले अनुगमन गर्छन् । कृषिजन्य वस्तुतरकारीको विषय कृषि विभाग, माछामासुको पशुसेवा विभाग र औषधिका विषयमा औषधि व्यवस्था विभागले पनि अनुगमन गर्नुपर्ने हो । यी निकायले पनि बजारका समस्या नदेखेझैं गरिरहेको बानियाँको दाबी छ । सबै निकायले समन्वयकारी भूमिका गरेर अनुगमन गरे केही प्रभाव पर्छ । सबै विभागको आआफ्नै दम्भका कारण बजारमा सुधार देखिएन, उनले भने । वाणिज्यले फागुनमा मात्रै १ सय ९५ व्यावसायिक फर्ममा अनुगमन गरेको थियो । तीमध्ये उपभोक्ता संरक्षण ऐनविपरीत कार्य गर्ने २८ फर्मलाई जरिवाना गरिएको छ । १ सय ९५ फर्ममध्ये ९६ सामान्य अवस्थामा थिए । २८ लाई जरिवाना गर्दै ५३ व्यावसायिक फर्मको कागजात मागेर अध्ययन गरिरहेका छौं, भट्टराईले भने, ४ फर्मलाई सुधार गर्न निर्देशन पनि दिएका छौं ।विभागले सबैभन्दा बढी होटल तथा रेस्टुराँ व्यवसायबाट ७ लाख ७० हजार जरिवाना असुलेको छ । फागुनमा ५ होटल तथा रेस्टुराँलाई जरिवाना भएको छ । तीन खाद्य पसलबाट ५ लाख ५ हजार, दुई मदिरा एवं सुर्तीजन्य पसलबाट ३ लाख ५ हजार र तीन तरकारी तथा फलफूल पसलबाट २० हजार जरिवाना असुल गरिएको विभागले जनाएको छ । दुईवटा अटो पार्ट्स फर्मबाट २५ हजार, एक रेडिमेट तथा थान कपडा पसललाई १५ हजार, एक फर्निचर एन्ड फिक्चर्सबाट २० हजार र माछा, मासु पसलबाट ५ हजार जरिवाना असुल गरिएको भट्टराईले बताए ।"
रसुवागढीको १ सय ११ मेगावाट विद्युत् असारदेखि राष्ट्रिय प्रसारणमा,"(काठमाडौं)रसुवामा निर्माणाधीन रसुवागढी जलविद्युत् आयोजनाले चालु आर्थिक वर्षभित्र बिजुली उत्पादन सुरु गर्ने तयारी गरेको छ । उत्तरी रसुवास्थित टिमुरे क्षेत्रमा निर्माणाधीन १११ मेगावाट क्षमताको आयोजना निर्माण ०७० माघबाट सुरु गरिएको हो । ०७६ सालमै निर्माण सक्ने लक्ष्य लिइए पनि भूकम्प, नाकाबन्दीलगायत समस्याले निर्माणमा अवरोध भएपछि समय थपिएको आयोजना प्रमुख नरनाथ न्यौपानेले जनाए । नेपाल विद्युत् प्राधिकरणसँग आयोजनाको विद्युत् खरिदबिक्री सम्झौता (पीपीए) गर्ने समयमा निर्माण अवधिको ब्याजबाहेक १३ अर्ब ६८ करोड ४२ लाख लागत रहेको आयोजना निर्माण सकिने बेलासम्म १७ अर्ब १ करोड लागत पुग्ने अनुमान रहेको कम्पनीको भनाइ छ । आयोजनाको लागतमा ब्याजसमेत जोड्दा उत्पादनको चरणसम्म यसको कुल लागत २१ अर्ब १५ करोड रुपैयाँ पुग्ने उनले बताए । विदेशी मुद्राको तुलनामा नेपाली मुद्राको अवमूल्यन भएको कारण पनि आयोजना निर्माणको लागत अनुमान बढेको न्यौपानेले बताए । भूकम्प र नाकाबन्दीमा इन्धन अभाव हुँदा काम गर्न सकिएन, न्यौपानेले भने, अब त्यस्तो समस्या छैन । सबै काम तीव्र गतिमा भइरहेको छ । असारमा उत्पादन सुरु गर्ने गरी तयारी गरिएको छ । आयोजनामा जडित तीनवटा टर्बाइनबाट असारमा परीक्षण सुरु गर्न सकिने गरी काम भइरहेको उनको भनाइ छ । तीनवटै युनिटबाट बिजुली उत्पादन गरी राष्ट्रिय प्रसारण लाइनमा जोड्न प्राविधिक खटिएको छन्, न्यौपानेले भने । प्रत्येक वर्षायाममा आयोजना क्षेत्रमा आइरहने ठूलो बाढी तथा पहुँचमार्गमा गइरहेको पहिरोलगायत कारणले पनि निर्माणमा ढिलाइ भएको न्यौपानेको दाबी छ । रसुवाको भीरपाखोमा नमुनायोग्य संरचना निर्माण गरी २२ मेगावाट क्षमताको चिलिमे विद्युत् ऊर्जा उत्पादन गरेपछि प्राप्त अनुभवका आधारमा चिलिमे जलविद्युत्कै प्राविधिक समूहले यस आयोजना निर्माणको अगुवाइ गरिरहेको छ । तर आयोजनाको जटिल भौगोलिक अवस्था र सडकको पहुँच अभावलगायत कारणले पनि निर्माणमा ढिलाइ भएको न्यौपाने बताउँछन् । उपकरण जडानमा छोटो अवधिमै उल्लेख्य प्रगति हासिल गर्न सफल भएका कारण पनि यसै आर्थिक वर्षमा उत्पादन गर्ने अवस्था प्रबल रहेको उनको भनाइ छ । भोटेकोशी खोलाको बाँध, चार हजार एक सय ८५ मिटर लामो हेडरेस सुरुङ सर्चट्यांक, पेनस्टक, टेलरेस सुरुङ र भोटेकोशीबाट पानीसँगै सुरुङमा पस्ने बालुवा थिग्य्राउने पोखरीका सम्पूर्ण संरचना निर्माण सम्पन्न गरी उपकरण जडानको काम करिब सकिएको न्यौपानेले जनाए । आयोजनाबाट उत्पादित बिजुली राष्ट्रिय प्रसारणमा पठाउन टिमुरेदेखि आमाछोदिङ्मो गाउँपालिकाको थाम्बुचेको प्रसारण हबमा लैजान १० किमि लामो आन्तरिक प्रसारणलाइन निर्माण पनि सँगसँगै गरिरहेको उनको भनाइ छ । चिलिमे जलविद्युत् कम्पनी लिमिटेड, नेपाल विद्युत् प्राधिकरण र रसुवाका स्थानीय निकाय संयुक्त लगानीमा जलविद्युत् आयोजना निर्माण भइरहेको छ । स्वपुँजीअन्तर्गत ५१ प्रतिशत संस्थापक सेयरधनी समूहको र ४९ प्रतिशत सेयर सर्वसाधारण समूहको छ । व्यापारिक विद्युत् उत्पादनपछि जलविद्युत् आयोजनाबाट वार्षिक ६१ करोड ३८ लाख ७५ हजार युनिट विद्युत् उत्पादन भई वार्षिक ३ अर्ब २५ करोड आम्दानी हुने न्यौपानेको दाबी छ ।"
मेवाढुंगेसाँघु प्रसारण लाइन निर्माण सुरु,"काठमाडौं (कास) राष्ट्रिय प्रसारण ग्रिड कम्पनी लिमिटेडले ताप्लेजुङको मेवादेखि चाँगे (ढुंगेसाँघु) सम्म १३२ केभीको प्रसारण लाइन निर्माण थालेको छ । करिब २० किमि लामो प्रसारण लाइन ताप्लेजुङको मिक्वाखोला गाउँपालिका१ मा १३२३३ केभीको मेवा सबस्टेसन तथा त्यहाँदेखि मैवाखोला गाउँपलिका१ स्थित ढुंगेसाँघु सबस्टेसनसम्म निर्माण गर्न लागेको हो । करिब २० किमि लामो यो प्रसारण लाइन १३२ केभीको डबल सर्किटको रहने कम्पनीले जनाएको छ । एक वर्षमा सक्ने लक्ष्य लिइएको उक्त प्रसारण लाइनका लागि ३० करोड रुपैयाँ लागत रहेको कम्पनीले बताएको छ । ऊर्जा, जलस्रोत तथा सिँचाइ मन्त्रालयका सचिव दिनेशकुमार घिमिरेले प्रसारण लाइनको शिलान्यास गरे । प्रसारण लाइनमा ६२ वटा टावर रहनेछन् ।प्रसारण लाइनले मेवाखोला बेसिनमा निर्माण गरिने मेवाखोला जलविद्युत् आयोजना, तल्लो मेवाखोला जलविद्युत् आयोजना, सोनाखोला जलविद्युत् आयोजना, पालुङखोला१ जलविद्युत् आयोजना, पालुङखोला सानो जलविद्युत् आयोजना र माथिल्लो मेवाखोलाए जलविद्युत् आयोजना जोड्ने ग्रिड कम्पनीका प्रमुख कार्यकारी अधिकृत नेत्रप्रसाद ज्ञवालीले जनाए । जलविद्युत् आयोजनाहरूबाट उत्पादित करिब १५० मेगावाट बिजुलीलाई राष्ट्रिय प्रसारण प्रणालीमा जोड्न गरी प्रसारण लाइन निर्माण सुरु गरिएको ज्ञवालीले बताए ।छुट्टाछुट्टै प्रसारण लाइन निर्माण गर्नुभन्दा एउटा साझा प्रसारण लाइन बनाएर विद्युत् प्रवाह गर्न प्राविधिक, आर्थिक तथा पर्यावरणीय दृष्टिबाट उपयुक्त देखिएकाले आयोजना अगाडि बढाइएको हो, उनले भने, आयोजनाबाट मेवाखोला बेसिनमा निर्माण गरिने जलविद्युत् आयोजना लाभान्वित हुनेछन् । आयोजनाको समयसीमाभित्र नै निर्माण सम्पन्न गर्ने लक्ष्य छ । स्थानीयस्तरबाट आयोजनालाई आवश्यक सहयोग गर्ने र प्रसारण लाइन आयोजनाबाट हुने विविध क्षति न्यूनीकरण गर्न एकीकृत प्रसारण लाइन निर्माण गर्नुपर्ने आवश्यकता रहेको मैवाखोला गाउँपालिकाका अध्यक्ष विजयप्रकाश वनेमले जनाए ।"
वर्ल्डलिंकमा बीआईआई र डोल्मा इम्प्याक्टको २ अर्ब लगानी,"काठमाडौं (कास) बेलायत सरकारको विकास वित्त संस्था ब्रिटिस इन्टरनेसनल इन्भेस्टमेन्ट (बीआईआई) र डोल्मा इम्प्याक्ट फन्डले नेपालको इन्टरनेट सेवाप्रदायक वर्ल्डलिंक कम्युनिकेसन्समा संयुक्त १ अर्ब ९८ करोड रुपैयाँ लगानी गरेका छन् । बीआईआईले ८४ मिलियन डलर अर्थात् १ अर्ब ८ करोड रुपैयाँ बराबरको लगानी गरेको छ । डोल्मा इम्प्याक्ट फन्डले ६९ मिलियन डलर अर्थात् ९० करोड रुपैयाँ लगानी गरेको छ ।इन्टरनेट क्षेत्रमा यो सबैभन्दा ठूलो लगानी रहेको वर्ल्डलिंकले जनाएको छ । यसअघि सन् २०१९ मा पनि वर्ल्डलिंकले प्रत्यक्ष वैदेशिक लगानीका रूपमा बीआईआई (तत्कालीन सीडीसी) बाट १ अर्ब ३५ करोड रुपैयाँ भित्र्याएको थियो । नेपालमा दिगो आर्थिक विकासका लागि डिजिटल रूपान्तरण जरुरी रहेको र त्यसका लागि बेलायतले गरेको लगानी महत्त्वपूर्ण हुने बेलायती राजदूत निकोला पोलिटको भनाइ छ । संयुक्त लगानीबारे जानकारी दिन सोमबार आयोजित कार्यक्रममा बीआईआईको प्रविधि एवं टेलिकमका प्रबन्ध निर्देशक अभिनव सिन्हाले नेपालमा भरपर्दो र सस्तो इन्टरनेट सेवालाई ग्रामीण क्षेत्रमा पुर्याउन, थप रोजगारी सिर्जना गर्न र अर्थतन्त्र वृद्धिमा सघाउन वर्ल्डलिंकले सहयोग गरोस् भन्ने चाहेको बताए ।नेपालमा छिटो अवधिमा ठूलो फड्को मार्न सक्ने क्षेत्र डिजिटल उद्योग भएकाले प्रविधि लगानीमा असाधारण वृद्धि देखेको डोल्मा फन्ड म्यानेजमेन्टका संस्थापक एवम् प्रमुख कार्यकारी अधिकृत टिम गोचरले जनाए । ग्रामीण क्षेत्रहरूमा पनि इन्टरनेट पुगोस्, धुन्चे, जुम्लाका मानिसले पनि अनलाइनबाटै काम गर्न सकून् भनेर हामीले वर्ल्डलिंकमा लगानी गरेका हौं, उनले भने ।काठमाडौं उपत्यका मात्रै नभएर देशका अन्य भेगमा पनि इन्टरनेट सेवा विस्तार गरेर वर्ल्डलिंकले नेपालको डिजिटल रूपान्तरणका लागि पहल गरिरहेको सिन्हाले बताए । यसले गर्दा स्वास्थ्य सेवा, वित्तीय सेवा र नेपालका युवालाई जोड्ने काममा धेरै प्रगति भएको हामीले देखेका छौं, उनले भने । प्राप्त सहायतालाई गुणस्तरीय इन्टरनेट सेवा विस्तारमा लगाइने वर्ल्डलिंकका अध्यक्ष एवम् प्रबन्ध निर्देशक दिलीप अग्रवालको भनाइ छ ।"
अर्थ संक्षेप,"बजारमा कियाको कारेन्स काठमाडौं (कास) कोरियाली कार निर्माता कियाले नेपाली बजारमा आफ्नो नयाँ एमपीभी कारेन्स गाडी ल्याएको छ । कम्पनीले नेपालका लागि आफ्नो अधिकृत वितरक कन्टिनेन्टल ट्रेडिङ इन्टरप्राइजेजमार्फत गाडी सार्वजनिक गरेको हो । कम्पनीले पछिल्लो संस्करण किया कारेन्सलाई पारिवारिक कार भनेको छ । कारेन्स कार मात्र नभएर आफ्नो परिवारलाई सबैभन्दा माथि राख्ने व्यक्तिका लागि सवारीको उत्तम विकल्प हो, कम्पनीद्वारा विज्ञप्तिमा भनिएको छ, यो आधुनिक सेफ्टी, स्पेस र स्टाइल समेटेर आएको छ । किया कारेन्स भारतको प्रतिष्ठित इन्डियन कार अफ द इयर (आईसीओटीवाई) २०२३ अवार्ड प्राप्त एमपीभी हो । गत जनवरीमा भारतमा ७ हजार ९ सय थान कारेन्स बिक्री भएको कम्पनीले जनाएको छ । सन् २०२२ को जुनमा ७ हजार ८९५ युनिट बिक्री भएको कम्पनीले बताएको छ । एक वर्षअघि बजारमा आएयता भारतमा ७० हजार ६५६ युनिट कारेन्स बिक्री भएको छ, कम्पनीले भनेको छ । यसमा ६ एयरब्याग, इलेक्ट्रोनिक्स स्टाबिलिटी कन्ट्रोल, भेहिकल स्टाबिलिटी म्यानेजमेन्ट, ब्रेक एसिस्ट, हिल स्टार्ट एसिस्ट कन्ट्रोल, डाउनहिल ब्रेक कन्ट्रोल, एन्टी लक ब्रेक सिस्टम, हाइलाइन टायर प्रेसर मोनिटरिङ सिस्टमलगायत सुविधा छन् । कारेन्स प्रिमियम भेरियन्टको मूल्य ४८ लाख ९० हजार तथा प्रेस्टिज भेरियन्टमा ५२ लाख ९० हजार रुपैयाँ तोकिएको कम्पनीले जनाएको छ ।टाटाको विद्युतीय र निसानको गाडी किन्न नबिलको ऋण सुविधा काठमाडौं (कास) टाटाको फ्लिट सेग्मेन्टअन्तर्गतको विद्युतीय गाडी एक्सप्रेसटी खरिदका लागि नबिल बैंकले १४१ प्रतिशत ब्याजमा ऋण दिने भएको छ । टाटाको आधिकारिक वितरक सिप्रदी ट्रेडिङ र बैंकबीच विद्युतीय गाडीमा सहज रूपमा कर्जा प्रवाह गर्नेसम्बन्धी सम्झौता भएको छ । गाडी खरिद गर्ने ग्राहकले बैंकबाट मूल्यको ८० प्रतिशतसम्म ऋण पाउनेछन् । बाँकी २० प्रतिशत रकम भने तत्काल भुक्तानी गर्नुपर्नेछ । ७ वर्ष अवधिसम्म रहने ऋण बैंकका जुनसुकै शाखाबाट प्रदान हुनेछ । राष्ट्र बैंकको निर्देशनभित्र रहेर सहज, किफायती कर्जा सुविधा प्रदान गरिने बैंकले जनाएको छ । यसैबीच निसान गाडीको आधिकारिक विक्रेता पायोनियर मोटो कर्पले बिक्री गर्दै आएको गाडीमा नबिल बैंकले कर्जा दिने भएको छ । बैंक र पायोनियरबीच भएको सम्झौताअनुसार अब निसानका गाडी खरिद गर्ने ग्राहकले नबिल बैंकबाट छिटो र सहजतासाथ कर्जा पाउनेछन् । सम्झौतापत्रमा बैंकका तर्फबाट कर्पोरेट हेड चाँदनी श्रेष्ठ र पायोनियरका तर्फबाट सहमहाप्रबन्धक ज्ञानेन्द्रबहादुर चन्दले हस्ताक्षर गरे । डेढ अर्ब लागतमा सेरामिक्स टायल्स उद्योग खुल्दै काठमाडौं (कास) सिमरामा एक अर्ब ५० करोड रुपैयाँ लागतमा पशुपति सेरामिक्स उद्योग स्थापना गरिने भएको छ । गुणस्तरीय सेरामिक्स, भिट्रिफाइड, फ्लोर र वाल टायल्स उत्पादन गर्ने गरी ५० प्रतिशत संरचनाको कार्य सम्पन्न भइसकेको कम्पनीका सञ्चालक तुलसी साहले जनाए । कम्पनी भारतमा २५ वर्षदेखि सेरामिक्स उत्पादनमा ख्याति कमाएको अकुरीति एन्ड नमोको संयुक्त लगानीमा सञ्चालनमा आउन लागेको बताइएको छ । वार्षिक ५ अर्ब रुपैयाँ बराबरको उत्पादनको लक्ष्यसहित कम्पनी स्थापना गरिएको साहले जनाए । यो नेपालको सबैभन्दा ठूलो सेरामिक्स टायल्स कम्पनी हुने उनको दाबी छ । कम्पनीले सकेसम्म धेरै नेपाली कच्चापदार्थ प्रयोग गर्ने र आफना उत्पादनलाई विदेशमा समेत बिक्रीवितरणका लागि निर्यातसमेत गर्नेछ । कम्पनीले आफ्ना उत्पादन अक्टोबर २०२३ बाट बजारमा ल्याउने उद्योगले जनाएको छ ।"
कर्मचारीको विवरण खोज्दै संघीय मन्त्रालय,"(काठमाडौं)संघीय मामिला तथा सामान्य प्रशासन मन्त्रालयले स्वीकृत दरबन्दीमा खटाइएका कर्मचारीको विवरण खोजी सुरु गरेको छ । मन्त्रालयले तीन दिनभित्र कर्मचारीको यथार्थ विवरण पठाउन सम्बन्धित सबै निकायलाई पत्राचार गरेको छ ।मन्त्रालयले पत्रसँगै सिंहदरबारभित्रका मन्त्रालय, आयोग र निकायमा कर्मचारी खटाएरै विवरण संकलनमा दबाब सिर्जना गरेको छ । मन्त्रालयले सरुवा भएका कति कर्मचारी सम्बन्धित निकायमा गएगएनन् ? सिंहदरबारभित्रै काजमा बस्ने कति छन् ? स्थानीय तहमा सरुवा भएर पनि रमाना नबुझी केन्द्रमै बस्न खोज्ने कति छन् ? दरबन्दी नै नभएको अवस्थामा कति कर्मचारी एउटै कार्यालयमा बसेका छन् लगायतका विवरण संकलन गर्न थालेको हो । मन्त्रालयले कर्मचारीको कुनकुन विषय समावेश गर्ने भन्ने तालिका नै बनाएर पत्राचार गरेको छ ।मन्त्रालयको संघीय तथा प्रादेशिक कर्मचारी प्रशासन शाखाका उपसचिव कमानसिंह थापामगरका अनुसार उक्त विवरण तीन दिनभित्रै पठाउन पत्रसँगै सम्भव भएसम्म कर्मचारी खटाएको हो । कर्मचारी व्यवस्थापनमा सघाउ पुग्ने आशयले विवरण संकलन गर्न लागिएको हो, थापामगरले भने, यथार्थ विवरण नहुँदा कतिपय निर्णय गर्नसमेत कठिन भएको छ । संघीय मामिलामन्त्री अमनलाल मोदीले पदभार सम्हाल्ने क्रममा स्थानीय तहमा नगएका र सिंहदरबारमा वर्षौंदेखि बसेका कर्मचारीलाई बाहिर पठाउने प्रतिबद्धता जनाएका थिए । उनले स्थानीय तहको प्रमुख प्रशासकीय अधिकृत निमित्त नराख्ने र फाजिलमा बसेका कर्मचारीलाई दरबन्दीमा पठाउने घोषणा गरेका थिए । कर्मचारीको व्यवस्थापन चुस्त बनाउने र बाध्यात्मक परिस्थितिबाहेक कुनै पनि विभाग वा कार्यालयमा कायममुकायम प्रमुख नराख्ने भन्दै मन्त्री मोदीले यस्तो निर्णय कार्यान्वयन गर्नका लागि गत माघ अन्तिम साता नै सम्बन्धित सबै निकायलाई पत्राचार गर्न सचिव कृष्णहरि पुष्करलाई निर्देशन दिएका थिए । उनले संघीय मन्त्रालयले कर्मचारीको सरुवा, काज र व्यवस्थापनसम्बन्धी विगतमा भएका कमजोरी सच्याउन भनेका थिए । मन्त्रीको निर्देशनअनुसार मन्त्रालयले गरेको पाँचबुँदे पत्राचारको जवाफ सम्बन्धित निकायले पठाउन आनाकानी गरिरहेका छन् । अघिल्लो निर्देशन पालना नभएपछि मन्त्रालयले अहिले पुनः तीन दिन समय दिएर विवरण मागेको हो । सिंहदरबारभित्रै काज, फाजिल र दरबन्दीभन्दा बढी कर्मचारी बसेको भनाइ सार्वजनिक भए पनि त्यसको व्यवस्थापन हुन सकेको छैन । स्रोतका अनुसार आफ्नै मातहत रहेका कर्मचारीको यथार्थ विवरण थाहा नहुने अवस्था आएपछि विस्तृत विवरण माग गरिएको हो । मन्त्रालयले कर्मचारीको पद, हाल कार्यरत स्थल, फाजिलमा बसेकाको विवरण, स्वीकृत दरबन्दी संख्या, रमाना लिएनलिएको, श्रेणी, पद र सेवा समूहसमेतको विवरण माग गरेको छ । दुई सयभन्दा बढी स्थानीय तह निमित्तको भरमा सञ्चालन हुँदै आएका छन् भने सरुवा भएका कतिपय कर्मचारीले रमाना लिन मानेका छैनन् । मन्त्री मोदीले स्थानीय तहका रिक्त दरबन्दीमा क्रमशः प्रमुख प्रशासकीय अधिकृत पठाउने बताउँदै आएका छन् तर संघीय मन्त्रालयसँग आफ्नै कर्मचारीको यथार्थ विवरण छैन, स्रोतले भन्यो, त्यसैले मन्त्रीले चाहेअनुसार काम हुन सकेको छैन ।त्यसैगरी मन्त्रालयले स्थानीय तहका प्रमुख प्रशासकीय अधिकृतलाई स्थानीय तहको कार्यसम्पादन र व्यवस्थापनमा ध्यान दिन १८ बुँदै निर्देशन जारी गरेको छ । स्थानीय तहसँग सम्बन्धित ऐन, नियम र निर्देशिका पालना गर्ने सन्दर्भमा प्रश्न उठ्ने परिस्थिति नबनाउन मन्त्रालयले सुशासनको विषय जोडेर निर्देशन दिएको हो । सचिव कृष्णहरि पुष्करले सबै स्थानीय तहलाई पत्राचार गरी बेरुजु, फर्स्योट, सरकारी जमिनको उपयोग, बजेटको रकमान्तर, सार्वजनिक खरिदको नियमावलीको पूर्ण पालना, निमित्त दिने मापदण्डलगायतका विषयमा निर्देशन दिएका हुन् । प्रमुख प्रशासकीय अधिकृतले कार्यालय छाड्दा आफूपछिको सबैभन्दा ज्येष्ठ कर्मचारीलाई दिनुपर्ने निर्देशन दिइएको छ । जुनियर र अनुभव नभएका कर्मचारीलाई निमित्त दिएका कारण कतिपय स्थानीय तहमा विकृति मौलाएका कारण यस्तो निर्देशन दिएको मन्त्रालयले जनाएको छ । यसैबीच मन्त्रिपरिषद्को मंगलबार बसेको बैठकले मन्त्री र उच्च पदस्थ कर्मचारीलाई अत्यावश्यकबाहेकका वैदेशिक भ्रमणमा रोक लगाएको छ । सरकारका प्रवक्ता तथा सञ्चारमन्त्री रेखा शर्माले मन्त्रीहरू र अन्य उच्च पदस्थ कर्मचारीले अब उप्रान्त अत्यावश्यकबाहेक वैदेशिक भ्रमण नगर्ने निर्णय गरेको जानकारी दिइन् ।"
फेरिएको टिमबाट प्रशिक्षकको आस,"माइकल वेसमुख्य प्रशिक्षक, लाओसराम्रो टिमसँग खेल्ने चुनौती छ । हाम्रो टिम युवा खेलाडीले भरिएको छ । यू२२ टिमले एएफएफमा राम्रो गरेको थियो । यू१७ एसियन कपमा पुगेका छौं । त्यसैले अर्को पाँच वर्षमा राम्रो टिम हुने छ । हामी प्रतियोगिताको तयारीमा छौं । नेपाली टिम धेरै आक्रामक र उत्साही हुनेछ । कागजमा भुटान कमजोर देखिन्छ तर हामी सम्मान गर्छौं । खेल प्रदर्शन गर्नुपर्छ । हामी भुटानभन्दा पहिला नेपालविरुद्ध खेल्दैछौं । सकारात्मक पक्ष हेर्नेछौं ।"
रोलिङलाई रोक्दै आर्मीको यात्रा,"(सुनसरी)विभागीय टोली त्रिभुवन आर्मी क्लब सुनसरीमा भइरहेको १३ औ संस्करणको कन्ट्रोल इटहरी गोल्डकप फुटबलको सेमिफाइनलमा पुगेको छ । अन्तिम क्वाटरफाइनलमा मंगलबार आर्मीले झापाको रोलिङ क्लबमाथि ४१ को पराकिलो जित दर्ता गरेको हो । आर्मीका लागि दीपक गुरुङ, जिलेस्पीजंग कार्की, सुदील राई र पदम तामाङले गोल गरेका थिए । रोलिङका लागि विदेशी खेलाडी डेडी वाम्बाले एक गोल फर्काए । खेलको सुरुआतबाटै दबाब बनाएको आर्मीले तेस्रो मिनेटमा अग्रता लियो । दीपकले बक्सनजिकबाट हानेको फ्रिकिक प्रहार सिधै जालीको सम्पर्कमा पुगेको थियो । पहिलो हाफको इन्ज्युरी समयमा कप्तान जिलेस्पीले युद्ध शाहीको पास सदुपयोग गर्दै अग्रता दोब्बर बनाए । पहिलो हाफमा दुई गोलको अग्रता बनाएको आर्मीले दोस्रो हाफमा थप २ गोल गर्न सफल रहयो । ६२ औं मिनेटमा सुदीलले अग्रता ३० को स्थितिमा पुर्याए । दिनेश हेन्जनको पासलाई सुदीलले गोलमा परिणत गरे । खेलको ६४ औ मिनेटमा रोलिङका अफ्रिकी खेलाडी वाम्बाले पेनाल्टीबाट गोल गरेर अन्तर छोट्याए । बक्सभित्र विमल पाण्डेले ह्यान्ड गरेपछि प्राप्त पेनाल्टीलाई वाम्बाले खेर फालेनन् । इन्ज्युरी समयमा पदमले गोल गरेपछि आर्मी ४१ को स्पष्ट जितसहित अन्तिम चारको यात्रा पक्का गर्न सफल भयो । म्यान अफ द म्याच आर्मीका कप्तान जिलेस्पीजंग भए । उनले १० हजार रुपैयाँ पाए । खेलमा दुवै टोलीले केही राम्रा अवसरलाई सदुपयोग गर्न सकेनन् । आर्मीका सन्तोष केसीको पास दिनेश हेन्जनले २० औं मिनेटमा सदुपयोग गर्न सकेनन् । ५७ औं मिनेटमा आर्मीका कप्तान जिलेस्पीको प्रहार रोलिङका गोलरक्षक मनोज प्रधानले क्लियर गरिदिए । वान भर्सेस वानको अवस्थामा जिलेस्पीको प्रहार गोलरक्षक मनोजले अघि बढेर बचाउँदा खेल ७३ औं मिनेटमा पुगेको थियो । उता रोलिङका विदेशी खेलाडी स्टिभ पनि २३ औं मिनेटमा गोल गर्न चुकेका थिए । अनुज क्षेत्रीले ६८ औं मिनेटमा वान भर्सेस वानको अवस्था गुमाएका थिए । उनको प्रहार आर्मीका गोलरक्षक विकेश कुथुबाट डिफ्लेक्ट हुँदै बाहिरियो । आर्मीका प्रशिक्षक नवीन न्यौपानले लिगमा लगातार खेलेका कारण अपेक्षाअनुरुप प्रदर्शन गर्न नसकेको बताए । उनले खेलाडीहरूको थकानका कारण २५ प्रतिशतमात्र खेल देखाउन सकेको सुनाए । उनले भने, सुरुआतमा स्कोर निस्किएपछि पनि पाएका धेरै अवसर सदुपयोग हुन सकेन । खेलाडीको थकानका कारण आस गरिएका खेलाडीबाट अपेक्षाकृत प्रदर्शन भएन । पहिलो रोजाइका केही खेलाडी राष्ट्रिय टोलीको क्याम्पमा भएकाले जुनियर खेलाडी खेलाइरहेका छौं । उनीहरूले राम्रो प्रदशन गरिरहेका छन् ।रोलिङका प्रशिक्षक मुकुम लिम्बुले ए डिभिजन लिगका कारण राम्रा खेलाडी नपाएकाले प्रतिस्पर्धात्मक टोली तयार गर्न नसकिएको प्रतिक्रिया दिए । अफ्रिकी खेलाडीहरू भए पनि अपेक्षाअनुरुप प्रदर्शन गर्न चुकेको उनले प्रस्ट्याए । उनले भने, मोफसलका टोलीले वर्षभर खेलाडी पाल्न सक्ने क्षमता छैन । त्यसले गर्दा विभागीय टोलीविरुद्धको प्रदर्शन गतिलो दिन सकिँदैन । यो खेलसँगै इटहरी गोल्डकपको सेमिफाइनल समीकरण पूरा भएको छ । आर्मीले बिहीबार चर्च ब्वाइज युनाइटेडसँग सेमिफाइनलमा प्रतिस्पर्धा गर्नेछ । चर्च ब्वाइज यसअघि आयोजक राष्ट्रिय जागृति क्लबलाई हराउँदै सेमिफाइनलमा पुगिसकेको छ । पहिलो सेमिफाइनल बुधबार साबिक विजेता सगरमाथा क्लब मोरङ र मछिन्द्र क्लबबीच हुनेछ । मछिन्द्रले कञ्चनजंघा फुटबल क्लब भारत र सगरमाथाले एभिनियर फुटबल क्लब क्यामरुनलाई हराएका थिए । शनिबार हुने फाइनल विजेताले १० लाख र उपविजेताले ५ लाख पाउनेछन् ।"
कोशीले दुई खेलाडीलाई जनही लाख दिने,विराटनगर (कास) चौतर्फी आलोचना एवं दबाबपछि कोशी प्रदेशको खेलकुद विकास बोर्डले विश्वकप छनोटमा नेपाललाई पुर्याउन महत्त्वपूर्ण योगदान दिने विराटनगरका क्रिकेटरद्वय ललित राजवंशी र दीपेश कँडेललाई जनही १ लाख ११ हजार १ सय ११ रुपैयाँले सम्मान गर्ने निर्णय गरेको छ । बोर्डका सदस्यसचिव हंशराज वाग्लेका अनुसार क्रिकेटरद्वयसहित विश्व विजेता अल्ट्रा धाविका खोटाङकी प्रिया राईलाई पनि एक लाख नगदसहित सम्मान गर्ने निर्णय गरिएको हो । ललित र दीपेशलाई प्रोत्साहनस्वरुप जनही एक लाखसहित आफूहरूले पनि सम्मान गर्ने विराटनगर महानगर प्रमुख नागेश कोइरालाले बताए । उत्कृष्ट प्रदर्शन गरेर छनोट गरेलगत्तै आफ्ना गाउँठाउँका राष्ट्रिय क्रिकेट खेलाडीलाई अन्य प्रदेश सरकार एवं स्थानीय तहले नगद पुरस्कारको घोषणा गरेको थियो । कोशी प्रदेश सरकार एवं विराटनगर महानगरले यतातिर चासो नराखेपछि नागरिकस्तरबाट सर्वत्र कडा टीकाटिप्पणी भएको थियो । त्यसपछि फरक ढंगले सम्मान गर्न नसके पनि अन्यत्रकै नक्कल गर्दै उक्त बोर्ड र महानगरले प्रोत्साहन पुरस्कार घोषणा गरेको हो ।
चार क्रिकेटर पोखरामा,"गण्डकी (कास) राष्ट्रिय क्रिकेट टोलीका सदस्य करण केसी र यू१९ का तीन खेलाडीलाई मंगलबार पोखरामा सम्मान गरिएको छ । नेपाल भूतपूर्व खेलाडी मञ्च र पोखरा क्रिकेट एकेडेमीले करणसहित सुवास भण्डारी, अर्जुन कुमाल र दीपकराज डुम्रेलाई सम्मान गरेको हो । करणलाई मञ्चले २० हजार रुपैयाँसहित सम्मान गर्यो भने यू१९ का खेलाडीलाई जनही ५ हजार प्रदान गरिएको छ । एकेडेमीले चारै खेलाडीलाई जनही ५ हजार प्रदान गरेको थियो । आईसीसी विश्वकप लिग २ का खेलमा करणले कुल ५० विकेट लिँदै सानदार प्रदर्शन गरेका थिए । सन् २०२४ मा श्रीलंकामा हुने विश्वकपमा छनोट भएका यू१९ का तीन खेलाडीले उत्कृष्ट प्रदर्शन गरेका थिए । उनीहरूलाई मञ्चका कार्यवाहक अध्यक्ष दिलबहादुर गुरुङ, निवर्तमान अध्यक्ष तेज गुरुङ, संस्थापक अध्यक्ष खड्गबहादुर रानाभाट, क्रिकेट एकेडेमीका अध्यक्ष बबिन कुँवर, उपाध्यक्ष सन्तोष श्रेष्ठलगायतले नगद र सम्मानपत्र प्रदान गरे ।"
गृहनगर बर्दघाटमा रोहित,"परासी (कास) नेपाली राष्ट्रिय क्रिकेट टोलीका कप्तान रोहित पौडेललाई बर्दघाट नगरपालिकाले ५१ हजार रुपैयाँसहित सम्मान गरेको छ । टिमलाई विश्वकपको ग्लोबल छनोटमा पुर्याउँदा सफल नेतृत्व प्रदान गरेका कारण रोहितलाई सम्मान गरिएको हो । सोमबार गृहजिल्ला आएका उनलाई जिल्ला क्रिकेट संघ, खेलकुद विकास समितिलगायत विभिन्न संघसंस्थाले सम्मान गरे । नेपाली क्रिकेटले फेरि खुसी दिलाउन सफल हुँदा रोहितको प्रमुख भूमिका भएकाले उनलाई गृहनगरबाट सम्मान गरिएको बर्दघाट नगरपालिकाका प्रमुख शम्भुलाल श्रेष्ठले बताए । उनी बर्दघाट नगरपालिका१४ बुद्धबस्तीका बासिन्दा हुन् ।"
पुलिसमाथि मनाङको जित,"(लुम्बिनी)चारपटकको साबिक विजेता नेपाल पुलिस क्लबलाई हराउँदै मनाङ मर्स्याङ्दी क्लब २२ औं तिलोत्तमा गोल्डकप फुटबलको सेमिफाइनल पुगेको छ । बुटवल११ देवीनगरस्थित एन्फा टेक्निकल सेन्टरको मैदानमा मंगलबार विभागीय टोली पुलिसले २१ ले पराजय भोगेको थियो । मनाङलाई जिताउन प्रसन्न श्रेष्ठ र चेतनकुमार थारुले गोल गरेका थिए । प्रसन्नले ३२ औं मिनेटमा गरेको गोलबाट मनाङले अग्रता लिएको थियो । पहिलो हाफको अतिरिक्त समयमा चेतनले गोल गरेपछि मनाङको अग्रता दोब्बर बनेको थियो । पुलिसबाट दोस्रो हाफको आठौं मिनेटमा बुद्धबहादुर तामाङले एक गोल फर्काए पनि त्यो जितलाई पर्याप्त हुन सकेन । पुलिसले तिलोत्तमा गोल्डकपको तेस्रो, नवौं, दसौं र तेह्रौं संस्करण जितेको थियो ।खेलमा मनाङका चेतन थारु म्यान अफ द म्याच घोषित भए । उनले ११ हजार १ सय ११ रुपैयाँ प्राप्त गरे । जितसँगै मनाङले सेमिफाइनलमा ए डिभिजन प्रतिद्वन्द्वी फ्रेन्ड्स क्लबसँगको भेट पक्का गरेको छ । फ्रेन्ड्सले अघिल्लो दिन एपीएफलाई २१ ले हराएको थियो । फ्रेन्ड्स १५ औं संस्करणको विजेता हो । पुलिसका प्रशिक्षक रविन श्रेष्ठले सहिद स्मारक लिग र जताततै गोल्डकप भइरहेकाले खेलाडी बाँडिनुपर्दा पुलिसले अपेक्षाअनुरुप प्रदर्शन गर्न नसेकको बताए । उनले भने, गोल्डकपका लागि नयाँ खेलाडीलाई मौका दिइरहेका छौं । मोफसलमा विभिन्न स्थानमा प्रतियोगिताहरू हुँदा एउटै टिमका खेलाडी विभाजन भएकाले समस्या भएको हो । टिममा अनुभवी खेलाडी भोला सिलवाल र जुमनु राईले खेलेका थिए । टिम म्यानेजर शिव लामाले आफ्ना खेलाडी पनि अन्यत्रबाट खेलेर लामो यात्रामा आउँदा बिरामी परेकाले उदीयमान खेलाडी खेलाइएको बताए । आफूहरूले सोचेजस्तो प्रदर्शन नभए पनि अन्तिम चारमा स्थान बनाउन सफल भएकाले अब उपाधिमाथि दाबेदारी रहेको उनले बताए । उनले युवा खेलाडीको प्रदर्शन फाइनलसम्म थप निखारिने बताए । बुधबार पहिलो सेमिफाइनलमा थ्री स्टार र सुदूरपश्चिम११ प्रतिस्पर्धा हुनेछ । सुदूरपश्चिम११ ले उद्घाटन खेलमा आयोजक रूपन्देही११ लाई ३१ ले पराजित गरेको थियो । थ्री स्टारले आइतबार हिमालयन शेर्पा क्लबमाथि १० को जित निकाल्दै सेमिफाइनल यात्रा तय गरेको हो ।"
छोटकरी,"विराट गोल्डकपको तयारीविराटनगर (कास) सहिद मैदानमा चैत ९ देखि हुने रात्रिकालीन सातौं विराट गोल्डकप फुटबल प्रतियोगिताको तयारी पूरा भएको छ । आयोजक विराट गोल्डकप ट्रस्टले चैत १६ सम्म हुने प्रतियोगितामा स्वदेशी र विदेशीसहित ८ टिमको सहभागिता रहने जनाएको छ । प्रतियोगितामा २ करोड ५० लाख खर्च हुने अनुमान आयोजकको छ । प्रतियोगिताका संयोजक सुवाशिष कोइरालाका अनुसार विजेताले २० लाख १५ हजार र उपविजेताले १० लाख १५ हजार रुपैयाँ पुरस्कार पाउनेछन् । विधागत उत्कृष्ट खेलाडीले २५ हजार रुपैयाँ पुरस्कार पाउनेछन् । छैंटौं सस्करण विजेताले १५ लाख १५ हजार र उपविजेताले ७ लाख ५१ हजार पुरस्कार पाएका थिए । प्रतियोगितामा प्रदेश सरकार, विराटनगर महानगरपालिका, राष्ट्रिय खेलकुद परिषद र निजी क्षेत्रबाट आर्थिक सहयोग रहने बताइएको छ । प्रतियोगितामा तीन विभागीय टोली एपीएफ, त्रिभुवन आर्मी र नेपाल पुलिस क्लबसहित संकटा, जावलाखेल, घरेलु टिम विराटनगर सिटी, विदेशी टिममा लुका सकर क्लब केरला (भारत) र डुक लुयल फुटबल क्लब (भुटान) ले प्रतिस्पर्धा गर्ने कोइरालाले बताए । दिल्ली एफसी क्लबले अन्तिम समयमा नआउने जनाएपछि भुटानी टिमलाई सहभागी गराइएको उनले बताए । २०१८ सालदेखि महेन्द्र गोल्डकपका नाममा हुँदै आएको यो प्रतियोगिता विराट गोल्डकपका नाममा आयोजना हुन लागेको सातौं संस्करण हो । कान्तिपुर टेलिभिजनले प्रत्यक्ष प्रसारण गर्ने प्रतियोगिताको उद्घाटन खेलमा बिहीबार विराटनगर सिटी र नेपाल पुलिसबीच प्रतिस्पर्धा हुनेछ ।मन्डेकाजी ब्रान्ड एम्बासडरकाठमाडौं (कास) १३ औं दक्षिण एसियाली खेलकुदका दोहोरो स्वर्ण विजेता कराते खेलाडी मण्डेकाजी श्रेष्ठले प्यारागन पब्लिक स्कुलले दुई वर्षका लागि ब्रान्ड एम्बासडरमा नियुक्त गरेको छ । एम्बासडर नियुक्तिसँगै मण्डेकाजीलाई मासिक रूपमा तलब दिनुका साथै विभिन्न अन्तर्राष्ट्रिय प्रतियोगितामा सहभागिता जनाउँदा विद्यालयले सहयोग गर्नेसमेत सहमति भएको छ । सहमतिपत्रमा हस्ताक्षर गर्दै विद्यालयका प्रधानाध्यापक श्रीमती बिना बानु र प्रबन्ध निर्देशक साकिर उद्दिनले खेलकुदबाट मुलुकका लागि योगदान गर्ने व्यक्तिलाई कदर गर्नेक्रममा विद्यालयसँग आबद्ध गराउन पाउनु अत्यन्तै गर्वको विषय भएको बताए । करातेका खेलाडी मण्डेकाजीले ब्रान्ड एम्बासडर बनेर विद्यालयलाई सहयोग गर्न पाएकामा आफूलाई पनि खुसी महसुस भएको बताए । उनले प्यारागन पब्लिकमा खेलकुदको विकास गर्ने कार्यसँगै शैक्षिक गतिविधिमा संलग्न गराएका विद्यालय परिवारप्रति आभार व्यक्त गरे ।प्यालेसमा फेरि हडसनलन्डन (एएफपी) क्रिस्टल प्यालेसले मंगलबार रोय हडसनलाई फेरि व्यवस्थापकमा नियुक्त गरेको छ । रेलिगेसनबाट जोगिन संघर्षरत प्यालेसले आफूलाई इंग्लिस प्रिमियर लिगमा सुरक्षित राख्ने उद्देश्यले नै इंग्ल्यान्डका पूर्वप्रशिक्षकलाई क्लबको जिम्मेवारी दिएका हुन् । अब ७५ वर्षीय हडसलने बर्खास्तगीमा परेका प्याट्रिक भिएराको स्थान लिनेछन् । उनले सन् २०१७ देखि २०२१ सम्म प्यालेस सम्हालेका थिए । अहिले क्लब लिगको १२ औं स्थानमा छ । यो रेलिगेसन क्षेत्रबाट ३ अंकमात्र अगाडि छ । भिएराको व्यवस्थापक छँदा प्यालेस लिगका पछिल्ला १२ खेलमा जितविहीन छ । हडसनले पद सम्हालेयता आफ्नो एकमात्र उद्देश्य प्यालेसलाई रेलिगेसनबाट जोगाउने बताएका छन् । उनले भनेका छन्, फेरि एकपल्ट क्लबमा फर्कन पाएकामा खुसी छु । मेरा लागि यो क्लबको धेरै अर्थ छ । यसपल्ट पनि क्लबको भाग्य हेर्ने अवसर छ, हडसनले भने, अहिले तत्काल हाम्रो उद्देश्य क्लबलाई फेरि जितको बाटोमा फर्काउनु हो । हाम्रो लक्ष्य प्रिमियर लिगमा कायम रहनु नै हो ।दीपकको अर्धशतककाठमाडौं (कास) दोस्रो प्याट्रियोट्स कप अन्तरकलेज टी२० क्रिकेट प्रतियोगितामा मंगलबार ओरियन्ट र पिनाकल कलेज विजयी भएका छन् । मूलपानी क्रिकेट मैदानमा ओरियन्टले पब्लिक युथ क्याम्पसलाई ८४ रनले हरायो । ओरियन्टले दीपक महतोको अर्धशतकमा २० ओभरमा ९ विकेट गुमाई १ सय ३८ रन बनाएको थियो । पब्लिक युथ जवाफमा ५४ रनमै समेटियो । दीपकले अलराउन्ड प्रदर्शन गर्ने ३ विकेट लिए । उनलाई दिनेश बुढामगरले साथ दिए । उनले पनि ३ विकेट लिए । दीपक प्लेयर अफ द म्याच भए । अर्को खेलमा पिनाकलले प्राइम कलेजलाई ४८ रनले हरायो । टस जितेको पिनाकलले खडक बोहराको ४६ र विशालविक्रम केसीको २० रनमा ५ ओभरमा एक विकेट गुमाई ७१ रन बनायो । वर्षाका कारण ओभर छोट्याइएको खेलमा प्राइमले छ ओभरमा ५ विकेट गुमाई २३ रनमात्र बनाउन सक्यो । खडक प्लेयर अफ द म्याच भए ।"
