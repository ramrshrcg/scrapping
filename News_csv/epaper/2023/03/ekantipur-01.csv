शीर्षक,विवरण
भारतीय तरकारीको विषादी जाँच्ने प्रस्ताव मन्त्रिपरिषद्ले फेरि रोक्यो,"लगत्तै खाद्य प्रविधि तथा गुण नियन्त्रण विभागकै पहल र कृषि मन्त्रालयको प्रस्तावमा सरकारले २०७७ मंसिर १५ मा तरकारी तथा फलफूलमा विषादीको अवशेषको सीमा तोक्न आदेश दिएको थियो । मन्त्रिपरिषद्ले आदेश दिएपछि स्याउ, केरा, करेला, भन्टा, बन्दा, कोभी, भिन्डी, आलु, टमाटर र चियामा विषादीको मात्रा निर्धारण गर्ने बाटो खुलेको थियो । विभागले जीवनाशक विषादी अवशेषको अधिकतम सीमा (म्याक्सिमम रेजिड्यु लिमिटएमआरएल) निर्धारण गरे पनि मापदण्ड लागू भएको छैन ।बिहानबेलुका उपभोग हुने तरकारीमा विषादी कुन मात्रामा छ भन्ने नजाँची बिक्री गर्नु गलत हो, अर्थविद् केशव आचार्य भन्छन्, भारतमा बढी विषादी पनि प्रयोग गरिन्छ । यसले गर्दा कम गुणस्तर र विषादीको डम्पिङ साइट बनिरहेको छ । तर, मापदण्ड लागू गराउने फाइल फिर्ता गर्नु नेपाली किसान र उपभोक्तामाथि घात भएको उनको भनाइ छ । कृषि मन्त्रालयका अनुसार मुलुकमा करिब २ लाख ८४ हजार १ सय २१ हेक्टर जमिनमा तरकारी खेती गरिन्छ, जसबाट वार्षिक ३९ लाख ९३ हजार मेट्रिक टन हरियो तरकारी उत्पादन हुन्छ । तर, भारतबाट विषादीयुक्त तरकारी निर्बाध रूपमा आयात भइरहेको छ भने यता आफ्नो उत्पादनले बजार नपाउँदा निराश नेपाली किसानले उत्पादन सडकमा फाल्दै आएका छन् । नेपाल राष्ट्र बैंकका अनुसार गत आर्थिक वर्षमा १६ अर्ब ९६ करोड १३ लाख रुपैयाँको तरकारी भारतबाट भित्र्याइएको थियो । चालु आर्थिक वर्षको पहिलो ६ महिनामा ९ अर्ब ६६ करोड ३० लाख रुपैयाँको तरकारी आयात भइसकेको छ । यो क्रम वर्षौंदेखि चलिरहेको छ । अर्थविद् आचार्य भन्छन्, नेपाली उत्पादन बिक्री नभएर आन्दोलन भइरहेका छन् । पछिल्लो समय चितवनमै तरकारी फालेर विरोध भयो, भारतीय तरकारीमा मापदण्ड लागू भए यस्ता घटना कम हुन्छन् ।राष्ट्रिय कृषक समूह महासंघ नेपालका संस्थापक अध्यक्ष उद्धव अधिकारी मापदण्ड लागू गर्ने फाइल सरकारले फिर्ता गरेको सुनेर दुःखी भएको बताउँछन् । विषादी र न्यून गुणस्तरका तरकारीका विषयमा धेरै प्रश्न उठेको छ । भारतमा व्यावसायिक रूपमा खेती गर्ने किसानले ए र बी ग्रेडका उत्पादन अन्य मुलुकमा पठाउँछन् । सी ग्रेडका सामान नेपाल आइपुग्छ, भन्छन्, तर, विषादीको मात्रा जाँच्ने मापदण्ड लागू भए स्वदेशी किसानलाई धेरै राहत पुग्थ्यो । तर, विडम्बना मन्त्रिपरिषद्ले फाइल फिर्ता गरेको सुन्यौं ।भारतबाट जथाभावी तरकारी भित्रिन दिँदा नेपालको कषिको अवस्था डामाडोल बनेको अधिकारीको भनाइ छ । भारतमा यसै पनि किसानलाई अनुदान छ । त्यसमा पनि विषादी धेरै प्रयोग हुन्छ । गुणस्तरहीन यस्तो तरकारी सस्तोमा नेपाल भित्रिँदा उपभोक्ता जोखिममा छन् भने यहाँका किसान तरकारी फाल्न बाध्य छन्, भन्छन्, सरकारले मापदण्डलाई कृषकको हितमा हतियारका रूपमा प्रयोग गर्नुपर्छ ।उपभोक्ता हित संरक्षण मञ्चका अध्यक्ष ज्योति बानियाँले छिमेकीलाई अप्ठ्यारो पर्ने डरले मापदण्ड रोक्नु गलत भएको बताए । तरकारीको गुणस्तरसम्बन्धी मापदण्ड तत्काल स्वीकृत गरेर कार्यान्वयन गर्नुपर्नेमा उनले जोड दिए । मापदण्ड स्वीकृत गर्दा उपभोक्ता, किसानदेखि सरकारसम्मलाई फाइदा छ । बहाना बनाएर फाइल फिर्ता गर्न मिल्दैन, उनले भने ।"
फनपार्क जग्गा भाडामा दुई पूर्वमन्त्री दोषी ठहर,उक्त बैठकमा रवीन्द्र गुरुङ (टेकबहादुर गुरुङका वारेसकर्ता) लाई मासिक ५ लाख ५५ हजारमा मेला सञ्चालन गर्न ठेक्कामा दिने निर्णय भएको थियो । ठेक्का लगाउँदा सार्वजनिक बोलपत्र आह्वान गरिएको थिएन । जबकि लेखापरीक्षण प्रतिवेदनले बिनाप्रतिस्पर्धा एउटै व्यक्तिलाई दिने निर्णय नगर्न भनी सुझाव दिइएको थियो । गुरुङलाई ठेक्का दिने क्रममा जिल्ला प्राविधिक कार्यालय काठमाडौंबाट प्राविधिक मूल्यांकन माग्ने भनी परिषद्ले पहिले गरेको निर्णयलाई २०६९ साउन १५ मा खारेज गरिएको थियो । भाडामा लिएपछि गुरुङले फनपार्क परिसरकै इच्छुमति तरकारी बजारलाई प्रतिरोपनी ७८ हजार ५ सय ७१ रुपैयाँ ४२ पैसाका दरमा जग्गा दिएको पनि फेला पर्यो । त्यसलाई हिसाब गर्दा ६० रोपनीको मासिक भाडा नै ४७ लाखभन्दा बढी हुन्थ्यो । परिषद्ले २०६९ भदौ २० मा तोकेको भाडादर भने प्रतिरोपनी ९ हजार २ सय ५० रुपैयाँ थियो ।अख्तियारले निजहरूले बदनियतपूर्ण रूपमा गरेको गलत कामकारबाहीबाट परिषद्लाई ३१ करोड ५२ लाख १७ हजार ६ सय ७५ रुपैयाँ २० पैसा हानिनोक्सानी भएको देखिन आएको आरोपपत्रसहित विशेष अदालतमा मुद्दा दायर गरेको थियो । सत्ता र शक्तिको आडमा बदनियतपूर्ण रूपले जग्गा भाडामा लगाइएको उक्त मुद्दा दर्ताको ४ वर्ष किनारा लागेको हो ।
बहराइन राजपरिवारसँग २७ वर्ष,"काठमाडौं आएपछि कामको टुंगो नहुँदा गुरुङ दम्पतीले रोजगारीमा खाडी छिर्ने सोच बनाएका थिए । एउटा वैदेशिक रोजगारीको अवसर समाएर सन् १९९३ मा भीम बहराइन छिरेका थिए । उनी यता ३ वर्ष रोजीरोटीमा रहेपछि घर फिरे, अनि श्रीमती माया राजपरिवारमा खद्दामा भएर काममा छिरिन् । यता आउँदा ५ वर्षको छोरा र २ वर्षकी छोरीलाई घरमै छाडेर आएकी थिएँ । छोराछोरी सम्झेर रोइरहन्थें, मायाले सुनाइन्, तर, सधैंसधैं मायाको लोलोपोतोले जीवन नचल्ने रहेछ, जीवन त्यसैगरी चल्यो पनि ।राजदरबारभित्र के काम हुन्छ त ? प्रश्न झर्न नपाउँदै उनले कामको आफ्नै पारा र बाँडफाँट सुनाइन् । कोही बगैंचामा, कोही किचन, ड्राइभर, सेक्युरिटी, सुसारे, बालबच्चा हेर्ने, सरसफाइविशाल हवेलीभित्रको एउटै दरबारमा यी र यस्ता जिम्मेवारी लिएर बस्ने नेपालीको संख्या १२१५ जति हुने रहेछ । यस्ता दरबार र परिवारको संख्या रफ्फामा मात्रै एक दर्जन जति रहेछ । बहराइन वा खाडी मुलुकमा रहेका अदक्ष कामदारलाई दिइने तनाखाभन्दा निकै राम्रो तलब, बक्सिस, घर आतेजाते टिकट र विदेश घुम्न पाइरहने अवसरसमेत ।मेरो त पासबुकै सकिएको छ, पेज भरिएको छ, उनले सुनाइन्, म बसेको घरमा ससाना छोराछोरी हुर्काउनेबढाउने मेरो काम थियो । उनीहरू अहिले १२ र १४ वर्षका भइसके । ती नानीबाबुको छुट्टी मिलाएर वा राजपरिवारका सदस्य हरेक वर्ष अमेरिकायुरोप भ्याकेसनमा गइरहन्छन् । अनि म पनि सँगै जानैपर्यो । काम र तहका हिसाबमा अरबभूमिमा आफूले गर्ने कामलाई खद्दामा (घरेलु कामदार) भनिए पनि त्यस्तो विभेद र हेला कहिल्यै अनुभव नगरेको मायाको भोगाइ छ । त्यही अवसरमा जोडिएर माया अमेरिका, क्यानडा, जर्मनी, फ्रान्स, इटालीसहितका दर्जनभन्दा बढी मुलुक पुगिसकेकी रहिछन् । नेपाल आउजाउ गर्दा अध्यागमनका कर्मचारी पनि मायाको पासपोर्टका भिसा र छाप देखेर अचम्ममा पर्ने गरेका रहेछन् । कतिसम्म भने स्टाफ नर्स पढाइ सकेर मायाकी छोरी रन्जिता गुरुङ पनि बहराइन आएको ११ वर्ष भइसकेको छ । उनी पनि राजपरिवारसम्बद्ध बहराइन डिफेन्स फोर्स हस्पिटलमा नर्स काम गर्छिन् । मायाका श्रीमान् भीम यतिखेर साउदी अरेबियामा कार्यरत छन् ।हामी बूढाबूढीले दुःख गरेर काठमाडौं, कपनमा घर बनाएका छौं । छोराछोरी पढाएर सक्षम बनाएका छौं, माया भन्छिन्, अब घर फिरौं भनेको यहाँ आफूले हुर्काएका छोराछोरीले जानै दिँदैनन् । पहिला आफूले जन्माएका बालबच्चाको मायाले तान्थ्यो, अहिले यता आफूले हुर्काएका छोराछोरी छाडेर जान सकिएको छैन । यसो भनिरहे पनि अब ४ वर्षपछि अथवा उमेरमा ६० लागेपछि भने घरै फर्केर जाने योजना मायाले राखेकी छन्, त्यसको पनि त्यति टुंगो छैन ।यसरी राजपरिवारमा खद्दामा बनेर र सम्मानित नाम बनाउनेमा माया सबैभन्दा अग्रज रहिछन् । बहराइनको तमु समाज सम्बद्ध रहे पनि नेपालीका भेला वा दूतावासको कार्यक्रमहरूमा जाने फुर्सद पनि उनलाई त्यति नमिल्ने रहेछ । यहाँ बाहिर समाजमा म त्यति जान्नँ, त्यही हाम्रो ल्होसार (गुरुङ) मा भने जाने गरेकी छु, उनले थपिन्, म विदेश आए पनि मेरो घरपरिवारबाट टाढा भएकी छैन । मैले माइतमा बाबुआमा र घरमा सासूससुरालाई खुसी राख्न सकेकी थिएँ । एउटी छोरीबुहारीको जीवनमा यो पनि ठूलो सन्तोष मान्नुपर्ने कुरा रहेछ ।खाडी मुलुकमा घरेलु कामदार पठाउन नेपाल सरकारले रोकेको भए पनि राजपरिवारको सम्बन्ध र आवश्यकतामा घरमा काम गर्ने दाजुभाइदिदीबहिनी आउन नरोकिएको उनले सुनाइन् । माया आफैंले स्वयंसेवी बनेर २० जति आफन्तलाई राजपरिवारभित्र ल्याएकी रहछिन् । मैले यहाँका राजघरानाका सदस्यलाई नेपाल घुम्न लगेकी छु । उनीहरूलाई नेपालबारे धेरै कुरा थाहा छ, मायाले भनिन्, अरूभन्दा नेपालमा राजदरबार हत्याकाण्ड भएका बेला यस्तो के, किन, कसरी भयो भनेर उनीहरू प्रश्न गरिरहन्थे । त्यसको जवाफ मसँग थिएन । मायाका बुझाइ र भोगाइमा नेपालनेपालीको श्रम बजारमा खाडी जगत् भन्नेबित्तिकै नाक खुम्च्याउने प्रवृत्ति कायमै छ । तर म भने गौरव गर्छु । यही खाडीको काम र दामले उता घरमाइतमा शिर ठाडो बनाएर हिँड्न सकेकी छु, मजस्ता एक सयभन्दा बढी दिदीबहिनी राजपरिवारकै घरेलु काममा छन् । सबैको इज्जत छ, सम्मान छ, उनी भन्छिन्, खराब त कहाँ छैन र ? अमेरिकायुरोप जतै पनि खराब भेटिन्छ नै । जतै गए पनि सुरुमा आफैं ठीक हुनुपर्छ । राम्रो श्रमको कागज बनाएर र आफूमा कामको सीप लिएर आएमा सबै ठीकै हुन्छ, होइन भने बेठिक भइरहन्छ । आफू ठीक भयो भने संसार ठीक हुन्छ भन्छु म ।राजपरिवारसँगको नेपालनेपाली लगाब कस्तोसम्म रहेछ भने मायाले गाउँबाट ल्याएको लोकल चामलकै भात खान रुचाउने रहेछन् सबै जना । नेपालबाटै लोकल अण्डा ल्याउनु भनेर खर्च दिएरै पठाउने रहेछन् । उनीहरू पाकिस्तानसम्म गएर चराचुरुंगी सिकार गरेर आउने रहेछन् ।उनीहरू नेपालबारेको खबर टेलिभिजनमा हेर्छन् । अनि राजनीतिक हूलमूल, दंगा वा अशान्तिका अरू घटना देखाएर भन्छन् उता नजाऊ है अहिल्यै, स्थिति राम्रो रहेनछ । राम्रो भएपछि मात्रै जाऊ, उनले सुनाइन्, तर, त्यसरी आफ्नो देशमा राम्रैराम्रो भएको खबर कहिले हेर्न र सुन्न पाइने हो, त्यो भने थाहा पाउन सकेकी छुइनँ । सायद मानमामा मेरो भागको नुनपानी सकिएको छैन क्यारे !"
महँगो मूल्य चुकाउादै इरान,"(काठमाडौं)विश्व भूराजनीति बहुध्रुवतर्फ अघि बढिरहेको समयमा ठूला र शक्तिशाली मुलुकबीच सम्बन्धमा पनि उतारचढाव भइरहेका छन् । त्यसको एउटा ज्वलन्त उदाहरण हो, पश्चिम एसियाको एक शक्तिशाली मुलुक इरान । रुसयुक्रेन युद्ध चलिरहेको र अमेरिकाचीनबीच असमझदारी बढिरहेकै बेलामा इरानले वैकल्पिक साथीका रूपमा चीनलाई अपनाउन थालेको छ । इरानका राष्ट्रपति इब्राहिम राइसीले फेब्रुअरी १६१८ सम्म बेइजिङको औपचारिक भ्रमण गरे । २० वर्षभन्दा बढी समयमा इरानी राष्ट्रपतिको चीनको यो पहिलो राजकीय भ्रमण हो, जहाँ राइसीलाई चिनियाँ राष्ट्रपति सी चिनफिङले रातो कार्पेटमा स्वागत गरेका थिए । इरान र चीनबीच बलियो आर्थिक सम्बन्ध स्थापित गर्नका लागि सन् २०२१ मा २५ वर्षेर् रणनीतिक सहयोग सम्झौता मा हस्ताक्षर भएको थियो । त्यसमा विशेष गरी ऊर्जा, पारवहन, कृषि, व्यापार र लगानीको क्षेत्रमा सामेल थिए । त्यसैलाई सहकार्य गर्दै अघि बढ्न यस पटकको भ्रमणमा दुई राष्ट्रपतिले जोड दिएका छन् । शक्ति राष्ट्र अमेरिकालाई पछ्याइरहेको चीन र अमेरिका तथा पश्चिमा मुलुकहरूसँग खराब सम्बन्धबाट गुज्रिरहेको इरानले द्विपक्षीय सम्बन्धलाई थप अघि बढाउन चाहेको देखिन्छ । राष्ट्रपतिद्वय राइसी र सीबीच अमेरिकासहित पश्चिमा मुलुकहरूले इरानमाथि लगाइरहेको नाकाबन्दीको बारेमा पनि कुरा भयो । इरानले आणविक हतियार उत्पादन गरिरहेको भन्दै पश्चिमा मुलुकहरूले इरानमाथि नाकाबन्दी लगाएका छन् । सन् १९९५ देखि अमेरिकाले इरानमाथि नाकाबन्दी लगाउँदै आइरहेको छ । जसको प्रभाव इरानमा नराम्रोसँग परिरहेको छ । इरानमा अमेरिकाविरोधी विचारधारा बढी बिक्ने पनि गर्छ । नाकाबन्दीलाई छिचोल्नका लागि इरानलाई साथ चाहिएको छ । इरानको रुस, सिरियालगायत केही मुलुकहरूसँग मात्र राम्रो सम्बन्ध छ । साथै, सिया मुस्लिम रहेका मुलुकहरूसँग इरानलाई राम्रो साथ छ । पछिल्लो समय जब अमेरिका र चीनबीचको प्रतिस्पर्धा बढेसँगै तेहरानले बेइजिङलाई पश्चिमाविरुद्ध लड्ने र उभिने एक भरपर्दो मित्रको रूपमा साथ पाएको छ । पश्चिम एसियाको एउटा बलियो र भरपर्दो शक्तिको साथ रहँदा बेइजिङ तेहरानसँग हातमा हात मिलाएर हिँड्न तयार देखिन्छ । इरान र चीन दुवैले करिब एक वर्ष अघिदेखि सुरु भएको रुसयुक्रेन युद्धमा रुसको सहयोग गरेका छन् । इरानले खुलेर र चीनले अप्रत्यक्ष रूपमा रुसका राष्ट्रपति भ्लादिमिर पुटिनलाई सहयोग गरिरहेका छन् । लामो समयदेखि अमेरिकी प्रतिबन्ध खेपिरहेको इरानलाई अमेरिकाले रुसलाई हेलिकोप्टर, लडाकु विमान, ड्रोनलगायतका उपकरण सहयोग गरेको भन्दै आरोप लगाइरहेको छ । पश्चिम एसियाको महत्त्वपूर्ण मुलुक इरानले एसिया र युरोपलाई जोड्ने काम गर्छ । पश्चिम एसिया इन्धन र ग्यासको भण्डार भएको स्थान हो । त्यहाँबाट इन्धन र ग्यासको विश्वभर निर्यात हुन्छ । अर्कोतर्फ नेपालजस्ता मुलुकहरूबाट पश्चिम एसियामा कामदारका रूपमा मजदुरहरू हरेक वर्ष जाने र आउने गर्छन् । साउदी र इरानबीच रहेको हर्मुज नामको पानीको साँघुरो भागबाट हरेक दिन इन्धन बोक्दै जहाजहरू सबैभन्दा बढी पास हुन्छन् । चीनले इरानलाई ब्रिक्सको सदस्यको पनि थप्न पनि चाहेको संकेत गरेको छ । सन् २००१ मा बढ्दो आर्थिक शक्ति राष्ट्रहरू मिलेर ब्रिक्स समूह बनाएका थिए । त्यसमा ब्राजिल, चीन, भारत, र रुस सदस्य थिए । सन् २०१० मा दक्षिण अफ्रिकालाई उक्त समूहमा सामेल गरेर ब्रिक्स छ । इरान पनि उक्त समूहमा सामेल भए, ब्रिक्स थप बलियो पक्कै बन्नेछ । भूराजनीतिक रूपमा एउटा महत्त्वपूर्ण भागमा रहेको इरान संयुक्त राष्ट्रसंघको सदस्य हो । चीन राष्ट्रसंघमा भिटो पावर भएको पाँचमध्ये एक मुलुक हो । एउटा भिटो पावर भएको मुलुक रुससँग राम्रो सम्बन्ध रहँदै आएको इरानको दोस्रो सुरक्षा परिषद्को शक्तिशाली मुलुक चीनको पनि साथ रहँदा अन्तर्राष्ट्रिय मञ्चमा थप सहज हुने देखिन्छ । इरान इकोनोमिक कर्पोरेसन अर्गनाइजेसन (ईसीओ) मा पनि सहभागी छ । सन् १९८५ मा इरान, पाकिस्तान र टर्कीले ईसीओमा संलग्न भएका हुन् । पछि सन् १९९२ मा क्षेत्रीय आर्थिक सहकार्यका लागि गठबन्धन भएको उक्त संस्थामा अजरबैजान, काजकस्तान, किर्गिस्तान, उज्वेकस्तान, ताजकिस्तान, तुर्केमिनिस्तान र अफगानिस्तान सदस्यहरू थप गरिएको थियो । इरान सन् १९६९ मा स्थापना भएको अर्गनाइजेसन अफ इस्लामिक कर्पोरेसन (ओआईसी) को सदस्य पनि हो । जसमा ५७ सदस्य मुलुकहरू छन्, त्यसमा ४८ मुस्लिम बाहुल्य राष्ट्रहरू सामेल छन् । इरान अर्को महत्त्वपूर्ण अर्गनाइजेसन अफ द पेट्रोलियन एक्सपोटिङ मुलुकहरूको सदस्य पनि हो । यसमा १५ मुलुकहरू सदस्य छन् । यो संस्था सन् १९६० मा स्थापना भएको हो, जसको मुख्यालय भने अस्ट्रियाको भियनामा छ । इरानले अर्को महत्त्वपूर्ण सुरक्षासम्बन्धी अन्तरगैरसरकारी संस्था सांघाई कोअपरेसन अर्गनाइजेसन (एससीओ) मा यही सन् २०२३ को अप्रिलदेखि सदस्यका रूपमा सहभागिता जनाउँदै छन् । यो संस्थामा मध्यएसियाका साना मुलुकहरूसहित भारत, पाकिस्तान, चीनजस्ता सदस्य छन् । क्षेत्रीय र अन्तरक्षेत्रीय संगठनहरूले इरानलाई बलियो शक्तिको रूपमा स्थापित गरेको छ । सन् १९७९ देखि १९८१ जनवरीसम्मलाई इरान बन्धक संकटको रूपमा व्याख्या गरिन्छ । इरानी विद्यार्थीहरूको समूहले तेहरानस्थित अमेरिकी दूतावासमा ५२ अमेरिकीहरूलाई अपहरण गरी बन्धक बनाएका थिए । जसले गर्दा अमेरिकाको तेहरानसँगको सम्बन्धमा तोडियो । इरानी तेल आयातमा प्रतिबन्ध लगायो । त्यसअघि सन् १९७९ इरानमा अमेरिका र पश्चिमा विरोधी क्रान्ति भएको थियो । यसलाई इरानी क्रान्ति पनि भनिन्छ । त्यस बेला प्रोअमेरिकी शाह शासन सत्ता ढल्यो । शाह राजतन्त्र पश्चिमीकरणको खडा विरोध गर्ने सिया मुस्लिमका धर्मगुरु अयातोल्लाह अली खामेनी पेरिसबाट क्रान्तिको नेतृत्व गर्न तेहरान आइपुगे । १४ वर्षपछि इरान फर्केका खामेनी अन्त्यमा इरानका सर्वोच्च नेता भए । खामेनीले इरानी क्रान्तिलाई छिमेकी मुलुकहरूमा पनि निर्यात गर्न भ्याए । उनले सन् १९८५ मा लेवनानमा लडाकु समूह हेज्बुल्लाहलाई खडा गरेका थिए । सिया मुस्लिम समुदायको हेज्बुल्लाह लेवनानको सत्ता र हतियारधारी राजनीतिक पार्टी पनि हो । साथै, यमनमा रहेको अर्को लडाकु समूह हुथी पनि सिया मुस्लिम हुन् । सन् १९९० को दशकमा इरानकै सहयोगमा हुथी समूह जन्मिएका हुन् । इरानकै सहयोगमा लेवनानमा हेज्बुल्लाह र यमनमा हुथीले पश्चिम एसियामा पश्चिमा निकट शक्तिहरूलाई लक्षित गरेर आक्रमण गरिरहेका हुन्छन् । साथै, पश्चिमासँग राम्रो सम्बन्ध रहेको इजरायल र सुन्नी समुदायको बाहुल्य रहेको पश्चिम एसियाको अर्को ठूलो र महत्त्वपूर्ण मुलुक साउदी अरबमाथि इरानको सहयोगमा दुई हतियारधारी समूह हेज्बुल्लाह र हुथीले कार्यक्रम गरिरहेका हुन्छन् । जसले गर्दा हिंसात्मक घटनाहरू भइरहन्छन् । ८३ वर्षीय खामेनीले नोभेम्बरअक्टोबरमा राजधानी तेहरानबाट सुरु भएको सरकारविरोधी आन्दोलनमा अमेरिकी र इजरायलीको समर्थन गरेको अरोप लगाएका थिए । अमेरिकाले सन् २०२० को जनवरी ३ मा ६२ वर्षीय इरानी जनरल कासेम सोलेइमानीलाई इराकको राजधानी बग्दादमा ड्रोन आक्रमणद्वारा मारेको थियो । उनी इरानको कुद्स फोर्सका प्रमुख थिए । त्यसपछि इरान अमेरिकाविरुद्ध थप आक्रामक बन्यो । अमेरिकासहित पश्चिमा मुलुक र इरानबीच हरेक वर्ष आयोजना हुने संयुक्त राष्ट्रसंघको महासभामा पनि आरोपप्रत्यारोप हुने गरेको छ । अमेरिका र पश्चिमा मुलुकहरूले इरानलाई अधिनायकवादी र अप्रजातान्त्रिक मुलुकको रूपमा व्याख्या गर्ने गरेका छन् । इरान मात्र होइन, रुस र चीनको शासन प्रणालीमाथि पनि अमेरिकीहरूले अप्रजातान्त्रिक रहेको भन्दै आइरहेका छन् । तर, उनीहरूले भने आफ्नो छुट्टै शैलीको प्रजातन्त्र र शासन प्रणाली भएको दाबी गरिरहेका छन् । अमेरिकाका लागि नेपालका पूर्वराजदूत सुरेश चालिसे पछिल्लो समय प्रजातन्त्रको परिचय नै फेरिएको कारण विश्व राजनीति नयाँ हिसाबमा अघि बढेको मान्छन् । सन् २०२२ को फ्रेबुअरीमा रुस र चीनबीच भएको एक सम्झौतामा पश्चिमा प्रजातन्त्रलाई खारेज गरेको घोषणा गरिएको थियो । प्रजातन्त्र सबै देशको आआफ्नै परिवेशअनुसार हुन्छ भन्ने रुस र चीनको निचोड छ, उनले भने, त्यहीअनुसार इरानले पनि आफ्नै किसिमको प्रजातन्त्र भन्दै आइरहेको छ । तर, पश्चिमा मुलुकहरूले भने इरानलाई अधिनायकवादको संज्ञा दिइरहेका छन् । नेपाल भ्रमणका क्रममा गत वर्ष तत्कालीन चिनियाँ विदेशमन्त्री वाङ यीले पनि आफ्नै मुलुकअनुसारको प्रजातन्त्र र शासन प्रणालीलाई जोड दिन भनेको उनले बताए । विश्वमा परिवेशअनुसारको प्रजातन्त्र भन्ने आएलगत्तै बाइडेन प्रशासनले सन् २०२१ बाट डेमोक्र्याटिक समिट गर्यो । दोस्रो डेमोक्र्याटिक समिटका लागि फेरि नेपाललाई अमेरिकाले निम्तो दिइसकेको छ, उनी भन्छन् । लामो समयदेखि पश्चिम एसियामा सिया मुस्लिमको नेतृत्व गर्ने इरान र सुन्नी मुस्लिमको नेतृत्व गर्ने साउदी अरब बीच द्वन्द्वात्मक प्रतिस्पर्धा चल्दै आइरहेको छ । साउदी, यूएई र इजरायल अमेरिकी खेमामा छन् । अमेरिकी साथ पाएको रियादले तेहरानलाई तनाव दिइरहने काम गर्छ । तर, साउदीले पछिल्लो समय अमेरिकासँगको सम्बन्धमा एस म्यान को काम गर्न छाडेको छ । जसको असर पेट्रोलियम पदार्थको मूल्यवृद्धिमा परेको छ । ओपेकले यसअघि इन्धनको मूल्य बढाउँदा अमेरिकी आग्रहमा साउदीले धेरै उत्पादन गरेर बजारमा महँगिनबाट रोकेको थियो, जुन अहिले आएर भएको छैन । एक पत्रकारको हत्याकाण्डपछि अमेरिकाले गरेको लगातारको विरोधपछि साउदी पनि रुस र चीनसँग नजिक बनेको छ । इरानसँग पनि नजिक गरेको कारण केही वर्षअघि साउदी, यूएई, बहराइन, इजिप्टलगायत मुलुकहरूले कतारलाई नाकाबन्दी लगाएका थिए । जुन नाकाबन्दी इरान र अन्य मुलुकको साथका कारण विफल हुन पुग्यो । पश्चि एसियाको भूराजनीतिक विषयलाई लिएर आई टु प्लस, यु टु धेरै चर्चामा छ । आई टु अर्थात् इजरायल र इन्डिया, यु टु अर्थात् यूएई र अमेरिका हुन् । यी दुई संयन्त्रले पनि इरानलाई प्रत्यक्ष प्रभाव परेको देखिन्छ । तर, इरानले इन्डियासँग आफ्नै हिसाबमा सम्बन्ध विस्तार गरेको छ । इरानले इराक, लेवनान, सिरियामा आफ्नो बलियो पकड बनाएको छ । जसले गर्दा उक्त क्षेत्रमा पश्चिमा र उसका साथीहरूलाई काम गर्न सहज छैन । इरानको सहयोगमा रहेका समूहहरू र पश्चिमा सहयोगमा रहेका समूहबीच उक्त क्षेत्रमा प्रोक्सी वार (आफू सामुन्ने नदेखिने र पर्दा पछाडिबाट शत्रुलाई सिध्याउने नीति) गरिरहेका छन् । पछिल्लो समय इरानको रणनीति मस्कोदेखि बेइजिङसम्म मित्रहरू बनाएर पश्चिमाविरुद्ध लड्ने रहेको देखिन्छ । पछिल्लो समय तेहरान, बेइजिङ र मस्को एक स्थानमा आएर उभिन थालेका छन् । जुन पश्चिमा मुलुकहरूको टाउको दुखाइको कारण बनेको छ भने यी तीन उदाउँदा शक्ति राष्ट्रहरूलाई एकअर्काको सहारा मिलेको छ । भूराजनीतिक जानकार तथा अवकाश प्राप्त उपरथी पूर्ण सिलवाल इरानको खाडी क्षेत्रमा सैनिक शक्तिको रूपमा पनि रहेको मान्छन् । इरानले इराकसँग लडाइँ लडेको छ । इरानसँग धार्मिक शक्तिदेखि हुथी र हेज्बुल्लाहजस्ता क्षेत्रीय हतियारधारी शक्तिहरू छन्, उनले टिप्पणी गरे, इरान पश्चिम एसियामा अमेरिकालाई टक्कर दिने शक्ति हो । रुससँग नजिक थियो, अब बेइजिङसँग पनि नजिक छ । युक्रेन युद्धले गर्दा चीन, रुस, साउदी, इरानलगायत मुलुकहरू नजिकिने सम्भावना रहेको उनी ठान्छन् । अमेरिकाको विपक्षीमा ध्रुवमा ती मुलुकहरू अघि बढिरहेको उनले बताए । पहिलो शीतयुद्धको बेलामा अमेरिका र सोभियन युनियन थिए । अहिले चीन, रुस र इरान नजिकिएको देखिन्छ र यसको प्रभाव विश्वको भूराजनीतिमा हुन्छ । अहिले लडाइँ युक्रेनमा भइरहेको छ, तर जहिले पनि जे पनि हुन सक्छ । यिनीहरू भविष्यमा सैनिक गठबन्धनमा जान पनि सक्छन् जान्छ, उनले भने, इरानलाई उत्तर कोरिया र रुसले आणविक हतियारमा सहयोग गरेको छ भने उत्तर कोरिया चीनसँग नजिक छ ।"
कुन हैसियतले जेनेभा पुगे बन्दी ?,"(काठमाडौं)सबथोक तालिकाअनुसार नै चलेको भए सोमबार राष्ट्रसंघीय मानवअधिकार परिषद्को ५२ औं बैठकलाई नेपालका तर्फबाट विमला पौड्याल राईले सम्बोधन गर्ने थिइन्, परराष्ट्रमन्त्रीको हैसियतमा । तर, अचानक फेरिएको सत्ता समीकरण र त्यसपछि प्रधानमन्त्री पुष्पकमल दाहालले गरेको कच्चा निर्णय का कारण पूर्वकानुनमन्त्री गोविन्द शर्मा कोइराला (गोविन्द बन्दी) ले बैठकलाई सम्बोधन गरेका छन् । जो कूटनीतिक मर्यादाका दृष्टिकोणले सर्वथा अनुचित भएको जानकारहरूको टिप्पणी छ । पौड्याललाई अपमानजनक तरिकाबाट जेनेभा जान रोक लगाइएको निष्कर्षका साथ एमालेले सोमबार सरकारसमेत छाडेको छ । सबभन्दा पहिले त प्रधानमन्त्रीले देशलाई जवाफ दिनुपर्छ कुन हैसियतमा उहाँले सरकारभन्दा बाहिरको व्यक्तिलाई सरकारको प्रतिनिधित्व गर्न जेनेभा पठाउनुभयो ? प्रोफेसर खड्ग केसी भन्छन्, अन्तर्राष्ट्रिय कूटनीतिक मञ्चहरूमा राज्यलाई कर्मचारीले अहिलेसम्म प्रतिनिधित्व नगरेको नजिरलाई लत्याएर सरकारबाहिरको मानिसलाई मानवअधिकार परिषद्मा पठाउनाको कारण प्रधानमन्त्रीले खुलाउन सक्नुपर्छ । बन्दी स्वयंले भने यो अवस्था आफूले कल्पना गरेभन्दा बाहिरको भए पनि सरकारको प्रतिनिधित्व गर्न यसअघिका आफ्नो भूमिका र संलग्नताले बाधा नपर्ने प्रतिक्रिया दिएका छन् । मलाई अन्तिम घडीमा आइलागेको जिम्मेवारी सरकारका तर्फबाट पूरा गरेको मात्रै हो, जेनेभामा म आएर बोल्ने भन्ने कुनै योजनै थिएन, परिषद्को उच्चस्तरीय सत्रलाई सम्बोधन गरेपछि कान्तिपुरसँगको फोन संवादमा उनले भने, तर, सरकारको प्रतिनिधित्व सरकारभन्दा बाहिरको मानिसले गर्नै नसक्ने भन्ने सही होइन, प्रधानमन्त्रीले चाहे भने जसलाई पनि आफ्नो प्रतिनिधि बनाएर पठाउन सक्छन् । पहिले आफू कानुनमन्त्री भइसकेको र मानवअधिकारका क्षेत्रमा लामो समयदेखि संलग्न रहेकाले जेनेभामा सम्बोधन गर्ने कार्यगत लिगेसी रहेको पनि उनले बताए । निवर्तमान परराष्ट्रमन्त्री पौड्यालले भने आफूलाई रोकेर बन्दीलाई प्रतिनिधित्व गराउने प्रधानमन्त्रीको निर्णयलाई षड्यन्त्रको संज्ञा दिएकी छन् । पहिले जुनसुकै पदको भए पनि सरकारमा नभएको मानिस सरकारी टोलीको प्रमुख हुन सक्दैन, कूटनीतिक मर्यादाले पनि यो मिल्दै मिल्दैन, उनले भनिन्, अन्तिम समयमा अपमानपूर्वक तरिकाले मलाई रोकेर प्रधानमन्त्रीले ममाथि होइन, संक्रमणकालीन न्यायको प्रक्रियामाथि षड्यन्त्र गर्नुभएको छ । आफ्नो नेतृत्वमा चार सदस्यीय प्रतिनिधिमण्डल जेनेभा जाने प्रस्ताव फागुन ४ मै मन्त्रिपरिषद्मा दर्ता भएको उनको भनाइ छ । त्यसलाई स्वीकृत गर्नुअघि प्रधानमन्त्री दाहालले पौड्याललाई अन्यथा नमान्ने हो भने एक जना विज्ञलाई पनि थपौं भन्दै बन्दीको नाम प्रस्ताव गरेका थिए । प्रधानमन्त्रीको प्रस्ताव मन्त्रीले नमान्ने कुरै भएन, पौड्याल भन्छिन्, मैले त्यसपछि उहाँलाई फोन गरेर परराष्ट्र बोलाएँ अनि जेनेभामा बोल्नुपर्ने विषयमाथि परामर्श पनि लिएँ । मानवअधिकार, लैंगिक समानता र विधिका शासनबारे नेपालले गरेका राम्रा पक्षलाई जोड दिएर जेनेभामा प्रस्तुत गर्ने अनि संक्रमणकालीन न्याय व्यवस्थाका बारेमा पनि प्रतिबद्धता व्यक्त गर्ने पौड्यालको योजना थियो । त्यसलाई बन्दीजीले सामान्य भाषिक सुझाव दिएर राम्रो छ भन्ने प्रतिक्रिया पनि दिनुभयो, पौड्यालले भनिन्, म आफ्नो भाषणबाहेक साइडलाइन भेटघाटका कार्यक्रम मिलाउनतिर व्यस्त रहें । आइतबार साँझ ६ बजे जेनेभा जाने पाँच सदस्यमा पौड्यालबाहेक प्रधानमन्त्रीका कानुन सचिव उदय सापकोटा, राष्ट्रसंघीय मामिला हेर्ने परराष्ट्रका प्रवक्ता सेवा लम्साल, विज्ञका रूपमा पूर्वकानुनमन्त्री बन्दी र मन्त्री पौड्यालकी स्वकीय सचिव थिए । तर, त्यसको ठीकअघि सत्ता समीकरण बदलियो र दाहाल पौड्यालको नेतृत्वमा प्रतिनिधिमण्डल जेनेभा नपठाउने विचारमा पुगे ।मैले शनिबार प्रधानमन्त्रीलाई भेट्न खाजेको थिएँ तर समय पाइनँ, आइतबार बिहानै उहाँको फोन आयो, पौड्यालले भनिन्, उहाँले मलाई जेनेभा जाने कहिले हो भनेर सोध्नुभयो, मैले बेलुका ६ बजे भनेपछि उहाँले जाने मुडमै हुनुहुन्छ भन्नुभयो, मैले जाने हो भनें । त्यसपछि, ठिकै छ म छलफल गर्दै छु, खबर गर्छु भनेर फोन राख्नुभयो । यति भनेर दाहाल गोरखाको एक कार्यक्रममा लागे । यता बिहान ११ बजे पत्रकार सम्मेलन गरेर विमानस्थल जानका लागि मन्त्रालयमै बसिरहेकी पौड्याललाई मुख्यसचिवले फोन गरेर प्रधानमन्त्रीले भ्रमण रोक्नू भनी दिएको आदेश सुनाइदिए । त्यसको केहीअघि मलाई बन्दीजीले फोन गरेर कतिखेर विमानस्थलमा पुग्ने भनी सोध्नुभएको थियो, उनले भनिन्, मुख्यसचिवको फोन आएपछि मैले यो खबर दिन उहाँलाई एसएमएस गरें । उहाँले प्रधानमन्त्रीसँग कुरा गर्नुभएछ, अनि मलाई फोन गर्नुभयो । प्रधानमन्त्री हेलिकोप्टरमा हुनुहुँदो रहेछ, आवाज आएन उति राम्रोसँग, बन्दीलाई उद्धृत गर्दै पौड्यालले भनिन्, मन्त्रीजी जानुहुन्न, तपाईं गएर सहयोग गर्नुस् भन्नुभयो ।एमालेले सरकार छाड्ने भएपछि उपाध्यक्ष विष्णु पौडेलसँग सल्लाह नै गरेर मन्त्री पौड्यालको भ्रमणमा रोक लगाएको सञ्चारमन्त्री रेखा शर्माको दाबी छ । अन्तिम घडीमा आएर हामीसँग अर्को कुनै मन्त्रीको भिसा र टिकटको व्यवस्था गर्न समय भएन, उनले भनिन्, त्यसै हुनाले पूर्वमन्त्री पनि भइसक्नुभएका र विषयको पनि जानकार भएकाले बन्दीजीलाई नै टोलीको नेतृत्व गर्न लगाइएको हो । त्यसको भोलिपल्ट राजीनामा पत्र बोकेर पौड्याल प्रधानमन्त्रीकहाँ पुगेकी थिइन् । एक पटक उपेन्द्रजी परराष्ट्रमन्त्रीका हैसियतले ब्राजिल गएका बेला मन्त्रिपरिषद् पुनर्गठन भयो, त्यसले उहाँलाई साह्रै असजिलो महसुस भएको रहेछ, दाहालले पौड्याललाई राजीनामा स्वीकृत गर्नुअघि भने, तपाईंलाई पनि त्यस्तो अप्ठेरो नपरोस् भनेर मैले भ्रमण रोकेको हो है, अपमान गर्न होइन । प्रधानमन्त्रीले यति भनेपछि आफूलाई केही राहत भएको पौड्यालले बताइन् । त्यसै दिन प्रधानमन्त्रीका राजनीतिक सल्लाहकारले ओलीको मानिस भएकाले मलाई जेनेभामा जान रोक लगाएको अन्तर्वार्ता टेलिभिजनमा दिनुभएको रहेछ, पौड्याल भन्छिन्, यो सुनेपछि भने मलाई नपठाउने निर्णय षड्यन्त्रपूर्वक नै भएको रहेछ भन्ने लाग्यो, उहाँहरूले मेरो निष्ठामाथि गरेको यो आशंकाले मर्माहत पनि बनायो ।बन्दीले जेनेभामा निवर्तमान मन्त्री पौड्यालले तयार गरेकै भाषणको वरपर रहेर सोमबार वक्तव्य दिए भने पीडितमैत्री संक्रमणकालीन न्यायको प्रक्रियालाई अगाडि बढाउने प्रतिबद्धता पनि दोहोर्याए । जेनेभा पुगिसकेपछि आइतबार साँझ मन्त्रिपरिषद्द्वारा प्रधानमन्त्रीको मानवअधिकार तथा शान्ति सल्लाहकार नियुक्त बन्दीले मंगलबारै युरोपेली प्रतिनिधिमण्डलसँग साइडलाइन भेटवार्ता गरेर संक्रमणकालीन न्यायका बारेमा नेपालले सुरु गर्ने प्रक्रियालाई सघाउन आग्रह गरेका थिए । भोलि म मानवअधिकार उच्चायुक्तलाई भेट्दै छु भने साताभर यस्तै महत्त्वपूर्ण भेटघाटमा अन्तर्राष्ट्रिय समुदायलाई संक्रमणकालीन न्याय र शान्ति प्रक्रियाका बारेमा ब्रिफ गर्नेछु, उनले भने, किनभने, प्रधानमन्त्रीले मलाई यही जिम्मेवारी दिनुभएको छ । कानुनमन्त्री भएका बेला हत्यालाई यातनापूर्ण र सामान्य भनी वर्गीकरण गरेकामा पीडित समुदाय तथा मानवअधिकारकर्मीबाट आलोचित हुन पुगेका बन्दीले अन्तर्राष्ट्रिय समुदायका माझ संक्रमणकालीन न्यायको बचाउ गर्दा त्यसले विश्वसनीयता नराख्ने प्राध्यापक केसीको विश्लेषण छ । प्रधानमन्त्रीलाई संक्रमणकालीन न्यायको मामिला आफ्नो पक्षमा पार्न बन्दीजीलाई जेनेभा पठाउनुभएको हो भन्नेमा अब दुविधा रहेन, केसी भन्छन्, तर यसले मामिलालाई झनै सन्दिग्ध र जटिल बनाउनेछ ।"
प्रधानमन्त्रीलाई १६ मन्त्रालय,"(काठमाडौं)अर्थ मन्त्रालयमा स्वीकृत गर्नुपर्ने फाइलको चाङ छ । राजस्व संकलन र पुँजीगत खर्चको अवस्था निराशाजनक छ । नीतिगत निर्णय गर्नुपरेमा कर्मचारीको तहबाट मात्र सम्भव छैन । अर्थमात्र होइन सबै मन्त्रालय अहिले चालु वर्षको कार्यक्रम र बजेटको समीक्षा गर्दै नयाँ नीति निर्माणमा जुट्नुपर्ने समय हो । तर २१ मध्ये १६ मन्त्रालय मन्त्रीविहीन छन् । एमाले, राष्ट्रिय स्वतन्त्र पार्टी र राष्ट्रिय प्रजातन्त्र पार्टीले सरकार छाडेपछि मन्त्रालयहरू प्रधानमन्त्री पुष्पकमल दाहाल आफैंले जिम्मा लिएका छन् । सर्वोच्च अदालतले राष्ट्रिय स्वतन्त्र पार्टीका सभापति रवि लामिछानेको सांसद पद खारेज गरेपछि उनले सम्हालेको गृह मन्त्रालय प्रधानमन्त्री दाहालले नै लिएका छन् । क्रमशः नेतृत्वविहीन हुँदै गएका मन्त्रालयको जिम्मेवारी पनि उनले सम्हालेका छन् । मन्त्री नभएका सबै मन्त्रालयको जिम्मेवारी प्रधानमन्त्रीले लिएपछि दैनिक कामबाहेक नीतिगत निर्णय ठप्प छ । मन्त्रीबिनाका मन्त्रालय सुनसान देखिन थालेका छन् । पूर्वमुख्यसचिव विमल कोइराला प्रधानमन्त्रीसँग निर्णयको फाइल ठोकिनु भनेको प्रस्तावित काम समयमा नहुने बुझ्नुपर्ने बताउँछन् । यति धेरै मन्त्रालयका सचिवलाई प्रधानमन्त्रीले भेट्नै भ्याउँदैनन्, उनले भने, मन्त्रालयमा मन्त्री नहुनु भनेको प्रशासन राजनीतिक नेतृत्वविहीन हुनु हो । अरू मन्त्रीलाई जिम्मेवारी नदिएर सबै आफैंले राख्नु नै गलत भएको छ । एक सचिवका अनुसार मन्त्री नभएपछि प्रधानमन्त्रीलाई भेटेर नीतिगत निर्णय गराउने काम लगभग ठप्प भएको छ । प्रधानमन्त्रीसँग भेट्न र नीतिगत निर्णय गराउन सहज छैन, ती सचिवले भने, दुई महिनाको समय राजनीतिक मुद्दामा अल्झिएर बितेको छ । अझै दुई साता राजनीतिक भागबन्डाले मन्त्रिपरिषद् विस्तार हुने सम्भावना नदेखिएको उनले अनुमान गरे । दाहाल प्रधानमन्त्रीमा नियुक्त भएको दुई महिना नाघेको छ । राष्ट्रपति निर्वाचनअघि मन्त्रिपरिषद्ले पूर्णता पाउने सम्भावना छैन । मन्त्रिपरिषद्को निर्णय सुनाउन मंगलबार आयोजित पत्रकार भेटघाटमा सञ्चार तथा सूचना प्रविधिमन्त्री रेखा शर्माले पनि राष्ट्रपतिको निर्वाचनपछि मात्रै मन्त्रिपरिषद् विस्तार हुने बताइन् । मन्त्रीहरूको अभावमा कर्मचारीले दैनिक प्रशासनिक कामबाहेक नीतिगत निर्णय गर्ने हैसियत राख्दैनन् । त्यसको परिणाम मन्त्रालयको काममा प्रत्यक्ष असर देखिएको सचिवहरू बताउँछन् । राजनीतिमा अंकगणित मात्र हेर्ने शासन प्रशासनको ख्याल नगर्ने प्रवृत्तिको विकास हुँदै गएको छ । सबैभन्दा धेरै अर्थ मन्त्रालयका अधिकारी अलमलमा छन् । संघीय मामिला तथा सामान्य प्रशासन मन्त्रालयका एक सहसचिवका अनुसार प्रधानमन्त्री दाहालले समय नदिएका कारण संघीय निजामती सेवा विधेयकलाई अन्तिम रूप दिन सकिएको छैन । मन्त्रालयको काम मात्र होइन सरकारबाट हटेका दलहरूको सिफारिसमा नियुक्त भएका तीन सदस्यले राजीनामा दिँदा राष्ट्रिय योजना आयोगको बैठकसमेत प्रभावित भएको छ । आयोगका एक अधिकारीका अनुसार गठबन्धनमा सहभागी दल हटेसँगै सदस्यहरूले राजीनामा गरेका हुन् । आगामी वर्षको कार्यक्रमका लागि छलफलमा जुटेको आयोगको मंगलबारको बैठक नै स्थगित गरिएको छ । प्रधानमन्त्रीका राजनीतिक सल्लाहकार हरिबोल गजुरेलले छोटो समयका लागि भएकाले प्रधानमन्त्री आफैंले अरू मन्त्रालयको जिम्मेवारी लिएको बताए । अरूलाई दिँदा थप जिम्मेवारी बढ्ने भएकाले झन् अलमल हुन सक्छ, उनले भने, प्रधानमन्त्री र मुख्यसचिवलाई मन्त्रालयहरूको कामका विषयमा केही न केही जानकारी हुन्छ । प्रधानमन्त्रीलाई सल्लाहकारले पनि सहयोग गर्न सक्छ ।"
प्रधानमन्त्री दाहालमातहत कुनकुन मन्त्रालय ?,"वन तथा वातावरण, युवा तथा खेलकुद, गृह, शिक्षा, विज्ञान तथा प्रविधि, श्रम, रोजगार तथा सामाजिक सुरक्षा, ऊर्जा, जलस्रोत तथा सिँचाइ, सहरी विकास, कानुन, न्याय तथा संसदीय मामिला, अर्थ, कृषि तथा पशुपन्छी विकास, उद्योग, वाणिज्य तथा आपूर्ति, भूमि व्यवस्था, सहकारी तथा गरिबी निवारण, परराष्ट्र, स्वास्थ्य तथा जनसङ्ख्या, महिला, बालबालिका तथा ज्येष्ठ नागरिक र रक्षा"
सांसदलाई बैठक र यातायात भत्ता किन ?,"(काठमाडौं)सरकारले ०७८ कात्तिक १५ मा जारी गरेको सार्वजनिक खर्चलाई मितव्ययी तथा प्रभावकारी बनाउनेसम्बन्धी मापदण्डमा भनिएको छ नियमित कामका लागि बैठक भत्ता प्रदान गरिने छैन । तर, कानुन बनाउने सर्वोच्च निकायमा पुगेका सांसदहरूले तलबबाहेक नियमित काममा गएबापत थप भत्ता पनि पाउने गरेका छन् । संघीय सांसदले मासिक ६६ हजार ७० रुपैयाँ तलब बुझ्छन् । यसबाहेक घर नहुनेले मासिक १८ हजार घरभाडा र घर हुनेले मर्मत सम्भार खर्चबापत ९ हजार, विशेष भत्ता एक हजार, सञ्चार सुविधा ३ हजार, बिजुली र धाराको महसुल २ हजार पाउँछन् । जनताको समस्या संसद् र संसदीय समितिको बैठकमा उठाउने, सरकारले ल्याएको विधेयकलाई कानुन बनाउने मुख्य दायित्व सांसदको हो । बैठकमा उपस्थित भएबापत दिनको एक हजार भत्ता र एक हजार यातायात भत्तासमेत लिने कानुनी व्यवस्था छ । सरकारले ल्याएको विधेयकमाथि संसदीय समितिमा दफावार छलफल गर्दासमेत भत्ता पाउँछन् । संसद् र समितिको बैठकमा भाग लिनु सांसदको नियमित काम हो, संसद् सचिवालयका एक उच्च तहका कर्मचारीले भने, मासिक पारिश्रमिक लिएपछि बैठक भत्ता पनि लिनु गलत हो । सांसद सुमना श्रेष्ठ बैठकमा उपस्थित भएबापत पारिश्रमिक लिएर पनि बैठक भत्ता लिनु गलत भएको बताउँछिन् । संघीय संसद्को सदस्यका रूपमा मेरो काम नै कानुन बनाउने हो । यसका लागि सरकारले मासिक तलब दिएकै छ भने दोहोरो खर्च किन ? उनले भनिन्, यस्ता भत्ताका रूपमा दोहोरो, तेहरो लगानी गर्ने बानी संस्थागत हुँदै गयो भने हाम्रो प्रणाली र संरचना कस्तो बन्छ होला ? सांसदका लागि भत्ताको संस्कार किन आवश्यक छ ? संसद् सचिवालयले कानुनमै व्यवस्था भएको तलब भत्ता मात्रै सांसदलाई उपलब्ध गराउने गरेको जनाएको छ । मुलुकको आर्थिक अवस्था कमजोर भएका बेला बैठक भत्ता कटौती गरेर बालबालिकाको पोषणमा खर्च गर्नुपर्ने श्रेष्ठको सुझाव छ । अहिले बजेट कटौती भएको छ, विद्यार्थीको दिवा खाजाको बजेट कटौती नहोस् । शिक्षामा लगानी अझ बढाऔं । यसका लागि सांसदलाई दिने बैठक भत्ता कटौती गर्न सकिन्छ, सांसद श्रेष्ठले भनिन्, हामीले त मासिक तलब पाइहाल्छौं नि । यस्तो बेला नियमित कामका लागि पनि बैठक भत्ता लिनु उपयुक्त हुँदैन । सरकारले निर्देशिका जारी गरेर कर्मचारी र पदाधिकारीलाई प्रोत्साहन, अतिरिक्त समय काम गरेको भत्ता, जोखिम भत्ता, विशेष भत्ता, खाना, खाजालगायत भत्ता प्रदान नगर्ने व्यवस्था गरेको छ । कार्यालय समयमा बैठक बस्दा बैठक भत्तासमेत लिन रोक लगाएको छ । संघीय संसद्का पदाधिकारीको सुविधासम्बन्धी ऐनमा बैठक भत्ता १ हजार र यातायात भत्ता १ हजार तोकिएको छ । कानुनमा जेसुकै लेखिए पनि सबैतिर खर्च कटौती गर्दा सांसदहरू पनि बैठक भत्ता लिन्न भनेर स्वतस्फूर्त आउनु राम्रो हुन्छ, सार्वजनिक खर्च पुनरावलोकन आयोगका अध्यक्ष डिल्लीराम खनालले भने । यस वर्ष राजस्व कम उठ्ने भएपछि अर्थ मन्त्रालयले खर्च कटौतीको नीति अघि सारेको छ । चालु आर्थिक वर्षको ६ महिना (पुस मसान्त) सम्ममा ७ खर्ब ५१ अर्ब ६२ करोड राजस्व संकलनको लक्ष्य रहेकामा ४ खर्ब ९० अर्ब मात्रै संकलन भएको छ । राजस्व संकलन नै कम उठ्ने भएपछि निवर्तमान अर्थमन्त्री विष्णु पौडेलले बजेटको आकारसमेत घटाएका थिए । अर्थात्, चालु आर्थिक वर्षका लागि १७ खर्ब ९३ अर्ब ८३ करोड रुपैयाँको बजेट विनियोजन भएकामा २ खर्ब ४४ अर्बले घटाउँदै १५ खर्ब ४९ अर्ब ९९ करोड रुपैयाँ बजेट खर्च हुने अनुमान गरिएको छ । यसका लागि चाहिने स्रोत राजस्व लक्ष्यअनुसार अझै संकलन हुन नसक्ने अनुमान अधिकारीहरूको छ ।यो पृष्ठभूमिमा सार्वजनिक खर्च कटौतीमै ध्यान दिनुपर्ने पूर्वअर्थमन्त्री तथा अर्थविद्हरूको धारणा छ । कोभिडपछि आर्थिक गतिविधि कम भई राजस्व संकलनसमेत प्रभावित हुन थालेपछि सार्वजनिक खर्च कटौतीको मुद्दा जोडदार रूपमा उठेको हो । सरकारले सर्वजनिक निकाय तथा कर्मचारीको संख्या घटाउनुपर्ने, तलबका अतिरिक्त विभिन्न प्रकृतिका भत्तामा कडाइ गर्दै आएको छ । प्रधानमन्त्री तथा मन्त्रिपरिषद् कार्यालय, अख्तियार दुरुपयोग अनुसन्धान तथा लोक सेवा आयोगदेखि विभिन्न निकायले पाउने अतिरिक्त भत्ता कटौती गरिएको छ । आर्थिक अवस्था खस्किएका बेला हरेक क्षेत्रमा मितव्ययिता अपनाउनु जरुरी छ । सांसदको काम नै बैठकमा सहभागी जनाउने हो, यसबापत पारिश्रमिक पाउँछन्, पूर्वकार्यवाहक महालेखा परीक्षक सुकदेव घिमिरेले भने, अरू सुविधा पनि दिने, बैठक बसेको पनि भत्ता लिने कुरा त्यति सुहाएन ।सांसदहरू भत्ताकै लागि हाजिर गरेर बैठकबाट बाहिरिने गरेका छन् । फागुन १२ को बैठकमा १ सय ५८ सांसदले हाजिर गरे पनि सभामुख देवराज घिमिरेले अनुगमन तथा मूल्यांकन विधेयक, २०७८ माथि विचार गरियोस् भन्ने प्रस्ताव निर्णयार्थ प्रस्तुत गर्दा ५० जना मात्रै उपस्थित भएको घटनाले पनि सांसदहरू भत्ताकै लागि बैठकमा आउने र हाजिर गरेर बाहिरिने पुष्टि गर्छ । बैठकमा ६९ सांसद पनि नभएपछि सभामुखले कार्यसूचीको बाँकी कार्यक्रम सूचीबाट हटाउनुपरेको थियो । अहिले सांसदमाथि भत्ताकै लागि हाजिर हुन मात्रै आउने गरेको जुन आरोप छ, त्यसलाई तोड्न पनि बैठक भत्ता हटाउनुपर्छ, संसद् सचिवालयका उच्च अधिकारीले भने, मुलुकको यस्तो असाधारण अवस्थामा बैठक भत्ता भनेर लिनु हुँदैन । सांसदहरूको तलब अहिले कम छ, अवस्था राम्रो भएका बेलामा बढाउनु उपयुक्त हुन्छ । ०७३ मा सरकारले ल्याएको विधेयकमा बैठक भत्ता ५ सय मात्रै प्रस्ताव गरेको थियो । तत्कालीन सांसद तारादेवी राई र प्रेमबहादुर सिंहले एक हजार बनाउनुपर्ने संशोधन प्रस्ताव राखेपछि १ हजार पाउने गरी कानुन बनाइएको थियो । अघिल्लो प्रतिनिधिसभामा एक वर्षमा सरदर बैठक भत्ता र यातायात खर्चमा ४ करोड रुपैयाँ खर्च भएको थियो ।"
मेसीले पाए सबथोक,"मेसीलाई पछ्याउँदै एमबाप्पेएमबाप्पे भर्खर २४ वर्षका भए । उनी मेसीभन्दा ११ वर्षले कान्छा छन् । मेसीले खेल्न छाडेपछि कसैले उनको स्थान लिन्छ भने ती एमबाप्पे नै हुन् पनि भनिन्छ । कतार विश्वकपको त्यो फाइनल आखिरमा कसले बिर्सन सक्छ र ? त्यसमा मेसी बराबरकै खेल प्रदर्शन गरेका थिए, एमबाप्पेले । झन्डै झन्डै फ्रान्सलाई जिताएका थिए । त्यसैले पुरुषको उत्कृष्ट खेलाडी सूचीमा उनी दोस्रो स्थानमा रहे । उनी यसरी शीर्ष तीनको सूचीमा परेको पनि यो पहिलोपल्ट हो ।सन् २०१८ मा फ्रान्सले विश्वकप जित्दा पनि उनी चौथोमा परेका थिए । मेसीले ५२ अंक पाएका थिए, एमबाप्पेले ४४ । तेस्रो स्थानमा थिए, अर्का फ्रान्सेली खेलाडी करिम बेन्जेमा । विश्वकपको ठीक अगाडि रियल म्याड्रिडका बेन्जेमाले अको प्रतिष्ठित अवार्ड बालन डेअर जितेका थिए । तर चोटकै कारण उनले कतारमा खेल्न पाएनन् । त्यही बालन डेअरको सूचीमै परेका थिएनन्, मेसी । यसपल्टको फिफा अवार्डको यस्तै शीर्ष सूचीमा क्रिस्टियानो रोनाल्डो भने परेनन् ।एउटा प्रश्न महत्त्वपूर्ण छ, फिफाले यो अवार्डको विजेताको निर्णय कसरी गर्छ त ? यसको उत्तर हो, उत्कृष्ट खेलाडी चयन गर्न राष्ट्रिय टिमका कप्तान र प्रशिक्षकहरूले मतदान गर्ने गर्छन् । सँगै केही खास खास पत्रकारले । अब अर्को प्रश्न, त्यसो भए, मेसीले पहिलो रोजाइका आफ्ना खेलाडीका रूपमा कसलाई मतदान गरे होलान् ? यसको उत्तर हो, पीएसजीकै साथी खेलाडी ब्राजिली नेयमरलाई । नेयमरलाई नम्बर १ मा राख्नेमा ब्राजिलकै कप्तान थिएगो सिल्भा पनि थिए ।नेपालको राष्ट्रिय टिमका कप्तान हुन्, किरण चेम्जोङ । उनले एमबाप्पेलाई पहिलो स्थानमा राखेर मतदान गरे । त्यसपछि मात्र मेसी र लुका मोडरिचलाई मत दिए । अनि प्रशिक्षक प्रवेश कटुवालले भने मेसीलाई नै पहिलो स्थानमा राखे, त्यसपछि भने एमबाप्पे र भिनिसियस जुनियरलाई रोजे । यो फिफाको उत्कृष्ट खेलाडीको अवार्डको खराब पक्ष के भने यसमा चर्चा खालि विजेता पुरुष खेलाडीकै मात्र हुन्छ, अरू सबै त्यसको ओझेलमा पर्छन् ।नत्र अवार्ड त अरू धेरै विधामा पनि थियो । सन् २०२२ को वर्षको उत्कृष्ट महिला खेलाडी बनिन्, बार्सिलोनाकी एलेक्सिया पुटेलास । उनले दोहोर्याएर यो अवार्ड जितेकी हुन् । अर्जेन्टिनाकै विश्वकप विजेता लियोनल स्कालोनी उत्कृष्ट प्रशिक्षक चुनिए । यस्तै उत्कृष्ट गोलरक्षक रहे, अर्जेन्टिनाकै इमिलिनो मार्टिनेज । महिलातर्फ उत्कृष्ट प्रशिक्षक सरिना वेगमन रहिन् । यी डच प्रशिक्षककै नेतृत्वमा इंग्ल्यान्डले महिलातर्फको युरो जितेको थियो ।कार्यक्रमका क्रममा भर्खरै जसो निधन भएका पेलेलाई पनि सम्झिइयो । कार्यक्रमका क्रममा पेलेकी श्रीमती मारसियालाई सम्मानस्वरूप विशेष ट्रफी प्रदान गरिएको थियो । त्यस अवसरमा उनले पनि गज्जबका केही शब्द बोलिन् । उनले भनिन्, म भगवान्लाई तीन शब्द भन्न चाहन्छु । उनले हामीलाई एडिसन दिए । एडिसनले हामीलाई पेले दिए । अनि बाँकी विश्वले पेलेलाई आफ्नो बनाए । म कृतज्ञ, कृतज्ञ र कृतज्ञ छु ।"
नयाँवर्षमा नाईं नभन्नु ल६,"काठमाडौं (कास) विकासराज आचार्यको निर्देशनमा बनेको फिल्म नाईं नभन्नु ल६ पनि नयाँवर्षको अवसरमा रिलिज हुने भएको छ । निर्माण पक्षले मंगलबार फिल्मको पोस्टर सार्वजनिक गर्दै वैशाख १ गते सार्वजनिक प्रदर्शन हुने जनाएको हो । योसँगै उक्त दिन चारवटा फिल्म रिलिज हुने भएका छन् । यसअघि जारी, बिहे पास र बुलाकी ले पनि उक्त दिन प्रदर्शनको मिति तय गरिसकेका छन् । रोमान्स र बाल मनोविज्ञानमा आधारित फिल्मको मंगलबार साँझ टिजरसमेत सार्वजनिक गरिएको छ । नाईं नभन्नु ल६ मा आँचल शर्मा, आशीर्वाद क्षेत्री, योगिशा खत्री, अर्थव उप्रेतीलगायतको अभिनय छ । सञ्जय न्यौपाने, रमेश चौधरी र पुरुषोत्तम प्रधान कार्यकारी निर्माता रहेको फिल्मलाई विकासराज र विष्णुमणि दाहालले निर्माण गरेका हुन् ।"
'द लर्ड अफ द रिङ्स लाई ११ विधामा ओस्कार,"सन् २००४ को आजकै दिनमा द लर्ड अफ द रिङ्स ः द रिटर्न अफ द किङ (२००३) फिल्मले विभिन्न ११ विधामा ओस्कार अवार्ड जितेको थियो । ७६ औं अवार्डअन्तर्गत फिल्मले उत्कृष्ट फिल्म, निर्देशक, स्क्रिन प्ले, कला निर्देशन, कस्टुम डिजाइन, सम्पादन, मेकअप, ओरिजिनल स्कोर, गीत, साउन्ड मिक्सिङ र भिजुअल इफेक्ट गरी ११ विधामा अवार्ड जितेको थियो । सन् २००३ को सार्वजनिक प्रदर्शनमा आएको फिल्मको निर्देशन पिटर ज्याक्सनले गरेका हुन् । फिल्म अंग्रेजी लेखक जेआरआरको द रिटर्न अफ द किङ मा आधारित छ । उक्त सफलतासँगै द लर्ड अफ द रिङ्स ः द रिटर्न अफ द किङ फिल्मले ओस्कारअन्तर्गत सबैभन्दा बढी विधामा अवार्ड जित्ने कीर्तिमानसमेत बराबरी गरेको थियो । त्यसअघि बेनहर (१९५९) र टाइटानिक (१९९७) ले समान ११ विधामा अवार्ड जितेका थिए । वेस्ट साइड स्टोरी (१९६१) ले १० विधामा तथा जिगी (१९५८), द इङ्गलिस प्यासेन्ट (१९६६) र द लास्ट एम्पेरर (१९८७) ले समान ९ विधामा ओस्कार अवार्ड जितका थिए । अन्य ८ फिल्मले विभिन्न ८ विधामा अवार्ड हात पारिसकेका छन् । ९५ औं ओस्कार अवार्ड यस वर्ष मार्च १३ मा हुँदै छ ।"
धनीको सूचीमा मस्कको उतारचढाव,"काठमाडौं (कास) गत वर्ष इतिहासकै सबैभन्दा धेरै, २ सय अर्ब डलर गुमाएपछि अर्बपति इलन मस्क विश्वका सर्वाधिक धनी व्यक्तिहरूको सूचीबाट एक स्थान तल झरेर दोस्रोमा परेका थिए । यसपालि सम्पत्तिमा बढोत्तरी भएसँगै उनी सोमबार ब्लुमबर्गको अर्बपति सूचीमा पुनः पहिलो स्थानमा आएर विश्वका सबैभन्दा धनी व्यक्ति बने । सोमबारसम्म उनीसँग १८७१ अर्ब डलर कुल सम्पत्ति रहेको ब्लुमबर्गले जनाएको थियो । मंगलबार बजार बन्द भएपछि भने फोर्ब्सले उनलाई १९७७ अर्ब कुल सम्पत्तिसहित विश्वका दोस्रो धनी व्यक्ति उल्लेख गरेको छ ।सन् २०२१ को नोभेम्बरमा मस्क ३४० अर्ब डलर कुल सम्पत्तिका मालिक थिए । त्यो बेलादेखि उनी विश्वका सबैभन्दा धनी व्यक्ति रहँदै आएका थिए । सन् २०२२ को डिसेम्बरमा भने उनको सम्पत्तिमा १३७ अर्ब डलरको गिरावट आएको थियो । कोभिड महामारीका बेला उनले मनग्गे आम्दानी गरेका थिए । अक्टोबर २०२१ मा विद्युतीय गाडी निर्माण गर्ने उनको कम्पनी टेस्लाको बजार पुँजी एक ट्रिलियन नाघेसँगै सो कम्पनी एप्पल इंक, माइक्रोसफ्ट कर्प, अमेजन डटकम इंक र गुगलको मूल कम्पनी अल्फाबेटको बराबरीमा आइपुगेको थियो ।यद्यपि, विद्युतीय गाडीका प्रतिस्पर्धी बढेपछि टेस्लाको बजार सुस्ताएको थियो । कम्पनीले चीनको सांघाईस्थित कारखानाबाट हुने उत्पादन घटाएको खबरसमेत आएका थिए । टेस्लाको सेयर मूल्य घटिरहेका बेला इलन भने माइक्रोब्लगिङ साइट ट्वीटर किनेर त्यसमै अल्झिरहेका थिए । ट्वीटरका लागि ४४ अर्ब डलर जुटाउन उनले आफ्ना कम्पनीहरूको केही सेयर बिक्री गरेका थिए । यसले गर्दा उनलाई उछिनेर फ्रान्सेली फेसन ब्रान्ड लुई भुतनका प्रमुख कार्यकारी अधिकृत बर्नार्ड आर्नल्ट विश्वकै धनी व्यक्ति बने । सन् २०२१ को नोभेम्बरदेखि २०२२ को डिसेम्बरबीच मस्कको कुल सम्पत्तिमा २ सय अर्ब डलरको गिरावट आएको ब्लुमबर्गले उल्लेख गरेको छ । यसलाई निकट इतिहासकै सबैभन्दा ठूलो नोक्सानी मान्ने गरिएको छ । उक्त रकम ग्रीसको कुल गार्हस्थ्य उत्पादन बराबर रहेको र त्यो बेला विश्वका दोस्रो धनी व्यक्ति आर्नल्टको समग्र कुल सम्पत्तिभन्दा धेरै रहेको ब्लुमबर्गको दाबी थियो ।टेस्लाको सेयर मूल्यमा आएको भारी गिरावटका कारण मस्कलाई त्यत्रो क्षति भएको बताइन्छ । गत नोभेम्बरमा उनले ट्वीटरबाट आफूले दैनिक ४० लाख डलर गुमाइरहेको ट्वीट गरेका थिए । त्यसयता उनले ट्वीटरका ७५ प्रतिशत कर्मचारी निष्कासन गर्दै खर्च कटौतीको प्रयास गरेका थिए । पछिल्लो पटक उनले २ सय कर्मचारीलाई कामबाट निकालेका थिए । गत जनवरीदेखि भने टेस्लाको सेयर मूल्य १०० प्रतिशतले बढ्न थाल्यो । यसले इलनलाई ब्लुमबर्गको बिलिनायर्स इन्डेक्समा पहिलो स्थानमा ल्याइपुर्यायो । गत साता मात्रै मस्कले सन् २०२२ मा आफूले विश्वकै ठूलो गैरनाफामूलक कम्पनी किन्न ४४ अर्ब डलर खर्च गरेको भन्दै ठट्टा गरेका थिए । जनवरीदेखि अहिलेसम्म मस्कले आफ्नो सम्पत्तिमा ५०१ डलर जोडेका छन् । ब्लुमबर्गको अर्बपति सूचीमा मस्क पहिलो, आर्नल्ट दोस्रो, जेफ बेजोस तेस्रो, बिल गेट्स चौथो र वारेन बफेट पाँचौं स्थानमा छन् । फोर्ब्सको बिलिनायर्स लिस्टमा भने मंगलबार आर्नल्ट पहिलो, मस्क दोस्रो, बेजोस तेस्रो, ल्यारी एलिसन चौथो र वारेन बफेट पाँचौं स्थानमा देखिए ।"
शल्यक्रियाको पालो छोट्याउने उपाय लगाऊ,"नेपालको सार्वजनिक स्वास्थ्य सेवा जति बेहाल छ, त्यति नै विरोधाभासपूर्ण छ सरकारी कार्यशैली । सर्वसाधारणहरू बिल तिर्न नसकेर आत्महत्या गर्नुपर्ने, अस्पतालमै बन्धक बन्नुपर्नेजस्ता विडम्बना कायम रहँदा पहुँचवालाहरूले भने राज्यकोषबाट उपचार खर्चका नाममा ठूलो रकम हात पारिरहेका छन् । ठूला नेताहरूले पटकपटक दसौं लाख रुपैयाँ राज्यबाट उपचार खर्च पाइरहँदा विपन्न नागरिकहरूले उपचार गराउने सार्वजनिक अस्पतालहरू भने न्यूनतम स्रोतसाधनबाट पनि वञ्चित छन् । लाग्छ स्वास्थ्य सेवामा राज्यको दायित्व कसका लागि हो भन्नेमा सरकार सञ्चालकहरू नै प्रस्ट छैनन्, या उनीहरूले जानाजान विपन्नहरूको समस्याप्रति बेवास्ता गरिरहेका छन्, र हुनेखानेहरूलाई नै पोसिरहेका छन् ।संघीय राजधानीका ठूला सरकारी अस्पतालहरू वीर, शिक्षण, कान्ति र राष्ट्रिय ट्रमा सेन्टरमा मात्रै ११ हजार बिरामी शल्यक्रियाको पालो कुर्दै छन् । १७ अपरेसन थिएटरमध्ये ९ वटा मात्र सञ्चालनमा रहेको वीर अस्पतालमा शल्यक्रिया गराउन पालो कुर्नेको संख्या दिनहुँ बढ्दो छ । दुई वर्षदेखि पालो कुरिरहेका बिरामी ३ हजार नाघिसकेका छन् । खास गरी, बिरामीको चाप र बेड संख्या अनुसार शल्यक्रिया कक्ष र जनशक्ति नहुँदा बिरामी मर्कामा छन् । त्रिवि शिक्षण अस्पताल ३ सय बेडबाट सुरु गर्दा ८ वटा शल्यक्रिया कक्ष सञ्चालनमा थिए । बेड संख्या बढेर ८ सय ५० पुगिसक्दा पनि यस्ता कक्ष भने १९ वटा मात्र छन् । फलतः ३ हजार ५ सय बिरामीले शल्यक्रिया गराउन पालो कुरिरहेका छन् । तीनवटा शल्यक्रिया कक्ष भएको कान्तिमा त स्थानाभावका कारण प्यासेजमा राखेर पनि शल्यक्रिया गर्ने गरिएको छ, जहाँ पनि ३ हजारभन्दा बढीले शल्यक्रियाको पालो कुरिरहेका छन् ।शल्यक्रिया कक्ष अभावका कारण वीरमा एउटा युनिटले सातामा दुई दिन मात्र बेड पाउने अवस्था छ । सातै दिन पाउने व्यवस्था मिलाउन सके बिरामीले कुर्नुपर्ने समस्या धेरै हदसम्म हट्न सक्छ । तर नर्सिङ जनशक्ति अभावका कारण पूरै कक्ष चलाउन नसकिएको व्यवस्थापनको तर्क छ । चिकित्सक लगायत जनशक्तिले पूरा कार्यालय समय अस्पताललाई नदिँदा पनि समस्या बल्झिएको जानकारहरूको तर्क छ । तसर्थ, अस्पताल व्यवस्थापन चुस्त हुने हो भने पनि विद्यमान दुरवस्था धेरै हदसम्म सच्चिन सक्छ । यसका निम्ति व्यवस्थापन र स्वास्थ्य मन्त्रालयसम्मले आवश्यक अनुगमननिरीक्षण गरी उचित पुरस्कारदण्डको व्यवस्था गर्नुपर्छ । शल्यक्रिया गरेपछि बिरामी राखिने पोस्ट सर्जिकल वार्डका बेड धूलाले छपक्कै ढाकिएबाटै पनि थाहा हुन्छ, भएकै स्रोतसाधन व्यवस्थापनमा पनि अस्पताल असफलप्रायः छ । त्रिवि शिक्षण अस्पताल र कान्तिको तर्क पनि स्रोतसाधन अभावले समस्या परेको भन्ने छ । पाटन, सहिद धर्मभक्त राष्ट्रिय प्रत्यारोपण केन्द्र, प्रसूतिगृह पनि यही समस्याबाट गुज्रिएका छन् ।लामो पालो कुर्नुपर्दा नसा च्यापिएकादेखि पत्थरी फाल्नुपर्ने बिरामीहरूसम्म व्यथा बोकेरै बाँच्न विवश छन् । कान्तिका हकमा जन्मजात मलद्वार नखुलेका, ठूलो आन्द्रा र लिंगको प्वालको समस्या भएकाजस्ता बालबालिका बढी मर्कामा छन् । यसरी उपचारका लागि लामो समय पालो कुर्न बाध्य बिरामी र तिनका आफन्तहरू कुन अवस्थाबाट गुज्रिनुपर्छ होला ? हुनेखाने निजी अस्पतालमा जान्छन्, पहुँच हुनेहरू राज्यबाट खर्च लिएरै विदेशसम्म हान्निन्छन्, तर उनीहरू कहाँ जाने ? व्यथा पालेर बस्नुपर्दा गुणस्तरीय जीवनका अरू पाटाहरूमा पनि सम्झौता गर्न बाध्य छन् उनीहरू । यही कारण कति त जायजेथा बेचेर भए पनि निजी अस्पतालमा उपचार गराउन जाने गरेका छन् । यस्तो दुःस्थितिबाट कसको सेवा भइरहेको छ ? त्यसैले यो समस्याप्रति समग्र राज्य संवेदनशील हुनुपर्छ ।उपलब्ध स्रोतसाधनको अधिकतम उपयोग गर्न अस्पताल व्यवस्थापनहरू सक्षम हुनुपर्छ भने सरकारले आवश्यकता अनुरूप अस्पतालहरूको क्षमता अभिवृद्धि गर्नुपर्छ । स्वास्थ्य संस्था स्थापना, सञ्चालन तथा स्तरोन्नति मापदण्ड निर्देशिका२०७० अनुसार प्रति ५० शय्या क्षमता बराबर एउटा मेजर र एउटा माइनर अपरेसन थिएटरको व्यवस्था हुनुपर्छ । यसका अतिरिक्त प्रत्येक २५ शय्या सर्जिकल बेडका लागि एक मेजर अपरेसन थिएटर र एक माइनर अपरेसन थिएटरको थप व्यवस्था हुनुपर्छ । यही व्यवस्थाअनुरूप स्रोतसाधन र जनशक्ति जोहो र तिनको पूर्ण रूपमा उपयोग गर्न सम्बन्धित अस्पताल र सरकार दुवै कटिबद्ध रहनुपर्छ । शल्यक्रिया गर्नुपर्ने बिरामीलाई पालो कुराएर हैरानी दिने होइन, समयमै उपचार गरेर राहत दिने उपाय खोज्नुपर्छ ।"
"नेताहरू उपचार गर्न विदेश गइहाल्छन्, जनताको के मतलब ?",ए सरकार ! एकाबिहानै यस्तो उदेकलाग्दो समाचार सुन्न नपर्ने दिन कहिले आउला ? कमल न्यौपाने
नेताहरूकेन्द्रित देशको नीति,"आठ दलको समर्थन र मतभार हेर्दा अब हुने राष्ट्रपतिको चुनावमा कांग्रेसका उम्मेदवार रामचन्द्र पौडेल विजय हुनेमा दुविधा छैन । पौडेलको मतभार ३१ हजार हाराहारी छ भने एमालेका उम्मेदवार सुवास नेवाङको १६ हजार मात्रै । नेम्वाङको पक्षमा राप्रपा र स्वतन्त्र पार्टीको पनि समर्थन लिन सकेको भए प्रतिस्पर्धा केही दमदार हुन्थ्यो होला । नेम्वाङ पनि आफैंमा एक असल र शालीन नेता हुन् । अघिल्लो राष्ट्रपतिले गरेको केही गैरसंवैधानिक कामले गर्दा मात्र यसपालि एमाले उम्मेदवारप्रति संशय उत्पन्न भएको हो । अर्कातिर पौडेलको छवि पनि राम्रो छ । उनले आफ्नो जीवनमा राजकीय अवसरहरू नपाएका होइनन् । मन्त्री, सभामुख सबै भए तर कुनै पदमा बस्दा पनि दागी भएनन् । तथापि राष्ट्रपति चुनावका नाममा देश हितका लागि दुई महिनामै सरकारको समीकरण फेरिनु किमार्थ उचित होइन । यस्तो भए देशमा अस्थिरता, दलहरूप्रति वितृष्णा तथा नेताहरूप्रति अविश्वास पैदा हुन पुग्छ, जसले देश विकासमै प्रतिकूल असर पार्छ । गोपाल देवकोटा, गोकर्णेश्वर८, काठमाडौं"
किसानको कष्ट उस्तै,"बर्सेनि मलको बजेट बढ्दै छ तर किसानको कष्ट उस्तै छ । विगत तीन वर्षदेखि किसानले न समयमा मल पाए न आफ्नो उत्पादनको उचित मूल्य नै । कोभिड महामारीका बेला उत्पादन बजारसम्म पुर्याउन मुस्किल परेको थियो स्वदेशी किसानहरूलाई । तर त्यो बेला आयातित तरकारी फलफूल जताततै देख्दा किसान निराश हुन पुगे । निरीह महसुस गरे । सरकार भएको आभास मिलेन । कोभिडले थिलथिलो पारेका किसानलाई सरकारको सहयोगको आवश्यकता थियो । त्यसपछि पनि जति नै खर्च गरेर, दुःख गरेर खेती गरे पनि व्यापारीहरूले फाइदा उठाइरहेका छन् । बीउ, मल समयमा पाइँदैन पाइहाले पनि निकै महँगो छ । यस्तोमा उत्पादनले बजार नपाउनु, पाइहाले पनि बिचौलियाले बढी फाइदा खानुले किसान चिन्तित छन् । उता खुला सीमाको फाइदा लिँदै व्यापारीहरूले सस्तो तरकारी फलफूल जथाभावी आयात गर्दै आएका छन् । जेनतेन आफूले लगानी, मिहिनेत गरेर उत्पादन गरिएको वस्तु किसानहरूले बजार पुर्याउन नसक्दा पनि सरकारलाई कुनै मतलब छैन । किसानले आफ्नो लगानी, श्रम बराबरको आम्दानी कहिले गर्ने ? सरकारले समयमा मल, विषादी ल्याउन नसक्दा आम उपभोक्तादेखि किसानमजदुर ठूलो मारमा परेको सर्वविदितै छ । यसका लागि सरकारबाट कति पनि काम भएको छैन । त्यति मात्र कहाँ देशको आर्थिक अवस्था संकटग्रस्त छ । यस पटक त झन् समयमै पानी नपरेकाले किसानको उत्पादन राम्रो हुन सकेन । किसानलाई बेवास्ता गरेर कसरी देश समृद्ध हुन्छ ? रामेश्वर बासी, ताथली, भक्तपुर"
ल्होत्से लुटपाट र सामूहिक भ्रान्ति,"दुई साताअघि काठमाडौंको बालाजु इलाका केही समय दंगाग्रस्त बन्यो । ट्राफिक नियम कडा भएकाले आफूहरूले दुःख पाएको भन्दै चक्काजाम र प्रदर्शनमा उत्रेका यातायात मजदुरहरूले प्रहरी भ्यान र बिटमा आगो लगाए । बटुवाहरूलाई आत्मसमर्पणको शैलीमा हात उठाएर हिँड्नुपर्ने गरी प्रहरी र प्रदर्शनकारीबीच झडप भएका दृश्यहरू सञ्चारका अनेक सञ्जालमा छ्यापछ्याप्ती देखिएका थिए । एकै छिनमा एउटा समूहले गोंगबुमा ल्होत्से मलबाट मोबाइल पसल लुटपाट गरेको देखियो । केही दिनपछि लुटपाटमा संलग्न व्यक्तिहरू पक्राउ परे । प्रहरीले सार्वजनिक गरेको विवरण हेर्दा यसरी पक्राउ पर्नेमा अधिकांश गाउँबाट सहरमा जीविकाको खोजीमा पसेका र कम आय हुने पेसामा संलग्न रहेका युवाहरू रहेको बुझ्न सकिन्छ । अवश्य पनि अपवाद यसमा थियो तर मुख्यतया युवा र किशोरहरू तथा गरिब या निम्नमध्यम वर्गका सदस्यहरू नै यो लुटपाटमा देखिनुले हाम्रो समाजमा भइरहेका अनेक थरी परिवर्तनको संकेत मिल्छ । २०५७ सालतिर हृतिक रोशन काण्डको समयमा पनि सडकमा यसरी नै अराजक प्रदर्शनहरू भएका थिए । त्यसले भारतीय र नेपालको तराईमूलका व्यक्ति र व्यापारीहरूलाई तारो बनाएको थियो । त्यसमा सहभागीहरू भने मध्यम वर्ग, विद्यार्थी र केही सहरी गरिबहरू थिए । २०५८ सालमा राजा वीरेन्द्रको वंशनाश हुने गरी भएको दरबार हत्याकाण्डपछि मुडुलो टाउको लिएर सडक प्रदर्शनमा उत्रनेहरूमा अधिकांश तल्लो मध्यम वर्ग र सहरिया गरिबहरू थिए । सहरको मध्यमवर्गीय तप्काको एउटा हिस्सा पनि त्यसमा सामेल थियो । त्यसको प्रहार घरी ज्ञानेन्द्रपारस बाबुछोरातिर तेर्सिन्थ्यो त घरी प्रधानमन्त्री गिरिजाप्रसाद कोइरालातिर । अन्धवेगमा आधारित असन्तोष र आक्रोशको उन्मादी भीड थियो त्यो । २०६१ भदौ १६ मा पनि काठमाडौंमा एउटा अत्यासलाग्दो अराजक प्रदर्शन भएको थियो । उक्त प्रदर्शनका क्रममा विदेशमा मजदुर आपूर्ति गर्ने कतिपय कम्पनीका कार्यालयहरूमा आगो लगाइयो । बागबजार क्षेत्रको नेपालकै पुरानो मस्जिदको गुम्बजमा असभ्य हर्कतहरू भए । त्यति बेला म काम गर्ने कान्तिपुर पब्लिकेसन्सको गेट फोरेर कार्यालयमा आगलागी गर्न तम्सिएको भीडबाट बच्न हामी पत्रकारहरू पनि लुकेर भाग्नुपरेको थियो । तर एक प्रकारको सन्नाटा र अराजकताबीच भएका ती घटनामा व्यक्तिगत सम्पत्तिमा तोडफोड र आगलागी गरिएको भए पनि पसल लुटपाटमा भएको थाहा पाइएन ।२०६३ को वैशाखमा भएका जनप्रदर्शनहरूमा अलि फरक चित्र देखियो । यो प्रदर्शनमा राजनीतिक कार्यकर्ता र विभिन्न पेसामा संलग्न मध्यम वर्गबाहेक अधिकांश सहभागी मूलतः गाउँबाट सहरमा काम गर्न आउनेहरू थिए । चप्पलधारी वर्गको नाम पाएको (यस सम्बन्धी मेरो एउटा आलेख मूल्यांकन मासिकमा छापिएको थियो) गरिबहरूको यो पंक्तिलाई चाहिँ माओवादीहरू शान्तिप्रक्रियामा आएर राज्य चलाउने अवसर पाए भने आफ्नो दिन फेरिएला भन्ने थियो । अरूका मनमा शान्तिप्रक्रिया सफल भएर संकटकाल हटेको खण्डमा शान्तिपूर्वक काम गरेर खान पाइएला भन्ने हुँदो हो । कमसेकम यति भन्न सकिन्छ मध्यम वर्गदेखि सहरिया र ग्रामीण गरिबहरूको उक्त पंक्ति आआफ्ना वर्गीय हितप्रति सचेत थियो । बालाजु क्षेत्रमा प्रदर्शनमा उत्रेको पछिल्लो भीड सामाजिक मर्यादा र कानुन लत्याउँदै लुटपाटमै किन उत्रियो ? के उनीहरू भीडभाडमा लुटपाट गरे कसैले पक्राउ गर्दैन, आफू उत्तरदायी हुनुपर्दैन भन्ने मानसिकतामा थिए ? अलिकति लुटेपछि बेचबाच गरेर खर्च जोडिएला भन्ने सोचाइमा थिए ? कि भीडले आर्थिक असमानता र अवसरहरूको असमान वितरणबाट सृजित निराशा र आक्रोश मात्र व्यक्त गरिरहेको थियो ? केही सय प्रदर्शनकारी हुँदा बालाजु क्षेत्रमा लुटपाट हुनु तर लाखौंको संख्यामा मानिसहरू सडकमा हुँदा लुटपाट नहुनुले त्यति बेला र अहिले कस्तो विचारधारात्मक वर्चस्व स्थापित हुँदै छ भन्ने देखाउँछ । अहिले व्यक्तिगत हित या स्वार्थ प्रधान मानेर सामूहिक हितलाई बेवास्ता गर्ने जनमत बढिरहेको देखिन्छ । उति बेला वर्गीय तथा सामूहिक स्वार्थका पक्षमा भएको विचारधारात्मक वर्चस्वले काम गरेको थियो भनेर बुझ्न सकिन्छ । उति बेला वर्गचेतना समाजको विचारधारात्मक वर्चस्वका पक्षमा रहेको भनेर मान्न सकिन्छ । अहिले भने सामूहिक भ्रान्ति (फल्स कन्ससनेस) को प्रबलता देखियो ।अवश्य पनि अहिलेको घटनाले जनतामा व्याप्त निराशातिर संकेत गर्छ । नेपालमा २०४५ सालयता थालिएको आर्थिक सुधार कार्यक्रमपछि सहरमा केही आर्थिक अवसर थपिएका छन् । यता गाउँमा निर्वाहमुखी कृषिमा आधारित अर्थतन्त्र छ । उत्पादकत्व अत्यन्त न्यून छ । अर्धबेरोजगारीको समस्या ज्युँका त्युँ छ । सहरमा उपलब्ध अवसरसँगै गाउँबाट सहरमा काम र जीविकाको खोजीमा आउनेहरूको संख्या ह्वात्तै बढेको छ । त्यसयताका दशकमा सहरीकरणको दर तीव्र रहँदै आएको छ । यस्तो सहरीकरणका तीन पक्ष छन् । सरकारी, गैरसरकारी र निजी क्षेत्रमा जागिर खाएर या व्यवसाय गरेर कमाएको पैसाले यतै घरजम गर्नेहरू, गाउँबाट अध्ययनका लागि सहर झरेपछि फेरि गाउँ नफर्कनेहरू एवं सबैभन्दा असुरक्षित र कम पारिश्रमिक पाइने ज्यालादारी कामका अवसरका लागि सहर पसेर फेरि गाउँ नफर्कने र गाउँमा रहेको परिवार नै सहरमा सार्नेहरू यस्तो सहरीकरणका स्रोत बनेका छन् । पहिले गाउँबाट सहरमा पढाइका लागि आउनेहरूमा फर्केर गाउँमै शिक्षक हुनेको संख्या बढी थियो । सहरमा असंगठित क्षेत्रमा काम गर्ने र भारतीय सहरमा लाहुरे हुनेहरू पनि सबैजसो ज्याला पोको पारेपछि या उमेर पुगेपछि फर्केर आफ्नो परम्परागत पेसामा लाग्ने गर्थे । भारतीय या ब्रिटिस सेनामा काम गरेर आउनेहरू पनि केहीले पेन्सन क्याम्पवरपर या तराईमा घरजम गरे पनि अरू गाउँमै फर्कन्थे । तर २०४८ सालपछि गाउँमा अवसर घट्ने र सहरमा बढ्ने क्रमसँगै सहर आएपछि गाउँ नफर्कने, गाउँमा या सुदूर इलाकामा गरेको कमाइ लिएर सहरै प्रवेश गर्ने क्रम बढ्यो र सहरीकरण तीव्र बन्यो । यसलाई माओवादीहरूले गरेको जनयुद्धका समयमा गाउँबाट विस्थापित हुनेहरूको हूलले थप गति दियो । यसरी सहरमा जनसंख्या ह्वात्तै बढ्यो । काठमाडौं उपत्यका, पोखरा, चितवन, बुटवल, इटहरी लगायतका सहरमा भएको विस्तार र अरू ससाना सहरबजारको विकासले यस्तै संकेत गर्छ ।यसरी थपिएको जनसंख्यालाई धान्न सक्ने गरी हाम्रो आर्थिक विकासले गति लिएन । खास गरी शक्तिलम्पट शासकहरूले हुर्काएको क्रोनी पुँजीपति वर्ग र उदारवादी विश्वव्यवस्थाअनुकूल लिइएका नीतिहरूले संरक्षण गरेको दलाल पुँजीको सेपमा परेर औद्योगिक पुँजीवादको विकास हुन सकेन । सीमित व्यक्तिहरूले अत्यधिक कमाउने र आम मानिसले अवसर कम पाउने अवस्था भएपछि समाजमा वर्गीय असमानता बढ्दै जाने नै भयो । सहरमै पुर्ख्यौली सम्पत्ति हुनेहरू बिनामिहिनेत रातारात अर्बपतिमा बदलिए । मिहिनेत गरेरै धनी हुनेहरू पनि छन् तर त्यो अल्पसंख्याका तुलनामा मिहिनेत कम छलछाम र राज्यको स्रोत र शक्तिको दोहन गरेर रातारात धनी हुनेहरूको संख्या अत्यधिक छ । यसले गर्दा समाजमा विद्यमान राजनीतिक आर्थिक व्यवस्थाबाट सबैलाई अवसर प्राप्त हुन्छ, मिहिनेत गरेपछि आर्थिक उन्नति गर्न सम्भव छ, नभए पनि एक मानो खान र सामाजिक मर्यादा पालन हुने गरी लाउन, केटाकेटी हुर्काईपढाई योग्य बनाउन सम्भव छ भन्ने विश्वास भासिएको छ । यस्तो सांस्कृतिक मूल्य या विचार स्थापित गर्न राजनीतिक नेतृत्वको विशेष हात छ । मजदुर संगठनका सदस्यहरू मजदुर र तिनका नेता पुँजीपति बन्न थालेपछि, दलमा जसले अवसर पायो उसको वर्गउत्थान हुने र संगठन निर्माणमा खटिने भुइँतहको कार्यकर्ता सधैं हीनताबोध हुने गरी तल्लो वर्गमा रहन परेपछि, पसिना बगाउन बिदेसिनेभन्दा तिनलाई विदेश पठाउनेका हातमा सम्पत्ति थुप्रिएको देखिएपछि सामाजिक चेतना नै छलछाम ठगितिर आकर्षित हुन्छ । सक्नेले लुट्छ र दण्डित पनि हुनुपर्दैन भन्ने आम मनोविज्ञान (विचारधारा) वर्तमान सत्तारूढ वर्ग र तिनका प्रतिनिधिका रूपमा सरकार चलाउनेहरूले स्थापित गरेका हुन् । केही वर्षपहिले निश्चल बस्नेतले बनाएको लुट सिनेमा होस् या पशुपति शर्माको लुट्न सके लुट गीत, दुवैले उक्त मनोविज्ञानमाथि प्रहार गर्न खोजेका छन् तर समाजले उल्टो बुझेको छ सक्नेले लुट्ने हो । सत्ताधारीहरूका गतिविधिले हरेकलाई लुट्न प्रेरित गरिरहेका छन्, मिहिनेत गर्न हैन । लुट्नेहरूको वाहवाही र नसक्नेको तिरस्कार संस्कृतिका रूपमा समाजमा पसेको छ ।असमानता र अवसरहरूको असमान वितरणको कारकका रूपमा राज्यव्यवस्थाले प्रतिनिधित्व गर्ने वर्गको स्वार्थ त्यसलाई सहयोग गर्ने राज्यका नीतिहरूमा भन्दा नेतृत्वमा रहेका अमुक व्यक्तिहरूमा खोज्ने पक्ष बलशाली छ । दैनन्दिन जीवनमा देखिने नेतृत्वको स्वार्थलम्पट व्यवहार तथा भ्रष्टाचारजस्ता कुराले बनाएको मनोविज्ञानले असन्तोषहरूलाई संगठित राजनीतिक प्रतिरोधको हतियार बनाउनभन्दा अराजक बनाउन मद्दत गरेको छ । यसको अभिव्यक्ति राजनीतिक रूपमा यसै वर्ष सम्पन्न निर्वाचनमा स्वतन्त्र व्यक्ति र नयाँ पार्टीले पाएको मतमा पनि व्यक्त भएको थियो । आफ्ना सामूहिक र पेसागत हितका लागि सडकमा निस्केर विरोध गर्नु र राज्यलाई दबाब दिनु वर्गसचेत काम हो, राजनीतिक प्रतिरोधकै एउटा हिस्सा हो । यस्तो सचेत प्रयत्नले राज्यका नीतिहरूमा परिवर्तन ल्याउन, विधिको शासन स्थापना गर्न र मिहिनेत गरे उन्नति गर्न पाइन्छ अनि छलछाम र ठगी गरे दण्डित होइन्छ भन्ने मान्यता स्थापित गर्न बल पुग्छ । वर्तमान व्यवस्थाबाट पार लागेन भने थप गतिशील व्यवस्थातिर जाने क्रान्तिकारी आधार पनि यसैले तयार पार्छ । तर यस्तो प्रदर्शन जब लुटपाटमा उत्रन्छ अनि त्यसले वर्गीय हित र सचेत राजनीतिक प्रतिरोधको ठाउँ छाड्छ र भीडतन्त्रतिर लान्छ । वर्गको हित नबुझ्ने र व्यक्तिले आफैंलाई सबै थोक ठान्ने, मार्क्सेली समाज विज्ञानमा फल्स कन्ससनेस भनिने यो वैचारिक रोग महामारीझैं फैलिएको देखिँदै छ । योचाहिँ चिन्ताको विषय हो । यस्तो चिन्ता गर्ने काम समाजशास्त्री, राजनीतिक अभियन्ताहरू, संस्कृतिकर्मीहरू, आम सञ्चारका माध्यमहरू सबैको हो । अहिलेकै दलहरू र नेतासँग भरोसा गरे यो रोग थप बढ्ने हो, घट्नेछैन ।"
आमसञ्चारमा विश्वव्यापी आक्रमण,"फेक न्युजको जमानामा समाचार कसरी पढ्ने ?नक्कली समाचारको उत्पत्ति वास्तविक समाचार आउटलेटजस्तै देखिने नक्कली वेबसाइट हुने गर्छ । मुख्य धाराका मिडियालाई झूटा समाचारले गरेको क्षति धेरैले बुझेका छन् । तर झूटा समाचारलाई फैलिनबाट रोक्न गाह्रो छ । कोहीले जानीजानी र अरूले अनजानमा फेसबुक, ट्वीटर र अन्य प्लेटफर्ममा भ्रामक, गलत र सरासर मनगढन्ते समाचारहरू साझेदारी गर्ने गरेको देखिन्छ । मैले एउटा लेखमा पहिले पनि (नेपाल समय, २०७८ मंसिर ९) निम्न मुद्दाहरू उठाएको छु सूचना प्रविधिको अत्याधुनिक विकासले समाजमा समाचार सम्प्रेषण गर्नका लागि पत्रकारिताका नयाँनयाँ आयाम तथा माध्यमहरू अगाडि आइरहेका छन् । यस्ता विविध सञ्चारमाध्यमबाट कसैले पनि कुनै पनि विषयमा आफूले चाहेको विचार प्रकाशन तथा प्रसारण गर्न सक्छन् । यस अर्थमा आधुनिक प्रविधिको उन्नतिले समाचार सम्प्रेषणमा अत्यन्त ठूलो योगदान दिएकामा सन्देह रहेन । यस्तो योगदानका बावजुद साइबर संसार ठूलो समस्याको स्रोतका रुपमा पनि देखा परेको छ । जस्तै राष्ट्रिय आम निर्वाचन परिणामहरू साइबर संसारमार्फत बाहिरी शक्तिबाट प्रभावित भइरहेका छन् । साइबर सुरक्षा आफैंमा समस्या बनेको छ । प्राविधिक रूपमा शक्तिशाली राष्ट्रहरूबीच साइबर युद्ध चलिरहेको छ । आम नागरिकमाथिको सरकारी निगरानीसमेत बढ्दै गएको छ । व्यक्तिगत गोपनीयताको हक पनि खतरामा परेको छ । माथि उल्लेख गरिएका समस्याहरूका अतिरिक्त, साइबर सञ्चारमाध्यमहरू अपराधका नयाँ स्रोत पनि बनेका छन्Ù अश्लीलता, आतंकवाद, द्वेष, घृणा, अपराध (ह्याकिङ), धार्मिक दंगा र जातिवाद आदि नियन्त्रण गर्न र अपराधीलाई सजाय दिन तथा कानुनी दायरामा ल्याउन गाह्रो छ । साथै प्रतिलिपि अधिकार संरक्षण पनि समस्या बनेको छ । अनलाइन, श्रव्यदृश्य र प्रिन्ट मिडियामा अपमानजनक अभिव्यक्ति, असत्य सूचना आदि प्रसारण भइरहेका छन् । अर्को समस्या तस्बिर सम्पादन (फोटोसप) र हेरफेर, नक्कली इमेजरी सृजनाको छ । हेरफेर पत्ता लगाउन गाह्रो छ । जस्तो छ त्यस्तै रहन दिने कि केही गर्ने ? वर्तमान विश्वकानुनी बहस द्विविधामा दखिन्छ । अर्थात्, के कुनै यस्तो सिद्धान्त छ जसले साइबर स्पेसमा स्वतन्त्र अभिव्यक्तिका निश्चित पक्षहरूलाई अपराधीकरण गर्न मिल्छ ? यो विश्वकानुनी बहसको मुख्य प्रश्न हो । माथि उल्लिखित समस्याहरू बुझ्दै विश्वका केही अनलाइन मिडियाले कमेन्ट सेक्सन बन्द गरेका छन् । नेपाली अनलाइन मिडियाले यी विषयमा गम्भीर छलफल गर्नुपर्छ । अनलाइन समाचार टिप्पणी सेक्सनसहितका छलफल फोरम साइट र सोसल मिडिया कम्पनीहरूमा नियमन आवश्यक देखिन्छ । घृणित, निन्दनीय र अनावश्यक टिप्पणी नियन्त्रण गर्नका लागि प्रत्येक मिडियाले आफ्ना टिप्पणी खण्डहरूमा उचित ध्यान दिनुपर्छ । मिडिया टिप्पणी खण्ड मानहानि र क्षतिपूर्तिको विषय बन्न सक्छ । टिप्पणी खण्डको निगरानी पेसागत नैतिकताको विषय पनि हो । आफ्नो गुणस्तर कसरी कायम गर्ने भन्नेमा आफैं सजग हुनु अनिवार्य छ । अन्त्यमा, मिडिया र राजनीतिमा आत्मालोचनाको अभाव छ । उच्च विद्यालय र विश्वविद्यालयहरूमा नागरिकशास्त्रको अध्ययन घट्दै गएको छ । विश्वका राजनेताहरूको भाषामा राजनीतिव्याकरण हराउँदै गएको छ । त्यसैले, एकातर्फ स्वतन्त्र सञ्चारमाध्यमउपर आक्रमण भइरहेको छ, अर्कातर्फ सार्वजनिक र निजी स्वामित्वमा रहेका मिडियाहरूले पत्रकारिताको नैतिकता (प्रोफेसनल इथिक्स) गुमाइरहेका छन् र एक समूह अर्कोविरुद्ध लडिरहेको छ । झूटा समाचारले सबैलाइ नोक्सान भइरहेको छ तर सरकारहरू लाचार छन् । तैपनि स्वेच्छाचारी राजनीतिक नेतृत्व वर्ग स्वतन्त्र सञ्चारमाध्यमउपर उल्टो आक्रमण गरिरहेको छ । नक्कली समाचारहरू पत्ता लगाउन राज्यहरूद्वारा समाचार साक्षरता परियोजना चलाउन सकिन्छ जसले गलत सूचना फैलाउनेविरुद्ध लड्न काम गर्छ । यस सन्दर्भमा उच्च विद्यालय र विश्वविद्यालयस्तरमा नयाँ पाठ्यक्रम आवश्यक छ । गुणस्तरीय शिक्षामार्फत नागरिकले सही र गलतबीच सन्तुलन कायम गर्ने अपेक्षा गरिन्छ । विश्वमा लोकतन्त्र र विधिको शासनको अस्तित्वका लागि यी विषयहरूबारे सोच्नु नितान्त आवश्यक भएको छ ।"
बाटामै मृत्यु हुने ती आमाहरू,"दशकौंदेखि सरकारले मातृशिशु सुरक्षाका क्षेत्रमा लगानी गरे पनि, अपेक्षा अनुरूप प्रतिफल आएको छैन । गत आर्थिक वर्षमा लुम्बिनी प्रदेशमा ४ हजार १ सय गर्भवती घरमै सुत्केरी भएको तथ्यांक भेटिन्छ, जसमध्येका १४ जनाको मृत्यु भएको थियो । त्यसमध्ये १२ जनाले स्वास्थ्य संस्थामा जाँदाजाँदै बाटामै ज्यान गुमाए । घरनजिक अस्पताल भएको भए उनीहरू बाँच्न सक्थे । बाटामै मृत्यु हुनेहरूमध्ये पनि ९ जनाको जिल्ला स्वास्थ्य संस्थाबाट थप उपचारका लागि विशेषज्ञ अस्पतालमा नपुग्दै मृत्यु भएको थियो । गर्भ र प्रसूतिजन्य कारणले लुम्बिनी प्रदेशमा गत वर्ष ७४ आमाले ज्यान गुमाएका छन् । पछिल्लो ५ वर्षमा आमा बन्दा ज्यान गुमाउनेहरूको संख्या ३ सय २४ जना छ । नियमित गर्भ परीक्षण नगर्नु, स्वास्थ्य संस्थामा प्रसूति गराउने आवश्यक उपकरण र दक्ष जनशक्ति नहुनु एवं पूर्वतयारी नगरिनुले पनि आमाहरू मृत्युको मुखमा धकेलिएका छन् । उच्च रक्तचाप, मधुमेह, थाइराइड, मुटुको समस्या भएका गर्भवतीको प्रसूतिको समयमा मृत्यु हुने दर बढी छ । आमा बन्दा सहज होस् भनेर प्रदेशमा ४०६ बर्थिङ सेन्टर छन् । शल्यक्रिया सेवा दिने २२ वटा अस्पताल छन् । लुम्बिनी, भेरी र राप्ती विज्ञान प्रतिष्ठानमा विशेषज्ञ प्रसूति सेवा छ । सरकारले मातृ मृत्यु घटाउन सरकारी स्वास्थ्य संस्थासहित केही निजीमा प्रसूति सेवा निःशुल्क गरेको छ । जानआउन यातायात खर्चको पनि व्यवस्था छ । तर, सुरक्षित मातृत्वका लागि जनचेतना अभिवृद्धि र सेवा प्रवाह भएको छैन । यही कारण भौतिक पूर्वाधार र सुविधा थपिए पनि आमाहरू सुरक्षित नभएका हुन् । नेपालको संविधानले महिलालाई सुरक्षित मातृत्व तथा प्रजनन स्वास्थ्य सम्बन्धी हक दिएको छ । सेवालाई सुरक्षित, गुणस्तरीय, सर्वसुलभ तथा पहुँचयोग्य बनाउन सुरक्षित मातृत्व तथा प्रजनन अधिकार ऐन २०७५ कार्यान्वयनमा छ । यसले महिला गर्भवती हुने वा नहुने रोज्न पाउनेदेखि राज्यबाट सुरक्षित मातृत्व सेवा पाउनुपर्ने अधिकारलाई समेट्छ । एउटी महिला आमा बन्नु भनेको आफ्ना लागि सन्तान उत्पादन गर्नु मात्र होइन, देशका लागि नयाँ नागरिक जन्माउनु हो । यसर्थ, सुरक्षित मातृत्व तथा प्रजनन सेवा लिन पाउने महिलाको आधारभूत अधिकार हो । भरपर्दो सेवा दिनुपर्ने राज्य वा मातहत संस्थाको कर्तव्य हो । मृत्युसँग लडेर शिशु जन्माउनु सबैभन्दा जटिल काम हो । त्यो जटिलता आफ्ना लागि मात्र होइन घरपरिवार, समाज र देशका लागि पनि खेपेको हो । गर्भवती र सुत्केरीका जटिलतालाई सहज बनाउन सेवामा पहुँच र परामर्श गर्ने काम भएकै छैन । सुरक्षित मातृत्व सुरक्षित तरिकाले शिशु जन्माउनु मात्र होइन, गर्भवती अवस्थाको हेरचाह पनि यसमा पर्छन् । तसर्थ गर्भवती, प्रसूति, सुत्केरी र नवशिशुको सेवालाई अधिकारमुखी दृष्टिबाट हेरिनु जरुरी छ । यसले मातृ मृत्युदर घटाउन र सुरक्षित आमा बन्न सघाउनेछ ।सुरक्षित मातृत्व तथा प्रजनन अधिकार ऐनले प्रत्येक महिलालाई स्वास्थ्य संस्थामा गई आफू गर्भवती भए वा नभएको परीक्षण गर्न पाउने अधिकार दिएको छ । कतिपय गर्भवती पारिवारिक कारणले गर्भ परीक्षण गराउन स्वास्थ्य संस्था जान पाउँदैनन् । उनीहरू कम्तीमा चार पटक स्वास्थ्य जाँच गर्ने तथा स्वास्थ्य स्याहार, गर्भावस्थाका जोखिम र अवलम्बन गर्नुपर्ने उपाय सिक्नबाट छुट्छन् । तर, समुदायले किन गर्भवतीलाई गर्भ परीक्षणमा नलगेको भनेर झक्झक्याएको सुनिँदैन । स्वास्थ्य संस्थाले दक्ष स्वास्थ्यकर्मी नभए प्रसूतिकर्मी वा तालिम प्राप्त स्वास्थ्यकर्मीबाट प्रसूति सेवा दिनुपर्छ । जटिलता आए तत्काल अन्य अस्पतालमा रेफर गर्नुपर्छ । त्यस्ता गर्भवती वा सुत्केरीलाई ती अस्पतालले आकस्मिक सेवामार्फत तत्काल जटिलता व्यवस्थापन गर्नुपर्छ । तर, हाम्रा धेरै स्वास्थ्य संस्थामा दक्ष प्रसूतिकर्मी नहुने, नभेटिने, जटिलता पहिचानमा ढिलाइ गर्ने, तत्काल रेफर नगर्ने, रेफर भएका अस्पतालले पनि सहज सेवा नदिने गरेका छन् । लुम्बिनी प्रदेशका अस्पतालहरूमा ५४ प्रतिशत स्वास्थ्यकर्मीको दरबन्दी त रिक्त नै छ । कतिले भौतिक पूर्वाधार कमजोर हुँदा समयमा प्रसूति सेवा दिन सक्दैनन् । स्पष्ट परामर्श नदिँदा पनि तल्लो वर्गका गर्भवती तथा सुत्केरीहरू सुविधाबाट वञ्चित हुने र मृत्युको मुखमा धकेलिने गरेका छन् । तर, उनीहरूको मृत्युबारे अधिकारमुखी बहस भएको पाइँदैन ।रोल्पाको एउटा उदाहरण लिऔं । रोल्पा नगरपालिकाकी ३० वर्षीया माया थापा अघिल्लो जेठमा प्रसूति हुन जिल्ला अस्पताल गइन् । उच्च रक्तचाप थियो । पेटमा जुम्ल्याहा शिशु थिए । चिकित्सक प्रकाशबहादुर बुढाले शल्यक्रिया गर्नुपर्ने भन्दै दाङ वा बुटवल जान सुझाए । मायाका पति वैदेशिक रोजगारीमा थिए । घरपरिवारले धेरै खर्च लाग्ने भन्दै अन्यत्र लगेनन् । उनले घरमै जुम्ल्याहा शिशु जन्माइन् । तर, निरन्तरको रक्तश्रावले बेहोस भएकी मायाको प्राणपखेरु उड्यो । त्यस्तै प्यूठानको झिमरुक गाउँपालिकाकी तुसाराकी २४ वर्षीया अनिशा एमसीले यही फागुन १३ मा शल्यक्रियामार्फत जिल्ला अस्पतालमा शिशु जन्माइन् । शल्यक्रियापछि जटिलता देखिए पनि २ दिन त्यहीँ राखियो । अन्तिम अवस्थामा मात्रै बुटवल रेफर गरिदा फागुन १६ मा बाटामै ज्यान गुमाइन् । जोखिममा परेका दुर्गमका गर्भवती तथा सुत्केरीलाई तत्काल अस्पताल ल्याउन राष्ट्रपति महिला उत्थान कार्यक्रममार्फत निःशुल्क हवाई सेवा सञ्चालनमा छ । त्यसमा लुम्बिनीका रुकुम, रोल्पा, प्यूठान, अर्घाखाँची, पाल्पा र गुल्मीका केही स्थान छनोट भएका छन् । अस्पतालसित सम्झौता गरेर यो सेवा सुरु भएको भए यी दुई आमा बाँच्ने थिए । गर्भवती र सुत्केरीको मृत्यु घटाउनेबारे सरकारी ध्यान गएको छैन । विज्ञहरूका अनुसार मातृमृत्युका मुख्य तीन कारण स्वास्थ्य संस्थामा जानेबारे निर्णय गर्न, त्यहाँ पुर्याउन र सेवा प्राप्त गर्नमा हुने ढिलाइ हुन् । जनसांख्यिक तथा स्वास्थ्य सर्वेक्षण २०७९ ले देशभरि गर्भवती सेवाको कभरेज बढ्दै गएको र मातृमृत्यु घट्दै गएको देखाएको छ । तर प्रतिलाखमध्ये २ सय २९ जना आमाको शिशु जन्माउँदा मृत्यु हुन्छ । आगामी ८ वर्षमा यो मृत्युदर ७० मा झार्ने लक्ष्य छ । यसका लागि पर्याप्त काम गर्न भने बाँकी छ ।दूरदराजमा रहेका आमाहरूको ज्यान बचाउन गाउँगाउँसम्म स्त्रीरोग तथा प्रसूतिसेवा पुर्याउनुपर्छ । महिलाको गर्भमा शिशु रहेदेखि जन्मिने बेलासम्म रेखदेख गर्ने, शारीरिक र मानसिक रूपमा परामर्शसहित सेवा दिने दक्ष प्रसूतिकर्मी अर्थात् मिडवाइफ को संख्या बढाउनुपर्छ । गर्भवती र सुत्केरीको रेखदेख र उपचारमा परिवारलाई अभिमुखीकरण गरिनुपर्छ । सुरक्षित मातृत्व अधिकारमा बेवास्ता गर्ने स्वास्थ्य संस्था र परिवारलाई कानुनी दायरामा ल्याउन सक्नुपर्छ । सुरक्षित मातृत्व महिलाको सुविधाको विषय मात्र होइन, महिला अधिकार र राज्यको दायित्व पनि हो । त्यसैले आमा बन्दाको सुरक्षाका लागि स्वास्थ्य सेवामा सुधारसँगै राज्यको दृष्टिकोणमा परिवर्तन हुनु आवश्यक छ ।"
राहत दिने निर्णय,"हेटौंडा (कास) जंगली हात्तीको आक्रमणबाट मृत्यु भएकाको परिवारलाई वाग्मती प्रदेश सरकारले एकएक लाख रुपैयाँ क्षतिपूर्ति दिने भएको छ । सरकारका प्रवक्ता जगन्नाथ थपलियाका अनुसार गत साता दिवंगत मकवानपुरको मनहरी४ की राधा अधिकारी, बकैया५ का सन्तलाल माझी र सिन्धुलीको कमलामाई१३ का डन्डपाणि पौडेलको परिवारलाई राहत दिने निर्याय भएको हो ।"
चितवन उपनिर्वाचनका लागि १८ दल दर्ता,"काठमाडौं (कास) चितवन क्षेत्र नम्बर२ मा हुने प्रतिनिधिसभा सदस्य उपनिर्वाचनका लागि १८ वटा राजनीतिक दलले दर्ता गरेका छन् । निर्वाचन आयोगका प्रवक्ता शालिग्राम पौडेलका अनुसार फागुन १० देखि १६ सम्म आयोगमा १८ दलले दर्ता गरेका हुन् । चितवनमा आगामी वैशाख १० मा उपनिर्वाचन हुँदै छ । आयोगले सूचना जारी गर्दै फागुन १० देखि १६ सम्म दल दर्ताको मिति तय गरेको थियो । राष्ट्रिय मान्यता पाएका ७ दलमध्ये चितवन२ को उपनिर्वाचनका लागि एमाले, कांग्रेस, माओवादी, राष्ट्रिय स्वतन्त्र पार्टी र राष्ट्रिय प्रजातन्त्र पार्टीले मात्र दल दर्ता गरेका छन् । दर्ता भएका अन्य दलमा नेपाल मजदुर किसान पार्टी, मंगोल नेसनल अर्गनाइजेसन, राष्ट्रिय नागरिक पार्टी, राष्ट्रिय जनमुक्ति, राष्ट्रिय जनमोर्चा, नेकपा माओवादी समाजवादी, नागरिक उन्मुक्ति पार्टी, हाम्रो नेपाली पार्टी, पुनर्जागरण पार्टी नेपाल, मौलिक जरोकिलो, राष्ट्रिय मुक्ति आन्दोलन नेपाल, नेपाली कांग्रेस (बीपी) र जय जन्मभूमि पार्टी नेपाल छन् । जनता समाजवादी, जनमत र एकीकृत समाजवादीले दल दर्ता गरेका छैनन् । प्रतिनिधिसभाका तत्कालीन सांसद रवि लामिछानेको सांसद पद सर्वोच्च अदालतले खारेज गरिदिएपछि चितवन२ मा उपनिर्वाचन हुन लागेको हो । उपनिर्वाचनका लागि आयोगले निर्वाचन कार्यतालिकासमेत सार्वजनिक गरिसकेको छ । आगामी चैत २० मा मनोनयन, २१ मा उम्मेदवारको विरोधमा उजुरी, २२ मा मनोनयनपत्र र उजुरीउपर जाँचबुझ गरी निर्णय दिने तथा उम्मेदवारको नामावली प्रकाशन गर्ने आयोगको कार्यतालिका छ । चैत २३ मा उम्मेदवारको अन्तिम नामावली प्रकाशन गरी उम्मेदवारलाई निर्वाचन चिह्न प्रदान गर्ने कार्यक्रम छ ।"
साँगाधुलिखेल सडक विस्तार सुरु,"(काभ्रे)अरनिको राजमार्गअन्तर्गत साँगाधुलिखेल सडकखण्ड चार लेन बनाउन विस्तारको काम सुरु भएको छ । मापदण्डअनुसार विस्तार थालिएको सडक आयोजना कार्यालयले जनाएको छ । सोमबारदेखि बाउन्ड्री वालको संरचनाका काम थालिएको हो । सर्भे सकिएसँगै सडकको वाल स्ट्रक्चरको काम अघि बढाइएको छ, आयोजनाका इन्जिनियर माधव पौडेलले भने । साँगाधुलिखेल खण्डको दायाँबायाँको साइट क्लियरेन्स पूरा भएकाले अब काममा अवरोध नआउने उनको भनाइ छ । सडक दायाँबायाँबाट बिजुलीका पोल र रूख हटाउने काम, खानेपानीको पाइप, ढल लाइन, टेलिकमको अप्टिकल फाइबर, मन्दिर, इनारहरू भने हटाउन बाँकी छ । यसका लागि सरोकारवाला निकायसँग छलफल गर्ने तयारी छ । पहिलो खण्ड साँगाधुलिखेल ८ किलोमिटर छ । आयोजना प्रमुख राजेन्द्रप्रसाद दासका अनुसार तीन वर्षभित्र पूरा हुने गरी ४ अर्ब ५ करोड ६४ लाख रुपैयाँमा उक्त खण्ड विस्तार ठेक्का लामा कन्स्ट्रक्सन कम्पनी प्रालिले पाएको छ । साँगाधुलिखेल खण्डअन्तर्गत महादेवखोला र पुण्यमाता खोलामा पुल निर्माण गरिनेछ । यसका साथै सडक खण्डका विभिन्न स्थानमा कलभर्ट निर्माण गरिने दासले बताए । विस्तार योजनाअन्तर्गत दोस्रो खण्ड सूर्यविनायकसाँगा पनि ठेक्का लागेको छ । ७५ किमिको यो खण्ड ३ अर्ब ८८ करोड ९३ लाखमा ठेक्का लागेको आयोजनाले जनाएको छ ।"
बजेटका आर्थिक विकाससम्बन्धी ५७५ बुँदामा शून्य प्रगति,"(काठमाडौं)चालु आर्थिक वर्षको बजेटमा समेटिएका आर्थिक विकास, लगानी तथा निजी क्षेत्रसँग सम्बन्धित ५७१ प्रतिशत बुँदाको प्रगति शून्य छ । आर्थिक विकासका लागि महत्त्वपूर्ण मानिने निजी क्षेत्र तथा लगानीसँग जोडिएको उद्योग, भूमि, पूर्वाधार, प्रत्यक्ष विदेशी लगानी (एफडीआई), सार्वजनिक निजी साझेदारीलगायत क्षेत्रसँग सम्बन्धित ६३ बुँदा बजेटमा समावेश थिए । चालु आर्थिक वर्षको पहिलो ७ महिना बितिसक्दासमेत ती कार्यक्रमका ३६ वटा बुँदाको प्रगति शून्य देखिएको नेपाल उद्योग परिसंघ (सीएनआई) को अध्ययनले देखाएको छ ।उद्योगका लागि ५० वर्षसम्म जग्गा भाडामा दिने व्यवस्था मिलाउने, चितवनको शक्तिखोरलगायत सम्भावित क्षेत्रमा सार्वजनिक निजी साझेदारीमा औद्योगिक क्षेत्र निर्माण तथा सञ्चालन गर्ने र उद्योग स्थापनाका लागि आवश्यक जग्गाको हदबन्दीसम्बन्धी व्यवस्था पुनरावलोकन गर्ने बजेटका नीति तथा कार्यक्रममा प्रगति शून्य रहेको अध्ययनले औंल्याएको छ । सीएनआईले पहिचान गरेकोमध्ये १४३ प्रतिशत (९ बुँदा) मात्र पूर्ण रूपमा कार्यान्वयनमा आएको सीएनआईको सहकार्यमा नेपाल आर्थिक पत्रकार समाजले गरेको अध्ययनमा उल्लेख छ । बजेटलगत्तै वा आर्थिक वर्षको पहिलो दिनबाटै स्वतः लागू हुने र अधिकांश कर नीतिसँग सम्बन्धित व्यवस्थाहरू मात्रै कार्यान्वयनमा आएको हो । आंशिकरुपमा २८६ प्रतिशत (१८ बुँदा) कार्यान्वयनमा आएको छ । गैरआवासीय नेपालीको लगानी भित्र्याउन वैदेशिक लगानीसम्बन्धी कानुन तथा प्रक्रियामा सुधार गर्ने, नेपाली निर्माण व्यवसायीलाई विदेशमा निर्माण व्यवसाय गर्न अनुमति प्रदान गर्ने, हरित ऋणपत्र निष्कासन गरी पूर्वाधार विकासका लागि आवश्यक वित्तीय स्रोत जुटाउनेलगायत बुँदा हालसम्म कार्यान्वयन हुन सकेको छैन । बजेट कार्यान्वयनमा हालसम्म देखिएको सुस्त प्रगतिले हाम्रा आर्थिक समृद्धिका लक्ष्यहरू टाढा धकेल्न मात्र बल पुर्याउनेछ, विज्ञप्तिमा उल्लेख छ । वैदिशक लगानीका सम्बन्धमा न्यूनतम सीमा २ करोड कायम, १० करोडसम्मको लगानी स्वचालित प्रणालीबाट स्वीकृति, वैदेशिक रोजगारीमा गएका नेपालीलाई धितोपत्रको प्राथमिक निष्कासनमा दस प्रतिशत सेयर आरक्षण, ठूला वैदेशिक लगानीलाई विद्युतीय माध्यमबाटै सात दिनभित्र प्रारम्भिक स्वीकृतिलगायत व्यवस्था कार्यान्वयन भएका छन् ।बजेट प्रभावकारी रूपमा कार्यान्वयन नहुँदा यसले सरकारको राजस्व लक्ष्यमा धक्का पुगेको त छ नै, प्रणालीमा तरलता असहज हुँदै मागमा ठूलो संकुचन आउँदा यसले नयाँ लगानीका लागि निजी क्षेत्रको मनोबलसमेत खस्किएको छ, विज्ञप्तिमा भनिएको छ, यसको चक्रिय असर रोजगारी सिर्जनालगायत अन्य क्षेत्रहरूमा पनि परेको छ । सीएनआई बजेट वाच अन्तर्गत १, नवउद्यम, नवप्रवर्तन र सूचना प्रविधि २, पर्यटन ३, उद्योग ः औद्योगिक विकास, औद्योगिक क्षेत्र व्यवस्थापन ४, साना तथा मझौला उद्योग ५, लगानी ः सार्वजनिक निजी साझेदारी तथा प्रत्यक्ष वैदेशिक लगानी ६, ऊर्जा, पूर्वाधार ७ र कृषि, स्वदेशी उत्पादन तथा निर्यात प्रवर्द्धन गरी ८ मुख्य क्षेत्रगत वर्गीकरण गरेर त्यसअन्तर्गतका महत्त्वपूर्ण ६३ बुँदा (नीति तथा कार्यक्रम) लाई सूचीबद्ध गरिएको छ । तिनलाई परिसंघले चालु आवको बजेटलगत्तै आर्थिक वर्ष २०७९८० को बजेट कार्यान्वयन योजना पुस्तिकाका रूपमा समेत प्रकाशित गरेको थियो ।सरकारले ल्याएका नीतिहरू कार्यान्वयन भएको खण्डमा समग्र अर्थतन्त्रलाई वृद्धि गर्न मद्दत पुग्ने सीएनआईका अध्यक्ष विष्णु अग्रवालले बताए । यद्यपि आर्थिक वर्षको सात महिना बितिसक्दासमेत विदेशी लगानी भित्र्याउने, विदेशी मुद्रा सञ्चितिमा सहयोग पुर्याउने जस्ता नीति नै कार्यान्वयन हुन नसकेको उनले जानकारी दिए । मुलुकमा हाल भएको विदेशी मुद्रा सञ्चितिमा आएको कमीलगायतलाई बढाउनसमेत सरकारी बजेटमा आएको नीति तथा कार्यक्रमलाई कार्यान्वयन गर्नुपर्ने उनले जानकारी दिए । विदेशी नागरिकले समेत विदेशी मुद्रामा अपार्टमेन्ट खरिद गर्न पाइने नीति आयो तर कार्यविधि बनेको छैन, जसले गर्दा विदेशी मुद्रा भित्रिन सकेको छैन, उनले भने, बजेट भाषणमा नयाँ र राम्रा नीतिहरू आउँछन्, यो वर्ष कार्यान्वयनतर्फ गएन भने अर्को वर्षको बजेटबाट हराउँछ र फेरि नयाँ नीति आउँछ । यसले आर्थिक विकासलाई सघाउँदैन ।"
इन्धन ट्यांकी ठेक्का अनियमितताको छानबिन अब प्राविधिकमार्फत,"(काठमाडौं)नेपाल आयल निगमले अमलेखगन्जमा निर्माण गर्न लागेको ८० करोड रुपैयाँ लागतको इन्धन भण्डारण ट्यांकी अनियमितताबारे अध्ययन गर्न प्राविधिक कमिटी गठन हुने भएको छ ।१० हजार किलोलिटर इन्धन भण्डारण क्षमताको ट्यांकी निर्माणका लागि अन्तर्राष्ट्रियस्तरको प्रतिस्पर्धा नगराएको, निश्चित कम्पनीका लागि अनुकूल हुने गरी मापदण्ड बनाएर ठेक्का प्रक्रिया अघि बढाइएको र बढी लागतमा सम्झौता गरेको भन्दै अनियमितताको आशंका गरिएको छ । यसबारे अख्तियार दुरुपयोग अनुसन्धान आयोगले छानबिन गरिरहेको छ । दुई दिनअघि राजीनामा दिएका उद्योग, वाणिज्य तथा आपूर्तिमन्त्री दामोदर भण्डारीले पनि प्राविधिकसमेतको संलग्नतामा अर्को छानबिन समिति बनाउन सचिवलाई निर्देशन दिएका हुन् ।इन्धन भण्डारण ट्यांकीबारे अख्तियारको पत्र आएपछि अघिल्लो मन्त्रीज्यूले अध्ययन गराउनुभएको थियो । मन्त्रालयको आपूर्ति महाशाखा प्रमुखको नेतृत्वमा अध्ययन कमिटी गठन भएको थियो । उक्त अध्ययन फाइल अख्तियारमा पुगिसकेको छ, पूर्वमन्त्री भण्डारीले भने, थप अध्ययनका लागि प्राविधिक टोली गठन गर्न वाणिज्य तथा आपूर्ति सचिव मधु मरासिनीलाई निर्देशन दिएको छु । प्राविधिक टोली बनाएर जानुपर्छ भन्ने मेरो धारणा हो । यसबारे मन्त्रालयले छानबिन गर्ने उनको विश्वास छ । पूर्वमन्त्री भण्डारीका अनुसार वाणिज्य तथा आपूर्ति सचिव मरासिनीलाई आइतबार निर्देशन दिइएको हो । प्राविधिक टोलीले ठेक्का प्रक्रियामा गरेको काम, टेन्डर प्रक्रियाबारे छानबिन गर्ने उनले बताए । प्राविधिकसमेत राखेर १५ दिनभित्र विस्तृत अध्ययन गराई प्रतिवेदन पेस गर्न भनेको छु, उनले भने । यसअघि मन्त्रालयकी सहसचिव राधिका अर्यालको संयोजकत्वमा ४ सदस्यीय समिति गठन गरिएको थियो । समिति सदस्यहरूमा मन्त्रालयको कानुन तथा फैसला शाखाका बालकृष्ण निरौला, आपूर्ति नीति तथा नियमन शाखाकी उपसचिव उर्मिला केसी र शाखा अधिकृत चन्द्रिका पण्डित थिए । उक्त प्रतिवेदन अख्तियारमा बुझाइसकिएको छ । समितिले निगमका कार्यकारी निर्देशक उमेश थानी तथा ठेक्का प्रक्रियामा संलग्न अधिकारीमाथि बयान लिएर प्रतिवेदन बुझाएको हो । अख्तियारको निर्देशनपछि तत्कालीन उद्योग, वाणिज्य तथा आपूर्तिमन्त्री दिलेन्द्रप्रसाद बडूले मंसिर २८ मा उक्त छानबिन समिति गठन गर्ने निर्णय गरेका थिए । अर्का मन्त्री भण्डारीले थप प्राविधिक राखेर अध्ययन गर्न निर्देशन दिएका हुन् । निगमले ९० दिनलाई पुग्ने इन्धन भण्डारणका लागि अमलेखगन्जमा १० हजार किलोलिटरका दुई भण्डारण ट्यांकी बनाउन लागेको छ । जसमा ५५ हजार किलोलिटर पेट्रोल र डिजेल मौज्दात हुने दाबी गरिएको छ । यी दुई ट्यांकी निर्माणका लागि करिब ८० करोड लागत अनुमान गरी ०७९ असोजमा टेन्डर आह्वान भएको थियो । रेलिगेर कन्स्ट्रक्सन प्रालि र समानान्तर निर्माण सेवाले ट्यांकी बनाउन प्रस्ताव गरेका थिए । रेलिगेरले ७८ करोड ४५ लाख र समानान्तरले करिब ८८ करोडको कबोल गरेका थिए । कम रकम कबोल गर्ने रेलिगेरलाई कात्तिक २८ मा निगमले छनोट गरेको थियो । निगमले मंसिर २९ मा शिलान्यास गरेर निर्माण प्रक्रिया सुरु गरिसकेको छ । समानान्तरका सञ्चालक अच्युत खरेल हुन् । उनी कांग्रेसनिकट व्यवसायी हुन् । रेलिगेरका सञ्चालक शेरबहादुर केसी हुन् । यी दुई ठेकेदार कम्पनीले विभिन्न ठाउँमा साझेदारीमा काम गर्दै आएका छन् । यी कम्पनीबीच मात्र प्रतिस्पर्धा, छनोट तथा सम्झौताबारे प्रश्न उठेपछि अख्तियारले छानबिन गरिरहेको छ । मन्त्रालयले पनि छुट्टै छानबिन गर्ने भएको हो । निगमले भने सार्वजनिक खरिद ऐन ०६३ र नियमावली ०६४ लाई टेकेर टेन्डर आह्वान र सम्झौता गरिएको जनाएको छ । इन्डियन आयल कर्पोरेसन (आईओसी) ले अमलेखगन्ज र अन्य क्षेत्रमा गरेको टेन्डरका आधारमा ट्यांकी निर्माण लागत अनुमान निर्धारण गरिएको जनाएको छ ।"
मर्मतलाई मध्मर्स्याङ्दी आयोजना बन्द,लमजुङ (कास) ७० मेगावाटको मध्यमर्स्याङ्दी जलविद्युत् केन्द्रबाट विद्युत् उत्पादन बन्द गरेर मर्मत सुरु गरिएको छ । हाल यो आयोजनाबाट औसतमा २७ देखि ३० मेगावाट मात्रै उत्पादन भइरहेको थियो । २१ दिनभित्र मर्मत सकिने आयोजनाले जनाएको छ ।
नेटवर्किङ कारोबार गर्ने आरएनसी ट्रेडिङ बन्द,"(बझाङ)गैरकानुनी ढंगले पिरामिडमा आधारित संरचना बनाएर नेटवर्क मार्केटिङ गर्ने आरएनसी ट्रेडिङ प्रालिलाई बन्द गरिएको छ । छोटो अवधिमा राम्रो आम्दानी हुने प्रलोभन देखाएर सर्वसाधारणबाट रकम असुल्दै आएको उक्त कम्पनीलाई जिल्ला प्रशासन कार्यालयले बन्द गरिदिएको हो । मंगलबार बझाङका सहायक प्रमुख जिल्ला अधिकारी प्रमोदबहादुर चन्द नेतृत्वको अनुगमन समितिको टोलीले कम्पनीको कार्यालयमै पुगेर बन्द गर्न लिखित निर्देशन दिएको हो । उक्त टोलीमा जिल्ला समन्वय समितिका यज्ञराज खत्री, जिल्ला घरेलु कार्यालयका दशरथबहादुर जप्रेल र उद्योग वाणिज्य संघका नीम थापा सहभागी थिए । सोमबार कान्तिपुर दैनिकमा गाउँ पस्यो नेटवर्किङ ठगी शीर्षकमा यसबारे समाचार प्रकाशन भएपछि प्रशासनले कम्पनीको कारोबारबारे छानबिन थालेको थियो । सोमबार र मंगलबार प्रमुख जिल्ला अधिकारी नारायण पाण्डेले कम्पनीका प्रतिनिधि र सदस्यलाई कम्पनीका गतिविधिबारे जानकारी लिनुका साथै दर्ता तथा कारोबार अनुमतिसम्बन्धी कागजात अध्ययन गरेका थिए । छानबिनमा वस्तुको प्रत्यक्ष बिक्री व्यवस्थापन तथा नियमन गर्ने ऐन २०७४ अनुसार इजाजत नै प्राप्त नगरी नेटवर्क मार्केटिङको काम गर्दै आएको पाइएको अनुगमन टोलीका सदस्य जप्रेलले बताए । छानबिनका क्रममा जयपृथ्वी नगरपालिकाबाट मात्रै प्रकाशबहादुर चन्दको नाममा व्यवसाय दर्ताको प्रमाण लिएको तर कम्पनी रजिस्ट्रारको कार्यालय, आन्तरिक राजस्व कार्यालय, जिल्ला घरेलु कार्यालयमा दर्ता नै नरहेको पाइएको थियो ।पालिकामा व्यवसाय दर्ता गरेको कागजकै भरमा सदस्य बनाएर ठगी गर्दै आएको रहेछ, जप्रेलले भने, करसमेत नतिरेर सर्वसाधारणबाट पैसा उठाउने र ठगी गर्ने नियत देखिएको छ । प्रजिअ पाण्डेले थप छानबिन भइरहेको जानकारी दिए । गैरकानुनी ढंगले ककसबाट कति रकम उठाएको भन्नेबारे छानबिन गर्दै छौ । त्यसपछि अरू कारबाही पनि हुन सक्छ, उनले भने । उनले कम्पनीले प्रलोभन देखाएर रकम असुल गरेको भए प्रशासनमा गुनासो दर्ता गर्न अनुरोधसमेत गरे । वस्तुको प्रत्यक्ष बिक्री व्यवस्थापन तथा नियमन गर्ने ऐन २०७४ अनुसार पिरामिडमा आधारित यस्तो खालको व्यापार गर्न मिल्दैन । ऐनको दफा ११ मा वस्तु खरिद गर्नुपूर्व अनिवार्य रूपमा कुनै किसिमको सदस्यता लिनुपर्ने अवस्था भएको सञ्जालयुक्त कार्य, एक वस्तु खरिद गर्दा अन्य वस्तुसमेत एकमुष्ट प्याकेजमा खरिद गर्नुपर्ने कार्य, आफूमातहत विक्रेता बनाई कमिसन लिने तथा व्यावसायिक दृष्टिले अनुचित र असम्भव देखिने आकर्षक उपहार वा कमिसनको प्रलोभन देखाई सदस्य बनाउने कार्य गर्नु दण्डनीय हुने उल्लेख गरेको छ । यसरी कारोबार गर्ने व्यक्ति वा संस्थाले उठाएको रकमको क्षतिपूर्ति भराउने र नगद पाँच लाखसम्म जरिवाना गर्ने प्रावधान ऐनमा छ ।"
हराउँदै कपास खेती,"(बर्दिया)दुई दशकअघिसम्म जिल्लाको बढैयाताल९ कुम्भरका बासिन्दाको आम्दानीको मुख्य स्रोत कपास खेती थियो । कपास विकास समिति मातहत रहेको ५ सय ५० हेक्टरभन्दा बढी जमिनमा स्थानीयले बर्सेनि ५ सय मेट्रिक टन कपास फलाउँथे । यहाँको कपास खेती हेर्न देश, विदेशबाट मान्छे आउँथे, समितिका पूर्वचौकीदार ७० वर्षीय डम्बर विकले भने, अहिले खेती हुँदैन । यहाँका बासिन्दा कपासको साटो धान, गहुँ, तोरी खेती गर्छन् । सुरुवातमा कपास बंगलादेश, भारत, पाकिस्तान लगायत मुलुकमा निर्यात हुने गरेको यस क्षेत्रका अगुवा सुनाउँछन् । सरकार मातहत रहेका बेला कपास फुल्ने मौसममा यहाँ जताततै सेताम्य हुन्थ्यो, उनले भने, द्वन्द्वकाल सुरु भएयता कपासको एउटा पनि बोट देखिन छाड्यो । समितिका निमित्त अधिकृत विजयकुमार जोशीले २०३६३७ सालताका कपडालाई आधारभूत आवश्यकता मानेर कपास उद्योगलाई उच्च प्राथमिकता दिइएको बताए । तराईका विभिन्न जिल्लामा कपास खेती प्रवर्द्धन गर्न २०३७ सालमा कपास विकास समितिको गठन गरिएको थियो । किसानबाट समितिले कपास किन्थ्यो, प्रशोधन गर्थ्यो र कपडा उद्योगलाई बेच्थ्यो, उनले भने, समिति स्थापना हुँदा ६० हेक्टरमा हुने गरेको खेती पाँच वर्षमै ५ सय ५० हेक्टरमा फैलिएको थियो । जोशीका अनुसार सुरुवाती सफलतापछि सरकारले कपास खेती विस्तार गरेर रुवा र खाने तेलको बढ्दो माग धान्ने, विदेशी मुद्रा बचत गर्ने, किसानको आम्दानी बढाउने र खेती विविधीकरण गर्ने एउटा योजना ल्याएको थियो । यसलाई एसियाली विकास बैंक र राष्ट्रसंघीय विकास कार्यक्रमले सहयोग गरेका थिए । तर, यो कार्यक्रम चल्दै गर्दा नेपालमा कपास खेती ओरालो लाग्दै गयो, उनले भने, दाङ, बाँके, बर्दिया, कैलाली र कञ्चनपुरसम्म फैलिएको खेती खुम्चिंदै गयो । ती जिल्लास्थित ३ हजार ५ सय ५० हेक्टरमा खेती हुन्थ्यो । त्यसमा तीन हजार मेट्रिक टनसम्म कपास फल्थ्यो, उनले भने, गत वर्ष ९५ मेट्रिक टन मात्र कपास उत्पादन भयो ।बढैयाताल९ का तेतीराम थारुका अनुसार २०५६ सालमा हेलियोथिस नाम गरेको किराले सयौं बिघामा लगाएको कपास नष्ट गर्यो । त्यसबेला विषादीले किरा मार्न सकेनन् । त्यसपछि कपास खेती गने रुचि घटेको उनले बताए । खेती घट्नुको कारण पहिले कपास खेती हुने जग्गा वितरण गरिनु पनि भएको स्थानीय बताउँछन् । यहाँको करिब १ सय २५ बिघा जमिन मुक्त कमैयालाई वितरण गरिएको छ । उनीहरूलाई जग्गा धनी पुर्जा बाँडिएको छ । केही ठाउँको जग्गा सुकुम्बासीलाई पनि बाँडिएकाले कपास उत्पादन बन्द हुँदै गएको कपास विकास बोर्ड अध्यक्ष हेमन्तराज काफ्लेले बताए । बर्दियाको जमुनी र तारातालमा पुनर्बासबाट खरिद गरेको २२ बिघा जग्गाको लालपुर्जा समितिका नाममा रहेको अध्यक्ष काफ्लेले बताए । कुम्भरको ५ सय ५० हेक्टर ऐलानी जग्गा सेयरधनी र भूमिहीनको नियन्त्रणमा रहेको उनले जनाए । सेयरधनी १ हजार ८ सय ४८ जना अहिले समितिको जग्गामा बसोबास गरिरहेको स्थानीय कपास विकास क्षेत्रमा बसोबास रहेका थारुले बताए । समितिका निमित्त प्रमुख जोशीका अनुसार अहिले विराटनगरमा कपास बिक्री भइरहेको छ । पहिले एक कट्ठामा १ सय केजी कपास फल्थ्यो, अहिले ४०४५ केजी मात्र फल्छ, ३० वर्षसम्म कपास खेती गरेका बढैयाताल गाउँपालिका कुम्भरका हरिराम थारुले भने । सशस्त्र द्वन्द्वका समयमा कुम्भरस्थित कपास विकास कार्यालयको २६ मध्ये २२ वटा भवन ठूलो संख्यामा आएका मानिसले भत्काएर लगेका थिए । भत्काइएका भवनको एउटा पनि इँटा छैन । जिल्ला प्रशासन कार्यालयका अनुसार त्यहाँ राखिएका ट्र्याक्टर, रोड क्रेसर, कपासका बीउ विजनलगायत ग्रेडर द्वन्द्वकालमै लुटेर लगिएको थियो । लडाइँका बेलामा माओवादीका नाममा आएका मानिसले ती भवनका ढोका, झ्याल, इँटा र छडमध्ये केही भारतको लौकाही पुर्याएर बेचिए, केही साबिक धधवार, कालिका, डेउढाकला र महम्मदपुर गाविसका विभिन्न ठाउँका घरमा लगिएको स्थानीय बासिन्दाले बताए । समितिका अनुसार ती भवनमा त्यसताका झण्डै तीन करोड रुपैयाँ बराबरको क्षति पुगेको थियो ।यी सम्पत्ति जोड्ने समेतका कामका लागि नेपालले २०४२ सालदेखि २०५१ सालसम्म २१ करोड रुपैयाँ खर्च गरेको थियो । समितिका अनुसार त्यो खर्चमध्ये १ करोड ४० लाख डलर एसियाली बैंकबाट ऋण लिइएको थियो । तरअनुदान र सरकारको आफ्नै पैसा राम्रोसँग उपयोग भएन । समितिका अनुसार परियोजना अन्तर्गत खरिद गरिएका ११ वटा उइँटाउने (कपासबाट दाना निकाल्ने) मेसिनमध्ये ६ वटा जडानसम्म गरिएको थियो । त्यसमध्ये दुईवटा कहिल्यै चलाइएनन् । रुवा खाँद्न किनिएका चारमध्ये दुईवटा मेसिन जडानै गरिएन । यस्तै, पछि कपास खरिद गर्दा काट्ने सर्तमा किसानलाई दिने विषादी पनि चाहिनेभन्दा बढी किनेर राखियो । पछि ती विषादी नष्ट गर्न विदेशी अनुदान लिएर जर्मनी पठाउनु पर्यो । निमित्त अधिकृत जोशीका अनुसार यसको खेती राम्रोसँग गर्न सकेमा नेपालमा उत्पादन हुनेभन्दा कमसल खालको कपास र कपासबाट बनेका बस्तु आयात गर्न नेपालले हरेक वर्ष साढे चार अर्बभन्दा बढी रुपैयाँ खर्च गर्नुपर्दैन । कृषिमा रोजगारी बढ्छ । तर, कपास खेतीको मियोका रूपमा रहेको कपास विकास समिति चार वर्षदेखि निर्देशकविहीन छ । त्यहाँ दरबन्दीका कार्यरत २० जना कर्मचारीमध्ये यस वर्षमा १० जनाले अवकाश पाएका छन् ।"
अर्थ संक्षेप,"डाबर नेपालद्वारा बाल स्वास्थ्य संस्थानलाई ३० लाख अनुदान काठमाडौं (कास) डाबर नेपालले काठमाडौं बाल स्वास्थ्य संस्थानलाई ३० लाख रुपैयाँ अनुदान प्रदान गरेको छ । संस्थानले गुणस्तरीय बाल उपचार सेवा उपलब्ध गराउने र स्वास्थ्य पूर्वाधार विस्तार गर्ने लक्ष्य लिएको छ । सोही लक्ष्यअनुसार पूर्वाधार विकासमा सहयोग पुर्याउने र गुणस्तरीय बालचिकित्सा हेरचाह उपलब्ध गराउने उद्देश्यले संस्थानलाई सहयोग गरिएको डाबर नेपालले जनाएको छ । उक्त रकम डाबर नेपालकी अध्यक्ष तथा प्रबन्ध निर्देशक ईश्वरी राणा र नेपाल बिजनेस हेड एच एस वेदीले संस्थानका संस्थापक अध्यक्ष डा भगवान कोइरालालाई हस्तान्तरण गरेका थिए ।नेपाल ट्रेड समिट आजदेखिकाठमाडौं (कास) काठमाडौंमा बुधबार र बिहीबार (फागुन १७ र १८ गते) नेपाल ट्रेड समिट हुने भएको छ । नेपालमा स्टिल, सिमेन्ट र कोइला क्षेत्रको सम्भावना तथा चुनौतीबारे छलफल गर्न भारतको स्टिलमिन्ट ग्रुपले समिट आयोजना गरेको हो । सोल्टी होटलमा हुने उक्त सम्मेलनमा नेपाली स्टिल उद्योगको वर्तमान अवस्थाको सूक्ष्म र बृहत् परामर्श, स्टिल र सिमेन्ट उद्योगसँग सम्बन्धित प्रमुख सरकारी नीतिमाथि छलफल हुने आयोजकले जनाएको छ । आयोजकका अनुसार स्पन्ज आइरन तथा नेपाली सिमेन्ट उद्योगका अवसर, स्टिल उद्योगले सामना गरिरहेका प्रमुख चुनौती, कोइला आयातको अवस्था, चुनौती र अवसरमा समिट केन्द्रित हुनेछ । स्टिलमिन्ट ग्रुपले यसअघि सन् २०१८ मा नेपाल ट्रेड समिट गरेको थियो । ग्रुपले नेपाल, भारत, बंगलादेश, यूएई र थाइल्यान्डमा गरी झन्डै डेढ दर्जन सेमिनार र सम्मेलन गरिसकेको जनाएको छ । समिटलाई नेपाल चेम्बर अफ कमर्स, नेपाल निर्माण व्यवसायी महासंघ, नेपाल सिमेन्ट उत्पादक संघ, स्वतन्त्र ऊर्जा उत्पादकहरूको संस्था नेपाल (इप्पान) र नेपाल उद्योग परिसंघले सहयोग गरेका छन् ।क्यूआरबाट नेसनल लाइफ इन्स्योरेन्सको बिमा भुक्तानीकाठमाडौं (कास) जीवन बिमा कम्पनी नेसनल लाइफ इन्स्योरेन्सले सबै शाखामार्फत फोनपे नेटवर्कमा आबद्ध वित्तीय संस्था तथा ईसेवाको माध्यमबाट क्यूआर स्क्यान गरी बिमा शुल्क बुझाउन सकिने व्यवस्था गरेको छ । आकर्षक बोनसदरसहित ३६ वर्षदेखि जीवन बिमा व्यवसायमा पहिचान बनाएको नेसनलका बिमितलाई यो सेवाले थप सहजता प्रदान गर्ने कम्पनीको भनाइ छ । कम्पनीको प्रमुख कार्यकारी अधिकृत सुरेशप्रसाद खत्री र ईसेवाका प्रमुख कार्यकारी अधिकृत जगदीश खड्काको उपस्थितिमा क्यूआर स्क्यानमार्फत भुक्तानी सेवाको औपचारिक सुरुवात गरिएको हो ।"
आर्मीलाई भद्रपुर गोल्डकप,"(बिर्तामोड)विभागीय टोली त्रिभुवन आर्मी क्लबले मंगलबार प्रथम भद्रपुर झापा गोल्डकप फुटबल प्रतियोगिताको उपाधि जितेको छ । लिगको पूर्वसन्ध्यामा आर्मीले फाइनलमा लिग विजेता मछिन्द्र क्लबलाई टाइब्रेकरमा ४३ गोलले पराजित गर्दै उपाधि जितेको हो । आर्मीले १३ लाख रुपैयाँ पुरस्कार जितेको छ । उपविजेता मछिन्द्रले ७ लाख रुपैयाँ मात्र पायो । गत वर्ष लिगमा आर्मीलाई हराएर मछिन्द्रले लिग जितेको थियो ।भद्रपुरस्थित मेची रंगशालामा निर्धारित ९० र अतिरिक्त १५ मिनेटको खेलमा गोल नभएपछि खेलको निर्णय टाइब्रेकरबाट गरिएको थियो । टाइब्रेकरमा आर्मीका गोलरक्षक समित श्रेष्ठ नायक बने । उनको उत्कृष्ट प्रदर्शनमा मछिन्द्र स्तब्ध बन्यो । आर्मीका गोलरक्षक समितले मछिन्द्रका रजिन धिमाल र देवेन्द्र तामाङको प्रहार रोकेका थिए । टाइब्रेकरमा आर्मीका जितेन्द्र कार्की, सन्तोष केसी, रिपु भुलन र सुशान्त चौधरीले गोल गरेका थिए । आर्मीका सेसेहाङ आङदेम्बेको प्रहार मछिन्द्रका गोलरक्षक विशाल श्रेष्ठले रोके पनि टिमको हर रोक्न सकेनन् । मछिन्द्रका दिवाकर चौधरी, कप्तान सुजल श्रेष्ठ र दीपेश घलेको प्रहार गोलमा परिणत भएको थियो ।निर्धारित समयमा दुवै टिमले गोलका थुप्रै अवसर गुमाए । खेल सुरु भएको पहिलो मिनेटमै मछिन्द्रका सुशान्त अवस्थीको प्रहार पोस्ट नजिकैबाट बाहिरिएको थियो । आठौं मिनेटमा आर्मीका सुदिल राईको कडा प्रहार बारमाथिबाट अकासियो । ३५ औं मिनेटमा आर्मीका टंक बस्नेतको प्रहार मछिन्द्रका गोलरक्षक विशालले पञ्च गरेर बाहिर पठाए । ४७ औं मिनेटमा मछिन्द्रका विदेशी खेलाडी आफिज ओलावालेले आर्मीका गोलरक्षक बिट भइसकेको अवस्थामा बक्स भित्रबाट प्रहार गरेको सशक्त प्रहार गोललाइनमा बसेका डिफेन्डरले क्लियर गरे । ५६ औं मिनेटमा मछिन्द्रका छिरिङ गुरुङको लामो प्रहार क्रसबार माथिबाट बाहिरियो । अन्तिम ३६ मिनेटको खेल दुवै टिमले १० खेलाडीमा खेलेका थिए । ६९ औं मिनेटमा आर्मीका सुदिल राई र मछिन्द्रका विदेशी खेलाडी ओमोलाजा करिमबीच विवाद भएको थियो । रेफ्रीले रातो कार्ड देखाएपछि दुवै खेलाडीले मैदान छाडेका थिए । ७३ औं मिनेटमा आर्मीका आशिष शाक्यको पासमा रिपु भुलनले बल नियन्त्रणमा लिए पनि पोस्टको दिशा दिन सकेनन् । ७८ औं मिनेटमा मछिन्द्रका छिरिङको पासमा वान भर्सेस वानको अवस्थामा ओलावालेको प्रहार खेर गयो । गोल्डकपमा मछिन्द्रका कप्तान सुजल श्रेष्ठ सर्वोत्कृष्ट खेलाडी घोषित भए । उनले एक लाख र ट्रफी प्राप्त गरे । उत्कृष्ट प्रशिक्षक आर्मीका राजु तामाङ, उदीयमान खेलाडी मछिन्द्रका सौरभ लिम्बू र उत्कृष्ट गोलरक्षक आर्मीका समित श्रेष्ठ भए । सर्वाधिक गोलकर्ताको पुरस्कार मछिन्द्रका सुजल श्रेष्ठ र चर्च ब्वाइजका आशिष चौधरीले संयुक्त रूपमा पाए । विधागत उत्कृष्ट उनीहरूले जनही २५ हजार रुपैयाँ प्राप्त गरे । फाइनलका म्यान अफ म्याच आर्मीका गोलरक्षक समित श्रेष्ठ भए । उनले २० हजार पुरस्कार पाए । गोल्डकप आयोजक समितिले पूर्वफुटबलर गम्भीर राईलाई लाइफटाइम एचिभमेन्ट अवार्डबाट पुरस्कृत गरेको थियो । उनलाई मोटरसाइकल प्रदान गरिएको थियो ।"
नेपाल यू१९ विश्वकप नजिक,"काठमाडौं (कास) नेपाल र यूएईले अर्को वर्ष श्रीलंकामा हुने यू१९ विश्वकपमा स्थान बनाउन प्रतिस्पर्धा गर्ने भएका छन् । यूएईको अजमानमा भइरहेको आईसीसी यू१९ एसिया विश्वकप छनोटमा मंगलबार नेपाल र यूएई दुवैले विजय हात पारेका थिए । नेपालले मलेसियालाई १० विकेटले र यूएईले कुवेतलाई ८ विकेटले पराजित गरे । दुवै टोलीको यो लगातार चौथो विजय हो । दुई टोली नै बिहीबार राउन्ड रोबिन लिगको अन्तिम खेलमा प्रतिस्पर्धा गर्दै छन् । यस प्रतियोगिताको विजेता टोली सोझै आईसीसी यू१९ विश्वकपमा पुग्ने प्रावधान छ । त्यसैले नेपाल र यूएई खेलमा विजय हात पार्ने टोली यू१९ विश्वकपमा पुग्नेछन् । मलेक क्रिकेट मैदानमा नेपाललाई सजिलो विजय दिलाउनेक्रममा दीपक बोहरा ए ३८ र अर्जुन कुमाल २१ रन बनाई अविजित रहे । उनीहरूको प्रयासमा नेपालले ७३ रनको विजय लक्ष्य ९ ओभरमै पूरा गर्यो । दीपकले २९ बल खेल्दै ८ चौका र अर्जुनले २५ बल खेली ३ चौका प्रहार गरे । प्लेयर अफ द म्याच भने दीपेश कँडेल थिए । देब्रेहाते स्पिनर दीपेशले ४ विकेट लिएपछि टस जितेर ब्याटिङ रोजेको मलेसिया ३५३ ओभरमा ७२ रनमै अलआउट भयो । उनले १० ओभरमा ४ मेडन राख्दै ११ रनमात्र खर्चे । आकाश चन्दले ४३ ओभरमा ९ रन खर्चेर ३, मिलन बोहराले ९ ओभरमा ५ मेडन राख्दै ८ रन खर्चेर २ र सुवास भण्डारीले १ विकेट लिए ।मलेसियाबाट मोहम्मद अक्रमले २६ रन बनाए । उनले ५१ बल खेल्दै ३ चौका प्रहार गरे । हैरिल हरिसन र सयाहिर स्यामुल समान १२ रनमा आउट भए । मलेसियाले चौथो खेलमा तेस्रो हार भोगेको हो ।"
मोरङ सेमिफाइनलमा,"(सुनसरी)टाइब्रेकरमा सफलता प्राप्त गर्दै मोरङ मंगलबार बुढासुब्बा टुबोर्ग गोल्डकप फुटबल प्रतियोगिताको सेमिफाइनलमा पुगेको छ । जिल्ला फुटबल संघ मोरङले पाहुना टिम बंगलादेशको काउरन बजार प्रगति संघ (केवीपीएस) लाई टाइब्रेकरमा ३१ ले हराएको हो । निर्धारित ९० मिनेट गोलरहित टुंगिएपछि खेल टाइब्रेकरमा पुग्यो । भद्रपुर झापा गोल्डकपमा एपीएफसँग शनिबार सडनडेथमा पराजित बंगलादेशी टिमका लागि टाइब्रेकरमा खोका बाबुले मात्र एक गोल गरे । फोरिड, सागोर र साहिलको प्रहार मोरङका गोलरक्षक रामजय गच्छदारले रोकेका थिए । उनी नै म्यान अफ द म्याच भए ।मोरङका लागि धिरे विष्टको पहिलो प्रहार बंगलादेशी गोलरक्षक कोविजले रोके पनि सञ्जय धिमाल, सान याक्खा र मनीष धिमालको पेनाल्टी गोलमा परिणत भएपछि टोलीले सेमिफाइनल यात्रा निश्चित भएको थियो । मोरङले अब फागुन १८ मा वाग्मती युवा क्लबसँग फाइनल भिड्ने छ । प्रतिस्पर्धापूर्ण खेलमा मोरङलाई धराने दर्शकले लगातार समर्थन गरे पनि खेल अवधिभर गोल गर्न असफल भयो । खेलको १७ औं मिनेटमा बंगलादेशविरुद्ध मोरङका गिल्सन गिरीको पासमा सागर बिकको प्रहार बाहिरियो । २१ औं मिनेटमा बक्सबाहिरबाट जाजाले किपरलाई ब्याकपास दिए । तर बंगलादेशी किपर कोविज बिट भएर बल पोस्टमा पुग्यो । तर, त्यसलाई रेफ्री विक्रम कार्कीले अफसाइड भएको भन्दै गोलको मान्यता दिएनन् । खेलको ३८ औं मिनेटमा कोमल खवासको फ्रिकिक क्रसबार नजिकै भएर बाहिरियो भने त्यसलगत्तै काउन्टर एट्याकमा सागर खड्काले बक्स नजिकैबाट गरेको प्रहारले पोस्टको दिशा लिन सकेन । ५३ औं मिनेटमा सागर विकको पासमा कोमल खवासको प्रहार पनि खेर गयो । सान याक्खाको कर्नर प्रहारमा सागर विकले गरेको हेडर पनि ६५ औं मिनेटमा बाहिरियो । चार क्यामरुनी टिमका खेलाडी समावेश केवीपीएसका ग्लोरीको पासमा साहिनले पहिलो मिनेटमै गरेको सशक्त प्रहार गोलरक्षक रामजय गच्छदारले बचाए । खेलको १६ औं मिनेटमा मोरङका गोलरक्षक बिट भएको बेला ग्लोरीले गरेको प्रहार असफल भयो । ३२ औं मिनेटमा बक्सभित्रैबाट ग्लोरीको प्रहार रामजयले बचाए भने साहिनको पासमा सद्दाम वान भर्सेज वान गोल गर्न चुके । अन्तिम सयमा जाजाको पासमा ग्लोरीले प्रहार बल गर्नु अगाडि नै गोलरक्षक रामजयले डाइभ गरेर जोगाए ।मोरङका प्रशिक्षक रानु रानामगरले नयाँ खेलाडीहरूले राम्रो प्रदर्शन गरेको बताए । उनले आफ्नो यो टिमले पहिलोपल्ट ठूलो प्रतियोगिता खेलेको बताए । बंगलादेशी टिमका म्यानेजर दिलावर सरदारले क्यामरुनी खेलाडीले राम्रो प्रदर्शन नगर्दा हार बेहोर्नुपरेको सुनाए । पहिलो सेमिफाइनल बुधबार युनाइटेड कर्स्याङ क्लब र झापाको केएफटीसीबीच हुनेछ ।"
फुटबल र क्रिकेटको दबदबा,"(काठमाडौं)फुटबल र क्रिकेटले १९ औं एनएसजेफ पल्सर स्पोर्ट्स अवार्डको मनोनयनमा वर्चस्व जमाएको छ । नेपाल खेलकुद पत्रकार मञ्च (एनएसजेएफ) वार्षिक रूपमा प्रदान गर्दै आएको अवार्डको वर्ष २०७८ तर्फ मनोनयनमा ४ विधाका २० मध्ये १० जना क्रिकेटका रहेका छन् । वर्षका उत्कृष्ट पुरुष खेलाडीमा क्रिकेटका कुशल भुर्तेल र दीपेन्द्रसिंह ऐरी तथा फुटबलका अञ्जन विष्ट र किरण चेम्जोङ मनोनयनमा परेका छन् । उनीहरूलाई विश्व ब्याडमिन्टन जुनियर नम्बर एक खेलाडी बनेका प्रिन्स दाहालले बलियो चुनौती दिनेछन् । प्रिन्सले ५ राष्ट्रिय प्रतियोगितामा ३ मा स्वर्ण र २ मा रजत जितेका थिए । नेपाल पहिलोपल्ट दक्षिण एसियाली फुटबल च्याम्पियनसिप (साफ) को फाइनल पुग्दा अञ्जन र किरण प्रमुख खेलाडी थिए । अञ्जनले श्रीलंका र बंगलादेशविरुद्ध गोल गर्दा किरणले नेपालको कप्तानी गरेका थिए । किरणले आई लिगमा आफ्नो टोलीलाई च्याम्पियन बनाउँदा उत्कृष्ट गोलरक्षक बनेका थिए । अञ्जन नेपाल सुपर लिगको उत्कृष्ट फरवार्ड भएका थिए । साथै किरणले आफ्नो कप्तानीमा धनगढी एफसीलाई फाइनलसम्म डोर्याएका थिए ।कुशल आफ्नो डेब्यु शृंखलामै ट्वान्टी२० अन्तर्राष्ट्रियमा लगातार तीन अर्धशतक बनाउँदै विश्व कीर्तिमान बनाउन सफल खेलाडी हुन् । उनले वर्ष २०७८ भर खेलेको २८ खेलमा एक शतक र ७ अर्धशतकसहित ८ सय १६ रन बनाएका थिए । दीपेन्द्रले यो अवधिमा १८ खेलमा ८ सय ३५ रन बनाउनुका साथै २० विकेट लिएका थिए । वर्षकी उत्कृष्ट महिलातर्फ क्रिकेटबाट सीता रानामगर र रुबिना क्षेत्री, भलिबलकी अरुणा शाही, बक्सिङकी पुनम रावल र एथलेटिक्सकी पुष्पा भण्डारी मनोनयनमा परेका छन् । सीताले नेपालबाट ट्वान्टी२० अन्तर्राष्ट्रियका ७ खेलमा २ सय २१ रन बनाउनुका साथै ८ विकेट लिएकी थिइन् । रुबिनाले ८ खेलमा ९६ रन बनाउनुका साथै ८ विकेट लिएकी थिइन् । अरुणाको कप्तानीमा नेपालले बंगलादेशको मिरपुरमा एसियन सेन्ट्रल जोन महिला भलिबल च्याम्पियनसिपको उपाधि रक्षा गरेको थियो । त्यसक्रममा नेपाल समूह चरणका ५ खेल र फाइनल जित्दै अपराजित च्याम्पियन बनेको थियो । पुनमले थाइल्यान्ड अन्तर्राष्ट्रिय खुला बक्सिङ प्रतियोगितामा ६० केजी तौल समूहमा कांस्य पदक जितेकी थिइन् । पुष्पाले ढाका म्याराथनमा कांस्य पदक जितेकी थिइन् । पुष्पा गत वर्ष पल्सर अवार्डमा पर्फमर अफ द इयर भएकी थिइन् ।वर्षका उत्कृष्ट युवा खेलाडीतर्फ फुटबलका मनीष डाँगी र प्रीति राई, बक्सिङका छिरिङ वाङ्दी शेर्पा, ब्याडमिन्टनकी रसिला महर्जन र भलिबलकी उषा भण्डारी मनोनयनमा परेका छन् । उषा र अञ्जन भने पिपल्स च्वाइसको पनि मनोनयनमा परेका खेलाडी हुन् । पिपल्स च्वाइसमा उनीहरूलाई चुनौती दिनेमा क्रिकेटका आसिफ शेख, पौडीकी डुवाना लामा र टेनिसकी अभिलाषा विष्ट छन् । मञ्चका सचिव अञ्जन खड्काको नेतृत्वमा रहेको छनोट समितिले वर्ष प्रशिक्षकका लागि फुटबलका अब्दुल्लाह अल्मुताइरी, डेव ह्वाटमोर, पारा तेक्वान्दोका कविराज नेगी, बक्सिङका दीपक महर्जन र भलिबलका जगदीश भट्टलाई मनोनयनमा राखेको छ । पहिलोपल्ट प्रशिक्षक विधामा पाराका प्रशिक्षकलाई पनि स्थान दिइएको मञ्चले जनाएको छ ।फागुन २३ मा हुने स्पोर्ट्स अवार्डकै दिन विजेताको घोषणा हुनेछ । यस मनोनयन सार्वजनिक गरिएका पाँच विधाका विजेताले पल्सर मोटरसाइकल पुरस्कार जित्नेछन् । पल्सर स्पोर्ट्स अवार्ड ९ विधामा प्रदान गरिने मञ्चले जनाएको छ । लाइफटाइम एचिभमेन्ट, पारा एथलिट, स्पेसल र एसियन स्पोर्ट्स जर्नालिस्ट अवार्डको विजेता भने कार्यक्रमकै दिन घोषणा गरिनेछ ।"
छोटकरी,रातो बंगला र जेभियर विजेताकाठमाडौं (कास) रातो बंगलाले ब्वाइज र जेभियर कलेजले गर्ल्समा १० औं बर्नहार्ट कप प्लस टु अन्तरकलेज बास्केटबल प्रतियोगिताको उपाधि जितेका छन् । आयोजक बर्नहार्ट कलेजको कोर्टमा भएको ब्वाइज फाइनलमा रातो बंगलाले टाइम्सलाई ४३४१ ले पराजित गर्यो । रातो बंगलाका रेवत सोनाम गुरुङले ११ स्कोर जोडे । गर्ल्स फाइनलमा जेभियरले गोल्डेनगेट कलेजलाई ३०१६ ले हरायो । जेभियरका कृति चौधरी र सुभाना अधिकारीले ६६ स्कोर गरे । ब्वाइजमा रातो बंगलाका रेवत सोनाम गुरुङ र गर्ल्समा जेभियरकी कृति चौधरी मोस्ट भ्यालुएबल प्लेयर चुनिए ।
