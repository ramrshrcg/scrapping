शीर्षक,विवरण
मिटरब्याजीजस्तै कठोर सरकार,"एकै व्यक्तिले आफ्नो आर्थिक हैसियतभन्दा बढी धेरै जनालाई ऋण लगानी गरेको दाबी गरेमा सम्पत्ति शुद्धीकरणमा अनुसन्धान गर्ने तथा ऋण दिएबापत ऋणीको यौनशोषण, निःशुल्क वा बाध्यकारी श्रम शोषण र अपराधका अन्य पक्षहरूमा अनुसन्धान गरी मुद्दा दायर गर्नुपर्छ समितिले सिफारिस गरेको थियो ।तर, सरकारी समितिले दिएको यो प्रतिवेदन अलपत्र छ । सरकारले न सहमति कार्यान्वयन गर्यो, न आफ्नै अधिकारीले दिएको सिफारिस कार्यान्वयन गर्यो । बरु उनीहरूका जग्गा कब्जा गरेर विस्थापित गराउने प्रक्रिया झन् बढ्यो, संघर्ष समितिको आन्दोलनमा सुरुदेखि नै ऐक्यबद्धता जनाउँदै आएको बृहत् नागरिक आन्दोलनका प्रवक्ता दीर्घ नवीन भन्छन् ।गृह मन्त्रालयको योजना अनुगमन तथा मूल्यांकन महाशाखा प्रमुख रुद्रादेवी शर्माले मिटरब्याजपीडितका समस्या समाधान गर्न प्रमुख जिल्ला अधिकारीहरूलाई ताकेता गरिएको बताइन् । उनका अनुसार पनि देशभरबाट तीन हजार दुई सय २६ उजुरी संकलन भएका छन् । ती अब बढ्दो क्रममा छैनन् । फर्स्योट भने तीव्र रूपमा गर्नॅपर्नेछ । त्यसका लागि पहल गरिरहेका छौं, उनले भनिन् । शर्माका अनुसार संकलित उजुरीमध्ये २४३ वटा (८ प्रतिशतभन्दा कम) मात्र फर्स्योट भएका छन् । त्यस्तै ३१० निवेदनसम्बन्धी मुद्दा यसअघि नै अदालत पुगेकाले गृह मन्त्रालयले केही गर्न सक्दैन । जिल्ला प्रशासनमा ७८९ थान र प्रहरीमा ७६७ थान उजुरी कारबाहीको प्रक्रियामा छन् । बाँकी एक हजार एक सय १७ थान उजुरीमाथि कुनै प्रक्रिया सुरु नै भएको छैन । सानो कारोबारबाट सुरु भएको लेनदेन धेरै ठूला अपराधमा परिणत भएका घटना पनि छन् । पीडितले प्रमाण सुरक्षित राख्न नसकेका कारण धेरै जटिल अवस्था पनि देखिएको छ, शर्माले भनिन्, त्यसबारे हामी जानकार छौं । थप संवेदनशील भएर पहल गरिरहेका छौं ।उता, मिटरब्याजी शोषणविरुद्ध महोत्तरीको बर्दिबासदेखि काठमाडौंसम्मको मार्च मा निस्केका किसान बिहीबार आठौं दिनमा मकवानपुरको घोर्साङमा बास बस्न पुगेका छन् । भीमफेदीभन्दा तीन किलोमिटर परै महेन्द्र सरस्वती निमाविमा बास बसेका उनीहरू थप तीन दिनमा काठमाडौं आइपुग्ने योजनामा छन् । त्यसपछि माइतीघर मण्डलमा सुरु हुनेछ तमसुक व्यवस्था खारेज गर भन्ने मुख्य नारासहित धर्ना । काठमाडौंका लागि हिँड्नुअघि मधेशका मुख्यमन्त्रीलाई दुई पटक ज्ञापनपत्र, प्रमुख जिल्ला अधिकारीहरूलाई पत्र र स्थानीय सरकार प्रमुखलाई समस्या समाधानमा पहल गर्न आग्रह गरिएका अनुरोध पत्रहरू बुझाउँदा पनि सुनुवाइ नभएकाले बाध्य भएर आन्दोलनमा उत्रिएको संघर्ष समिति संयोजक मनोजकुमार पासवानले बताए । चैत २ मा बर्दिबासबाट काठमाडौंका लागि हिँड्नुअघि उनीहरूले धनुषाको गोदार, सिरहाको मिर्चैया, सप्तरीको राजविराज र बोदेबरसाइन, महोत्तरीको भागाहा र बर्दिबास नगरपालिकामा विरोध प्रदर्शन गरेका थिए । गत फागुन २५ र २६ मा जनकपुर र बर्दिबासमा प्रदर्शन र सभा गरेको मिटरब्याज तथा ठगीविरुद्ध किसान मजदुर संघर्ष समिति मा आबद्ध विभिन्न जिल्लाका पीडित किसान पनि आगामी चैत २० देखि माइतीघर प्रदर्शनमा सहभागी हुने तयारीमा छन् । १५ वटा जिल्लास्तरीय समिति बनाएका उनीहरू अहिले स्थानीय तहमा समितिहरू बनाउने र पीडित किसानहरूलाई संगठित गर्ने अभियानमा छन् ।"
किताबखानामै छैन कर्मचारीको विवरण,"कोइरालाले सम्बन्धित कर्मचारी र सेवा सञ्चालन गर्ने निकायले विवरण उपलब्ध नगराउँदा बेलाबेलामा समस्या आउने गरेको बताए । किताबखानाका अधिकारीहरू भन्छन्, वैयक्तिक विवरण व्यवस्थापनमा देखिएको कमजोरीका कारण उच्च तहमा पुगेका कतिपय कर्मचारीको शैक्षिक योग्यता, सेवा प्रवेश र उमेरजस्ता विषय विवादमा आउने गरेको छ । महानिर्देशक पाण्डेले किताबखानाले सूचना प्रकाशित गरेपछि कर्मचारीले विवरण पठाउन सुरु गरेको जानकारी दिए । पुरस्कृत र दण्डित गर्नुपरे वा कुनै विशेष क्षेत्रमा खटाउन कर्मचारीको पृष्ठभूमि आवश्यक परे उसको व्यक्तिगत विवरण किताबखानाबाटै लिनुपर्ने भए पनि अभ्यासमा त्यस्तो नदेखिएको उनले बताए । अहिलकै अवस्थामा सबै कर्मचारीको विवरण उपलब्ध गराउन सकिने अवस्था छैन, किताबखानाका अधिकारीहरू स्विकार्छन् । किताबखानाको अभिलेखअनुसार निजामती सेवामा हाल कानुन, स्वास्थ्य, प्रशासन, इन्जिनियरिङ, कृषिलगायत समूहका सचिव ७० र सहसचिव ७ सय ६५ जना छन् । तीमध्ये अधिकांशको वैयक्तिक विवरण पूर्ण नभएको किताबखानाले जनाएको छ । सरुवा हुने समयमा सेवा सञ्चालन गर्ने निकाय र सम्बन्धित व्यक्तिले किताबखानामा वैयक्तिक विवरण अद्यावधिक गर्नुपर्ने नीतिगत व्यवस्था छ । सेवाबाट निवृत्त हुने समयमा वा शैक्षिक योग्यता र जन्ममितिमा सार्वजनिक विवाद भए मात्र किताबखानाको विवरण खोजी हुने गरेको छ । किताबखाना संघीय मामिला तथा सामान्य प्रशासन मन्त्रालयअन्तर्गत सञ्चालन भइरहेको छ ।निजामती सेवा नियमावली २०५० को नियम १० अनुसार निजामती कर्मचारीको नियुक्ति सरुवा, पदस्थापन भएको, औषधि उपचार लिएको, अध्ययन, असाधारण, बेतलबी, प्रसूति स्याहार बिदा लिएको लगायत विवरण किताबखानामा रहेको सम्बन्धित कर्मचारीको वैयक्तिक रकेर्डमा अद्यावधिक गर्नुपर्नेछ । उक्त विनियममा उल्लेख भएअनुसार औषधि उपचार खर्चसम्बन्धी विवरण किताबखानामा अद्यावधिक गरेर मात्र सम्बन्धित कर्मचारीलाई भुक्तानी दिनुपर्ने व्यवस्था छ । किताबखानामा अध्ययन, बेतलबी र असाधारण बिदा अद्यावधिक गरेपछि मात्र सम्बन्धित व्यक्तिलाई स्वीकृत दिनुपर्ने कानुनी व्यवस्था छ । त्यस्तै नियमावलीमा भनिएको छ, नयाँ नियुक्ति हुने कर्मचारीको वैयक्तिक विवरण (सिटरोल) प्रमाणित गरेर संकेत नम्बर प्राप्त नगरी तलबभत्ता भुक्तानी गरिने छैन । भ्रष्टाचार निवारण ऐन २०५९ अनुसार कर्मचारीले पदमा बहाल रहेको ६० दिनभित्र र आर्थिक वर्ष अन्त्य भएपछि हरेक वर्ष आफ्नो सम्पत्ति विवरण पेस गर्नुपर्नेछ । उक्त विवरण किताबखानाको विवरणमा उल्लेख हुनुपर्छ । किताबखानाका पूर्वमहानिर्देशक दुर्गा पोखरेल कर्मचारीले आफू बढुवा हुनेबेला र निवृत्तभरण हुँदा मात्र विवरण खोजी गर्ने भएकाले व्यवस्थापनमा समस्या हुने गरेको बताए । उनले कतिपय विवरण संघीय मामिला तथा सामान्य प्रशासन मन्त्रालयले राख्ने भएकाले पनि किताबखानामा नपाइने उनले सुनाए । कर्मचारीले बढुवाको सूचना प्रकाशित भएपछि मात्र आफ्नो विवरण लोकसेवा आयोगमा पेस गर्दै आएका छन् । सेवा अवधिमा कुनै पनि कर्मचारीले पाउने अवसरलाई वैयक्तिक चरित्र, विज्ञता, अनुभव, तालिम, शैक्षिक योग्यता र कार्यकुशलताका आधारमा मूल्यांकन गर्ने परिपाटी कमजोर हुँदै गएकाले किताबखानाको विवरणप्रति सरकारको ध्यान नगएको हो । किताबखानाका अधिकारीहरू भन्छन्, सरुवा, बढुवा र विज्ञता होइन, चाकडी र आफन्तवादले काम गर्ने भएकाले कुनै पनि अवसर दिन कर्मचारीको पृष्ठभूमि हेर्न छाडिएको छ । वैयक्तिक विवरण नै नहेरी दण्ड र पुरस्कार दिइन्छ भने किताबखानासँग रेकर्ड माग्नुपर्ने आवश्यकता नै हुँदैन ।सहसचिवको सरुवा तीनतीन महिनामा हुने गरेको छ । सरुवा गर्ने समयमा उसको पर्फर्मेन्स हेर्न किताबखानाको विवरण आधिकारिक हुने भए पनि त्यसको उपयोग नगरिएको अधिकारीहरू बताउँछन् । कर्मचारीसँग सम्बन्धित कतिपय निर्णय संघीय मन्त्रालयले उपलब्ध गराएको र व्यक्तिलाई जानकारी भएको सूचनाका आधारमा मात्र निर्णय लिने गरिएको अधिकारीहरूको भनाइ छ । कर्मचारीको विवरण भनेको बिरामीको एक्सरे जस्तै हो, किताबखानाकी उपमहानिर्देशक सुशीला अर्यालले भनिन्, व्यक्तिलाई दण्डित र पुरस्कृत गर्न पर्याप्त सूचना पाउन विवरण उपलब्ध गराउने निकाय किताबखाना नै हो । एउटै व्यक्तिले पटकपटक अवसर पाएको छ कि ? कुनै कर्मचारीले अवसर नै पाएको छैन कि ? यी सबै किताबखानाले उपलब्ध गराउने उनले बताइन् । राइट म्यान इन राइट प्लेस का लागि पनि किताबखानामा विवरण अद्यावधिक जरुरी छ, उनले भनिन् । अवसरका लागि वैयक्तिक विवरण नचाहिने र विशेषज्ञताको पनि ख्याल नगर्ने भएकाले किताबखानाको कर्मचारी रेकर्ड सेवाबाट निवृत्त हुने समयमा मात्र खोजी हुने गरेको संघीय मामिला मन्त्रालयका अधिकारीहरू बताउँछन् । संघीय मन्त्रालयका सचिव कृष्णहरि पुस्करले भने किताबखानमा कतिपय रेकर्ड नभए पनि कर्मचारीको वैयक्तिक विवरण उपलब्ध हुनसक्ने बताए । सम्बन्धित मन्त्रालयले बढुवा हुने समयमा लोकसेवा आयोगमा पेस गरेको विवरण सुरक्षित राख्ने गरेको उनले बताए । सीमित स्रोतको उपयोग गरेर किताबखानाले काम गरिरहेको दाबी गर्दै उनले भने, कुन कर्मचारी कस्तो आचरणको छ भन्ने सेवा सञ्चालन गर्ने निकायलाई पो थाहा हुन्छ ।"
राहुललाई २ वर्ष जेल सजाय,"अदालतले मानहानि मुद्दामा राहुललाई दोषी ठहर गर्दै २ वर्ष कैद र १५ हजार जरिवानाको फैसला सुनाएको छ ।सुनुवाइका क्रममा राहुल अदालतमै उपस्थित थिए । उक्त भाषणको आशय कसैलाई ठेस पुर्याउने नभई भ्रष्टाचारविरुद्ध लक्षित रहेको राहुलको भनाइ थियो, साथै यस विषयमा माफी नमाग्ने भनेर हाम्रो पक्षले स्पष्ट अडान राख्यो राहुलका वकिलले मिडियासँग भनेका छन् । फैसला सुनाएको अदालतले राहुलले माथिल्लो अदालतमा पुनरावेदन गर्न चाहेमा ३० दिनको समय दिने पनि आदेश दिएको छ । त्यसैले उनी कम्तीमा महिना पक्राउ पर्ने छैनन् । तर, यसका लागि अदालतले उनीसँग १० हजार धरौटी भने लिएको छ । कंग्रेसले अदालतको आदेशलाई पूर्वाग्रही भन्दै उच्च अदालत जाने बताएको छ । पुनरावेदन गए पनि राहुलको सांसद पद यथास्थितिमा रहन्छ कि रहँदैन भन्ने स्पष्ट छैन । खासमा सन् २०१३ मा कंग्रेस नेतृत्वको सरकारले ल्याएको कानुन रोकिएका कारण राहुल अहिले मुस्किलमा पर्न सक्ने सम्भावना द इन्डियन एक्सप्रेसले देखाएको छ । दुई वा सो भन्दा बढी सजाय पाएका कुनै पनि जनप्रतिनिधि निलम्बित हुने भनेर सर्वोच्च अदालतले दिएको फैसलाविरुद्ध मनमोहन सिंह नेतृत्वको सरकारले कानुन ल्याएको थियो । सजाय तोकिए पनि जनप्रतिनिधिको पद यथास्थितिमा रहने गरी ल्याएको कानुनको विपक्षी भाजपाले विरोध गरेको थियो । सत्तापक्ष कंग्रेसको पत्रकार सम्मेलनमा अचानक प्रवेश गरेका राहुलले पनि वाहियात भन्दै कानुनको प्रति च्यातेका थिए । दबाबमा परेको सरकारले कानुन फिर्ता गरेको थियो । विधिको पक्षमा भनेर राहुलले पक्षपोषण गरेको प्रबन्धले अहिले उनैका लागि सिकन्जा कस्न सक्छ । यता, अदालतको आदेशपछि राहुलले महात्मा गान्धीको भनाइ ट्वीट गरेका छन् । जसमा भनिएको छ, मेरो धर्म सत्य र अहिंसामा आधारित छ । सत्य मेरो भगवान् हो, त्यसको प्राप्तिको साधन अहिंसा । कंग्रेस अध्यक्ष मल्लिकार्जुन खड्गेले राहुलले सरकारमाथि प्रश्न उठाइरहेकाले सरकार तिल्मिलाएको बताएका छन् । कंग्रेस नेतृ प्रियंका गान्धीले पनि सरकारले आफ्नो पूरै शक्ति राहुलविरुद्ध लगाएको प्रतिक्रिया दिएकी छन् । यसै साता दिल्ली पुलिसका अधिकारीहरू राहुल निवासन पुगेका थिए । डेढ महिनाभन्दा पनि अगाडि राहुलले कश्मीरमा दिएको एउटा भाषणका सन्दर्भमा जानकारी लिन पुलिस उनको निवास पुगेको थियो । उनले बलात्कारपीडित महिलाहरू प्रहरीकोमा जान डराएको अभिव्यक्ति दिएका थिए । उक्त भाषण दिएको धेरैपछि दिल्ली प्रहरीले त्यस्तो महिला को हो भन्ने जानकारी माग गर्दै गान्धीलाई नोटिस दिएको हो ।"
गणतन्त्रले बदलेको हात्तीको नामकरण,"मापदण्ड बनाउने तयारीप्रजनन केन्द्रमा जन्मिएका हात्तीको नामकरणका लागि मापदण्ड बनाउने तयारी भइरहेको राष्ट्रिय निकुञ्ज तथा वन्यजन्तु संरक्षण विभागले जनाएको छ । विभागका महानिर्देशक महेश्वर ढकालले हात्तीको नामकरणका लागि मापदण्ड बनाएर मन्त्रालयमा पेस गर्ने विषयमा छलफल चलिरहेको बताए । यसका लागि तिथिमिति हेरेर, हात्तीको वंशका आधारमा पनि राख्न सकिन्छ भन्ने छ, उनले भने । नाममा एकरूपता ल्याउन मापदण्ड बनाउनका लागिएको उनले जानकारी दिए । उनका अनुसार एउटा हात्तीको रेखदेखका लागि ३ जना खटिने र सरकारको दरबन्दी नै हुने भएकाले कुन आधारमा भाले र पोथीको नाम राख्ने भन्ने विषयमा मापदण्ड बनाइनेछ । २०४४ सालमा ६ वटा भाले र १४ वटा पोथी हात्ती राखेर औपचारिक रूपमा हात्ती प्रजनन केन्द्रको स्थापना गरिएको थियो । तीमध्ये १६ वटा भारत र २२ वटा थाइल्यान्ड र म्यान्मारबाट ल्याइएको थियो । प्रजनन केन्द्र स्थापना भएयता ६२ वटा छावा जन्मिएका चौधरीले जानकारी दिए । तीमध्ये हर्पिस भाइरसका कारण ६ वटा छावा मरेको निकुञ्जका चिकित्सक विजयकुमार श्रेष्ठले बताए । प्रजनन केन्द्रमा जन्मिएका छावालाई तालिम दिँदै हुर्काएर अन्य निकुञ्जका हात्तीसारमा दिने गरिन्छ । चालु आर्थिक वर्षमा शुक्लाफाँटालाई दुई र अघिल्लो आर्थिक वर्ष बाँकेलाई चारवटा हात्ती दिइएको थियो । त्यस्ता हात्तीलाई जंगल सफारी र गस्तीका लागि प्रयोग गरिन्छ । बाघ गणनामा पनि हात्तीको प्रयोग गरिन्छ ।"
अन्य देशले कसरी गर्छन् न्वारान ?,"एसियाली हात्तीको नामकरण सम्बन्धित देशको संस्कृतिअनुसार नै गरिन्छ । अमेरिका, अस्ट्रेलिया र बेलायतमा भने भोटिङका आधारमा नाम राख्ने गरिन्छ । अफ्रिकी मुलुक केन्यामा नामकरणका लागि विशेष समारोह नै आयोजना गरिन्छ ।यो वर्षको मार्चमा अफ्रिकन वाइल्ड लाइफ फाउन्डेसनले एम्बोसेली नेसनल पार्कमा जन्मिएको छावाको नाम मसाई भाषामा आधारित भएर राखेको थियो । अमेरिकाको चिडियाघरमा जन्मिएका छावाको नामका लागि भने सर्वसाधारणलाई अपिल गरिन्छ । प्राप्त नाममध्ये उत्कृष्ट ५ छनोट गरेर अनलाइन भोटिङमार्फत नाम तय गरिन्छ । दुई वर्षअघि न्युयोर्कस्थित रोजामन्ड गिर्फ्ड चिडियाघरमा जन्मिएको छावाको नाम राख्न सार्वजनिक अपिल गरिएको थियो । ओरेगन चिडियाघरमा पनि नामकरणका लागि बेबसाइटमा सार्वजनिक आह्वान गर्दै ५ नाममध्ये एउटामा भोट गर्न भनिएको थियो । हडसनको फर्टवर्थ चिडियाखानाले चाहिँ टेक्सासका एक व्यक्तिले गरेको योगदानको कदर गर्दै नाम राखेको थियो । बेलायतको बेडफोर्डसाइरस्थित विप्स्नेड चिडियाखानामा जन्मिएको छावाको नाम बेलायती महारानी एलिजाबेथको जस्तै राखिएको थियो । यस्तै, ३ वर्षअघि बेल्जियमको प्लाङकेनडेलस्थित चिडियाघरमा जन्मिएको छावालाई भारतीय परम्पराअनुसार नाम दिइएको थियो । दक्षिण भारतको केरलामा भने जन्मिएको २८ दिनपछि छावाको कानमा नाम भनिदिने प्रचलन छ । सोहीअनुसार एक मन्दिरमा नामकरण गरिएको थियो । ३ वर्षअघि भारतको बेंग्लोरस्थित बन्नेरघटा बायोलिजकल पार्कमा जन्मिएको छावाको नाम इन्फोसिस फाउन्डेसनकी अध्यक्ष सुधा मूर्तिको सम्झनामा राखिएको थियो । जापानको युनो जुलोजिकल गार्डेनमा जन्मिएको छावाको नामकरण पनि पब्लिक भोटिङका आधारमा अरुन राखिएको थियो । थाइल्यान्डका बुद्धिस्ट भिक्षुहरूले पनि हात्तीको नाम राख्ने गरेका छन् । थाई संस्कृतिका आधारमा तोरांगा कन्जर्भेसन सोइसाइटी अस्ट्रेलियामा पनि नाम राखिएको थियो । मेलबर्नमा जन्मिएको छावाको नामकरणका लागि भोटिङ नै गरिएको थियो । थाइल्यान्डको राष्ट्रिय जनावर रहेको हात्तीलाई रोयल परेडमा समेत सहभागी गराइन्छ । त्यहाँ संस्कृतिअनुसार हात्तीको नाम राख्ने गरिन्छ ।"
सरकारमा कांग्रेसबाट कसको नेतृत्व ?,"(काठमाडौं)प्रधानमन्त्री पुष्पकमल दाहालले मन्त्रिपरिषद् विस्तार गर्ने तयारी गरिरहेका बेला कांग्रेसले कसको नेतृत्वमा सरकारमा जाने टुंगो लगाउन सकेको छैन । सभापति शेरबहादुर देउवाले सरकारमा पार्टीको नेतृत्व उपसभापति पूर्णबहादुर खड्कालाई दिन चाहेका छन् तर उनी मन्त्रालय टुंगो लागेपछि मात्र निर्णय लिने पक्षमा छन् । राष्ट्रपति निर्वाचनको सन्दर्भ पारेर नयाँ गठबन्धन बनाउन मुख्य भूमिका निर्वाह गरेका कारण पनि कांग्रेसमा खड्का बलियो दाबेदार छन् । उनी गठबन्धनमा मन्त्रालय बाँडफाँटसम्बन्धी संवादमा पार्टीका तर्फबाट देउवाको सहयोगीका रूपमा पनि सक्रिय छन् । खड्का आफैंले सरकारमा जान नचाहेको अवस्थामा बाहेक कसैले रोक्ने अवस्था नरहेको नेताहरू बताउँछन् । खड्का भने चाहेजस्तो मन्त्रालय नपाए सरकारमा नजाने मनस्थितिमा छन् । उनको जोड गृह मन्त्रालय लिएर उपप्रधानमन्त्री हुनेछ । गृहमा माओवादीले पनि दाबी गरिरहेको छ । खड्काले केही समयअघि भने मन्त्री नबन्ने घोषणा गरेका थिए । सरकारमा पार्टीको नेतृत्वका लागि दोस्रो विकल्पका रूपमा नेता प्रकाशमान सिंह छन् । पाँच पटक सांसद, पटकपटक मन्त्री र उपप्रधानमन्त्रीसमेत भइसकेका नेता सिंह फेरि उपप्रधानमन्त्रीसहित सरकारमा पार्टीको नेतृत्व गर्न लालायित छन् । गत वर्ष भएको पार्टीको महाधिवेशनमा सभापति देउवालाई सहयोग गरेका उनी अहिले त्यही आडमा बार्गेनिङ गरिरहेका छन् । उनले बिहीबार बिहान पनि सभापति देउवालाई भेटेका छन् ।चाहेजस्तो मन्त्रालय पाएको अवस्थामा नेता शेखर कोइराला, पूर्वउपसभापति विमलेन्द्र निधि र पूर्वमहामन्त्री शशांक कोइराला पनि कांग्रेसबाट नेतृत्व गरेर सरकारमा जाने प्रयासमा छन् । निधि पटकपटक मन्त्री र उपप्रधानमन्त्री भइसकेका नेता हुन् भने कोइराला अहिलेसम्म मन्त्री बनेका छैनन् । चार पटक चुनाव जितेर सांसद बनेका पूर्वमहामन्त्री शशांक कोइरालाले यसअघि पनि मन्त्री बन्न इच्छा जाहेर गरेका थिए । अर्का नेता शेखर कोइराला भने महाधिवेशनमा देउवाको प्रतिस्पर्धी भएका कारण आफैंले मौका पाउनेमा कम आशावादी छन् । गत वर्ष सभापति देउवासँगै विद्रोह गरेर महाधिवेशनमा प्रतिस्पर्धी बनेका निधिलाई देउवाको मन जितेर अवसर प्राप्त गर्न सहज नरहेको नेताहरू बताउँछन् ।राष्ट्रपति निर्वाचनका बेला भएका संवादमा प्रधानमन्त्री दाहालले नै महामन्त्री गगन थापालाई अर्थमन्त्री बन्न प्रस्ताव गरेका थिए । त्यसयता नयाँ अर्थमन्त्रीमा थापाको चर्चासमेत चलेको थियो । तर पार्टीको संसदीय दल नेतामा सभापति देउवासँग प्रतिस्पर्धा गरेका महामन्त्री थापाले आफू सरकारमा नजाने घोषणा गरिसकेका छन् । थापाको त्यस्तो स्वःघोषणामा सभापति देउवाले आफूलाई सरकारमा नेतृत्व गरेर नपठाउने र संसदीय दलको चुनाव लडेका हिसाबले मन्त्रीमात्रै बनेर जान नैतिक रूपमा अप्ठ्यारो पर्ने बुझाइ मुख्य कारण देखिन्छ ।कांग्रेस सत्ता गठबन्धनमा फर्किएपछि धुम्बाराहीस्थित सभापति देउवाको निवासमा आकांक्षी र उनीहरूको पक्षमा लबिइङ गरिरहेका नेताहरूको घुइँचो लागिरहेको छ । नेता शेखर कोइराला, उपसभापति खड्का, महामन्त्री गगन थापालगायत शीर्ष नेताको निवासमा पनि कार्यकर्ताको भीड बढेको छ । गठबन्धनमा मन्त्रालय बाँडफाँट भइनसकेकाले कांग्रेसमा ककसलाई मन्त्री बनाउने भन्नेबारेमा औपचारिक छलफल भने भएको छैन । उपसभापति पूर्णबहादुर खड्काले गठबन्धनमा मन्त्रालयको बाँडफाँट टुंगिएपछि मात्रै पार्टीमा छलफल हुने बताए । अहिले हामी गठबन्धनभित्र निरन्तर छलफलमा छौं, उनले भने, गठबन्धनमा कुनकुन मन्त्रालय पाउने भन्ने सहमति भएपछि पार्टीमा सल्लाह गरेर सभापतिजीले नाम दिनुहुन्छ । गठबन्धनमा कांग्रेसले गृह वा अर्थसहित १० मन्त्रालय दाबी गरेको छ । प्रधानमन्त्री दाहालले भने ७८ वटा मन्त्रालयको प्रस्ताव गरेका छन् ।पार्टीमा नयाँ र परिणाम दिन सक्ने नेताहरूलाई मन्त्री बनाउन सभापति देउवामाथि दबाब छ । पटकपटक अवसर पाएर पनि पार्टी र आफ्नै राजनीतिक करिअरका लागि समेत प्रभावकारी काम गर्न नसकेकालाई फेरि मौका दिन नहुनेमा नेताहरूको जोड छ । केन्द्रीय कार्यसम्पादन समितिले योगदान र योग्यतालाई प्रमुख आधार बनाई समावेशिता र प्रादेशिक सन्तुलन दृष्टिगत गरेर मन्त्री चयन गर्ने निर्णय गरिसकेको छ । केन्द्रीय सदस्य प्रकाश स्नेही रसाइलीले योग्यता, क्षमता र समावेशिताका आधारमा मन्त्री चयन गर्नुपर्ने बताए । मैले सभापति र पदाधिकारीलाई भेटेरै मन्त्री छनोटमा विशेष मापदण्ड अपनाउन आग्रह गरेको छु, अहिले पनि त्यसैका लागि पहल गरिरहेको छु, उनले भने, पार्टीमा दशकौंदेखि संघर्ष गरेका नेता, कार्यकर्ता छन् । तर सरकारमा जाने भनेको काम गर्न हो, काम गर्न नसक्नेलाई मन्त्री बनाउनुको कुनै अर्थ छैन ।प्रतिनिधिसभामा हाल बहाल कांग्रेसका ८७ सांसदमध्ये पहिलो पटक सांसद बनेका ३६ जना छन् । त्यस्तै, एक पटक मन्त्री भइसकेका १३ र दुई पटक मन्त्री भइसकेका ६ जना सांसद छन् । दोहोरिएर सांसद भए पनि मन्त्री नबनेका १४ र तेस्रो पटक सांसद बन्दासम्म पनि मन्त्री नबनेका ७ जना छन् । तर कांग्रेसमै त्यस्ता नेताहरू पनि छन् जसले नेताको प्रिय पात्र बनेकै कारण पटकपटक अवसर पाएका छन्, तर परिणाम दिन सकेका छैनन् । अहिले अनुभवीलाई फेरि अवसर दिने कि नयाँलाई मौका दिने भन्ने विवाद छ, एक पदाधिकारीले भने, हामीले दुवैलाई मिलाएर राम्रो टिम पठाउनुपर्छ भनिरहेका छौं । उनले पनि मन्त्री चयनमा पार्टीभित्रको सन्तुलन, समावेशिता र प्रादेशिक प्रतिनिधित्वलाई ध्यान दिनुपर्ने बताए । सकेसम्म पहिले मन्त्री भइसकेकालाई नदोहोर्याउन सभापतिमाथि दबाब छ, ती नेताले भने ।सभापति देउवालाई पार्टीभित्रको सन्तुलन मिलाएर मन्त्री छान्न सकस छ । देउवाले खड्कालाई उपप्रधानमन्त्रीसहित सरकारको नेतृत्वमा पठाए शेखर कोइरालालाई मात्रै होइन, प्रकाशमान सिंह, शशांक कोइराला, विमलेन्द्र निधि र कृष्णप्रसाद सिटौलालाई अलगअलग भाग दिनुपर्ने अवस्था छ । सिंह, कोइराला र निधिले आफूलाई नभए आफ्ना मान्छेलाई मन्त्री बनाउन सिफारिस गरिरहेका छन् भने राष्ट्रपतिमा दाबी गरेका नेता सिटौलाले पनि आफ्नो समूहका लागि एउटा मन्त्री दाबी गरेका छन् । पार्टीभित्र सबैलाई सन्तुलन मिलाउनुपर्नेछ, सभापतिले सबैलाई मिलाउँदा आफू रित्तो हुने अवस्था पनि हुन सक्छ, एक पदाधिकारीले भने, फेरि महिला, दलित र मधेसीलाई यस पटक छुटाउन मिल्ने अवस्था छैन ।नेताहरूका अनुसार सभापति देउवाले सुदूरपश्चिमबाट एनपी साउदलाई मन्त्री बनाउने सूचीमा राखेका छन् । त्यस्तै, उपसभापति धनराज गुरुङ, सहमहामन्त्री किशोरसिंह राठोर र जीवन परियार, महिलाबाट सीता गुरुङ र मधेसबाट तेजुलाल चौधरी मन्त्री बन्ने चर्चामा छन् । कोशी प्रदेशबाट रामहरि खतिवडा, डिकबहादुर लिम्बू र सुनील शर्मा पनि मन्त्रीका लागि लबिइङमा छन् । कोइरालाले आफ्नो भागबाट लिम्बू र शर्मामध्ये एकलाई मन्त्री बनाउने तयारी गरेका छन् भने उपसभापति खड्का सरकारमा नगए खतिवडाले अवसर पाउने नेताहरूको भनाइ छ । कांग्रेसले अर्थ मन्त्रालय लिएको अवस्थामा प्रकाशशरण महत वा विनोद चौधरीमध्ये एकले मौका पाउने सम्भावना रहेको नेताहरू बताउँछन् । उदयशमशेर राणा पनि अर्थमन्त्रीका दाबेदार हुन् ।"
औषधि प्रतिरोधी क्षयरोग संक्रमण बढ्दै,"(काठमाडौं)नेपालमा क्षयरोगबाट प्रत्येक दिन झन्डै ४७ जनाको मृत्यु भइरहेको छ भने १ सय ९० जना नयाँ क्षयरोगी थपिने गरेका छन् । क्षयरोगका कारण जनस्वास्थ्यमा यस्तो प्रतिकूल असर पारिरहेकै बेला औषधि प्रतिरोधी क्षयरोगको गम्भीर चुनौतीसमेत थपिएको छ । विज्ञहरूका अनुसार औषधि प्रतिरोधी क्षयरोगबाट संक्रमित एक जना बिरामीको उपचारमा दस लाख रुपैयाँसम्मको औषधि खानुपर्छ । विश्व स्वास्थ्य संगठन (डब्लूएचओ) ले पनि सन् २०२१ देखि औषधि प्रतिरोधी क्षयरोगको उच्च प्रकोप भएका विश्वका ३० मुलुकमा नेपाललाई समावेश गरेको छ । डब्लूएचओले बहुऔषधि प्रतिरोधी क्षयरोगलाई सार्वजनिक स्वास्थ्य संकट र स्वास्थ्य सुरक्षाका लागि खतरासमेत भनेको छ । मुलुकमा औषधि प्रतिरोधी क्षयरोगीको वार्षिक अनुमानित संख्या २ हजार ८ सय छ, राष्ट्रिय क्षयरोग नियन्त्रण केन्द्रका निमित्त निर्देशक एवं वरिष्ठ छाती रोग विशेषज्ञ डानवीनप्रकाश शाह भन्छन्, सबैभन्दा खतरनाक पक्ष के छ भने औषधि प्रतिरोधी क्षयरोगका करिब ७५ प्रतिशत (२ हजार १ सय) बिरामीलाई रोग पत्ता लगाई उपचारमा ल्याउन सकिएको छैन ।डाशाहका अनुसार एक जनाको उपचारमा करिब १० लाख रुपैयाँको औषधि आवश्यक पर्छ । तथ्यांकअनुसार आर्थिक वर्ष २०७८७९ मा राष्ट्रिय क्षयरोग कार्यक्रममा ९ सय ४२ जनामा औषधि प्रतिरोधी क्षयरोग पहिचान गरिएकामा ६ सय ५९ जना मात्र उपचारका लागि पुगेका थिए । नेपालमा हाल क्षयरोगका १ लाख १७ हजार बिरामी छन् । यस्तै बर्सेनि क्षयरोगका ६९ हजार नयाँ बिरामी थपिने र १७ हजार जनाको यो रोगले गर्दा मृत्यु हुने गरेको अनुमान छ । डब्लूएचओका अनुसार बर्सेनि विश्वमा १ करोड व्यक्तिलाई क्षयरोगको संक्रमण हुन्छ भने हरेक वर्ष यो रोगले १५ लाख जनाले ज्यान गुमाउँछन् । विश्वभर क्षयरोगका कुल बिरामीमध्ये झन्डै ३० प्रतिशत अर्थात् ३० लाखजति भारतमा रहेकाले नेपालका लागि समेत टाउको दुखाइ भएको विज्ञहरू औंल्याउँछन् । क्षयरोग ब्याक्टेरियाको संक्रमणका कारण हुने सरुवा रोग हो । क्षयरोगका कारण सामान्यतया फोक्सोमा संक्रमण हुन्छ । फोक्सोबाहेक ढाडको हाड, मिर्गौला, मस्तिष्क, आन्द्रा र गर्भाशयमा पनि यसको संक्रमण हुन सक्छ । क्षयरोग लागेका बेला खोकीसँगै खकारमा रगत, छाती दुख्ने, तौल घट्ने, कमजोरी हुने, ज्वरो आउने र राति पसिना निस्किने लक्षण देखिन्छन् । औषधि प्रतिरोधी क्षयरोगको लक्षण पनि उस्तै हुन्छ । लक्षण सामान्य क्षयरोगजस्तै भए पनि औषधि प्रतिरोधी क्षयरोग संक्रमणको सबैभन्दा बढी गम्भीर र जटिल रूप हो । यो संक्रमण भएको खण्डमा क्षयरोगमा प्रयोग गरिने धेरैजसो औषधिले काम गर्दैन । क्षयरोगको यो अवस्था बिरामीका लागि बढी खतरनाक मानिन्छ । यस्तो संक्रमणका बेला पनि क्षयरोगकै जस्तो लक्षण देखिन्छ । डा शाहका अनुसार नेपालमा औषधि प्रतिरोधी क्षयरोगको उपचार सफलताको दर ७५ प्रतिशत छ । यो दर अन्य मुलुकको तुलनामा राम्रो हो । विज्ञहरूका अनुसार अन्य मुलुकमा त्यस्ता बिरामीमध्ये ५० प्रतिशत मात्र पूर्णरूपमा निको हुने गरेका छन् । औषधि प्रतिरोधी क्षयरोगकै कारण बढी मृत्यु देखिएको छ, बिरामीमा जसरी क्षयरोगको औषधिप्रति प्रतिरोध बढ्दै जान्छ, त्यही अनुपातमा मृत्यु दरसमेत बढ्दै जान्छ, उनले भने । नेपालमा औषधि प्रतिरोधी क्षयरोगको दुवै स्वरूप मल्टी ड्र्रग रेसिस्टेन्ट टीबी र एक्सटेन्सिभली ड्र्रग रेसिस्टेन्ट टीबी पहिचान भइसकेको छ । क्षयरोगको औषधि सेवनमा लापरबाही गर्दा बिरामीमा औषधि प्रतिरोधी क्षयरोग विकास हुने बढी जोखिम रहन्छ । औषधि प्रतिरोधी क्षयरोग भएकाबाट स्वस्थ व्यक्तिमा संक्रमण हुँदा औषधि प्रतिरोधी क्षयरोग नै सर्छ । औषधि प्रतिरोधी क्षयरोगको उपचार ९ महिनादेखि १८ महिनासम्म चिकित्सकको प्रत्यक्ष निगरानीमा गर्नुपर्छ । त्यस्ता बिरामीलाई उपचारमा जान प्रेरित गर्न सरकारले पोषण तथा यातायात खर्चका रूपमा ३ हजार रुपैयाँसमेत दिने गरेको छ ।"
बलेको आगो२ मा प्रेम र बिछोड,"काठमाडौं (कास) बेलायतमा बसेर नेपाली म्युजिक भिडियो निर्देशनमा सक्रिय प्रभु गुरुङको नयाँ भिडियो बलेको आगो२ सार्वजनिक भएको छ । आरडीआर इन्टरटेनमेन्टको युट्युब च्यानलमार्फत सार्वजनिक गीत प्रेम र बिछोडको कथामा केन्द्रित छ । राजकुमार सिंहको स्वर, सुनील राईको संगीत संयोजन र लक्ष्मी बर्देवाको शब्दमा तयार गीतको भिडियो बेलायतको राजधानी लन्डनमा खिचिएको हो । सम्पादक तथा छायांकार सुमन श्रेष्ठले सीमित लोकेसनबाट पनि रमणीय दृश्य कैद गरिएको बताए । करिब एक दर्जन नेपाली म्युजिक भिडियो निर्देशन गरेका गुरुङले बलेको आगो२ पृथक् बनाउन प्रयास गरेको बताए । भिडियोमा निश्मा बन, रोशन बस्नेत, दुर्गा सिंह र विजय गिरीले अभिनय गरेका छन् । बेलायतमा आयोजित तेस्रो मिसेस् नेपाल युनिभर्स२०२२ मा बेस्ट ब्युटिफुल फेसको उपाधि जितेकी निश्माले पहिलो पटक म्युजिक भिडियोमा अभिनय गरेकी हुन् ।"
महारानी एलिजाबेथ प्रथमको मृत्यु,"सन् १६०३ मा आजकै दिन (मार्च २४) मा इंग्ल्यान्डकी महारानी एलिजाबेथको मृत्यु भएको थियो । १५३३ को सेप्टेम्बर ७ मा जन्मिएकी एलिजाबेथ १५५८ को नोभेम्बर १७ मा इंग्ल्यान्डको महारानी बनेकी थिइन् । एलिजाबेथ हाउस अफ टुडोर परिवारबाट अन्तिम महारानी बनेकी थिइन् । उनी हेनरी आठौं र उनकी दोस्री श्रीमती एन्नी बोलिनकी छोरी हुन् । एलिजाबेथ दुई वर्षकी हुँदा उनकी आमाको हत्या गरिएको थियो । त्यसलगत्तै एन्नीसँग हेनरीको विवाह रद्द गर्दै एलिजाबेथलाई अवैधानिक घोषित गरिएको थियो । हेनरीको मृत्युपछि एलिजाबेथका सौताने दाइ एडवार्ड छैटौं राजा बनेका थिए । १५५३ मा उनको मृत्यु भएपछि भने हेनरीका दुई छोरी (दोस्रो श्रीमतीतर्फका) को दाबी बेवास्ता गर्दै भतिजी लेडी जेन ग्रेलाई महारानी बनाइएको थियो । तर एडवार्डको इच्छाविपरीत ९ दिनमै मारीलाई महारानी बनाइएको थियो । उनको १५५८ मा मृत्यु भएपछि भने एलिजाबेथ महारानी घोषित भएकी हुन् । एलिजाबेथको शासनकालमा इंग्ल्यान्डमा सांस्कृतिक तथा साहित्यिक क्षेत्रमा निकै विकास भएको मानिन्छ । खासगरी शेक्सपियर जस्ता महान् नाटककारले अंग्रेजी नाटकको क्षेत्रमा अतुलनीय योगदान पुर्याएका थिए । त्यस्तै, वैदेशिक सम्बन्धका मामिलामा पनि एलिजाबेथ निकै सफल मानिन्छिन् । खासगरी उनको नीतिका कारण सुरुमा इंग्ल्यान्ड र स्पेनबीचको सम्भावित युद्ध टरेको बताइन्छ । एलिजाबेथको मृत्युपछि जेम्स प्रथम इंग्ल्यान्डको राजा बनेका थिए ।"
गायनमा जमेका दाजुभाइ,"(अस्ट्रेलिया)सामाजिक सञ्जालका कारण अहिले संगीतमा एकाएक सफल हुनु सामान्यजस्तो लागे पनि वर्षौंसम्म नेपालीको मनमुटुमा रहनु भने चानचुने कुरा होइन । त्यसमा पनि आफ्नै सहोदर दाजुभाइ भएपछि झेल्नुपर्ने आरोप त कति कति । हुन त नेपाली संगीतमा आफ्नै परिवारका सहोदर दाजुभाइ तथा दिदीबहिनी सफल नभएका होइनन् । सत्यराज र स्वरूपराज, शीतल र शिवानीले नेपाली संगीतमा आफ्नो नाम बनाइसकेका छन् । बागलुङको सामान्य परिवारमा जन्मिएका प्रकाश सपुत अलग धारका लोकसंगीतमार्फत समाजमा चेतना फैलाउन लागिपरेका छन् भने उनका साइँला भाइ देवेन्द्र बब्लु आधुनिक लोकपप विधामार्फत युवाको मनमा बस्ने ध्याउन्नमा छन् । पछिल्लो समयमा नेपाली सांगीतिक क्षेत्रमा जमेका दाजुभाइको जोडीले नेपाली संगीतको फरक फरक धारलाई प्रतिनिधित्व मात्र गरेको छैन कि समाजमा चेतना र विकासको पाटोलाई समेत सँगसँगै अघि बढाएको छ । अहिले सफल गायकका रूपमा चिनिने प्रकाश सपुतले समाजमा रहेको समस्या, विकृति, विसंगति र विभेदलाई नजिकबाट देखेका छन् । या भनौं अझै देखिरहेका छन् । त्योभन्दा पनि बढी उनले आफ्नो देशमा रोजगार नपाएर विदेश गएका नेपालीको पीडालाई त पटकपटक नेपाली समाजमा उजागर गर्ने प्रयास गरेका छन् । त्यसैले पनि होला, उनले ५ वर्षअघि गाएको बोल माया गीतले उनलाई चर्चाको शिखरमा पुर्याइदियो । त्यसपछि मेरो पनि हैन र यो देश ले उनलाई थप उचाइमा पुर्यायो । त्यसैले पनि उनलाई लाग्छ, संगीत भनेको जनजीवनलाई प्रतिनिधित्व गर्ने हुनुपर्छ, मनको भाव बुझ्ने हुनुपर्छ अनि समाजको पीडालाई व्यक्त गर्न सक्ने । अर्कोतिर उनका भाइ भने संगीतलाई बुझ्ने, अझै पहिचान स्थापना गर्ने र युवाकेन्द्रित संगीत सिर्जनामा लागिपरेका छन् । परिवारका जेठा छोरा भएकाले प्रकाशले उनका साइँला भाइ देवेन्द्र बब्लुभन्दा धेरै संघर्ष, पीडा र खुसी देखेका छन् । आफ्नो दाजु संगीतमा लागेपछि भाइलाई पनि संगीतको नशा नलाग्ने भन्ने कुरै भएन । तर उनले आफ्नो दाजुले भन्दा फरक गर्ने सोचे र फरक सांगीतिक विधा रोजे । उनका दाजु मुख्य गरेर लोकभाका, सामाजिक भावना र देशभक्तिका संगीतमा सफल भइरहँदा उनलाई भने युवापुस्ताले मन पराउने संगीत सिर्जना गर्ने रहर लाग्यो । त्यसैले पनि उनका अधिकांश गीतमा मायाप्रेम, बिछोड त छ नै उनले आफ्नो सांगीतिक धारलाई लोकभाकासँग पश्चिमा संगीतलाई फ्युजन गराएर आधुनिक पपसंगीतको सिर्जना सुरु गरे । उनलाई लाग्छ, पछिल्लो समयमा युवाले लोकभाकासमेत गुन्गुनाउने अनि पपलाई मन पराउने भएकाले दुवै संगीतको फ्युजन चर्चित भएको हुनुपर्छ । देशप्रेम होस् वा समाजमा भएका बेथिति हुन् त्यसलाई भन्नका लागि संगीतभन्दा सरल र सहज आवाज अरू हुनै नसक्दो रैछ, दक्षिण अस्ट्रेलियामा सांगीतिक कार्यक्रम गर्न आएका दाजुभाइले कान्तिपुरसँगको कुराकानीमा भने । त्यसमा पनि कस्तो संगीतले कसलाई छुन्छ र त्यसको प्रभाव कस्तो हुन्छ भन्ने बुझाइ हुनसमेत उत्तिकै आवश्यक रहेको दुवैको ठम्याइ छ । त्यसैले पनि होला प्रकाश आफ्नो संगीत नेपाली संगीतमा मिक्स विधा भएको सुनाउँछन् । हो मैले समाजमा रहेका बेथितिलाई संगीतमार्फत प्रस्तुत गरेको छु र गरिरहनेछु, उनले भने, तर यसो भन्दै गर्दा मैले लोकभाका, मायाप्रेमका गीत र लोक ब्याटलसमेत गरेको छु । उनी आफूलाई एकै विधाको गायक मात्र नभएको प्रस्ट्याउँछन् । अर्कोतिर उनका भाइ भने आफूलाई युवाको प्रतिनिधित्व गर्ने गीतसंगीत सिर्जना गर्ने एक सिकारुका रूपमा चित्रित गर्छन् । हो म दाइलाई हेरेर धेरै प्रभावित हुन्छु तर मेरो विधा र संगीत सिर्जना गर्ने शैली दाजुको भन्दा अलि फरक छ, उनी भन्छन् । आफूलाई पनि दाजुजस्तै परिवर्तनकारी र चेतनामूलक संगीत सिर्जना गर्ने रहर भने जागेको उनी बताउँछन् । दाजुभाइ नै एकै विधामा लागेपछि ईर्श्या र आरिस हुन्छ कि हुँदैन होला त ? मलाई त बब्लुको गीतसंगीत, शैली र कलाकारिताको ईर्श्या लाग्छ, प्रश्न सोध्न नपाउँदै प्रकाश भन्छन् । तर यो हेल्दी ईर्श्या हो है, उनी खुलेर हाँस्दै भन्छन् । प्रकाशको तुलनामा अत्यन्तै कम बोल्ने बब्लु भने मुसुमुसु हाँस्छन् । मलाईचाहिँ दाजुको आरिस, ईर्श्याभन्दा पनि कसरी दाजुजस्तै राम्रो र उत्कृष्ट बन्न सकिन्छ भन्ने लाग्छ । दुवै जना आफ्नो परिवार, सांगीतिक बजार र क्षेत्र एकै भए पनि कर्म र सिर्जना भने फरक भएको मान्छन् । दाजु सफल भएका कारण बब्लुलाई सांगीतिक क्षेत्रमा अघि बढ्न सहज र सफल बनेको भन्ने आरोपसमेत लाग्ने गरेको छ । तर दुवै जना यस आरोपलाई सत्य मान्दैनन् । बब्लुले उनका गीतसंगीत सबै आफैंले सिर्जना गर्ने र अधिकांश समय आफूलाई नभन्ने गरेको प्रकाशको भनाइ छ । बरु आफू आफ्नो संगीत सिर्जनाका क्रममा उनीसँग सल्लाह लिने गरेको सुनाउँछन् । यद्यपि उसले नमागे पनि दाजुको नाताले कहिलेकाहीं आवश्यकताअनुसार सल्लाह र सहयोगचाहिँ दिने गरेको छु । बब्लुसमेत सकेसम्म आफ्ना सबै संगीत आफैं सिर्जना गर्ने गरेको दाबी गर्छन् । मेरो विधा अलि फरक भएकाले समेत मलाई आफैं आफ्नो कर्ममा रम्न मन पर्छ, बब्लु भन्छन् । युवा उमेरका दुवै जनाबाट अहिलेको युवापुस्ताले के सिक्न सक्छन् त ? बब्लुको नजरमा प्रकाश संगीतमार्फतबाट समाजको आवाज बोल्नका लागि प्रेरित गर्न सक्ने व्यक्ति हो भने बब्लु आत्मनिर्भर र स्वतन्त्र भएर आफ्ना काम गर्न सकिन्छ भनेर उदाहरण दिन सक्ने व्यक्ति भएको प्रकाशको ठम्याइ छ । अहिलेका युवामा आफ्नो अलग पहिचान, सही गलतको ठम्याइ र आफ्नो बाटो आफैं तय गर्न सक्नुपर्ने प्रकाशको भनाइ छ । नेपालमा रहेका युवामा बेरोजगारी र अवसरको अभावका कारण डरलाग्दो अवस्था रहेको अनुभव सुनाउँदै नेपालमा मात्र अवसरको खाँचो रहेको बब्लुको भनाइ छ । दाजुभाइमध्ये प्रकाशलाई लाग्छ कि उनले जुन उचाइ पाइएला भनेर संगीतमा लागेका थिए त्यो पाइसके । त्यसैले पनि उनलाई आफू कसैको प्रतिद्वन्द्वी भन्ने फिल नै हुँदैन रे । उनले अहिलेसम्म जे पाएका छन् त्यसमा खुसी छन् त्यसैले पनि उनले भविष्यमा समाजका समसामयिक विषयवस्तुलाई प्राथमिकतामा राख्ने सोच बनाइसकेका छन् । मलाई जे दिएको छ यही समाज र संगीतले दिएको छ, उनी भन्छन् । उनका भाइ बब्लु भने आफ्नो विधामा अझ धेरै गर्न बाँकी रहेको बताउँछन् । हो मैले अलिअलि सफलता पाएँ होला तर पनि मैले संगीतको क्षेत्रमा गर्न अझै धेरै बाँकी छ र त्यसमा नै फोकस हुन चाहन्छु, उनी भन्छन् । एकै परिवारका दाजुभाइ भएर पनि फरक सांगीतिक विधामा जमेका उनीहरू आफ्नो पेसामा व्यक्तिगत सम्बन्धभन्दा दर्शक श्रोतासँगको सम्बन्ध झन् प्यारो हुने बताउँछन् । त्यसैले पनि उनीहरू कार्यक्रममा जाँदा दाजुभाइभन्दा पनि संगीतकर्मी भएर पुग्ने गर्छन् । त्यसैले हुन सक्छ धेरैलाई उनीहरू सहोदर दाजुभाइ भएको थाहा छैन ।"
विकृतिविरुद्ध लड्ने किशोरीहरू,"(जुम्ला)माघमा हिमा३ मोफ्लाका किशोरीले बालविवाह रोके । बिहेको तयारीमा लागेको परिवारले विवाह रोकेको भन्दै उनीहरूलाई जलाइदिने धम्की दिए । तर त्यो धम्कीले किशोरीहरू डगमगाएनन् । बरु झनै स्पात भएर लागिरहे । अहिले बालविवाह गरेका जोडीलाई आआफ्नो अभिभावकको जिम्मा लगाउने तयारी थालेका छन् । विवाह गर्न हुन्न भन्ने होइन, किशोरी जेनिशा रोकायाले भनिन्, उमेर पुगेपछि विवाह गर्नुपर्छ भन्ने हाम्रो माग हो । त्यो माग सम्बोधनका लागि गाउँमा हामीहरू जुटेका छौं । गाउँमा विवाह हुन लागेका बालकको उमेर १८ वर्ष थियो, किशोरी १४ वर्षकी थिइन् । २० वर्षपारि सहजै रूपमा विवाह गर्न पाइन्छ । तर उमेर नपुगी कोही कसैले विवाह गर्न र गराउन पाउँदैन । बालविवाह, छुई प्रथा जस्ता हानिकारक अभ्यास रोक्न हामी सक्रिय छौं, जेनिशाले भनिन्, परिवर्तन आफूबाटै सुरु गर्नुपर्छ भन्ने चेतना दिलाउन चाहन्छौं । त्यही भएर जोखिम मोलेर भएर पनि बालविवाह रोकिरहेका छौं, महिनावारी भएका महिलालाई घरको सुरक्षित कोठामा बस्न भनिरहेका छौं ।यी किशोरी दिउँसो विद्यालय शिक्षा आर्जन गर्ने र बिहान, बेलुका समाजको विकृतिहरूको सूक्ष्म अध्ययन गरिरहेका छन् । पहिले सामाजिक विषयमा सवाल उठाउँदा नपत्याउने भद्रभलादमी उनीहरूको कामप्रति साथ दिन थालेका छन् । गाउँमा देखिएका बेथिति रोक्न किशोरी सक्रिय भएपछि स्थानीयहरू पनि उनीहरूप्रति निकै भरोसा राख्न थालेका छन् । उनीहरू गाउँमा भइरहने बालविवाह, छाउपडी प्रथा, बहुविवाह, जारी प्रथा, मदिरा सेवन तथा बेचबिखनदेखि लागूऔषध दुर्व्यसनी जस्ता क्रियाकलाप रोक्न एकजुट भएर अघि बढ्न थालेका छन् । अर्की किशोरी नवीना रोकायाले अन्धविश्वासले थिलथिलो बनेको समाजलाई सुधार्न लागेको बताइन् । सानै उमेरमा विवाह गर्दा पुरुषले अर्की श्रीमती लिएर भाग्ने, एक महिलाले अर्को महिलालाई दमन गर्ने, छाउपडी हुँदा गोठमै सुताउनेदेखि पोषिलो खानेकुरा नदिने जस्ता काम अहिले पनि भइराखेका छन्, उनले भनिन्, यी समस्या निर्मूल गर्न काँधमा काँध र हातमा हात मिलाएर अघि बढेका छौं । छुई हुँदा गोठमा बस्दा महिलाहरू स्वास्थ्य समस्यामा परेका छन् । हरेक हिसाबले हाम्रो समाज र समाजमा बस्ने दिदीबहिनी सुरक्षित हुन् भन्ने हाम्रो चिन्ता हो, उनले भनिन्, मुख्यतः छुई भएको समयमा घरमा बसाल्दा देवता लाग्छ भन्ने भ्रम चिर्नुछ । हामी परिवर्तन भएर अरूलाई देखाउनुछ । २० वर्षपछि आफ्नो खुट्टामा उभिएर बुबाआमा पाल्ने हिम्मत राख्ने किशोरीहरू समाजमा छन् । कम उमेरमा विवाह गर्दा परिवारको माया पाइँदैन, सिर्जना रोकायाले भनिन्, हामी आफू पनि बिग्रँदैनौं । अरूलाई पनि बिग्रन दिँदैनौं । किशोरीहरू यसका लागि पटक पटक अन्तरपुस्ता संवाद गर्छन् । उनीहरू बाजेबज्यै, बाआमा र छोरी, नातिनीहरूको पुस्ता एकै ठाउँमा भेला गराएर हानिकारक अभ्यासका विषयमा छलफल चलाउँदै आएका छन् । उनीहरू किशोरी कक्षा सञ्चालन गरेर बालविवाह, बहुविवाह, छाउपडी प्रथा, हिंसाजन्य घटनाका बारेमा अध्ययनसमेत गर्छन् । गैरसरकारी संस्थाले पनि सामाजिक कुरीतिका विषयमा कक्षा सञ्चालन गरेका छन् । उनीहरूले कानुनी सजायबारे पनि सचेत गराउँदै आएका छन् ।"
नुनकै लागि पनि संघर्ष कहिलेसम्म ?,"आजका मितिमा पनि कैयौं नेपालीका लागि नुन जुटाउनसमेत सास्ती हुनु चिन्ताको विषय हो । खास गरी, दुर्गम हिमाली जिल्लाका विकट बस्तीका बासिन्दाका लागि नुन सदाबहार सकसका रूपमा रहेको छ । राजधानी लगायत अधिकांश सहरबजारतिर २० रुपैयाँमा पाइने एक किलोग्राम नुन किन्न उनीहरू भने बाटो खर्चसहित हजार रुपैयाँसम्म जोहो गर्न विवश छन् । र त्यो पनि, भनेका बेला र भनेजति पाउँदैनन् । यसको अर्थ हो भौगोलिक विकटताले निम्त्याएको बजारविषमताको मारमा वर्षौंदेखि पिसिइरहेका यस्ता नागरिकका लागि सरकारले अहिले गरिरहेको व्यवस्था पर्याप्त छैन, जसमा सुधारको खाँचो छ । कम्तीमा नुनकै लागि यस्तो दुर्दिनको अन्त्य हुनुपर्छ । मुगुको मुगुमकार्मारोङ गाउँपालिकाका बासिन्दालाई खाद्यान्न जोहो गर्नभन्दा बढी दुःख छ, नुन जुटाउन । पहिले उनीहरू भोट अर्थात् चीनको तिब्बत पुगेर नुन किन्थे । कोरोना महामारीले त्यता बन्द भएपछि दुई दिन हिँडेर सदरमुकाम गमगढी पुग्छन् । जिल्लामा नुन डिपो सदरमुकाम गमगढीसहित सोरु र खत्याड गाउँपालिकामा मात्र छन् । तिब्बत सीमाको मुगमकार्मारोङमा डिपोविहीन छ, जहाँका बासिन्दा सदरमुकामसम्मै पुग्न बाध्य छन् । उदेकलाग्दो त, गमगढीमा पनि उनीहरूले मनग्य नुन पाउँदैनन् । त्यहाँस्थित साल्ट ट्रेडिङ कर्पोरेसनको शाखा कार्यालयमा एक दिन लाइन बस्दा पनि उनीहरूले आयोडिनयुक्त नुन प्रतिव्यक्ति पाँच किलो मात्रै पाउँछन् । आतेजाते र सदरमुकाममा बाससहित पाँच दिन लगाएर त्यति नुन घर पुर्याउँदा उनीहरूको ५ हजार खर्च हुन्छ । सरकारले ढुवानी अनुदान दिइरहेकाले सदरमुकाममा प्रतिकिलो ९ रुपैयाँमा नुन पाएर के गर्नु, सम्पूर्ण हिसाब गर्दा उनीहरू यतिका लागि एक तोला चाँदीलाई भन्दा बढी खर्चन अभिशप्त छन् । नुनकै लागि नागरिकले खेप्नुपरेको यो दुःखको सिलसिला तोड्न सरकारले सार्थक पहल थाल्नुपर्छ । मुख्य कुरा त यो समाधानविहीन समस्या नै होइन । एकदुई परिवारको मात्रै व्यथा पनि होइन । मुगमकार्मारोङको जनसंख्या करिब १२ सय छ । यहाँका मुगु, चितै, डोल्फु, कार्ती, किम्री, वाङ्री लगायत १२ वटा बस्ती चीनको स्वशासित क्षेत्र तिब्बतसँग जोडिएका छन् । र, सिंगो पालिकावासी नै यसबाट प्रताडित छन् । त्यसैले युगौंदेखिको यो समस्याको समाधानार्थ साल्ट ट्रेडिङले उक्त पालिकामा पनि डिपोको व्यवस्था गरी पर्याप्त नुन ढुवानी गरेर समस्याको हल खोज्नुपर्छ । यसका निम्ति स्थानीय सरकारले विशेष पहल गर्नुपर्छ । नुन किन्नकै लागि अतिरिक्त समय र खर्च जोहो गरेर र गाउँ नै लर्को लागेर सदरमुकाम जानुपर्ने अवस्थाको अन्त्य गर्नुपर्छ । जबसम्म हिमाली भेगका विकट बस्तीहरू भरपर्दो सडक सञ्जालले जोडिन्नन्, तबसम्म त्यहाँ बजारको सहज पहुँच विस्तार हुन सक्दैन । र, त्यतिन्जेलसम्म नागरिकहरूका आधारभूत समस्याहरू पूर्तिमा सघाउनु राज्यको प्राथमिक दायित्व हो । विश्व स्वास्थ्य संगठनका अनुसार, मानव शरीरलाई प्रत्येक दिन बढीमा ५ ग्राम नुन आवश्यक पर्छ, जुन कमी भयो भने अल्प रक्तचापको समस्या देखा पर्छ । नुनमा पाइने सोडियमजस्ता तत्त्व अभावले स्वास्थ्यमा असर पुग्छ, आयोडिनको कमीले रोगप्रतिरोधी क्षमता कम हुन्छ, अनि उमेर अनुसार तौल र उचाइ नहुने समस्या देखिन्छ । त्यसैले आयोडिनयुक्त नुनको पहुँचबाट नागरिकलाई टाढा नराख्न राज्यले आफ्ना कार्यक्रमहरूलाई प्रभावकारी बनाउनुपर्छ । दुर्गम स्थानहरूमा नुन ढुवानी गर्न मात्रै वार्षिक १७ करोड रुपैयाँ अहिल्यै अनुदान दिइरहेको सरकारले यस्तो पहललाई थप परिणाममूलक बनाउनुपर्छ । साल्ट ट्रेडिङका अनुसार मुगुका लागि नुनको वार्षिक कोटा ३२ सय क्विन्टल तोकिएको छ, जसमध्ये छायानाथरारा र मुगुमकार्मारोङ गाउँपालिकाका लागि १२ सय क्विन्टल छुट्ट्याइएको छ, जुन नपुग छ । त्यसमाथि ठेकेदारले समयमै ढुवानी नगर्दा पनि समस्या छ । त्यसले साल्ट ट्रेडिङले यी सबै समस्याको समाधान खोज्नुपर्छ । तिब्बत जोडिएका दुर्गम भागमा पनि डिपो खोल्नुका अतिरिक्त पर्याप्त र समयमै ढुवानीमा पनि जोड दिनुपर्छ । आयआम्दानीको बाटो तथा रोजगारीका अवसरहरू नभएका र खाद्यान्न लगायत अत्यावश्यकीय उपभोग्य सामग्रीको मूल्य पनि अचाक्ली हुने गरेका हिमाली इलाकाहरूमा दैनिक भान्सामा नभई नहुने नुनको सदाबहार सकस सदाका लागि अन्त्य गर्नुपर्छ ।"
दुग्ध किसानलाई उपेक्षा,"काठमाडौंमा रहेको दुग्ध विकास संस्थान डीडीसी किसानको गाईभैंसीको दूध खरिद र संकलन गरिएको दूध वितरण गर्ने एक सरकारी संस्था हो । उक्त दूध वितरण गर्नेहरूले बजारमा उधारो दूध बेच्ने गरेका छैनन् । दुग्ध विकास संस्थानले बजारमा बेच्ने दूध किसानसँग किन उधारोमा किन्छ र अहिले दूध दिने किसानले समयमा रुपैयाँको भुक्तानी नपाएको समाचार सुन्दा नमीठो लागेको छ । डीडीसीले किसानलाई ५० करोड रुपैयाँ भुक्तानी गर्न बाँकी रहेछ, हरेक १५ दिनमा रकम भुक्तानी गर्दै आएको संस्थाले ३ महिना नाघिसक्दा पनि किसानलाई भुक्तानी नगर्नु भनेको आफैंमा लाजमर्दो विषय हो । किसानले डीडीसीलाई उधारोमा दूध बिक्री गरे पनि गाईभैंसीले खाने ढुटो, पिठो, दाना लगायत वस्तु भने नगदमै किनेका हुन्छन् । किसानले नगदमा दाना किनेर कसरी उधारोमा दूध बेच्न सक्लान् भनेर यो संस्थाका कर्मचारीहरूले चिन्तनमनन गनुर्पर्थ्यो । तर व्यवहारमा यस्तो केही देखिएन । दुग्ध विकास संस्थान नै घाटामा गयो भनेर किसानको पैसा नतिर्नु वा रोक्नु भनेको संस्थानको कमजोरी र बेइमानी नै हो । कर्मचारीकै लापरबाहीले किसान मर्कामा परेका छन् । डीडीसीले आफ्नो संस्थाको व्यवसाय विस्तार गर्न कार्ययोजना नै बनाएर अघि बढ्नु जरुरी देखिन्छ । कर्मचारीलाई दैनिक एक लिटर दूध दिँदा महिनामा २ करोड रुपैयाँ बराबरको रकम घाटा पर्दो रहेछ । दूध नदिँदा सो रकम जोगिने भएकाले यसतर्फ पनि संस्थाले ध्यान पुर्याउनुपर्छ । त्यस्तै डीडीसीले बजारमा पठाएको दूध गनाएको भनी गत वर्ष चर्चा भएको थियो । तसर्थ दैनिक उपभोग्य चीज भएकाले दुग्ध उत्पादनमा गुणस्तरको समेत ध्यान दिएर देशैभरिका शाखा र उपशाखा सबैतिर फैलाउन पनि डीडीसीले ध्यान दिनुपर्छ । दही, मोही, पनीर, बनाएर बेच्नुभन्दा दुग्ध उत्पादन बढाउने र बिक्रीवितरणको बजार विस्तार गर्नेतर्फ विशेष ध्यान दिनु डीडीसीको अहिलेको आवश्यकता हो । तिलप्रसाद न्यौपाने, माछापोखरी चोक, काठमाडौं"
युवाहरूलाई रोजगारी खोइ ?,"काठमाडौंमा घरहरू फल्न थाले । जनसंख्याको चाप बढ्दो छ । उत्पादनको नाउँमा विदेशी आयातमा निर्भर छौं । यहाँ केही पनि उत्पादन गर्ने परिस्थति छैन । भएका उद्योग कलकारखाना पनि बन्द छन् । सक्षम युवाहरू बेरोजगार भइरहेका छन् । सबैमा उदासीनता व्याप्त छ । रेमिट्यान्सले देश चलिरहेको छ । युवाहरूका लागि रोजगारीको अवसर सरकारले सृजना गर्न सकेको छैन । कुनै पनि राजनीतिक दलको योजनामा युवाहरूलाई कसरी रोजगारी दिने भन्ने खाका भेटिन्न । यस्तो अवस्थामा युवाहरूमाझ आशाको सञ्चार गर्न सकिन्न । पढेलेखेका युवाहरू कसरी आफ्नो भविष्यलाई उज्ज्वल बनाउने भन्ने ध्याउन्नमा छन्, त्यसका लागि अस्ट्रेलिया, अमेरिक लगायत देशमा हान्निइरहेका छन् । विदेशमा राम्रो काम पाइन्छ, आम्दानी हुन्छ भन्ने आमधारण बनेको छ । रोजगारीका लागि स्वदेशमै छटपटाउनुभन्दा यो एउटा राम्रो उपायको रूपमा देखा परेको छ । यस्तै हुने हो भने भोलि यो देश खाली हुनेछ । युवाहरूको विदेश पलायनलाई कसरी रोक्ने भन्नेमा सरकारले सार्थक पहल गर्न सकेको छैन । सरकारको नीति तथा कार्ययोजनमा यस्तो विषय भेटिन्न । योग्यता, क्षमता भएका युवालाई उत्पादनमूलक कार्यमा लगाउने समय अझै आएन र ? आर्थिक संकटले आक्रमण गरिरहेको बेला युवालाई स्वदेशमै काममा लगाउन सरकारले व्यवस्था गरिदिन सके युवाशक्ति पसिना देशको उन्नतिमा खर्च हुन्थ्यो । देशको मुहार पनि फेरिन्थ्यो । युवाको तागतलाई उपयोग नगरी कुनै पनि देश संसारमा अघि बढेका छैनन् । तसर्थ यसतर्फ सरकारले ध्यान दिनु जरुरी छ । कृष्ण थापा, टंगाल, काठमाडौं"
न्याय माग्न काठमाडौं नै आउनुपर्ने कस्तो व्यवस्था हो यो ?,"सरकारले समस्या समाधान नगरे आन्दोलन गर्नुपर्छ, र त्यसले सरकारलाई सडकमा ल्याउने छ । सुर्जन तिवारी"
राष्ट्रपति र सरकारको दायित्व,"रामचन्द्र पौडेल राष्ट्रपति भएका दिन धेरै सञ्चारकर्मी साथीहरूले राष्ट्रपतिको अबको भूमिका कस्तो होला भन्ने चासो राखी प्रश्न गरे र मैले पनि आफ्नो छोटो विचार प्रस्तुत गर्ने सिलसिलामा अधैर्य नभई केही समय पर्खन आग्रह गरें । विगतका अनुभव र तीतो सत्यको प्रभावले गर्दा यस्ता प्रश्न बारम्बार आइरहने हुन् । कतिपय विद् हरूका अभिव्यक्ति र यस व्यवस्थालाई न्वारनदेखिको बल लगाई असफल पार्ने प्रचारवाजीले अझ बढी अन्योल उत्पन्न गर्न बल मिलेको छ । सामाजिक सञ्जाल भनिने माध्यम प्रयोग गरी अनेक हल्काफुल्का टिप्पणी वा अतिरञ्जित वर्णनले अझ बढी भ्रम छरेका छन् । एउटा साधारण टिप्पणी कसैले गरे उसको मानमर्दन गरिहाल्ने र अतिशयोक्तिपूर्ण भाषाले प्रचार गरी वाहवाही कमाउने प्रवृत्तिले राजनीति धमिलिएको छ । तर, राजनीतिक दलहरूले यस्ता प्रवृत्तिलाई निरुत्साहित पार्न नसकेको तथ्य पनि सबैका सामु छ । संविधान कार्यान्वयनमा सचेत हुनुपर्ने दुईपक्ष छन् संवैधानिक र राजनीतिक । यदि कार्यान्वयनमा बढी राजनीतिक सोच हावी भए संविधान स्थायी हुने सम्भावना कम हुन्छ । राजनीतिक पक्षमा, राष्ट्रपतिले व्यक्तिगत महत्त्वाकांक्षा र आफू प्रधानमन्त्री वा मन्त्रिपरिषद्को घेरामा मात्र सीमित नभई एउटा शक्तिकेन्द्रका रूपमा देखिन गर्ने प्रयास पर्छ । यो हुँदा राष्ट्रपति र प्रधानमन्त्री परस्परविरोधीका रूपमा देखिने सम्भावना बढ्छ । यदि राष्ट्रपति प्रधानमन्त्रीअनुकूल काम गर्ने पात्र भए उनको राजनीतिक छवि प्रधानमन्त्रीले निर्धारण गरेको मानिने हुन्छ । राष्ट्रपति, पूर्वराजा ज्ञानेन्द्रले आफ्ना लागि भन्ने गरेझैं, देखिने र सुनिने भूमिकाप्रति आकर्षित भए उनी राजनीतिक प्रतिस्पर्धीका रूपमा आउनेछन् । राष्ट्रपति कामचलाउ अर्थात् सेरेमोनियल मात्र होइनन् भन्नलाई उनको राजनीतिक भूमिका अर्को किसिमले पनि व्याख्या गर्न सकिन्छ । राष्ट्रपतिले प्रधानमन्त्रीलाई सल्लाह दिने, उत्साहित पार्ने र सचेत गराउने विश्वव्यापी रूपमा स्थापित संसदीय मान्यताहरू छँदै छन् । मुख्य कुरा राष्ट्रपतिले कुन व्यवस्था अन्तर्गत आफ्नो भूमिका निर्वाह गरिरहेको छु भन्ने हेक्का नराखे समस्या बढ्नेछ । संविधानको अक्षरभन्दा भावना बुझी उनले कर्तव्य निर्वाह गरिरहेका छन् कि छैनन् भन्ने नै मुख्य पक्ष हो । पूर्वराष्ट्रपति रामवरण यादवले प्रधानसेनापति प्रकरणमा राजनीतिक भूमिका निर्वाह गरे न कि संवैधानिक । साधारणतया मन्त्रिपरिषद्को निर्णय मान्ने संवैधानिक बाध्यता हुँदाहुँदै उनी प्रधानसेनापति हटाउने निर्णयले व्यवस्थामा ठूलो खतरा आइपर्ने निष्कर्षमा पुगे र त्यस्तो कदम चाल्न बाध्य भए । तर उनले त्यस्तो भूमिका अहिलेको संविधान अन्तर्गत निर्वाह गरेका होइनन् । त्यस्तो कदम चाल्न उनीमाथि देशका सबै राजनीतिक दल, बाह्य शक्तिको दबाब थियो । यदि यादवले राष्ट्रपतिका रूपमा अरू पनि राजनीतिक गतिविधि गरेका भए ती अमान्य हुने थिए । प्रधानसेनापति प्रकरणलाई अपवादका रूपमा लिनुपर्छ, यदि संसदीय अभ्यासलाई अँगाल्ने भए । माओवादीको डंका र सत्ताकब्जाको त्रासले कतै बहुदलीय व्यवस्था नै धराशायी हुने त होइन वा सेनामा विचलन आउने त होइन भन्ने सोचले सबैले राष्ट्रपति यादवलाई मन्त्रिपरिषद्कोनिर्णय नमान्न दबाब दिएका थिए । संवैधानिक पक्षमा, राष्ट्रपतिको भूमिका संविधान अन्तर्गत रही निर्वाह गरिनुपर्छ, जसमा प्रधानमन्त्रीको भूमिका अहं हुन्छ । यदि यस्तो व्यवस्था ठीक नभएको ठान्ने हो भने जे गर्दा पनि हुन्छ । कतिपयले सोझै निर्वाचित प्रधानमन्त्रीको पुरानो बहसको सम्झना गराएका पनि छन् तर यस्ता विषयलाई ज्यादै सूक्ष्म र गहन रूपमा बहसमा ल्याउनुपर्छ । निवर्तमान राष्ट्रपति विद्यादेवी भण्डारीले राष्ट्रपतिको पद आलंंकारिक मात्र होइन भनेको पनि ख्याल राख्नुपर्छ । व्यवस्था एउटा अपनाउने, काम भने अर्कै गर्ने गरे व्यवस्था कसरी चल्छ ? भण्डारीले सायद आफूले राष्ट्रपति हुँदा गरेको विवादास्पद भूमिकाको बचाउ गरेकी हुन सक्छिन् । वर्तमान संविधानको उल्लंघन बारम्बार भएकाले राष्ट्रपतिको पदले राजनीतिक ध्यान आकर्षित गरी आज प्रधानमन्त्री कतै छायामा पर्न थालेका त होइनन् भन्ने प्रश्न उठेको हो । तत्कालीन प्रधानमन्त्री खड्गप्रसाद शर्मा ओली चिनियाँ राष्ट्रपति आउँदा ओझेल परेकै थिए । दुईपक्षीय वार्तासम्म राष्ट्रपति आफैंले गर्न भ्याएकी थिइन् । यदि वर्तमान संविधानको भावना अनुसार नचले दुई शक्तिकेन्द्र हुने सम्भावना बढ्न सक्छ । त्यसैले नयाँ राष्ट्रपतिमा व्यवस्था के हो, यसभित्र आफ्नो भूमिका के हुन सक्छ भन्ने ज्ञान हुनुपर्छ । रामचन्द्र पौडेल त्यसै पनि खारिएका लोकतन्त्रवादी राजनीतिज्ञ हुन् । संविधानको अभिभावक रहेर उनले शक्ति आर्जन गर्नपट्टि लाग्न हुन्न, सरकारलाई अप्ठ्यारो नपर्ने भूमिका खेल्नुपर्छÙ प्रधानमन्त्री पनि आफ्नो संवैधानिक मर्यादाप्रति उत्तिकै सचेत हुनुपर्छ ।संविधान र व्यवस्था स्थायी रहे सरकारको अस्थिरताबाट आतंकित हुनुपर्दैन तथापि देश विकासका गतिविधिमा भने यसले असर पार्छ । जापान, इजराइल, भारत र अन्य कतिपय देशमा सरकार परिवर्तन भइरहे पनि संविधान र व्यवस्थामा असर नपरेको तथ्य सबैका अघि छ । यदि राष्ट्रपति अप्रिय या अलोकतांन्त्रिक भए संसद्को दुईतिहाइ मतका आधारमा हटाउन सक्ने संवैधानक प्रावधानले उनी पहिलेका राजाजस्तो स्वेच्छाचारी हुन सक्तैनन् । सोझै चुनिएका राष्ट्रपतिहरू पनि जनआक्रोशका सिकार भएका उदाहरण यत्रतत्र पाइन्छन् । तर कार्यकारी अधिकारविहीन राष्ट्रपति संविधान र व्यवस्थाको मर्मप्रति कटिबद्ध भए नयाँ परम्परा बस्न सक्छ । त्यस पदप्रति जनआस्था बढे संविधान र व्यवस्थाको रक्षा हुने र जनआक्रोश सरकार सञ्चालकहरूप्रति केन्द्रित भई सेफ्टी भल्भ को काम गर्नेछ । छिमेकी भारतको अभ्यासले पनि यो तथ्य प्रमाणित भएको छ । सरकारको भूमिका कमजोर भए वा जनताका साधारण आवश्यकताको व्यवस्थापन गर्न नसके सरकार असफल भएको मानी जनताले विद्रोह गर्न सक्छन् । जोन लकले जनताको क्रान्ति गर्ने अधिकारको सन्दर्भ सरकारका तीन अंगको निष्क्रियतासित जोडेका छन् यदि तीनै अंग व्यवस्थापिका, कार्यकालिका र न्यायपालिका असफल भए जनता क्रान्तिको बाटामा लाग्न सक्छन् । तर आजका सन्दर्भमा यी तीन अंगको सुनिश्चितताका साथै जनताका आधारभूत आवश्यकताको परिपूर्ति सरकारले गर्नैपर्छ । लाखौं युवाको रोजगारीको मुद्दा, जवाफदेही, स्वच्छ शासन, प्रशासन र कार्यक्षमताबाट सरकारको आयु निर्धारण हुनेछ । सरकारले कार्यक्षमता देखाउन नसक्नु उसको कमजोरी हो किनभने आज प्रायः गठबन्धनकै सरकार बन्ने सम्भावना र यथार्थता दुवै छन् । वर्तमान चुनाव प्रणालीका कारण मिलीजुली सरकार नेपालका लागि अविच्छिन्न यथार्थता हो तर त्यसअनुकूल सरकार चलाउने क्षमता बढाउने काम नेताहरूको हो । यदि यस्तो चुनाव प्रणाली ठीक नलागे विकल्प खोज्नुपर्छ तर समावेशिताको कार्यान्वयनमा ध्यान पुर्याउनैपर्छ । यतिका वर्ष बितिसक्तासमेत कुनै पनि राजनीतिक दलले दलित उत्थानका एजेन्डा अघि बढाएको वा छुवाछुतविरोधी अभियान चलाएको पाइँदैन । भर्खरै राष्ट्रिय सभामा दलित सम्बन्धि संकल्प प्रस्ताव पास भएको छ तर यसको कार्यान्वयन हेर्न पर्खनुपर्ने भएको छ ।माओवादी जनयुद्धमा दलित र महिलाको उल्लेख्य योगदान भएको ठान्ने दल नै अरूसरह एजेन्डाविहीन भएको छ । बाबुराम भट्टराईले प्रधानमन्त्रीका रूपमा महिनामा एकपल्ट दलितका घरमा बास बस्ने चलन चलाई सांकेतिक (सिम्बोलिक) रूपमा भए पनि दलितप्रति संवेदनशीलता देखाएका त थिए तर नीति कार्यान्वयन भने गर्न सकेका थिएनन् । सामाजिक रूपान्तरणका लागि सामाजिक र आर्थिक विभेदको अन्त्य हुनैपर्छ । तर आज दलहरू सामाजिक र आर्थिक रूपमा झन् बढी यथास्थितिवादी बन्दै गएका छन् । यसमा दलाल पुँजीवादले भूमिका खेलेको छ र दलहरूलाई अब बिचौलिया अर्थतन्त्रबाट मुक्ति पाउन गाह्रो हुंँदै गएको छ । राजनीतिक दलहरूको अस्तित्वका लागि सिद्धान्त गौण भएको छ र जसरी पनि शक्ति आर्जन गर्न तिनलाई तिनै दलाल पुँजीपति वा भुइँफुट्टा वर्गको आश्रय चाहिएको छ । यसैले भ्रष्टाचार व्याप्त भएको र सरकार जसले बनाए पनि अक्षम साबित भैरहेको हो । आहुतिले भनेझैं, यसमा जातप्रथाको अहं भूमिका छ जसको निदानका लागि दलहरूका नेता उदासीन देखिन्छन् । अतः समाजवाद वा प्रगतिवाद वा मार्क्सवाद सबै जनता भुलाउने नारामा सीमित छन् । राजनीतिक स्थायित्व संविधान वा कानुनमा खोजेर मात्र पाइँदैन । राजा महेन्द्रले तत्कालीन संविधानको धारा ५५ को प्रयोग व्यवस्था वा संविधानको रक्षाका लागि गरेका थिएनन् । उनको राजनीतिक महत्त्वाकांक्षामा बाधा गर्ने बहुदलीय व्यवस्थालाई नै पन्छाउने कदम चालेका थिए । उनले त्यस्तो विभाजनकारी व्यवस्था नेपालको हावा पानी माटो नसुहाउँदो भएको भनी विकल्पका रूपमा निर्दलीय व्यवस्था ल्याएका थिए । अबका राष्ट्रपतिले त्यसको कल्पनासम्म गर्न सक्तैनन् किनभने गणतन्त्रको विकल्प परम्परावादी राजतन्त्र हुन सक्तैन । राष्ट्रपति स्वेच्छाचारी हुन खोजे जनताले बाटो देखाउनेछन् तर राजतन्त्रमा राष्ट्राध्यक्ष आजीवन (फिक्स्ड) रहने भएकाले संवैधानिक प्रक्रियामार्फत उसबाट संवैधानिक मुक्ति पाउन गाह्रो हुन्छ । यसका लागि अर्को क्रान्ति गर्नुपर्ने हुन्छ । त्यसैले अबको विकल्प संविधानको अक्षर र भावना अनुसार चल्ने राष्ट्राध्यक्ष र सक्षम सरकार हो जसको प्रमुख भूमिका विकास र लोकतन्त्रको रक्षामा हुन्छ । सरकारहरू आउँछन्जान्छन्, अब यसमा धेरै टाउको दुखाउने कुरा छैन । यदि सरकार चलाउने दलहरू अक्षम भए जनताले चुनावमा हराउने वा शान्तिपूर्ण आन्दोलनका माध्यमले विस्थापित गर्ने बाटो पहिल्याउनुपर्छ । यसका लागि क्षणिक आवेग होइन, राजनीतिक चेतनाका बलमा लोकतान्त्रिक अभ्यास बढाई सरकारलाई बढी उत्तरदायी बनाउन लाग्नुपर्यो । गणतन्त्र लोकतन्त्रको उत्तम अवस्था हो, जुन असफल भए विकल्पमा तानाशाही वा अधिनायकवाद मात्र आउँछ । नेपालमा यस्ता व्यवस्थाको प्रयोग कुनै न कुनै रूपमा भैसकेको छ । जनतामा देखिने आक्रोश व्यवस्थापन गर्ने क्षमता असल लोकतन्त्रमा मात्र हुन्छ ।"
विवाह संस्थाका बहुआयामिक पक्ष,"विवाह भन्दा अहिले पनि आम रूपमा उमेर पुगेका दुई विपरीतलिंगी मानिसहरूबीचको सम्बन्ध भनेर बुझ्नेबुझाउने गरिन्छ । धेरैका लागि विवाहमा महिला अनि पुरुष हुन्छन् । समाज विज्ञानमा पनि लामो समयसम्म र आज पनि विवाहको कुरा आउँदा महिला वा पुरुषको सवाल बढी र बाँकी सवालहरू कम उठाइन्छ । नेपालको हिन्दु समुदायमा विवाहको अघिल्लो दिन बाआमाले एक छाक खान्छन् र छोरीको विवाह भए, खास कार्यक्रमअघि उसको क्रिया सारिन्छ अर्थात् जिउँदो मानिसको श्राद्ध गरिन्छ । जिउँदै श्राद्ध गरिसकेको मानिसलाई वस्तुसरह दान गरिन्छ । विवाहपछि हिन्दु र हिन्दुबाहेकका समाजमा पनि विवाहित युवती आफ्नो श्रीमान्को घर जाने आम चलन छ । जुन घर युवतीका लागि परिचयभित्रको पनि हुन सक्छ र परिचयबाहिरको पनि । नवविवाहितलाई नयाँ परिवारमा जुन व्यवहार गरिन्छ, त्यो युवा र युवती हेरी धेरै हदसम्म उल्टो छ । अर्थात्, नयाँ जोडिएको सम्बन्धमा पुरुषलाई मानसम्मान र महिलालाई अपमानित गर्ने धेरै चलन छन् । विवाहलाई पुरुषलाई सम्मान दिने र शक्तिशाली बनाउने अनि महिलालाई अपमानित गर्ने र शक्तिविहीन वा वस्तुकरण तुल्याउने संस्थाका रूपमा हेर्न सकिन्छ । वैचारिक रूपमा मार्क्सवादीहरू एंगेल्सको परिवार, निजी सम्पत्ति र राज्यसत्ताको उत्पत्ति लाई सन्दर्भग्रन्थका रूपमा लिने गर्छन् । उनीहरूको व्याख्या छ, विवाह संस्थाको विकास निजी सम्पत्तिको विकाससँगै भएको हो । जेजति विभेदले भरिएका व्यवहार, परम्परा, आर्थिक सम्बन्धहरू छन्, ती निजी सम्पत्तिमा आधारित छन् । निजी सम्पत्तिको अन्त्य नै यो विभेदको अन्त्य र वास्तविक प्रेमको सुरुआत हुन्छ । विवाह संस्थाले महिलालाई पुरुषको निजी सम्पत्तिको उत्तराधिकारी जन्माउने, हुर्काउने, घरभित्रको काम बेतलबी मजदुरका रूपमा गर्ने र पुरुषले चाहेजसरी नचाउन सक्ने दासका रूपमा लिँदै गयो भन्ने सार यसबाट निकाल्न सकिन्छ । विवाह कहिल्यै महिलाको हितमा थिएन र अब पनि कानुनी सुधार मात्रै भएको विवाह संस्था महिलाको हितमा हुनै सक्दैन भन्ने तर्क पनि गर्ने गर्छन् उनीहरू । एंगेल्स र उनका विचारमा टेकेर गरिने मार्क्सवादी व्याख्याको यस्तो तर्कलाई काट्न सकिन्न । वर्तमानकै अनुभव लिँदा पनि हामीले विवाह संस्थाले यस्तोयस्तो विभेद गर्छ, दमन गर्छ, शोषण गर्छ भनेर लामो सूची बनाउन सक्छौं । ती तमाम विभेद, दमन र शोषणका बावजुद विवाह संस्था किन निरन्तर छ भन्ने प्रश्नवरिपरि यो लेख केन्द्रित छ । विवाह कुनै एउटा समाजमा जसरी गरिन्छ, संसारभरिका समाजमा ठ्याक्कै त्यसै गरी नहुन सक्छ । निकट विगतमा कुनै समाजमा एकै पुरुषका कैयौं श्रीमती हुन्थे भने कुनै समाजमा एउटै महिलाका एकसाथ कैयौं श्रीमान् । कुनै समाजमा उमेर पुगेको केटासँग कलिला बालिकाको विवाह हुन्थ्यो भने कुनै समाजमा उमेर पुगेकी युवतीसँग कलिला बालकको । सामन्ती समाजमा पुरुष र महिला दुवैलाई आफूले मन परेका युवायुवतीलाई जीवनसाथीका रूपमा छान्ने र ऊसँगै जीवन बिताउने स्वतन्त्रता अपवादबाहेक थिएन । अभिभावक, कुल र समाजले श्रीमान् वा श्रीमतीका रूपमा चिनाइदिएको मानिस मन परे पनि मन नपरे पनि उसबाट छुटकारा पाउने हक केही सीमित ठालु बाहेकलाई थिएन । इतिहास भनेको राजामहाराजाका कथा मात्रै होइनन् भन्ने मार्क्सवादी स्कुलमा हुर्केका धेरैले विवाह संस्था दमनकारी थियो भन्नका लागि कुन महाराजको सती कति जना गएका थिए भन्ने सन्दर्भ जोड्न भने भुलेका हुँदैनौं । तर यो कुनै एक समाजको इतिहासको कुनै एक कालखण्डको सत्य हो, सम्पूर्ण मानव समाजको सार्वकालिक सत्य होइन भन्न छुटाइरहन्छौं । सती प्रथा विवाह र वैवाहिक सम्बन्धका नाममा गरिने निकृष्ट दमनको एउटा उदाहरण हो । विवाह दुई जनाबीचको सम्बन्ध त पक्कै हो तर त्यति मात्रै पनि होइन । दुई जनाले गर्ने विवाहमा उनीहरूका परिवार, जात, धर्म, परम्परा, रीतिरिवाज, खानपान, आर्थिक हैसियतजस्ता पक्षमा समाज जोडिएर आउँछ । ऐतिहासिक रूपमा हेर्दा विवाह महिलामाथि विभेद, दमन, शोषणको हतियार त हो नैÙ सँगै सन्तान जन्माउन, जन्मेका सन्तानलाई समाजमा पहिचान दिन, एकै ठाउँमा खानबस्न, यौन आवश्यकता पूरा गर्न, आफ्ना भावनाहरू पोख्न, दुःखमा वा बिरामी पर्दा स्याहार्न गर्न चाहिने साथीको छनोट र स्थायित्व पनि हो । महिलामाथि भइरहेको विभेद, दमन, शोषणको कुरा गर्दा हामीले विवाहका सकारात्मक पक्षहरूलाई बिर्सने गरेका छौं ।अर्को पक्ष, विवाह कोसँग गर्ने, कति जना (एकै पटक वा एकपछि अर्को गरेर) सँग गर्ने, कुन उमेरमा गर्ने, विवाहपछि को कसको घरमा जानेजस्ता कुरा धेरै हदसम्म व्यक्तिको हातमा हुँदैनन् । चौतर्फी विभेद, निजी सम्पत्तिमा स्वामित्वको दबदबा र मुखौटामाथि मुखौटा भिरेर हिँडिरहेका मानिसले भरिएको वर्तमान विश्वमा मन मिल्नु मात्रै प्रेम वा विवाहका लागि पर्याप्त हुँदैन । विवाह नगर्दैमा समाजका तमाम बन्धनबाट मुक्ति मिल्छ भन्ने पनि हुँदैन । समाजशास्त्रमा हामी हरेक कुरा समय अनुसार बदलिन्छ भन्छौं । मार्क्सले गरेको इतिहासको व्याख्यालाई विवाह संस्थाका सन्दर्भमा जोडेर हेर्ने हो भने पनि दास युगमा पुरुषले आफ्नो शारीरिक क्षमताका आधारमा अर्को समुदायका महिलालाई जबरजस्ती ल्याएर दासीका रूपमा श्रीमती बनायो, सामन्तवादमा आउँदा धर्मका नाममा, कुलका नाममा, जातका नाममा यस्तो दमनलाई निरन्तरता दिइयो । तर उक्त दमन दास युगमा पुरुषले जबरजस्ती गरेर लैजानेभन्दा फरक थियो, युवतीका परिवारलाई मनाएर अप्रत्यक्ष रूपमा महिलामाथि विभेद, दमन र शोषण हुन्थ्यो । नेपालको समाजमा त्यसका कैयौं उदाहरण देख्न पाइन्छन् । त्यसमा कुनै पुरुष वा उसको समुदाय मात्रै संलग्न हुँदैन, महिला र उसको समुदायको पनि संलग्नता हुन्छ । सामन्तवादी युगमा आइपुग्दा नै पुरुष धेरै हदसम्म आफ्नो चाहना र रुचिकी युवतीलाई आफ्नी श्रीमती बनाउनबाट वञ्चित भयो । पुँजीवादी युगमा आउँदा मानिसहरू आफ्नोसाथी छान्न धेरै हदसम्म स्वतन्त्र त छन् तर पनि जात, धर्म, वर्ण, यौनिक अभिमुखीकरण र वर्गका पर्खाल भत्काएर साथी छान्ने स्वतन्त्रता धेरै हदसम्म छैन । समाजमा रहेको विभेद, समाज विज्ञानमा बढी पढिने सिद्धान्तहरू र पछिल्लो शताब्दीमा उठेका महिला आन्दोलनमा रहेर हामीले महिलामाथि हुने विभेद, दमन र शोषणको सवाल उठाइरहे पनि महिलाको यौनिकता, यौन चाहना, महिलाका सपनाहरूबारे बहस निकै मधुरो स्वरमा मात्रै गरेका छौं । पुरुषलाई यौनमा सक्रिय र महिलालाई निष्क्रिय, पुरुषलाई भोक्ता र महिलालाई भोग्याका रूपमा चित्रण गर्ने गरिएको छ । त्यसैले साठी वर्षको पुरुषले विवाह गर्दै छु भन्दा बधाई दिने समाजले कुनै महिलाले साठी वर्षमा विवाह गर्छु भन्दा नकारात्मक टिप्पणी गर्छ, कुनै महिलाले बेबी बम्पसहितको फोटो पोस्ट गर्नुमा हामी अनैतिकता देख्छौं । समाजका तमाम विभेदसँग लड्दै आफ्ना खुट्टामा उभिएका महिलाहरू आफ्ना जीवनसाथी आफैंले छनोट गर्ने हैसियत राख्छन्, विवाह गरेको मानिससँग मन नमिले सम्बन्धविच्छेद गर्न र त्यसपछि कसैलाई मन पराउन, विवाह गर्न वा अविवाहित रहन सक्छन् । राज्यको कानुनले अहिले जबरजस्ती विवाहलाई रोक लगाएको छ भने, नाबालिगसँगको यौनसम्बन्धलाई कानुनी रूपमा वर्जित गरिसकेको छ । भलै कानुन कार्यान्वयनको पक्ष कमजोर होला, तर टेक्ने धरातल उपलब्ध छ । आज विवाह नामको सामाजिक संस्थामा ठाउँठाउँमा प्वाल पर्दै छ । विवाह नगरी, कुनै सम्बन्धमा नरही, विवाह नगरे पनि सम्बन्धमा रही, एक जनासँग विवाह गरी अरू एक वा सोभन्दा बढीसँग सम्बन्धमा रही, समाजसँग लडेर विवाह गरे पनि सम्बन्धविच्छेद गरी, एउटा सम्बन्धविच्छेदपछि पुनः विवाह गरी बस्ने चलन बढ्दो छ । विवाह विपरीतलिंगीको सम्बन्धबाट अगाडि बढेर समलिंगी व्यक्तिहरूबीचको सम्बन्ध पनि बन्न पुगेको छ । विवाहको उद्देश्य बच्चा जन्माउनुबाट अगाडि बढेर वृद्धावस्थाको सहारा खोज्नु बन्न पुगेको छ । विवाह सम्बन्धी अबको समाज विश्लेषणमा यी आयामलाई छोडेर महिलापुरुष सम्बन्धका रूपमा मात्र व्याख्या गरियो भने त्यो अपुरो हुन्छ । महिलाहरू आफ्नो स्वतन्त्रताका लागि निरन्तर लडिरहेका छन् । तर, समाज महिलाप्रति अझै सहयोगी बन्न सकेको छैन । यो असहयोगी संयन्त्रमा महिलामाथि विभेद, शोषण र दमनमा आफू जन्मेको घरसमाज कुनै अपरिचित पुरुषभन्दा एक कदम अगाडि छ । घर र परिवारबाट घायल भएका महिलालाई दमन गर्न राज्य खडा छÙ विवाह दर्ता नगरी बच्चा जन्माउन, देश छोडेर विदेश जान र प्रेमीबाट कुटाइ खाँदा रिपोर्ट लेखाउन दिनसम्म राज्य तयार छैन । यसले गर्दा प्रेम सम्बन्ध, लिभिङ टुगेदर वा समलैंगिक सम्बन्धमा पनि हिंसा, दमन र शोषण छ भन्नेबारे बौद्धिक जमातमा थोरै मात्र छलफल भएको छ, र कानुनी उपचार पाउन सहज छैन । यसले गर्दा महिला मन पर्दासम्म, समाज र आफन्तले सम्बन्ध थाहा नपाउँदासम्म, पुरुषले भनेको मान्दासम्म, युवती गर्भवती नहुँदासम्म सम्बन्धमा रहने र समाजले चिन्न थालेपछि वा युवती गर्भवती भएपछि वा उसले जसरीतसरी राम्रो कमाउन नसकेर पुरुषमा भर पर्न थालेपछि सम्बन्ध तोड्ने क्रम समाजमा थोरै भए पनि बढ्दो क्रममा छ । यसबाट पुरुषलाई विवाह सम्बन्धमा रहँदाभन्दा बढी उन्मुक्ति मिल्ने र महिलालाई थप भार पर्ने गरेका सन्दर्भहरू अबका बहसमा आउनुपर्छ । यसै पनि सन्तान उत्पादनको सवालमा जैविक रूपमा पुरुष महिलाभन्दा स्वतन्त्र छ । आर्थिक हैसियतमा शक्तिशाली छ र समाजका नियमकानुन पनि उसैका पक्षमा छन् । यस्तो अवस्थामा भएका संस्थागत बन्धनबाट पुरुषलाई छुटकारा बढी मिल्छ कि महिलालाई भन्ने विषयमा सोच्न, बोल्न र अनुसन्धान गर्न अब ढिलो हुँदै छ । अन्त्यमा, इतिहासमा विवाह संस्थाको सुरुआत दमनबाट, निजी सम्पत्ति स्याहार गर्न महिलालाई अमानवीय रूपमा दमन गर्ने प्रक्रियाबाट सुरु भएको थियो । उक्त दमनलाई सर्वस्वीकार्य बनाउनका लागि पितृसत्ताले धर्म, समाज र राज्यका नीतिनियमलाई हतियारका रूपमा प्रयोग गरेको थियो । त्यसमाथि शारीरिक बनावटका कारण महिलामाथि विभेद, दमन र शोषण गर्न पुरुषलाई सहज भएको थियो । त्यस्तो क्रूर दमनको सिलसिला समाजमा अझै पनि छ । महिलामाथि हुने हरेक विभेद र अमानवीय सम्बन्धलाई विवाह संस्थासँग जोडेर हेर्न सकिन्छ । तर, उक्त विवाह संस्था आफैं भने सम्पत्ति सम्बन्धमा आधारित विभेदको जगमा खडा छ । आज आफ्नोआर्थिक हैसियत बलियो भएका महिलाहरू विभेद र दमनले भरिएको सम्बन्धमा बस्नुभन्दा सम्बन्धविच्छेद गर्न अग्रसर छन् । त्यसैले विवाह संस्था निर्माणको आधार सम्पत्ति सम्बन्धलाई परिवर्तन गर्न जरुरी छ । सम्पत्ति सम्बन्धको अन्त्य गर्न नसके पनि घरभित्र छोरा र छोरीलाई समान आर्थिकसामाजिक हैसियत दिन सकिन्छ । राज्यले बनाएका सम्पत्ति सम्बन्धी कानुनलाई कार्यान्वयनमा ल्याउने, भइरहेका विभेदपूर्ण कानुनलाई परिवर्तन गर्ने, नभएका कानुन निर्माण गर्ने हो भने विवाह वा अन्य सम्बन्धका नाममा भएका विभेद, शोषण र दमन घट्दै जानेछन् ।"
बालबालिकाको कान र सुनाइको हेरचाह,"बोली एवं मनोवैज्ञानिक विकासका लागि शैशवकालमै सुन्ने क्षमताको विकास अपरिहार्य हुन्छ । शिशु जन्मेको ६ महिनासम्ममा सुन्ने क्षमता विद्यमान नरहे समयमै बोलीको उच्चतम विकास अवरुद्ध हुन्छ । दुई वर्षसम्म पनि बालकले सुन्न नसके, तत्पश्चात् विभिन्न उपचार पद्धतिबाट सुन्ने क्षमता हासिल भए पनि बोली विकासका निम्ति अपरिहार्य स्नायु पद्धतिको लचकता पुनःस्थापित हुन सक्दैन र बोलीसँगै सामाजिक एवं मनोवैज्ञानिक विकास हुन सक्दैन । त्यसैले सकभर जन्मनेबित्तिकै नभए केही महिनामै श्रवण क्षमताको जाँच गर्नुपर्छ । शल्यक्रिया (कक्लियाको आरोपण) गर्नुअघि आवश्यक र उपयुक्त श्रवणयन्त्र जडान गर्न सके बोल्ने क्षमताको संरक्षण गर्न सकिन्छ ।नेपालमा जन्मजात बहिरोपनको यकिन तथ्यांक उपलब्ध नभए पनि, विकसित मुलुकहरूमा आनुवंशिक एवं अन्य कारणले १ हजार नवजात शिशुमध्ये ३ जनामा सुन्ने क्षमतामा ह्रास भएको अनुमान गरिएको छ । यही अनुपात अनुसार पनि हाम्रो तथ्यांकको अनुमान गर्न सकिन्छ । सामाजिक, मनोवैज्ञानिक या बोलीको विकासमै अवरुद्ध पार्ने स्तरको श्रवण क्षमतामा ह्रास आउन पुगे नेपालमा जनसंख्याको ठूलो पंक्ति सुन्न र बोल्न नसक्ने अवस्थामा रहने सम्भावना हुन्छ । जन्मजात सुस्तश्रवण भएका शिशुहरूको भरपर्दो तथ्यांक निकाल्न पनि राष्ट्रिय रूपमै जाँचपडताल कार्यक्रम सञ्चालन गर्नुपर्ने हुन्छ । यस्तो कार्यक्रमले उपचारात्मक उपायहरू अपनाएर श्रवण क्षमताको बचाउ गर्न सहयोग पुर्याउँछ । यसैले विश्व स्वास्थ्य संगठनले वैश्विक नवजात शिशुको श्रवण परीक्षण कार्यक्रम सञ्चालन गर्न सुझाएको छ । नेपालबाहेक भारतसहितका विभिन्न अल्पविकसित देशहरूमा समेत यो कार्यक्रम सञ्चालनमा आउँदै छ । नेपालमा भने स्वास्थ्य मन्त्रालयअन्तर्गत वीरबाहेक अरू अस्पतालहरूमा शिशुको सुनाइ परीक्षणका निम्ति आवश्यक ओएई, बेराजस्ता उपकरण एवं दक्ष जनशक्तिको पनि व्यवस्थापन गर्न सकिएको छैन । केही मेडिकल कलेज एवं कर्पोरेट अस्पतालहरूमा यस्तो सेवा उपलब्ध छ । तर दैनन्दिनीका लागी गर्जो टार्न मुस्किल पर्नेहरूका लागि पीडाबाहेकको स्वास्थ्य समस्या गौण हुन्छ । अर्को सुस्तश्रवण भएकालाई प्रदान गरिने सहायता पाउन पनि सकस छ । ३५ डेसिबललाई आधार बनाउनुपर्नेमा थ्रेसहोल्ड ६५ डेसिबल तोकिएको छ जसले गर्दा श्रवण सम्बन्धी अपांगताको कोटिमा रहेका व्यक्तिहरू सहायताबाट वञ्चित छन् ।नवजात शिशुमा सुन्ने क्षमतामा ह्रास आउने मुख्य कारण भित्री कानको खराबी हो । पचास प्रतिशतमा यस्तो रोग आनुवंशिक कारणले हुन्छ भने बाँकमा गर्भावस्थामा संक्रमण, रासायनिक विषाक्तता, आयोडिन, थाइरोइड हर्मोनको कमी आदि कारण देखिएका छन् । तीन दिनभन्दा बढी विशेष उपचारका लागि सघन कक्षमा गरिएका एन्टिबायोटिकसहितका विभिन्न औषधि प्रयोग गरिएका अनुहार, जिब्रो, आँखा, छाला र मृगौलामा खराबी तथा अस्वाभाविक रोदनको आवाजजस्ता लक्षण देखिएका शिशुहरूमा सुस्तश्रवण या बहिरोपनको आशंका गर्नुपर्छ । बाबुआमा या अन्य छोराछोरीमा जन्मजात बहिरोपन देखिए सावधान भई परीक्षण गर्नुपर्ने हुन्छ । यस्ता शिशुहरूलाई जोखिमको कोटिमा राखी श्रवण परीक्षण गर्न आवश्यक हुन्छ ।कानको संक्रमण ः आनुवंशिक, गर्भावस्थामा सृजित विभिन्न संक्रमण, विषाक्त एवम हानिकारक रसायनबाहेक कानको बाह्य, मध्यभागको संक्रमणजस्ता खराबीले पनि सुस्तश्रवण पैदा हुन्छ । जस्तो दुवै कानभित्र कानेगुजी टम्म भरिनु, तेल या झोल पदार्थहरू हाल्नु, पटकपटक रुघाखोकी लागिरहनु या नाकघाँटीको माथिल्लो भागमा संक्रमण भैरहनु, घरभित्र धूवाँ हुनु, बच्चालाई सुताएर ख्वाउने गर्नु, घरभित्र गरिने धूमपान आदि कारणले जालीभन्दा भित्रको मध्यकानमा पानी भरिने, संक्रमण भई पीप जम्मा हुने र जाली फुट्ने लगायत कारणले दुई वर्षभन्दा मुनिको बच्चामा अस्थायी एवं स्थायी प्रकृतिको सुस्तश्रवण पैदा हुन सक्छ । त्यसैले आवश्यक सावधानी र उपचारको माध्यमबाट यस्ता समस्याको निरूपण हुनु आवश्यक हुन्छ ।कानको परीक्षण ः शिशुहरूमा श्रवण परीक्षण गर्नुअघि कानको लोती, प्वाल एवं जालीको परीक्षण गर्नुपर्छ । कानको छिद्र नै बन्द हुने गरी फोहोर या कानेगुजी जमेको भए श्रवण परीक्षण अघि कान सफा गर्नुपर्ने हुन्छ । कानमा सम्भावित संक्रमणको उपचार पनि गर्नुपर्ने हुन्छ ।सुनाइको परीक्षण ः जन्मजात सुन्ने क्षमतामा ह्रास नआएका शिशुहरूले केही महिनापछि प्रकाशसँगै प्रतिध्वनित ठूलो आवाजउपर आँखा, अनुहार तथा शरीरबाट प्रतिक्रिया जनाउने गर्छन् । तर केही महिनाको पर्खाइ जोखिमपूर्ण हुन सक्छ । त्यसैले अस्पतालमा जन्मिएको भए डिस्चार्ज हुनुअघि र घरमै जन्मिएको भए सकभर एक महिनाभित्रै कान र सुनाइको परीक्षण गरिनुपर्छ । कानको दुखाइको उपचार ः नेपालमा कानको दुखाइ एवं, संक्रमणबारे जनचेतनाको कमी छ । डाक्टर साब ! बच्चालाई कान दुखेको छ के औषधि राखम् ? अथवा बच्चाको कान दुखेको थियो औषधि या घरेलु झोल पदार्थ राख्दा झन् दुख्यो के गर्ने ? भनेर अभिभावकले टेलिफोनबाटै चिकित्सकलाई समस्या सुनाउने गर्छन् । कान दुख्ने मुख्य कारण बाह्य एवं मध्यकानको संक्रमणबाटै हो । कान दुख्दा चिकित्सकको सल्लाहमै मात्र उपचार गर्नुपर्छ । घरेलु उपचार गर्नु हुन्न । सुनाइको यान्त्रिक परीक्षण ः नेपालका कतिपय सरकारी अस्पतालहरूमा नवजात शिशुहरूको सुनाइको परीक्षण गर्न आवश्यक केही लाख रुपैयाँ पर्ने ओटोएकस्टिक इमिसन (ओएई) र बेराजस्ता उपकरण र तिनको परीक्षण गर्ने जनशक्तिसमेत व्यवस्थापन गर्न नसकिएकामा उदेक लाग्छ । कम्तीमा पहिलो जाँच पडतालको उपकरण (ओएई) जुन सानो सामान्य हल्का र सस्तो छ, जसबाट नदुखाई शिशुको सुनाइको प्रारम्भिक परीक्षण सामान्य तालिमप्राप्त स्वास्थ्यकर्मीबाटै सम्भव छ, को समेत व्यवस्थापन गर्न सकिएको छैन । हालसम्म कक्लिया इम्प्लान्टेसन सेवा त्रिभुवन विश्वविद्यालय शिक्षण अस्पतालमा मात्र सीमित छ र महँगो पनि छ । उपचार सेवा सहज र पहुँच बढाउने, केन्द्र एवं मोफसलका अन्य अस्पतालमा समेत सेवा विस्तार गर्नुपर्छ । नेपालमा कक्लियाको इम्प्लान्ट मात्रै होइन लाखौं नागरिकका लागि आवश्यक पर्ने श्रवणयन्त्रको स्तर र मूल्यमा राज्यको पटक्कै ध्यान गएको छैन ।"
डाटा प्रोटेक्सन कानुनको आवश्यकता,"अबको बाटो नीतिगत अभावका कारण नेपालमा डाटा प्रोटेक्सनको कानुन बनाउन आवश्यक छ । एकातिर, अहिले डाटाको प्रशोधन गर्ने संस्थाले अत्यावश्यक नभएको डाटा पनि संकलन गरिरहेका छन् कि भन्ने शंका उत्पन्न भइरहेको छ । अनि निश्चित उद्देश्यका लागि दिइएका वैयक्तिक डाटा विज्ञापन लगायत अरू प्रयोजनका लागि प्रयोग हुँदा यस्तो डाटाको किनबेच त भइरहेको छैन भन्ने प्रश्न पनि उब्जिरहेको छ । अर्कोतिर, विभिन्न क्षेत्रमा रहेका वैयक्तिक डाटा बाहिर आएमा यसले व्यक्तिको गोपनीयता हनन हुने र जीवनयापन नै कष्टकर बन्ने सम्भावना पनि छ । स्वास्थ्य क्षेत्रमा भएका बिरामीका संवेदनशील डाटा सार्वजनिक भएमा अवस्था अझ भयावह हुन सक्छ । नेपालमा डाटा प्रोटेक्सनको कानुन बनाउने दुई तरिका छन् । एउटा, वैयक्तिक गोपनीयता ऐनमै आवश्यक कुरा थप्न सकिन्छ । हुन पनि यस ऐनको प्रस्तावनामै सूचनाको संरक्षण र सुरक्षित उपयोगको व्यवस्था गर्ने उद्देश्यले यो कानुन बनाइएको उल्लेख छ । यसको मतलब यो कानुनले समेट्नुपर्ने विषय डाटा प्रोटेक्सनका मुद्दाहरू पनि थिए । हुन त यो कानुन निर्माणका क्रममा सरोकारवालाले डाटा प्रोटेक्सनको मुद्दा पनि समेटिनुपर्ने सुझाव दिएका थिए तर कानुन पारित हुँदा त्यसलाई समेटिएन । मुख्यतः डाटा प्रयोगकर्ताको दायित्व र डाटादाताको अधिकारका प्रावधानलाई थप्न सकिन्छ । यस क्रममा कुनै पनि डाटाको संकलन र प्रयोग गर्न मिल्ने हो कि होइन भन्ने निर्धारण गर्ने छुट्टै निकायको व्यवस्था गर्न सकिन्छ । अर्को, माथि उल्लेख गरिएका दायित्व र अधिकारलाई सुनिश्चित गर्ने छुट्टै डाटा प्रोटेक्सन कानुन बनाउन सकिन्छ । मार्टिन चौतारीका अनुसन्धाता महर्जन डिजिटल प्रविधि नीति र प्रयोगबारे चासो राख्छन् ।"
सूर्यविनायकधुलिखेल ६ लेन विस्तार सुरु,"(काठमाडौं) अरनिको राजमार्ग सडकखण्डअन्तर्गत भक्तपुर सूर्यविनायकदेखि काभ्रेपलाञ्चोक धुलिखेलसम्मको १५८ किलोमिटर सडक विस्तारको काम सुरु भएको छ । सूर्यविनायकधुलिखेल, धुलिखेल सिन्धुलीबर्दिबास सडक आयोजना का अनुसार सूर्यविनायकदेखि धुलिखेलसम्म दुई खण्डमा विस्तार गर्ने गरी ठेक्का सम्झौता भएको छ । सूर्यविनायकसाँगा र साँगाधुलिखेलको सडकखण्ड विस्तार गर्न छुट्टाछुट्टै सम्झौता भएको छ । जसअन्तर्गत, पहिलो खण्डमा साँगादेखि धुलिखेलसम्मको ८३ किलोमिटर सडक विस्तारको जिम्मा लामा कन्स्ट्रसन कम्पनीले पाएको छ । उक्त सडक खण्डको विस्तारका लागि २०२२ डिसेम्बर १३ मा सम्झौता भएको हो । सडक विस्तार ३ वर्षभित्र सम्पन्न गर्ने गरी निर्माण कम्पनीसँग सम्झौता भएको आयोजनाकी सूचना अधिकारी इन्जिनियर राधिका प्रजापतिले बताइन् । साँगाधुलिखेलसम्मको सडक ४ अर्ब ५ करोड ६४ लाख रुपैयाँ लागत छ । त्यस्तै, सूर्यविनायकधुलिखेल सडक विस्तारको दोस्रो खण्डअन्तर्गत सूर्यविनायकदेखि साँगासम्मको ७५ किलोमिटर सडक विस्तारको जिम्मा आशिषकुमार श्रेष्ठ, बन्दन भगवती जेभीले पाएको छ । उक्त सडकखण्ड सडक विस्तारका लागि सन् २०२३ जनवरी ८ मा सम्झौता भएको हो भने सम्झौता भएको मितिले ३ वर्षमा सम्पन्न गर्ने लक्ष्य छ । सूर्यविनवायकसाँगासम्मको सडक विस्तारका लागि भ्याटसहित ३ अर्ब ८८ करोड ९३ लाख रुपैयाँमा ठेक्का सम्झौता भई काम सुरु भएको आयोजनाले जनाएको छ ।अरनिको राजमार्ग सडक खण्डअन्तर्गत कोटेश्वरसूर्यविनायक सडकखण्ड ६ लेन सडक विस्तार भएपछि पूर्वी भेगतर्फको सवारी चाप बढ्दो छ । सूर्यविनायक ६ लेन सकिनेबित्तिकै जाम सुरु हुन्छ । सोही सवारी जामको समस्या समाधानका लागि आयोजनाले सडक विस्तारको काम थालेको हो । सूर्यविनायकदेखि धुलिखेलसम्म निर्माण गर्नुपर्ने पुलका लागि भने छुट्टै ठेक्का आह्वान गरिने आयोजनाको भनाइ छ । यसका लागि विस्तृत अध्ययन प्रतिवेदन (डीपीआर) मा केही परिवर्तन हुँदा थप पुल निर्माण गर्न आवश्यक पर्ने भएकाले बजेट बढ्ने देखिएको छ । आयोजना प्रमुख रवीन्द्र दासका अनुसार सडक विस्तारको प्रक्रियासँगै राजमार्गको मापदण्डअनुसार हाल भवन तथा जग्गाको लगत संकलन सुरु गरिएको र सडकको बीचबाट दायाँबायाँ २५ मिटरको मापदण्डअनुसार कार्यालयले राजमार्गअन्तर्गत पर्ने चार वटा नगरलाई सहयोगका लागि पत्राचार गरिएको छ । सूर्यविनायकधुलिखेल सडकखण्डमध्ये बनेपा नगरपालिकाको साँगादेखि बनेपा बजारनजिकको चण्डेश्वरी खोलासम्म ४६ किलोमिटर सडकको केन्द्रबिन्दुबाट दायाँबायाँ २५ गज अर्थात्, २२८६ मिटर कायम हुनेछ । सूर्यविनायकसाँगा सडकखण्डभित्र पर्ने मापदण्डभित्रको संरचना सूर्यविनायक नगरपालिका८ का वाग्मती प्रदेशसभा सदस्य किरण थापाको नेतृत्वमा ट्र्याक खुलाएको छ । उक्त सडक खण्डमा ४ लेन मुख्य सडक र दुई लेन फुटपाथसहितको सर्भिस ट्र्याक निर्माणको लक्ष्य आयोजनाको छ ।"
दक्षिण ललितपुरमा ढुंगागिट्टी अवैध उत्खनन,"(ललितपुर)ढुंगा तस्करले ललितपुर देवीचौरस्थित राष्ट्रिय वन मासेर अवैध रूपमा ढुंगा खानी सञ्चालन गरेका छन् । गोदावरी नगरपालिका७ र ८ मा खुलेआम अवैध उत्खनन भइरहँदा स्थानीय पालिका, प्रशासन र वन कार्यालयले भने मौनता साँधेका छन् । ढुंगा, गिट्टी तथा बालुवा तस्करीमा सेटिङका कारण जिम्मेवार निकायले आँखा चिम्लेको स्थानीयको आरोप छ । देवीचौर डुकुछाप क्षेत्रमा मत्स्येन्द्रनाथ मल्टिपर्पोज, सजिलो रोडा ढुंगा, न्यु क्वालिटी एड्भान्स, महालक्ष्मी रोडा ढुंगा उद्योग र बाहुबली रोडा ढुंगा उद्योगले क्रसर सञ्चालन गरिरहेका छन् । क्रसरका लागि आवश्यक कच्चा पदार्थ भने वनबाट निकाल्ने गरेका हुन् । यी क्रसर उद्योग पनि अवैध हुन् । मत्स्येन्द्रनाथ, सजिलो, न्यु क्वालिटी, महालक्ष्मी र बाहुबलीका सञ्चालकमा केदार तिमल्सेना, शशि शाही ठकुरी, मधुसूदन डोटेल, सुसन श्रेष्ठ र सुदर्शन विष्ट छन् । स्थानीयका अनुसार बाहुबली रोडा ढुंगा उद्योग र बालुवा खानीमा गोदावरी नगरपालिकाका जनप्रतिनिधिको समेत लगानी छ ।स्रोतसाधान र अन्य कारण पटकपटक अनुगमन गर्न सकिँदैन, ललितपुरका डिजिभन वन अधिकृत (डीएफओ) चन्द्र भण्डारी भन्छन्, सूचनाका आधारमा केही दिनअघि अनुगमन गर्ने क्रममा अवैध रूपमा उत्खनन गरिरहेको डोजोर नियन्त्रणमा लिएका छौं । कारबाहीका गर्न सहायक वन अधिकृत प्रेमा थापाको नेतृत्वमा छानबिन थालेका छौं । उनले अहिलेसम्म डोजरको मालिक पत्ता लागि नसकेको बताए । वनको कति क्षेत्रफल दोहोन भएको भन्ने बारेमा जान्न अमिन लिएर जाने क्रममा छौं, उनले भने, चाँडै नै अध्ययन सकेर अदालतमा मुद्दा दायर गर्छौं ।ललितपुरका प्रमुख जिल्ला अधिकारी जयनारायण आर्चायले अवैध उत्खनन रोक्न प्रहरीलाई निर्देश गरेको बताए । मिलेमतोको कारण सञ्चालन भइरहेको भन्ने कुरा होइन्, उनले भने, जनताको सुरक्षाप्रति सधैं सजक छौं । गोदावरी नगरपालिकाका प्रवक्ता मिलन सिलवालले नगरपालिकाले भन्दा पनि वन कार्यालयले बेलाबेलामा अनुगमन गर्नुपर्ने बताए । नगरपालिकालाई अनुगमन गर्ने अधिकार दिए पनि स्थानीय पालिकाको भूमिका स्पष्ट छैन, उनले भने, देशको अर्थतन्त्र उकास्न मुख्य भूमिका खेलिरहेका व्यवसायीहरूको मर्का पनि राज्यले बुझ्नुपर्छ । स्थानीय सरकार सञ्चालन ऐनको परिच्छेद३ का अनुसार जलाधार, वन्यजन्तु, खानी तथा खजिन पदार्थको संरक्षणसम्बन्धी स्थानीय नीति, कानुन, मापदण्ड तथा योजनाको कार्यान्वय र नियमन, खानी तथा खनिज पदार्थसम्बन्धी सूचना तथा तथ्यांक संकलन गर्ने अधिकारी स्थानीय तहलाई दिएको छ । त्यस्तै ढुंगा, गिट्टी, बालुवा, नुन, माटो, खरीढुंगा तथा स्लेटजस्ता खानीजन्य वस्तुको सर्वेक्षण, उत्खनन तथा उपयोगको दर्ता, अनुमति, नवीकरण, खारेजी र व्यवस्थापन, बिक्री तथा निकासी शुल्क दस्तुर संकलन गर्ने अधिकार स्थानीय तहलाई छ ।अवैध रूपमा उत्खनन भइरहेको रोडा, ढुंगा तथा बालुवा ओसारप्रसार पनि टिपर निषेधित क्षेत्रबाट भइरहेको छ । बुङ्मतीभैंसेपाटीनख्खु सडक टिपर निषेधित क्षेत्र हो । यस क्षेत्रका स्थानीयवासीले राज्यसँग निषेधित क्षेत्रमा दिन दहाडै गुड्ने टिपर आतंक रोकिदिन हारगुहार गर्दै आइरहेको एक दशक बितिसक्यो । तैपनि समस्या भने ज्युँकात्युँ छ । अहिले यहाँका बासिन्दा दुर्घटनाको त्रासमा बस्न बाध्य छन् ।टिपरकै कारणले स्थानीय र खानी व्यवसायीबीच पटकपटक झडप हुने गरेको छ । २०७७ मा अवैध ढुंगा उत्खनन रोक्न खोज्दा गिद्धवीर सामुदायिक वन उपभोक्ता समितिका अध्यक्ष र सचिवमाथि भौतिक आक्रमण भएको थियो । २०७४ मा बुङ्मतीका निरण तुलाधारले निषेधित क्षेत्रमा टिपर बन्द गर्ने अभियान चलाए । २०७५ मा उनीमाथि सांघातिक हमला भयो । स्थानीयले आक्रोशमा ११ वटा टिपरमा तोडफोड गरेर आन्दोलन थाले । अन्तमा प्रमुख जिल्ला अधिकारीले केही समय बन्द गरे । पछि ललितपुर महानगरपालिका२२ बुङ्मती वडा कार्यालयले बन्द गर्नुको सट्टा उल्टो घाट राखेर पैसा उठाउन सहमति दियो । वडा कार्यालयले ९ महिनामा ८६ लाख रुपैयाँ उठाएको थियो ।अहिले पैसा नउठाई टिपर आवतजावत गर्न दिइरहेको छ । यसबारे महानगरपालिका२२ का वडाध्यक्ष सागर तुलाधरले केही प्रतिक्रिया दिन चाहेनन् । यसबारेमा सचिवज्यूसँग बुझ्नुस्, उनले भने । बुङ्मतीका वडा सचिव सुनिल महर्जनले वडाले मात्र चाहेर पनि रोक्न नसकिने दाबी गरे । हामीले मात्र चाहेर रोख्न सकिँदैन । प्रशासनदेखि लिएर सबैले साथ दिनुपर्छ, उनले भने । प्रजिअ आर्चायले प्रशासनले मात्र नभई स्थानीय जनप्रतिनिधिले पनि निषेधित क्षेत्रमा सञ्चालन बन्द गर्न पहल गर्नुपर्ने बताए । निषेधित क्षेत्रमा टिपर चल्न नदिने काम स्थानीय पालिकाको पनि हो, उनले भने । टिपरको धूवाँधूलोले सबभन्दा बढी सास्ती नख्खु, बागडोलवासीलाई छ । नख्खुका सुशील महर्जन धूवाँधूलो र ध्वनि प्रदूषणले आजित छन् । नख्खु टोल सुधार समितिका अध्यक्षसमेत रहेका महर्जनले स्थानीयसँग मिलेर टिपर आतंक रोक्न संर्घष समिति गठन गरेर चरणबद्ध आन्दोलन थाले । धेरै पटक जिल्ला प्रशासन कार्यालय, महानगरपालिका मेयर चिरीबाबु महर्जनलाई ध्यानाकर्षण गराए । माग सुनुवाइ नभएपछि २०७७ मा त्यस क्षेत्रमा बस्ने पूर्वराष्ट्रपति रामवरण यादव, पूर्वअर्थमन्त्री विष्णुप्रसाद पौडेल, पूर्वस्वास्थ्यमन्त्री हृदयेश त्रिपाठी, पूर्वउपप्रधानमन्त्री वामदेव गौतम, नेकपाका नेतृ पम्फा भुसाल, पूर्वअर्थमन्त्री ज्ञानेन्द्र कार्की, तत्कालीन प्रदेश सांसद जीवन खड्कालाई समेत बोधार्थ दिएर पत्र काटे । तैपनि कसैले निषेधित क्षेत्रमा टिपर राख्न पहल गरेन । टिपरले हुने दुर्घटनाका कारण भैंसेपाटीमा खानी व्यवसायी र स्थानीयबीच पटकपटक झडप हुने गरेको छ । २०७८ असोजमा बुङ्मतीबाट भैंसेपाटी हुँदै आउँदै गरेको बा१ख ८३९० नम्बरको टिपरले कारलाई ठक्कर दिँदा झडपको स्थिति बनेको थियो । स्थानीयले भैंसेपाटीस्थित प्रहरी प्रभाग घेराउ गरेको थियो । नख्खुका महर्जन भने, जनप्रतिनिधिले चाहेमा सजिलै रोक्न सकिन्छ । तर, रोक्न चाहेका छैनन् । उनले न्यायका लागि अदालतको ढोका ढकढकाउनेबाहेक अरू उपाय नभएको बताए । सबै जना कमाउने धन्दामा लागेका छन्, उनले भने ।मेयर महर्जनले भने नख्खुवासीलाई धूवाँधूलोबाट मुक्त गर्न वासिङ सेन्टर बनाउन डिजाइन तयार पारिरहेको दाबी गरे । सडक सफा गर्न दैनिक ब्रुमर पठाएर पनि साध्य भएन । धूवाँधूलोको विकल्प दिन खोजिरहेको छु, उनले भने, दिगो समस्या समाधान गर्न २२ नम्बरका वडाध्यक्षसँग छलफल भइरहेको छ । ललितपुर१ का सांसद उदयशम्शेर राणाले नख्खु करिडोरको बाटो व्यवस्थित नभएकाले समस्या हुने गरेको बताए । नगरको बजेटले मात्र बनाउन सकिन्न, उनले भने, मेयरलगायतसँग छलफल गरेर अगाडि बढ्नेछु । २०७५ पुसमा जिल्ला समन्वय समिति ललितपुर तत्कालीन संयोजक अम्बरबहादुर खड्काको संयोजकत्वमा बसेको बैठकले निर्माण सामग्री ओसारपसारमा ठूला सवारी बस्तीभन्दा बाहिर नख्खु करिडोरबाट मात्र सञ्चालन गर्न दिने निर्णय गरेको थियो ।"
आशावादी छन् व्यवसायी,"तारे होटलसहित पर्यटकस्तरका २५ सय हाराहारी सदस्य रहेको होटल संघ नेपाल (हान) ले केही दिनअघि होटल उद्योग २०२५ सम्म आर्थिक मन्दीको मार बेहोर्ने प्रक्षेपण पत्रकार सम्मेलनमार्फत सार्वजनिक गर्यो । होटलरिसोर्टमा निजी क्षेत्रको लगानी अर्बौंको छ । तर हामी प्रतिदिन अधिकतम ३८४० प्रतिशत मात्रै बुकिङमा चलिरहेका छौं, हानका प्रथम उपाध्यक्ष विनायक शाहले भने, त्यो पनि विकेन्ड (बिदा) मा मात्रै हो । अरू दिन यो अंक तल झर्छ । विदेशी पर्यटक अझै देखिएका छनैन् । काठमाडौंबाहिरका होटल आन्तरिक पर्यटकको भरमा सातामा एक दिन बिदामा चल्छन् । बाँकी दिन हाम्रो व्यापार खुम्चिएकै छ । पर्यटक आगमन सुस्त हुँदा होटल उद्योग सञ्चालन खर्चसमेत धान्नै नसक्ने गरी थला परेको हानले जनाएको छ । कोभिडले झन्डै तीन वर्ष थला पारेको होटल उद्योगलाई राज्यबाट आउने नीति नियमले कुनै सरोकार नदेखाएको आरोप लगाउँदै मुलुकभरका होटल उद्योग सञ्चालन गर्न कठिन भइरहेको हानले जनाएको छ । सन् २०१९ को तुलनामा २०२२ मा करिब आधा प्रतिशत पर्यटकको संख्या वृद्धि (६ लाख १४ हजार) भएको तथ्यले सकारात्मक सन्देश दिएको छ, शाहले भने, तर हरेक व्यवसायीले पहिलेको तुलनामा व्यावसायिक लाभ लिन सक्ने अवस्था छैन । अकासिएको मूल्यवृद्धि, तरलताको अभाव र व्यवसाय सञ्चालनका समस्या छँदै छन् । देशभरिका प्रदेश तदर्थ समितिका अध्यक्ष तथा क्षेत्रीय संघका अध्यक्षसँगको छलफलमा बैंक तथा वित्तीय संस्थाबाट होटल व्यवसाय प्रवर्द्धन र विकासका लागि प्रवाह भएको ऋणको साँवाब्याज भुक्तानीमा थेग्नै नसकिने गरी भइरहेको निरन्तरको चरम प्रतिकूल ताकेताप्रति केन्द्रीय होटल संघ नेपालको ध्यानाकर्षण भएको संघ अध्यक्ष सिर्जना राणाको भनाइ छ । नेपाल सरकार, नेपाल राष्ट्र बैंक तथा सम्बद्ध बैंक एवं वित्तीय संस्थाबाट नेपाली होटल क्षेत्रलाई कठिन आर्थिक चक्रव्यूहबाट बचाई पुनर्जीवन प्रदान गर्न ऋणको साँवाब्याज भुक्तानीको भाका व्यावहारिक ढंगमा बढाउनेलगायत कर्जा पुनर्संरचना, पुनर्तालिकीकरण नितान्त आवश्यक रहेको र ब्याजदर एकल अंकमा कायम राखिनुपर्ने उनले बताइन् । पर्वतारोहणमा अनुमति लिने क्रम गत वर्षको दाँजोमा क्रमिक सुधार भएको पर्यटन विभागका महानिर्देशक होमप्रसाल लुइँटेलको भनाइ छ ।"
भारतले विस्फोटक पदार्थ दिन आनाकानी गर्दा जलविद्युत् आयोजनामा ढिलाइ,"(काठमाडौं)नेपालमा निर्माणाधीन पूवार्धार आयोजनाहरूमा विस्फोटक पदार्थको अभाव भएको छ । ठूला पूर्वाधार आयोजनामा अत्यावश्यक पर्ने विस्फोटक पदार्थ उपलब्ध नहुँदा निर्माणाधीन आयोजना समस्यामा परेका छन् । हाल नेपाली सेनाको मकवानपुर, सुनाचरीमा रहेको इमल्सन प्लान्टमा उत्पादन हुने विस्फोटक पदार्थले माग धान्न सकेको छैन । सेनाले मागअनुसारको आपूर्ति गर्न नसकेपछि त्यसको विकल्पमा व्यवसायीले भारतबाट विस्फोटक पदार्थ ल्याउने गरेका छन् । भारतले चिनियाँ कम्पनी संलग्न आयोजनालाई विस्फोटक पदार्थ ल्याउनमा नो अब्जेक्सन सर्टिफिकेट (एनओसी) मा कडाइ गरेको जलविद्युत् आयोजना निर्माणकर्ताको गुनासो छ । विस्फोटक पदार्थ अभावका कारण १४० मेगावाटको तनुहँ जलविद्युत् आयोजना, साञ्जेन, २१६ मेगावाटको त्रिशूली१ जलविद्युत् आयोजना, ४७८० मेगावाटको खिम्ती२, तल्लो इर्खुवा खोलालगायता आयोजनामा ढिलाइ भएको छ । यससँगै अन्य बन्दै गरेका आयोजनासमेत समस्यामा छन् । विशेषगरी जलविद्युत् आयोजनाहरूमा सडकमार्ग र सुरुङ बनाउन ठूलो मात्रामा विस्फोटक पदार्थ आवश्यक पर्छ । तर विस्फोटक पदार्थको अभावमा बन्दै गरेका पूर्वाधारमा समस्या भएको स्वतन्त्र ऊर्जा उत्पादकहरूको संस्था, नेपाल (इप्पान) उपाध्यक्ष गणेश कार्कीले जनाए । सेनाको उत्पादनले धान्न सक्ने अवस्था छैन । भारतबाट आयात भएको छैन । यसले गर्दा हाम्रा कतिपय आयोजनाको काम रोकिएको छ, उनले भने । भारतले विस्फोटक पदार्थ आयातमा पनि कम्पनी हेरेर ढिलोचाँडो गर्ने गरेको कार्कीको दाबी छ । विशेषगरी चिनियाँ कम्पनी संलग्न आयोजनामा विस्फोटक पदार्थ दिन भारतले निकै विलम्ब गर्ने गरेको उनको भनाइ छ । भारतले अनुमतिमा ढिलाइ गर्ने र अनुमति नदिए पनि कुनै कारण नखुलाउने गरेको उनले बताए । इप्पान अध्यक्ष कृष्णप्रसाद आचार्यले पनि विस्फोटक पदार्थको अभावले जलविद्युत् आयोजनामा समस्या रहेको स्विकार्छन् । धेरै आयोजनामा हाल विस्फोटक पदार्थको समस्या रहेको मैले सुनेको छु, उनले भने, यसमा सरकारले नै पहल गरेर समाधान गर्नुपर्छ ।विस्फोटक पदार्थका कारण निर्माणाधीन आयोजनामा निकै समस्या परेको इप्पान सदस्य तथा इसुवा इनर्जीका अध्यक्ष विक्रम विष्टले पनि गुनासो गरे । सेनाले भण्डारण समस्या देखाएर मागअनुसार विस्फोटक पदार्थ दिन नसक्दा जलविद्युत् आयोजनाहरूको सुरुङ निर्माणमा समस्या रहेको उनले बताए । सेनाले एउटा आयोजनाका ८ सय, ९ सय किलो गरी खटाएर मात्रै दिइरहेको छ । यसले गर्दा नेपाली आयोजनाले भारतबाट विस्फोटक पदार्थ ल्याउन फाइल अघि बढाएका छन्, विष्टले भने, भारतले अनुमति नदिने, दिए पनि ढिलाइ गर्नेलगायत समस्याले निर्माण रोकिने गरेको छ ।विस्फोटक पदार्थ भारतबाट ल्याउन विद्युत् विकास विभाग, ऊर्जा तथा जलस्रोत मन्त्रालय, गृह रक्षा मन्त्रालय, परराष्ट्र हुँदै भारतीय राजदूतावास पुगेपछि मात्रै प्रक्रिया अघि बढ्ने गरेको विष्ट बताउँछन् । हाल भारतबाहेक अन्य देशबाट विस्फोटक पदार्थ आयात गर्न इप्पानले सरकारसँग माग गर्दै आएको विष्टको भनाइ छ । विस्फोटक पदार्थ आयातका लागि निकै झन्झट रहेकाले राष्ट्रिय प्राथमिकतामा परेका आयोजनालाई विशेष प्राथमिकता दिएर छिटोछरितो गर्नुपर्ने उनको धारणा छ । विस्फोटक पदार्थ नै नभएर पिपल्स इनर्जीले निर्माण गरिरहेको ४७८० मेगावाटको खिम्ती२ र तल्लो इसुवा खोला ३७७ मेगावाटको सुरङ निर्माणमा ढिलाइ भएको विष्ट बताउँछन् । भारतले विस्फोटक पदार्थमा कडाइ गरेका कारण देशभर निर्माणाधीन आयोजना प्रभावित भएको बुद्धभूमि हाइड्रोपावर कम्पनीका निर्देशक तथा इप्पान सचिव बलराम खतिवडाले जनाए । २१६ मेगावाटको त्रिशूली१ जलविद्युत् आयोजना, ४२५ मेगावाटको साञ्जेन जलविद्युत् आयोजनालगायतमा पनि काम अघि नबढेको उनको भनाइ छ । खतिवडाको भनाइ छ । विस्फोटक पदार्थको अभावमा सरकार नै मुख्य कारण भएको इप्पानका पूर्वअध्यक्ष शैलेन्द्र गुरागाईं बताउँछन् । विस्फोटक पदार्थको अभाव हाम्रै कारणले भएको हो । संसारभर सजिलै पाइने कच्चापदार्थ ल्याएर यहाँ सजिलै उत्पादन गर्न सकिने यस्ता पदार्थ हामीलाई उत्पादन गर्न खुला गरिएको छैन, उनले भने, सरकारले अनुमति दिने हो भने केही महिनामै हामी उत्पादन गर्न सक्छौं ।नेपालमा उत्पादन सहज नभएसम्म यस्तो समस्या समाधान हुन कठिनाइ रहेको गुरागाईंको भनाइ छ । भारतले विभिन्न बहाना देखाएर रोकिदिन्छ, अनि यहाँ सधैं समस्या रहन्छ । हामीले नै उत्पादन बढाउनुको विकल्प छैन, उनले भने । एकातिर भारतले चिनियाँ कम्पनी संलग्न जलविद्युत् आयोजनामा विस्फोटक पदार्थ ल्याउन अनुमति नदिने र नेपाली सेनासँग पनि ५ टन माग गर्दा १ टन पनि उपलब्ध नहुनाले समस्यामा परेको नेसनल हाइड्रो कम्पनीका सञ्चालक कुमार पाण्डेले जनाए । आफ्नो कम्पनीले निर्माण गरिरहेको तल्लो इखुवाखोला जलविद्युत् आयोजना विस्फोटक पदार्थ अभावकै कारण निर्माणमा ढिलाइ भएको उनको भनाइ छ । विस्फोटक पदार्थको अभावले तनहुँ जलविद्युत् आयोजना निर्माणमा समेत ढिलाइ भएको नेपाल विद्युत प्राधिकरणका कार्यकारी अधिकृत कुलमान घिसिङ बताउँछन् । विस्फोटक पदार्थ कच्चापदार्थको कमीको कारण देखाउँदै सेनाले सप्लाई गर्न नसकेपछि आयोजनाको दोस्रो प्याकेजमा असर गरेको घिसिङले जनाए । चिनियाँ कम्पनी सिनो हाइड्रोले काम गरिरहेको प्याकेज१ विस्फोटक पदार्थको अभावले ढिलाइ भएको उनको भनाइ छ । विस्फोटक पदार्थ अभावको समस्या समाधान नभए यसले जलविद्युत् आयोजनाको लागत दिनानुदिन बढ्दै जाने घिसिङले जनाए ।यता नेपाली सेनाका सूचना अधिकारी कृष्णप्रसाद भण्डारीले पनि आयोजनाहरूलाई मागअनुसार विस्फोटक पदार्थ दिन नसकिएको स्विकारे । सेनाको मात्रै उत्पादनले आन्तरिक माग धान्न सकिने अवस्था छैन,, उनले भने, हाल भारतबाट आयातमा कमी आएकाले हाम्रोमा माग उच्च छ । त्यसैले पनि समस्या केही बढेको हो । कामै रोकिने गरी कुनै समस्या भएको जानकारी भने आफूले नपाएको भण्डारीको भनाइ छ ।"
अर्थ संक्षेप,"नेटा भी एक्स्चेन्ज क्याम्प काठमाडौं (कास) सीजी मोटर्सले बुधबारदेखि नेटा भीएक्स चेन्ज क्याम्प सञ्चालन गरेको छ । काठमाडौंको विशालनगर सोरुम र अन्य स्थानमा क्याम्प सुरु भएको हो । शुक्रबारसम्म चल्ने क्याम्पमा कुनै पनि ब्रान्डको पेट्रोलियम वा अन्य गाडीसँग नेटा भी इलेक्ट्रिक कार साट्न सकिने सीजीले जनाएको छ । पुरानो गाडीको उपयुक्त भ्यालुएसन प्रदान गरिने कम्पनीले बताएको छ । सोरुम भ्रमण गर्ने र गाडी टेस्ट ड्राइभ गर्नेलाई रिफ्रेसमेन्टसहित आकर्षक उपहारसमेत उपलब्ध गराइने कम्पनीले जनाएको छ । नेटा भी कारमा सीएटीएलले उत्पादन गरेको ३८५ किलोवाट आवर ब्याट्री प्रयोग गरिएको छ, सीजीले जारी गरेको विज्ञप्तिमा उल्लेख छ । नेटामा प्रयोग भएका ब्याट्री र मोटरमा ८ वर्ष वा १ लाख ५० हजार किमि वारेन्टी दिइएको कम्पनीको भनाइ छ । यसको मूल्य ३७ लाख ९९ हजार रुपैयाँ छ । नक्साल र बालकुमारीमा रोयल इनफिल्डको शोरुमकाठमाडौं (कास) रोयल इनफिल्ड मोटरसाइकलको नेपालका लागि अधिकारिक विक्रेता अल्फा अटोमोटिभ प्रालिले नक्साल र बालकुमारी पुलनजिक दुई ठाउँमा शोरुम सञ्चालनमा ल्याएको छ । त्रिवेणी ग्रुपका अध्यक्ष पुरुषोत्तमलाल संघाईले विशेष कार्यक्रमबीच शोरुमको उद्घाटन गरे । शोरुम वाइकर्स होमको अवधारणामा निर्माण गरिएको अल्फा अटोमोटिभले जनाएको छ । कम्पनीका अनुसार यी शोरुमबाट बाइक, राइडिङगियर, जेन्युन मोटरसाइकल एसेसरिज, स्पेयर पार्टस् बिक्री तथा बिक्री पछिका सेवाप्रदान गरिनेछ । यी दुईसहित हाल नेपालमा यो मोटरसाइकलका ६ वटा शोरुम सञ्चालनमा छन् । पोखरा, बुटवल, धरान र इटहरीमा पनि यो मोटरसाइकलनको शोरुम सञ्चालित छ ।सामसङका ग्यालेक्सी ए ३४ र ए ५४ आउँदै काठमाडौं (कास) सामसङले ए सिरिजका नयाँ स्मार्टफोन नेपाल ल्याउने तयारी गरेको छ । ग्यालेक्सी ए ३४ (फाइभ जी) र ए ५४ (फाइभ जी) फोन ल्याउन लागिएको सामसङ नेपालले जनाएको छ । यी फोनमा तीन लेन्सयुक्त रियर क्यामरा, नाइटोग्राफीलगायत मुख्य विशेषता छन् । दुवै स्मार्टफोन प्रारम्भिक लेन्सका साथ केही अपग्रेड भई आउनेछन् । ग्यालेक्सी ए ३४ मा ४८ एमपी प्राइमेरी क्यामेरा र २ एमपी म्याक्रो लेन्स रहनेछ । ग्यालेक्सी ए ५४ मा ५ एमपी म्याक्रो लेन्ससहित ५० एमपी प्राइमरी क्यामरा रहने कम्पनीले जनाएको छ । दुवै फोनमा ८ एमपीको अल्ट्रा वाइड एंगल लेन्स जडित छ । साओमी १३ प्रोको प्रिबुकिङ काठमाडौं (कास) स्मार्टफोन साओमी १३ प्रोको प्रिबुकिङ खुलेको छ । बन्डल अफरका रूपमा साओमी नेपालले यो स्मार्टफोनसँगै ५० वाट वायरलेज चार्जिङ स्ट्यान्ड पनि प्रदान गरिरहेको छ । बिहीबारदेखि खुलेको प्रिबुकिङ ९ चैत २० सम्म रहने कम्पनीले जनाएको छ । लेइका क्यामरासँग कोइन्जिनियर गरिएको यस स्मार्टफोनले प्रोग्रेड लेन्सका साथ मास्टरलेभल फोटोग्राफी प्रदान गर्ने कम्पनीको दाबी छ । १२० वाट हाइपर चार्ज र ४ हजार ८२० एमएएच पावरको ब्याट्री रहेको यो फोन १९ मिनेटमा पूरा चार्ज हुने कम्पनीको भनाइ छ । खरिद गरिएको मितिदेखि ग्राहकलाई २४ महिनासम्म सेवा शुल्कसमेत छुट गरिएको साओमी नेपालले जनाएको छ । नबिल बैंकमार्फत शून्य प्रतिशत ईएमआईमा यो फोन खरिद गर्न सकिने बताइएको छ । १२ र २५६ जीबीमा रहेको फोन ५ हजारमा बुक गर्न सकिनेछ । यसको मूल्य १ लाख ३० हजार तोकिएको छ । नेपाल लाइफको सुनौलो भविष्य योजना काठमाडौं (कास) नेपाल लाइफ इन्स्योरेन्स कम्पनीले सुनौलो भविष्य जीवन बिमा योजना ल्याएको छ । कम्पनीको प्रधान कार्यालय, कमलादीमा बिहीबार आयोजित एक विशेष समारोहबीच प्रमुख कार्यकारी अधिकृत अमितकुमार कयालले उक्त योजना सार्वजनिक गरे । यसअन्तर्गत एकै बिमा योजनाबाट दुई किसिमको सुविधा उपयोग गर्न पाइने कम्पनीले जनाएको छ । जसमा बिमितको प्रवेश उमेर १८ वर्षदेखि ६५ वर्ष रहने तथा न्यूनतम बिमाशुल्क भुक्तानी अवधि ५ वर्षदेखि अधिकतम बिमाशुल्क भुक्तानी अवधि ३५ वर्षर्सम्म हुनेछ, कम्पनीले भनेको छ, यस योजनाको न्यूनतम बिमांक रकम २५ हजार रुपैयाँ तथा अधिकतम बिमांक रकम आयस्रोतका आधारमा निर्धारण गर्न सकिनेछ । भायानेटको मल्टी गिग इन्टरनेट काठमाडौं (कास) इन्टरनेट सेवा प्रदायक कम्पी भायानेट कम्युनिकेसनले नवीनतम एक्सजीएस फाइबर प्रविधिमा आधारित मल्टी गिग इन्टरनेट सार्वजनिक गरेको छ । कम्पनीले २ जीबीपीएस एक्सजीएस इन्टरनेट प्याकेजमार्फत उक्त इन्टरनेट सार्वजनिक गरेको हो । देशको इन्टरनेट क्षेत्रमा नयाँ मापदण्ड स्थापित गर्ने लक्ष्यसाथ नयाँ प्रविधि ल्याइएको कम्पनीले जनाएको छ । १० गिगाबिट सिमिट्रिकल प्यासिभ नेटवर्क अत्यन्त नयाँ फाइबर अप्टिक ब्रोडब्यान्ड टेक्नोलोजी हो, जसले १० जीबीपीएससम्मको डाउनलोड र अपलोड स्पिड प्रदान गर्छ, कम्पनीले जारी गरेको विज्ञप्तिमा भनिएको छ, हाल इन्टरनेट वितरणका लागि प्रयोग गरिने मुख्य विधि गिगाबिट प्यासिभ नेटवर्क (जीपीओएन) मा आधारित छ । अशोक लेल्यान्डका गाडी किन्न नबिलको कर्जा काठमाडौं (कास) कमर्सियल भेहिकल उत्पादक अशोक लेल्यान्डको गाडी किन्न नबिल बैंकले कर्जा दिने भएको छ । अशोक लेल्यान्डको नेपालका लागि आधिकारिक विक्रेता आईएमई मोटर्स र बैंकबीच कर्जा उपलब्ध गराउनेसम्बन्धी सम्झौता भएको हो । सम्झौतापत्रमा आईएमई मोटर्सका तर्फबाट सीईओ हेमन्त पुराणिक र बैंकको तर्फबाट कर्पोरेट हेड चाँदनी श्रेष्ठले हस्ताक्षर गरे । अफरअन्तर्गत देशभर रहेका अशोक लेल्यान्डका १७ सोरुममध्ये जुनसुकैबाट सवारी किन्दा नबिल बैंकको कुनै पनि शाखाबाट कर्जा प्राप्त गर्न सकिने आईएमई मोटर्सले जनाएको छ । बैंकले सुलभ ब्याजदरमा अधिकतम ७० प्रतिशतसम्म कर्जा उपलब्ध गराउनेछ । कम्पनीले हालै लाइट कमर्सियल भेइकल दोस्त का लागि ५ वर्षे वारेन्टीसमेत घोषणा गरेको छ ।बीवाईडीका गाडी किन्न प्रभु बैंकको ८० प्रतिशतसम्म कर्जा काठमाडौं (कास) बीवाईडी अटो इन्डस्ट्रिज कम्पनीको नेपालका लागि आधिकारिक विक्रेता साइमेक्स इन्कले प्रभु बैंकसँग वित्तीय सम्झौता गरेको छ । यो सम्झौताअनुसार बीवाईडीको विद्युतीय गाडी किन्न प्रभु बैंकले सरल रूपमा ८० प्रतिशतसम्म कर्जा प्रवाह गर्नेछ । साइमेक्स इन्कका प्रमुख वित्त अधिकारी मेमन धौगाडाले प्रभु बैंकसँगको सम्झौताले विद्युतीय गाडीमा थप पहुँच विस्तार हुने बताए । विद्युतीय सवारीसाधनमा स्विच गर्न चाहने ग्राहकको आवश्यकताअनुरूप बैंकले वित्तीय सहयोग गर्ने प्रभु बैंकका उपभोक्ता बैंकिङ प्रमुख वीरेन्द्र भट्टले बताए । १० करोड लगानीमा पोखरामा होटल पौवाकास्की (कास) पोखरामा १० करोड रुपैयाँ लगानीमा होटल पौवा सञ्चालनमा आएको छ । होटल पौवा प्रालिले लेकसाइडमा ११औं शाखा सञ्चालन गरेको कम्पनीका प्रबन्ध निर्देशक विष्णु ज्ञवालीले जनाए । होटलमा सुपर डिलक्स र मिनी सुइट गरी ३९ वटा सुविधासम्पन्न कोठा छन् । कोठाबाटै माछापुच्छ्रे र अन्नपूर्ण हिमालसहित शान्तिस्तुपा र रानीवनको दृश्यावलोकन गर्न सकिन्छ ।"
आत्मघाती गोलको पीडा,"(सुनसरी)१३ औं संस्करणको कन्ट्रोल इटहरी गोल्डकपको उपाधिका लागि चर्च ब्वाइज युनाइटेड र साबिक विजेता सगरमाथा युथ क्लब, मोरङ भिड्ने भएका छन् ।इटहरी रंगशालामा बिहीबार सम्पन्न अन्तिम सेमिफाइनलमा चर्च ब्वाइजले विभागीय टिम त्रिभुवन आर्मीलाई १० ले हराउँदै सगरमाथासँगको अन्तिम भिडन्त पक्का गरेको हो । चर्च व्बाइजको जितमा आर्मीको आत्मघाती गोल निर्णायक बन्यो । खेलको २२ औं मिनेटमा विदेशी खेलाडी बेम्पाले हानेको फ्रिकिकलाई क्लियर गर्ने प्रयासमा दीपक गुरुङको हेडरमा बल आफ्नै पोस्टमा छिरेपछि चर्च ब्वाइजले अग्रता लिएको थियो । त्यसपछिको खेलमा दुवै टोलीले केही अवसर बनाए पनि गोलमा रूपान्तर गर्न सकेन ।पहिलो हाफमा आर्मीले तीन अवसर खेर फालेको थियो । २४ औं मिनेटमा कप्तान जिलेस्पीजंग कार्कीको क्रसमा सन्तोष केसीको फितलो प्रहार चर्च ब्वाइजका किपर प्रिसोले सहजै नियन्त्रणमा लिए । ४३ औं मिनेटमा सुदिल राईको क्रसलाई प्रिसो लडिसकेको अवस्थामा बिकु राईले क्लियर गर्दै चर्च ब्वाइजको संकट टारेका थिए । लगत्तै दिनेश हेन्जनले प्रहार गरेको कर्नरमा विमल पाण्डेको हेडर सटीक भएन ।पहिलो हाफको इन्ज्युरी समयमा आर्मीले बराबरीको सुन्दर मौका गुमायो । चर्च व्बाइजका डिफेन्डरको गल्तीमा गोलरक्षक बिट भएपछि दिनेशले खाली पोस्टमा गोल गर्न सकेनन् । दोस्रो हाफमा चर्च ब्वाइजको बलियो डिफेन्सलालाई तोड्न नसकेको आर्मीले इन्ज्युरी समयमा पाएको एकमात्र अवसर पनि सदुपयोग गर्न सकेन । चर्च व्बाइजका डिफेन्डर बेम्पाको गल्तीबाट पाएको अवसरलाई सुशान्त चौधरी चुकेका थिए ।१० को अग्रता लिएको चर्च ब्वाइजले पनि जितलाई फराकिलो बनाउने केही मौकालाई उपयोग गर्न सकेन । पहिलो हाफको इन्ज्युरी समयमा गगनदीप सिंहको प्रहार गोलपोस्ट नजिकैबाट बाहिरियो । ४८ औं मिनेटमा दीपक गुरुङलाई बिट गर्दै वान भर्सेस वान को स्थितिमा कप्तान मिलन राई गोल गर्न असफल रहे । उनलाई ५७ र ६२ औं मिनेटमा पाएको अवसरमा आर्मीका गोलरक्षक विकेश कुथुले असफल पारे । शुक्र राईले पनि ८० औं मिनेटमा पाएको अवसरमा गोल गर्न सकेनन् ।आर्मीका प्रशिक्षक नवीन न्यौपानेले अपेक्षाअनुसार बल नियन्त्रणमा राख्न नसक्दा पराजित हुनुपरेको बताए, गोलरक्षक र डिफेन्डरबीचको तालमेल नहुँदा आत्मघाती गोल बेहोर्नु दुर्भाग्यपूर्ण भयो । विपक्षीको सशक्त डिफेन्स लाइनलाई पनि तोड्न सकेनौं । दुई राम्रा अवसरलाई गोलमा परिणत गर्न नसक्दा पनि हार्न पुग्यौं । उनले रेफ्रीको निर्णयमा पनि असन्तुष्टि जनाए ।चर्च ब्वाइजका प्रशिक्षक प्रदीप हुमागाईंले खेलबाट सन्तुष्ट भएको उल्लेख गर्दै भने, केही खेलाडीलाई विश्राम दिएर नयाँ खेलाडीको प्रयोग सफल भएको छ । खेलाडीबीचको समन्वय सफल हुनु खुसीको कुरा हो । चर्च ब्वाइजका विदेशी खेलाडी फ्रयांकलिन टल्ला म्यान अफ द म्याच घोषित भए ।चर्च ब्वाइज र सगरमाथाबीच फाइनल शनिबार हुनेछ । यसअघि सगरमाथाले बुधबार भएको पहिलो सेमिफाइनलमा ए डिभिजन लिग च्याम्पियन मछिन्द्रलाई ३१ ले पराजित गर्दै फाइनलमा स्थान सुरक्षित गरेको थियो । प्रतियोगिताको उपाधि विजेताले १० लाख र उपविजेताले ५ लाख रुपैयाँ प्राप्त गर्नेछन् ।"
नेपाली क्रिकेटरलाई अस्ट्रेलियामा अवसर खोज्नुपर्छ,"(मेलबर्न)नेपाली राष्ट्रिय क्रिकेट टोलीका पूर्वकप्तान पारस खड्काले नेपाली खेलाडीलाई अस्ट्रेलियामा लिग खेलका लागि अवसर खोजिनुपर्ने बताए । १८ औं न्याभ कप क्रिकेट प्रतियोगिताको गुडविल एम्बासडरको रूपमा मेलबर्न आएका उनले नेपाली क्रिकेट जति माथि पुग्यो त्यति एक्सपोजर चाहिने जनाए ।नारे किंग्स र फार वेस्ट हन्टर्स आइतबार न्याभ कप क्रिकेटको फाइनलमा भिड्दै छन् । नेप्लिज एसोसिएसन अफ भिक्टोरिया (न्याभ) को आयोजना र म्याक्सिम्याक एजुकेसन एन्ड भिजा सर्भिसेजको प्रायोजनमा भइरहेको प्रतियोगिताको सेमिफाइनलमा नारे किंग्सले माभन क्रिकेट क्लबलाई ५९ रनले र फार वेस्टले एक्सपर्ट सगरमाथा ब्लुजलाई २१ रनले पराजित गरेका थिए । दोहामा लिजेन्ड्स कप खेलेर पारस बुधबार राति मेलबर्न आइपुगेका थिए । बिहीबार प्रिफाइनल प्रेस मिटमा पारसले फाइनलका लागि दुवै टोलीलाई शुभकामना दिँदै मेलबर्नमा रहेका नेपालीहरूलाई मैदानमा गएर खेलाडीको हौसला बढाइदिन अनुरोध गरे । उनले अगाडि भने, मैले पहिला पनि मेलबर्न आउँदा यो प्रतियोगिता हेरेको थिएँ, त्यस हिसाबमा जसरी यस प्रतियोगिताको महत्त्व बढिरहेको छ, यसले अझ ठूलो रूप लिएर नेपाली खेलाडीहरूलाई अस्ट्रेलियामा बोलाएर लिग खेल्ने वातावरण सिर्जना गर्न सकोस्, त्यसका लागि यहाँ भएका सबै सरोकारवालाले पहल गर्नुपर्नेछ ।नेपाली समुदायका टोलीहरूबीच टीडब्लू ब्लेक मैदानमा भइरहेको प्रतियोगितामा पारसले फाइनल अवलोकन गर्नेछन् भने उनलाई सम्मान गर्न लागिएको न्याभका अध्यक्ष प्रेमराज उप्रेतीले जनाए । नेपाली क्रिकेटका लागि गरेको अमूल्य र निःस्वार्थ योगदानको कदर स्वरूप आइतबार हुन लागेको गाला डिनरमा पारसको सम्मान गरिन लागिएको छ, न्याभ अध्यक्ष उप्रेतीले भने, मेलबर्नमा बोलाएर नेपाली क्रिकेटका रोल मोडल पारसलाई सम्मान गर्नु न्याभका लागि गर्वको विषय हो ।शान्ति, एकता र सद्भावका लागि खेलकुद भन्ने नाराका साथ प्रतियोगिता आयोजना गरिएको र त्यसैअनुरूप हरेक वर्ष क्रिकेटका एक हस्तीलाई न्याभ कपका दौरान सम्मान गरिने परम्पराको सुरुवात गरिएको उप्रेतीले जनाए ।म्याक्सिम्याक एजुकेसनका प्रमुख कार्यकारी अधिकृत शंकर धरेलले भिक्टोरिया प्रान्तको नेपाली समुदायको न्याभ कपमा १२ टिमले सहभागिता जनाउनु आफैंमा इतिहास हो, जसका कारण नेपाली क्रिकेटलाई एउटा उचाइ दिएका पारस खड्का यस प्रतियोगितामा ल्याउन सकिएको र अगामी दिन यो अझ उच्चस्तरको हुने अपेक्षा लिएको बताए ।फार वेस्टका केशव पन्तले सहज रूपमा प्रतियोगिता यहाँसम्म आइपुगेको जनाउँदै भने, हामीले धेरै मिहिनेत गरेका छौं र त्यस हिसाबमा टिमले पनि राम्रो खेलिरहेको छ, त्यसैले फाइनल पनि जित्नेछौं । सुदूरपश्चिमकै खेलाडीहरूको समूह भएकाले तयारी गर्ने गरेका छौं । त्यसैले हाम्रो तयारी राम्रो भएको छ । खेलाडीहरू पनि एकअर्कासँग भिजेका छौं ।नारे किंग्सका किरण कँडेल ९ वर्षको उमेरमा मेलबर्न आएका थिए । १४१५ वर्षको उमेरबाट न्याभ कप खेल्न लागेको र यहाँसम्म आइपुग्दा न्याभ कपले प्रत्येक वर्ष छुट्टै छाप छाडेको छ, उनले भने, हामी उपाधिका लागि तयार रहेका छौं । पारस (दाइ) का अगाडि फाइनल खेल्न पाउँदा गौरव लागिरहेको छ । फाइनलसम्म आइपुग्नुको अर्थ अवश्य पनि टिमले केही गरिसकेको हो । अहिले हामी उपलब्ध भएकाहरू फाइनलको तयारीलाई प्रशिक्षण गरिरहेका छौं । फाइनलमा हामी एकता देखाउनेछौं ।"
उपाधि होडमा मनाङ,"(लुम्बिनी)तिलोत्तमा गोल्डकपको उपाधिका लागि मनाङ मर्स्याङ्दी क्लब र सुदूरपश्चिम११ बीच प्रतिस्पर्धा हुने भएको छ । बिहीबार भएको अन्तिम सेमिफाइनलमा फ्रेन्ड्स क्लबलाई पेनाल्टी सुटआउटमा पराजित गर्दै मनाङले सुदूरपश्चिमसँगको उपाधि भिडन्त पक्का गरेको हो । फाइनल शनिबार हुने छ ।देवीनगरस्थित एन्फा टेक्निकल सेन्टर, बुटवलमा भएको खलमा फ्रेन्ड्सलाई पराजित गर्दै मनाङ उपाधि नजिक पुगेको हो । निर्धारित समयमा २२ गोलको बराबरी भएपछि खेल पेनाल्टी सुटआउटमा गएको थियो, जसमा मनाङले ४३ ले फ्रेन्ड्सलाई पाखा लगाउँदै फाइनलमा स्थान बनाएको हो ।सातौं मिनेटमा रफिक अमिनुले गोल गर्दै फ्रेन्ड्सलाई अग्रता दिलाएका थिए । उत्तम राईले २६ औं मिनेटमा अग्रता दोब्बर पारे । दबाबमा परेको मनाङलाई पहिलो हाफको अतिरिक्त समयमा कप्तान आशिष गुरुङले गोल गर्दै फ्रेन्ड्ससँगको अन्तर २१ मा छोट्याए । दोस्रो हाफको दोस्रो मिनेटमै मनाङका प्रसन्न श्रेष्ठले गोल गरी खेल २२ को बराबरी गरे ।पहिलो हाफमा मनाङको प्रदर्शन मैदानमा त्यति बलियो देखिएन । कप्तान आशिषले लिगमा खेलेका खेलाडीको थकान र नयाँ मैदानका कारण पहिलो हाफमा टिमलाई समन्वय मिलाउनै समय लागेको बताए । उनले आफू भने घरेलु मैदानमा पहिले रूपन्देही११ बाट खेल्दा दुई पटकसम्म सेमिफाइनलमा व्यहोरेको हारलाई मनाङमार्फत गोल गरेर त्यो पीडा कम गरेको बताए । म्यान अफ द म्याच घोषित आशिषले आफ्नो खेल हेर्न मैदानमा थुप्रै समर्थक आएकाले पनि हौसला बढेको सुनाए । उनले टाइब्रेकरमा निर्णायक गोल गरेका थिए ।पहिलो हाफमा खेलाडीको खेल राम्रो भए पनि पछि बढी नै आत्मविश्वासी भएर खेल्दा हारेको फ्रेन्ड्सका प्रशिक्षक उर्जन श्रेष्ठले बताए, मनाङको खेल बुझेर दोस्रो हाफमा राम्ररी खेलेको भए जित्न सकिन्थ्यो । फ्रेन्ड्सको हारमा गोलकिपरको फितलो प्रदर्शन पनि कारक बन्यो । कप्तान डोना थापाले पनि राम्रा अवसर गुमाएका थिए । उनी टाइब्रेकरमा समेत चुके । टाइब्रेकरमा फ्रेन्ड्सका अमित तामाङ, टोरिक जेब्रिन र उत्तम राई मात्रै सफल भए । मनाङका जियनाथ शेख, अजित गुरुङ, विसन गुरुङ र आशिषले गोल गरे ।"
पहिलो खेल मलेसियाविरुद्ध,"काठमाडौं (कास) एसीसी मेन्स प्रिमियर कपको बिहीबार जारी गरिएको ड्र मा आयोजक नेपाल समूह ए मा परेको छ । नेपालले लिग चरणमा मलेसिया, साउदी अरेबिया, कतार र ओमानको सामना गर्नेछन् ।एसियाली क्रिकेट काउन्सिलले खेल तालिका निकालेको हो । वैशाख ५ देखि १८ सम्म हुने प्रतियोगिताका खेल कीर्तिपुर र मूलपानी मैदानमा हुनेछन् । नेपालले उद्घाटन खेलमा मलेसियाको सामना गर्नेछ ।कुल १० टिमको सहभागिता रहेको प्रतियोगिताको समूह बी मा बहराइन, कुवेत, सिंगापुर, हङकङ र यूएई छन् । लिग चरणको समाप्तिमा प्रत्येक समूहको शीर्ष दुई स्थानमा रहने टिमले सेमिफाइनल यात्रा तय गर्नेछन् । प्रतियोगिताका विजेता टिम एसिया कपका लागि छनोट हुनेछ । यस्तै शीर्ष तीन स्थानमा रहने टिम एसिया इमर्जिङ कपका लागि छनोट हुनेछन् ।"
नेपालको समूहमा चीन,"काठमाडौं (कास) एएफसी यू२० वुमेन्स एसिया कप २०२४ को छनोटमा नेपाल कठिन समूहमा परेको छ ।एसियाली फुटबल महासंघले जारी गरेको ड्र अनुसार नेपाल समूह बी मा परेको छ । नेपालले यस समूहमा चीन, म्यान्मार र चिनियाँ ताइपेईको सामना गर्नेछ । छनोटका खेल जुन ३ देखि ११ सम्म हुनेछ ।समूह विजेताले अर्को वर्ष उज्वेकिस्तानमा हुने एसिया कपमा स्थान बनाउनेछ । छनोटको प्रारम्भिक चरणमा नेपाल समूह विजेता रहेको थियो । नेपालले छनोटको दोस्रो चरण प्रवेशका लागि प्यालेस्टाइन र नर्थन मारियना आइल्यान्डमाथि सहज जित निकालेको थियो । दुवैमाथि नेपाल समान ६० ले विजयी रहेको थियो ।"
