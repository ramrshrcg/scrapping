शीर्षक,विवरण
५ लाख ऋणको आडमा लगातार बलात्कार र घरजग्गा कब्जा,"श्रीमान् र कान्छी श्रीमतीको घरजम एक वर्षमा टुटिसकेको थियो, त्यसैले सुजाले पनि पतिलाई माफी दिइन् ।उपचार खर्च नभएपछि दाइ पर्ने छिमेकी सुर्जमान मालीसँग ५० हजार रुपैयाँ सापटी मागिन् । उनले मासिक पाँच हजार ब्याज दिने मौखिक सर्त थियो । एक महिनापछि स्वावलम्बन लघुवित्तबाट ५० हजार ऋण लिएर थपथाप गरी सुर्जमानलाई ५५ हजार रुपैयाँ फर्काइन् । सुर्जमानको ऋणबाट मुक्ति पाए पनि लघुवित्तमा ब्याज थपिँदै थियो । ससुराको हेरचाहमा लागेपछि चियापसल बन्द भयो । अन्य आयस्रोत थिएन । लघुवित्तबाट ऋण लिएको ५० हजारमा ब्याज थपिएर ७० हजार पुगेको थियो । ऋणबाट मुक्ति पाउन उनले फेरि सुर्जमानबाटै ७० हजार लिएर लघुवित्तमा तिरिन् । सुर्जमानको ब्याज दर पुरानै थियो १० हजारको मासिक १ हजार १ । यो दरले ७० हजारको सात हजार मासिक ब्याज पर्थ्यो । झन्डै ६ वर्ष बित्दासम्म उनले कसै गरेर चुक्ता गर्न नसक्ने भएपछि माइती गएर आमालाई गुहारिन् । त्यतिन्जेल ऋणको ब्याज थपिएर सुर्जमानलाई तिर्नुपर्ने ५ लाख पुगेको थियो । आमाले भर्खरै जग्गा बेचेर पैसा जुटाउनुभएको थियो, पाँच लाख दिएपछि सुर्जमानको ऋण चुक्ता गरें, उनले सुनाइन् । तत्कालका लागि ऋणबाट मुक्ति मिले पनि घरव्यवहार चलाउन समस्या थियो । जाँडरक्सीको कुलतमा फसेका श्रीमान् ०७५ सालमा गम्भीर बिरामी भए । अस्पताल पुर्याएर उनले फेरि सुर्जमानसँग ऋण मागिन् । पाँच लाखको ब्याज मासिक ५० हजार । वर्षमा ६ लाख । श्रीमान्ले कुलत छाडेनन्, सुजालाई ऋण र ब्याजले गाँज्दै लग्यो । सुर्जमानले ताकेता गर्न थालेपछि दुई महिनाको ब्याज एक लाख तिरिन् । साँवा घटाउने उद्देश्यले स्वावलम्बन लघुवित्तबाट ऋण लिएर फेरि दुई लाख रुपैयाँ थमाइन् । सुर्जमानले सावाँ नभई ब्याजमात्रै कटाएछन् । अब उनी सुर्जमानको ऋणबाट मुक्त हुन चाहन्थिन् । आयस्रोत नभएकी उनले भाखा मागिरहेकी हुन्थिन् । ऋण तिर्न नसक्ने भएपछि सुर्जमान एक दिन सुजाको घर आइपुगे र आफूसँग यौनसम्पर्क गर्नुपर्ने, सोबापत ब्याज घटाइदिने प्रस्ताव राखे । आफन्त दाइ मानेको व्यक्तिबाटै आएको प्रस्तावले भित्रभित्रै आक्रोशित भए पनि उनले तत्काल प्रतिक्रिया दिन सकिनन् । सोचेर मलाई खबर गर भन्दै घरबाट निस्किए । तीन दिनपछि फेरि आइपुगेर यौनसम्पर्क गर्न तयार हुनुपर्ने, अन्यथा तुरुन्तै ब्याज तिर्नु भनी धम्क्याए । भोलिपल्ट उसैगरी धम्क्याए । जबर्जस्ती हात तानेर आफ्नो मोटरसाइकलमा राखेर ललितपुरको पाटन अस्पताल अगाडि गेस्ट हाउसको कोठामा पुर्याए, बन्द कोठाभित्र सुर्जमानले बलात्कार गरेको उनले बताइन् । यातना यतिमै रोकिएन, आधा घण्टापछि उनले आफूलाई यौन सन्तुष्टि नमिलेकाले ब्याज कटौती नहुने भन्दै फेरि धम्क्याए । मेरा अरू साथीसँग पनि यौनसम्पर्क राख्नुपर्छ, उनीहरू सन्तुष्ट नभए ब्याज घट्दैन भन्दै ब्ल्याकमेलिङ गर्न थाल्यो, आँखाभरि आँसु पार्दै सुजाले सुनाइन् ।दुई महिनापछि सुर्जमानले साथीकहाँ धापाखेल जाने काम परेको भन्दै लिन आए । मोटरसाइकलमा राखेर धापाखेलको मासु पसल पुर्याए र अर्को मान्छेसँग यौनसम्पर्क गर्न बाध्य बनाए । त्यहाँ सुजा उमेश शाही नाम गरेको मान्छेबाट पनि उनी बलात्कृत भइन् । घटनाको एक सातापछि सुर्जमानले फोन गरेर आफ्नो किराना पसलका लागि तरकारी लिन जानुपर्ने कुरा गरे । सुर्जमानले मोटरसाइकलमा राखेर तरकारी बजार लगे । तैंले अरू मान्छेलाई पनि खुसी पार्नुपर्छ, सावाँ, ब्याज सबै मिनाहा हुन्छ भन्दै धम्क्याए । यसको दुई महिनापछि सुर्जमानले फेरि बोलाए । सुजाले नजाने अडान लिइन । तर, अहिलेसम्म भएका यौनसम्बन्धबारे हल्लाखल्ला गरिदिने भन्दै सुर्जमानले ब्ल्याकमेल सुरु गरे । घरबाटै उनले मोटरसाइकलमा राखेर धापाखेलस्थित उमेश शाहीको मासु पसल अगाडि सैलुनमा पुर्याए । सुर्जमानले कपाल काट्ने बहाना बनाए । सुजालाई शैलुन पछाडिको कोठामा बस्न भने । केहीबेरमा नचिनेको मान्छे छिरे र उनीमाथि जबर्जस्ती गर्न थाले । ढोका बाहिरको चुकुल लगाइएको रहेछ । उनी त्यहाँ पनि बलात्कृत भइन् ।एक रात सुर्जमान रक्सीले मात्तिँदै घरैमा आए । वडा कार्यालयमा गई पाँच लाख रुपैयाँ ऋण चुक्ता गर्नुपर्नेमा ५५ लाख भनेर तमसुक गरिदिनुपर्ने नत्र छोरीलाई समेत बलात्कार गर्ने धम्की दिए । छोरीको सुरक्षाकै लागि भोलिपल्ट वडा कार्यालय गएर उनले सोहीअनुसारको तमसुकमा हस्ताक्षर गरिन् । त्यसअघि वडासचिव र अध्यक्षले हस्ताक्षर नगर्न सचेत गराएका थिए । म कस्तो परिबन्दमा छु भन्नै सकिनँ, त्यहाँ एक जना महिला कर्मचारी भएको भए सबै बाध्यता भन्न सक्थें होला, उनले भनिन्, छोरीको नराम्रो नहोस् भनेर ५५ लाखको तमसुकमा साइन गरिदिए । वडामा तमसुक बनाएको एक महिनापछि सुर्जमानले राति ९ बजेतिर फोन गरेर घर आऊ, त्यो ५५ लाख रुपैयाँको तमसुक च्यातिदिन्छु भन्दै बोलाए । सुर्जमानका दाइ धर्मलालको घर ठेचोमा बन्दै थियो । त्यहां पुग्नेबित्तिकै सुर्जमानले एउटा अँध्यारो कोठातिर घचेटे । मान्छेहरू चिनिनँ, दीपक भनेर बोलाएको सुनें, त्यहाँ पनि दुई जनाले मलाई बलात्कार गरे, उनले सुनाइन्, मेरो सबै विश्वास टुट्यो । मलाई बलात्कार गर्यो, गरायो । तर, ऋणब्याज मिनाहा भएन ।अब सुर्जमानको ध्यान सुजाको शरीरमा मात्र थिएन, उनलाई माइतीले दिएको घरमा पनि थियो । पहिले बलपूर्वक गरेको कागजलाई उनले हतियार बनाए । ६५ लाख रुपैयाँ बैना लिएर पनि जग्गा नामसारी नगरिदिएको भन्दै ०७६ भदौ १७ मा ललितपुर जिल्ला अदालतमा सुजाविरुद्ध मुद्दा हाले । जिल्ला अदालतबाट पत्र आएपछि मात्रै झसंग भइन् । उनले जानकारी पाउँदा मुद्दा हालेको तीन महिना भइसकेको थियो । उनले गर्दै नगरेको बैनाको नक्कली कागजात खडा गरेर मुद्दा हालेको उनले थाहा पाइन् । उनी वकिलकहाँ पुगिन् । वकिलले मुद्दाका लागि सुरुमै ५० हजार लाग्ने बताए । पैसाको कुरा भएपछि म फनक्कै फर्किएँ, अरू केही कुरा गरिनँ, मसंग तिर्ने क्षमता थिएन, उनी भन्छिन् । उनले अदालती प्रक्रियालाई वास्तै गरिनन्, जिल्ला अदालतलाई प्रतिउत्तर पनि पठाइनन् । सुर्जमानले उनलाई मुद्दा फिर्ता लिने आश्वासन दिँदै मिलापत्रको कागजात बनाउने आश्वासन दिए । त्यसमा हस्ताक्षर गर्न भन्दै एक बिहान ललितपुरको बटुक भैरव अगाडिको रेस्टुरेन्टमा लगे । त्यहाँ भेला भएका मान्छेले खाली कागजातमा हस्ताक्षर र ल्याप्चे लगाउन लगाए । तर त्यही कागजका आधारमा जिल्ला अदालत ललितपुरले फैसला सुनायो सुर्जमानका लागि सुजाबाट ब्याजसहित ८० लाख ८२ हजार २ सय २७ रुपैयाँ तिराउनु । यता, सुजाले यो फैसला पनि थाहै पाइनन् । ०७८ कात्तिक २३ गते उनको घरजग्गा लिलामी भयो । लिलामी हुँदा घरजग्गाको मूल्य ७९ लाख तोकिएको थियो । सुजाको घरजग्गा लिलामीमार्फत सुर्जमानले हडपे । सुर्जमानलाई ब्याजसहित ८० लाख ८२ हजार २ सय २७ रुपैयाँ तिर्नुपर्नेमा घर र जग्गाको मूल्य ७९ लाख चुक्ता भए पनि असुल हुन बाँकी भनेर एक लाख ८२ हजार २ सय २७ असुलउपर गरी प्रतिवादीबाट भराइपाउँ भन्दै सुर्जमानले ०७८ मंसिर ९ मा निवेदन दिएका छन् । वडा कार्यालयमा गएर ५५ लाखको तमसुक गरिदिएदेखि नै छरछिमेकी, आफन्तले सुजाको इज्जतमाथि शंका गर्न थालेका थिए । सुर्जमानसँग केही न केही सम्बन्ध नभईकन ५५ लाखको तमसुकमा कसरी हस्ताक्षर गरिस् भन्थे, मैले ५ लाखको सट्टा ममाथि बलात्कार भएको छ भनेर भन्न सकिन, भन्छिन्, मेरो दुःख देखेर दिनरात रोएर आमा बित्नुभयो । मैले पनि घरपरिवारको इज्जत जान्छ भनेर सबै कुरा भनिन । एक दिन मर्न भनेर चोभार पुगेको थिएँ । तर म मरेको कारण कसलाई थाहा हुन्छ, बरु मुद्दा लडें भने सबैलाई थाहा हुन्छ, अरू कोहीलाई यस्तो विपत् नपरोस् भनेर बल्ल बोल्न थालेकी हुँ ।यसैबीच दिदीले फोन गरेर मिटरब्याजपीडितहरूको समस्या समाधान गर्न संघर्ष समिति बनेको बताइन्, समितिका बसन्त जैसीको नम्बर दिइन् । जैसी र समितिका अरू मान्छेका कुरा सुनेपछि सुजाको हिम्मत पनि बढ्यो । आफूमाथि भएको ज्यादतीबारे सुजाले शुक्रबार दिउँसो उपप्रधान तथा गृहमन्त्री नारायणकाजी श्रेष्ठलाई भेटेर जानकारी गराएकी थिइन् । गृहमन्त्रीले भनेका थिए, तपाईंको घरजग्गा फिर्ता गराउने र यौन शोषणविरुद्धको न्यायिक प्रक्रियामा हामी साथमा छौं । अपराधीलाई कुनै पनि मूल्यमा छोडिने छैन । गृहमन्त्रीले भनेजस्तै सुजाको यौन शोषण गर्ने र घरजग्गा लिलाम गरेर हडप्ने सुर्जमान मालीलाई शुक्रबार बेलुकी ललितपुर प्रहरीले पक्राउ गरेको छ ।अनुसन्धानमा संलग्न एक प्रहरीका अनुसार सुर्जमानबाट पहिलो चरणमा सुजाको घर फिर्ता गराइदिने प्रयास हुनेछ । मिटरब्याज सहजीकरण समितिमार्फत किर्ते कागज बनाएर घर लिलाम गराउनुभएको रहेछ, स्रोतले भन्यो, त्यस्तै ऊमाथि बलात्कारको मुद्दा पनि लाग्छ, प्रारम्भिक अनुसन्धानअनुसार ऊ जेल जाने देखिन्छ । जस्तोसुकै स्थितिमा पनि मिटरब्याजसम्बन्धी अनुसन्धान नरोकिने गृहमन्त्री श्रेष्ठले बताए । अनुचित लेनदेन (मिटरब्याज) सम्बन्धी जाँचबुझ आयोग बनाएर कानुन पनि ल्याइसकेको स्थिति छ । प्रमुख जिल्ला अधिकारीको कार्यालयअन्तर्गत सहजीकरण समितिले देशव्यापी काम गरिरहेको छ । थुप्रैको घर, जग्गा, सम्पत्ति र पैसा फिर्ता गरिएको छ, उनले भने, यो भनेको पहिला कागज गराइएका, घरजग्गा रजिस्ट्रेसन गरिएकालाई फर्काइएको हो । पीडितलाई न्याय दिलाउन आयोगमा दर्ता भएको उजुरीका आधारमा कारबाही अघि बढ्ने उनको भनाइ छ ।"
डेंगीले बालिकासहित थप ५ को मृत्यु,"पाँचथरमा पनि संक्रमितपहाडी जिल्ला पाँचथरमा पनि डेंगीका संक्रमित भेटिन थालेका छन् । साउनमा जिल्ला अस्पतालमा नमुना परीक्षण गराएका १५ मध्ये ४ जनामा डेंगी पुष्टि भएको सूचना अधिकारी नारायण जोशीले जानकारी दिए । उनका अनुसार गत वर्षको साउनदेखि असारसम्म ३८ जना संक्रमित भएका थिए । संक्रमण बढेसँगै फिदिम नगरपालिकाले नियन्त्रणका लागि अभियान चलाउने भएको छ । बजार क्षेत्रका सार्वजनिक स्थलमा पानी जमेका खाल्डा पुर्ने, बजार क्षेत्रमा सरसफाइ अभियान चलाउने, चेतनामूलक सन्देश दिने जस्ता गतिविधि थालिएको नगर प्रमुख मित्रप्रसाद काफ्लेले बताए । लामखुट्टेको लार्भा नष्ट गर्न र चेतनामूलक कार्यक्रम अगाडि बढाउन नगरपालिका, स्वास्थ्य कार्यालय र सुरक्षा निकाय एकसाथ अघि बढ्ने निर्णय भएको छ ।"
पानी रङको पाठशाला,"मास्केको कलाबाट पोखराका कृष्णप्रसाद श्रेष्ठ प्रभावित भए । उनकै शैलीमा चित्र कोरे ।२०१० को दशकमा बडाहाकिम धनशमशेर राणाका छोरा हरिशमशेरले नाटक बनाए । पर्दा चाहिने भएकाले कलाकार श्रेष्ठले पानी रङले नै पर्दा तयार गरे । उनले व्यावसायिक कलाकारितालाई भने अगाडि बढाएनन् । त्यसपछि भयो दुर्गा बराल वात्स्यायनको प्रवेश । ०१९ देखि ०२५ सालसम्म काठमाडौं बसेर चित्रकलामा आफूलाई निखारेका वात्स्यायनले पोखरा फर्किएर व्यावसायिकता दिए । ०२२ मा तत्कालीन युवराजाधिराज वीरेन्द्र शाहले नेपाल ललितकला संस्था (नाफा) स्थापना गरे । ०२८ मा नाफाको गण्डकी अञ्चल शाखा गठन भयो । विधानबमोजिम संस्थाको अध्यक्ष अञ्चलाधीश शंकरराज पाठक थिए । वात्स्यायन सचिव भए । शाखा गठनसँगै पोखरामा कलाको संस्थागत विकास भएको मानिन्छ । नाफाले कलाका गतिविधि बढाउँदै लग्यो । त्यतिन्जेल विश्व शाक्य, गोपाल श्रेष्ठ, यादवचन्द्र भुर्तेल, खेम कायस्थ, क्षेत्रलाल कायस्थ, आलोक गुरुङ, विश्व श्रेष्ठ कलाकारका रूपमा उदाए । ०३४ मा नाफा नेपाल राजकीय प्रज्ञा प्रतिष्ठानमा गाभिएपछि कलाकारले विद्रोह गरे । ०३६ मा वात्स्यायनले मोहोरियाटोलमा इगल आई स्टुडियो खोले । उनको स्टुडियोमा बुद्धि गुरुङ, हरेराम जोजिजु, चुंगा गुरुङले केही समय प्रशिक्षण लिए । त्यही वर्ष कृष्णप्रसाद श्रेष्ठको अध्यक्षतामा पुरानी शिल्पी समूह गठन भयो । समूहको नाम परिवर्तन भएर पोखरा कलाकार समूह हुँदै सिर्जनशील कलाकार समूह बन्यो । ०५६ मा औपचारिक रूपमा वात्स्यायनको अध्यक्षतामा दर्ता भएको समूहले नै पोखरामा कलाका गतिविधिलाई माथि पुर्यायो । त्यही वर्ष तत्कालीन पोखरा उपमहानगरपालिकाले महेन्द्रपुलमा रहेको भवनको माथिल्लो तल्लामा पोखरा आर्ट ग्यालरी स्थापनाका लागि भवन उपलब्ध गरायो । भवन जीर्ण भएको भन्दै हाल भत्काइएको छ । कलाको विकासमा बिर्सनै नहुने नाम हो, पोखरेली युवा सांस्कृतिक परिवार । ०३४ मा स्थापना भएको परिवारले ०४२ देखि ग्रामीण तत्स्थान कलायात्रा सुरु गर्यो । यसका लागि पोखराबाट दुर्गा बराल, यादवचन्द्र भुर्तेल, बुद्धि गुरुङ, गोपाल श्रेष्ठ, महेन्द्र राजभण्डारी, हरेराम जोजिजु, कृष्णप्रसाद श्रेष्ठ र क्षेत्रलाल कायस्थ गोरखाको मनकामना पुगे । त्यसअघि ०३८ मा नागढुंगामा रहेको नागबेली युवा परिवारले प्रथम दृश्यचित्र कला सिर्जना भ्रमण आयोजना गरेको थियो । बुद्धि गुरुङ, महेन्द्र राजभण्डारी, क्षेत्रलाल कायस्थ, केदार पालिखे, आलोक गुरुङ पोखराबाट दुई दिन हिँडेर घान्द्रुक पुगेका थिए । कलायात्रामा जानेलाई फूलमाला लगाएर बिदाइ गरेको क्षण कलाकार बुद्धि गुरुङ अझै सम्झन्छन् । त्यतिबेला दिनभरि चित्र कोर्थ्यौं, राति सबैको चित्रमाथि छलफल चलाउँथ्यौं, उनले भने । त्यतिबेलादेखि नै हो, ग्रामीण परिवेश, हिमाल, जातजातिका संस्कृति, वेशभूषा चित्रमा झल्किन थालेको । त्यसअघि पृथ्वीनारायण क्याम्पसको संग्रहालयका लागि चित्र कोर्न वात्स्यायन ०३५ सालतिर एक्लै घान्द्रुक र मिर्सा गाउँ पुगेका थिए ।पोखरेली कलाकारको चित्रमा आफ्नै मौलिकपना छ । माटोको सुगन्ध छ । तोरीबारी, घर, गोठ, टौवा, मकैको कुनियो, ढुंगा छापेको आँगन, सेता हिमाल पोखराका चित्रमा देख्न पाइन्छ । यी चित्रको सुरुआत पानी रङबाटै भएका हुन् । पोखरामा व्यावसायिक चित्रकारितामा तेल रङ खर्चिलो भएकाले पनि पानी रङको प्रयोग भएको वात्स्यायन बताउँछन् । एक्रेलिक रङ उपलब्ध नै थिएन ।पानी रङका लागि आवश्यक सामग्री सजिलै उपलब्ध हुन्थ्यो । सफा गर्न सजिलो हुने । तेल रङमा ब्रस, प्लेट सफा गर्न टार्पिन तेल किन्नुपर्ने । ट्युब पनि महँगो । पानी रङ तुरुन्त सुक्ने । तेल चित्र सुक्न आठदस दिनसम्म लाग्ने । धूलोबाट पनि बचाउन गाह्रो । तेल चित्र कपडामा बनाउनुपर्ने, पानी रङ कागजमा । तेल चित्र बनाउने क्यानभास नै खर्चिलो । तेल चित्रमा एक रङ लगाएपछि अर्को रङ थप्न केही दिन कुर्नुपर्छ । पानी रङ तुरुन्तै सुक्ने भएकाले उतिखेरै थप्न मिल्छ । धेरैजसो पेन्टिङ किन्ने विदेशी पर्यटक हुन्थे । पानी रङलाई रोल गरेर झोलामा हाल्न मिल्ने भएकाले ढुवानी सजिलो भयो, वात्स्यायनले चित्रकलाको अर्थशास्त्र प्रस्ट्याए, चित्र बनाएर मात्रै भएन । बिक्रीका लागि पनि पानी रङको प्रयोग बढी गर्नुपर्थ्यो । धेरैले पानी रङमा अभ्यास गर्नुपर्ने अवस्था भयो । पानी रङमा जस्तो विशेषता अरूमा नहुने वात्स्यायन बताउँछन् । उनका अनुसार पानी रङको माध्यमबाट बनाइएका चित्रमा जुन पारदर्शिताको प्रभाव हुन्छ, अरू माध्यममा हुँदैन । एउटामाथि पोतिएको अर्को रङको पत्रैपत्रको प्रभाव पानी रङमा देखिन्छ । तेल वा एक्रेलिकमा पृष्ठभूमिको रङलाई नयाँ रङले ढाकिदिन्छ । पहिलाको रङको चमक छोपिन्छ । पानी रङमा जतिसुकै रङ थपे पनि अघिल्लो रङ देखिन्छ । पानी रङको प्रवाहको मिठास र गहिराइ तेल र एक्रेलिकमा पाइँदैन । पानी रङमा पहिला फिक्का र पछि गाढा रङको प्रयोग गर्दै चित्रमा गहिरो छाया बनाइन्छ । तेल चित्रमा पहिला गाढा रङ प्रयोग गरिन्छ, उनी भन्छन्, तेल र एक्रेलिकलाई नियन्त्रण गर्न सजिलो छ । पानी रङ बगेर जता पनि जान सक्ने भएकाले त्यसलाई नियन्त्रण गर्न विशेषखाले सीप चाहिन्छ । चालीसको दशकमा पोखराका चित्रकलाले काठमाडौंसम्म हस्तक्षेप गर्यो । भक्तपुर, पाटन, ठमेलका पसले पोखरासम्मै आएर ठूलो मात्रामा चित्र किन्न थाले । विदेशतिर पोखराकै चित्र बढी बिक्री हुन्थ्यो । पोखराको आफ्नो छुट्टै शैली थियो । ०४८ मा युनिसेफ र याक कला संस्थाले काठमाडौंको सिर्जना कन्टेम्पोररी आर्ट ग्यालरीमा द चाइल्ड गर्ल शीर्षकमा चित्रकला प्रतियोगिता गरे । वात्स्यायन र उज्ज्वलकुन्दन ज्यापूका चित्रले सर्वोत्कृष्ट पुरस्कार जिते । बुद्धि गुरुङ र धीरेश दाहालले विशेष पुरस्कार पाए । प्रतियोगितामा पोखराका नौ कलाकार सहभागी थिए । वरिष्ठ कलाकार उत्तम नेपाली, शशिविक्रम शाहलगायत कला समीक्षक र विज्ञले पोखराले पानी रङमा आफ्नो छुट्टै पहिचान स्थापित गरेकाले पानी रङको पाठशालाको उपमा दिए । पचासको दशकको मध्यतिरबाट पानी रङको प्रयोग कम हुँदै गयो । पछिल्लो पुस्ताका कलाकार धेरैजसो एक्रेलिकमा आकर्षित भएको वात्स्यायन पाउँछन् । पानी रङका चित्र नाजुक हुने भएकाले खरिदकर्ताले पनि एक्रेलिकमा खर्च गर्न खोज्ने उनको अनुभव छ । अहिले पोखराको आफ्नोपन हराउँदै गएको छ । अन्तर्राष्ट्रिय कलाकारको प्रभाव बढी छ, उनी भन्छन्, पहिला प्रकृतिको रङ दुरुस्तै उतार्ने शैली थियो । अहिले टाढैबाट आँखालाई आकर्षित गर्ने रङको प्रयोग गर्ने विदेशी शैली बढी प्रचलनमा छ ।वात्स्यायनले सुरु गरेको पानी रङको विरासतलाई बुद्धि गुरुङ, यादवचन्द्र भुर्तेल, क्षेत्रलाल कायस्थ, हरेराम जोजिजु, आलोक गुरुङ, महेन्द्र राजभण्डारी, राजदुर जोशी, सञ्जय गुरुङ, लोकप्रसाद गुरुङ, किरण रञ्जित, पदम घले, एनबी गुरुङ, सूर्य बराइली, इशान परियार, रिक गुरुङ, थमनसिंह सुनारलगायतले फैलाए । पछिलो समय मनोज तामाङ, झविन्द्र गुरुङ, गोपाल दरै, ज्योति गुरुङ, हेमकान्ति गुरुङ, लक्ष्मी पुन, डीबी गुरुङ, देवेन्द्र गुरुङ, एलिता गुरुङलगायतले पोखरामा रहेर चित्रकलालाई गति दिइरहेका छन् । कलाकार बुद्धि गुरुङ तत्कालीन समयमा पोखराको चित्रकलामा बाहिरी प्रभाव नपरेकाले पनि यहाँको पानी रङले आफ्नो पहिचान बनाएको बताउँछन् । पानी रङको माध्यममा चित्र कोर्दैमा वा यहाँको भूगोलको चित्र बनाउँदैमा पोखराको मौलिक चित्र नहुने तथ्य अघि सार्छन् । कतिपय चित्रमा पानी रङको प्रयोग भएको हुन्छ तर त्यसमा यहाँको जनजीवन झल्किँदैन, नेपाल ललितकला प्रज्ञा प्रतिष्ठानअन्तर्गत परम्परागत शिल्पकला विभागका पूर्वप्रमुख उनी भन्छन्, विदेशी प्रभावले पोखराको मौलिकपन गुम्दै गएको छ । नेपालका मौलिक कलाकृति विदेशका ठूला ग्यालरीमा पुगिसके पनि यहाँको शैली नजिकको तीर्थ हेला जस्तै भएकामा उनले चिन्ता व्यक्त गरे । गुरुङका समकालीन कलाकार हरेराम जोजिजु भने उनको तर्कसँग सहमत छैनन् । ०३७ मा अध्ययनका क्रममा काठमाडौं पुगेका उनले पानी रङलाई त्यहाँसम्म फैलाए । काठमाडौंका साँघुरा गल्लीको चित्रलाई उनैले प्रचलनमा ल्याए । यद्यपि, समयक्रमसँगै हरेक खाले माध्यमको प्रयोग कलाकारले गर्नुपर्ने उनको तर्क छ । कलामा नयाँनयाँ प्रयोग गर्न उनी रुचाउँछन् । ३८ वर्ष काठमाडौं बसेर ५ वर्षअघि पोखरा नै फर्किएका उनले पछिल्लो समय अल्कोहल इन्कबाट चित्र बनाउने नयाँ शैली अपनाउँदै आएका छन् । उनी पानी रङमा पनि कोरियाली शैलीको फ्युजन गर्छन् । डिजिटल र न्युरो आर्टमा उनको रुचि छ । लोक्ता कागजमा पानी रङ असम्भवजस्तै भए पनि आफूले नयाँ प्रयोग गरेर सम्भव बनाएको उनले सुनाए । हिमाल, घरबारीजस्ता विषयवस्तुलाई मात्रै मौलिकता मानेर भएन, उनले भने, कलाकार गतिशील हुनुपर्छ । एउटै माध्यममा रहिरहन हुँदैन ।"
चितवन र साइकल,"चितवनको राजनीतिक इतिहाससँग पनि साइकल जोडिएको छ । चितवनको निर्वाचन इतिहासमा विद्यावारिधि राजेन्द्रप्रसाद रेग्मीका अनुसार २०१५ सालको पहिलो संसदीय निर्वाचनको प्रचारप्रसारमा चितवनमा साइकल भित्रिएको थियो । त्यतिबेला नेपाली कांग्रेसका उम्मेदवार विश्वबन्धु थापाले चुनावी माहोल ल्याउन चारवटा साइकल ल्याएका थिए । रेग्मीले ती साइकल नै चितवनमा पहिलो पटक भित्रिएको दाबी गरे । वर्तमान प्रधानमन्त्री पुष्पकमल दाहाल चितवनकै बासिन्दा हुन् । ०७८ सालको चैतमा नारायणगढमा आयोजना भएको साइकल दौड प्रतियोगिता उद्घाटन गर्न आएका बेला उनले साइकलसँग जोडिएका सम्झना सुनाएका थिए । मेरो बिहेमा दुलही लिन साइकल चढेरै गएको थिएँ, त्यसबेला उनले भनेका थिए । उनको भनाइले पनि साइकल चितवनको सामाजिक जीवनसँग राम्रैसँग जोडिएको प्रस्ट पार्छ । नेपाल साइकल व्यवसायी संघ चितवन नवलपुरका पूर्वअध्यक्षसमेत रहेका धर्मराज सापकोटाका अनुसार चितवनमा ०१७ सालमा जितबहादुर कार्कीले साइकल बेच्नका लागि नारायणगढमा जेबी साइकल पसल खोलेका थिए ।"
सत्तामा रहेकालाई पार्टी निर्णयमा बाँध्दै माओवादी,"(काठमाडौं)माओवादीले प्रधानमन्त्री, मुख्यमन्त्री, मन्त्री र पालिकाका जनप्रतिनिधिलाई पार्टीको सामूहिक निर्णयमा बाँध्न कार्यविधि बनाउने भएको छ । संघ, प्रदेश र स्थानीय सरकारमा रहेका नेताहरू पार्टी नीतिअनुसार नचलेको गुनासो बढेपछि माओवादी पदाधिकारी बैठकले कार्यविधि ल्याउने निर्णय गरेको हो । प्रधानमन्त्री एवं पार्टी अध्यक्ष पुष्पकमल दाहाल इटाली भ्रमणमा रहेका बेला आसन्न केन्द्रीय समिति बैठकका लागि एजेन्डा तय गर्न पदाधिकारी बैठक बसेको थियो । केन्द्रीय समिति बैठक साउन तेस्रो साता हुँदै छ ।अध्यक्ष दाहालले पार्टी नीतिअनुसार सरकारको कार्यक्रम ल्याउन नसकेको भन्दै नेताकार्यकर्ताले आलोचना गर्न थालेका छन् । सरकारले ल्याएको बजेटमा पनि माओवादी नीति नपरेको उनीहरूको भनाइ छ । चालु आर्थिक वर्षको बजेटमा कांग्रेसको छाया परेकाले आफ्नो भनाइ राख्न माओवादीलाई गाह्रो भएको एक पदाधिकारीले बताए । हाम्रो अध्यक्षले नेतृत्व गरेको सरकारले ल्याएको बजेट समाजवाद उन्मुख छैन, उनले भने, सरकार र पार्टीबीच राम्रो छलफल र समन्वय भएको भए निम्नवर्गका जनताका लागि बजेट ल्याउन सकिने ठाउँ थियो । प्रधानमन्त्रीले चाल्ने कदम र माओवादीले पाएका मन्त्रालयले गर्ने निर्णय संस्थागत भए धेरै राम्रा काम गर्न सकिन्छ । माओवादी संघदेखि स्थानीय सरकारसम्म सहभागी भए पनि उचित समन्वय नहुँदा प्रभावकारी काम नदेखिएकाले केन्द्रीय समितिबाट कार्यविधि र कार्यविभाजन गरेर जाने तयारी भएको सचिव देवेन्द्र पौडेलले जानकारी दिए । पार्टी र सरकार जोडिएन, जसका कारण सरकार र पार्टीको काम प्रभावकारी भएको देखिएन, उनले भने, सरकार र पार्टीबीच उचित समन्वय हुँदा अझै प्रभावकारी काम गर्न सकिन्छ भन्ने निष्कर्ष छ ।सरकारले भ्रष्टाचार नियन्त्रणमा चालेका कदमलाई जनतासमक्ष पुर्याउन नसक्नुको कारण पनि पार्टीसँगको समन्वय अभाव रहेको उपमहासचिव वर्षमान पुनको भनाइ छ । प्रधानमन्त्री, उपप्रधान तथा गृहमन्त्रीले भ्रष्टाचारविरुद्ध सशक्त अभियान सञ्चालन गरिरहनुभएको छ, समग्रमा सरकारले जनताको अपेक्षाअनुसार प्रभावकारी ढंगले काम अघि बढाएको छ, उनले भने, तर सरकारले गरेको कामलाई जनतासम्म पुर्याउने, त्यसलाई दृढतापूर्वक अघि बढाउने गरी पार्टी व्यवस्थित भएन । अध्यक्ष दाहाल र वरिष्ठ उपाध्यक्ष नारायणकाजी श्रेष्ठ सरकारको काममा बढी व्यस्त भएका बेला सरकार र पार्टीबीच समन्वय गर्ने जिम्मेवारी अरू नेतालाई दिइएको छैन । अध्यक्ष दाहाल आफैं प्रधानमन्त्री र आफैं सिंगो पार्टी हुँदा संगठनको काम व्यवस्थित हुन नसकेको एक पदाधिकारीले बताए । महासचिव देव गुरुङ भने पार्टी युनिफाइड कमान्ड बाट चलेको बताउँछन् । अध्यक्ष नै प्रधानमन्त्री भएपछि पार्टी युनिफाइड कमान्डबाट चलेको छ, उनले भने, त्यसलाई सामूहिक निर्णयमा चलेको भन्न सकिन्छ ।०७८ पुसमा भएको माओवादी महाधिवेशनले पार्टी सामूहिक निर्णयमा चल्ने दस्ताबेज पारित गरेको थियो । संगठनात्मक रूपले पार्टीलाई जनवादी केन्द्रीयताको सिद्धान्तअनुसार सञ्चालन गर्न जोड लगाउने, जनवादी केन्द्रीयताको सिद्धान्त र पार्टीको विधि विधान पालना गर्ने, गराउने कुरालाई उच्च प्राथमिकता दिने, महाधिवेशनले पारित गरेको दस्ताबेजमा उल्लेख छ, त्यसअनुसार सामूहिक निर्णय र व्यक्तिगत जिम्मेवारी, अभिव्यक्तिमा स्वतन्त्रता र कामकारबाहीमा एकरूपता, सामूहिकताको केन्द्रीकृत अभिव्यक्तिका रूपमा नेतृत्व निर्माण, रक्षा, विकासमा जोड गर्नुपर्छ ।माओवादी अध्यक्ष दाहाल गत पुसमा प्रधानमन्त्री भएपछि मन्त्री चयनलगायतका कार्य गर्नुअघि पार्टीभित्र सामूहिक निर्णय लिइएको थिएन । सबै निर्णय अध्यक्षले सुनाउनुभयो, हामीले समर्थन गरेका हौं, एक पदाधिकारीले भने । संसद्बाट एमसीसी सम्झौता अनुमोदन गर्ने विषयमा उपाध्यक्ष पम्फा भुसाल, महासचिव गुरुङलगायतले फरक मत राखे पनि दाहालको बोली नै अन्तिम भएको थियो । माओवादीले त्यतिबेला व्याख्यात्मक टिप्पणीसहित सम्झौता अनुमोदन गर्ने निर्णय गरेको थियो । पार्टीका सबै प्राधिकार अध्यक्ष दाहालमा केन्द्रित भएकाले सामूहिक निर्णय लागू हुन नसकेको सचिव राम कार्कीको बुझाइ छ । धेरै पहिले पार्टी सामूहिक निर्णयमा चलेको इतिहास छ, उनले भने, अहिले एउटा व्यक्तिको निर्णयमा पार्टी चलिरहेको छ ।माओवादीबाट अध्यक्ष दाहाल प्रधानमन्त्री, वरिष्ठ उपाध्यक्ष श्रेष्ठ र उपप्रधान तथा गृहमन्त्री, उपमहासचिव शक्तिबहादुर बस्नेत ऊर्जामन्त्री, स्थायी समिति सदस्य रेखा शर्मा सूचना प्रविधिमन्त्री र केन्द्रीय सदस्यहरू सुदन किराती संस्कृति, पर्यटन, अमनलाल मोदी सामान्य प्रशासनमन्त्री र सुशीला सिपाइली संस्कृति राज्यमन्त्री छन् । वाग्मती प्रदेशको मुख्यमन्त्री केन्द्रीय सदस्य शालिकराम जम्कट्टेल र कर्णाली प्रदेशको मुख्यमन्त्री अर्का केन्द्रीय सदस्य राजकुमार शर्मा छन् । सातै प्रदेश सरकारमा माओवादीबाट मन्त्री छन् । १ सय २१ पालिका प्रमुख माओवादीले जितेको छ ।महाधिवेशनले निर्वाचित जनप्रतिनिधिले पार्टीको निर्णयअनुसार काम नगरे फिर्ता बोलाउन सकिने निर्णय नै गरेको भए पनि हाल मन्त्री र जनप्रतिनिधिका कामबारे कुनै समीक्षा भएको छैन । माओवादीभित्र केन्द्रदेखि स्थानीय इकाइ समितिसम्म आलोचना खुला भए पनि नेतृत्वको आलोचना गर्ने व्यक्तिलाई उचित स्थान दिएको छैन । प्रधानमन्त्री र मन्त्रीहरूले पार्टी नेता र कार्यकर्ताका गुनासो सुन्न सातै दिन पार्टी केन्द्रीय कार्यालय पेरिसडाँडामा आउने निर्णय एक सातामै अलपत्र परेको थियो । पेरिसडाँडामा नेताकार्यकर्ताको गुनासो सुन्ने कार्यक्रम उद्घाटन गरेपछि प्रधानमन्त्री दाहाल आफैं दोहोर्याएर गएनन् । मुख्यमन्त्री, प्रदेश मन्त्री र पालिका प्रमुखलाई भेटेर आफ्नो कुरा राख्न नपाएको गुनासो व्यापक छ ।माओवादीका स्थायी समिति सदस्य कालीबहादुर मल्लले पार्टीलाई सरकारमा खोज्नुपर्ने बेला भएको बताए । पार्टी सत्तामा छ, सत्ता पार्टीमा छ, उनले व्यंग्य गरे, जताततै पार्टी देखिन्छ तर नेता तथा कार्यकर्ताका धेरै गुनासा छन् । यो जटिलता फुकाउन विधि बनाउन आवश्यक छ । अर्का स्थायी समिति सदस्य अञ्जना विशंखेले सरकारमा गएका नेताहरूको बेवास्ता अचम्म पार्ने खालको भएको बताइन् । प्रधानमन्त्री र मन्त्रीहरू यति व्यस्त हुनुहुन्छ कि उहाँहरूले माओवादी नेता तथा कार्यकर्ता भेट्ने समय मिलाउन कठिन छ, उनले भनिन्, प्रधानमन्त्री र मन्त्रीहरूले कार्यकर्ताको गुनासो नसुन्ने हो भने कसको सुन्ने ? उनले आफू स्थायी समिति सदस्य भए पनि पार्टी सरकारमा गएयता प्रधानमन्त्री दाहालसँग जम्मा पाँच मिनेट र उपप्रधान तथा गृहमन्त्री श्रेष्ठसँग १० मिनेट कुरा गर्ने मौका पाएको सुनाइन् । संस्थागत प्रणालीमा पार्टी चलेकै छैन, उनले भनिन्, सरकारमा गएका नेताहरू पार्टी नीतिअनुसार होइन, स्वेच्छाले चल्नुभएको छ ।"
संख्या वृद्धिसँगै बाघ संरक्षणमा चुनौती,"(कञ्चनपुर)चार महिनायता भारतको दुधुवा नेसनल पार्कको पिलिभित क्षेत्रमा ४ वटा बाघ मृत भेटिए । करिब चार महिनायता एउटै क्षेत्रमा बाघहरू मृत भेटिएपछि उत्तर प्रदेशका मुख्यमन्त्रीले तत्काल छानबिन समिति नै गठन गरे । शुक्लाफाँटा राष्ट्रिय निकुञ्जसँगै जोडिएको उक्त क्षेत्रमा लगालग बाघ मृत भेटिँदा नेपालतर्फ पनि संरक्षणमा चुनौती थपिएको छ । बाघको संख्या उत्साहजनक रूपमा वृद्धि भएसँगै त्यसलाई निरन्तरता दिनुका साथै चोरीसिकार नियन्त्रणमा चुनौती थपिएको हो । पछिल्लो केही वर्षदेखि शुक्लाफाँटामा चोरीसिकार शून्य छ । आहारा प्रजातिको उपलब्धता पनि निकै राम्रो छ । जसका कारण बाघको संख्या ४ वर्षमा झन्डै दोब्बर पुगेको छ । पछिल्लो गणनाअनुसार निकुञ्जमा बाघको संख्या ३६ छ । भारततर्फ चोरीसिकार बढ्दा यता पनि चुनौती थपिएको छ, राष्ट्रिय प्रकृति संरक्षण कोषको शुक्लाफाँटा संरक्षण कार्यक्रम प्रमुख लक्ष्मीराज जोशीले भने, हामीकहाँ चोरीसिकार नियन्त्रण भएकै कारण अहिलेको सफलता प्राप्त भएको हो । शुक्लाफाँटा दुधुवासँग लालझाडी मोहना संरक्षित क्षेत्र हुँदै जोडिन्छ । शुक्लाफाँटासँगै प्रत्यक्ष रूपमा भारतको लग्गाबग्गा र पिलिभित टाइगर रिजर्भ जोडिन्छ । उक्त क्षेत्रमा बाघलगायत अन्य वन्यजन्तु ओहोरदोहोर भइरहन्छन् । विगतको अध्ययनले पनि बाघको ओहोरदोहोर भइरहेको देखिन्छ, निकुञ्जका सहायक संरक्षण अधिकृत मनोज ऐरले भने, भारततर्फको चोरीसिकारमा शुक्लाफाँटाका बाघ पनि पर्न सक्छन् । उनका अनुसार १० वर्षअघि बञ्जारा समूहका व्यक्ति ठूलो संख्यामा आखेटोपहारसहित पक्राउ परेका थिए । त्यतिबेला तिनीहरूमाथि निकै निगरानी गरिएको थियो । हालै महेन्द्रनगरमा सम्पन्न नेपाल र भारतका वन्यजन्तु संरक्षणकर्मीको छलफलमा पनि यो विषयले प्राथमिकता पायो । दुधुवामा बाघ मारिएपछि भारतले बञ्जारा समूहमाथि कडा निगरानी गर्न पत्राचार गरिएको उत्तराखण्डको हल्द्वानी वन विभागकी उपप्रभागीय अधिकारी ममता चन्दले बताइन् । उनले यसबारे नेपालका वनकर्मीलाई समेत सतर्कता अपनाउन सुझाइन् । चोरीसिकार नियन्त्रणसँगै मानव र बाघ द्वन्द्व नियन्त्रण पनि ठूलो चुनौती भएको संरक्षणकर्मी बताउँछन् । गत वैशाख दोस्रो साता कञ्चनपुरको बेलौरी८ पचुईमा बाघको आक्रमणबाट एक महिलाको मृत्यु भएको थियो । दुधुवा राष्ट्रिय निकुञ्जबाट आएको उक्त बाघ नियन्त्रणमा लिई ललितपुरस्थित सदर चिडियाखाना पठाइएको थियो । बाघको संख्या बढ्दै जाँदा बाघ र मानवको द्वन्द्व बढ्छ, सहायक संरक्षण अधिकृत ऐरले भने । ३ सय ५ वर्गकिलोमिटर क्षेत्रफल रहेको शुक्लाफाँटा निकुञ्जमा अहिले ३६ बाघ छन् । निकुञ्जमा अझै कतिसम्म बाघ अटाउन सक्छन् भन्ने अध्ययन हुन सकेको छैन । आहारा प्रजाति भने निकुञ्जमा पर्याप्त छ । पछिल्लो अध्ययनअनुसार आहारा प्रजातिको उपलब्धता प्रतिवर्गकिलोमिटर ४ प्रतिशत छ । बाघको संख्या बढ्दै जाँदा निकुञ्जबाहिर पनि निस्किने जोखिम हुन्छ । यतिबेला नियन्त्रणमा लिन दक्ष जनशक्ति र हात्तीको आवश्यकता पर्छ । अहिले राष्ट्रिय प्रकृति संरक्षण कोषमा चितुवा नियन्त्रणमा लिन सक्ने मात्रै दक्ष जनशक्ति छ । पछिल्लो पटक बाघ नियन्त्रणमा लिन बर्दियाबाटै प्राविधिक टोली ल्याउनुपरेको थियो । हात्ती पनि तालिम प्राप्त नभएकाले केही समस्या भएको ऐरले बताए । बाघ बस्तीमा पसे क्षति रोक्न तत्काल नियन्त्रणमा लिनुपर्ने हुन्छ, त्यसका लागि दक्ष जनशक्ति चाहिन्छ, ऐरले भने, अहिले हामीसँग त्यो जनशक्ति छैन, बर्दियाबाटै ल्याउनुपर्छ । उनले बाघ कुन ठाउँमा बाहिर निस्किन्छ, कति बस्छ यसबारेमा अध्ययन गर्नु पनि जरुरी हुन्छ । यसका साथै निकुञ्ज आसपासका बस्तीमा वन्यजन्तुबाट जोगिन अपनाउनुपर्ने सतर्कताबारे पनि जनचेतना जगाउनुपर्ने उनले बताए । सहायक संरक्षण अधिकृत ऐरका अनुसार शुक्लाफाँटामा कति बाघको संख्या उपयुक्त हो भन्ने विषयमा हालसम्म अध्ययन हुन सकेको छैन । यसको निर्धारण आहारा प्रजाति र बासस्थानको उपलब्धताले गर्छ ।"
बलात्कार प्रयास आरोपमा ३ पक्राउ,"दाङ (कास) तुलसीपुरमा एक महिलालाई लुटपाट गरी सामूहिक बलात्कार प्रयास आरोपमा तीन युवक पक्राउ परेका छन् । तुलसीपुर उपमहानगरपालिका१२ टरीगाउँ नजिकै बुधबार बेलुका ३२ वर्षीयालाई सामूहिक बलात्कार प्रयास गरेको आरोपमा तुलसीपुर६ का २२ वर्षीय दुर्गा केसी, तुलसीपुर१२ का १९ वर्षीय अभिषेक चौधरी र २० वर्षीय तिलक परियार पक्राउ परेका हुन् ।उनीहरूले महिलाको साथबाट एक तोलाको सुनको सिक्री, एक थान मोबाइल र ९ हजार रुपयाँ नगदसमेत लुटेको प्रहरीले जनाएको छ । पक्राउ परेका तीनै जनालाई शुक्रबार डाँकाचोरी र बलात्कार प्रयास मुद्दामा जिल्ला अदालतबाट चार दिनको म्याद थप गरी विस्तृत अनुसन्धान गरिरहेको इलाका प्रहरी कार्यालय तुलसीपुरका प्रवक्ता प्रहरी निरीक्षक पर्वत केसीले बताए ।"
लम्पीबाट मर्ने पशुको संख्या ५० हजार नाघ्यो,"(काठमाडौं)लम्पी स्किन रोगबाट मर्ने पशुको संख्या ५० हजार नाघेको छ । साउन १२ सम्म मुलुकभर ५० हजार ८ सय २६ पशु मरेको पशुसेवा विभागको तथ्यांक छ । ०७९ चैतमा कोशीबाट फैलिएको लम्पी स्किन रोगबाट साउन १२ सम्म १० लाख ८८ हजार ७ सय ४९ पशु संक्रमित भएका छन् । तीमध्ये ५० हजारभन्दा बढी पशु मरेका हन् । २ लाख ४८ हजार ३ सय ५ पशु अझै सक्रिय संक्रमणमै रहेको विभागले जनाएको छ ।यही अवस्था रहे मर्ने पशुको संख्या एक लाख बढी पुग्ने देखिन्छ । यसले अर्बौं रुपैयाँको नोक्सानी भएको छ, नेपाल पशु चिकित्सा परिषद्का निमित्त रजिस्ट्रार मनोजकुमार शाहीले भने, मुलुकभर फैलिइसकेको छ । अब तत्काल महामारी घोषणा गरेर राहतको प्याकेज ल्याउन जरुरी छ । विवरणअनुसार ९ दिनमै थप ३४ हजार ६ सय ९४ पशु संक्रमित भएका छन् । यस अवधिमा २६ सय ९३ पशु मरेको विभागले जनाएको छ । रोगबारे सरकारले लापरबाही गर्दा संक्रमण दर भयानक बनेको जानकार बताउँछन् । करिब ३ वर्षअघि नै देखिएको रोगबारे सरकारले पूर्वतयारी नगर्दा अहिले अवस्था जटिल बनेको हो । लम्पी पहिलो पटक ०७७ असारमै देखिएको थियो । ०७७ र ०७८ (दुई वर्षमा) १६ जिल्लाका २९ पालिकामा फैलिएको रोगबाट २ वर्षमा ३ हजार ३ सय १ पशु संक्रमित भई १३ पशु मरेको विभागको तथ्यांक छ, कृषक समूह महासंघ नेपालका संस्थापक अध्यक्ष उद्धव अधिकारीले भने, तर सरकारले पूर्वतयारी नै गरेन । सरकारी लापरबाहीका कारण किसान पीडामा परे । रोपाइँको मुखमा हल गोरु मरेका उदाहरण कति छन् कति । रोगले दूध उत्पादन घट्नुका साथै दुग्धपदार्थको उपभोग गर्नेदेखि पशुवस्तुको मल उत्पादनका लागि खेतबारीमा उपयोग गर्ने चक्रीय स्वनिर्भर खेतीप्रणाली नराम्ररी प्रभावित बनाएको छ । रोगले मुख्यतया पशुपालनमा केन्द्रित साना किसानको जनजीविका धराशायी बनेको खाद्यका लागि कृषि अभियानका संयोजकसमेत रहेका अधिकारीले बताए । हरेक प्राकृतिक विपत्तिसँग हारेका किसानले राज्यलाई कहिल्यै आफ्नो अभिभावकीय भूमिकामा रहे भएको देख्न पाएनन्, उनले भने, किसानले बेहोरेको यो अपूरणीय क्षतिको यथार्थ तथ्यांक संकलन गरी उचित क्षतिपूर्ति दिनुपर्छ ।लम्पी रोगकै कारण पहाडी क्षेत्रमा रोपाइँ नै ढिला भएको छ । रोगकै कारण किसान पीडित बनिरहदा सरकारले राहतको कार्यक्रम घोषणा पनि गरेको छैन । न त संक्रमित पशुका लागि पर्याप्त औषधोपचार र खोपकै व्यवस्था गर्न सकेको छ । रोगकै कारण पशुपालन व्यवसाय गरिरहेका किसान आहत भएका छन् । किसानलाई राहत पुर्याउने कुनै कार्यक्रम घोषणा गर्न नसक्नु सरकारको गैरजिम्मेवारीको पराकाष्ठा हो, किसानका १० संघसंस्थाका सञ्जाल राष्ट्रिय किसान सञ्जालका संयोजक गणेशचन्द्र तिमिल्सिनाले भने, यस्तो विकराल अवस्थामा बिमित किसानले बिमा रकम भुक्तानी पनि पाएका छैनन् । बिमा कम्पनीले बिमा नवीकरण गर्न नमानिरहेको अवस्था छ ।लम्पीले महामारीकै रूप लिएकाले सरकारले तत्काल महामारी घोषणा गर्नुपर्नेमा उनले पनि जोड दिए । महामारी घोषणा गरेर किसानलाई राहत, क्षतिपूर्ति र पुनःस्थापना गरी अविलम्ब रोगबाट मरेका पशुको बिमा भुक्तानी गरियोस्, उनले भने, बिमित किसानको भुक्तानी नदिने, आलटाल गरी किसानलाई दुःख दिने र पशुधन बिमा नवीकरण नगर्ने कम्पनीलाई यथाशीघ्र कारबाहीको दायरामा ल्याई कानुनबमोजिम कारबाही गर्नुपर्छ । विवरण अनुसार सबैभन्दा बढी सुदूरपश्चिममा २५ हजार ६ सय १० पशु मरेका छन् । दोस्रोमा कर्णालीमा ८ हजार ७ सय ३, कोशीमा ५ हजार ४२ र लुम्बिनीमा ४ हजार पशु मरेको जनाइएको छ । वाग्मतीमा ३ हजार ४ सय ७६, गण्डकीमा २ हजार २ सय ९५ र मधेशमा १७ सय पशु मरेको विभागले बताएको छ । विभागले भने पछिल्लो समय संक्रमण दर घटेको दाबी गरेको छ । मृत्यु हुने पशु र संक्रमण दरभन्दा निको हुनेको संख्या धेरै छ, विभागका सूचना अधिकारी चन्द्र ढकालले भने । संक्रमितमध्ये सबैभन्दा बढी सुदूरपश्चिममा २ लाख ४७ हजार ९ सय ७१ पशु निको भएका छन् । दोस्रोमा क्रमशः कोशीमा २ लाख २ हजार ९ सय ८९, कर्णालीमा १ लाख ७८ हजार ८, लुम्बिनीमा ५४ हजार ६ सय, वाग्मतीमा ४७ हजार ५ सय ४५, गण्डकीमा ३६ हजार ३ सय ७७ र मधेशमा २२ हजार १ सय २८ पशु निको भएको विभागले जनाएको छ । विभागका अनुसार रोग नियन्त्रणका लागि पालिकाहरूमा प्राविधिक एवं डाक्टर खटाइएको छ । साथै गाउँगाउमा सचेतनाका कार्यक्रम पनि गरिएको छ । रोगलाई निर्मूल पार्न खोपलाई पनि तीव्रता दिइएको विभागको दाबी छ । साउन १२ सम्म ३ लाख ५० हजार ९ सय २६ पशुलाई खोप लगाइएको ढकालले जनाए ।"
बाढीले नहरमा क्षति पुर्याउँदा तीन हजार परिवार अन्धकारमा,"(मुगु)भारी वर्षासँगै आएको बाढीका कारण मुगुको छायानाथ रारा नगरपालिकास्थित गमगाढ साना जलविद्युत् आयोजनामा क्षति हुँदा झन्डै ३ हजार परिवार अन्धकारमा छन् । भारी वर्षासँगै गमखोलाबाट बालुवा र लेदो बगेर गमगाढ जलविद्युत् आयोजनाको नहरमा पस्दा विद्युत् सेवा अवरुद्ध बनेको हो । विद्युत् सेवा अवरुद्ध भएपछि सदरमुकाम गमगढी आसपासका गाउँ अन्धकारमय बनेका हुन् । दिउँसो नहर सफा गरे पनि राति लेदो र बालुवा भरिएर फेरि समस्या उत्पन्न हुने गरेको छ । नहरको लेदो र बालुवा सफा गर्दै हैरान भइसकियो, ऐडीले भने, दुई साता भइसक्यो, विद्युत् पुनः सुरु गर्न सकिएको छैन । विद्युत् सेवा अवरुद्ध हुँदा गमगढीसहित कार्कीबाडा, भामबाडा, ढुम, श्रीनगर, पिना, ताल्च, बालै, रुघा, थार्पलगायत दुई दर्जन बस्ती प्रभावित बनेका छन् ।विद्युत् नहुँदा सरकारी तथा गैरसरकारी कार्यालयका साथै बैंक र वित्तीय संस्थाको नियमित कामकाज गर्न पनि कठिनाइ भएको छ । विद्युत् समस्या हुँदा स्थानीयले प्रतिघण्टा एक सय रुपैयाँसम्म तिरेर जेनेरेटरबाट मोबाइल चार्ज गर्नुपरेको छ । बिजुली नहुँदा बजार पनि सम्साँझै सुनसान हुन्छ, स्थानीय कर्णराज गिरीले भने, व्यापार व्यवसाय चौपट भयो, दैनिक कामकाज गर्न पनि समस्या भएको छ ।०६८ सालदेखि सञ्चालनमा आएको ४ सय किलोवाटको आयोजना हरेक बर्खामा अवरुद्ध हुने गरेको छ । गत वर्ष पनि असोज १९ देखि २३ सम्मको भीषण वर्षाले उक्त जलविद्युत् आयोजनालाई क्षतिग्रस्त बनाएको थियो । मुगुमा राष्ट्रिय विद्युत् प्रसारण लाइन विस्तारको काम पनि सुस्त छ । छिमेकी जिल्ला जुम्ला र कालीकोटमा विद्युत्को राष्ट्रिय प्रसारण लाइन विस्तार भए पनि मुगुमा कामै हुन नसकेको स्थानीय अगुवा देवेन्द्र शाहीले बताए ।"
चीन जित्दा इंग्ल्यान्डले कुर्नुपर्यो,"हिन्डसमार्स (एएफपी) दस खेलाडीमा सीमित चीनले महिला विश्वकप फुटबलमा शुक्रबार हाइटीलाई १० ले हराएको छ । यो नतिजाले समूह डी का सबै चार टिमको सम्भावना कायम रह्यो । खेलको अन्त्यमा १० खेलाडीमा सीमित चीनका लागि वाङ सुआङले ४७ औं मिनेटमा निर्णायक गोल गरिन् । त्यसअघि २९ औं मिनेटमा जे रुईलाई सिधा रातो कार्ड देखाइएको थियो । यस खेलमा चीन स्पष्ट जित निकाल्न असफल रहेको भए इंग्ल्यान्ड अन्तिम १६ मा पुग्थ्यो । तर, इंग्ल्यान्डले लिग चरणको अन्तिम खेल कुर्नुपर्नेछ । यो समूहमा इंग्ल्यान्ड २ खेलबाट ६ अंकसहित शीर्षस्थानमा छ । टोलीका पछाडि डेनमार्क र चीनको समान ३ अंक छ । हाइटी भने लगातार दोस्रो हारपछि शून्यमा छ । तर हाइटीको पनि छनोट सम्भावना कायम छ । समूहमा सबै प्रकारका गणितीय सम्भावना खुला छ । त्यसअघि लाउरेन्स जेम्सले गरेको एकमात्र गोल मदतमा इंग्ल्यान्डले शुक्रबार डेनमार्कलाई १० ले हराएको छ । यससँगै युरोपेली च्याम्पियन इंग्ल्यान्ड नकआउट चरणको नजिक पुगेको थियो । समूह डी मा लगातार जित निकाल्न जेम्सले खेलको छैटौं मिनेटमा गरेको गोल निर्णायक रह्यो । उनले पोस्टको नजिकको दूरीबाट उत्कृष्ट गोल गरिन् । डेनमार्कको भने यो पहिलो हार हो । यसका बावजुत टोलीको अर्को चरण प्रवेश सम्भावना कायम छ । इंग्ल्यान्डले पहिलो खेलमा हाइटीलाई हराएको थियो । त्यसअघि दिनको पहिलो खेलमा अर्जेन्टिनाले दुई गोलले पछाडि रहेको स्थिति उल्टाएर दक्षिण अफ्रिकालाई रोमाञ्चक २२ को बराबरीमा रोकेको थियो । हारको नतिजाले प्रतियोगिताबाट बाहिरिने भएपछि अर्जेन्टिना पूरा आक्रमणमा उत्रेको थियो ।टोलीका लागि सोफिया ब्राउनले पहिलो गोल गरेयता सब्स्टिच्युट रोमाना नुनेजले दोस्रो गोल थपिन् । त्यसअघि दक्षिण अफ्रिकाका लागि लिन्डा माटिहालो र थेम्बी केगाटलानाले गोल गरेका थिए । महिला विश्वकपमा दक्षिण अफ्रिकाले जितेको यो पहिलो अंक हो । यो नतिजापछि दुवै टिम समान १ अंकमा समूह जी को पुछारमा रह्यो ।"
पाटनका साहुको ल्हासाकनेक्सन,"सिंहसार्थ बाहु यी हुन् नेपाली दन्त्यकथाका एक नायक । भनिन्छ, उनै थिए पहिलो नेवार व्यापारी, जसले तिब्बत गएर व्यापार सुरु गरे, धेरैधेरै वर्षअघि । हजारौं वर्षअघि, जतिबेला उनी केही साथीहरूसँग तिब्बत छाडेर काठमाडौं फर्किरहेका थिए, बाटोमा कहीं कतै पुगेर एक हूल सुन्दर महिलाको समूहमा बरालिए । आफू व्यापारी भएको पनि बिर्से । मोजमस्तीमै रमाए । असलमा त्यो थियो दैत्यको समूह । तर, बोधिसत्वले एक दिन उनलाई सम्झाए, तिमी त व्यापारका लागि आएका थियौ । त्यसैले भाग । नत्र मर्नेछौ । अनि भनिएको थियो भाग्ने बेला पछाडि नफर्क, घोडामा भाग्ने क्रममा जोजो पछाडि फर्के, तिनीहरू कहिल्यै घर फर्किन सकेनन् । खालि एकै जना मात्रै बाँचे, ती थिए उनै सिंहसार्थ बाहु । उनै थिए एक्लो, जसले पछाडि फर्केर हेरेनन् ।अब अर्को कथा, असनको तक्षे बहाः का सुरतवज्रको । उनी पनि तन्त्रमन्त्रका ठूला साधक थिए, व्यापारकै क्रममा तिब्बत पुगेका । तर, घर फर्किन पाइरहेका थिएनन् । एक दिन उनले साधनाकै क्रममा के देखे भने काठमाडौंको उनको घरमा आगो लागेको रहेछ । ठीक त्यही बेला उनी तिब्बतको कसैको घरमा पाहुना बनेर चिया खाइरहेका थिए । तन्त्रसाधनाकै बलले उनले आफूले पिएको चिया फुके । उनको क्रियाकलाप हेरिरहेका सबैले अचम्म माने । तर, ठीक त्यही बेला काठमाडौंमा एकाएक अचम्मसँग घनघोर पानी पर्यो । उनको घरमा थप क्षति पुगेन, आगो निभ्यो । पछि सुरतवज्रले आफूले के गरेको हुँ भन्ने सबैलाई सुनाए । सबै फेरि एकपल्ट साह्रै अचम्ममा परे । यी त भए साँच्चै हजारौं वर्ष पुरानो कथा । यसलाई कथा भनौं कि काठमाडौंका नेवारमा अझै विद्यमान रहेको विश्वास ?ल ल लसातौं शताब्दीदेखि नै काठमाडौंका नेवारले तिब्बतमा गएर व्यापार सुरु गरेको मानिन्छ । नेपाली राजकुमारी भृकुटी तिब्बत गएयता यो क्रम सुरु भएको पनि विश्वास छ । यो त साँच्चै धेरै अघिदेखिको कुरा भयो । सिंहसार्थ बाहु र सुरतवज्रका जस्ता अरू पनि धेरै कथा छन् । हजारौं वर्षको अन्तरमा यस्ता कथा त बन्ने नै भए । विशेषतः काठमाडौं र ललितपुरका नेवार ल्हासाव्यापारीका अहिलेका सन्तानलाई सोध्नुपर्छ, यस्ता अनेकन् चाखलाख्दा कथा धेरै सुन्न पाइन्छ । यी कथाहरू रोमाञ्चक छन्, विश्वासै गर्न नसकिने खालका छन् । कत्ति कथामा दुःख र वियोग पनि छन् । सन् साठीको दशकमा तिब्बतसँगको त्यो व्यापारको क्रम सधैंका लागि रोकिएको थियो, जतिबेला चीन र भारतबीच युद्ध भएको थियो । त्यो यस्तो मोड थियो, जहाँबाट ल्हासा गएर व्यापार गर्ने चलनको अन्त्य भयो ।ल ल लल्हासाव्यापारीकै एक सन्तान हुन्, महेन्द्र शाक्य । उनीसँग पनि अहिलेसम्म धेरै कमैले मात्रै सुनेको कथा छ । त्यो पनि सत्यकथा । यसमा अलौकिक घटना कम छन् । छैनन् नै भन्दा हुन्छ, तर यो कथाले त्यस समयको सामाजिक स्थिति भने ठ्याक्कै बयान गर्छ । यो सामाजिक स्थितिभित्र उल्लेख गर्नैपर्ने आर्थिक पक्ष पनि छ । यी महेन्द्र शाक्य अहिले पनि व्यापारी हुन् । पाटन दरबार स्क्वायरछेउमै उनको होटल छ हिरण्य लाय्कु । उनको ठूलो छोरालाई त धेरैले चिनेको हुनुपर्छ । उनी हुन्, नायक कर्म शाक्य । उनका भाइ कुन्दुन शाक्य पनि अचेल नाटक खेल्छन् । यी दाजुभाइको नामको समानताले थेरैथोक भन्छ । कर्म अर्थात् बौद्ध धर्मको प्रमुख सिद्धान्तमध्ये एक । कुन्दुनचाहिँ तिब्बती दलाई लामाको एउटा नाम, यो नामको सार हो धेरै बुझेको, जानेको । त्यसै पनि यो शाक्य परिवार पारम्परिक रूपमै बौद्धमार्गी हो । तर, उनीहरूको नाम कुनै न कुनै रूपमा तिब्बतसँग जोडिन्छ नै । काठमाडौं र ललितपुरतिर त्यस्ता नेवार परिवार धेरै छन्, जसमा धेरै तिब्बती प्रभाव अझै कायम छ । यो प्रभावलाई धेरैले अझै पनि गर्वका रूपमा लिन्छन् र त्यसलाई परम्पराकै रूपमा अगाडि बढाइरहेका छन् । अब पालो, यी महेन्द्र शाक्यले सुनाएको साँचो कथाको । उनका बुबाको नाम हो, तेजमान शाक्य । उनै तेजमान हुन्, लगभग अन्तिम पुस्ताका नेवार ल्हासाव्यापारी ।तेजमानपछि नै यो व्यापारको क्रममा पूर्णविराम लाग्यो भन्दा हुन्छ । इतिहासको एउटा क्रम उनीपछि टुट्छ । तेजमानको जन्म सन् १९१७ मा भएको थियो । पाटन हलको छेउमै पर्छ, न्याखा चोकको उनको जन्मथलो । उनको समयका शाक्यहरूको पुर्ख्यौली काम भनेको सुन र चाँदीको गहना बनाउनु नै थियो । केहीले मूर्ति पनि बनाउने गर्थे । धेरैको हातमा केही न केही सीप थियो । तर, तेजमानलाई यी सबैमा कुनै रुचि थिएन । न त उनीसँग कुनै सीप नै थियो । न्याखा चोककै केही धाख्वाहरू पनि ल्हासा व्यापारी थिए ।यहाँनेर ठ्याक्कै एउटा तथ्य के बुझ्नु आवश्यक छ भने अधिकांश नेवार ल्हासाव्यापारी काठमाडौंका हुन्, त्यो पनि उराय समाजका । त्यसपछि त्यो लाममा वज्राचार्य र शाक्यहरू पनि आउँछन् । यसबारे धेरै पढ्नसुन्न पाइन्छ । तर, पाटनतिरका नेवार ल्हासाव्यापारीबारे कम पढ्न पाइन्छ, कम सुन्न पाइन्छ । अनि कमै लेखिएको छ ती बारे । तेजमानका बुबा जोगमान शाक्य पनि व्यापारी नै थिए । उनको पनि कुतीमै पसल थियो । त्यो थियो खानेकुरा पाइने पसल । तर, जोगमान तिब्बत भने कहिल्यै पुगेनन् । त्यसैले उनी ठ्याक्कै ल्हासाव्यापारी भएनन् । उनका छोरा तेजमानचाहिँ तिब्बत पुगे, त्यो पनि १३ वर्षकै उमेरमा । केही धाख्वा साहुले टोलछिमेकमा उसै बरालिइरहेका एक किशोरलाई आफूसँगै तिब्बत पुर्याएका थिए । घरबाट कुनै रोकतोक भएन । उनको समयमा काठमाडौंबाट तिब्बत पुग्नै दुई महिनाभन्दा बढी समय लाग्थ्यो । यात्रा निकै कष्टकर र डरलाग्दो हुन्थ्यो । अझ त्यसलाई एक साहसिक यात्रा भने पनि हुन्छ ।त्यो यात्रा सुरु हुन्थ्यो साँखुको पुरानो बाटो भएर । केहीले बनेपाको बाटो पनि समाउँथे । तेजमान पनि भयानक दुःखकष्ट सहेर तिब्बत पुगे । सुरुमा तिनै धाख्वा साहुको पसलमा काम गरे । उनी सुन्दर, गोरा र अग्ला थिए । त्यसैले साहु उनको परिचय दिँदा उनैलाई मुख्य साहु भएको बताउँथे । यत्तिको रवाफ थियो उनको । तर, उनी त्यो पसलमा धेरै टिकेनन् । धेरैले उनलाई आफ्नै अलग व्यवसाय सुरु गर्न उक्साए । केहीले सहयोग पनि गरे । उनले ल्हासामा त्यस्तो पसल खोले, जहाँ विलासीका सामान पाइन्थ्यो । त्यो पसलमा महँगामहँगा कपडा पाइन्थ्यो । अत्तर पनि किन्न पाइन्थ्यो । ती सामान आइपुग्थे भारतको कोलकाताबाट । व्यापारकै लागि भनेर भारतको कालिङपोङमा तेजमानले सुरुमा एउटा घर बहालमा लिएका थिए । पछि घर पनि किने । अधिकांश नेवार ल्हासासाहुको त्यस समय कोलकातामा आफ्नो अलग्गै कार्यालय त हुन्थ्यो नै, धेरैको कालिङपोङमा घर पनि हुन्थ्यो ।वास्तवमा तेजमानको पसल सर्वसाधारणका लागि खुलेको पसल थिएन । पसलका सामान निकै महँगा हुन्थे । त्यसका ग्राहक पनि उच्च तिब्बती परिवारकै हुन्थे । तिब्बती माथिल्लो वर्गको खास गन्तव्य बनेको हुन्थ्यो, त्यो पसल । त्यसैले तेजमानको तिब्बती माथिल्लो वर्गका परिवारसँग चिनजान मात्रै बढेन, एउटा सम्बन्ध पनि जोडियो । फेरि दोहोर्याएर भनौं, उनी वास्तवमै सुन्दर थिए । उनको प्रेम एक यस्ती तिब्बती महिलासँग भयो, जसको सम्बन्ध वास्तवमै कुलीन परिवारसँग थियो ।त्यो समय १३ औं दलाई लामाको चलिरहेको थियो, अहिलेका १४ औं हुन् । तिनै पुराना दलाई लामाका एक सहयोगी थिए, जो लगभग प्रधानमन्त्रीसरहकै थिए । तिनै सहयोगीकी सुन्दर छोरी तेजमानको मायामा परिन् । औपचारिक रूपमा त्यो बेला विवाह हुने चलन थिएन । तिनका एक छोरा र एक छोरी भए । महेन्द्रले पनि कहिल्यै ती महिलाको नाम थाहा पाउन सकेनन् । न त तिनलाई देखे नै । खालि ठूलीआमाको रूपमा मात्रै बुझे । जतिबेला तेजमानले तिब्बत छाड्नुपर्ने भयो, ती महिला काठमाडौं आउन मानिनन् र आफ्ना सन्तानलाई पनि नेपाल पठाउन चाहिनन् । उनलाई तिब्बतमै रहनु ठीक लाग्यो, किनभने उनी वास्तवमै कुलीन परिवारकी थिइन् । तेजमान भने घर (काठमाडौं) फर्के । यसरी एउटा प्रेम जोडीको विछोड भयो । नेपाल भाषाको साहित्य र अन्य विवरणमा यस्ता अनेक घटनाका उल्लेख छन्, जहाँ विछोडका थुप्रै कथा छन् । एक महिलाले आफू जन्मेको स्थान रोज्न श्रीमान् छाड्नुपरेको घटना पक्कै कारुणिक नै हुनुपर्छ । तेजमान मात्रै होइन, धेरैले सधैंका लागि तिब्बत छाडेर काठमाडौं आउने क्रममा आफ्नी श्रीमतीलाई उतै छाडे । अनि केहीले तिब्बती श्रीमती लिएरै काठमाडौं आए । तिनको काठमाडौंमा पनि अलग्गै श्रीमती हुन्थे । नेपाल भाषाका केही विवरणमा काठमाडौंका ती महिलाको स्थिति कस्तो हुन्थ्यो पनि भनिएको छ । त्यहाँ आफूले वर्षौंदेखि प्रतीक्षा गरिरहेका श्रीमान्ले तिब्बतबाट अर्को कोही श्रीमती ल्याउँदा कस्तो हुँदो हो भन्ने वर्णन पनि गरिएको छ । यी परिस्थिति साँच्चै कारुणिक हुँदो हो, यो सजिलै अनुमान गर्न सकिन्छ । श्रीमान्को सामना गर्न गाह्रो हुने केही श्रीमती भने लाजले सासूकै पछिपछि लुक्थे । जे होस्, तेजमानले तिब्बती श्रीमतीलाई काठमाडौं ल्याउन सकेनन् । बरु घर पुगेपछि फेरि अर्को बिहे गरे । उनको नाम थियो सानुछोरी ।बिहे हुँदा सानुछोरीको उमेर १८ वर्षको मात्रै थियो, तेजमान ३८ वर्षका । उनीहरूको नौ सन्तान भए, तिनैमध्येका एक चल्तापुर्जा छोरा हुन् महेन्द्र, जसले माथिका यी सबै विवरण सुनाएका हुन् । सानुछोरीलाई तेजमानले बिहेका बेला एउटा तथ्य खुलाएकै थिएनन्, कि आफ्नी पहिली श्रीमती तिब्बतमै थिइन् । उनले पछि कालिङपोङमा पनि अर्को बिहे गरे । आर्थिक हैसियत बढेसँगै तेजमानले पनि त्यही कुरीति पछ्याए, जसमा धनीले एकभन्दा बढी बिहे गर्छन् भन्ने मानसिकता थियो ।ल ल लकारण जेजस्तो होस्, अधिकांश नेवार ल्हासासाहुको तिब्बतमा पनि श्रीमती रहे, यता नेपालमा पनि । त्यतिबेला यो सामान्य विषय थियो । तेजमानले एउटा काम भने साँच्चै गरेका थिए प्रशस्तै पैसा कमाउने । अहिलेको शाक्य परिवारलाई के अनुमान छ भने उनले ल्हासा व्यापारबाट त्यही बेला कम्तीमा दस लाख रुपैयाँ जति कमाइ गरेको हुनुपर्छ । त्यो त्यही समय थियो, जतिबेला सुन एक तोलाको सय रुपैयाँ जति पर्थ्यो । सजिलै अनुमान लगाउन सकिन्छ, उनले कति धेरै कमाएका थिए भन्ने ।र, यसरी उनको परिवार धनी भयो, काठमाडौंमा मनग्य सम्पत्ति जोड्न पनि सफल रह्यो । तेजमानले लाजिम्पाटतिर मनग्य जग्गाजमिन किने । कुरा यत्तिकैमा सकिन्न । नाटकीय घटना अझै बाँकी छ । यसपछाडि जोडिएको घटना पनि रोमाञ्चित पार्ने खालकै छ । सन् ८० को कुनै एक दिन तिब्बती श्रीमतीबाट जन्मिएका तेजमानका ठूलो छोरा कसरी हो एकाएक काठमाडौं आइपुगे र उनको घरसम्मै पुगे । उनको नाम पेमा थियो । पछि सबैले उनलाई सेँदाई भने । तिब्बतीलाई नेपाल भाषामा सेँ भनिन्छ । अनि तिब्बत आफैंलाई सेँदेय् । त्यसैले उनको नामै सेँदाई भयो । त्यतिबेला खासमा भएको के थियो भने तिब्बतलाई चीनले लिइसकेपछि त्यहाँका कुलीन वर्गको पतन सुरु भयो । धेरैको आर्थिकस्तर निकै कमजोर भयो । धनीहरू एकाएक गरिब भए । त्यसैले पेमाले पनि के सोचे तिब्बत बस्नुभन्दा अब नेपाल जानु ठीक, जहाँ आफ्ना बुबा छन् । यसरी उनी नेपाल आइपुगे र तेजमानको घरमै पुगे । त्यो बेला उनको परिवारमा कस्तो स्थिति बन्यो होला ? त्यो पनि अनुमान मात्रै गर्न सकिन्छ ।ती पेमाले आफ्ना बुबाको धनसम्पत्तिमा अधिकार भने मागेनन् । सम्पत्ति लिन्न भनेर कागजै गरे । तिनका लागि काठमाडौंमै रहन पाउनु ठूलो थियो, यतैको नागरिकता लिए । उनका लागि यही सबथोक थियो । सुरुमा उनी शाक्य परिवारको लाजिम्पाटस्थित घरको छेउमै एक कुनामा बसे । लामो समय निकै साधारण जीवन बिताए । उनले आफ्नी श्रीमती पनि सँगै नेपाल ल्याएका थिए । अनि सँगै एक निकै बूढो मान्छे पनि । ती को थिए त ? शाक्य परिवारका लागि ती बूढा मानिस लामो समय रहस्य भइरहे । उनी प्रायः कहिल्यै बाहिर निस्कँदैनथे । उनले कसैलाई भेटेनन् पनि । पछि शाक्य परिवारले के थाहा पायो भने ती मानिस तेजमानकी पहिलो श्रीमतीका दोस्रो श्रीमान् रहेछन् । त्यतिबेला शाक्य परिवारलाई के कस्तो भयो ? त्यसबारे पनि अनुमान मात्रै गर्न सकिन्छ । पेमाले आफ्ना दोस्रो बुबालाई तिब्बतमा छाड्न ठीक मानेनन् । पछि उनी पेमा शाक्य भए, काठमाडौंकै रैथानेजस्तै ।पेमाले काठमाडौं बस्दा नेपाल भाषा मात्रै सिकेनन्, नेपाली भाषा पनि मीठोसँग बोल्ने भए । अझ पेमाकी श्रीमतीले बोल्ने नेपाल भाषा यहाँका कोही नेवारको भन्दा शुद्ध र परिष्कृत थियो । त्यही कारण पछि उनी आफ्नी सासूकी प्यारी बुहारी पनि बनिन् । अझ पछि पेमाले पनि गज्जब आर्थिक उन्नति गरे । भएको के थियो भने उनले काठमाडौं आएयता बिस्तारै व्यापार सुरु गरे । त्यो दिनरात झन्झन् फैलिन थाल्यो । खानेकुराको सानो पसलबाट सुरु भएको व्यापार पछि कार्पेटको व्यापारसम्म पुगेको थियो । उनले बौद्धतिर ठूलै कार्पेटको कारखाना चलाए । होटल पनि खोले । उनको कारखानाबाट निस्केको उच्चस्तरको कार्पेट सिधै युरोप पुग्थ्यो, विशेषतः जर्मनीतिर । उनलाई कार्पेटको युरोपेली माग पूरा गर्न पनि गाह्रो हुन्थ्यो । यसरी त्यस समय एक तिब्बती मूलका नेपालीले कार्पेट व्यापारबाट मनग्य कमाए ।यसरी कुनै समय व्यापार गर्न तिब्बत पुगेका नेवारका तिब्बती सन्तानले पछि काठमाडौं फर्केयता पनि व्यापार गरे । तिनले व्यापार मात्रै गरेनन्, धेरै कमाए र सफल पनि भए । अचेल पेमा र उनकी श्रीमती निकै धार्मिक भएका छन् । ध्यानमै बढी समय खर्चन्छन् । भारतको धर्मशालातिर पनि बरोबर गइरहन्छन् । अब त तेजमान पनि रहेनन् । उनी बितेको पनि दुई दशकभन्दा बढी भइसकेको छ । उनका छोरामध्ये पुरानो इतिहासबारे बुझ्ने इच्छा र रुचि महेन्द्रमै मात्र छ । महेन्द्र आफैं पनि अमेरिकाबाट फर्केर यहीं केही गर्नुपर्छ भन्नेमध्येका एक हुन् । अमेरिका बसाइले उनलाई एकथोक राम्रोसँग सिकाएको छ । त्यो हो आफ्नो इतिहास, भाषा र संस्कृति बिर्सनु हुन्न । उनलाई एकथोकमा उत्तिकै दुःख पनि छ आफूले बुबाबाट धेरै कथा सुन्न पाएनन् । त्यसैले धेरै विषय इतिहासमै बिलाएर गए । उनलाई यो कुरामा जहिल्यै पछुतो छ । आफ्नै बुबाकोबाट सबैथोक सुन्न पाएको भए, अझ खासखास कुरो निस्कने थियो भन्ने सोचिरहन्छन् ।त्यसमाथि नेवार ल्हासाव्यापारीमध्ये काठमाडौंतिरकै कथा धेरै लेखिएको छ । केही पुस्तक पनि छन् । तर, पाटनतिरका यस्तै नेवार ल्हासा साहुका कुरा कमै मात्र लेखिए । अझै बिग्रेको त केही छैन । महेन्द्रजस्तै पाटनमा नेवार ल्हासा साहुका सन्ततिहरू अझै छन् र तिनीहरूसँग तिनका आफ्नै मौलिक कथा पनि । ती कथा पक्कै फरक फरक त होला नै । महेन्द्रले एउटा योजना बनाएका छन्, चाँडै कुनै दिन त्यस्तै सन्ततिको भेला गर्ने र तिनका बाबुबाजेका कथा मस्तसँग सुन्ने ।उनलाई लाग्छ, ती अहिलेको पुस्ताका सन्तानसँग अझै पनि केही त केही सामग्री त पक्कै होलान्, जसको सीधा सीधा सम्बन्ध नेपालतिब्बत व्यापारसँग छ । ती पुराना पुराना तस्बिर हुन सक्छन्, यस्तै पुराना चिठीपत्र पनि । सँगै व्यापारका कागजातका रूपमा केही न केही अभिलेख पनि । ती सामग्रीले धेरै इतिहास भन्न सक्नेछ, जुन अहिलेसम्म लेखिएकै छैन र लेख्न बाँकी छ । जे जतिले महेन्द्रलाई चिनेका छन्, तिनका लागि उनी महेन्द्रदाइ हुन् ।महेन्द्रदाइले सोचेको काम पूरा होस्, हुनैपर्छ । अनि यससँगै खुल्नेछन् सिंहसार्थ बाहु, सुरतवज्र र तेजमानको मात्रै होइन, अन्य धेरै कथाहरू पनि । प्रतीक्षाका लागि योग्य छन्, यी मौलिक कथाहरू । अनि फेरि, महेन्द्रदाइको परिवारै कलाकारले भरिएको छ । कर्म र कुन्दुनले कुनै दिन यिनै विषय टेकेर नाटक र सिनेमा बनाउने हुन् कि ? अब त तिनलाई पनि इतिहासको यो कालखण्डबारे रुचि हुनुपर्छ । यस्तो भए, अझै गज्जब हुनेछ ।"
म्लाङ्गैको आपा,(हालै प्रकाशित कथासंग्रह डम्फुको आत्मालाप बाट)
अभाव एउटा शत्रुको,"मलाई पछुतो एउटै कुराको छ,मसँगको मान्छे शत्रु भन्नलायक पनि भएनशत्रुता मलाई म जत्तिकै लाग्छ,जसलाई मन नपरएर पनि इन्कार गर्न नसकियोस्प्रिय छिमेकी, म तिमीलाई के भनूँ ? तिमीले मलाई टोके पनि, म तिमीलाई टोक्न सक्दिनँलाख कोसिस गरेछौ भने पनि, तिमीलाई मेरो शत्रु मान्न सक्दिनँएउटा सुयोग्य शत्रु पनि नपाएको मेरो जीवनलाई म धन्य पनि भन्न सक्दिनँ !"
"लामो जीवन, क्षणभंगुर सम्झना","कुन्देराको सान्दर्भिकतामेरा आख्यानका पात्रहरूले आफ्ना निजात्मक इतिहास मात्रै प्रकट गर्दैनन्, युरोपेली अनुभूतिको व्यापक इतिहास दर्शाउँछन् । यसरी युरोपेली सर्वोच्चताको पैरवी गर्छन् कुन्देरा । आख्यान विधा युरोपले जन्माएको मान्छन् । आख्यान दिनानुदिन आमसञ्चारको चंगुलमा फस्दै गएकोमा चिन्तित छन् । सोभियत सत्ताको रजगज रहँदा त्यसको खिलाफमा लेखिएका कुन्देराका अधिकांश किताब यत्तिका दशकपछि पनि सान्दर्भिक किन छन् ? असहज परिस्थितिमा पनि कसरी रमाउने ? कसरी हाँस्ने ? कसरी ठट्टा गर्ने ? कुन्देरा सिकाउँछन् । वर्जित, तर हरेक उमेर समूहसँग जोडिएका यौन, शरीर र यसको आनन्दवरपर महिलापुरुष सम्बन्ध, तत्कालीन राजनीति र त्यसको वहुआयामिक प्रभाववारे मिहिन वर्णन गर्छन् । यस प्रक्रियामा बहुस्वर कथानक (पोलिफोनिक न्यारेटिभ) को प्रयोग गर्दै पाठकलाई अलमल्याउँछन् र आह्लादित पनि बनाउँछन् । सपना, स्वैरकल्पना, यथार्थको लोभलाग्दो संयोजन हो उनको लेखन । राज्य व्यवस्थाले थोपरेको सकस र उकुसमुकुसमाझ पनि आम मान्छेको जीवनको मूल्य स्थापित गर्न संघर्षरत छन् उनका पात्र । लोकतन्त्रको आवरणमा तानाशाहीतन्त्र चलिरहेको अहिलेको अवस्थामा असहज प्रश्न तर्स्यार्एर संस्थापनको निद्रा खलबल्याउने कुन्देराको आख्यान अझै सामयिक बनेका छन् । कुन्देराको मान्यता छ आख्यान सधैं अपूर्ण रहन्छ । उनको यही अपूर्णतालाई निरन्तरता दिन रोचक, साहसी र तार्किक अरू धेरै लेखकको उपस्थिति जरुरी छ यतिखेर ।"
अमेरिकी प्रमिथसको दुःखान्त,"युनानी लोककथाका पात्र प्रमिथसको मानव सभ्यतासँग जोडिने किस्साहरूमा गहिरो नाता छ । भनिन्छ, प्रमिथसले देवलोकबाट आगो चोरेर मान्छेलाई दिए । र, त्यही आगोले ल्याएको प्रगतिकै कारण मनुष्य संसारका सारा प्राणीमाथि राज गर्न सक्षम भयो । प्राणीमध्येमा मान्छे शक्तिशाली भएजस्तै उसले बनाएका देशहरूमध्ये कुनचाहिँ शक्तिशाली होला ? विश्व मामिलामाथि थोरै पनि जानकारी भएकाहरूले यस्तो पनि कुनै प्रश्न हो ? भन्दै सोध्नेलाई नै जिस्क्याउन बेर छैन । किनभने पृथ्वीमा अहिले अमेरिकाको एकल दबदबा छ, जसलाई थोरै चुनौती दिन खोज्ने चीनसँग उसको जानीदुस्मनी छ । दोस्रो विश्वयुद्ध अघिसम्म ग्रेट डिप्रेसन भनेर चिनिने भयानक आर्थिक मन्दीबाट गुज्रेको अमेरिका विश्वयुद्धपछि अचानक संसारकै शक्तिशाली राष्ट्र बन्यो । त्यसअघिसम्म साम्राज्यवादी शक्तिका रूपमा रहेको बेलायत उसको पिछलग्गु राष्ट्र बन्यो । पैसा र हतियार दुवैमा अमेरिकाले नेतृत्व गरेको विश्वप्रणाली नै अहिले अस्तित्वमा छ । सामान्य सुझबुझ भएको जसलाई पनि अमेरिका सर्वाधिक शक्तिशाली देश हो भन्ने हेक्का हुने गरी अरू मुलुकलाई यसले पछाडि पार्नाको कारण आखिर के थियो ? निश्चय नै परमाणु बमको आविष्कार र यसको प्रयोग । आणविक बम अल्बर्ट आइन्स्टाइनको प्रसिद्ध समीकरण ई बराबर एमसी स्क्वायर मा आधारित छ । यो जटिल गणितीय सूत्रको सामान्य अर्थ हुन्छ पदार्थबाट ऊर्जा र ऊर्जाबाट पदार्थ बनाउन सकिन्छ । यसले के भन्छ भने थोरै पदार्थलाई धेरै ऊर्जामा बदल्न सकिन्छ । अति दुर्बोध्य मानिने आइन्सटाइनको यो सूत्र राम्रोसँग जान्ने थोरै मानिसमा एक थिए जुनिएर रोबर्ट ओपनहाइमर, जसले अन्ततः अमेरिकाका लागि परमाणु बमको आविष्कार गरे । दोस्रो विश्ययुद्ध सुरु भइरहेका बेला अमेरिकी सरकारको गुप्त म्यानहाटन प्रोजेक्ट का निर्देशक ओपनहाइमर नेतृत्वको वैज्ञानिकहरूले बनाएको बमको प्रयोग हिरोसिमा र नागासाकीमा भएपछि जापान आत्मसमर्पण गर्न बाध्य भयो भने जर्मनीले पराजय स्वीकार गर्यो । त्यसपछि विश्वशक्ति बनेको अमेरिका निरन्तर शक्तिशाली छ । यसरी अमेरिकालाई शक्तिकेन्द्र बनाउने हतियारका जनक ओपनहाइमर अमेरिकी प्रमिथस भनेर पनि चिनिन्छन् । एकै निमेषमा दुई लाख मानिस खरानी बनाउने आणविक हमला मानव इतिहासकै क्रूरतम घटना हो । त्यसपछि विश्व निरन्तर आणविक युद्धको त्रासमा भए पनि आजपर्यन्त यो हतियारको प्रयोग भएको छैन । इतिहासको पानीढलो साबित भएको अणुबमका निर्माता उनै ओपनहाइमरको म्यानहटन प्रोजेक्ट र अनेक उतारचढावको वक्ररेखामा जेलिएको उनको जीवनमा आधारित फिल्म यतिखेर विश्वव्यापी प्रदर्शनमा छ । विज्ञान र कला एकै बाटोमा अक्सर भेटिन्नन् । तीन घण्टा लामो फिल्म ओपनहाइमर मा भने विज्ञान र कला दुवैको बेजोड मिश्रण छ । सिद्धहस्त निर्देशक क्रिस्टोफर नोलानले ओपनहाइमरको काम र उनको जीवनलाई भावोत्तेजक तरिकाले पर्दामा उतारेका छन् । बीसौं शताब्दीका सबैभन्दा प्रभावशाली वैज्ञानिकमध्येका एक ओपेनहेइमरको जीवन आफैंमा विज्ञान र गणितको दुर्वोध्य सूत्रहरूझैं जटिल थियो । यसलाई रहरलाग्दोसँग फिल्ममा उतार्ने काम चुनौतीहरूले भरिएको नहुने कुरै भएन । त्यसैले ओपनहाइमरका नाति चार्ल्स फिल्मको सुटिङ भइरहँदा हजुरबाबारे के कस्तो कथा बुनिएला भन्ने चिन्ताले आहत थिए । मेरा हजुरबाबारे भनिएका अक्सर कथा र लेखिएका पुस्तक अवास्तविक छन्, फिल्मबारे टाइम म्यागजिनसँगको अन्तर्वार्तामा नाति ओपनहाइमर भन्छन्, तर, क्रिस्टोफरको फिल्ममा उहाँलाई सही रूपले चित्रण गरेको पाएँ, जो मैले अपेक्षा गरेको थिइनँ ।फिल्ममा ओपनहाइमर आणविक बम बनाउने गुप्त योजनामा अहोरात्र खटिँदा बालखा छोरा पिटर एकतमासले रोइरहेको देखिन्छ भने उनले प्रेमसाथ किट्टी भनेर बोलाउने पत्नी क्याथरिन उनलाई अबेरसम्म पर्खेर दिग्दार । सन् १९७६ मा बितेका ओपनहाइमरलाई त्यसको ८ वर्षपछि जन्मेका चार्ल्सले देख्न पाउने त कुरै भएन । तर, घरमा अक्सर आफ्ना प्रतिभाशाली हजुरबाबारे भइरहने गफ र निजी प्रसंगबारे चाहिँ नाति चार्ल्स निकै जानकार थिए । त्यस जानकारीको आलोकमा हेर्दा उनले हजुरबामाथि लेखिएका पुस्तक र आलेखहरू वास्तविकताभन्दा परका पाउँथे । यस्तै अर्को मन नपर्ने कथाका रूपमा फिल्म आउन लागेको हो कि भनेर चार्ल्स धेरै पटक सुटिङस्थल पुगेका रहेछन् । निर्देशक नोलानले भव्य सेट खडा गरेर सघनतासाथ मिहिनेत गरेको देखेपछि उनी फिल्म कस्तो बन्ला भन्ने उत्सुकतासाथ फर्किन्थे । अन्त्यमा, फिल्ममा देखाइएको तथ्य र कला दुवैले नाति चार्ल्सको मन जितेको छ । हुन पनि, अक्सर मानिसले नीरस मान्ने विज्ञान र वैज्ञानिकहरूबारे चाखलाग्दो फिल्म बनाउनु सानोतिनो चुनौती होइन । तर, सिद्धहस्त निर्देशक नोलानले यति चाखलाग्दो गरी ओपनहाइमरलाई पर्दामा उतारेका छन् कि ३ घण्टा बितेको पत्तै हुँदैन । मेमेन्टो, द डार्क नाइट ट्रिलोजी भनेर चिनिने स्वैरकाल्पनिक तीन फिल्म (ब्याटम्यान बिगिन्स, द डार्क नाइट र डार्क नाइट राइजेज), इनसेप्सन, इन्टरस्टेलर, डंकिर्क र टेनेट जस्ता प्रभावशाली फिल्म बनाइसकेका नोलानको अनुभवले बनेको ओपनहाइमरले नाति चार्ल्स मात्रै होइन आम दर्शक पनि प्रसन्न छन् । आलोचनात्मक प्रशंसा र व्यावसायिक सफलता नोलनका निजी गुणजस्तै भइसकेका छन्, जो उनको पछिल्लो सिनेमामा पनि देख्न सकिन्छ । पौराणिक पात्र प्रमिथसलाई आगो चोरेकोमा देवताहरूले दण्ड दिएजस्तै अणुबम बनाएपछि ओपनहाइमरलाई अमेरिकी आणविक ऊर्जा समितिले कम्युनिस्ट भएको आरोप लगाउँदै कारबाही गर्यो । यसले उनको तात्कालिक व्यक्तित्व र प्रतिभा दुवैको प्रसारमा ठूलो क्षति पुर्यायो । सुरुवातदेखि अन्त्यसम्मै फिल्ममा आणविक ऊर्जा समितिले ओपनहाइमरमाथि गरेको छानबिन, उनलाई लगाइएको आरोप र त्यसमाथि भएका अनुसन्धानको विचारोत्तेजक दृश्यहरू आइरहन्छन् । पूर्वस्मृतिको कुशल प्रयोगले फिल्मलाई बढी सम्प्रेष्य बनाउँछ । दर्शकलाई बौद्धिक र भावनात्मक रूपमा चुनौती दिने गरी फिल्म बनाउने भनेर ख्याति कमाएका नोलानले ओपनहाइमर मा पूर्वस्मृतिबाट कथा भन्ने शैलीको भरपूर प्रयोग गरेका छन् । आफैंमा जटिलताले भरिएको ओपनहाइमरको जीवनीलाई नोलानको आँखाबाट पर्दामा हेर्दा एक किसिमको अनौठो उत्तेजना अनुभव हुन्छ । असाधारण व्यक्ति र असाधारण घटनामाथि बनेको बायोपिकलाई प्रसिद्ध अभिनेता कुलियन मर्फीले ओपनहाइमरको भूमिका निर्वाह गरेर असाधारण अभिनय क्षमता देखाएका छन् । चरित्रचित्रण र त्यसको कलात्मक प्रदर्शनले विज्ञानगणितको जटिलतालाई पनि आम दर्शकका लागि एउटा अन्तरदृष्टि दिन्छ, जो फिल्मको खुबी हो । कुनै मसलाबिनै यति चाखपूर्वक फिल्म हेर्ने बनाउन सक्नु नोलानको भव्य सफलता हो । प्रतिभाशाली भौतिकशास्त्रीले बनाएको परमाणु बम र त्यसले विश्वशक्तिक्रममा ल्याएको उलटपुलट देखाउन कहीँ प्रतीकात्मक त कहीँ वर्णनात्मक दृश्यको सहारा लिएका छन् उनले । विश्व व्यवस्था बदल्ने आणविक बमको निर्माता ओपनहाइमरमाथि कम्तीमा दर्जनभन्दा बढी पुस्तक लेखिएका छन् । त्यसमध्येको एउटा हो अमेरिकन प्रमिथसः द ट्रिम्फ एन्ड ट्रेजेडी अफ जे रोबर्ट ओपनहाइमर । पुलिट्जर पुरस्कार विजेता प्रसिद्ध इतिहासविद् तथा जीवनी लेखक काई बर्ड र इतिहास तथा राजनीतिमा अणुबलमे पारेको प्रभावमाथिको अध्ययनले चिनिएका अमेरिकी प्राध्यापक मार्टिन जे शेरविनले सन् २००६ मा प्रकाशित गरेको यो पुस्तकलाई नोलानले यति मन पराए कि त्यसमाथि फिल्म नै बनाउने निर्णयमा पुगे । त्यसैको परिणति हो जुलाई २१ देखि विश्वव्यापी रूपमा प्रदर्शन भइरहेको ओपनहाइमर । किताबमा आधारित उक्त फिल्मको निर्माण र छायांकन यति प्रभावशाली छ कि दर्शकहरू दोस्रो विश्वयुद्धको परिवेशमा आफैंलाई पाएजस्तो महसुस गर्न पुग्छन् । आणविक बमको विकास र प्रयोगको परिणामप्रति ओपनहाइमरमा देखिएको परस्पर विरोधाभासपूर्ण विचारले फिल्मलाई द्वन्द्वात्मक बनाएको छ । हिट्लर नेतृत्वको जर्मनीले आणविक हतियार बनाउन लागेको खबर पाएपछि त्यहाँबाट निष्कासित भौतिकशास्त्री आइन्सटाइनले सन् १९३९ मा राष्ट्रपति रुजबेल्टलाई पत्र लेखेका थिए । नाजीहरूको हातमा घातक हतियार आए त्यसले ध्वंसात्मक परिणाम ल्याउने निश्चित थियो । त्यो रोक्न अमेरिका आफैंले पहिले नै आणविक हतियार बनाउनुपर्छ भन्ने जिकिर पत्रमा थियो । तत्कालै, रुजबेल्टले आणविक बम बनाउन अमेरिकाको ढुकुटी उदारतापूर्वक खुला गरिदिए । मानव इतिहासकै खर्चिलो परियोजना मानिएको थियो म्यानहटन प्रोजेक्ट लाई । रुजबेल्टलाई पत्र लेखे पनि बम बनाउने काममा भने आइन्सटाइन सरिक भएनन् । उनैले प्रतिपादन गरेको क्वान्टम सिद्धान्तलाई आधार बनाएर ओपनहाइमरले म्यानहटन प्रोजेक्टलाई नेतृत्व दिए र आणविक हतियार बनाए । यसप्रति उनमा गर्वको भाव छ । तर, त्यसको प्रयोगले हिरोसिमा र नागासाकीमा भएको नृशंस हत्याको खबरबाट उनी मर्माहत भए । फिल्ममा एउटा दृश्य छ, जहाँ जापानको आत्मसमर्पणपछि टाइम ले संसारको सबैभन्दा प्रसिद्ध मानिस भनेर ओपनहाइमरको तस्बिर आवरणमा छापेपछि राष्ट्रपति ह्यारी ट्रुम्यानले उनलाई बोलाउँछन् । संसार प्रसिद्ध हुँदा कस्तो हुँदोरहेछ त ? राष्ट्रपतिले होच्याउने शैलीमा उनलाई सोध्छन् । मेरो हात रगतले भिजेको छ राष्ट्रपति महोदय ! ओपनहाइमर आफ्नो ग्लानि लुकाउन सक्दैनन् । उत्तरले चिढिएका राष्ट्रपति कोटको खल्तीबाट रुमाल निकालेर आफ्नै ज्ञानको परिणामले हतप्रभ प्रसिद्ध भौतिकशास्त्रीतिर बेवास्तापूर्वक तेर्स्याउँछन् । आफ्नो अपराधबोधलाई राष्ट्रपतिको सफेद रुमालले कसरी पुछ्न सक्थे र उनी ? वैज्ञानिक खोज र अनुसन्धान राजनीतिज्ञका लागि केबल सत्ता स्वार्थको साधन मात्रै हुन् भन्ने सन्देश दिन यही एक दृश्य काफी छ । एटम बमको प्रयोगले ल्याएको मानवीय त्रासदी रोक्न आइन्सटाइनझैं ओपनहाइमर पनि निःशस्त्रीकरणको अभियानमा लागे । विश्वयुद्धको अन्त्यलगत्तै अमेरिका आणविक बमभन्दा कैयौं गुणा शक्तिशाली हाइड्रोजन बमको निर्माणमा लाग्यो । ओपनहाइमरले त्यसको विरोध गरे । यत्ति एक कारण थियो, जसले उनलाई अमेरिकी शासकका नजरमा रुस समर्थक कम्युनिस्ट जासुस बनायो । अन्ततः उनीमाथि कंगारु अदालत खडा गरी बेइज्जतीपूर्वक बयान लिने र दुःख दिने काम भयो । संवेदनशील सूचनाहरूमा उनको पहुँचलाई बर्जित गरियो भने गम्भीर वैज्ञानिक खोजमा उनलाई सामेल गरिएन । प्रमिथसले मान्छेलाई आगो दिएर अरू प्राणीभन्दा शक्तिशाली बनाएबापत दण्डित हुनुपरेजस्तै, आणविक बम दिएर अमेरिकालाई अरू देशभन्दा शक्तिशाली बनाउने काम गरेका ओपनहाइमर त्यसै कामका लागि दण्डित हुन पुगे । इतिहासको पानीढलो बनेका यी सबै घटनालाई नोलानले ओपनहाइमरप्रति गहिरो सहानुभूतिसाथ चित्रण गरेका छन् ।"
