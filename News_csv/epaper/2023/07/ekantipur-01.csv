शीर्षक,विवरण
के खान्छ डिजिटल काठमाडौं ?,"गएका केही दशकमा नेपालीहरूको रहनसहन शैलीमध्ये सबैभन्दा धेरै फेरिएका पक्षमध्ये एक खानपानको शैली पनि हो । केही दशकअघिसम्म भुटेको मकैभटमास, च्युरा, मुरही, सातु, चना, रोटीसमेतका अनेकौं स्थानीय परिकारले दिउँसोको खाजा टार्ने गरिन्थ्यो । अहिले ती परिकार खाजाका रूपमा झन्डैझन्डै मासिँदै गएका छन् । काठमाडौंलगायत सहरी क्षेत्रमा त माथि भनिएजस्तै मःम, चाउमिनसँगै पिज्जा, बर्गर, बिरयानी, फ्राइड चिकेनको सेवन व्यापक बनेको छ । परम्परागत खाजा घरहरूलाई बर्गर हाउस र चिकेन स्टेसनले विस्थापित गर्दै लगेका छन् भने जहाँतहीं भेटिने पुराना शैलीका चिया पसलहरूलाई क्याफे र कफी सपहरूले विस्थापित गरेका छन् ।पछिल्लो दशक र विशेषगरी कोभिड१९ महामारीपछि व्यापक बनेको काठमाडौंको एक पक्ष भनेको घरै बसेर डेलिभरीमा खाना अर्डर गर्ने बानी पनि हो । सहरी क्षेत्रमा बसोबास गर्नेहरूको यही बदलिएको शैलीले गर्दा खानाहरू अर्डर र डेलिभरी गर्न मिल्ने प्लाटफर्म, एपलगायतका व्यवसायहरूको संख्या र आम्दानी ह्वात्तै बढेको छ । चल्तीका अनलाइन फुड डेलिभरी कम्पनीहरूमा फुडमान्डु, पठाओ फुड, भोजडिल, फुडगन्ज, खानपिन, तातोमीठो, भोजमान्डु, भोजन नेपाल, मिल्स अन ह्वील्स, घरको खाजा, फुडडोल, फाल्चा फुडलगायत छन् । यीसँगै चलेका रेस्टुरेन्ट र होटलहरूले पनि डेलिभरी शुल्क लिएर आफूले तोकेको क्षेत्रभित्र परिकारहरूको डेलिभरी सुविधा उपलब्ध गराउने गरेका छन् ।विशेषगरी राइड सेयरिङका लागि चिनिने पठाओले आजभोलि दिने छुट अफरहरू र प्रचार हेर्दा यसले राइड सेयरिङभन्दा पनि फुड डेलिभरीमा जोड दिएको अनुमान गर्न सकिन्छ । यसले काठमाडौं उपत्यकामा फुड डेलिभरी व्यवसायको बजार विस्तार हुँदै गएको संकेत दिन्छ । हाम्रोमा हरेक दिन औसतमा ६ हजार अर्डर आउने गरेको छ, पठाओ फुडका फुड अपरेसन म्यानेजर सागर गुरुङ भन्छन्, बुधबार केएफसीको परिकारमा ४५ प्रतिशत छुट हुने हुँदा त्यो दिन औसतमा ६ सय परिकार डेलिभर हुन्छ । उनका अनुसार अहिलेको आर्थिक अवस्थाले गर्दा अर्डरको संख्या केही कम भएको छ । पठाओ फुडमा ५ सय ५० जना डेलिभरी स्टाफ छन् भने ७ सयभन्दा धेरै रेस्टुरेन्ट जोडिएका छन् । यहाँ सबैभन्दा धेरै अर्डर आउने परिकारमा चिकेन स्टिम मःम, चिकेन बिरयानी, चिकेन बर्गर, फ्राइड चिकेन आदि हुन् । ६ वर्षदेखि सञ्चालनमा रहेको भोजडिल्समा पनि केएफसीका परिकारको माग धेरै भएको व्यवस्थापक सन्तोष खड्काको अनुभव छ । यसका साथै कोरियन, चाइनिज, जापानिजसँगै थकाली सेट मगाउनेहरू पनि बढिरहेको उनले बताए । मःम, पिज्जा, बर्गर, रोल, बिरयानी, क्रन्ची फ्राइड चिकेन, समोसा, स्याडविच, केक र तन्दुरी आइटम सबैभन्दा धेरै माग हुनेमा पर्छन्, उनले भने, छुट सुविधा भएका परिकारहरू पनि धेरै अर्डर हुन्छन् । भोजमा पनि एक हजारभन्दा धेरै रेस्टुरेन्टहरू जोडिएका छन् भने डेलिभरीका लागि काठमाडौंमा १ सय ५० जना कर्मचारी राखिएको छ । बढ्दो व्यवसायलाई ध्यानमा राखेर कम्पनीले काठमाडौं बाहिरका विभिन्न सहरहरूमा पनि सेवा विस्तार जारी राखेको छ ।आफ्नै रेस्टुरेन्टमा बनेका परिकार डेलिभर गर्ने भोजन नेपाल नामक रेस्टुरेन्ट तथा अनलाइन फुड डेलिभरी कम्पनीका सञ्चालक अर्जॅन टमाटा आफूहरूले काठमाडौंका घरघरमा बिरयानी पुर्याएको बताउँछन् । हामीकहाँ मःम, चाउमिनभन्दा पनि हैदराबादी दम बिरयानी, सेकुवा, छोइला, पिज्जा, फ्राइड राइसजस्ता परिकारको अर्डर धेरै आउँछ, उनी भन्छन्, कुल १ सय ४० वटा परिकारमध्ये ६० प्रतिशत अर्डर बिरयानी, पिज्जा, फ्राइड राइस, बर्गर, सेकुवाकै हुन्छ । बिहान ४ बजेदेखि राति १ सम्म अर्डर लिने गरेकोमा रातको समयमा आफूहरूलाई धेरै नै भ्याइनभ्याइ हुने गरेको टमाटाको अनुभव छ । दिनका दिन दालभातले वाक्क भएर बिरयानी अर्डर गरेका हुन सक्छन्, उनी ठट्टा गर्दै भन्छन्, फेरि हाम्रो बिरयानी कति मीठो छ भने एक पटक चाखेपछि यसको चस्का पसिहाल्छ, हप्तैपिच्छे खाउँखाउँ लाग्छ । िििभक्तपुर झौखेलका ४७ वर्षे सन्तोष ढकाल छोराछोरीको रहर पूरा गर्न पठाओ फुड, फुडमान्डुलगायत एपबाट खाजा अर्डर गर्ने गरेको बताउँछन् । म आफूलाई त घरमै पाकेको खाना ठीक लाग्छ तर केटाकेटीले बर्गर, पिज्जा, केएफसी खोज्छन्, उनी भन्छन्, १५ दिन, एक महिनामा यसो अर्डर गरेर मगाइदिन्छु । घरको खानाको स्वाद फेर्न र फेसनले पनि केटाकेटीले यस्ता तारेका, झानेका विदेशी खाना मन पराउँछन् । बाहिरको खानाले बानी बिगारे पनि कहिलेकाहीं पकाउन झर्को लाग्दा सहज हुने गरेको दुई छोरीका बाबु ढकाल बताउँछन् । अस्ट्रेलियाको आईटी कम्पनीमा काम गर्ने अंकित झाचाहिँ काम सकेर खाना बनाउनुको सट्टा अर्डर गर्नॅमा सहज र आर्थिक रूपले पनि किफायती हुने अनुभव सुनाउँछन् । १२१३ घण्टासम्म काम हुन्छ, खाना बनाइरहन भ्याइँदैन, उनी भन्छन्, अर्डर गरेपछि आफ्नो छनोटअनुसार घरमै खाना आइपुग्छ । प्रायः मःम, ससेज, छोइला, खाजा सेट मगाउने गरेको छु । डेलिभरी सर्भिसहरूले अलि तातोतातै ल्याइदिए राम्रो हुन्थ्यो भन्ने लाग्छ । घरमै बनाएर खाना धेरैथोक जुटाउनुपर्ने र त्यो सबै किन्नुभन्दा त अर्डर गर्नॅ नै सस्तो हुने उनको बुझाइ छ । िििनर्भिस् अस्पतालकी डाइटिसयन प्रनीति सिंह हिजोआज फास्टफुड संस्कृति मौलाइरहेको र यसले स्वास्थ्यमा प्रभाव पारिरहेको बताउँछिन् । अनलाइन अर्डर गर्ने बानीले हिँडडुल युवापुस्ताको अझै कम गराएको उनको अनुभव छ । बिरामीहरूसँगको कुराकानीले के थाहा हुन्छ भने आजभोलि पकाएर खाने खानाको सेवन कम हुँदै गएको छ, उनी भन्छिन्, मान्छेहरूले दालभातसमेत पकाएर खान छोडेको त दालभात सर्भ गर्ने रेस्टुरेन्टहरूमा देखिने भीडभाडले नै प्रस्ट पार्छ । अझ अनलाइनमा अर्डर गर्ने ट्रेन्ड पनि बढिरहेको छ । यसले गर्दा हामीकहाँ मोटोपन, कोलेस्ट्रोल, हाइपर टेन्सनका बिरामीको संख्या बढेको छ । सिंहका अनुसार पहिलेपहिले ५० वर्ष उमेर कटेपछि देखिने उच्च रक्तचापको समस्या आजभोलि ३०३३ वर्षकाहरूमै देखिन थालेको छ । २५ वर्षको उमेरमै कोलेस्ट्रोलको समस्या आउने गरेको छ । यी सबै हाम्रो खानपिनसँग जोडिएर आउने समस्या हुन्, उनले भनिन्, प्रौढलाई हुने रोग युवालाई देखिन थालेको छ । बाहिरको खाना खाँदै नखान त सम्भव छैन । तर हप्ता वा महिनामा एक पटक मात्रै खाने, अरू बेला दहीचिउरा, सातु, फलफूल, मुरही, चना खान सकिन्छ ।खानाको व्यापार र विकल्प बढ्दै गए पनि यसको गुणस्तर मापन र नियमनमा पनि प्रश्न उठ्ने गरेका छन् । बेलाबेला वाणिज्य आपूर्ति तथा उपभोक्ता संरक्षण विभागले अनुगमन गरेर पसलहरूलाई कारबाही गरेको सुन्न पाइए पनि फास्ट फुड र आयातित परिकारको गुणस्तरमा भने सुधार हुन नसकेको कतिपयको गुनासो छ । अनलाइन फुड डेलिभरीजस्ता ईकमर्स व्यवसायलाई नियमन गर्न आवश्यक कानुन बनिसकेको छैन, विभागका महानिर्देशक गजेन्द्रकुमार ठाकुर भन्छन्, हामीले उजुरीका आधारमा सम्बन्धित सेवा प्रदायक वा रेस्टुरेन्टलाई बोलाएर सोधीखोजी गर्दै आएका छौं । तर कानुन नै बाधक भएकाले नियमन गतिलो हुन नसकेको सत्य हो ।"
प्रदेश समन्वयमा प्रधानमन्त्रीको बेवास्ता,"राष्ट्रिय समन्वय परिषद्को पहिलो बैठक आजअन्तरप्रदेश परिषद् बैठक ४ वर्षदेखि बस्न नसकिरहेका बेला शनिबार पोखरामा राष्ट्रिय समन्वय परिषद्को पहिलो बैठक बस्दै छ । संघ, प्रदेश र स्थानीय तहबीच समन्वय कायम गर्न २०७७ मा परिषद् गठन भएको थियो । तत्कालीन प्रधानमन्त्री केपी शर्मा ओलीले २०७६ वैशाख १२ र १३ मा राष्ट्रिय समन्वय परिषद् बैठक बोलाएका थिए । उतिबेला परिषद् गठनसम्बन्धी विधेयक संसद्बाट पारित भइनसकेकाले बैठक बस्न सकेन । २०७७ साउन १३ मा संघ, प्रदेश र स्थानीय तह (समन्वय तथा अन्तरसम्बन्ध) ऐन प्रमाणीकरण भएपछि परिषद्को पहिलो बैठक बस्न लागेको हो ।संघ, प्रदेश र स्थानीय तह (समन्वय तथा अन्तरसम्बन्ध) ऐन २०७७ मा संघ, प्रदेश र स्थानीय तहबीचको समन्वय तथा अन्तरसम्बन्ध व्यवस्थापन गर्न प्रधानमन्त्रीको अध्यक्षतामा २० सदस्यीय राष्ट्रिय समन्वय परिषद् गठन हुने उल्लेख छ । राष्ट्रिय समन्वय परिषद्मा अर्थमन्त्री, कानुन, न्याय तथा संसदीय मामिलामन्त्री, गृहमन्त्री, संघीय मामिला तथा सामान्य प्रशासनमन्त्री, प्रदेश सरकारका मुख्यमन्त्री, प्रतिनिधिसभामा विपक्षी दलको नेता वा निजले तोकेको संघीय संसद्को सदस्य र सातै प्रदेशबाट प्रतिनिधित्व हुने गरी गाउँपालिका, नगरपालिका वा जिल्ला समन्वय समितिका प्रमुखउपप्रमुखमध्येबाट ७ जना सदस्य रहन्छन् । सरकारले परिषद्को सदस्यमा नेपाल नगरपालिका महासंघका अध्यक्ष भीमप्रसाद ढुंगाना, नेपाल गाउँपालिका महासंघ अध्यक्ष लक्ष्मी पाण्डे, जिल्ला समन्वय समिति महासंघ अध्यक्ष राजन महतोलगायतलाई मनोनीत गरेको छ । अध्यक्ष ढुंगानाले परिषद् बैठकका एजेन्डा शुक्रबार साँझसम्म नपाएको बताए । म अहिले बाटोमा छु, बैठकका एजेन्डा पाइसकेको छैन, उनले भने ।"
सातै प्रदेश सरकारबाट बाहिरियो एमाले,"अब कसरी बन्छ नयाँ सरकार ?गठबन्धन दल नयाँ सरकार गठनको तयारीमा जुटेका छन् । सरकारको नेतृत्वका लागि कांग्रेस र माओवादीले दाबी गरिरहेका छन् तर नयाँ सरकारको नेतृत्व कसले गर्ने भन्ने टुंगो लागेको छैन । गठबन्धनमा रहेकामध्ये ठूलो दल कांग्रेसले आफ्नो नेतृत्वमा सरकार गठनका लागि दबाब बढाइरहेको छ । सभामुख माओवादीको रहेकाले सरकारको नेतृत्व आफूले पाउनुपर्ने दाबी कांग्रेसको छ । माओवादीभित्रको गुटबन्दीका कारण पनि सरकारको नेतृत्व कांग्रेसले पाउने सम्भावना रहेको एक प्रदेश सांसद बताउँछन् । माओवादीका सांसदमध्ये केही प्रधानमन्त्री पुष्पकमल दाहाल, केही जनार्दन शर्मा र वर्षमान पुननिकट छन् । प्रधानमन्त्रीनिकट सांसदहरू सभामुख छाडेर शर्मानिकट रहेका संसदीय दलका नेता इन्द्रबहादुर आङ्बोलाई मुख्यमन्त्री बन्ने बाटो खोल्न तयार नरहेको ती सांसदले बताए । पुननिकट मानिएका पूर्वमन्त्री दुर्गा चापागाईंलगायत सांसदले पनि आङ्बोलाई मुख्यमन्त्रीका रूपमा स्वीकार गर्न नचाहेको उनको भनाइ छ ।यता, कांग्रेस सांसद पनि तीन गुटमा विभाजित भएकाले कांग्रेसको नेतृत्वमा सरकार गठन हुने अवस्थामा नेतृत्व कसले गर्ने विषय टुंगिन बाँकी छ । कांग्रेसभित्र नेता कृष्णप्रसाद सिटौलानिकट उद्धव थापा, सभापति शेरबहादुर देउवानिकट हिमाल कार्की र नेता शेखर कोइरालानिकट केदार कार्कीले सरकारको नेतृत्वका लागि पहल गरिरहेका छन् । राप्रपासँग संवादमा रहेका गठबन्धन दलका प्रदेश सांसदका अनुसार नेतृत्व नपाउने अवस्थामा राप्रपाले कांग्रेस र माओवादी नेतृत्वको सरकारमा नजाने सर्त अघि सारेको छ । कांग्रेस नेता सिटौलाका कारण पार्टी छाड्न बाध्य भएका राप्रपा नेता भक्ति सिटौला थापाको नेतृत्वमा सरकारमा नजाने अडानमा रहेको कांग्रेसका एक सांसदले बताए । यो अवस्थामा कोइरालानिकट केदारले नै सरकारको नेतृत्व पाउने अवस्था रहेको ती सांसदको भनाइ छ । कांग्रेस सभापति देउवा पनि कोइरालानिकट केदारलाई नेतृत्व दिएर पार्टीभित्रको द्वन्द्व साम्य पार्ने दाउमा रहेको ती सांसदको दाबी छ । दलको नेता परिवर्तन हुने परिस्थिति नआउने अवस्थामा पनि यो प्रदेशमा कांग्रेसकै नेतृत्वमा सरकार गठनका लागि सांसदहरू एकजुट भएर अघि बढ्ने निर्णय संसदीय दलको बैठकले गरेको छ ।एमालेसँग रहेको राप्रपा गठबन्धनमा नआउने र जसपाले पनि साथ छोड्ने अवस्थामा कोशीमा मध्यावधि निर्वाचनको बाध्यात्मक अवस्था सिर्जना हुनेछ । जसपाका एक नेताले आफ्नो पार्टीका एकमात्र सांसद निर्मला लिम्बूलाई गठबन्धन दलले मन्त्री नदिएको अवस्थामा सरकारलाई समर्थन नदिने पार्टीको नीति रहेको बताए । एमालेका कार्की नेतृत्वको सरकार ढलिसकेकाले स्थिर सरकार निर्माणका लागि राप्रपाले पनि साथ दिने गठबन्धन दलका नेताहरूको विश्वास छ । उनीहरूले प्रारम्भिक छलफलमा एमालेको सरकार ढलेको अवस्थामा राप्रपा गठबन्धनको सरकारमा सहभागी हुने सहमति भइसकेको बताए । राप्रपाले गठबन्धन दललाई साथ नदिएको अवस्थामा कोशीमा मध्यावधि निर्वाचन एकमात्र विकल्प रहन्छ । कोशीमा एमालेका ४०, कांग्रेसका २९, माओवादीका सभामुखसहित १३, राप्रपाका ६, एकीकृत समाजवादीका ४ र जसपा १ सांसद छन् । यो अंक गणितमा गठबन्धन दलको नेतृत्वमा गठित नयाँ सरकारका मुख्यमन्त्रीलाई राप्रपाले साथ नदिए विश्वासको मत लिन सम्भव छैन । संविधानको धारा १६८ को उपधारा (२) अनुसार कुनै पनि दलको स्पष्ट बहुमत नरहेको अवस्थामा प्रदेशसभामा प्रतिनिधित्व गर्ने दुई वा दुईभन्दा बढी दलको समर्थनमा बहुमत प्राप्त गर्न सक्ने प्रदेश सांसदलाई प्रदेश प्रमुखले मुख्यमन्त्री नियुक्त गर्ने व्यवस्था छ । यो अवस्थामा मुख्यमन्त्री नियुक्त हुने सत्ता गठबन्धन दलका सांसदले पनि संवैधानिक व्यवस्थाअनुसार ३० दिनभित्र प्रदेशसभासमक्ष विश्वासको मतका लागि प्रस्ताव राख्नुपर्छ । संविधानको धारा १८८ को उपधारा (२) अनुसार विश्वासको मत लिन प्रदेशसभासमक्ष प्रस्ताव राख्नुपर्छ । धारा १८८ को उपधारा (३) अनुसार प्रदेशसभामा राखेको विश्वासको मतको प्रस्ताव प्रदेशसभामा तत्काल कायम रहेको सम्पूर्ण सदस्य संख्याको बहुमतले पारित नहुने अवस्थामा मुख्यमन्त्री पदमुक्त हुने व्यवस्था छ ।९३ सदस्यीय प्रदेशसभामा बहुमत ४७ हुन्छ तर अहिलेको गठबन्धन दलमा सभामुख बाबुराम गौतमबाहेक ४६ जना सांसद मात्रै छन् । संविधानको धारा १८६ अनुसार प्रदेशसभामा निर्णयका लागि प्रस्तुत गरिएको जुनसुकै प्रस्तावको निर्णय मतदान गर्ने सदस्यहरूको मत बराबर भएको अवस्थामा मात्रै अध्यक्षता गर्ने व्यक्तिले आफ्नो निर्णायक मत दिने व्यवस्था छ । अर्थात् विश्वासको मतको प्रस्तावमा सभामुख गौतमले मत बराबर भएको अवस्थामा मात्रै मतदान गर्न पाउँछन् । यो अवस्थामा एमाले र राप्रपा गठबन्धनका ४६ जना सांसद उपस्थित भएर सभामुख गौतमलाई निर्णायक मत दिने अवस्था निर्माण नगर्ने निश्चित छ । कांग्रेस नेता उद्धव थापाले जसपा गठबन्धनबाहिर नजाने र राप्रपा पनि गठबन्धनमा आउने बताए । उनले प्रदेश प्रमुख पर्शुराम खापुङले सरकार गठनका लागि आह्वान गरेको समयसीमाभित्र सरकार गठन गर्ने बताए । कोशीमा सरकारको नेतृत्व कांग्रेसले पाउनुपर्ने अनेकौं कारण रहेको र संसदीय दलको विधानअनुसार दलको नेताले नै सरकारको नेतृत्व गर्ने व्यवस्था रहेको उनले सुनाए । माओवादीका इन्द्रबहादुर आङ्बोले पनि प्रदेश प्रमुखले दिएको समयसीमाभित्र गठबन्धनको सरकार निर्माण हुने बताए । उनले सरकारको नेतृत्वको विषयमा गठबन्धन दलभित्र छलफल भइरहेकाले सबैको सहमतिमा सरकार गठन हुने विश्वास व्यक्त गरे । यस प्रदेशमा सरकारको नेतृत्व माओवादीले पाउनुपर्ने आफूहरूको माग रहेको उनले सुनाए । एकीकृत समाजवादीका नेता राजेन्द्रकुमार राईले यसअघि आफूले सरकारको नेतृत्व गरिसकेकाले कांग्रेस र माओवादी जसले नेतृत्व गरे पनि आफ्नो पार्टी सरकारमा सहभागी हुने बताए । थापा, आङ्बो र राईले केन्द्रीय गठबन्धन गरेको निर्णय स्वीकार गरेर अघि बढ्ने बताए । गठबन्धन दलका अधिकांश सांसद सरकार गठनको विषयमा शीर्ष नेतालाई दबाब दिन शुक्रबारै काठमाडौं गएका छन् । यसअघि एमाले नेतृत्वको सरकार ढले पनि राप्रपाले साथ नछोड्ने बताउँदै आएका राप्रपा नेता भक्ति सिटौलाले सरकार ढलेपछि भने प्रतिक्रिया दिन चाहेनन् । उनीनिकट एक नेताका अनुसार शीर्ष नेताहरूबीच राप्रपालाई गठबन्धनमा ल्याएर कोशीमा स्थिर सरकार गठन गर्ने र मध्यावधि निर्वाचनमा नजाने निर्णय भइसकेको बताए ।"
राप्रपालाई साथ लिएर नयाँ सरकारको तयारी,"(काठमाडौं)कोशी प्रदेशमा एमालेको सरकार ढलेपछि सत्ता गठबन्धनले आफ्नो नेतृत्वमा सरकार बनाउन गृहकार्य थालेको छ । सत्ता गठबन्धनका नेताहरूले कोशीमा नयाँ सरकार गठनका लागि निर्णायक हैसियतमा रहेको राप्रपासँग केन्द्रबाटै छलफल अघि बढाउने भएका छन् ।९३ सदस्यीय प्रदेशसभामा बहुमतका लागि ४७ मत आवश्यक पर्छ तर सत्ता गठबन्धनमा रहेका कांग्रेस, माओवादी, एकीकृत समाजवादी र जसपासँग सभामुखबाहेक ४६ सांसद मात्रै छन् । ६ सिट रहेको राप्रपाले साथ नदिएसम्म नयाँ सरकार गठन गर्न मुस्किल रहेकाले सत्ता गठबन्धनले केन्द्रीय स्तरबाटै राप्रपालाई फकाउन पहल थालेको हो ।कांग्रेस महामन्त्री विश्वप्रकाश शर्माले प्रदेश सरकारमा अस्थिरता नहोस् भन्नेमा दलहरू सचेत भएकाले संघीय गठबन्धनअनुसार नै सरकार बनाउन पहल गर्ने बताए । संघीय गठबन्धनअनुसार सरकार बनाउने गृहकार्य छिट्टै सुरु गर्छौं, शुक्रबार कान्तिपुरसँग उनले भने ।एमालेराप्रपाको सरकारले विश्वासको मत लिन नसकेपछि प्रदेशसभाको राजनीतिक परिस्थिति फेरिएको राप्रपा अध्यक्ष राजेन्द्र लिङ्देनले टिप्पणी गरे । संघको सत्ता गठबन्धनबाट केही प्रस्ताव आएको छैन, हामी अहिले नै कुनै टुंगोमा पुगेका छैनौं, उनले भने, पहिले विभिन्न विकल्पबारे पार्टीमा छलफल गर्छौं । उनले कुनै पनि सरकारले बहुमत पाउन नसकेको अवस्थामा मध्यावधिको विकल्प खुला रहेको तर त्यसबारे सोचिनसकेको बताए ।निवर्तमान मुख्यमन्त्री कार्कीले आफ्नो सरकारलाई बजेट र नीति तथा कार्यक्रमसमेत ल्याउन नदिई गठबन्धनले अराजनीतिक कदम चालेको आरोप लगाए । शुक्रबार गृहजिल्ला झापा पुगेका उनले हाल एमाले र राप्रपा एक ठाउँमा रहेको बताए । हामी अझै पर्ख र हेरको नीतिमा छौं, उनको प्रतिक्रिया थियो, मैले संघीय सत्ता गठबन्धन दललाई बहुमतको सरकार बनाउन शुमकामना दिएको छु । कहाँबाट मत ल्याएर सरकार बनाउनुहुन्छ, उहाँहरू नै जानुन् । माओवादी कोशी प्रदेश संसदीय दलका नेता इन्द्रबहादुर आङ्बोले अब संविधानको धारा १६८ (२) अनुसार दुईभन्दा बढी दलको बहुमत सरकार बनाउने दाबी गरे । प्रदेश सरकार बनाउन गठबन्धनले राप्रपासँग शनिबारदेखि वार्ता गर्छ, उनले भने, राप्रपा प्रदेशमा मध्यावधि निर्वार्चनको पक्षमा नभएको संकेत पाएका छौं । गठबन्धनमा राप्रपा आउने विश्वास छ । संविधानको धारा १६८ को उपधारा २ मा प्रदेशसभामा कुनै पनि दलको स्पष्ट बहुमत नरहेको अवस्थामा प्रदेशसभामा प्रतिनिधित्व गर्ने दुई वा दुईभन्दा बढी दलको समर्थनमा बहुमत प्राप्त गर्न सक्ने प्रदेशसभाको सदस्यलाई प्रदेश प्रमुखले मुख्यमन्त्री नियुक्त गर्ने उल्लेख छ । यही हैसियतमा कार्की मुख्यमन्त्री नियुक्त भएका थिए ।संघीय गठबन्धन दलको दबाब नभएको भए कोशीमा एमाले, माओवादी, राप्रपा र जसपाको सरकारले निरन्तरता पाउने थियो । संघमा एमाले, माओवादी गठबन्धन भत्किए पनि कोशीमा माओवादी र जसपाले थप तीन महिना सहकार्य गरेका थिए ।"
पप्पुका सञ्चालक रौनियार पक्राउ,एक करोड रुपैयाँभन्दा बढी ठगीको आरोपमा पप्पु कन्ट्रक्सन प्रालिका सञ्चालक एवं पूर्वसांसद हरिनारायण रौनियार पक्राउ परेका छन् । उनलाई शुक्रबार काठमाडौंबाट पक्राउ गरिएको प्रहरी प्रवक्ता कुवेर कडायतले जानकारी दिए । रौनियारविरुद्ध गत वैशाखमै बाँके प्रहरीले पक्राउ पुर्जी जारी गरेको थियो । तत्कालीन संघीय समाजवादी फोरमका नेता रौनियार २०७४ को निर्वाचनमा पर्सा३ बाट निर्वाचित भएका थिए । पप्पु कन्स्ट्रक्सनले देशका विभिन्न ठाउँमा आयोजनाको निर्माण जिम्मा लिएर कामै नगरी अलपत्र पार्ने गरेको छ । गत असोज १९ मा अख्तियार दुरुपयोग अनुसन्धान आयोगले बर्दियाको जब्दिघाटस्थित बबई पुल निर्माणमा गुणस्तर कायम नगरी भ्रष्टाचार गरेको विषयमा विशेष अदालत काठमाडौंमा मुद्दा दर्ता गरेको थियो ।
"किसानलाई सकस, नेतालाई रमाइलो","रमेशकुमार पौडेल (चितवन), सञ्जु पौडेल (लुम्बिनी), नवीन पौडेल (परासी), कुम्भराज राई (ओखलढुंगा) र चित्रांग थापा (धनगढी)"
दुई वर्षदेखि अन्धकारमा हुम्लाका दुई हजार घरधुरी,"काठमाडौं (कास) सरकार र यससम्बद्ध संयन्त्र बिजुली कसरी निर्यात गर्ने भन्ने ध्याउन्नमा रहेका बेला देशकै कतिपय स्थान भने अन्धकारमा छन् । देशभर करिब ९६ प्रतिशत जनतामा बिजुली पुगेको सरकारी तथ्यांक छ । तर सामुदायिक लघु जलविद्युत्बाट बिजुली पुगेका केही स्थानका आयोजनामा क्षति पुगेर मर्मत नहुँदा स्थानीय अँध्यारोमा बस्नुपरेको पनि छ । हुम्लाको अदानचुली गाउँपालिकामा रहेको कुकुरफाल्ना जलविद्युत् आयोजनाको नहर बाढीले क्षतिग्रस्त भएपछि उक्त क्षेत्रमा बसोबास गर्ने करिब दुई हजार घरधुरी दुई वर्षदेखि अन्धकारमा छन् । गाउँपालिकाको ४ नम्बर वडाले प्रयोग गर्दै आएको लघु जलविद्युत् आयोजनामा बाढीले क्षति पुर्याएपछि २ वर्षदेखि यस क्षेत्रका बासिन्दा अन्धकारमा बस्न बाध्य भएका हुन् ।करिब ९ वर्षसम्म सामान्य मर्मत गरेर सञ्चालन गरिएको आयोजनामा ०७८ असोजको बाढीले ठूलो क्षति गरेपछि यस्तो अवस्था सिर्जना भएको अदानचुली गाउँपालिका४ का वडाध्यक्ष मनऋषि पाण्डेले जनाए । बाढीले नहर तहसनहस पार्दा टालटुल पारेर नहुने अवस्था आएपछि हामीले वैकल्पिक ऊर्जा प्रवर्द्धन केन्द्रको सहयोगमा दीर्घकालीन रूपमा कसरी पुनर्निर्माण गर्न सकिन्छ भन्ने अध्ययन गर्यौं । अध्ययनले पाइप राख्दा बाढीले क्षति नगर्ने देखिएकाले त्यसका लागि बजेट मागेका छौं, उनले भने, अध्ययनले ३ करोड १८ लाख खर्च लग्ने देखाएको छ । सरकारले ०७९ मा १ करोड दिएको थियो । बाँकी करिब साढे २ करोड नहुँदा हामी बिजुली बाल्नबाट वञ्चित हुनुपरेको छ ।वैकल्पिक ऊर्जा तथा विभिन्न दातृ निकायबाट निर्मित उक्त आयोजनालाई सरकारले पुनर्निर्माणका लागि रकम नदिने हो भने करोडौंका उपकरण कबाडीमा फाल्नुपर्ने र स्थानीय अन्धकारमा बस्नुपर्ने पाण्डे बताउँछन् । ०६९ मा निर्माण सम्पन्न ३०० किलोवाट क्षमताको कुकुरफाल्ना जलविद्युत् आयोजनामा ०७८ असोजमा आएको बाढीले क्षति पुर्याएपछि बजेट अभावमा हालसम्म मर्मत हुन सकेको छैन । अदानचुली गाउँपालिका४ मा रहेको उक्त आयोजनाबाट उत्पादित बिजुली ३, ४, ५ र ६ नम्बर वडाले प्रयोग गर्दै आएका थिए । बाढीले आयोजनामा क्षति पुर्याएपछि नहरको सट्टा पाइप प्रयोग गरी आयोजना सञ्चालनमा स्थानीय लागिपरेका छन् । तर बजेट नभएकै कारण काम अघि बढ्न नसकेको स्थानीय हस्तबहादुर शाहीले जानकारी दिए । करिब १३२० मिटर पाइप चाहिनेमा हालसम्म ८०० मिटर पाइप जडान भएको उनको भनाइ छ । सरकारसँग पटकपटक आयोजना मर्मतका लागि रकम मागे पनि अहिलेसम्म सुनुवाइ नभएको शाही बताउँछन् । पूर्वअर्थमन्त्री जनार्दन शर्माका पालामा एक करोड रुपैयाँले केही काम भएको थियो, उनले भने, अहिलका अर्थमन्त्री प्रकाशशरण महतसँग पटकपटक भेट्ने प्रयास गरे पनि उहाँले भेट दिनुभएको छैन, काठमाडौंमा एक मिनेट बत्ती जाँदा सबैको चासो हुन्छ । तर दुर्गमका जनताले २ वर्षदेखि अन्धकारमा रहँदा पनि कसैले चासो देखाएनन् । अर्थ मन्त्रालयसँग बजेट मागे पनि मन्त्रालयले फाइल अड्काएर राखेको उनको भनाइ छ ।राष्ट्रिय प्रसारण लाइनले नछोएको हुम्लामा अहिले वैकल्पिक ऊर्जा र लघु जलविद्युत् आयोजनाबाट उपभोक्तामा बिजुली पुर्याउने सरकारको लक्ष्य छ । हाल राष्ट्रिय प्रसारण लाइन मुगु र हुम्ला गरी दुई जिल्ला छुन बाँकी रहेको नेपाल विद्युत् प्राधिकरणअन्तर्गत वितरण सहायक प्रबन्धक दामोदर पराजुली बताउँछन् । आगामी दुई वर्षमा यी दुई जिल्लामा पनि पुग्ने उनको भनाइ छ ।"
लहानमा एनसेलको नयाँ सेन्टर,"काठमाडौं (कास) एनसेल आजियाटा लिमिटेडले ग्राहकलाई एकै स्थानबाट विभिन्न सेवा प्रदान गर्ने उद्देश्यले लहानको सहिद चोकमा नयाँ सेन्टर सञ्चालनमा ल्याएको छ । एनसेलका प्रमुख कार्यकारी अधिकृत तथा प्रबन्ध निर्देशक जाब्बोर कायुमोभले एक कार्यक्रमबीच बिहीबार उक्त सेन्टर उद्घाटन गरे । सबै ग्राहकलाई सेवा प्रदान गर्ने गरी पूर्ण रुपमा सेन्टर सञ्चालनमा आएको छ । सेन्टरबाट ग्राहकले एनसेलका सेवा तथा सुविधाबारे सोधपुछ गर्न, सिम खरिद गर्न, इन्टरनेट सेटिङको जानकारीलगायत कर्पोरेट सेवा लिन सक्नेछन् । सेन्टरबाट सिम फोरजीमा अपग्रेडलगायत सेवा पाइन्छ ।"
भारतको प्रभुत्व रहला ?,"भारतसाफ च्याम्पियनसिपमा कीर्तिमान आठपल्टको च्याम्पियन हो भारत । प्रतियोगितामा दुई आमन्त्रित टिमको प्रवेशले कसैलाई बढी फाइदा हुने विश्वास गरिएको छ भने त्यो भारत नै हो । प्रतियोगिताको इतिहासमा भारत एकैपल्ट मात्र फाइनल पुग्न असफल रहेको छ । यो हो सन् २००३ को संस्करण । त्यसबाहेक प्रत्येक संस्करणमा भारत फाइनल पुगेको छ । सम्भव छ, यसपल्ट यो क्रम फेरि एकपल्ट टुट्ने छ । भारतले समूह चरणमा कुवेतको सामना गरेको थियो भने अब सेमिफाइनलमा अर्को आमन्त्रित टिम लेबनानको सामना गर्दै छ । भारतका मुख्य प्रशिक्षक इगोर स्टिमाक आफ्नै टिमको मात्र कुरा गर्न चाहन्छन् र आफ्नो टिम कुनै पनि प्रतिद्वन्द्वी टिमलाई पराजित गर्न सक्षम रहेको दाबी गर्छन् । भारतीय टिम पूर्णतः एक खेलाडीमा निर्भर छ । उनी हुन्, सुनील क्षेत्री । उनकै लगातार गोलका कारण भारतले पछिल्लो समय केही सुधारिएको प्रदर्शन गरेको छ । सुनील नहुने हो भने भारतको प्रदर्शन कमजोर हुने दाबी गर्ने धेरै छन् । भारतलाई रोक्ने हो भने लेबनानले उनलाई चुपचाप राख्न सक्नुपर्छ । नत्र, उनी अप्रत्याशित स्थितिमा पनि गोल गर्न माहिर छन् ।"
नेपाल सेमिफाइनललाई तयार,"काठमाडौं (कास) नेपालले एसीसी यू१६ इस्ट जोन क्रिकेटको सेमिफाइनलमा सिंगापुरको सामना गर्ने भएको छ । नेपाल शुक्रबार घरेलु टोली मलेसियालाई ८४ रनले हराएर समूह ए विजेता बन्यो । आआफ्नो पहिलो खेलमा थाइल्यान्डलाई पराजित गरेकाले नेपाल र मलेसिया यसअघि नै सेमिफाइनलमा सुरक्षित भइसकेका थिए । वायुमास ओभल मैदानमा टस जितेको नेपाल निर्धारित ३५ ओभरमा ३३४ ओभरमै १ सय ८३ रन बनाई अलआउट भयो । जवाफमा मलेसियालाई ३०५ ओभरमा ९९ रनमा अलआउट गर्दै नेपालले समूह चरणका दुवै खेल जितेको हो । नेपालले पहिलो खेलमा थाइल्यान्डलाई २ सय २५ रनले हराएको थियो ।नेपालले समूह बी उपविजेता सिंगापुरसँग सेमिफाइनल खेल्ने समीकरण बनेको हो । सिंगापुर अर्को खेलमा हङकङसँग ७ विकेटले पराजित भयो । हङकङ सबै तीन खेल जितेर समूह बी विजेता बन्यो । सिंगापुर ३ मध्ये २ खेल जितेर उपविजेता बन्यो । हङकङले सोमबार हुने अर्को सेमिफाइनलमा मलेसियाको सामना गर्नेछ । नेपालको सुरुआत राम्रो थिएन । नीरज यादव ८ रनमै आउट भए । लगातार तीन चौका प्रहार गरेका सूर्यांशु कोइरालालाई हाजिक हैकालले बोल्ड गरे । सूर्यांशुले २६ बल खेल्दै कुल ५ चौकासहित २९ रन बनाए । दीप भुजेल १५, प्रतीक भट्टराई ४ र आशिष लुहार शुन्यमा आउट भए । नरेन भट्टले ४३ बलमा १ चौकासहित २९ रन बनाए । सन्तोष यादव शून्य, अभिषेक तिवारी ४ रनमा आउट भए । अशोक धामीले अर्धशतक बनाउँदै अन्तिम दुई विकेटमा कृतिक कामत (१६) र प्रतीक पोखरेल (अविजित २) सँग ४७ रन जोडे । अशोकले ३६ बल खेल्दै ३ चौका र ५ छक्कासहित ५२ रन बनाए । मलेसियाबाट मोहम्मद हैरिलले २५, कप्तान मोहम्मद आलिफले १५ र मोहम्मद अक्रमले १२ रनबाहेक अन्यले दोहोरो स्कोर बनाउन सकेनन् । नेपालबाट अशोकले ७ ओभरमा १४ रन खर्चेर ४, अभिषेकले ४५ ओभरमा २६ रन खर्चेर ३, सन्तोषले ७ ओभरमा २ मेडन राख्दै १८ रन खर्चेर २ र कृतिकले १ विकेट लिए ।"
संसारबाट सीमा हराए के हुन्छ?,"एक थिए जोन लेनन, जो गीतहरूमा सीमा भत्काउँथे । सन् १९७१ मा रिलिज भएको इम्याजिन संसारका लोकप्रिय गीतहरूमा एक मानिन्छ, जसमा देश नभएको सग्लो पृथ्वीको कल्पना छ । न स्वर्ग, न नर्क, न देश, न परदेश ! जसरी आकासको कुनै सीमा नहुनाले यो असीम छ, त्यसैगरी जमिनको सीमाहरू हराएको कल्पना गर्नुस् त ! हुन त खोज्यो भने यो हराएकै छ, किनभने वास्तविक अर्थमा सीमा कहिँ पनि छैन । छ त मानचित्र, अर्थात मानेको चित्रमा छ ! लेननले गीतमार्फत् पृथ्वीवासीलाई कुनै विभाजन नभएको विश्वको कल्पना गर्न लगाए । अनौठो ! विभाजन छैन, तर मनुष्यले यसलाई मानेको छ ! अनि त्यही नभएको विषयलाई छैन भनेर कल्पना गर्दा रोमाञ्चित हुनुपर्ने अवस्थामा छ मनुष्य ! हाय सिमाना ! लगातार दुई विश्वयुद्धले थिलथिलो भएको वैश्विक चेतलाई जोनको गीतले साँच्चै नै मोहनी लगायो । अहिले पनि जोनले भनेजस्तो सीमारहित संसारको कल्पना गर्दा एउटा भव्य र रोमाञ्चक अवस्थाको अनुभवले अँगाल्न आइपुग्छ । सम्झनुस् त, सीमा हरायो भने के हुन्छ ? यो हराउने बित्तिकै हराउनेछ रुस र युक्रेनको युद्ध, भारत र पाकिस्तानको दुश्मनी र उत्तर कोरियाविरुद्ध अमेरिकाको नाकाबन्दी । अहो, देश भएन भने त कहाँ हुन्छ र विदेश ? को हुन्छ र विदेशी ? चराहरू राहदानी विना नै संसार फन्को मार्छन् । माछाहरू, विनाकुनै रोकतोक सातै समुन्द्रमा आउजाउ गर्न सक्छन्् । देश भएन भने मान्छेहरू पनि पृथ्वीको एक कुनाबाट अर्को कुना सजिलै जान पाउँदा हुन् । आहा जस्तो लागेका ठाउँमा मन अघाउँञ्जेल बस्दा हुन् । लोकतन्त्रमा सास फेर्नु पर्यो भन्दा भूटानीहरू लखेटिएर नेपाल आइराख्नु नपर्दो हो । ती भूटानीका नाममा अरु नेपालीलाई नक्कली कागजात बनाएर अमेरिका पठाउँछु भन्ने कुनै कसुर नै कसैले गर्न नसक्ने अवस्था आउँदो हो । कुनै सिनेमामा कसैले सिता भारतकी छोरी भने पनि रिसाउनु नपर्दो हो । कुनै देशको सीनेमा बन्द गर्नुपर्ने आवश्यकतै नरहँदो हो । देश भएन भने त कोही नागरिक नै नहुँदो हो । अहो ! देश भएन भने त, यसको सुरक्षा पनि गर्नै नपर्दो हो । चोर नभएपछि प्रहरी नचाहिएजस्तो, सीमा भएन भने त्यसलाई घेर्ने काँडेतार पनि नचाहिँदो हो, त्यसभन्दा अलि पर बन्दुक बोकेर उभिने कुनै सिपाही पनि नचाहिँदो हो । देश भएन भने त यसको नाममा हुने युद्ध नै नहुँदो हो ! पृथ्वी नै एउटा देश भए, मनुष्यको कति कल्याण हुँदो हो ! कल्पना मात्रै पनि रोमाञ्चक छैन त ? यस्तो रोमाञ्चक लाग्ने संसार हालका लागि कल्पनामा मात्रै सम्भव होला । तर, कुनै समय संसारमा देश थिएन । जसरी मानिसबाहेक कुनै पनि जीवजनावरको जीवनमा देश अहिले पनि छैन, त्यसरी नै मानिसको जीवनमा पनि कुनै समय देश थिएन । घुमन्ते शिकारी हुँदाको समयमा, देश त के घरसमेत थिएन मान्छेको । जीवाष्मशास्त्रले हालैको खोजमा एउटा रमाइलो तथ्य फेला पारेको छ, देशको उत्पत्तिमा महिलाको भूमिका प्रधान थियो । कसरी भने, घुमन्ते शिकारी युगमा पुरुषको भूमिका सिकार गर्नु हुन्थ्यो भने बच्चा पाएपछि महिलाको भूमिका तिनलाई हुर्काउनु । ससाना शिशुका साथ कुनै सुरक्षित ठाउँमा महिलाहरू दुईचार ऋतुसम्म बस्थे । तिनका घुमन्ते पुरुषहरू दुईचार दिन पर गई सिकार गर्नु सामान्य रीत थियो । मानचित्र नभएजस्तै त्यसबेला कोही पति थिएन, कोही पत्नी थिएन । किनभने, विवाहको धारणै विकसित भइसकेको थिएन । त्यतिबेला, मात्र थिए महिला र पुरुष । बहुसम्बन्ध बर्जित नहुनाले बाबु को हो खुटिन्नथ्यो । बच्चो नहुर्कञ्जेल ऊ आमाको पूर्ण जिम्मेवारीमा हुन्थ्यो । समूहका पुरुष सदस्य आमाहरूको आज्ञा मान्थे । बच्चालाई पुरै समूहले आफ्नो सदस्यका रुपमा स्नेहसाथ ग्रहण गर्थ्यो । पुरुष सदस्यहरू कहिले त सिकारबाटै सिकार हुन्थे, कहिले बाटैमा प्राकृतिक विपद वा कुनै रोगले थला परेर परलोक जान्थे । बच्चासहितकी भोकी महिलाहरू खानेकुरा जुटाउनै नसकेर मर्थे । यस्तो ज्यानमारा अनिकालबाट बँच्न महिलाहरूले खानेकुरा जुटाउने वैकल्पिक उपायबारे सोचविचार गर्न थाले । नजिकको जंगलमा फलफल वा कन्दमूल खोजेर खाने वृत्ति सिकारी पुरुषमा भन्दा बच्चावाली महिलाहरूमाझ बढ्दा लोकप्रिय र प्रचलित हुन पुग्यो । सिकार नगरी खानेकुरा जुटाउने कलाको विकास गर्दै सिकारी पुरुषको तुलनामा एकै ठाउँमा ज्यादा बस्ने बानीको विकास गरिरहेका आदिम समयका तिनै महिलाहरूले दिसा गरेका ठाउँमा फलफूलका विरुवा उम्रिएको घटना वर्षौं वर्षर् देखेपछि एउटा कुरा चाल पाए बिउ रोप्यो भने विरुवा उम्रिन्छ । त्यसपछि तिनले फूलफूलका विरुवा आफूवरपर लगाउन थाले । त्यसले सिजनमा खानेकुराको दुःख मज्जैले टारिदियो । एवं रितले तिनले अन्नहरू पनि लगाए । यसरी लामो समयको अभ्यासले मानिस खेतीकिसानीमा प्रवृत्त भयो । यसले घुमन्ते जीवनको अन्त्य गरिदियो । यो थियो १० हजार वर्षअघिको परिघटना । एकै ठाउँमा बस्ने भएपछि मानिसले ओडारको विकल्पमा घरहरू बनाउन सिक्यो । सिकारी युगमा खानेकुराका लागि प्रत्येकले भौतारिनुपर्थ्यो, जसरी जनावरहरू अहिले पनि भौतारिरहेका छन् । तिनको जीवनमा भविष्यका लागि भनेर खानेकुराको भण्डारण नभएजस्तै घुमन्ते युगमा मानिस प्रत्येक दिन खानका लागि खटिनु पर्थ्यो । तर, कृषी युगले खानेकुराको भण्डारण गर्न मनुष्यलाई सक्षम बनायो भने केहीले कामै नगरी पनि खानेकुरा पाउन सम्भव भयो । मानिसहरू समूहमा बसेर खोती गर्न थाले । ज्यादा अन्न उब्जाउने समूहको प्रभाव कम अन्न उब्जाउने समूहको भन्दा बढी पर्न गयो । एउटा समूहको खेती अर्को समूहले कब्जा गर्न खोज्दा मानिसबीच आपसमा हिंसात्मक भिडन्त हुने क्रम बढ्न थाल्यो । विस्तारै परिवारको जन्म भयो, विवाहको धारणा विकसित हुन थाल्यो । महिला प्रधान समाज अब पुरुष प्रधान हुन थाल्यो । महिलाको प्रजनन शक्तीमा पुरुषको नियन्त्रण बढ्दै जान थाल्यो । लडभिडमा सिपालु समुहले कमजोर समुहलाई खेद्न थाल्यो । बढ्ता लडाकुको संख्या हुने समुदाको दबदबा विस्तारै बढ्न थाल्यो । यसले ठूलो जनसंख्यामा समुदायको उदय गरायो । एउटा ठूलो भूभागलाई आफ्नो मानेर समुदायले कब्जा गर्यो । कालान्तरमा यो कविला राज्य हुँदै एउटा सभ्यतामा विकसित भयो । पहिलो सभ्यता मानिने मेसापोटामिया यहि उपक्रमको परिणती थियो, जसको जन्म ६ देखि ८ हजार हजार वर्षअघि भएको मानिन्छ । हालको सिरियाको पूर्वी भागसहित र इराकमा पर्ने मेसापोटामिया सभ्यता टिग्रिस र युरेफ्रटस नामका दुई नदीबीचको विशाल मैदानमा फैलिएको थियो । मेसापोटामियाको ग्रिक भाषामा अर्थ हुन्छ, नदिबीचको जमिन । यो उर्बर जमिनमा पानीको पर्याप्त उपलब्धता थियो भने उब्जनी मनग्यै हुन्थ्यो । यसै सभ्यतामा राज्यको उत्पत्ति भयो । त्यसको एकडेढ हजार वर्षपछि नाइल नदिको किनारमा फैलिएको इजिप्टको उर्बर भूमिमा अर्को सभ्यता विकास भयो । भारतवर्षमा मिश्र सभ्यताको नामले चिनिने यो राज्य व्यवस्थामा मानिसहरू बढी संगठित र राज्यहरू ज्यादा शक्तीशाली थिए । त्यसको दुई हजार वर्षपछि प्राचीन युनानी सभ्यताको जन्म भयो । लिपी, दर्शन, भाषा, राजनीतिक सिद्धान्त, कलादेखि अनेक विधाको विकासको जननी ग्रीस सभ्यतालाई नै मानिन्छ । तिनलाई रोमनहरूले पराजित गरेर थप उन्नत राज्यव्यवस्थाको विकास गरे । रोमन सभ्यताले पृथ्वीमा पहिलो साम्राज्यको जन्म दियो । बेलायती इतिहासकार एन्ड्र्यु मारले आफ्नो पुस्तक ए हिस्ट्री अफ दि वर्ल्ड मा महिलाहरूले कसरी कृषीको आविष्कार गरे अनि कृषिले कसरी राज्यहरूको जन्म गरायो भन्ने तथ्यलाई बडा रोचक ढंगले पस्केका छन् । आधुनिक राज्य व्यवस्था, कानून र दर्शनको सबै जग रोमन साम्राज्य र ग्रीस सभ्यतामा पुगेर अन्त्य हुन्छन् । अहिले पृथ्वीमा १९५ देश छन् । सिधासिधा हेर्दा यी सबै देशको अस्तित्व विष्टामा उम्रिएको विरुवा चाल पाउने महिलाहरूको संचेतनामा निर्भर छ । इतिहासविदहरू भन्छन्, देशहरूको उत्पती हुन थालेको ५ हजार वर्षमा सानाठूला गरी १५ हजार युद्ध भएका छन् । देश नभएका भए यी सबै युद्ध हुने थिएनन् । विश्वयुद्ध त झनै हुने थिएन । देश नभएको भए परमाणु हतियारको विकास हुने थिएन । अनि परमाणु युद्धको संभावित जोखिमले पृथ्वीको भविष्यलाई संकटमा पार्ने पनि थिएन । यी सबै तथ्य विचार गर्दै विचारकहरूले एक पृथ्वी एक देश को परिकल्पना गरे बेलाबखत । मार्क्सले देश नहुँदाको समयलाई आदिम साम्यवाद भनेका छन्, जहाँ देश मात्रै होइन धनी र गरिब पनि कोही थिएन किनभने व्यक्तीगत सम्पत्ति कसैको थिएन । अहिले मानिसइतरका प्राणीमा जसरी घाम, जुन, आकास, नदी, जंगल र जमिन साझा छ, त्यसरी नै मानिसहरूमाझ पनि सबै चिज साझा थियो त्यस समय । केही कसैको थिएन, कोही कसैको थिएन । सब चिज सबको थियो, सबै सबैका थिए । स्थिति बदलिँदै जाँदा सम्पत्तिको जन्म भयो र त्यसमा व्यक्तीगत स्वामित्व स्थापित भयो । यसले धनी र गरिबको वर्ग उदय गरायो । कृषी युगमा धनीहरू ज्मिनदार भए, गरिबहरू भूमिहिन श्रमिक भए । औद्योगिक क्रान्तिमा जमिनदार र किसानको ठाउँ उद्योगपती र श्रमिकहरूले लिए । तर, सम्बन्ध भने उनीहरूको उस्तै रह्यो, शोषक र शोषितको । एउटाको श्रमले अर्को धनी हुने र धनीले कहिल्यै श्रम गर्नुनपर्ने, तर श्रम गर्ने चाहिँ कहिल्यै धनी नहुने व्यवस्थाको नाम हो पुँजिवाद, जो सम्पत्तिमा व्यक्तीगत स्वामित्व स्थापित हुँदा जन्मिन पुग्यो । मार्क्सको स्वभाविक घोषणा के थियो भने ठूलो संख्याका मानिसले आफू शोषित भएको महसुस गरेपछि सामूहिक विद्रोह गर्छन् र सानो संख्याका पूँजिवादी शोषकहरूको शासन व्यवस्थाविरुद्ध क्रान्ति गर्छन् । यसले अन्त्यमा आधुनिक साम्यवादको स्थापना गर्छ, जसले फेरि देशहरूको सिमाना मेटाउँछ, फेरि पहिलेझैं सामुहिक सम्पत्तिको स्थापना गर्छ, फेरि पहिलेझैं वर्गरहित समाजको अभ्युदय गराउँछ । मार्क्सको यही अवधारणा पढेपछि मानिसहरू विषेश गरी गरिब समाजका मानिस साम्यवादी विचारधाराका उपासक भए । पूँजिपतीहरू यस साम्यवादी विचारका चीर शत्रु हुन पुगे, जो स्वभाविक पनि हो किनभने साम्यवादले साँच्चै काम गर्यो भने त्यसको प्रथम सिकार हुने नै व्यक्तीगत सम्पत्ति हो । दोस्रो विश्वयुद्धपछि साम्यवादी विचार संसारभर फैलाउने काममा रसियाको नेतृत्वमा जन्मेको पूर्वी यरोपका समाजवादी गणराज्यहरूको संगठन सोभियत संघ मरिमेटेरै लाग्यो । त्यसलाई परास्त गर्न र संसारभर सम्पत्तिमा व्यक्तीको अधिकार प्रधान हुने व्यवस्थाको प्र्रबर्द्धन गर्न पूँजिवादी देशहरूको नेतृत्व अमेरिकाले गर्यो । दोस्रो विश्वयुद्धपछि साम्यवादी र पुँजीवादीहरूको होडवाजीले एउटा सुषुप्त युद्धको जन्म गरायो, जसलाई इतिहासको पानामा शितयुद्ध नामको अध्यायले समेट्छ । सन् १९९१ को २६ डिसेम्बरमा सोभियत युनियनको विघनट भएपछि शितयुद्धको अन्त्य भयो । तर, पुँजिवाद र साम्यवादको चिर टकराव संसारैभर अझै जारी छ र त्यसले अनेकन युद्ध जन्माएको छ । वर्ग शोषण र देशहरूको विभाजनले दिएको दुःखको समाधानमा बेलाबखत चेतनशील मनुष्यहरूले केही मौलिक विचार दिएका छन् । सीमाहीन पृथ्वीका लागि विचारशील मनुष्यको हृदय धेरै पटक धड्किएको छ । जस्तो आइन्सटाइन पृथ्वी एक सिंगो देशका रुपमा चलेको हेर्न चाहन्थे । आफ्नो जीवनकालमा दुई विश्वयुद्ध देखेका उनी देश युद्धको मुख्य कारण भएकाले राष्ट्रवादको विरुद्ध जीवनभर उभिए ।ब्रम्हाण्डको रहस्यको अध्ययन गर्ने वैज्ञानिक आइन्सटाइन स्वभाविक रुपले सीमाहीन संसारको कल्पना गर्थे । त्यसैले उनी कहिले कुन देश, कहिले कुन देश पुगिरहन्थे । जर्मनीमा जन्मेका उनी १६ वर्ष पुगेपछि परिआए देश बचाउका लागि अनिवार्य रुपमा सैनिक सेवामा भर्ती हुनुपर्ने जर्मन नियमको मौन विद्रोह गर्दै स्वीजरल्याण्ड गए र त्यहीँको नागरिकता लिए । सन्् १९१४ मा जर्मनीको बर्लिन युनिभर्सिटीमा प्राध्यापक भएर आउँदा उनले त्याग गरेको उही जर्मन नागरिकता लिनुपर्यो । स्वीस नागरिकता नत्याग्ने शर्तमा आइन्सटाइनले त्यो स्वीकार गरे । पछि, जर्मनी उग्रराष्ट्रवादको नारा दिएर उदाएको नाजी दल र त्यसका नेता हिटलरको नेतृत्वमा पुग्यो । हिटलर यहुदीको जाति सफाया गर्नतिर उद्यत थिए । आइन्सटाइनको कामलाई उनी यहुदीको विज्ञान भन्थे । यहुदीविरुद्ध कानून नै ल्याएर उनीहरूलाई पक्रने काम हिटलरले थालेपछि आइन्सटाइनलाई भागेर ज्यान जोगाउने सल्लाह उनका शुभेच्छुकहरूले दिए । र, आइन्सटाइन १९३३ मा अमेरिका गए । उनलाई त्यहीँको नागरिकता दिइयो । नाजि शासक हिटलरले आणविक अस्त्र बनाउन लागेको आशंकामा आइन्सटाइनलगायतका वैज्ञानिकले सन् १९३९ मा अमेरिकी राष्ट्रपती रुजवेल्टलाई पत्र लेखे, जसमा सम्भावित आणविक अस्त्रको विकास र प्रयोग रोक्न अमेरिकाले आफैं त्यस्तो हतियार बनाउनुपर्ने जिकिर थियो । रुजवेल्टले पर्याप्त बजेटको व्यवस्था गरिदिए र सुरु भयो विश्वकै चर्चित र गोप्य कथित म्यानहाटन परियोजना । बेलायत र क्यानडाको समेत साथ रहेको यो परियोनामा हजारौं बैज्ञानिक र इन्जिनियर सामेल थिए । अन्ततः म्यानहाटन परियोजनाले सन् १९४५ मा आणविक अस्त्र बनायो, जसको प्रयोग केही पछि नै जापानको नागासाकी र हिरोसिमामा भयो । एकै निमेषमा हिरोसिमामा १ लाख ४० हजार र नागासाकीमा ७० हजार मानिस मारिए । त्यस घटनापछि आइन्सटाइन हुनुसम्म दुःखी भए । उनको राष्ट्रवादविरोधी भावना ज्यादा प्रखर हुन थाल्यो जापानमाथिको आणविक आक्रमणपछि । उनी विश्व सरकारका रुपमा उभिए । आणविक अस्त्र र युद्धविरोधी र्यालीहरूमा गएर बोल्न थाले, जहाँ उनी राष्ट्रवाद एक बाल रोग हो र यो मानवताविरुद्ध लागेको दादुरा सरह छ भन्ने गर्थे । आइन्सटाइन मार्क्सजस्तो साम्यवादी विचारका प्रशंसक थिएनन् किनभने उनले सम्पत्तिको सामुहिकीकरणका लागि होइन, व्यक्तीको स्वतन्त्रताका लागि ज्यादा जोड दिए । तर, पृथ्वीको अनावश्क विभाजनले मानव अस्तित्व नै खतरामा रहेको हुनाले प्रशासनिक प्रयोजनका लागि भन्दा बढी देशको उपस्थिती मानव जीवनमा हुन नहुने ठान्थे र त्यो काम सकेसम्म एउटा विश्व सरकारबाटै चलोस् भन्ने उनको धारणा थियो । हुन पनि कुनै राजनीतिक सिमानाबिना पृथ्वी एक राष्ट्र भएको र सबै विभाजनहरूको अन्त्य भई मनुष्य शान्तिले बाँचेको कल्पना आफैंमा एउटा चाखलाग्दो विचार हो । किनभने पृथ्वीमा यस्तो एउटा दशक छैन, जहाँ साँधसीमानाका लागि देशहरूबीच टकराव नभएको होस् । देशभित्रै पनि अनेक प्रशासनिक व्यवस्था र राज्य पुर्नसंरचनाको आन्दोलन भइ नै रहेका छन् कहिँ न कहिँ । मानौं, सीमा नकोरी र झगडा नगरी त मनुष्य बस्नै सक्दैन । व्यक्तीगत जीवनमा पनि मनुष्य साँधसीमानाका लागि लडिराखेकै हुन्छ मौका बेमौकामा । खेतको आली बढ्ता तासियो वा कान्ला मिच्यो भनेर दाजुभाइबीच नै झगडा नपरेको कुन गाउँ होला नेपालमा ? सीमाप्रेमी र द्वन्द्वका लागि हरबखत तयार रहने मनुष्यको यही स्वभावलाई इंगित गर्दै प्रसिद्ध बौद्ध भिक्षु थिक नाथ हन्ह भन्ने गर्थे, मानिसहरू भन्छन्, पानीमाथि हिँड्नु चमत्कार हो, म भन्छु, पृथ्वीमा शान्त भएर बाँचेको मानिस पाउनु चमत्कार हो ।बुद्धको दृष्टिमा देश, जाती, धर्म, बर्ण इत्यादिको विभाजन एउटा मिथ्या दृष्टी हो । मिथ्या दृष्टिले सधै दुःख नै दिन्छ । यही मिध्यादृष्टिपूर्ण मानव व्यवहारका कारण जलवायु परिवर्तन, महामारी र गरिबी विश्वव्यापी छन्, जसको कुनै सीमा छैन । संकीर्ण राष्ट्रीय हितलाई त्यागेर कम्तीमा विश्वव्यापी तापमान वृद्धि रोक्न नसके पृथ्वीलाई विनासबाट कसैले जोगाउन सक्दैन भन्ने चेतावनी वैज्ञानिकहरूले बारम्बार दिइरहेका छन् । त्यसलाई बल्लतल्ल सुनेजस्तो गरेर संसारका सबै देशले २०१५ मा कार्बन उत्सर्जन २ डिग्रीभन्दा बढ्न नदिने प्रतिबद्धता व्यक्त गरे, जो पेरिस सम्झौताका नामले चिनिन्छ । तर, त्यो सम्झौताबाट अमेरिकाले आफूलाई सन् २०१७ मा अलग राख्यो । किनभने पेरिस सम्झौता लागू गरेर कम कार्बन उत्सर्जनका उपाय अबलम्बन गर्यो भने अमेरिकालाई घाटा लाग्छ रे ! उतिबेलाका राष्ट्रपती डोनाल्ड ट्रम्पको यो तर्कसहितको पेरिस सम्झौता रद्द गर्ने निर्णय सुन्दा आइन्सटाइन भएका भए पक्कै पनि धत्तेरीका भनेर पूर्परो ठोक्ने थिए होलान् । बढ्दो जनसंख्या थेग्न गरिने प्रकृतिको अति दोहनले निम्त्याएको विश्वव्यापी तापमानको वृद्धीले पृथ्वीको विनास गर्ने जोखिम एकातिर छ, अर्कोतिर आणविक हतियारको प्रयोगले यसलाई नास गर्ने खतरा उत्तिकै छ । आणविक हतियारको सम्भावित प्रयोग र तेस्रो विश्वयुद्ध हुनसक्ने खतराले आइन्सटाइन जीवनका पछिल्ला वर्षहरूमा निकै चिन्तित रहे । आइन्सटाइनको विख्यात सिद्धान्त हो वस्तु र उर्जा एउटै तत्वका दुई अलग सत्ता हुन् । वस्तुलाई उर्जा र उर्जालाई बस्तुमा बदल्न सकिन्छ भन्ने उनको खोजले देखायो । थोरै वस्तुले धेरै उर्जा र धेरै उर्जाबाट थोरै परिणामको वस्तु निकाल्न सकिन्छ भन्ने उनको क्रान्तिकारी सिद्धान्त नै आणविक बमको आविष्कारक बन्यो । आफ्नो विसुद्ध वैज्ञानिक खोज अन्धराष्ट्रवादको रक्षाका लागि प्रयोग भएकोमा उनी हुनसम्मका दुःखी भए । रुजवेल्टलाई आणविक हतियार बनाउन आग्रह गर्दै पत्र लेख्नु जीवनकै ठूलो भूल भएको वक्तव्य उनले हिरोसिमा र नाकासाकीमा भएको आक्रमणलगत्तै दिएका थिए । संसारलाई आणविक हतियाररहित बनाउनुपर्छ भन्ने अभियान उनले तत्काल सुरु गरे । तर, आणविक निशस्त्रीकरणको जति रटान लगाए पनि यस्तो हतियार बनाउने काम दुनियामा रोकिएको छैन । देशहरूको टकराब र उनीहरूसँग भएको आणविक हतियारले तेस्रो विश्वयुद्ध हुने खतरा सधैँ छ । कुल १९५ मध्ये अमेरिका, चीन, रुस, फ्रान्स, बेलायत, पाकिस्तान, भारत, इजरायल र उत्तर कोरिया गरी ९ देशसँग आणविक हतियार छन् । यी मध्ये कुनै पनि देशले यसको प्रयोग कुनै पनि बेला गरिदियो भने पृथ्वी ध्वस्त हुनेछ । अति राष्ट्रवादले ल्याउन सक्ने यो दुर्दशालाई इंगित गर्दै आइन्सटाइनले भनेका थिए, तेस्रो विश्वयुद्ध केले लडिन्छ मलाई थाहा छैन, तर चौथो विश्वयुद्ध लौरो र ढुंगाले लडिनेछ । उनको भनाइको लक्षणार्थ के छ भने, कथं तेस्रो विश्वयुद्ध भइहालेछ भने त्यसमा आणविक अस्त्रको प्रयोग हुनेछ र आणविक अस्त्रको प्रयोग भयो भने त्यसले मानव सभ्यताको नष्ट गर्नेछ । त्यसैलाई संकेत गर्दै उनले चौथो विश्वयुद्ध ढुंगा र लौराले लडिनेछ भनेका हुन् किनभने आणविक युद्धपछि मान्छेसँग केही बाँकीरहने छैन । यो डरलाग्दो अवस्था टार्न मानवतावादीहरूले एक विश्व एक सरकार को परिकल्पना गर्दै आएका छन् । तर, व्यवहारमा त्यस्तो कुनै ठोस काम भने हुन सकेको छैन । देशहरूलाई हटाउन र मानचित्रलाई सीमाहिन बनाउन व्यवहारिक रुपले सम्भव नहुने हुनाले बरु संयुक्त राष्ट्रसंघलाई विश्व सरकार मान्ने र उसैले बनाएका सन्धिअभिसन्धीहरूलाई यसका सदस्य राष्ट्रले आफ्नो कानूनसरह पालना गरेर युद्धलाई टार्ने काम बढी युक्तीसंगत हुने धेरैको बुझाइ छ । दोस्रो विश्वयुद्धपछि गठित संयुक्त राष्ट्रसंघले मानवअधिकारका पक्षमा ९ वटा ठूला अभिसन्धी जारी गरेको छ । आणविक युद्धको खतरालाई टार्न सन् २०१७ मा परमाणु हतियारको प्रयोगमा प्रतिबन्ध लगाउने सन्धी पनि जारी गरेको छ, जसमा मात्र ९५ देशले हस्ताक्षर गरेका छन् । यसमा नेपाल पनि पर्छ । तर, रमाइलो के छ भने आणविक हतियार भएका ९ मध्ये कुनै पनि देशले सन्धीको हस्ताक्षर गरेका छैनन् । त्यसमध्ये, उत्तर कोरियाले त सन्धी नगर्ने घोषणा नै गरेको छ । यसरी हतियारै नहुने देशले यसको प्रयोग गर्दिन भनेर घोषणा गर्ने, तर हतियार भएका देशले भने सन्धीको अनुमोदनै नगर्ने प्रवृत्तिले कुनै पनि बेला आणविक अस्त्र प्रयोगमा आउन सक्ने जोखिमलाई सधैं जिवितै राखेको छ । स्टेफन हकिन्स र आइन्सटाइनजस्ता वैज्ञानिकको चेतावनी अुनसार, मानिसहरू संकीर्ण राष्ट्रवादबाट माथि उठेर पृथ्वीलाई एउटा साझा घर मान्न जति अबेर गर्नेछन्, उति छिटो युद्ध वा विश्वव्यापी तापमानको वृद्धिले हुने जलवायु परिवर्तनका कारण पृथ्वीको नास हुनेछ । मनुष्यसँग एउटै मात्रै विकल्प छ, कि ऊ आफैंले मानचित्रलाई मेट्नु पर्नेछ, नत्र कालान्तरमा आम विनासले यसलाई मेट्नेछ ।"
किन फेरिन्छन् नाम ?,"ह्वाट इज देयर इन ए नेम,इफ यु कल अ रोज बाइ सम अदर ! सेक्सपियरनाममा केही छैन भन्ने कुरा अघिअघि मानिन्थ्यो होला । ऐतिहासिक समयमा नामलाई लिएर ठूलो विवाद भएको पनि मलाई थाहा छैन । तर, हाम्रो समयमा नामको महत्त्वले आध्यात्मिक उचाइ भेट्टाएको छ । द टाइम्स पत्रिकाको प्रसिद्धि कहाँसम्म छ भने आफ्नो नाम त्यसमा छपाउन मानिसहरू मर्न पनि तयार छन् भन्ने टिप्पणी मैले कतै पढेको थिएँ । त्यस्तै सन्दर्भको अर्को टिप्पणी पनि थियो कति मानिस आफ्नो नाम छापियोस् भन्ने एकमात्रै उद्देश्यले पनि टेलिफोन राख्छन् ताकि टेलिफोन डायरेक्टरीमा उनीहरूको नाम छापियोस् । भगवान् रामको नामैमात्र लिए पनि भवसागर तर्न सकिन्छ लेखेका थिए भानुभक्तले । नामले वस्तु र व्यक्तिमाझ एउटा व्यवधान तयार पार्छ अनि हामी नाम चिन्छौं, तर वस्तु चिन्दैनौं भन्ने कुरा दार्शनिक कृष्णमूर्तिले पनि गरेका छन् । नाम अनि वस्तुको त्यही व्यवधानको कारण होला मानिसको चरित्रमा व्यवधान आएको । नाम मुखमा बस्ने वस्तु हो आत्मामा होइन, नत्र किन उखान त्यस्तो लेखिन्थ्यो मुखमा राम बगलीमा छुरा!मैले कहिल्यै चिलाउनेको रूखलाई अँगालो मार्दा कस्तो हुन्छ ? अनुभव गरेको छुइनँ । हेर्ने र हेरिने वस्तुबीच नाम ऐना भएर खडा छ । देखिन्छ, तर अनुभव गर्न सकिँदैन । यति भूमिकापछि म वर्तमान परिस्थितिबारे केही गफ गर्छर् ु। २०१७ मा उत्तर प्रदेश विधानसभा चुनावमा भाजपाले प्रचण्ड बहुमतसहित जितेपछि अजय मोहन विष्ट उर्फ योगी आदित्यनाथले उत्तर प्रदेशका कतिपय ठाउँहरूको नामलाई लिएर कार्यक्रम बनाए । मुगल शासनको छाप भएको कुनै पनि वस्तु या ढाँचालाई अस्तित्वमा रहन नदिने तिनले प्रण गरे । यही प्रयासमा ४ जुन २०१८ मा मुगल सरायको नाम प दीनदयाल जङ्सनमा परिणत भयो । इसापूर्व तेस्रो शताब्दीमा सम्राट् कनिष्कले सुरु गरेको बाटो पछि सम्राट् अशोक अनि त्यसपछि चन्द्रगुप्त मौर्य हुँदै शेरशाहसम्म आइपुग्दा आजको रूपमा आएको हो । इस्ट इन्डिया कम्पनीले पनि पछि यसको संरक्षण र विकासमा काम गर्यो किनकि पूर्वपश्चिम अनि दक्षिणबाट आउने यात्रीहरू उत्तर भारत जानुपरे यही एउटा उपयुक्त बाटो थियो । बाटोको छेउमा आराम गर्न बनाइएका अतिथि गृहहरूलाई सराय भनिन्थ्यो, त्यसैले मुगल सराय नाम बस्यो । अघि यो जङ्सनको नाम मुगलचोक, मंगलपुर आदि थियो, तर १८८३ मा भारतीय रेल विभागले सहरको नाम मुगल सराय घोषणा गरेपछि यो स्टेसनको नाम मुगल सराय भयो । १३४ साल पुरानो रेलवे स्टेसनको नाम योगी आदित्यनाथले परिवर्तन गरेर दीनदयाल उपाध्याय जङ्सन बनाउँदा मुख्य अतिथि थिए तत्कालीन भाजपाका अध्यक्ष अमित शाह । दीनदयाल उपाध्यायको के सम्बन्ध छ त मुगल सरायसित ? १० फरवरी १९६८ मा जब उपाध्याय, तत्कालीन जनसंघका अध्यक्ष थिए तब ती लखनउदेखि पटनाको यात्रा गरिरहेथे, मुगल सराय स्टेसनको केहीअघिको खम्बामा तिनको शरीर भेटियो । ११ फरवरीमा तिनको मृत्यु भयो । सीबीआई जाँचमा पनि कुनै षड्यन्त्र पत्तो लागेन । आज जङ्सनको नाम मुगल सरायबाट तिनको नाममा परिवर्तन गर्नुपछि तिनको मृत देह त्यहाँ फेलापर्नु हो कि तिनी जनसंघको अध्यक्ष हुनुको कारण हो ? त्यो प्रश्नको उत्तर खोज्ने काम मेरो वशको होइन । त्यस्तै पाराले लखनउको नाम पनि लक्ष्मण नगर भएको छ । भाजपा सांसद संगमलाल गुप्तको भनाइअनुसार त्रेता युगमा लखनउको नाम लक्ष्मण नगर थियो अनि पछि मुस्लिम शासक असफउददौलाले यसलाई लखनउ बनाएकाले यो परिवर्तन पनि न्यायोचित छ । तर, त्रेतायुग केवल किंवदन्तीबाहेक अरू कतै छैन अनि राजनीतिज्ञहरूलाई कुनै निर्णय लिँदा ठोस प्रमाणको आवश्यकता पर्दैन । रामायण अनि महाभारत हाम्रा गौरवहरू भए पनि अयोध्यामा पुरातत्त्व विभागले उत्खनन गर्दा गौतम बुद्धभन्दा अघिको कुनै अवशेष पाएन । अर्कोतिर महाभारतमा रामायणका केही कथाहरूको उल्लेख भएको सन्दर्भ उठाएरै रामायण महाभारतभन्दा अघि भएको दाबी गरिए पनि महाभारतकै समयको टुंगोसितको प्रमाण एउटै नपाएपछि त्योभन्दा अघिको रामायणको प्रमाणिकताको त झन् के कुरा ? तरै पनि महाभारतको समय निर्धारण गर्दा तत्कालीन आर्कियोलोजिकल सर्भे अफ इन्डियाका निर्देशक बीबी लालले ९५० इपू ठहर गरेका थिए, तर अयोध्यामा विभागले गरेको पुरातात्त्विक उत्खनन अनि पाइएका सामग्री (सी१४) कार्बोन डेटिङका आधारमा महाभारतको समय ४४० इपू भन्दा धेरै हुन नसक्ने पुरातत्त्वविद् इर्फान हबिब अनि विजयकुमार ठाकुरले बताए । अझै चाखलाग्दो त के भने हस्तिनापुरको उत्खननमा फलाम नभेट्टाएपछि महाभारतमा फलामको प्रयोगको कुरा कहाँबाट आयो ? किंवदन्तीहरूमा यथार्थको ठाउँ कल्पनाले लिन्छ ! कि यी सम्पूर्ण विषय काल्पनिक हुन्होइन भने तोकिएको समयसीमा भूल हो । २०१४ यता जब भाजपा सत्तामा आयो, स्थानहरूको नाम परिवर्तनमा क्रान्ति नै आएको छ । देशको राजनीतिमा आज कामभन्दा नामकै महत्त्व धेरै भएको छ । स्थानको नाम मात्र होइन, यो परिवर्तनको हावा अरूतिर पनि हावी छ । गुजरातका मुख्यमन्त्री विजय रूपाणीले ड्र्यागन फ्रुट को नाम परिवर्तन गरेर कमलम राख्ने सुझाव राखे । ड्र्यागनले चीनको याद दिलाउँछ भन्ने तिनको दलील थियो । कति मानिस फलको साटो त्यसको नाम खाँदा रहेछन् भन्ने मैले नयाँ जानकारी पाएँ । २०१४ अघि प्रधानमन्त्री आवासको नाम ७रेसकोर्स मार्ग थियो । मोदीले त्यसलाई लोककल्याण मार्गमा परिणत गरिदिए । विगत ९ वर्षको भाजपा शासनमा लोकको कति कल्याण भयो त्यो कल्याणको प्रभावमा आउनेहरू नै जानुन्, तर फकिरहरू कहाँदेखि कहाँ पुगे, त्यो सबैको आँखाअघि छ । १० लाखको सुट, डेढ लाखको कलम अनि ८ हजार कडोरको व्यक्तिगत हवाईजहाज ! अझ मसरुमको डाइटको त अहिले कुरा नगरौं । वर्षौंअघि परसाईले एउटा लेखमा भनेका थिए, गान्धीको मार्गमा हिँड्ने जति नै नेताहरूले प्रवचन दिए पनि कुनै कांग्रेसी गान्धीले बताएको मार्गमा हिँडेनन् । विरक्त भएर कांग्रेस नेतृत्वले बाटोको नाम नै गान्धी मार्ग राखिदिए । अचेल सबै कांग्रेसी गान्धी मार्ग भएरै हिँड्छन् । अर्थात् काम गर्न नचाहनेहरू नै नामको पछि दगुर्छन् । त्यस्तै अर्को उदाहरण मलाई भाजपा सांसद महेश गिरीको स्मरण हुन्छ । तिनले प्रधानमन्त्री मोदीलाई पत्र लेखेर औरङ्गजेब रोडको नाम पनि परिवर्तन गरिनुपर्छ भन्ने सुझाव राखेका थिए । हामी मुगलहरूको शासनमा नभएपछि फेरि मुगल नाम किन प्रयोग गर्नु ? भन्ने तिनको दलील थियो । हाल देशमा पाठ्यक्रमबाट मुगल इतिहाससितै डार्विनको विकासको सिद्धान्त पनि हटाइएको छ । आफ्नो कथा सबैले पढोस् अनि अरूको कतै कुरै नउठोस् भन्ने धारणा राख्ने मानिसहरूले नै संसारलाई सधैं अशान्त बनाएको घटनाले इतिहास भरिएको छ । तुर्कीबाट आएका आक्रमणकारी बख्तियार खिल्जीले ११९३ सालतिर नालन्दा विश्वविद्यालयमाथि आक्रमण गरे । इतिहासकारहरू भन्छन् कि बख्तियारले पुस्तकालयमा भएको लगभग ९० लाख पुस्तक जलाइदिए । केवल मुस्लिम सभ्यता अनि अल्लाहमात्रै सत्य अनि अरू सबै मिथ्या प्रमाण गर्ने तिनको एकमात्र उद्देश्य थियो । यस्तै प्रयास चीनका प्रथम सम्राट् क्वीन सी ह्वाङबाट आजभन्दा ४ हजार वर्षअघि भएको थियो, जब तिनले देशको वरिपरि १०,००० माइल लामो देवल खडा गर्ने निर्णय गरे । त्यस समयका दार्शनिक कन्फ्युसियसको विचार देशभित्र पस्न नपाओस् भन्ने तिनको एकमात्र उद्देश्य थियो । कन्फ्युसियसका विचार, पुस्तक अनि अनुयायीहरूमाथि थरीथरीको आक्रमण गरिन्थ्यो । तर, कन्फ्युसियसको मृत्युको कैयौं सय वर्षपछि तिनको विचार चीनमा दरिलो हुँदै गयो अनि विशेषगरी सम्राट् वुडी (२०६२२० इपू) को हान वंशले चीनमा सत्ता सम्हालेपछि कन्फ्युसियस चीनभरि स्थापित भए । इलाहबादको नाम पनि योगी सरकार सत्तामा आएपछि प्रयागराज भयो । वास्तवमा इलाहबाद नामकरण सम्राट्अकबरले गरेका थिए । इलाहबादको अर्थ हुन्छ स्वर्गीय स्थान । इलाहबादको अल्लाह या त मुस्लिम संस्कृतिसित जसरी कुनै सम्बन्ध छैन त्यसैगरी योगीलाई पनि इतिहाससित कुनै सरोकार छैन । फैजाबादलाई पनि तिनले अयोध्या नामकरण गरे । भाजपाको राष्ट्रिय नीतिका कारण होला नाम परिवर्तन गर्ने दौडमा भाजपाको कुनै नेता पछि बस्न चाहँदैन । त्यही प्रयासमा हरियाणाका मुख्यमन्त्री मनोहरलाल खट्टरले गुढगावाको नाम गुरुग्राम राख्ने संकल्प लिए । तिनको तर्क थियो गुरुग्राम गुरु द्रोणचार्यको बासस्थान थियो अनि ऐतिहासिक समयदेखि नै यसको नाम गुरुग्राम थियो । पुरातत्त्वसित खट्टरलाई के वास्ता! कसले कति काम गर्यो होइन, तर कति नाम परिवर्तन गर्यो भन्ने आधारमा नेतृत्वको आकार तय हुने थाहा पाएपछि महाराष्ट्रका मुख्यमन्त्रीले अहमद नगरको नाम परिवर्तन गरेर अहिल्या नगर भएको घोषणा गरे (१ जुन २०२३) । सन् १४९८ मा यो नाम अहमद निजाम शाहले राखेका थिए । अहमद नगरको नामकरण गरिएको २२७ वर्षपछि जन्मेकी रानी अहिल्याबाई होलकरलाई आफ्नो शासनकालभरि यो नामसित कुनै समस्या थिएन । सन् १७९५ मा अहिल्याबाईको मृत्यु भयो ।नाम परिवर्तन त भाजपा सत्तामा आउनुअघि पनि भएकै हो, तर त्यो साम्राज्यवादी शासनको विरोधमा थियो, जसरी मद्रास चेन्नई भयो, बेङ्गेलोर बेङ्गलुरु । कलकत्ता कोलकाता अनि बम्बई मुम्बई । तत्कालीन प्रयास उपनिवेशवादी छाप हटाउने थियो भने हालको प्रयास मुस्लिम शासकहरूको विरोधमा । त्यसैले मुस्लिम सम्प्रदायहरू सशंकित छन् । उनीहरूको सांस्कृतिक विरासत मेटाउने षड्यन्त्रका रूपमा हाल सरकारको प्रयासलाई मुस्लिम सम्प्रदायले हेरिरहेका छन् । प्रथम विश्वयुद्ध चरममा भएका बेला रसियामा सेन्ट पिटर्सबर्गको नाम पेत्रोगार्डमा परिणत गरियो । कारण थियो पिटर्सबर्ग नाममा जर्मनी गन्ध थियो । उसै पनि जर्मनी बल्गेरिया अनि हंगेरी साथै ओट्टोमन साम्राज्यसित मिलेर केन्द्रीय शक्तिका रूपमा सर्बियाको विरोधमा थियो, जसको विरोधमा रसिया, फ्रान्स, ब्रिटेन, इटाली आदि देशहरू एल्लाइड फोर्सका रूपमा यस प्रकारको जर्मनीको चरित्रको विरोध गरिरहेथे । बोल्सेभिक आन्दोलनपछि सन् १९१७ मा रसिया कम्युनिस्टहरूको हात पर्यो । ७ वर्ष शासनको बागडोर सम्हालेपछि १९२४ मा लेनिनको मृत्यु भयो अनि पेत्रोगार्डको नाम पनि लेनिनको सम्मानमा लेनिनग्राद राखियो । लेखोटहरू भन्छन्, नाम परिवर्तनका निम्ति रसियामा जनमत लिइएको थियो, जसको आधारमा जनताले पुरानै नाम अर्थात् पिटर्सबर्गलाई समर्थन जनाएका थिए ।वर्तमान सरकार नामसम्म मात्र सीमित नरहेर पाठ्यक्रमभित्र पनि पसेको छ । एनसीईआरटीको पाठ्यक्रममा मुगल शासन गायब गरियो अनि त्यसपछि डार्विनको विकासको सिद्धान्तलाई हटाइयो । दार्शनिक बट्रान्ड रसेलले बाइबलको साटो डार्विनलाई चुनेका थिए । तिनको तर्क थियो बाइबलले मानिसलाई जन्ममै पतित देखाउँछ । आदमले आइफल खाएको कारण स्वर्गको राज्यबाट मानिस पृथ्वीमा झरेको भन्छ । त्यही पतित अवस्थाबाट मानिस पुनः उसको पुरानो गरिमा अथवा स्वर्गको राज्यमा फर्किनुभन्दा धेरै उसले क्यै गर्न सक्दैन, तर डार्विनले मानिस गोरिल्लादेखि विकसित हुँदै अघि बढिरहेको कुरा गर्छ । मानिसको पतनभन्दा मलाई उत्थानकै इतिहास प्रिय लाग्छ । (ह्वाई आई एम नट क्रिस्चियन ?) बलवानहरू न्याय गर्छन्, कानुन बनाउँछन् अनि दुर्बलहरू त्यसलाई पालन गर्छन् । तर, बलवान सधैँलाई बलवान रहँदैनन् अनि दुर्बल सधैँ दुर्बल । जुन दिन चक्र पल्टिन्छ अनि दुर्बलहरू बलवान बनिन्छन्, त्यो दिन न्याय पनि बदलिन्छ । यी नामहरू परिवर्तन हुँदा त्यसैले चिन्ताको कारण केही छैन । त्यसैले त राहत इन्दौरी भन्छन् ःकिरायदार हैं सबकोई जाति मकान थोडी है!"
देशको कविता लेख्न सकिना,"प्राण हो मेरो देश मलाईआफ्नै स्पन्दनले सजाउन सकिनाटुक्रिरहेछ, खोक्रिरहेछ पलपलदेश साझा हो भनी प्रमाण दिन सकिनादेखिरहेको छु माटो रोएको भलभल बगाएर आासुचुपचापचुपचापआासु बगाउने देशको कविता लेख्न सकिनासपना सजाएर यौटा गीत लेख्न सकिना ।"
"'अन्नपूर्ण होस् वा सगरमाथा, ट्रेकिङलेलोभ्याउँछ","तपाईं नेपालको कुनकुन ठाउँ पुग्नुभयो ? सबैभन्दा मन परेको ठाउँ कुन हो ? मन पर्ने स्थान छनोट गर्न गाह्रो छ । किनभने तपाईं जाने सबै ठाउँ फरकफरक छन् । म सातै प्रदेशका विभिन्न क्षेत्र गएकी छु । तराई जाँदा मैले थाहा पाएँ त्यहाँको जीवनको विविधता छ । त्यहाँ संस्कृति, कृषि, मानिसको क्रियाकलाप र सिमाना छन् । उद्योग बढेको र मानिसले आफ्नो व्यवसाय बढाउँदै गएको देखेर खुसी लाग्यो । यदि तपाईं पहाडहरूमा जानुभयो भने त्यहाँ तराईभन्दा बिलकुल फरक देखिन्छ । उनीहरूलाई बेलायतले कसरी सहयोग गर्न सक्छ ? यो विषयमा उत्सुक भएर कुराकानी गर्यौं हामीले । मलाई विशेष मन पर्ने र मनोरञ्जन दिने ट्रेकिङले हो । अन्नपूर्ण होस् वा सगरमाथा क्षेत्र ट्रेकिङले लोभ्याउँछ । नेपाली खानाको स्वाद पनि लिनुभयो होला, कुन खाना धेरै रुचाउनुभयो ? मैले मःम र दालभात खूब खाएँ । मेरा बच्चाहरूले नेपालमा छँदा साँच्चै आनन्द उठाए । अब त्यो मिस गर्नेछौं । बेलायत फर्किंदा हामीले केही राम्रा नेपाली रेस्टुरेन्टहरू खोज्नुपर्नेछ ।तपाईंले नेपाली चाडपर्व मनाएको देख्छौं । रमाइलो लाग्यो ?हो, हामीले धेरै नेपाली चाडपर्व मनाएका छौं । दूतावास परिषरमा रंगोली छ । म दसैंलाई धेरै विशेष मान्छु । केही महिला सहकर्मीसँग तीज पनि मनाएँ, जुन साँच्चै रमाइलो थियो । मलाई लाग्छ, चाडपर्वहरू नेपाल बनाउने वास्तविक हिस्सा हुन् । मलाई नेपालको संस्कृति र इतिहास पनि मन पर्यो । नेपाल आउने विदेशीले ती चाडपर्व हेर्नु र त्यसमा भाग लिनु एकदम महत्त्वपूर्ण पक्ष हो । नेपालबेलायत सम्बन्धलाई अहिलेको समयमा कसरी हेर्नुभएको छ ?बेलायतनेपाल सम्बन्ध इतिहास र लामो समयावधिमा भएका कामहरूको वास्तविक विशेषाधिकारको अंश हो । राजदूतको जिम्मेवारी सम्हाल्न पाउँदा मलाई गर्व लागेको छ । बेलायत र नेपाल करिब १५० वर्ष पुरानो साझेदार हौं । तसर्थ यहाँ बेलायती सरकारको प्रतिनिधि र त्यो साझेदारीको नेता हुन पाउनु मेरा लागि विशेषाधिकार हो । बेलायतले गोर्खाहरूसँग धेरै सहकार्य गरेको छ । दुई मुलुकको सम्बन्ध अझै त्योभन्दा पनि गहिरो छ । दुई मुलुकका जनताजनताबीचको सम्बन्ध बढेको छ । देशका कतिपय ठाउँ जाँदा मानिसहरू भन्छन्, ओहो ! यो सडक अंग्रेजले बनायो वा तपाईंले यो अस्पताल हाम्रा लागि दशकौंअघि बनाउनुभयो । मलाई लाग्छ, मानिसहरू दुई मुलुकबीचको साझेदारी सम्झन्छन् ।नेपालमा ऊर्जा लगायत अन्य क्षेत्रमा लगानीबारे बेलायतको चासो कस्तो छ ? नेपालको ऊर्जा क्षेत्रमा हामी (बेलायत) ले लामो समयदेखि कार्यक्रमहरू गरेका छौं । हामी ऊर्जा मन्त्रालय, नवीकरणीय ऊर्जा, वैकल्पिक ऊर्जा प्रवर्धन केन्द्रसँग पनि काम गर्छौं । हाम्रा कार्यक्रम नेपालको स्वच्छ ऊर्जा क्षमतामा केन्द्रित छन् । हाइड्रोमा मात्रै होइन, सौर्य ऊर्जामा पनि हामी सहयोग गर्छौं । नयाँ स्वच्छ ऊर्जा स्रोतहरू बेलायतका लागि उच्च प्राथमिकताको क्षेत्र हो ।नेपाल बसाइका क्रममा तपाईंले यहाँको जलवायु परिवर्तनमाथि बढी केन्द्रित भएर काम गर्नुभयो, किन ? जलवायु परिवर्तन कुनै एउटा सीमा वा देशमा मात्रै केन्द्रित हुँदैन । यसले विश्वलाई नै असर गर्छ । यो नियन्त्रण गर्ने जिम्मा एउटा मुलुकको मात्रै होइन । ग्लास्गोमा आयोजित कोप२६ मा जलवायु परिवर्तनका विषयमा साझेदारी गर्यौं । यहाँको वातावरण मन्त्रालयसँग नजिकबाटै काम गर्यौं । नेपालको आवाज अन्तर्राष्ट्रियस्कतरमा पुर्याउन त्यो राम्रो अवसर बन्यो । तपार्इं महिला सशक्तीकरणको मुद्दामा पनि व्यस्त हुनुभयो । नेपालमा महिलाको अवस्था कस्तो देख्नुभयो ? हामी बालिकाहरूलाई शिक्षामा समर्थन गर्न धेरै काम गर्छौं । सीमान्तकृत समुदायका महिलालाई शिक्षामा गाह्रो छ, बेलायतको सहयोग जारी रहनेछ । हामीसँग महिलाका लागि शिक्षाको रणनीति छ, जुन बेलायतको प्राथमिकता हो । तर, तपाईंले इंगित गर्न खोज्नुभएको कार्यक्रमचाहिँ हाम्रो मेन्टरसिप प्रोग्राम हो, जुन मैले व्यक्तिगत रूपमा नेपालका अन्य ७८ जना महिला मिसन प्रमुखका साथमा सेट गरेको हुँ । नेपालका महिला र केटीहरूलाई आवाज दिन यो कार्यक्रम अघि बढाउन पहल गरेको हुँ ।"
हिउँभन्दा चिसो नौरतीको कोख,"पूजा गुरुङ र विभूषण बस्नेत निर्देशित दद्या हेर्नुभएको छ ? १७ मिनेटको यो लघुफिल्मले सन् २०१७ मा सन्ड्यान्स फिल्म फेस्टिभलमा सिनेमेटोग्राफीतर्फ स्पेसल जुरी अवार्ड जित्यो । फिल्ममा जुम्लातिरका एक दम्पतीको कथा छ, जो गाउँमा एक्लिएका छन् । बसाइँ सरी जाने अन्तिम परिवारले बिदा नमागी गाउँ रित्याएपछि बाँकी दम्पतीले दद्या (काठको मूर्ति) को कुँदाइ थाल्छ । गाउँका खाली घर दद्याले भरिँदै जान्छन् । झट्ट हेर्दा लाग्छ, रित्तिएको घर गाउँलेले भरिएको छ । गाउँ छाड्नेनछाड्ने दोधारमा रहेको त्यो दम्पतीले दद्यामार्फत आफन्तको सम्झना गरेको छ, बसाइँसराइमाथि व्यंग्य गरेको छ । घरको छतमा ठिंग उभिएको दद्यालाई हेर्दै बजाउने बाजाको धुन र त्यसपछि उनीहरूको अनुहारमा देखिने मुस्कानको दृश्यले दर्शकलाई पछिसम्म पच्छ्याइरहन्छ । अहिले त्यही दद्या को चिसो गाउँ र आफन्तको यादमा बाँचिरहेको दम्पतीको झल्को दिने नाटक मण्डला नाटकघरमा मञ्चनरत छ । बलिउड अभिनेता सौरभ शुक्ला लिखित बर्फ को नेपाली अनुवाद हिउँभन्दा चिसो हेरिरहँदा दद्या का दम्पतीले किन गाउँ छोड्न हिचकिचाए भन्ने प्रश्नको जवाफ भेटिएझैं लाग्छ । आफन्तको सम्झनामा बनाइएका दद्याको अर्थ बुझाइदिन्छ । जब अँध्यारो मञ्चमा झुन्डिएको दद्यामा प्रकाश पर्छ, तब हिउँभन्दा चिसो ले दर्शकलाई हुम्लाकर्णालीतिर पुर्याउँछ, त्यसमाथि पहिलो तल्लाको छानोलाई आगन बनाइएका घर, पात्रहरूले बोल्ने लवज ! हिउँभन्दा चिसो कहाँको कथा हो ? नाटकमा त्यो स्पष्ट नखुलाइए पनि मञ्चमा प्रयोग प्रप्स, कलाकारको लवज र पहरिनले दर्शकलाई कर्णालीजुम्लातिर पुर्याउँछ । नाटकले बसाइँसराइको मुद्दालाई पनि छोएको छ । तर, यो नाटक दद्या भन्दा बिलकुलै फरक विषयमा छ । स्वास्थ्य सुविधा अभावले विकटका महिलाले अझै कस्तो सास्ती भोग्नुपरेको छ ? गर्भवती र सुत्केरी महिलाका पीडा हिउँभन्दा चिसो ले उठाएको प्रमुख मुद्दा हो । २०७८७९ मा मात्रै कर्णालीका १३ गर्भवती र सुत्केरी महिलाले ज्यान गुमाए । निःशुल्क हवाई उद्धारको सुविधादेखि गाउँगाउँमा खोलिएका बर्थिङ सेन्टर र यातायात खर्चको व्यवस्था हुँदासमेत गर्भवतीसुत्केरी महिलाले ज्यान गुमाइरहनुपरेको सत्य, विकटको वास्तविकता पनि हो । विकासका पूर्वाधार नपुगिसकेको क्षेत्रको जनजीवन देखाउँदै त्यहाँको आर्थिक, सामाजिक र सांस्कृतिक पक्ष समेटिएको यस नाटकले शारीरिक स्वास्थ्यसँगै महिलाका मानसिक स्वास्थ्यमा पारिरहेको प्रभावलाई समेट्छ । विकटका महिलाले झेल्दै आएका स्वास्थ्य समस्यालाई पनि उजागर गरिदिएको छ । थ्रिलर विधाको बर्फ मा कश्मीरको भूगोल समेटिएको थियो । तर, नेपाली अनुवादमा नम्रता केसीले कर्णाली भेगको सेटिङ उतारेकी छन् । नेपाली समाज, भूगोल र परिवेश सुहाउँदो अनुवादकै कारण नाटकभित्रको मूल मर्मसँग दर्शक अन्तरसम्बन्धित हुन्छन् । नेपाली परिवेश सुहाउँदो अनुवादित नाटक हो, हिउँभन्दा चिसो । नाटकको कथा नौलो होइन, तर प्रस्तुतीकरण रोचक छ । सस्पेन्स थ्रिलर विधाको यो नाटकमा तीन चरित्र । डाक्टर सिद्धान्त (भोलाराज सापकोटा) कार्यालय सहयोगी गोपी (गोविन्द सुनार) सँगै उसको गाउँ जाँदै गरेको दृश्यबाट नाटक सुरु हुन्छ । मेडिकल मिट का लागि हिँडेका सिद्धान्तको यात्रा गोपीको घरतर्फ मोडिनुको खास कारण हो नौरती (रेणु योगी) । नौरतीले बच्चा बिरामी भएको कुरा पतिलाई भन्दै गर्दा त्यो संवाद सुनिसकेपछि सिद्धान्त उपचारका लागि गोपीको घरतर्फ हिँडेका हुन् । गोपीको घर पुगिसकेपछि त्यसअघि कहिल्यै नदेखेको सत्यसँग सिद्धान्तको साक्षात्कार हुन्छ । त्यही सत्य र असत्यबीचको परिबन्धमा पर्छन्, सिद्धान्त । यो परिबन्धमा यी तीन पात्र कसरी ठोक्किन्छन् ? त्यो परिबन्धबाट सिद्धान्त कसरी उम्केलान् ? यो प्रश्नले दर्शकलाई नाटकमा बाँधेर राख्छ । नाटकले एक अद्भुत प्रेम प्रस्तुत गर्छ । पतिले पत्नीलाई गर्ने अथाह प्रेम । आमाले सन्तानलाई गर्ने अमूल्य माया । निःसन्तान दम्पतीको सन्तानप्रतिको आसक्ति । नाटकले चिसो मनका कथा भन्छ, हृदय हुँडल्ने सत्यताको नजिक पुर्याउँछ । के देखेकै सत्य मात्र सत्य हुन् ? वा नदेखिने सत्य पनि छन् ? सत्यका आधार के हुन् ? हामीले विश्वास गर्दै आइरहेको सत्यमाथि पनि पुनःविचार गर्न लगाउने नाटक हो यो । गोविन्दले अभिनय गरेको गोपी चरित्र बर्फ मा फरक छ । त्यो पात्रले कश्मीरी सडकमा ट्याक्सी चलाउँछ । तर, त्यही चरित्रलाई नेपालीकरणमा कार्यालय सहयोगी बनाइएको छ । नाटकलाई नेपाली परिवेशमा ढाल्न चरित्र चित्रणदेखि उसको भूगोल, समाजमा पनि ध्यान पुर्याइएको छ । एक दृश्यमा डाक्टर नौरतीलाई गाउँ नछोड्नुको कारणबारे सोध्छ, तपाईं यति धेरै मान्छेलाई कसरी बाटोमा, घरमा, खोलामा देख्नुहुन्छ ? जब कि ती सबै मान्छे त गाउँ छोडेर गइसके । कोही पनि बस्दैन गाउँमा ?त्यसपछि नौरतीले दिने जवाफमै त्यो समाजको विश्वास र मान्यता झल्किन्छ । तिमीकन कल्ले भन्यौ सप्पै गया ? जो कमजोर छिया नि, जइ कन यही ठाउँको माया लाग्दैन छि, जो यही ठाउँबाट लिन मात्तै जान्द छे नि । हो ती मान्छे गया हो । बाँकी त सप्पै यहा छन्, डाक्टरतर्फ हेर्दै नौतरी भन्छिन् । बाँकी सबै को ? नौरतीको कुरामाथि शंका गर्दै डाक्टर सोध्छन् । त्यसपछि उनी आत्माहरू गाउँमा बाँकी रहेको कुरा गर्छिन् । पुर्खाका आत्माले गाउँलाई रक्षा गर्ने विश्वास अनि ती पुर्खाको सम्झनामा बनाइने दद्याको अर्थ यो दृश्यमा सशक्त देखिन्छ । नाटकमा चिसो सत्य, तर तातो प्रेम छ । निर्देशक सोमनाथ खनाल यस्तो जटिल प्रेमकथालाई मञ्चमा उतार्न सफल छन् । भूगोल, समाजमा बोलिने भाषा र लवजमाथि पनि पात्रको मिहेनत देखिन्छ । गोपीको भूमिकामा गोविन्दले त्यो लवज दुरुस्तै टिपेका छन् । रेणुले पनि त्यो लवजलाई मज्जाले संवादमा घोलेकी छन् । ध्वनि र प्रकाशमा पनि उत्तिकै मिहिनेत छ । जबजब कथामा तनावका विषय उठ्छन्, त्यही अनुसारको ध्वनि पृष्ठभूमिमा गुन्जन्छ । सस्पेन्सका लागि उस्तै ध्वनिको प्रयोग गरिएको छ । प्रकाशको प्रयोगमा पनि कलात्मकता छ । एक दृश्यमा गोपी नौरतीले भोगेकी ठूलो पीडाका वृत्तान्त डाक्टरलाई सुनाउँदै हुन्छन् । ती दुई भुइँतलामा गफिँदै गर्दा नौरती माथिल्लो तल्लामा हुन्छिन् । जसै गोपी नौरतीको सुत्केरी अवस्था स्मरण गर्छन्, तब रातो रंगको प्रकाश माथिल्लो तल्लामा पर्छ । नौरतीको त्याग, उनले बाँचेको दर्दनाक पीडा र त्यो परिस्थितिसँग पौठेजोरी खेल्ने सहासको विम्बात्मक प्रयोग त्यो रातो रंगले दिइरहन्छ । यस्तो अवस्थामा गोपीले देखाएको संवेदनशीलता, विश्वास र बुद्धिमतालाई त्यो नीलो प्रकाशले बोलिरहेझैं लाग्छ । कलाकारको अभिनय नाटकको बलियो पक्ष हो । नाटकअवधिभर गोविन्दले आफ्नो अभिनयमार्फत दर्शकलाई आकर्षित गरिरहन्छ । भोलाराज सापकोटाले डाक्टरको भूमिकालाई विश्वासिलो ढंगमा प्रस्तुत गरेका छन् । त्यस्तै रेणुले नौरतीको स्वास्थ्य मनस्थिति र मातृप्रेमलाई अभिनयमार्फत पस्किएकी छन् । पात्रले बोल्ने लवज र भाषामा रेणुको पकड बलियो छ । नाटकको हिउँभन्दा चिसो बोलको संगीत पनि गजब्बको छ ः हिउँभन्दा अग्लो सबैको दुः ख हुन्छ त्यो भन्दा चिसो रित्तिएको कोख हुन्छ"
