शीर्षक,विवरण
वन्यजन्तुबाट आफन्त गुमाए पनि संरक्षण अभियानमा,"सञ्जाल गठन भएपछि आपसमा पीडा साट्न र समस्या समाधानका लागि दबाब दिन सजिलो भए पनि वन्यजन्तुको डर हटिनसकेको अमृता बताउँछिन् । वन्यजन्तु किन बस्ती पस्छन्, किन मान्छेमाथि आक्रमणमा उत्रिन्छन् भन्ने बिस्तारै बुझ्न थालिएको छ, उनले भनिन्, हात्तीले श्रीमान् मार्यो भन्दैमा दुस्मन ठानेकी छैन, त्यो त दुर्घटना थियो ।निकुञ्ज आसपास अढाई दशकयता वन्यजन्तुको आक्रमणबाट मानवीय क्षति बढेको छ । बर्दिया, बाँके र सुर्खेतसम्म फैलिएको निकुञ्जको मध्यवर्ती क्षेत्रमध्ये कर्णाली र बबई नदी तट वन्यजन्तुका मुख्य बासस्थान हुन् । निकुञ्जको समथर भूभाग, घाँसे मैदान र घनाजंगल क्षेत्र रहेको बर्दियामा वन्यजन्तु धेरै भएकाले आक्रमणमा पर्ने पनि यतैका धेरै छन् । यहाँ हात्ती, बाघ, गैंडा र बँदेलको आक्रमणबाट ज्यान गएका घटना बढी छन् ।निकुञ्जमा २०६८ मा १९ जनाबाट सुरु भएको वन्यजन्तुपीडित एकल महिला सञ्जालमा अहिले २६ जना आबद्ध छन् । घरमूलीको मृत्युपछि परिवार हुर्काउन खेप्नुपरेको दुःख बिर्सिंदै उनीहरू आयआर्जन र संरक्षणमा जुटिरहेका छन् । तर, लगानी नहुँदा दुःखजिलो गरेर हुर्काएका सन्तान बेरोजगार बन्नुपरेको उनीहरूको गुनासो छ । बस्ती पसेर जंगली जनावरले गर्ने मानवीय क्षतिको मात्रै कुरा उनीहरूसँग छैन । माछा मार्न, घाँस काट्न, साग टिप्न निकुञ्ज नपसी सुख छैन । यसरी जंगल पसेका बेला उनीहरूले वन्यजन्तु आक्रमणको सामना बारम्बार गरिराख्नुपर्छ ।ठाकुरबाबा९ हात्तीसारकी ४६ वर्षीया जानकी थारू पनि अमृता जस्तै पीडित हुन् । निकुञ्जमा माहुते पदमा कार्यरत श्रीमान् छोटकीको आम्दानीले घरव्यवहार राम्रै चलिरहेको थियो । आफैंले चराउन लगेको हात्तीले एकदिन छोटकीको ज्यान लियो । वन्यजन्तुपीडित एकल महिला सञ्जालकी सचिव रहेकी जानकी हाल परिवारको जिम्मेवारीसँगै वन्यजन्तुपीडितको भलाइ र संरक्षणमा क्रियाशील छिन् । घरको आम्दानी गुमेपछि छोराले एसएलसीपछि पढ्न पाएनन् । उच्च शिक्षा अध्ययन गरिरहेकी छोरीले कतिबेला पढाइ छाड्नुपर्ने हो ठेगान छैन । छोरा युवराज अहिले खेतीपाती गर्छन् । छोरी १२ कक्षा पास गरेर नेपालगन्जस्थित महेन्द्र बहुमुखी क्याम्पस भर्ना भएकी छन् । मासिक १० हजार रुपैयाँ लाग्छ भनेकी छ, जानकीले भनिन्, कसरी पठाउने चिन्ता छ । श्रीमान्को मृत्युपछि उनलाई निकुञ्जले तीन लाख र नगरपालिकाले एक लाख रुपैयाँ क्षतिपूर्तिबापत दिएका थिए । त्यही रकमले चार कोठाको पक्की घर बनाउन सुरु गरे पनि अधुरै रहेको उनले बताइन् । १० कट्ठा जमिनको खेतीे स्याहार्न रातदिन खटिनुपर्छ । चित्तल, बँदेल दिउँसै निस्किन्छन्, उनले भनिन्, साँझ परेपछि हात्ती आउँछन् । वन्यजन्तुको गोठालो नलागी एक दाना बच्दैन ।बारबर्दिया नगरपालिका९ की असिया थारूलाई आफ्नो उमेर यकिन छैन । हेर्दा उनी लगभग ७५ वर्षकीझैं देखिन्छिन् । आफ्नो उमेर भुले पनि श्रीमान्को मृत्यु भएको घटना बिर्सन सकेकी छैनन् । निकुञ्जमा खरखडाइको समय थियो । ०७१ पुस २१ गते श्रीमान् दुखुवासित उनी निकुञ्जभित्र खर काटिरहेकी थिइन् । त्यही बेला आएको हात्तीले श्रीमान्लाई आक्रमण गर्यो । उनी आत्तिँदै नजिकैको ढकेलास्थित नेपाली सेनाको पोस्टमा पुगेर घटना बताइन् । सेना घटनास्थलमा परिचालन भए । एकैछिनमा गाउँले पनि पुगे । हात्ती त्यहीँ लास भएको ठाउँमा बसिरहेको थियो । सेनाले हवाइफायर गरेपछि भाग्यो, उनले भनिन्, हातबाट चरा उडेर गए जस्तो भयो । सधैं निकुञ्ज जान्थ्यौं, त्यस दिन घटना भयो । घटनापछि असिया निकुञ्ज गएकी छैनन् । तर उनको परिवारलाई वन्यजन्तुसित आक्रोश छैन । उनका कान्छा छोरा ३४ वर्षीय लक्षीराम चोरीसिकार नियन्त्रण युवा सञ्जाल ढकेला इकाईको अध्यक्ष छन् । गाउँलेलाई एक्लै जंगल नजान सम्झाउँछु, उनले भने, वन्यजन्तुबाट बच्न जनचेतना फैलाउने काम गर्छौं । बारबर्दिया९ ढकेलाकी ३५ वर्षीया निर्मला खड्काले पनि श्रीमान् दलबहादुरलाई गुमाएको ११ वर्ष भइसक्यो । ०६८ असोज १७ गते हात्तीको आक्रमणबाट उनको मृत्यु भएको थियो । घरबाट खेत टाढा छ । हात्ती धपाउन जाँदा राति १० बजे आक्रमण गर्यो, उनले भनिन्, एक जनाले भागेर ज्यान जोगाए । भाग्न नसकेपछि हात्तीले श्रीमान्लाई मार्यो । घटनाका बेला उनका जेठा छोरा आठ र कान्छा तीन वर्षका थिए । काठको घर प्लास्टिकले बेरेर गुजारा गरिरहेकी उनले छोराहरू पढाउन समस्या भएको बताइन् । मेरो किड्नीमा समस्या भएकाले नियमित उपचार खर्च चाहिरहन्छ । जेठो छोरा १० र कान्छो ७ कक्षामा पुगे । खर्च जुटाउन समस्या छ, उनले भनिन्, दिदीबहिनीसित मागेर उपचार खर्च जोहो गरिरहेकी छु । निकुञ्ज मुख्यालय धेरै पटक धाउँदा पनि गतिलो सहयोग नपाएको र चार कट्ठा खेतको उब्जनीले खान नपुग्ने उनले सुनाइन् । निकुञ्जबाट महिनाको १ हजार ५ सय भत्ता मिल्छ, त्यत्ति हो, उनले भनिन् ।आर्थिक अभावले पिरोलिएका एकल महिलाको जीवनस्तर उकास्न निकुञ्ज र संरक्षणमा सक्रिय संघसंस्थाले आयआर्जनमा सघाउने प्रयास गरे पनि यस्ता कार्यक्रम पर्याप्त छैनन् । वन्यजन्तुले खेतीपाती नष्ट गर्ने हुनाले पीडितहरू वैकल्पिक उपाय रोजेर आयआर्जनमार्फत आर्थिक रूपमा तंग्रिने प्रयास गरिरहेका छन् । केही महिलाले भैंसी, बंगुर र बाख्रा पालेका छन् । निकुञ्जले खोर बनाउन ५० हजार रुपैयाँ सहयोग गरेपछि एकल महिला सञ्जालकी अध्यक्ष अमृताले बाख्रा पालेकी छन् । प्रकृति संरक्षण कोषले मासिक १ हजार ५ सय राहतस्वरूप उपलब्ध गराउँछ । संरक्षणमा क्रियाशील गैरसरकारी संस्थाहरूले पनि धेरथोर सहयोग गरिरहेका छन् ।सञ्जालकी सचिव जानकीले आयआर्जनका लागि मध्यवर्तीमा कार्यरत संघसंस्थाले आर्थिक सहयोग उपलब्ध गराएको बताइन् । उनका अनुसार पीडितमध्ये एक जनाले साइकल पसल चलाएका छन् । पाँच जनाले भैंसी पालेका छन् । बाँकीले बाख्रा र बंगुरमार्फत आम्दानी गरिरहेका छन् । असियाका छोरा लक्षीरामले टाइगरचोकमा साइकल मर्मत पसल चलाएका छन् । ६ वर्षदेखि भैंसी पालिरहेकी जानकीले हालै १ लाख २५ हजारमा ब्याउने भैंसी किनेकी छन् । जन्मिनेबित्तिकै पाडापाडी २५ हजारसम्ममा बिक्छ । ७७ रुपैयाँको दरले दैनिक ४ लिटर दूध बेचिन्छ, उनले भनिन् । मध्यवर्ती क्षेत्रअन्तर्गत महिला वातावरण उपसमितिकी अध्यक्ष सावित्रा थापा ढकालले वन्यजन्तु पीडितका लागि हस्तकला, अर्गानिक मल, सिलाइकटाइ, सेनेटरी प्याड बनाउने तालिम दिइरहेको बताइन् । गतवर्ष पीडित परिवारका ५० छात्रछात्रालाई छात्रवृत्ति उपलब्ध गरायौं, उनले भनिन्, यसपालि ६० जनालाई दियौं । निकुञ्जका प्रमुख संरक्षण अधिकृत अशोक भण्डारीका अनुसार २०६६ सालसम्म वन्यजन्तुबाट मारिएका व्यक्तिको परिवारले डेढ लाख रुपैयाँ राहत पाउँथ्यो । उक्त रकम कम भएको भन्दै उपभोक्ता आन्दोलित भएपछि मन्त्रीस्तरीय निर्णयबाट २०७९ सालमा तीन लाख पुर्याइयो । त्यसपछि वन्यजन्तुबाट हुने क्षतिको राहत निर्देशिका पहिलो संशोधनबाट २०७२ मा ५ लाख र २०७४ सालमा दोस्रो पटक संशोधन गरेर १० लाख पुर्याइएको छ । निकुञ्जका प्रवक्ता तथा सहायक संरक्षण अधिकृत आशिष न्यौपानेले यसका अलवा मृतक परिवारलाई ५० हजार रुपैयाँ किरिया खर्च, एक सन्तानलाई वार्षिक ४ हजार छात्रवृत्ति र एक महिलालाई मासिक भत्ता १ हजार ५ सय उपलब्ध गराइरहेको बताए । निकुञ्जका पूर्वप्रमुख संरक्षण अधिकृत रमेश थापा वन्यजन्तु आक्रमणबाट श्रीमान् गुमाउने धेरै महिला बर्दियाकै रहेको बताउँछन् । पीडितमध्ये ८० प्रतिशत ठाकुरबाबा नगरपालिकाभित्रका छन् । पीडितका समस्या हल गर्न तीन चरणमा भेला गरेर सञ्जाल गठन गरिएको उनले बताए । निकुञ्जबाट हरेक परिवारलाई १ हजार ५ सय मासिक भत्ता र पीडित महिलाको आयआर्जनमा सघाउन जेडएसएल नेपालले बीउ रकम उपलब्ध गराउने सहमति भएको छ, उनले भने । निकुञ्ज विभागका महानिर्देशक महेश्वर ढकालले एकल महिला र असहायको अवस्था परिवर्तनका लागि सीपमूलक तालिम र रोजगारमूलक कार्यक्रम सञ्चालन जरुरी रहेको बताए । मध्यवर्ती क्षेत्र कार्यक्रमअन्तर्गत निकुञ्जको ५० प्रतिशत आम्दानी समुदायमा जान्छ, उनले भने, त्यो पैसा पीडित महिला र असहायका लागि खर्च हुनुपर्यो । निकुञ्जअन्तर्गत शिवपुर एकीकृत उपभोक्ता समिति अध्यक्ष दीपेन्द्र बुढाले पीडितलाई उचित क्षतिपूर्ति र आयआर्जनका कार्यक्रम नहुँदा निकुञ्जप्रति स्थानीयमा आक्रोश कायमै रहेको बताए । निकुञ्जमा कार्यरत संघसंस्थाले पीडितलाई अनुदान बढाएर मासिक १०१५ हजार आम्दानी हुने गरी तरकारी, पशुपालन र सीपमूलक कार्यक्रम सञ्चालन गर्नॅपर्ने उनको सुझाव छ । एक जनालाई एउटा बाख्रा दिएर के हुन्छ, उनले भने, पीडितका सन्तानलाई पढाउन छात्रवृत्ति र अध्ययन पूरा गरिसकेकाका लागि रोजगारीको व्यवस्था गरिनुपर्छ ।"
कोशी सरकार गठनविरुद्ध एमाले सर्वोच्चमा,"सभामुख गौतमलाई प्रदेशसभा सदस्यको हैसियतमा हस्ताक्षर गराएर सरकार गठनका लागि बहुमत पुर्याउनु संवैधानिक व्यवस्थाविपरीत रहेको भन्दै चौतर्फी आलोचना भइरहेको छ । प्रदेश प्रमुख खापुङले भने मुख्यमन्त्री थापालाई शुक्रबार पद तथा गोपनीयताको शपथसमेत ग्रहण गराइसकेका छन् । तीन मन्त्री नियुक्त गरेर शुक्रबार प्रदेश प्रमुखसमक्ष पद तथा गोपनीयताको शपथ लिने मुख्यमन्त्री थापाको तयारी थियो । तर मन्त्रीका लागि माओवादीमा विवाद भएपछि थापाले निर्धारित समयभन्दा एक घण्टा ढिलो शपथ लिएका थिए । माओवादीले मन्त्रीका लागि नाम सिफारिस गरेन भने शपथ ग्रहण कार्यक्रममा पनि उपस्थित भएन । मुख्यमन्त्री थापाले कांग्रेसका प्रदीपकुमार सुनुवार र एकीकृत समाजवादीका कमलप्रसाद जबेगुलाई मन्त्री नियुक्त गरेका छन् । जसपा भने पहिचान पक्षधरको माग सम्बोधन नभएसम्म सरकारमा सहभागी नहुने अडानमा छ । माओवादीका जीवन आचार्यलाई मन्त्री नियुक्त गर्ने तयारी रहे पनि पार्टीभित्र विवाद चर्केकाले शपथ ग्रहणमा उपस्थित नभएको एक प्रदेश सांसदले बताए । आचार्य प्रधानमन्त्री पुष्पकमल दाहालका कान्छा ज्वाइँ हुन् । यसअघि एमालेका कार्की नेतृत्वको सरकारमा उनी पर्यटन, वन तथा वातावरणमन्त्री थिए । उनलाई फेरि अघि सार्न खोजिएपछि अन्य सांसदले विरोध गरेका थिए । आचार्य भने भौतिक पूर्वाधार विकास वा आर्थिक मामिलामन्त्री बनेर प्रदेशमा प्रभाव जमाउने रणनीतिमा रहेको माओवादीका एक सांसदले बताए । माओवादीमा आचार्यलाई मन्त्री बनाउन नहुनेको संख्या बढी रहेको उनको भनाइ छ ।आचार्यले भने आफूहरूले यसअघि चार महिना मात्रै मन्त्री बन्न पाएकाले प्रदेशवासीलाई आफ्नो सोच र नीतिको अनुभूति गराउन नसकेकाले दोहोर्याइदिन पार्टीमा आग्रह गरेको बताए । मन्त्री छनोटमा पार्टीभित्र कुनै विवाद छैन, मन्त्री छनोटका लागि कार्यदल गठन भएको छ, त्यसले गर्ने निर्णय स्विकारेर अघि बढ्छौं, उनले भने । माओवादीका संसदीय दल नेता इन्द्रबहादुर आङ्बोले मन्त्रीको नाम छनोट गर्न समय कम भएकाले शुक्रबार नै सरकारमा सहभागी हुन नसकेको बताए । संसदीय दलको बैठकले प्रदेश इञ्चार्ज राम कार्की, प्रदेश अध्यक्ष हर्कबहादुर नेम्वाङ र आफूलाई मन्त्री छानेर सरकारमा सहभागी हुने अधिकार प्रत्यायोजन गरिसकेको छ, चाँडै सरकारमा सहभागी हुन्छौं, उनले भने । प्रदेश इञ्चार्ज कार्की र प्रदेश अध्यक्ष नेम्वाङलाई विराटनगर आइपुग्न समय लागेकाले पनि शुक्रबार नै सरकारमा सहभागी हुन नसकेको आङ्बोले प्रस्टीकरण दिए । एमालेले सरकार गठनको प्रक्रियाविरुद्ध कानुनी उपचार खोज्ने भएकाले सरकारमा सहभागिताको विषयमा माओवादीले तत्काललाई पर्ख र हेरको रणनीति लिएको देखिन्छ । मुख्यमन्त्री थापा नेतृत्वको सरकार ३० दिनसम्म टिक्ने सुनिश्चित भएपछि विवादित भइसकेका सभामुख गौतमलाई राजीनामा गराएर सरकारमा पठाउने योजना रहेको पनि माओवादीकै एक सांसदले बताए । कोशी प्रदेशका सभामुख बाबुराम गौतमले आफ्नो निष्पक्षतामाथि प्रश्न उठे नैतिकताका आधारमा राजीनामा दिन तयार रहेको बताएका छन् । सभामुखको तटस्थता खण्डित हुनेभन्दा पनि प्रदेशलाई अनिर्णयको बन्दी हुन नदिन आफूले कांग्रेस संसदीय दल नेता थापाका पक्षमा हस्ताक्षर गरेको बताएका छन् । सरकार गठनका लागि दाबी पेस गर्ने अन्तिम समयको १५ मिनेट अगाडि प्रदेश प्रमुखको आग्रहमा हस्ताक्षर गर्न बाध्य भएँ, उनले भने, प्रदेशसभामा मेरो निष्पक्षतामाथि प्रश्न उठ्यो वा विरोध भयो भने नैतिकताका आधारमा राजीनामा दिन तयार छु ।कोशी प्रदेशमा दुवै गठबन्धनतर्फ सभामुखबाहेक ४६४६ मत छ । संविधानको धारा १६८ (२) अनुसार मुख्यमन्त्री दाबी गर्न बहुमत नपुग्ने भएपछि गठबन्धन दलले सभामुख गौतमको समेत हस्ताक्षर प्रदेश प्रमुखसमक्ष पेस गरेका थिए ।"
'ललिता निवासको जग्गा हिनामिना गर्नेजोसुकैलाई कारबाहीको दायरामा ल्याइन्छ,"प्रहरी छवि सुधार गर्ने उपयुक्त मौका ः आईजीपी कुँवरप्रहरी महानिरीक्षक (आईजीपी) वसन्तबहादुर कुँवरले नेपाल प्रहरी संगठनलाई सुधार गर्न अहिले उपयुक्त समय रहेको बताएका छन् । नेपालीलाई नक्कली भुटानी शरणार्थी बनाएर अमेरिका लैजान गरिएको अपराध र ललिता निवासको सरकारी जग्गा हिनामिना प्रकरणमा नेपाल प्रहरीले जारी राखेको अनुसन्धानतर्फ संकेत गर्दै कुँवरले प्रहरी छवि उकास्न सहज वातावरण बनेको बताएका हुन् । आफू महानिरीक्षक बनेपछि उनले आफ्नो दुईवर्षे कार्यकालमा सम्पन्न गर्ने गरी अघि सारिएका कार्ययोजना सार्वजनिक गर्न शुक्रबार प्रहरी प्रधान कार्यालयमा पत्रकार सम्मेलनको आयोजना गरेका थिए । त्यसक्रममा उनले सुशासन र संगठन सुधारका लागि काम गर्ने अवस्था सकारात्मक बनेको बताए । केही परिवर्तन गर्ने अवस्था छ, अहिलेको माहोलले त्यो देखाएको पनि छ, वातावरण पनि छ, पहिलाभन्दा केही सुधार गर्न सकिन्छ, उनले भने, यसमा सञ्चारमाध्यम र पत्रकारको पनि सकारात्मक सहयोगको आवश्यक छ । पछिल्ला केही ठूला अपराधविरुद्ध सबै पक्षबाट साथसहयोग रहेको र आगामी दिनमा पनि यो निरन्तर हुनेमा आफूहरू आशावादी रहेको उनले बताए ।अहिले (ललिता निवास प्रकरणको अनुसन्धान) राम्रै भएको छ, योभन्दा अगाडिको केस (नक्कली भुटानी शरणार्थी) मा पनि त्यो किसिमको सहयोग नभएको भए सायद यो किसिमको इन्डिङ हुने थिएन होला, उनले भने, सबैलाई हरहिसाबमा संगठन रूपान्तरणको उपयुक्त अवसर अहिले हो भन्ने गरेको छु । हरेक हिसाबमा अहिलेको राजनीतिक नेतृत्वबाट प्रहरीलाई कामकाज गर्न सजिलो छ । प्रहरीले आफ्नो छवि उचाल्न सक्छ । समग्र रूपमा संगठनको रूपान्तरण र विकास गर्ने सन्दर्भमा, संगठनको श्रीवृद्धि गर्ने हकमा वातावरण राम्रो छ । यो वातावरण अहिलेको राजनीतिक नेतृत्वबाट प्राप्त भएको छ ।"
माथिल्लो कर्णालीको म्याद थपलाई सर्वोच्चको वैधता,"(काठमाडौं)भारतीय कम्पनी गान्धी मल्लिकार्जुन राव (जीएमआर) ले निर्माण अनुमति पाएको ९०० मेगावाट क्षमताको माथिल्लो कर्णाली जलविद्युत् आयोजनामा सरकारले थपेको म्यादलाई सर्वोच्च अदालतको संवैधानिक इजालासले वैधता दिएको छ । सरकारले म्याद थपेको विषयमा परेको रिटमा सर्वोच्चले वैधता दिएको हो । कम्पनीले वित्तीय स्रोत जुटाउन नसकेपछि तीन पटक म्याद थपिएको थियो । पछिल्लो पटक म्याद थपिएको भन्दै रतन भण्डारीले दायर गरेको रिटमा सर्वोच्चले ०७९ कात्तिक १८ मा म्याद थप कार्यान्वयन नगर्न अन्तरिम आदेश दिएको थियो । निवेदक भण्डारीले पेस गरेको रिटउपर सुनुवाइ गर्दै न्यायाधीश ईश्वरप्रसाद खतिवडाको एकल इजलासले अन्तरिम आदेश दिएको थियो ।मन्त्रिपरिषद्ले ०७९ असार ३१ मा माथिल्लो कर्णाली वित्तीय व्यवस्थापनको म्याद दुई वर्ष थपेको थियो । उक्त म्याद थपविरुद्ध भण्डारीले नेपाल सरकार, लगानी बोर्ड, ऊर्जा जलस्रोत तथा सिँचाइ मन्त्रालय, जीएमआर आईटीडी कन्सोर्टियमविरुद्ध रिट दायर गरेका थिए । उक्त रिटको पूर्ण फैसला गर्दै कामु प्रधानन्यायाधीश हरिकृष्ण कार्की, न्यायाधीशहरू विश्वम्भरप्रसाद श्रेष्ठ, आनन्दमोहन भट्टराई, सपना प्रधान मल्ल र टंकबहादुर मोक्तानको संवैधानिक इजलासले सरकारका नाममा निर्देशनात्मक आदेश जारी गर्दै सरकारको म्याद थपलाई वैधानिकता दिएको हो । सर्वोच्चले यसअघिको सरकार र कम्पनीबीच भएको समझदारीविरुद्ध चन्द्राकुमारी थानी, डम्बरबहादुर रावल र जन्मदेव जैसीले आयोजना हालेको रिटसमेत खारेज गरिदिएको छ । जीएमआरले यसअघि नै पर्याप्त समय पाएको भन्दै सर्वोच्चले पुनः म्याद थप्नु नपर्ने आदेश दिएको छ । माथिल्लो कर्णाली जलविद्युत् आयोजनाको विकासका लागि सम्झौता भएको करिब १० वर्षसम्म विकासकर्ता कम्पनीले वित्तीय व्यवस्थापन गर्न नसकेकाले आयोजनालाई यथास्थितिमा राख्न नहुने भन्दै पछिल्लोपटक थपेको म्यादपछि पुन नथप्न सर्वोच्चले भनेको हो । जीएमआरसँगको सम्झौताअन्तर्गत वित्तीय व्यवस्थापनपूर्व सरकारले निर्वाह गर्नुपर्ने दायित्वमध्ये जग्गा अधिग्रहण तथा खरिदका लागि समन्वय गर्नुपर्ने हकमा अधिकांश काम सकिए पनि अछाममा पर्ने केही हेक्टर जग्गा स्रेस्ताको अभावमा खरिद हुन नसकेको र त्यसका लागि स्रेस्ता खडा गरी जग्गा खरिदलाई सहजीकरण गर्न सरकारबाट गर्नुपर्ने कार्य तुरुन्त गर्न गराउन पनि अदालतले आदेश दिएको छ ।सरकार र जीएमआरबीच ०६४ माघ १० मा माथिल्लो कर्णाली परियोजनाको सर्वेक्षण तथा ३०० मेगावाट विद्युत् निर्माण गर्ने समझदारीपत्रमा हस्ताक्षर भएको थियो । सरकारले निर्माण, स्वामित्व, सञ्चालन र हस्तान्तरण (बुट) मोडलअन्तर्गत माथिल्लो कर्णाली निर्माणको जिम्मा दिएको थियो । ०६६ पुस ५ मा जीएमआरले ३०० मेगावाटबाट अधिकतम उपयोग गरी ९०० मेगावाट गर्न विद्युत् विकास विभागसमक्ष निवेदन दिएको थियो । ०७१ असोज ३ मा लगानी बोर्ड र जीएमआरबीच आयोजना विकास सम्झौता (पीडीए) भएको थियो । नेपाललाई १२ प्रतिशत बिजुली अनि २७ प्रतिशत सेयर पुँजी दिने र दुई वर्षभित्र वित्तीय व्यवस्थापन गर्ने जनाइएको थियो । तर कम्पनीले निर्धारित समयमा वित्तीय स्रोत जुटाउन नसकेपछि ०७३ पुस २४ मा १ वर्ष म्याद थपेको थियो । एक वर्षमा पनि वित्तीय स्रोत जुटाउन नसकेपछि ०७४ कात्तिक २४ मा बोर्डले पुनः १ वर्ष म्याद थपेको थियो । बोर्डले थपेको समयमा पनि जीएमआरले वित्तीय स्रोत जुटाउन नसेकेपछि ०७९ असार ३१ मा मन्त्रिपरिषद् बैठकले दुई वर्ष म्याद थप्ने निर्णय गरेको थियो । सरकारले जीएमआरलाई परियोजना निर्माणका लागि वित्तीय व्यवस्थापन गर्न पटकपटक समय दिए पनि सम्झौताअनुसार काम भएको छैन, आयोजना निर्माणको काम लम्बिँदै गएको छ । जीएमआरले फेरि लगानी जुटाउने सीमा लम्ब्याउन गरेको प्रस्तावमा सरकारले गत असारमा २ वर्षको समयसीमा दिएको थियो । करिब १६ वर्षदेखि जीएमआरले आयोजना होल्ड गर्दै आएको छ । तर सरकारले उसैलाई पटकपटक म्याद थप्दै आएको छ ।आयोजना निर्माणमा १ खर्ब १६ अर्ब रुपैयाँ खर्च हुने अनुमान छ । जीएमआरलाई सर्भेक्षण अनुमति दिएसँगै विवादित यो जलविद्युत् आयोजनाले निर्माणमा अपेक्षाकृत गति लिन सकेको छैन । आयोजनाले ४८५९ हेक्टर जमिन आवश्यक भएकामा ९८३ हेक्टर मात्र अधिग्रहण गरेको छ । ४८५९ हेक्टर जमिन ओगटेको आयोजनामा झन्डै ३ सय करोड रुपैयाँ खर्च भइसकेको बताइएको छ ।"
सुदूरपश्चिमको बजेटमा सत्तापक्षकै विरोध,"(धनगढी)सत्तापक्षबाटै चर्को विरोध भएपछि प्रस्तुत भएको तीन साता बितिसक्दासम्म सुदूरपश्चिम प्रदेशसभामा बजेटका विषयमा छलफल सुरु हुन सकेको छैन । असार १ मा बजेट प्रस्तुत भएदेखि निरन्तर चर्को विरोध हुन थालेपछि प्रदेश सरकार अन्योलमा छ । बजेट मन्त्रीमुखी भएको, आवश्यकताभन्दा पहुँचका भरमा योजना बनेको, विगतमा सरकार आफैंले बनाएका मापदण्ड पालना नगरेको र स्थानीय तहबाट आएका योजनालाई बेवास्ता गरिएको प्रतिपक्षीसँगै सत्तापक्षीय सांसदले आरोप लगाउँदै आएका छन् । बजेट यथास्थितिमा पारित गर्न नसकिने सांसदहरूको अडानका कारण अन्योलमा रहेको सरकारले प्रदेशसभाको बैठक बोलाउन सकेको छैन । नीति एकातिर बजेट अर्कोतिर, आवश्यकता भएको ठाउँमा बजेट छैन, बजेट भएको ठाउँमा आवश्यकता छैन, सत्तापक्षीय माओवादीका सांसद ओमविक्रम भाटले भने, बजेट असुन्तलित भएकै कारण हामीले विरोध गरेका हौं । आवश्यकता पहिचान गरी बजेट बनाउने नीति बनेको भए पनि मापदण्ड पालना भएको छैन । २५ लाखभन्दा कमका टुक्रे योजना नबनाउने र स्थानीय तहका आवश्यकतामा आधारित योजना प्राथमिकतामा पार्ने नीति बन्यो । तर सरकार आफैंले बनाएको मापदण्डविपरीत बजेट ल्याएका कारण सत्तापक्षका सांसदले विरोध गर्नुपरेको हो, भाटले भने । बजेट पारित गर्न नसकिने भन्दै सत्तापक्षीय कांग्रेस, माओवादी केन्द्र र एकीकृत समाजवादीका सांसदले सामूहिक रूपमा सत्ता गठबन्धन दलका शीर्ष नेताहरूलाई भेटेर दबाब दिएका हुन् । बजेट संशोधन हुनुपर्ने अडान राख्दै आएका कांग्रेसका बहादुर थापासहितका सांसदले काठमाडौंमा प्रधानमन्त्री, उपप्रधानमन्त्री, शीर्ष नेता शेरबहादुर देउवा, माधवकुमार नेपाललगायतलाई भेटेर सुदूरपश्चिमको बजेट पारित गर्न बाध्य नबनाउन आग्रहसमेत गरेका छन् । कांग्रेस संसदीय दलले यसबारे छलफल गर्न आइतबार बैठकसमेत बोलाएको छ । पार्टी संसदीय दलको बैठक बस्दै छ । त्यसमा बजेटदेखि अरू धेरै विषयमा छलफल हुन्छ, थापाले भने, बजेटका विषयमा हाम्रा धारणा पटकपटक बाहिर आइसकेका छन् । बजेट आउनुपूर्व प्रदेश सरकारले सुशासन कायम गर्न र बजेटको सदुपयोग गर्न भन्दै प्रचारप्रसारका साथ २५ लाखका भन्दा साना योजना नबनाउने निर्णय गर्यो । आवश्यकतामा आधारित योजना प्राथमिकतामा राख्ने घोषणा गरेको हो । प्रदेश राजधानी धनगढीमा प्रदेशका ८८ वटै पालिका प्रमुखउपप्रमुखको संयुक्त बैठक गरेर प्रदेश सरकारका प्राथमिकताका विषयमा छलफलसमेत भएको थियो । आवश्यकतामा आधारित समानुपतिक बजेट आउने भन्दै पालिकाबाट योजना छनोट गरी माग गरिएको थियो । आर्थिक अनुशासन कायम गर्न गोष्ठी, तालिम लक्षित अधिकारमा आधारित कार्यक्रमभन्दा ठोस उपलब्धि देखिने कार्यक्रममा बजेट छुट्याउने घोषणा प्रदेश सरकारले गरे पनि बजेट प्रस्तुत हुँदा आफैंले तोकेका कुनै पनि मापदण्ड सरकारले पूरा गरेको छैन । विरोधको मूल कारण यही हो । यसबाहेक धेरैजसो निर्वाचन क्षेत्रबाहेक सीमित क्षेत्रमा बजेट खन्याइएको छ । संघीयता कार्यान्वयन गर्ने महत्त्वपूर्ण निकाय प्रदेश सरकारले नै असन्तुलित बजेट ल्याउन मिल्छ ? माओवादी केन्द्रका सांसद भाट भन्छन्, बजेट संघीयताको भावनाबाहिर छ । मन्त्रालयगत रूपमा पनि बजेट आवश्यकताभन्दा महत्त्वाकांक्षामा आधारित रहेको पनि सांसदको आरोप छ । झन्डै आधा बजेट एउटै मन्त्रालयमा छ । परिणाम देखिनेभन्दा पनि चुहावट गर्न सकिने योजना प्राथमिकतामा छन्, सांसदहरूको विरोध रोक्न सांसद कोष जस्तो बदनाम भएको कार्यक्रम पुनः सुरु गरिएको छ, एक कांग्रेस सांसदले भने । बजेट बिचौलियाका माध्यमबाट आएको नागरिक उन्मुक्ति पार्टीका प्रमुख सचेतक कैलाश चौधरीको आरोप छ । माओवादी केन्द्रका सांसद अक्कल रावलले पनि बजेट यही स्थितिमा पास गर्नुभन्दा आफ्नो पार्टी सरकारबाट बाहिरिन सक्ने चेतावनी दिए । बजेट कसले कहाँ बनायो भन्ने कुरामै संशय छ, उनले भने । सत्तापक्षकै सांसदले यसरी आरोप लगाइरहँदा आर्थिक मामिलामन्त्री नरेश शाही भने बाहिर हल्ला भए जस्तो केही नभएको बताउँछन् । बजेटका विषयमा हरेक कुरा प्रदेशसभाभित्र छलफल हुन्छ, आर्थिक मामिला मन्त्री शाहीले भने, माननीयहरूले बाहिर भने जस्तो बजेटमा केही छैन, बुँदागत रूपमा प्रदेशसभाभित्र छलफल भयो भने सबै छर्लंग हुन्छ । सरकारले बनाएको नीतिभन्दा बाहिर गएर बजेट नआएको उनको दाबी छ । म हरेक कुराको जवाफ दिन तयार छु, उनले भने । प्रदेश सरकारले असार १ मा आगामी आर्थिक वर्षका लागि २९ अर्ब २६ करोडको बजेट प्रस्तुत गरेको थियो । बजेट प्रस्तुत भएकै दिनदेखि प्रतिपक्षी र सत्तापक्षका सांसदले यसको चर्को विरोध गर्दै आएका छन् ।"
पोहोरभन्दा डेढ लाख हेक्टरमा कम रोपाइँ,"गोदाममा टनाटन, किसानलाई छैन मलसरकारको तथ्यांकलाई आधार मान्ने हो कृषि सामग्री कम्पनी र साल्ट ट्रेडिङ कम्पनीको गोदाममा टनाटन मल मौज्दात छ । असार २० सम्म कृषि कम्पनीसँग ३३ हजार ७ सय ४५ टन र साल्टसँग ३२ हजार ८ सय ३८ टन मौज्दात छ । थप मल पनि आउने क्रममा छ । तर किसानले भने अभाव खेप्नुपरेको कृषक समूह महासंघ नेपालले जनाएको छ । सरकारले मल पर्याप्त रहेको बताए पनि किसानको बारीमा छैन, किसानले सहजै मल पाएकै छैनन्, महासंघका अध्यक्ष नवराज बस्नेतले भने ।"
पप्पुसँग सम्झौता तोडेको बुट्टार पुलमा नयाँ ठेक्का,"पहिले र अहिलेको दरमा केही परिवर्तन हुने नै भयो, उनले भने । गोरखाको गण्डकी गाउँपालिका१ मकैसिङ बुट्टार र पृथ्वी राजमार्गअन्तर्गत चितवनको इच्छाकामना३ चुमखोला जोड्ने पुल निर्माणका लागि पप्पु कन्स्ट्रक्सनले ०७१ असार २९ मा ठेक्का सम्झौता गरी निर्माणको जिम्मा लिएको थियो । ४२ महिना अर्थात् ०७४ पुस २८ भित्र पुल निर्माण गर्ने सम्झौता अवधि गुजारेर ठेकेदार कम्पनीले काममा लापरबाही गरेपछि ठेक्का रद्द गरिएको थियो । ठेक्का सम्झौता अन्त्य गर्दै कार्यालयले कार्यसम्पादन जमानत र एड्भान्स रकम तान्न बैंकमा पत्राचारसमेत गरेको छ । पप्पुले ठेक्का तोड्ने प्रक्रिया थालेलगत्तै पुस पहिलो साता आफैंले पनि ठेक्का तोडेको सूचना जारी गरेको थियो । ठेकेदार कम्पनी र कार्यालय दुवैले ठेक्का तोडेपछि नयाँ ठेक्का आह्वानमा सडक कार्यालय अघि बढेको हो । बुट्टारमा एक सय ५१ मिटर लम्बाइको (स्टिल ट्रसरप्री स्ट्रेस प्रविधिको) पुल बनाउन लागिएको हो । पुलको ६० मिटर स्टिल ट्रस तथा ४०४० मिटरको प्रिस्ट्रेस बन्नेछ । पुल नबन्दा गण्डकी गाउँपालिकावासीलाई आउजाउमा असहज भएको छ ।"
गोरु छाडेर ट्र्याक्टर,"(गोरखा)सिरानचोक गाउँपालिका४ चोरकाटेकी लक्ष्मी कुमाललाई यस वर्ष रोपाइँका लागि गोरु खोज्नुपर्ने झन्झट परेन । बाउसे र रोपाहार अर्मपर्ममार्फत जोहो गरिन् । ३ घण्टा ट्र्याक्टर लगाएर बाँझोसँगै हिल्याउने काम सकिएपछि एकै दिनमा उनले भुसुन्डे फाँटको ५ रोपनीमा रोपाइँ सकिन् । चाँडो ट्र्याक्टर पाएपछि यस वर्ष छिट्टै रोपाइँ सकियो, उनले भनिन् । केही वर्ष अघिसम्म रोपाइँका बेला गोरुका लस्कर देखिने दरौंदी र भुसुन्डे फाँटमा यतिखेर ट्र्याक्टरको प्रयोग बढ्न थालेको छ । चोरकोटेका टोपबहादुर कुमालले ७ वर्षदेखि गोरु पाल्न छाडे । रोपाइँ तथा खेतीको सिजनमा बारी जोत्न उनले ट्र्याक्टर प्रयोग गर्छन् । रोपाहार र बाउसे अर्मपर्मबाटै चल्छ । रोपाइँ गर्दा सजिलो र छिटो हुने भएपछि धेरैजसो किसानको आकर्षण ट्र्याक्टरप्रति बढेको कुमालले उनले बताए । वर्षौंदेखि गोरु पाल्थेँ, ट्र्याक्टर आएपछि गोरु बेचेका हौं, उनले भने, सबैले ट्र्याक्टर लगाउन थालेपछि त्यही सजिलो र छिटो हुने देखासिकी बढ्दै गयो, त्यसपछि गोरु बेच्न थाले । पहिले चोरकाटेमा प्रायः घरैपिच्छे गोरु हुन्थे । अहिले गोरु पाल्ने किसान फाट्टफुट्ट भेटिने गरेको टोपबहादुरले जनाए । असारे चटारोमा रहेका भसुन्डे र दरौंदी फाँटका किसान यतिखेर ट्र्याक्टर खोज्दै रोपाइँ गर्न व्यस्त छन् । गोरुले भए बाँझो जोत्नुपर्यो, हिल्याउनुपर्यो, दुनियाँ गर्नुपर्थ्यो, ट्र्याक्टरले एकैछिनमा धेरै काम गरिदिन्छ, यो देखेर पनि किसान यसैमा आकर्षित भएका हुन्, उनले भने । चोरकाटेका नेत्रबहादुर कुमाललाई पनि यस वर्ष रोपाइँका लागि धेरै दिन लागेन । यसअघि बाँझो जोत्ने, हिल्याउनेलगायत काम उनले एक दिन बिराएर गर्थे । आज एक जनाको बाँझो बारी जोते भोलि अर्कोको जोत्थ्यौं, अर्मपर्म गरेर यतिका खेतमा धान रोपाइँ हुन्थ्यो, उनले भने, सुख सुबिस्ता खोज्दै अहिले मान्छेले गोरु पाल्न छाडेर ट्र्याक्टर लगाउन थालेपछि एकै दिनमा काम सकिन्छ । नेत्रबहादुरका गोठमा ३ वर्ष अघिसम्म दुई हल गोरु थिए । खेतीको सिजनमा गोठका गोरु कहिलै खाली वस्थेनन् । आफ्नो खेतमा धान रोपाइँ गर्नका लागि पनि नेत्रवहादुर छिमेकीसँग अर्मपर्म गर्थे । पछिल्लो ५ वर्षयता भने भुसुन्डे र दरौदीफाँटका धेरैजसो किसान गोरुभन्दा ट्र्याक्टर खोजेर रोपाइँ गर्न उत्सुक छन् । पुस्तौंदेखि गोरु पाल्दै आएका स्थानीय कालुराम कुमाललाई भने झट्ट गोरु बेचिहाल्ने मन छैन । तर गाउँमा गोरु पाल्ने कम हुँदै जाँदा उनलाई अर्मपर्ममा भने गाह्रो भएको छ । पहिले पालैपालो रोपाइँ गर्थ्यौं, उनले भने, अहिले मसँग गोरु छ, अरूले पाल्न छाड्दा अर्मपर्म गर्न पाएको छैन । पाँच हल मेलोको खेतमा अर्मपर्म गरेर रोपाइँका लागि कालुरामले छिमेकीका गोरु खोज्दै छन् । गोरु नपाए आफ्नै एक हलले जति दिनमा भ्याउँछ, त्यति दिन लगाएर पनि रोपाइँ त गर्नुपर्यो, उनले भने । गोरु बेचेर स्थानीयले आँठोकान्ला मासेर ट्र्याक्टर जाने मिल्ने खेत बनाएको उनले सुनाए । ट्र्याक्टरबाट रोपाइँमा लागत कम परेर पनि गोरु पाल्न कम भएको सिरानचोक४ तोरीबारीका अमर पोखरेलले जनाए । केही वर्ष अघिसम्म तोरीबारीमा ४५ हल गोरु रहेको उनले सुनाए । पहिले गाउँमा ४५ हल गोरु थिए, अहिले दुईचार हल गोरु पनि भेटिन्नन्, उनले भने, अहिलेको जमानाअनुसार गोरु पाल्नुपर्ने, हलो जोत्नुपर्ने अवस्था होइन, हरेक काम मेसिनबाट हुनुपर्छ, रोपाइँ मात्र ट्र्याक्टरमार्फत गर्न पाउँदा पनि निकै सजिलो भएको छ । पछिल्लो समय गोरु पाल्न छाडेकामा धननारायण कुमालको चित्त बुझेको छैन । मान्छेले गोरु पाल्न अल्छी गरे, खेतीमा सुख खोजे, वर्षभरि गोरु पाल्नभन्दा एकपल्ट ट्र्याक्टर मगाउन सजिलो मान्छन्, उनले भने, नयाँनयाँ बीउ, प्रविधि आयो भन्छन्, हाम्रो पालामा औषधि भन्ने जानेका थिएनौं, अहिले तरकारीलाई औषधि, फाँटलाई औषधि, वस्तुलाई औषधि, औषधिबिना केही नहुने भयो । लम्पी स्किन रोगले गोरु थलिएपछि गोरु पाल्ने किसान पनि ट्र्याक्टरको खोजीमा छन् । भुसुन्डे फाँट क्षेत्रमा दिनको रोपाहारलाई ६ सय र बाउसेलाई एक हजार ज्याला दिइन्छ । दिनभरको ज्याला थोरै हुँदा ज्यालामा भन्दा अर्मपर्म गरेर नै यस क्षेत्रका स्थानीयले रोपाइँ गरिरहेका छन् । पछिल्लो समय यान्त्रिकीकरणको प्रयोग बढेको कृषि ज्ञानकेन्द्र गोरखाका प्रमुख परशुराम अधिकारीले बताए । यान्त्रिकीकरण धेरैजसोले प्रयोग गर्न थालेका छन्, ठूला गरा भएका खेतमा ठूला ट्र्याक्टर प्रयोग हुन्छ, हाते ट्र्याक्टरको प्रयोगबाट पनि रोपाइँ भइरहेको छ, उनले भने । साना गरा र सुर्कामा भने गोरुको प्रयोगबाटै खेत रोपाइँ हुने गरेको उनले जनाए ।"
लम्पी स्किन फैलिएपछि चिज उद्योग बन्द,"(म्याग्दी)गाईमा लम्पी स्किन रोग फैलिएपछि अन्नपूर्ण गाउँपालिका६ घारास्थित हिमालय चिज उद्योग बन्द गरिएको छ । गाउँभरिका गाईको दूध संकलन गर्दा दूधका भाँडा र किसानबाट लम्पी स्किन रोग अन्य निरोगी गाईबस्तुसम्म पुग्ने जोखिम भएपछि बन्द गर्नुपरेको उद्योगले जनाएको छ । कोरोनाले पर्यटक आउन छाडेपछि ०७६ फागुनदेखि बन्द उद्योग गत माघदेखि पुनः सञ्चालनमा ल्याइएको थियो । यहाँ उत्पादित चिज अन्नपूर्ण चक्रीय पदमार्गका प्रमुख गन्तव्य तातोपानी, घोडेपानी, टाडापानीसमेतका पर्यटकीय क्षेत्रमा बिक्री हुन्छ । स्थानीय गाईगोरुमा लम्पी स्किन देखियो । उन्नत गाईमा धेरै फैलिएको छैन । दूध लिएर आउने किसानसँग रोगका जीवाणु उद्योगमा आउने र त्यहाँबाट झन् फैलने खतरा भएपछि चिज उत्पादन बन्द गरेका हौं, चीज उद्योग सञ्चालन गर्दै आएको नीलगिरि गाईपालक कृषि सहकारीका सचिव श्याम खड्काले भने, लाख रुपैयाँभन्दा बढी मूल्य हालेर किनेका होलिस्टिक, जर्सीसमेतका गाईलाई रोगबाट जोगाउन सकेसम्म सचेत छौं । गाईहरूमा खोप लगाए पनि खुला चरिचरनमा रहेका स्थानीय गाईमा बढी संक्रमण देखिएको छ ।३५ गाईपालक किसान आबद्ध सहकारीले चीज उद्योग खोलेको थियो । गाईको दूधबाट उत्पादित चीज सेवन गर्ने खास ग्राहक मानिएका तेस्रो मुलुकका पर्यटक आउन थालेपछि किसानले चिज बनाउन थालेका थिए । उद्योगले सिजनमा प्रतिदिन ३० किलोभन्दा बढी चिज उत्पादन गर्थ्यो । चिज उद्योग सञ्चालनमा आएसँगै प्रतिलिटर ८० रुपैयाँ रहेको दूधको मूल्य बढाएर एक सय पुर्याइएको छ । चिज उद्योग खुल्दा किसानले दूध बेचेर मासिक न्यूनतम १० हजारदेखि ३० हजारसम्म पैसा बुझ्ने गरेका थिए । दूध बेचेर गाईको ऋण तिरौंला, दुई पैसा बच्ला भन्ने थियो, कोरोनाले तीन वर्ष खायो, अहिले फेरि लम्पी स्किन रोगले चीज नै उत्पादन बन्द हुँदा हाम्रो दूध खेर गइरहेको छ, किसान लीलबहादुर खड्काले भने, दूधको चीज बनाउनेबाहेक अर्को ज्ञान र प्रविधि हामीसँग छैन । दूधबाट पनिरलगायत विभिन्न खाद्यवस्तु उत्पादन गर्न सकिन्छ । तर नजिकै ठूलो बजार छैन, चिजलाई जस्तो धेरै दिन स्टोर गरिराख्ने उपकरण पनि छैन ।"
राष्ट्रिय सभा पुग्यो विद्युतीय व्यापार विधेयक,"काठमाडौं (कास) अनलाइन र अफलाइन दुवै माध्यमबाट बच्चाबच्ची तथा प्रसूतिका लुगाफाटो बेच्दै आएकी रेवती गुरुङ अनलाइन व्यापारसम्बन्धी नीति शीघ्र कार्यान्वयनमा आए आफू व्यापारमा निर्धक्क लाग्न सक्ने बताउँछिन् । हाल स्पष्ट कानुन नहुँदा अनलाइन व्यापारलाई लिएर मानिसहरू सशंकित हुने गरेको उनले महसुस गरेकी छन् । हामीलाई पनि के गर्न हुने, के नहुने स्पष्ट नभएकाले एक किसिमको भयको वातावरण छ, कोक्रोमा ब्रान्डका कपडा बेच्दै आएकी उनी भन्छिन्, कानुन भयो भने यस्तो दुविधा हुँदैन ।विद्युतीय व्यापार (ईकमर्स) क्षेत्रका व्यवसायीले लामो समयदेखि माग गर्दै आएको ईकमर्ससम्बन्धी छुट्टै कानुनका लागि सरकारले हाल पहल थालेको छ । असार १२ मा उद्योग, वाणिज्य तथा आपूर्तिमन्त्री रमेश रिजालले विद्युतीय व्यापारका सम्बन्धमा व्यवस्था गर्न बनेको विधेयक राष्ट्रिय सभामा दर्ता गराएका थिए । विधेयकमा विद्युतीय व्यापार सञ्चालन गर्ने प्रत्येक व्यवसायीले विद्युतीय प्लाटफर्म स्थापना गरी विद्युतीय व्यापार पोर्टलमा सूचीकरण भएको हुनुपर्ने उल्लेख छ ।वेबसाइट, एप्लिकेसन, सफ्टवेयरजस्ता विद्युतीय प्लाटफर्म स्थापना नगरी विद्युतीय व्यापार गरे त्यसलाई कसुर मानिने विधेयमा भनिएको छ । उक्त कसुर गर्नेलाई १० हजारदेखि ५० हजार रुपैयाँसम्म जरिवाना लाग्ने व्यवस्था छ । व्यवसायीले विद्युतीय प्लाटफर्म सुरु गरेपछि विभागले स्थापना गरेको विद्युतीय व्यापार पोर्टलमा व्यवसायको नाम, ठेगाना, दर्ता भएको निकाय र दर्ता प्रमाणपत्र नम्बर, मूल्य अभिवृद्धि कर दर्ता नम्बर वा स्थायी लेखा नम्बरलगायत विविध विवरणसहित सूचीकरणका लागि निवेदन दिनुपर्छ ।यो ऐन लागू हुनुअघिदेखि नै विद्युतीय व्यापार सञ्चालन गरिरहेका व्यवसायीले ऐन प्रारम्भ भएको मितिले तीन महिनाभित्र विद्युतीय पोर्टलमा सूचीकरणका लागि निवेदन दिनुपर्ने भनिएको छ । विद्युतीय प्लाटफर्ममा बिक्रीका लागि उपलब्ध हुने वस्तु वा सेवाको नाम, प्रकृति, डिजाइन, ट्रेडमार्क, तौललगायत विवरण, करसहितको अन्तिम बिक्री मूल्य, डेलिभरी शुल्क लाग्ने भए त्यसको विवरण, खरिद गरेको वस्तु वा सेवा फिर्ता हुनेनहुने विवरण, वस्तु उत्पादन मिति, उपभोग गरिसक्नुपर्ने मिति, ग्राहक समीक्षालगायत विवरण अनिवार्य खुलाउनुपर्ने प्रावधान छ ।विधेयकको दफा ११ मा भएको आयात तथा निर्यात गर्न सकिने प्रावधानअन्तर्गत विदेशी अनलाइनबाट वस्तु खरिद गर्न र नेपालबाट पनि विद्युतीय प्लाटफर्मको प्रयोग गरी निर्यात गर्न सकिने प्रस्ताव गरिएको छ । अमेजन, अलिबाबा, वालमार्ट जस्ता विदेशी ईकमर्स प्लाटफर्मबाट पनि नेपालको कानुनअनुसार प्रचलित भुक्तानी माध्यमबाट वस्तु खरिद गर्न सकिने गरी प्रस्ताव अघि सारिएको छ । यो विधेयक यथाशीघ्र ऐन बने दर्ता भएर सञ्चालनमा रहेका ईकमर्स प्लाटफर्म र ग्राहक दुवैलाई राम्रो हुने सस्तोडिलका सहायक निर्देशक लक्ष्मण गौतम बताउँछन् । कतै दर्ता नगरी फेसबुक पेज, टिकटक एकाउन्टबाट व्यापार गर्ने, सरकारलाई कर नतिर्ने, स्थानीय बजारबाटै सामान किनेर अनलाइनमार्फत भ्याट बिल नकाटी सामान बिक्री गर्नेहरू हामीकहाँ सयौंको संख्यामा छन्, उनले भने, अब उहाँहरूले कि त आफ्नै विद्युतीय प्लाटफर्म स्थापना गरेर दर्ता गर्नुपर्यो वा हामी जस्ता इन्टरमेडियरीमार्फत व्यवसाय गर्नुपर्छ । यसले गर्दा ईकमर्स व्यवस्थित र भरपर्दो हुन्छ । ग्राहकले आफ्ना गुनासा राख्न पाउने मात्र होइन, ठगी र जालझेलबाट पनि जोगिन सक्ने गौतमले जनाए । प्रस्तावित विधेयकमा मध्यस्थ व्यवसायी (इन्टरमेडियरी) ले बिक्री भएको वस्तु वा सेवाको कारोबारको अभिलेख बढीमा ६ वर्षसम्म सुरक्षित राख्नुपर्ने, वारेन्टीग्यारेन्टीको सर्त पालना गर्नुपर्नेलगायत दायित्व स्पष्ट पारिएको छ । सूचीमा आधारित भएर व्यापार गर्ने व्यवसायी र विक्रेताले बिक्रीका लागि राखिएको वस्तु वा सेवाको आफैं छद्म उपभोक्ता भई समीक्षा, मूल्यांकन वा प्रतिक्रिया पोस्ट गर्न नहुनेलगायत दायित्व तोकिएका छन् । विधेयकको दफा १८ मा ढुवानीसम्बन्धी दायित्व खुलाइएको छ । क्रेताले माग गरेको कुनै वस्तु वा सेवा निजले तोकेको स्थान, समय र व्यक्तिलाई हस्तान्तरण गर्ने गरी करार भएकामा प्रचलित कानुनमा जुनसुकै कुरा लेखिएको भए पनि त्यस्तो करारबमोजिम ढुवानी गर्ने वा सेवा उपलब्ध गराउने दायित्व व्यवसायीको हुनेछ, त्यसमा भनिएको छ ।मध्यस्थ व्यवसायी, सूचीमा आधारित विद्युतीय व्यापार गर्ने व्यवसायी र विक्रेताले आफ्ना दायित्व पूरा नगरे दुईदेखि तीन वर्षसम्म कैद र तीन लाखदेखि ५ लाख रुपैयाँसम्म जिरिवाना वा दुवै हुने प्रावधान विधेयकमा समेटिएको छ ।"
अर्थ संक्षेप,"बन्दीपुर कम्प्लेक्समा नबिलको शाखा काठमाडौं (कास) नबिल बैंकले पुतलीसडकस्थित बन्दीपुर कम्प्लेक्समा नयाँ शाखा सञ्चालनमा ल्याएको छ । बैंकको २५६ औं यो शाखा शिक्षा हबका रूपमा स्थापित हुने बैंकको भनाइ छ । बैंकका निर्देशक अनन्त पौड्याल तथा प्रमुख कार्यकारी अधिकृत ज्ञानेन्द्रप्रसाद ढुंगानाले संयुक्त रूपमा शाखा उद्घाटन गरे । शैक्षिक कर्जालगायत अन्य बैंकिङ सेवा एकै ठाउँबाट दिने उद्देश्यसाथ शाखा सञ्चालनमा ल्याइएको ढुंगानाले बताए । सेवाग्राहीको माग सम्बोधन गर्न नयाँ शाखा विस्तार गरिएको उनको भनाइ छ । युनिक्याम्पस ग्लोबलको भिसा योग्यता जाँच सफ्टवेयरकाठमाडौं (कास) युनिक्याम्पस ग्लोबलले भिसा योग्यता जाँच सफ्टवेयर सञ्चालनमा ल्याएको छ । विद्यार्थीलाई कुनै पनि समयमा घरमै बसेर विदेशमा अध्ययन गर्न भिसा पाउन योग्य छन् कि छैनन् भनी जाँच्न सघाउन सफ्टवेयर सञ्चालनमा ल्याइएको युनिक्याम्पसले जनाएको छ । कुनै पनि देशमा भिसा आवेदन गर्नुअघि यसले लागत बचत गर्दछ, क्याम्पसका प्रमुख कार्यकारी अधिकृत घनश्याम घिमिरेले भने, विद्यार्थीले आफ्नो शैक्षिक विवरण, वित्तीय विवरण र अन्य अतिरिक्त विवरण प्रविष्ट गरेपछि भिसा पाउने सम्भावना छ कि छैन भनेर पत्ता लगाउन सक्छन् ।सिबिफिन, डोल्मा कन्सल्टिङ र आईआईएनबी सहकार्य सम्झौता काठमाडौं (कास) वातावरणीय, सामाजिक तथा सुशासन (ईएसजी) सँग सम्बन्धित गतिविधि सञ्चालनका लागि संयुक्त रूपमा सहकार्य गर्ने गरी बैंक तथा वित्तीय संस्था परिसंघ नेपाल (सिबिफिन), डोल्मा कन्सल्टिङ र इन्भेस्ट फर इम्प्याक्ट नेपाल (आईआईएन) बीच एक सम्झौता भएको छ । सिबिफिनका अध्यक्ष पवनकुमार गोल्यान, डोल्मा कन्सल्टिङका प्रबन्ध निर्देशक जोसेफ सिल्भानस र आईआईएनका प्रमुख कार्यकारी अधिकृत विवेक श्रेष्ठले सम्झौतापत्रमा हस्ताक्षर गरे । लगानीकर्ता संस्थाकम्पनीले लगानी गर्दा वातावरणीय, सामाजिक र सुशासनको क्षेत्रमा देखिने जोखिमको अध्ययन, मूल्यांकन, सुधार तथा व्यवस्थापन जस्ता साझा हितका कार्यमा संयुक्त रूपमा सहकार्य गर्ने सम्झौताको मुख्य उद्देश्य रहेको तीन संस्थाद्वारा जारी विज्ञप्तिमा उल्लेख छ । प्राकृतिक स्रोत संरक्षण, हरित गृह ग्यास उत्सर्जन, विषाक्त फोहोरको व्यवस्थापन, जलवायु नीति एवम् वातावरणीय नियमहरूको पालना, ऊर्जा प्रयोग, सामाजिक रूपान्तरणसहित उत्तरदायित्वहरूको बहन, जातीय, लैंगिक र यौन भेदभावमुक्त समावेशीकरण, स्वास्थ्य एवं सुरक्षा जस्ता उत्तरदायित्वका क्षेत्रमा लगानीको प्रभावका विषयमा कार्यशाला गोष्ठी, सेमिनार, अन्तर्क्रियाजस्ता अभिमुखीकरण कार्यक्रम सञ्चालन गरी सचेतना अभिवृद्धिसहित वातावरणीय, सामाजिक तथा सुशासनको प्रवर्द्धनमा जोड दिने सम्झौतामा उल्लेख छ ।"
फस्टाएको भारतीय फुटबल,"भारतमा फुटबल के क्रिकेटको छेउछाउ पुग्ला त ?भारतमा खेलकुदबारे चर्चा मात्र गर्नुपर्छ, क्रिकेटले फुटबललाई छेकिहाल्छ । क्रिकेटको दबदबा छ भारतमा । फुटबलले क्रिकेटलाई भारतमा कहिल्यै उछिन्न सक्ने छैन । तर, त्यस्तो दिन आउने छ, जतिबेला बराबरी गर्नेछ । कम्तीमा लोकप्रियतामा । यो कुरा फुटबल बजारका खेलाडी राम्रोसँग बुझेको छ । अनि भारतीय फुटबल आफैले पनि । अहिले तत्कालका लागि समस्या के छ भने भारतको फिफा वरीयता निकै तल छ, भर्खर निस्केको सूचीअनुसार १०० औं स्थानमा । यो स्थितिमा व्यापक सुधार आवश्यक छ । अहिलेको भारतीय टिमका कोही पनि खेलाडी युरोपतिर खेल्दैनन् । खेलेका भए पनि निकै ससाना क्लबमा । विश्वकै सबैभन्दा बढी जनसंख्या भएको देशको फुटबलले किन कोही एक राम्रो जब्बर खेलाडी अहिलेसम्म उत्पादन गर्न नसकेको भन्ने प्रश्न उठ्ने गर्छ । यसको पहिलो सजिलो उत्तर हो, भारतमा बलियो फुटबल संस्कृति बसेकै छैन । जहाँ त्यो संस्कृति छ । त्यो न दिल्लीमा हो न त मुम्बई । उम्दा प्रशिक्षक र भौतिक पूर्वाधारमा पनि भारत पछाडि नै छ । इन्डियन सुपर लिग (आईएसएल) सुरु भएयता भने पक्कै केही न केही हलचल भएको छ । आईएसएलमा पैसा छ, त्यसैले ठिक्कका राम्रा खेलाडी भारत आउनेक्रम सुरु भइसकेको छ । अथवा पेन्सन पकाउन भए पनि राम्रै नाम चलेका खेलाडी भारत आइसके । यसको प्रभाव समग्र भारतीय फुटबलमा पर्ने नै भयो । तर, लिग आफैंमा धेरै लामो समय चल्दैन । यो अर्को समस्या भयो । फिफाले विश्वकपमा सहभागी हुने टिमको संख्या ४८ पुर्याएपछि भारतीय फुटबल पनि उत्साही छ । सन् २०२६ को विश्वकपमा एसियाका ८ टिमले खेल्नेछन् कम्तीमा । भारतीय फुटबललाई अचेल पर्दा पछाडिबाट रिलायन्स इन्डस्ट्रिजले सहयोग गर्न थालेको छ । यो व्यापारिक घराना क्रिकेटको ठूलो खेलाडी त हो नै । यसले फुटबलमा पनि बाक्लै रूचि देखाएको छ । गुपचुप भनिरहेको छ भारतले विश्वकप खेल्ने दिन चाँडै आउनुपर्छ । यसका लागि उसले एकेडेमी र भौतिक पूर्वाधारमा जोड दिइरहेको छ । यसैक्रममा रिलायन्सले मिजोरममा एकेडेमी खोलेको छ । रिलायन्सको नजर त्यस्तो भारतीय सहर र बजारमा छ, जहाँ फुटबल क्रिकेटभन्दा ठूलो खेल रहेको छ । यस्तोमा अन्तर्राष्ट्रिय मिडियाले पनि भारतीय फुटबलमा रूचि दिन थालेको छ । त्यसैले यो पक्कै संयोग थिएन, साफ च्याम्पियनसिप २०२३ को राम्रो रिपोर्टिङ यसपल्ट भारतीय मिडियामा देखा पर्यो । पक्कै पनि भारतीय फुटबलमा केही राम्रो भइरहेको छ । कुनै दिन आउन सक्ने छ, जतिबेला भारतले फेरि एकपल्ट इरान र दक्षिण कोरियाजस्ता टिमलाई बराबरको टक्कर दिनेछ ।"
इमर्जिङ टिम्सलाई टोली घोषणा,"(काठमाडौं)ज्ञानेन्द्र मल्ल र करण केसीलाई आराम दिँदै नेपालले आउँदो साता सुरु हुने एसीसी पुरुष इमर्जिङ टिम्स एसिया कपलाई १६ सदस्यीय टोली घोषणा गरेको छ । इमर्जिङ टिम्स एसिया कप जुलाई १३ देखि २३ सम्म श्रीलंकामा आयोजना हुँदै छ ।समूह बी मा नेपालसहित भारत ए, पाकिस्तान ए र यूएई ए तथा श्रीलंका ए, बंगलादेश ए, अफगानिस्तान ए र ओमान ए समूह ए मा रहेका छन् । अप्रिलमा काठमाडौंमा भएको एसीसी प्रिमियर कपमा शीर्ष तीन स्थान हात पार्दै क्रमशः नेपाल, यूएई र ओमान इमर्जिङ टिम्सका लागि छनोट भएका थिए । जिम्बावेमा भएको विश्वकप छनोटमा आठौं स्थान हात पारेर नेपाली टोली शुक्रबार काठमाडौं आइपुगेको छ । जिम्बावेमा विश्वकप छनोट खेल्न गएको १६ सदस्यीय नेपाली टोलीबाट ज्ञानेन्द्र र करणसहित दीपेन्द्रसिंह ऐरी र सन्दीप लामिछानेलाई इमर्जिङ टिम्स एसिया कप खेल्ने जाने टोलीमा राखिएको छैन । कप्तान रोहित पौडेलले त्रिभुवन अन्तर्राष्ट्रिय विमानस्थलमा सञ्चारकर्मीसँग कुरा गर्दै दीपेन्द्र र सन्दीप ग्लोबल टी२० लिग खेल्न क्यानडा जान लागेका कारण श्रीलंका जाने टोलीमा नरहेको जनाए । विश्वकप छनोटमा नेपालले खेलेका सबै ६ खेल्दै करणले १२ विकेट लिएका थिए । उनी नेपालबाट सर्वाधिक विकेट लिने खेलाडी थिए । अन्तिम दुई खेलमा मौका पाएका भेट्रान ज्ञानेन्द्रले यूएईविरुद्ध १३ र आयरल्यान्डविरुद्ध ७ रनको स्कोरमात्र बनाउन सकेका थिए । इमर्जिङ टिम्सलाई छानिएको टोलीमा रोहित पौडेल (कप्तान), कुशल भुर्तेल, आसिफ शेख, अर्जुन साउद, कुशल मल्ल, आरिफ शेख, देव खनाल, गुलशन झा, सोमपाल कामी, भीम सार्की, श्याम ढकाल, प्रतिश जिसी, ललित राजवंशी, किशोर महतो, सन्दीप जोरा र सूर्य तामाङ छन् । देव, श्याम, सन्दीप र सूर्य जिम्बावे गएको टोलीमा थिएनन् ।नेपालले जुलाई १४ मा पाकिस्तानसँग, जुलाई १७ मा भारतसँग र जुलाई १९ मा यूएईसँग समूह चरणको खेल खेल्ने छ । समूहका शीर्ष दुई टोली सेमिफाइनल पुग्ने प्रावधान छ ।"
ललितले जिते स्वर्ण,"काठमाडौं (कास) नेपाली शारीरिक सुगठनका खेलाडी ललित धिमाले १३ औं दक्षिण एसियाली शारीरिक सुगठन प्रतियोगितामा स्वर्ण पदक जितेका छन् । माल्दिभ्सको मालेमा भइरहेको प्रतियोगितामा ललितले ७५ केजी तौल समूहमा प्रतिस्पर्धा गरेका थिए । उनले भारत र अफगानिस्तानका खेलाडीलाई पछि पार्दै स्वर्ण जितेका हुन् । भारतका दोस्रा र अफगानका खेलाडी तेस्रा भए । उक्त तौल समूहमा चौथो र पाँचौं स्थान पनि भारतीय खेलाडीले लिए ।समूह विजेता भएकाले ललितले शनिबार हुने ओभरअल च्याम्पियनका पुनः प्रतिस्पर्धा गर्नेछन् । शनिबार प्रथम माल्दिभ्स अन्तर्राष्ट्रिय आमन्त्रण शारीरिक सुगठन प्रतियोगिता पनि हुँदै छ । विजेता ललितले उक्त प्रतियोगितामा पनि प्रतिस्पर्धा गर्ने नेपाल शारीरिक सुगठन संघले जनाएको छ । शीर्ष ५ स्थानका विजेताले क्रमशः ५, ३, २, १ हजार र ५ सय डलर पुरस्कार प्राप्त गर्नेछन् । ललित असार ८ र ९ मा सम्पन्न आठौं मिस्टर हिमालय शारीरिक सुगठन प्रतियोगिताका ओभरअल विजेता हुन् । उनले ५ लाख ३५ हजार पुरस्कार जितेका थिए ।"
छोटकरी,"सागर र अस्मिता उत्कृष्टकाठमाडौं (कास) शिअ उसु क्वान तेस्रो अन्तर क्वान खुला राष्ट्रिय उसु प्रतियोगितामा ४ स्वर्ण र ७ रजतसाथ टिम च्याम्पियन बनेको छ । दोस्रो भएको काठमाडौं उसु क्वानले ४ स्वर्ण र ३ रजत जित्यो । निन्जा उसु क्वान ३३ स्वर्ण र रजतसहित तेस्रो भयो । नेपाल उसु महासंघद्वारा आयोजित प्रतियोगिताको थाउलोतर्फ पुरुषमा पशुपति उसु क्वानका सागर खड्का र महिलामा कालभैरव उसु क्वानकी अस्मिता श्रेष्ठ उत्कृष्ट खेलाडी भए । सान्सौंको पुरुषमा काठमाडौंका निश्चल तामाङ र महिलामा शिअकी अस्मिता गाहामगर उत्कृष्ट खेलाडी चुनिए । थाउलोमा शिअका ओमप्रकाश ओली र सान्सौंमा काठमाडौंका मिलन राई उदीयमान खेलाडी भए । ग्रान्डी र मनास्लु फाइनलमाकाठमाडौं (कास) ग्रान्डी र मनास्लु वर्ल्ड कलेज शुक्रबार गोल्डेनगेट कलेज एसईई कप थ्री बाइ थ्री बास्केटबल प्रतियोगिताको फाइनलमा पुगेका छन् । शुक्रबार सेमिफाइनलमा ग्रान्डीले यूजीएलाई १५१४ र मनास्लुले भीएस ए लाई २११० स्कोरले हराए । शुक्रबारै क्वाटरफाइनलमा ग्रान्डीले जिपीएचएसलाई १६९, यूजीएले बलर्स एकेडेमीलाई १६९, भीएसले आयोजकको बोर्न टु हुपलाई १६१४ र मनास्लुले टिम कुमारलाई १९५ ले पराजित गरेका थिए ।गर्ल्समा आईएसए नेपाल र बोर्न टु हुप फाइनल पुगिसकेका छन् ।"
रिभोल्युसनरी रकस्टार,"चमेली फिल्मबाट प्रसिद्धि कमाएका निर्देशक रवि बरालले हो, मलाई रबिन तामाङसँग परिचय गराएको । ठमेलमा ब्याम्बुस भन्ने रेस्टुराँ थियो उनको र त्यहीँ उनी हरेक शुक्रबार आफ्नो प्रस्तुति पनि दिन्थे । पहिलो भेटमै हामीबीच स्नेहले भरिएको सम्बन्ध सुरु भयो । त्यसताका म हिमाल खबरपत्रिकामा काम गर्थें । म आफ्नो काम सिध्याएर अक्सर उनकै रेस्टुराँमा पुग्थें । शुक्रबार त भेटिन्थे नै, तर भीडमभीड र प्रस्तुतिमा व्यस्त ! त्यसैले म अरू बार जान्थें । यदाकदा भेट हुन्थ्यो र कुरा रहन्थ्यो संगीतमै केन्द्रित । एक साँझ हामी निकै अबेरसम्म बस्यौँ । केही पुराना गीतहरूलाई रकमा रिमेक गर्दै गरेको सुनाए उनले । म संगीत भनेपछि हुरुक्कै हुन्छु र कलामा नवीन प्रयोग गरेको मलाई मन पर्छ । मैले सुन्न चाहेँ । उनी त्यतिखेर गाउने मुडमा थिएनन्, फुर्सदको आनन्दमा डुब्ने मनोदशामा थिए । उनी चुपचाप बाहिर निस्किए र रेस्टुराँमा रहेको उनको निजी दराजबाट केही लिएर फर्किए । त्यो उनले रिमेक गरेको गीतहरूले भरिएको क्यासेट थियो । सिडीको आगमन भइसके तापनि क्यासेटको प्रचलन शिखरमै थियो । क्यासेट दिँदै भने, आई निड योर क्रिटिकल ओपिनियन अन दिस । एन्ड आई वान्ट यु टु राइट अ सङ्ग फर मी । आई विल कम्पोज इट । त्यस साँझको अन्तिम घुट्का रित्याएपछि म घर फर्किएँ । र, फ्रेस भएर ओछ्यानमा ढल्किएँ । प्लेयरमा क्यासेट हुलिसकेपछि बटन प्रेस गरेँ र सुविधाजनक अवस्थामा पल्टिएँ । मेरो सारा ध्यान केन्द्रित थियो, क्यासेटबाट बज्न लागेको गीततर्फ । पहिले प्रिल्युड बज्यो, अनि गीत सुरु भयो । गीत चिनिहालेँ, त्यो रञ्जित गजमेरको संगीतमा डेनी डेन्जोङ्ग्पाले गाएको लोकप्रिय गीतमध्ये एक थियो चिसो चिसो हावामा, यो मन त्यसै बरालिन्छ । तर, त्यो गीत जुन प्रकारले डेनीले गाएका थिए, त्यसअनुरूप थिएन, पूरै रकमा थियो । मलाई रबिनको रकरिमेक सहेर सुन्न गाह्रो भयो । अंग्रेजी रक त मन पर्थ्यो, यो नेपाली रक किन मन परेन मलाई ? मैले केही भेउ पाउन सकिनँ । पूरै क्यासेट सुनिसकेपछि म सुत्ने तर्खरमा लागेँ । तर, भोलि रबिनलाई भेट्दा के जवाफ दिने भन्ने कुरा मनमा खेल्न थाल्यो । झूट बोल्न नसक्ने मसँग सत्य बोल्ने आँट थिएन । मित्रवत् सम्बन्ध भइसकेको मान्छेको चित्त दुखाउन मलाई किमार्थ मन थिएन । केही दिनपछि हाम्रो भेट भयो । उनले सोधे, कस्तो लाग्यो गीत ? आई लाइक्ड इट, मेरो मुखबाट यही फुस्कियो । कुरा त्यत्तिमै सीमित रह्यो । त्यही भेटमा मैले उनीसँग रक म्युजिकको बेसिक्स जान्न खोजेँ । उनैका अनुसार, रक म्युजिक आमतौरमा फोरफोर बिटको हुन्छ र अधिकांश गीत भर्सकोरस स्ट्रक्चरमा बन्छन् । र, रक म्युजिक विभिन्न विषयमा बन्न सक्छन्, तर यिनमा अक्सर प्रेम, समाज र राजनीतिजस्ता विषयलाई प्रधानता दिइन्छ । यसको लयमा सम्मोहन हुनुपर्छ र यसले लामो समयसम्म प्रभाव छोड्न सक्नुपर्छ । मैले उनका गीतहरू फेरि दोहोर्याएर सुनेँ । उनको एक्सप्रेसन र म्युजिकको डिजाइनलाई मनन गर्दै सुनेँ । फेरि सुनेँ र त्यही प्रस्तुतिमा मिसियो मेरो इन्द्रिय । गीतको रिमेकले मेरो मन स्पर्श गर्यो । हामीले एकै प्रकारको संगीत सुनिरह्यौं भने अर्को खालको संगीतले दिन सक्ने प्रभाव ग्रहण गर्न सक्दैनौँ । एक प्रकारको गीतमा रमिसकेका छौँ भने अर्को स्वरूपमा त्यस गीतलाई लिन सक्दैनौँ । रबिनको संगतमा मैले यही कुरा सिकें र सम्भवतः मेरो संगीत श्रवणको क्षितिज फराकिलो हुन त्यसले मद्दत गर्यो । अनिश्चित नै निश्चित छ र संयोग अपेक्षित हुँदैन । त्यस्तै भयो ब्याम्बुसमा हुने रबिनको प्रस्तुति मैले कहिल्यै पनि हेर्न र सुन्न पाइनँ । त्यसैले एक दिन उनको लाइभ पर्फमेन्स हेर्न म रेड अनियन पुगेँ । सिगार खाँदै, ब्रेकमा दर्शककै सामु मदिरा पिउँदै उनले गीत गाइरहँदा मलाई कताकता असहज भएको थियो । कार्यक्रमपछि मैले उनलाई सोधेँ, पब्लिकको अगाडि पिउँदै गाउँदा अन्कम्फर्टेबल हुँदैन ? हुँदैन । मैले गीत बिगारेँ भने अन्कम्फर्टेबल हुन्छ, उनको संक्षिप्त जवाफ थियो । र, मलाई थाहा छ म्युजिक र रक म्युजिकसँग खेलाँची गर्यो भने रबिनलाई अन्कम्फर्टेबल हुन्थ्यो । वास्तवमा रबिन जे थिए, त्यही रूपमा प्रस्तुत हुन चाहने कलाकार थिए, आडम्बरहीन र नकाबरहित अहिले नकाबको चलन चलेको समाजका लागि एक रिभोल्युसनरी । रबिनसँग केही समयपछि मेरो संगत पातलिँदै गयो । कारण, म अमेरिका गएँ र लामो समय उतै बसेँ । नेपाल फर्किएपछि हामी भेटियौँ, वुमन इन कन्सर्ट मा सँगै जज भयौँ । अभया एन्ड स्टिम इन्जिन्सकी अभया सुब्बाले हरेक वर्ष गर्ने सेलिब्रेटेड इभेन्ट थियो त्यो । बीबीचमा हाम्रो भेट त हुन्थ्यो । तर, छोटो भलाकुसारीमै टुंगिन्थ्यो । भूषण शिल्पकार र उनको समूहले बर्सेनि गर्ने कार्यक्रम हो इकोज इन द भ्याली । यसपालि १८ मार्चमा त्यसको अन्तिम दिन असनमा सम्पन्न भयो, जहाँ मैले लेखेको गौंथली कविता सुनाउन भूषणले मलाई निम्तो दिएका थिए । असनको पृष्ठभूमिमा लेखिएको कविता थियो त्यो । म सहर्ष सुनाउन गएँ र सुनाइसकेपछि दर्शकदीर्घामा गएँ । बीच सडकमा श्रोताहरूमाझ अलग्गै चिनिने ६ फुटे गायक रबिन आफ्नी साथीसँग उभिएका थिए । अक्सर क्रियटिभ इभेन्टमा स्वेच्छाले उपस्थित हुने रबिनलाई त्यहाँ भेट्दा आश्चर्य लागेन, बहुतै खुसी लाग्यो । उनी सहरमा हुने यस्ता इभेन्ट प्रायःजसो छुटाउँदैनथे । त्यस दिन म हतारमा भएकाले बिदा मागेँ । उनले पनि मसँग उहिल्यै गीत मागेका थिए । तर, गीत दिने अवसर कहिल्यै जुरेको थिएन । त्यस दिन मुसुमुसु हाँस्दै उनले फेरि दोहोर्याए, गीत दिने होइन ? दिज डेज आई लिभ इन बुढानीलकण्ठ । कम सम डे, वी विल ह्याभ फ्यु ड्रिङ्क्स एन्ड वर्क अन अ सङ । मैले स्योर भनें । हामी अहिलेको समयमा के हुँदै गएका छौँ, मलाई थाहा छैन । कस्तो खालको व्यस्तताको अजिङ्गरले हामीलाई निल्दै गइरहेको छ, थाहा छैन । हामी आफूसँगआत्मीयहरूसँगजीवनको उत्सवसँग दूर हुँदै गएका छौँ कि करिब छौँ, थाहा छैन । कुन खालको व्यस्तताले मैले रबिनसँग भेट्ने मौका मिलाउन पाइनँ, त्यो पनि याद छैन । अचेल व्यस्त छैन म, फुर्सदमा छु । पहिलेको समयमा बुढानीलकण्ठ निकै टाढा हुन्थ्यो काठमाडौँका बासिन्दालाई । अहिले त्यो टाढा पनि छैन । तर, रबिन टाढा गइसकेका छन् । मसँग गीत छन्, तर रबिन छैनन् । हुन त, रबिन नभए पनि उनका गीतहरू छन् । हो, थाहा छ मलाई । तर, ती गीतले रबिनको न्यास्रो मेटाउलानमेटाउला, यतिखेर म त्यसको कल्पना गरिरहेको छैन, हो यो कुरा पनि थाहा छ मलाई ।"
अण्डीपृङ्गको कायाकल्प हाँडीगाउँ,"विशेषगरी किरात समुदायले रैथाने प्राचीन सभ्यताकै आधारमा आफ्नो प्रदेशको नामकरण गर्दा नै वास्तविक पहिचानको सम्बोधन हुने ठानेर आवाज उठाइरहेको परिवेशबीच नै राज्यशक्तिले कोशी प्रदेश नामकरण गरेपछि त्यसविरुद्ध पूर्वी नेपाल एक किसिमले आन्दोलित छ । आन्दोलनको मागलाई राज्यले कसरी सम्बोधन गर्ला ? त्यो भविष्यका घटनाक्रमहरूले देखाउने नै छन् । तर, सुदर्शनराज तिवारीकृत हाँडीगाउँ ः प्राचीन नेपालको राजधानी पढ्दै गर्दा बोध हुने यथार्थ हो मौलिक संस्कृति र सभ्यता बचाएर आएको आदिवासी किरातले इतिहासमा कहिले आफ्नो थातथलोबाट विस्थापित हुनु परेको छ, त कहिले अस्तित्वका लागि संघर्ष गर्नुपरेको छ । यही तातो परिवेशमा प्राचीन नेपालको राजधानी हाँडीगाउँलाई केन्द्र बनाएर लेखिएको यो सांस्कृतिक पुस्तक पढ्न पाउनुलाई पनि सुखद संयोग मान्न सकिन्छ ।किरातकालीन अण्डीपृङ्ग कालक्रममा कसरी हाँडीगाउँ मा कायाकल्प भयो भन्ने रोचक कथा हाल्ने यो किताब द ब्रिक एन्ड द बुल को देवानागरी अनुहार हो । मणीन्द्र श्रेष्ठद्वारा अनूदित यस ऐतिहासिक पुस्तकले वास्तुकलाविद् तथा संस्कृति इतिहासविद् सुदर्शनराज तिवारीको प्राज्ञिक विस्तृतिलाई अंग्रेजीभाषी अध्येतामाझबाट नेपालीभाषीसामु ल्याइदिएको छ । तिवारीको टेम्पल अफ द नेपाल भ्याली पाठकहरूले बढी रुचाए पनि द एन्सिएन्ट सेटलमेन्ट्स अफ द काठमान्डु भ्याली इतिहास अध्ययनका दृष्टिले महत्त्वपूर्ण पुस्तक हो । तिवारीले आफ्नो प्रज्ञाचाहिँ हाँडीगाउँ मा खुलेर पोखेका छन् । पछिल्लो समय नगरबस्तीहरूको व्यापक विस्तारसँगै टोल बस्ती र स्थानीय तहको नयाँ नामकरण हुँदै आएका छन् । तर, स्थाननामका लागि स्थानीय समुदायको सहभागिता र स्वीकरणको प्रक्रिया पार गर्नुपर्ने हुन्छ । पुस्तकमा एक प्रसंग छ पाँचौँ शताब्दीको उत्तरार्द्धतिरका लिच्छवि राजा मानदेवको नामबाट सो ठाउँलाई मानेश्वर भनी पुनर्नामकरण गरिए तापनि सो नाम औपचारिक अभिलेखमा मात्र सीमित रहेको र सर्वसाधारणले पुरानै नामलाई प्रयोग गर्न रुचाएको देखिन्छ । केही समयपछाडि राजा बलवन्तदेवले त्यस ठाउँलाई हरिपुर भनेर दिएको नयाँ नामलाई पनि सम्भवतः अस्वीकार गरिएको थियो । यी नयाँ नामहरूलाई स्वीकार नगरिनुले अण्डीपिमा अण्डीपृङ्गकै रैथाने बासिन्दाहरूको बसोबास कायम रहेको कुरालाई देखाउँछ । भाषिक तथा सांस्कृतिक निधि मानिने स्थाननामको स्रष्टा जनतालाई नै मानिन्छ भने यसलाई जनजातीय रचनात्मक सिर्जनाको परिचायक पनि मानिन्छ । यसको गम्भीर्य राज्यशक्तिले नबुझ्दा कहिलेकाहीँ दुर्घटना हुने गर्छन् । हाँडीगाउँ भन्नेबित्तिकै हाम्रो दिमागमा बेथिति या भद्रगोलपूर्ण परिदृश्यात्मक विम्ब आउन सक्छ, न कि हजारौँ वर्षको संघर्ष र उतारचढावपूर्ण विरासत बोकेको ऐतिहासिक नगरी । गिल्लायुक्त उखानले पनि कतिपय महत्त्वपूर्ण पक्षबारे हामीलाई निषेधात्मक कित्तामा लगेर बन्दी बनाइदिन्छ । यस्तै नकारात्मक लोकोक्तिको तगारोका कारण कुनै समयको प्रतिष्ठित हाँडीगाउँ लामो समयसम्म बेवास्तामा परिरह्यो । लघु अवधिकै द्रुततर झल्याकझुलुकबाट चकित पर्दै क्षणिक मनोरञ्जनमा बढी रमेर जाँदा इतिहासका गम्भीर पक्ष गुमनाम हुँदै गएको आजको टिकटके माहोलमा यस पुस्तकले पातपातमा रमाउनुभन्दा आफ्नो जरालाई बुझ्नु उपयुक्त हुने इतिहाससचेततातर्फ आह्वान गर्छ ।पुस्तकमा उपत्यकाले युगौँदेखि बोकिआएको सांस्कृतिक यात्रा, वास्तुकला, श्रुतिपरम्परा, जात्रा आदिको ससाना आँखीझ्यालबाट रैथाने मानव इतिहासको विशाल फैलावटलाई चियाउने मीठो प्रयास भएको छ । किरातकालदेखि लिच्छविकालसम्म हाँडीगाउँले आफूलाई राजधानीका रूपमा उभ्याएको भए पनि मल्ल शासनले खुट्टा घुमाएसँगै काठमाडौँ, भक्तपुर र पाटन राज्यको उदय भयो । अरु राज्यको चहलपहल बढ्दै गए पनि हाँडीगाउँले आफ्नो आधारभूत विशेषतासहितको स्वरूपचाहिँ कायमै राखेको देखिन्छ । एउटै जाति, भाषा र संस्कृतिलाई मात्रै समग्र नेपाली राष्ट्रियताको फ्रेम मा राखेर बुझ्नेबुझाउने नस्लवादी सोचभन्दा फरक बहुसांस्कृतिकतायुक्त विशाल इतिहास यस भूमिमा रहेको सत्यलाई थप उजागर पनि गरिदिन्छ, हाँडीगाउँ ले ।आधुनिकीकरणका नाममा अचेल अधिकांश बस्तीहरूले आफ्नो पुरानो अनुहारलाई बिर्सिसकेका छन् । गोरखा भूकम्पपछि त गाउँबस्तीको समेत एक किसिमले कायापलट भएको छ । बस्तीहरूले मुखाकृति मात्रै होइन, कतिपय सन्दर्भमा स्वत्त्व पनि गुमाउँदै गएका छन् । तर, हाँडीगाउँका मूलवासी ज्यापु समुदायले आफ्नो परम्पराको महिमालाई जीवनमूल्यभन्दा ठूलो मानी धान्दै आएका कारण तीव्र आधुनिकीकरणको बेगमा समेत पहिचान पूर्णरूपेण हराएर गएको छैन । सांस्कृतिक अध्येताहरू तिनै बचेखुचेका संस्कृतिका पदचाप र सामाजिक मनोविज्ञानका छापलाई पक्रेर विगतको भव्यतालाई अनावृत गर्छन् । लमजुङको तिवारीडाँडाबाट सय वर्षअगाडि काठमाडौँ झरेको ब्राह्मण पुर्खाका सन्तति सुदर्शनराज तिवारी नेवार संस्कृतिकै बीचमा हुर्केबढेका कारण पनि यहाँका जात्रा, मन्दिर, रीतिरिवाज र किंवदन्तीलाई निकै आत्मसात गरी लेख्न सफल भए ।धर्मनिरपेक्षताबारे बहस हुँदा एउटा तर्क गरिन्छ हाम्रो मुलुकले कहिल्यै धर्मयुद्ध बेहोर्नु नपरेका कारण धर्मसापेक्षता भए पनि अरू धर्ममाथि कुनै अन्याय भएको छैन । तर, हाँडीगाउँ का केही प्रसंगले इतिहासमा यहाँ धर्मयुद्ध भएको निष्कर्ष नजिक पुर्याउँछ । तिवारी लेख्छन्, समाजमा व्याप्त धार्मिक विभाजनले गर्दा नै पछि गृहयुद्ध हुन पुगेको सम्भावना प्रबल छ । नरेन्द्रदेवको शासनकालको अन्ततिर उनका अभिलेखहरू हाँडीगाउँमा रहेको कैलाशकुट भवनबाट जारी गरिएका थिएनन, त्यहाँबाट उनी सर्नुपरेबाट त्यति बेला कुनै जनआन्दोलन चलिरहेको संकेत पाइन्छ । कुनै नयाँ दरबारमा नरेन्द्रदेवले अस्थायी रूपमा निवास सर्नु र हाँडीगाउँमा बौद्ध धर्मसम्बद्ध कुनै पनि देवालयसंरचना नपाइनुबाट सो गृहयुद्धमा नरेन्द्रदेव, जो एक बौद्धधर्मी थिए, लगायत हाँडीगाउँका अन्य बौद्धमार्गीहरूलाई पनि त्यहाँबाट निष्कासित गरिएको देखिन्छ । योबाहेक पनि पुस्तकमा कम्तीमा तीनचारवटा प्रसंगमा धार्मिक गृहयुद्धबारे संकेत गरिएको छ । यति मात्रै होइन, दरबारभित्रको प्रपञ्च र झैझगडाले उग्र रूप लिँदैलिँदै धार्मिक गृहयुद्ध मच्चिएपछि विशाल अग्निकाण्ड निम्तिएको र त्यही अग्निकाण्डका कारण प्राचीन समृद्ध सहर करिबकरिब ध्वस्त भएको जनाउ पुस्तकले दिन्छ । सम्भवतः सोही अग्निकाण्डमा यस उपत्यकाका पुरातात्त्विक महत्त्वका संरचना नष्ट भई इतिहासका अनेकौं तथ्य बिलाएर गए । हरेक दुर्घटनाले केही न केही सकारात्मक अनुभव दिएर गएझैं उक्त अग्निकाण्डपछि काठमाडौँ उपत्यकाले धार्मिक सहअस्तित्व कायम गर्नुपर्ने गम्भीर बोध गरेको व्याख्या तिवारीको छ । यसैले विविधतापूर्ण समाजमा एक धर्मवादी हठ विषाक्त हुने रहेछ भन्ने पाठ ग्रहण गर्नु आज पनि हितकारी हुनेछ ।भनिन्छ, इतिहासमा शासकहरूको विजयगाथा नै अभिलिखित हुन्छ । के भुइँमान्छेका सांस्कृतिक इतिहास विस्मृतिकै गर्तमा बिलाएर जान्छन् ? लिखित इतिहासको उन्नत परम्परा नभएको आदिवासी जनजातिको समृद्ध सभ्यताको विगतलाई आजको पुस्तासम्म कसरी हस्तान्तरण गर्ने होला ? यो जटिल प्रश्नको उत्तर सरल छैन । तर, स्थाननाम, किंवदन्ती, उखान, जात्रा, चाडपर्व, संस्कार, स्थानीय संस्कृतिविद् र मौखिक रचनाहरूसँगको सहकार्यबाटै गम्भीर विश्लेषणमा पुगी ती रैथाने इतिहास पर्गेल्न र सत्यनिकट पुग्न सकिन्छ । प्रशस्त लिखित सामग्रीको प्रयोग गर्दागर्दै पनि अलिखित सामग्रीलाई पनि भरपूर प्रयोग गरिएकाले हाँडीगाउँ ले जनजातीय इतिहास लेखन र अध्ययन गर्न चाहनेहरूलाई समेत मार्गनिर्देश गर्न सक्छ ।लेखकले सम्बन्धित समुदायको संस्कृति र शासनकाल निर्क्योल गर्न मूर्ति, मन्दिर, कलाकृति र निर्माणसामग्रीलाई आधारभूत साक्ष्यका रूपमा अघि सारेका छन् । आर्य र शकहरूले प्रयोग गर्ने वास्तुकलाको इतिहास व्याख्या गर्दै निष्कर्षमा उनले भनेका छन्, किरातहरूले नै काठमाडौँ उपत्यकाका मन्दिरहरूका लागि इँट र काठको संरचना प्रयोग गर्ने कुराको थालनी गरेको हुनुपर्छ भन्ने कुरा लिच्छविकालको पूर्वार्द्धतिर अस्तित्वमा रहेका दुई विशिष्ट वास्तुकलाको शैलीबाट देखिन्छ । शकहरू पराजित भएपछि पाकेको इँट प्रयोग गर्ने उनीहरूको प्रविधिलाई नकारात्मक छविका रूपमा हेर्दै लोप हुने तहसम्म पुर्याउनु र त्यस प्रविधिलाई आर्यहरूले पुनर्खोज नगर्नुलाई विजेता र पराजितबीचको पहिचानसभ्यता द्वन्द्वका रूपमा बुझ्न सकिन्छ । इतिहासका यस्ता पहेलीपूर्ण गाँठो फुकाउन पुरातात्त्विक महत्ताका स्थानहरू संरक्षण र अध्ययन गरिनुपर्ने हो । तर, राज्यको उदासीनताका कारण इतिहासका रहस्यहरू कंक्रिटको आधुनिक महलमुनि निस्सासिएरै मृतप्रायः छन् । तिवारीको जानकारी अनुसार, सन् १९९१ मा सीताभवनको जग्गामा पौष्टिक आहार कार्यक्रमको भवन निर्माण गर्ने क्रममा ठूलो मात्रामा लिच्छवि अवशेष ध्वस्त पारिए । यस्तै सन् १९९४ मा एउटा निजी व्यापारिक भवनका लागि जग खन्ने क्रममा इँट छापिएको चोकजस्तो सतह भेटिएको र नजिकै अप्रत्याशित रूपमा जयवर्माको मूर्ति भेटिए पनि पुरातात्त्विक सुपरिवेक्षणबिना खनिँदा उक्त मूर्तिको एउटा हातै हरायो । त्यस घटनामा मूर्तिको हात मात्रै हराएन, नेपालको लिखित इतिहासलाई तीन सय वर्षअगाडि सम्भवतः लिच्छविकालको प्रारम्भतिर पुर्याउने प्रामाणिक तथ्यहरू फेला पारिएको पुरातात्त्विक ठाउँ संरक्षण गर्नुपर्ने राज्यको सुझसमेत हरायो । संस्थागत सुझ निम्छरो हुँदै गएको यस्तो विकराल समयमा पनि व्यक्तिगत पहलबाटै प्राचीन इँटहरू संकलन र अध्ययन गर्ने तिवारीको कदम सम्माननीय छ ।९९ हजार घरधुरी रहने गरी विशाल नगर पुनर्निर्माण गर्ने राजा धर्मदेवबारे प्रचलित केही किंवदन्तीका आधारमा भन्न सकिन्छ प्रत्यक्षपरोक्ष पितृहत्याको ग्लानिकै कारण मानदेवले ढुंगेधाराहरू निर्माण गराएका थिए । रोचक किंवदन्तीहरूले इतिहासमा दरबारिया हत्याहरूलाई धार्मिक वा ऐतिहासिक सौर्यको खोल लगाइदिने गरेको आशंकालाई बल दिन्छन् । मानदेव राजा हुनेबित्तिकै किरातहरू सम्मिलित विद्रोह दबाउनुपरेको, लिच्छविकालमै मानदेवको शासनकाल समृद्ध मानिएको र समग्रमा राजपरिवारको गरिमालाई उच्च राखी जनस्तरमै राजतन्त्रप्रति बलियो धार्मिक आस्था जगाउनुपरेका कारण पनि धर्मदेवको हत्यालाई मानदेवको अज्ञानता करार गर्ने किंवदन्तीहरू कथिए होलान् भन्न सकिन्छ । सूचना, प्रविधि, सञ्चार र जनचेतनाको फैलावट रहेको समयमा भएको राजा वीरेन्द्र शाहको वंशनाशबारे आमचासो हुँदासमेत सत्यतथ्य सार्वजनिक नभएको र बाहिर ल्याइएको निष्कर्षलाई जनस्तरबाट अविश्वसनीय ठहर्याइएको निकट विगत हामीसँग छ भने मानदेवको पालामा विभिन्न आख्यानहरू बुनेर धर्मदेवको वीरता को गाथा बुनिएन होला भन्ने बलियो आधार छैन ।वर्षौंवर्षदेखि काकाकुलजस्तो लाग्ने काठमाडौँ उपत्यकामा उहिले पानीको व्यवस्थापन कसरी गरिन्थ्यो भन्ने कुराको रोचक प्रसंग पुस्तकमा छ । त्यसबेला अनावृष्टि हुँदा वर्षाका लागि पूजाअर्चना गर्ने धार्मिक क्रियाकलाप मात्रै हुन्थेन, वैज्ञानिक प्रविधिको प्रयोग पनि हुन्थ्यो । लिच्छवि राज्यको शक्ति र सम्पन्नतासँगै जनसंख्या पनि बढ्दै गएपछि पिउने पानीको समस्या थपिनु, धार्मिक कारणले ब्राह्मण र किरातहरूको स्नानसंस्कार परिवर्तन भएर पानीको खपत बढ्दै जानु र व्यापक भूस्खलनका कारण नदीको धार परिवर्तन हुनु आदि कारणले उपत्यकामा पानीको माग बढेपछि किरातकालदेखि खाल्डोमा पानी संकलन गरी बस्तीलाई राहत पुर्याउने प्रविधिले पनि बढावा पायो । नदी र पोखरीहरूमा लप्सीको गेडा खन्याएर पानी शुद्धीकरण गरीे पिउने पानीको चरम संकटलाई टार्ने गरिएको हुन सक्ने तिवारीको विश्लेषण छ । त्यसका लागि उनले यहाँ प्रचलित जात्राहरूको अध्ययन गरेका छन् । पानीमा लप्सीको गेडा र बालुवा राखेपछि धमिलोपन र ब्याक्टेरिया पूर्णतया नियन्त्रण हुने पुष्टि पछिल्ला परीक्षणले गरिसकेकाले विगतको त्यो चलन धार्मिक अन्धविश्वास मात्रै नभएर उन्नत जल शुद्धीकरण प्रविधि रहेको निष्कर्ष पुस्तकमा छ । यस प्रविधिको सहायताले आजको बढ्दो सहरीकरणबीच पानीको उर्लंदो संकटलाई सम्बोधन गर्न सकिएला ।पुस्तकमा मध्यकालको चर्चित ग्रन्थ सुमतितन्त्र बारे लामै चर्चा भए पनि त्यसको उद्धरण र सन्दर्भ उल्लेख छैन । किंवदन्तीहरूलाई पूजाआजा र जात्राहरूबाट क्रसचेक गरिने विधि लेखकले अपनाए पनि नास्तिक विचारधाराका पाठकले हिन्दु मान्यतासँग जोडिएको साहित्य लाई इतिहासको भरपर्दो साक्ष्य नमानिदिने सम्भावना पनि जिउँदै छ । कैलाशकुट र मानगृहको चर्चा गर्दा लेखककै पूर्ववर्ती पुस्तक द एन्सिएन्ट सेटलमेन्ट्स अफ द काठमान्डु भ्याली का केही प्रसंग पुनरावृत्त भएका छन् । नेपाली संस्करणको हिज्जेमा देखिएका केही कसरमसरमाथि आँखा चिम्लिदिने हो भने पनि सन्दर्भसामग्रीभित्रका लेखक अंग्रेजी मूलबाट नेपालीमा अनुवाद गर्दा छुटाउने तहको गडबडी प्राज्ञिक दृष्टिले आलोच्य नै छ । उदाहरणका लागि नारदमणि थुलुङ, हरिराम जोशी, शंकरमान राजवंशीका नाम छुटेका छन् भने नेपाली संस्कृति पत्रिकाको प्रकाशकको नामसमेत अन्यथा भएको छ । जुन उद्देश्यले सन्दर्भसामग्री उल्लेख गरिन्छ, यस्ता प्राविधिक त्रुटिले उक्त उद्देश्य बाधित हुने मनन गर्दै अर्को संस्करणमा भूलसुधार हुने अपेक्षा गर्नुको विकल्प छैन ।पुस्तकमा सतीप्रथा, जातव्यवस्था र मातृकाप्रथाका केही प्रसंग छन् भने नयाँ संवत् थालनी गर्दा राजाको जन्मोत्सवलाई सन्दर्भ पार्ने चलनको चर्चा चाखलाग्दो छ । साथै, दिइएका संक्षिप्त पर्वपरिचय, तिथिमिति र शब्दावलीले पुस्तकलाई थप पठनीय पारेका छन् । मन्दिर, बाटो, भवनको वास्तुविधान आदिबारे लेखकको बोध र विश्लेषण क्षमताबाट पाठक नतमस्तक हुन्छन् नै ।यस पुस्तकले सुदर्शनराज तिवारीसँग भएको संस्कृति, कला र इतिहाससम्बन्धी ज्ञानको गहिराइ मात्रै देखाउँदैन, भावी अध्येताका लागि समेत सम्भावित अनेक पाटा र बाटाहरूसम्म पुग्ने एउटा उज्यालो ढोका खोलिदिन्छ । समाज र इतिहासबारे आजको नयाँ पुस्ता जानकार हुनु अपरिहार्य छ भने हाँडीगाउँ जस्ता पुस्तकको अनुवाद र प्रकाशन भइरहनुपर्छ ।"
भित्तो : फगत एक प्रतिविम्ब,"बोलिरहँदा, रातदिन बोलिरहँदा सकिएपछि शब्द, रड्किएपछि जिब्रो, अड्किएपछि विचारको शृङ्खला एउटा अत्यासलाग्दो शून्यताले बास गरिरहेको अनुहार लिएर उभिइरहेको छ भित्तामा एक नेताको पूर्णकदको जुलुङ्गो । म दैनिक चारा जुटाउन ओहोरदोहोर गर्नुपर्ने बाटाको भित्तामा भएकाले जुलुङ्गो र मेरो हेराहेर साटासाट हुन्छ । उसको आशाविपरीत न सलामनमस्ते न कृतज्ञताको भाव, न रिस, न उत्साहमा त्यसै हिँडिदिन्छु म चुपचाप । मेरो दैनिक आगमन र प्रस्थान उसका लागि असह्य हुँदै गएको अनुमान गर्न सक्छु । यो अनुमानले पनि मेरो दैनिकी फेरिनेवाला छैन । जुलङुगो मेरा लागि फगत भित्तो भएको छ । मैले भित्तोको गौरवगानमा दुई शब्द नखर्चिएको साँचो हो । मैले भित्तोको निर्लज्जता अझ अरूलाई टड्कारो नदेखाइदिएको पनि साँचो हो । हिँडिरहँदा भित्तालाई देब्रे पारेर शनिबार भित्तामा आलस्यताले बास गरेको थियो । आइतबार केही हतारमा थियो भित्तो । सोमबार आशा र निराशामा पिङ खेल्दै थियो । मङ्गलबार एउटा निराशाको झोक्का, बुधबार एउटा परदेशी सपनामा रुझेको थियो भित्तो । बिहीबार भित्तो शुक्रबार कुर्दै थियो । ऊ शुक्रबार झन् व्यग्र थियो शनिबारका लागि । बस् ! शनिबार एउटा पीडा, लाचारी र नैरास्यको आलस्यता ! भित्तोमा टाँसिएको जुलुङ्गो चटक देखाउँदा देखाउँदै नयाँ चटक देखाउन नसकेर निराश निराश थियो सायद । सहरमा रातदिन घोटिँदा मात्रै चुलो बल्ने बुताको मेरो मनोदशा पनि भित्ताको जुलुङ्गोभन्दा कत्ति फरक थिएन । फरक थियो त आयतनमा, उसको चटकले ऊ सत्ताको बागडोर पाउँथ्यो । मेरो चटकले म चटनी कमाउँथेँ । जुलुङ्गो उसको लक्ष्यमा पुग्नुअगावै ऊ उभिएको भित्तो च्यातिदिने मन नभएको होइन । तर, मभन्दा अगाडि आफ्ना करङमा निदाइरहने नानी च्यापेर सडकमा भीख माग्ने महिला भित्ता च्यात्ने लाइनमा थिइन् । भर्खरै भारी बोकेको पैसाले रक्सी खाएर लाइनमा बस्न आएका साइँला रोकाया थिए । यौन दुर्व्यवहारमा परेकी किशोरी, मिटर ब्याजले गलेका घुरहु महतो, स्वास्थ्य क्षेत्रका माफियाले मृगौला गलाएका कान्छा मिजार थिए । किसान थिए, कुटिर उद्योगका व्यवसायी थिए । दलनमा परेका दलित थिए, अल्पसङ्ख्यक थिए । थिएँ तिनै लामको अन्तमा म । हातमा चितुवाको संवेग लिएर उभिरहेकाहरूको आफ्नै कथा थियो, आफ्नै व्यथा थियो । यी कथाव्यथाहरू राष्ट्रिय संस्कृतिका प्रारूप थिए भनौँ कि राष्ट्रिय संस्कृति नै बनिसकेका थिए भनौँ । म केही अलमलमा थिएँ, म केही धुकचुक नै थिएँ । र, यो धुकचुकी निम्नमध्यम वर्गीय चरित्रको यथास्थितिवादी सोचको द्योतक थियो । जबसम्म भित्तो ढल्दैन घाम नभन्ने, आँधीबेरी र असिना नभन्ने हाम्रो सङ्कल्प थियो । त्यो जोस, त्यो जाँगरमाथि धावा बोल्ने भित्तो त हामी आफैँले खल्तीमा बोकेका रहेछौँ । साइँला रोकायाको मोबाइल बज्यो । उसले बलिरहेको मोबाइलको भित्तो हेर्यो र दाँत ङिच्यायो । यौन दुर्व्यवहारमा परेकी किशोरीको मोबाइल बज्यो, उसले पनि मोबाइलको भित्तो हेरी र सकसपूर्ण हाँसो खिस्स हाँसी । घुरहु महतो, कान्छा मिजार र भीख माग्ने युवतीका पनि मोबाइल क्रमैले बजे । उनीहरूका बेढङ्गका हाँसोसँग मेरो हाँसो मिसाउनु कि नमिसाउनु म अलमलमा थिएँ । मेरै मोबाइलका भित्तामा पनि एकपछि अर्को वस्तुस्थितिका नाममा प्रलोभन आइरहेका थिए । भविष्यका नाममा धम्की आइरहेका थिए । विकल्पका नाममा आत्महत्याका सरल विधि आइरहेका थिए । मैले आफू एक्लै पर्ने देखेर भित्तो च्यात्ने कार्यक्रमलाई केही पर सार्ने सोच बनाएँ । यथास्थितिको कम्फर्ट जोन मा रमाउने आफ्नो नियतिलाई स्विकारेँ । शत्रुतापूर्ण मित्रताको योभन्दा उत्तम उदाहरण के हुन सक्ला र ? म आफूभित्रै भित्तो उमार्दै भित्तोबाट तर्कें । बाटो खन्नुपर्ने भित्तोलाई गोडमेल गर्दै बस्दा झलक्क फ्रेडरिक नित्से सम्झिएँ । उनी सजिलो जीवन चाहन्छौ भने सधैँ भेडाको बथानमा बस र त्यहीँ हराऊ भन्थे । म भेडाकै बथानमा थिएँ, तर मेरो जीवन त भेडाकै बथानमा बसेर पनि कहाँ सजिलो थियो र ? थाहा पाउनु सायद सिसिफसको नियति भोग्नु हो । थाहा नपाएर भेडाको बथानमा बसेर भेडै हुनुले सायद नित्सेको सजिलो जीवन बाँच्न सक्थ्यो होला । तर, हृदयमा थाहा उमारेर वनमाराझैँ उत्तरोत्तर पर्खालहरूसँग ठोकिँदै बाँच्नु कम्ता सकसपूर्ण थिएन । भित्तो बाल्यकालमा एउटा आड थियो । कान छेडेकी कान्छी बहिनीलाई दमकन्ने भुइँझार त्यही बारीको भित्तामा भेटिन्थ्यो । त्यसैको आडमा भाँडाकुटीका भात पाक्थे, दाल उम्लन्थे, ढिँडोको पिठो छड्कन्थ्यो । आमाबाको आँखा छल्ने त्यही बारीका कान्ला, भित्ता वा त छिमेकीको घरको भित्तामा अडेसिइन्थ्यो अनि धूलो छारो खेलेर नचिनिने भई घर गइन्थ्यो । साँझ आमासँग सुत्दा भित्तैको भर लाग्थ्यो । हजुरआमाको कथाबाट फुत्केर बाहिर डुलिहिँड्ने भूतप्रेतबाट बाँच्न भित्ताको ओछ्यान सुरक्षित लाग्थ्यो । रुँदा भित्तापट्टि फर्किएर धक फुकाएर रोइन्थ्यो । खुसी हुँदा अँगार वा त तिखो सिन्काले हृदय भित्तामै खोपिन्थ्यो । दसैँको लिपपोतपूर्व ओसले हजार किरिङमिरिङ रेखाहरू तिनै भित्तामा कोर्दथ्यो र म तिनमै आफू राजकुमार दिक्पाल देख्थेँ र बाघ, भालुको डर भए पनि छोटो बाटो नै छान्थेँ । तिनमै कहिले मधुकर बनी वायुपङ्खी घोडा चढ्दै अकासिन्थे । मेरो बाल हुदयजस्तै सङ्लो थियो भित्तो, पानीको टक वा त ऐनाको प्रतिविम्ब म भित्तामा पाउँथेँ । भित्तो मजस्तै कोमल थियो । भित्तो मजस्तै चञ्चल पनि थियो । छिनमै मेरा आँखामा मेघ भरिएजस्तै भित्तो धुम्म पनि हुन्थ्यो र मेघपछिका मेरा आँखाजस्तै छ्याङ्ग खुल्थ्यो पनि । म सम्झन्छु, मेरो बदमासीले आजित भएर दाइले मलाई कोठाभित्र थुनिदिँदा भित्तोले मलाई छेकेन । समय चढ्दै गयो, महिनामाथि महिना, वर्षमाथि वर्ष खप्टिँदै गए । घरअगाडिको हलुवाबेत बढ्यो । असारे फूलको बोट बढ्यो । यी सँगसँगै भित्तो पनि बढेछ । ममा रहेको बाल्यकालको निश्छलता धूमिल हुँदै जाँदा भित्तोमा कान उम्रन थालेछन् । मेरा अगाडि हजार बाटाहरू उम्रँदै जाँदा आँखैअगाडि हजार भित्ताहरू पनि उम्रँदै रहेछन् । मायालु बुबा कसरी भित्तो भए ? मैले बुझिनँ । जहिल्यै मलाई स्वागत गर्न तम्तयार मेरा छिमेकी, मेरो समाज कसरी भित्तो भयो ? मैले मेसो पाइनँ । मेरा गुरुहरू, मेरा दाजुदिदी, मेरा आफन्त कसरी भित्तो हुँदै गए ? अहँ, मैले सानोभन्दा सानो सङ्केत पनि भेट्न सकिनँ । मेरा आँखाअगाडि क्रमशः अग्लिँदै गएका भित्ताहरू थिए । पग्लन अस्वीकार गर्दै अग्लँदै गएका निषेधहरू थिए । निषेध कहिले छिमेकीको छड्के आँखामा बसेको हुन्थ्यो भने कहिले आमाको कोमल मुहारमा । निषेध कहिले दाजुको मलाई बोकेर कैयौँपल्ट गाउँ घुमाएको बलियो काँधमा बसेको हुन्थ्यो भने कहिले संस्कारको आङमा सवार हुन्थ्यो । बस्, कुनै समय मेरो आड भएर कलेजीछेउ रहने भित्तो अब निषेध भई उभिने भएर बढेहुर्केको थियो । यसका आङभरि हुन्न, छैन, पर्दैन, अहँ चुप्, भनेको मान्, चलिआएको चलन, पितापुर्खाले मान्दै आएको, सुनिन्जस्ता निषेधका तरबारहरू झुन्डिएका थिए । भित्तो निषेध हुँदा ममा पनि भित्तो प्रतिरोधी चेतनाको सुरुवात भइरहेको थियो । कसैले भनेको थियो, सबै ढोकाहरू बन्द छन् भनी किन छाती पिट्छौ ? हेर त, झ्यालको सम्भावना त अझै जिउँदै छ । म जिउँदा सम्भावनाहरूको हात समातेरै भित्तो छेदनमा लागेको थिएँ । तिनै भित्तो भएर मैले मेरो संसार सजाएको थिएँ । कति युटोपियाजस्ता लाग्ने भविष्य, कति भविष्यजस्ता लाग्ने युटोपिया थिए । बस्, सम्पूर्णलाई हृदयमा अटाईनअटाई बास दिएको थिएँ । यिनै भित्तो भएर मैले मेरो परिवार, समाज र दुनियाँ छिचोलेको थिएँ । यिनै भित्तो भएर म कथा, कविता, निबन्धसम्म पुगेको थिएँ । मैले प्रेम हो मानेको भ्रम, भ्रमजस्तै मानेको प्रेम । सबैसबै हातमा यिनै भित्ता भएर पाएको थिएँ । नित्सेको जरथुस्ट्रले मलाई मेरो अस्तित्वको परिचय यही भित्तो छिचोलेपछि दिएको हो । बर्तोल्ट ब्रेख्तले मलाई अँध्यारो समयमा पनि गीत गाइन्छ र त्यस समयमा गाइने गीत अँध्यारोको बारेमा हुनुपर्छ भनेको पनि यही भित्तो च्यातेपछि हो । नोम चोम्स्कीको निरन्तरको प्रतिरोध, सार्त्रले पछिल्लो चरणमा अँगालेको बौद्धिक छलकपटविरुद्धको बाटो ! बस्, सबै मैले भित्तो छिचोलेरै छोएको हुँ । दुधे दाँत फुक्लिएपछि आएका दाँतजस्तै लाग्थे भित्तो । मरक्क चेतनाले निमोठेपछि भित्तो नामेट भएको मान्नु नै गल्ती भयो । ढुक्कै बसियो सिद्धान्तका चास्नीमा वर्षाका माहुरी बनेर । वर्षासँगै पौँठाजोरी खेल्दै पुष्परस खोज्नु कता, परागकण खोज्नु कता ? बस्, अघि लगाएर भान्सेहरूलाई रित्तो टपरी कुर्दै बसियो । यही बीचमा भित्तो झन् मौलाएछ । बारीको बुकी मासेर फूलदानीमा म्याग्नोलिया सजिन थालेछ । नाङ्गा साबुनहरू, रैथाने हस्तकलाका सिपहरू सुरसाजस्तो मुख भएको विश्व बजारलाई जिम्मा लगाइएछ । केही समय झकाएका आँखा जब उघ्रिए मेरा । अगाडि भित्तैभित्ताको संसार थियो । होर्डिङबोर्डको भित्तोबाट टाउको बचाउन पाएको छैन, टेलिभिजनको भित्तोमा टाउको बजारियो । जसोतसो टेलिभिजनबाट बचेँ, रेडियोको बल्छी घाँटीमा अड्कियो । रेडियोको बल्छीबाट फुत्किएँ, कुनै काट नै नभएको ब्रह्मास्त्र अर्थात् मोबाइलको भित्तोले छेक्यो । मोबाइलभित्रका सहायक भित्ताहरू एकपछि अर्को गर्दै बल्छी फाल्दै गए र निरुपाय रहनु सिवाय कुनै उपाय नसुझेरै त्यस भुमरीमा म घुम्दै बसेँ । मसँगसँगै मेरा इमान, जमान, मेरा सिद्घान्त सप्पै घुम्न थाले । र, मैले सिद्घान्तनिष्ठ मानेर चुनेका प्रतिनिधिहरू जुलुङ्गा भए । ती जुलुङ्गा अन्ततः भित्तो भएर मेरा अगाडि ठडिए । ठीकै भयो, ती जुलुङ्गा निषेध भएर उभिए । अब मैले नगन्य निकासले जन्माउने अवसाद भोग्नुपर्ने छैन । बाँधले निम्त्याएको विस्फोटका लागि जुलुङ्गाहरू तैयार बस । जसै म फुटाउनेछु मभित्रको भित्तो, तमाम मअगाडिका भित्ताहरू गलीभत्की जानेछन् ।"
काठमाडौं कथामाला,"काठमाडौंको तापमान१९९४ साल घटस्थापनाको तेस्रो दिन, जमराका गेडाहरू टुसाइरहेका बेला मेरी आमाले मलाई जन्माइन् । नजिकै थियो वीर अस्पताल, तर प्रसूतिसेवा थिएन । ब्लक नं १०४३९ को घरमा एउटा सानो कोठामा पराल ओछ्याइएको थाङ्नोमाथि सुँडेनी अजीको सहायतामा म जन्मेको थिएँ । बुबा खरिदार लोकबहादुर श्री ३ जुद्धशमशेरको पजनीमा खोसुवा भइसकेका थिए, तर म खरिदार साहेब कै छोरा भएर जन्में । र, त्यही औकात पछिसम्मै कायम रह्यो । काठमाडौं सहरको मध्यभागमा नेवार संस्कृति र संस्कारमा जागिरे घरानाको एक शिक्षित परिवारभित्र मेरो पालनपोषण भयो । सबैभन्दा पहिले ओहो काठमाडौं ! भन्ने हेक्का २०१९ सालतिर मात्रै भयो । वनस्पति विभागको जडीबुटी व्यापार केन्द्र स्थापना गर्न हवाईजहाज चढेर नेपालगन्ज पुगेको थिएँ । फर्कंदा हवाईजहाजका पाइलट मेरा मित्र थिए गोपाल श्रेष्ठ । उनले चालक कक्ष ककपिट मा राखेर दृश्यावलोकन गराउँदै नेपालगन्जको खजुरा हवाई मैदानदेखि त्रिभुवन विमानस्थलसम्म उडाएर ल्याए । नेपाल दर्शनको एक विशेष अवसर त्यसबेला मलाई जुर्यो । फागुनचैतको त्यो उराठ तराईलाई भावरको हरियो वनले संरक्षण दिएको थियो । चोसोमोसो परेका चुचुरासहितको चुरे पहाड र अग्लिँदो महाभारत पर्वतबीच दाङ र देउखुरीको भित्री मधेश विशाल लाग्यो । महाभारत पर्वतको शिरैशिर उडेर आउँदा पर्वतीय गाउँ बस्ती, कान्लाकान्लीले कोपेका पाखाहरू, पहाडी वनमा फुलेका गुराँसहरू, नागबेली नदीका साँघुरा उपत्यकाहरूमा जमेका औंले फाँट र फराकिला टारहरू आकाशबाट नजर भयो । जब हवाईजहाज भीमढुंगामाथितिरबाट काठमाडौं उपत्यका छिर्यो त्यहाँबाट देखिएको भूदृश्य नाटकीय रह्यो । हरियोभरियो, विशाल उपत्यका ! चाक्लो परेको नेपालमण्डल ! कान्तिपुर, ललितपुर र भक्तपुरको तीन सहर नेपाल ! चार दिशाका चार भञ्ज्याङ पाटी भञ्ज्याङ, साँगा भञ्ज्याङ, फर्पिङ भञ्ज्याङ र पाँचपानेभित्रको काठमाडौं खाल्डो । कसैको काष्ठमण्डप, कसैको काठमान्डू, कसैको कान्तिपुर, कसैको क्याटमान्डू र वर्तमानको काठमाडौं । चारैतिर हरियो पहाडले घेरेको, चारै दिशामा चुलिएका पर्वत शिखरहरू शिवपुरी (२,६८९ मिटर), फुल्चोकी (२,७६५ मिटर), चन्द्रागिरि (२,५३५ मिटर र नागार्जुन (२,०८७ मिटर) बाट शोभायमान उपत्यकाको बीचोबीच बग्दै गरेका वागमती, विष्णुमती, मनोहरा तथा धोबीखोला, टुकुचा, यक्षखोला, हनुमन्ते र गोदावरी आदि नदीनालाले सिञ्चित उर्वरा उपत्यका वास्तवमै अलकापुरी, कान्तिपुरी नगरीको स्वरूपमा प्रस्तुत थियो । लगभग दुई सय वर्षपहिले नेपाल छिरेका एक विदेशी यात्रीले चन्द्रागिरिबाट नेपाल उपत्यका देखेर भनेका थिए मानौं एउटा विशाल कागजमा कोरिएको कन्टुर नक्साझैं फैलिएको समथर दृश्य नजर भयो । हुन पनि अन्दाजी ६४० वर्गकिलोमिटरको क्षेत्रफललाई उब्जाउ खेत र बारीका कान्लाहरूले कोरेर समथर जमिन, अनि टार र डोलहरू तथा बिस्तारै उठेका पाखा र पहाडी भूमिले प्रदर्शन गर्ने दृश्य एक आधुनिक नक्साजस्तै थियो २०१९ सालमा पनि । मन्दिरको बाहुल्यता टड्कारो थियो । मन्दिरभन्दा अग्लो घर वा भवन बनाउने चलन थिएन । भनौं त्यस्तो परम्परा थिएन । धरहरा र घन्टाघर फेदीदेखि टुप्पोसम्मै स्पष्ट देखिन्थ्यो । कतैबाट छेलिएको अवस्था थिएन । गौचर विमानस्थल नजिकै बौद्धस्तूपको त्यो विशालतालाई चारैतिरको खुला कृषि भूमिले शोभायमान बनाउन मद्दत गरिरहेको थियो । पशुपतिगुह्येश्वरी र वागमतीको स्थान ठम्याउन नभ्याउँदै हवाईजहाज जमिनमा अवतरण भयो । तुवाँलोले गर्दा हिमालको दर्शन भएन, तर उपत्यकाका पहाडहरू फेदीदेखि टुप्पोसम्मै देख्न सकिने भयो । काठमाडौंको त्यही विमानस्थलमा ६० वर्षपछि अर्थात् गत फागुन २०७९ मा बुद्ध एयरको हवाईजहाज चढेर भैरहवाबाट उत्रिँदा मेरो त्यो काठमाडौं हराइसकेको थियो । जमिन वा हरियो फाँट कहीँ देखिएन । न डोलहरू भेटिन्छन्, न टारहरू चिनिन्छन् । तीनै सहर एकै डल्लो भइसकेछ । कंक्रिट र फलामबाट निर्माण भएका गगनचुम्बी भवनहरूले उपत्यकाको उचाइ १,३५० मिटरबाट माथि १०१५ तला उठिसकेको छ । २०२५ सालतिर उपत्यकाको २५ प्रतिशतभन्दा पनि कम क्षेत्रफलमा फैलिएको सहरी क्षेत्रले २०४६ सालतिर ६७ प्रतिशत भूभागलाई ओगटिसकेको थियो । त्यसपछिका दिनहरूमा भवन निर्माणले उग्रगति लियो । उतिबेलाको उपत्यकामा लगभग ५ लाख जनसंख्या थियो । हालैको जनगणनाअनुसार, ३० लाखभन्दा बढी जनसंख्या बस्छ काठमाडौं उपत्यकामा । २०२०३० सालतिर वैशाखजेठको गर्मीमा लगभग ३०३२ डिग्री सेल्सियसको अधिकतम तापमान नापिन्थ्यो, तर त्यो गर्मी दिनको ११ देखि २ बजेसम्म मात्रै टिक्थ्यो । साँझरात गर्मी घटिहाल्थ्यो । तापमानको रेखांकन कर्भले गर्दन लामो जिराफको आकार लिन्थ्यो । आजभोलिको तापक्रम एकपल्ट बढेपछि घट्ने नामै लिँदैन । रेखांकन गर्न थाल्यौं भने त्यसले हात्तीको आकार लिन्छ । उच्च विन्दुमा पुगेको तापमान झर्न मान्दै मान्दैन । फलस्वरूप यो उपत्यकाको तापमानलाई पनि क्यालोरीमा नाप्नुपर्ने अवस्था छ । उचाइ फरक नपरे पनि एउटा दुब्लो मान्छे मोटाउँदै गएपछि त्यसको नापो उचाइमा नभई तौलमा पनि नाप्नुपर्ने हुन्छ । ग्लोबल वार्मिङ (विश्व उष्णीकरण) भन्दा लोकल वार्मिङ (स्थानीय उष्णीकरण) हाम्रो चिन्ता र चासोको विषय बन्न थालेको छ । कहिल्यै आँप नपाक्ने र लिची नफल्ने बारीमा आँप पाक्न थालेको छ । लिची फल्न थालेको छ । उष्ण हावापानीका फलहरू एभोकाडो र ड्रागन फ्रुट्स पनि फल्न थालेका छन् । उष्ण प्रदेशीय जाकारान्डा र लालुपाते छ्यास्छ्यास्ती फैलन थालेको छ । वातावरणीय परिवर्तनका साथै हाम्रो जीवनशैलीमा पनि नाटकीय परिवर्तन भएको छ मेरो काठमाडौंमा । आठ दशकभन्दा लामो अवधि काठमाडौं खाल्डोमा बिताएपछि बाल्यावस्थातिर जीवनलाई फर्केर हेर्ने चेष्टा गर्छु । यस उपत्यकाको भौगोलिक स्वरूप, विकसित भौतिक संरचना, जनसंख्याको चाप र वातावरणीय प्रभाव, सामाजिक एवं आर्थिक परिवर्तन नियाल्दा मलाई विश्वास गर्न गाह्रो पर्छ साँच्चै म यही जुनीको कुरा गर्दै छु वा पूर्वजुनीको ?"
"वेस्ट इन्डिज : के थियो, के भयो ?","वेस्ट इन्डिज कुनै एक देश होइन् । यो केही देशको समूह हो । यी क्यारेबियन क्षेत्रका देशका दुई ठूला विशेषता छन् । एउटा त संगीत हो । त्यो पनि बब मार्ली पाराको । अर्को हो क्रिकेट । क्यारेबियन किनारमा तिनै मार्लीसंगीतको धुनमा क्रिकेट खेलिरहेको दृश्य वास्तवमै त्यो क्षेत्रको खास परिचय बनेको छ । त्योमध्येको भव्य परिचय क्रिकेटमा अहिले ठूलै धक्का पुगेको छ । जमैका, बारबाडोज, गुयना, एन्टिगुवा, ट्रिनिडाड एन्ड टोबागोजस्ता देशका लागि क्रिकेट केवल क्रिकेट थिएन । यो त कुनै एक खेलभन्दा धेरै थियो । यो क्षेत्रमा अश्वेतको बाहुल्य छ । उनीहरूले लामै समय चर्को रंगभेदी व्यवहारको सामना गर्नुपर्यो । त्यसको विरोधमा यी अश्वेतले कहीं कतै आफ्नो आवाज राखे भने त्यो क्रिकेटको मञ्च नै थियो । वेस्ट इन्डिजका लागि क्रिकेट भन्नु नै समाजप्रतिको उत्तरदायित्व थियो । न कि रमाइलो, न कि जितहारको रोमाञ्चकता मात्रै । सन् सत्तरीको अगाडिपछाडि वेस्ट इन्डिजका खेलाडीलाई लिएर विपक्षी खेलाडी घोचपेच गर्थे । विपक्षी टिमका खेलाडी वेस्ट इन्डिजका खेलाडीको छालाको रङलाई लिएर ख्यालठट्टा गर्थे । दासत्वको याद दिलाउँथे । ती थिए विशेषतः इंग्ल्यान्ड र अस्ट्रेलियाका खेलाडी । त्यसको जवाफमा वेस्ट इन्डिजका खेलाडी भने मैदानमा जमेर खेल्थे । यसै क्रममा भिभ रिचर्डसजस्ता खेलाडी जन्मे, सबैमा मुखैमा झुन्डिएको नाम । टिममा रिचर्डस मात्र थिएनन, होल्डिङ, गानर्सस, रोबर्टस पनि थिए । पछि लारा पनि थपिए । त्यही बेला तिनले खेल्ने पारा अहिलेका ट्वान्टी ट्वान्टी क्रिकेट खेलाडीको जस्तो थियो । अझ त्योबेलाका वेस्ट इन्डिजका फास्ट बलरको के कुरा गर्नु ? जस्तै मै हुँ भन्ने ब्याट्सम्यानले पनि बल आफूतिर आएको आवाज त सुन्थे, तर त्यसलाई एक झल्को पाउन पनि संघर्ष गर्थे ।यति तीव्र गतिमा बल हुइँकिन्थ्यो । वेस्ट इन्डिजबाट धेरै टाढा नेपालमै पनि जतिबेला क्रिकेटको लोकप्रियता सुन्ने र हेर्ने दिनमा आइपुगेको थियो, त्यहीबेला पनि यसको टिम सफलताको शिखरमा थियो । सुरुको एक पुस्ताले रेडियो कमेन्ट्रीमा वेस्ट इन्डिज क्रिकेटको बखान सुने । पछि टीभीमै वेस्ट इन्डिज क्रिकेटको शक्ति देख्न पाए । त्यो अर्थमा नेपाली क्रिकेटको एक पुस्ताका पारखी वेस्ट इन्डिज क्रिकेटको चमत्कार महसुस गर्दै हुर्केबढेका थिए । जतिबेला काठमाडौंमा भिडियो सर्वसाधारणको पहुँचमा पुगेको थियो, न्युरोडका केही भिडियो पार्लरबाट वेस्ट इन्डिजले खेलेका खासखास खेलका क्यासेट बहालमा लिएर हेर्न पाइन्थ्यो । अनि त्यसकै आधारमा वेस्ट इन्डिज क्रिकेट यस्तो र उस्तो भनेर साथीभाइमाझ गफ दिने जमात पनि तयार भएको थियो । तिनका गफ उत्तिकै मख्ख परेर सुन्नेहरू पनि कहाँ कम थिए र ? अबको वान डे वर्ल्डकपमा यही वेस्ट इन्डिज नहुनु ! यो त हुनै नपर्ने घटना थियो । तर, भएको छ । जिम्बावेमा भएको विश्वकपको छनोटमा वेस्ट इन्डिज स्कटल्यान्डबाट सात विकेटले नराम्ररी पराजित भयो । यो त उसको लागि जसरी पनि जित्नैपर्ने खेल थियो । तर, यसमै पराजित भएपछि वेस्ट इन्डिज क्रिकेटले प्रलय बेहोर्नुपरेको हो । स्कटल्यान्डविरुद्धको हार पनि आफैंमा लाजमर्दो थियो । पहिले ब्याटिङ गर्दै वेस्ट इन्डिज जम्मा जम्मी ४३५ ओभर टिक्न सक्यो । अनि यसबीच बनेको थियो, १ सय ८१ रन । आधुनिक क्रिकेटमा यत्तिको स्कोरलाई कसरी पो रक्षा गर्न सकिन्छ र ? स्कटल्यान्डलाई विजयी लक्ष्यसम्म पुग्न ४३३ ओभर मात्र चाहियो, त्यो पनि तीन विकेट गुमाएर । टिमको ब्याटिङ क्रमलाई हेर्नुपर्छ, त्यसमा एकसेएक ब्याटर छन् । अधिकांश ट्वान्टी ट्वान्टी क्रिकेटका स्टार छन् । जस्तो, निकोलस पुरन । उनी आईपीएलमा एक सिजन खेलेर २० लाख डलर जति कमाउँछन् । यो सूचीमा जेसन होल्डर, केली मेयर्स, अल्जारी जोसेफ, रोमारियो सेपार्ड, एकेल हुसेनको नाम पनि थप्दा हुन्छ । तर, के गर्नु ? नामले क्रिकेट खेलिन्न । कुनै समय थियो, वेस्ट इन्डिज विश्व क्रिकेटमा वास्तविक शक्तिको प्रतीक थियो । अब यही वेस्ट इन्डिज एउटा टिम कसरी साँच्चै पतनको सिकार हुन्छ, त्यसको उदाहरण बनेको छ । वान डे वर्ल्डकपको इतिहासमै वेस्ट इन्डिजको अनुपस्थिति पहिलोपल्ट हुनेछ । वेस्ट इन्डिज र स्कटल्यान्डबीचको त्यस खेलमा कमेन्ट्री गरिरहेकामध्ये एक थिए इयान बिसप । उनलाई वेस्ट इन्डिज क्रिकेटका फास्ट बलरको सफल पुस्ताको अन्तिमअन्तिम खेलाडी मानिन्छ । बिसपलाई पनि स्कटल्यान्डविरुद्धको हार कसरी स्वीकार्य हुन्थ्यो र ? उनी पनि भावनामा बगे ।रुन्चे स्वरमा बोलिरहेका थिए । उनी भन्थे, वेस्ट इन्डिज क्रिकेटको अहिलेको पतन नाटकीय नै छ । यो पतन त पीँधमै पुगिसकेको छ । टिमले राम्रो खेल्ने विश्वासमा कप्तान परिवर्तन गरे । प्रशिक्षक परिवर्तन गर, अथवा जे इच्छा छ, त्यही गर । तर, अन्त्यमा नतिजा आउने यही मात्र हो । हामीले ठूलो अपेक्षा गर्नुको कुनै तुक थिएन् । वेस्ट इन्डिज वान डे क्रिकेटका दुईपल्टका वर्ल्डकप विजेत हो । यसले दुईपल्ट ट्वान्टी ट्वान्टी वर्ल्डकप पनि जितेको छ । तर, अहिले यसको के नै अर्थ भयो र ? कमेन्ट्रीमा उनीसँगै वेस्ट इन्डिजका अर्का पुराना खेलाडी पनि थिए । ती थिए, कालोएस ब्रेथह्वाइट । उनले भने वेस्ट इन्डिज क्रिकेट योभन्दा तल खस्ने ठाउँ नै थिएन । सन् २०१६ को ट्वान्टी ट्वान्टी विश्वकपका एक नायक ब्रेथह्वाइट पनि के मान्छन् भने वेस्ट इन्डिज क्रिकेटको स्तर खस्कन लागेको अहिले मात्र होइन, धेरे अगाडिदेखि नै हो ।यो एकाएक भएको घटना पनि होइन । यो एकपछि अर्को कमजोरीमा आएको सक्कली नतिजा हो । उनले वेस्ट इन्डिज क्रिकेटले आफ्ना प्रतिभालाई लगातार बेवास्ता गरिरहेको आरोप पनि लगाए । उनी भन्छन्, वेस्ट इन्डिज त्रिकेटमा सम्बोधन गर्नुपर्ने मुद्दा धेरै छन् । त्यसमध्ये एक भयो, प्रतिभाशाली खेलाडीको बेवास्ता । अहिले पनि वेस्ट इन्डिज क्रिकेटमा राम्रो गर्न सक्ने खेलाडी धेरै छन् । तिनको सही पहिचान हुन सकेन । वान डे वर्ल्डकप सन् १९७५ बाट सुरु भएको हो । त्यतिबेला वान डे क्रिकेटले भर्खरभर्खर जन्म पाएको थियो । अहिले यही क्रिकेट टेस्ट र ट्वान्टी ट्वान्टीबीच नराम्रोसँग नै पिसिएको छ । यो वान डे क्रिकेट नै किन चाहियो भन्नेहरू पनि निस्किसके । ठीक यही बेला वान डे क्रिकेटको सबैभन्दा ठूलो प्रतियोगितामा वेस्ट इन्डिज नहुनुले यो टिमलाई मात्रै होइन, पूरा खेललाई नै ठूलो धक्का लागेको छ ।निश्चित छ, भारतमा हुने अबको वर्ल्डकपमा त्यस्तो हुनेछैन जस्तो यसअघि भएको थियो । त्यहाँ वेस्ट इन्डिज नहुनु पक्कै सबैलाई खड्किएको अनुभव हुनेछ । फेरि एकपल्ट इतिहासमै फर्कौं, वेस्ट इन्डिजले वान डे वर्ल्डकपको सुरुवाती तीन संस्करणको फाइनल खेलेको थियो । त्यसमध्ये सुरुका दुई संस्करणमा त वेस्ट इन्डिज नै विजयी रह्यो । त्यो भनेको सन् १९७५ र १९७९ को वर्ष हो । सन् १९८३ को संस्करणमा भने वेस्ट इन्डिज भारतको हातबाट पराजित भयो । कपिल देवको भारतले क्लाइभ लोयडको वेस्ट इन्डिजलाई हराएको थियो । त्यतिबेला भनिएको थियो, यो त विश्वासै गर्न नसकिने नतिजा हो, कसरी पो भारतले यो खेल जितेका होला ? त्यतिबेला भारतीय क्रिकेट अहिलेको जस्तो थिएन, न पैसा न त ख्याति नै । तर, एकपल्ट वान डे वर्ल्डकप जितेपछि भारतीय क्रिकेट सधैंका लागि फेरियो ।त्यसको ठ्याक्कै ४० वर्षपछि वेस्ट इन्डिज क्रिकेट विनाशतर्फ उन्मुख छ । खासमा वेस्ट इन्डिज क्रिकेटको सिलसिलेवार पतन सुरु भएको अहिले होइन । अहिले त निर्णायक धक्का पुगेको मात्रै हो । यो पतन सुरु भएको त पछिल्लो दुई दशकयता हो । यो पतनलाई रोक्ने प्रयास कसैले गरेनन् । उल्टै यसलाई मलजल गर्ने काम भयो । वेस्ट इन्डिजले सन् २०१२ र २०१६ को ट्वान्टी ट्वान्टी क्रिकेटका वर्ल्डकप नजितेको पनि होइन, तर यही समयबीच टेस्ट र वान डे क्रिकेटमा उसको प्रदर्शन बिर्सनलायक रह्यो । सन् २०१९ को वान डे वर्ल्डकपमै वेस्ट इन्डिज बल्लतल्ल छनोट भएको हो । त्यहीबेला उसको छनोट यात्रा कठिन थियो । सुरु सुरुमा वान डे क्रिकेट आफैंमा ६० ओभरको थियो । पछि मात्रै ५० ओभरको भयो । धेरैभन्दा धेरै खेलाडी त्यतिबेला इंग्ल्यान्डको काउन्टी क्रिकेटमा खेल्थे, केहीले इंग्ल्यान्डकै क्लब क्रिकेटमै खेले ।त्यो बेला वेस्ट इन्डिज क्रिकेट वास्तवमै कति बलियो थियो भने उसलाई हराउनु नै सबैभन्दा ठूलो उपलब्धिको रूपमा ब्याख्या गरिन्थ्यो । अब दिन फेरिए । क्रिकेट आफैंमा फेरियो । अहिलेको आधुनिक समयमा धेरै देशको समूहले एउटै टिम बनाएर खेल्नु पनि ठीक रहेन कि ? वास्तवमा वेस्ट इन्डिज क्रिकेट पतनको सिकार हुनुपछाडिका कारण धेरै छन् । त्योमध्ये पहिलो त्यहाँको क्रिकेट बोर्ड ठीक ढंगले सञ्चालन हुन नसक्नु । त्यहाँको क्रिकेट बोर्डमा लामो समययता खालि एक थोक मात्रै भएको छ र त्यो हो, फोहरी राजनीति । त्यसैकारण बोर्ड र खेलाडीबीच लगातार विवाद मात्रै भइरह्यो । नाम चलेका खेलाडीले वेस्ट इन्डिज टिमकै बहिष्कार गरे र दोस्रो रोजाइका खेलाडीमा भर परेर टिमले लामै समय खेल्नुपर्यो । सन् २०१५ मै अलराउन्ड ड्वयन ब्राभोले आफ्नो क्रिकेट बोर्डको खुलेर आलोचना गरे । उनी भन्थे यत्तिको गैरव्यवसायिक क्रिकेट बोर्ड अन्यत्र कतै छैन् । अझ उनले के पनि भनेका छन् भने अचेल वेस्ट इन्डिज क्रिकेटमा ढंगको क्रिकेट मैदानकै कमी हुन थालेको छ र नेटमा अभ्यास गर्नका लागि पनि समस्या हुन्छ, अझ एकेडेमीको सोच त हराइसकेको स्थितिमा छ । यस्तैयस्तै विवादबीच सन् २०१४ मा त अति नै भएको थियो । त्यतिबेला वेस्ट इन्डिज टिम भारत भ्रमणमा थियो । भ्रमणको बीचमै खेलाडीको तलबलाई लिएर बोर्डसँग बेमेल भयो । नतिजा, खेलाडीहरू बीचमै भ्रमण छाडेर आफ्नो घर फर्के । सन् २०१६ को ट्वान्टी ट्वान्टी वर्ल्डकप जित्दाका कप्तान थिए, डारेन सामी । उनका अनुसार, त्यतिबेलाको पुरस्कार र पारिश्रमिक अझै खेलाडीले पाएका छैनन् । संयोगले अहिले उनी नै जिम्बावे जाने टिमका प्रशिक्षक थिए र स्टकल्यान्डविरुद्धको खेल गुमाएपछि उनको अनुहारमा खालि पीडा मात्रै देखिन्थ्यो ।सन् २०१२ तिरै लोयले वेस्ट इन्डिज क्रिकेट बोर्डको डाइरेक्टर पदबाट राजीनामा दिए । त्यतिबेला उनले वेस्ट इन्डिज क्रिकेटको अवस्थाबारे चिन्ता व्यक्त गरेका थिए र तत्काल केही नहुने हो भने पूरा खेलकै स्थिति दयनीय हुने चेतावनी पनि दिएका थिए । उनले अझ यतिसम्म पनि भनेका थिए, वेस्ट इन्डिज क्रिकेटलाई समग्रमा आफ्नो जिम्मेवारी के छ भन्ने नै थाहा छैन । वेस्ट इन्डिज क्रिकेट खराब हुनुको एउटा अर्को ठूलो कारण खेलाडी अत्यधिक मात्रामा ट्वान्टी ट्वान्टी क्रिकेटमा निर्भर हुनु पनि रह्यो । त्यहाँका धेरैभन्दा धेरै खेलाडीको एक मात्र उद्देश्य विदेश गएर फ्रायन्चाज क्रिकेट खेल्नु मात्र रह्यो । ती खेलाडीले विशेषतः आईपीएलमा खेलेर मस्त कमाए, उनीहरूले वेस्ट इन्डिजका लागि खेल्न पनि आवश्यक ठानेनन् । किरोन पोलार्डस, ड्वायन ब्राभो, आन्द्रे रसेल्स, सुनिल नारायनजस्ता खेलाडीले एकपल्ट होइन, बारम्बार वेस्ट इन्डिजका लागि खेल्न अस्वीकार गरे ।सन् २०२२ को ट्वान्टी ट्वान्टी वर्ल्डकप अघि चिफ सेलेक्टर डेसमन्ड हेन्सले रसेल र नारायनजस्ता खेलाडी टिममा राख्न नसक्नुप्रति लाचार व्यक्त गरेका थिए । ती दुवै खेलाडी प्रदर्शनका आधारमा टिममै पर्नुपर्ने थियो । आखिर दुवै खेलाडीले आईपीएलमा मस्त खेलिरहेका थिए । तर, उनीहरूका लागि वेस्ट इन्डिज टिममा पर्नुनपर्नुमा कुनै रुचि थिएन । बरु उल्टै टिममा नपरेकोमा खुसी थिए । यही पृष्ठभूमिमा नयाँ र उम्दा खेलाडी पनि आउन छाडे । केही त आए पनि । तर, ती पनि बीचमै हराए । तिनले आफ्नो भविष्य देखेनन् । क्यारेबियनतिरका युवाका ध्यान अन्य खेलतिर पनि मोडियो, विशेषतः बास्केटबलमा । अनि धेरै हदसम्म फुटबलमा पनि । अब के त ? प्रश्न त यो पनि छ । डर छ, कतै वेस्ट इन्डिज क्रिकेट सधैंका लागि हराएर जाने त होइन ? तिनको स्थानमा जमैका, बारबाडोज, गुयना, एन्टिगुवा, ट्रिनिडाड एन्ड टोबागोजस्ता देशले छुट्टाछुट्टै अन्तर्राष्ट्रिय क्रिकेट खेल्न सुरु गर्ने त होइनन् ?सायद यति चाँडै यस्तो पनि नहोला । वेस्ट इन्डिजतिरका मिडियालाई मान्ने हो भने अहिले त्यहाँको क्रिकेट कोमामा छ, भेन्टिलिएरटरले मात्रै बचाइरहेको छ । त्यसको अर्थ वेस्ट इन्डिज क्रिकेट मर्छ नै भन्ने होइन । एउटा खराब उदाहरण भने तयार छ, कुनै पनि देशको क्रिकेट बोर्डले यो खेल ठीक ढंगले सञ्चालन गर्न सकेन भने सबैको हविगत यस्तै हुने हो । त्यसैले बोर्ड बलियो हुनैपर्छ, खेलाडी मात्र राम्रो हुँदैमा केही हुने होइन । बोर्ड बलियो हुने हो भने धेरै कुरा आफैं मिल्दो रहेछ । बलियो बोर्डले धेरै काम पो गर्न सक्छ । ब्रेथह्वाइटकै भनाइमा वेस्ट इन्डिज क्रिकेट यति धेरै तल खसेको छ कि त्यहाँबाट अझ मुनि खस्ने ठाउँ नै छैन । तर, सबैथोक बिग्रेको मात्र छैन । अझै पनि क्यारेबियनतिर क्रिकेट संस्कृति ज्युँदै छ । अझै क्रिकेटमा अगाडि बढ्ने सम्भावना छ । यस्तोमा प्रश्न हो, के यसका लागि वेस्ट इन्डिज क्रिकेट आफैंमा तयार छ त ?"
