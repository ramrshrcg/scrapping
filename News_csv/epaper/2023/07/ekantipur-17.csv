शीर्षक,विवरण
राजस्व ३३ र पुँजीगत खर्च ३९ कम,"छोटो अवधिमा यति धेरै खर्चले प्रश्न खडा हुने खनालको भनाइ छ । यसले आयोजना निर्माणको गुणस्तरमाथि प्रश्न खडा गर्छ, उनले भने, यति हुँदाहुँदै पनि खर्च ६१ प्रतिशत छ, यो डरलाग्दो स्थिति हो । हाम्रो जस्ता विकासशील राष्ट्रहरू जहाँ अर्थतन्त्रमा मन्दी छ, निजी क्षेत्र लगानी गर्न आइरहेका छैनन्, यस्तो अवस्थामा कसरी अर्थतन्त्र सुधार हुन्छ ? जनताको अपेक्षा ठूलो भए पनि बेरोजगारको अवस्था भयावह बन्दै गएको उनले बताए । साधारण प्रकृतिको खर्च र सार्वजनिक ऋण जसरी बढिरहेको छ, यसले गर्दा दुईतीन वर्षमा भयावह हुन्छ भन्ने प्रक्षेपण आइरहेको छ, उनले भने, यस्ता समस्यालाई सम्बोधन गरिएन भने महासंकट नआउला भन्न सकिँदैन । अर्थ मन्त्रालयले अध्ययन अनुसन्धानबिनै हचुवाका भरमा लक्ष्य तय गर्ने प्रवृत्तिले राजस्व, पुँजीगत खर्च, वैदेशिक अनुदानलगायतमा लक्ष्य र यथार्थबीचको अन्तर धेरै हुने गरेको अर्थविद्हरू बताउँछन् । अर्थ मन्त्रालयका अधिकारीहरू ०७२ सालको भूकम्प र त्यसपछि कोभिड महामारीको असर अर्थतन्त्रमा परेकाले राजस्व संकलन प्रभावित भएको तर्क गर्छन् । पछिल्लो आर्थिक वर्षमा ठूलो महामारीको प्रभाव नदेखिए पनि कोभिड१९ को असर कायमै रहेकाले सरकारले लक्ष्यअनुसार राजस्व संकलन गर्न नसकेको राजस्व सचिव रामप्रसाद घिमिरेले बताए । आर्थिक गतिविधि सुस्तायो, जसले गर्दा पुँजी परिचालन कम भयो, उनले भने, यो हुनेबित्तिकै राजस्वमा प्रभाव पर्न गयो ।घिमिरेको भनाइमा अन्तर्राष्ट्रिय तहमै मुद्रास्फीतिको प्रभाव परेकाले वस्तुहरूको मूल्य बढेको र उपभोक्ताको खरिद गर्ने क्षमता घटेको हुनाले आर्थिक गतिविधि कम भयो र त्यसको प्रभाव अर्थतन्त्रमा पर्यो । अर्थतन्त्रका बाह्य सूचकहहरूमा सुधार ल्याउन सरकार र राष्ट्र बैंकमार्फत अवलम्बन गरिएका नीतिगत व्यवस्थाले वित्तीय प्रणालीमा असर देखियो, उनले भने, जसको असर अहिले पनि देखिएको छ । केही वस्तुको आयात रोक्का गरिएका कारण पनि भन्सारतर्फ राजस्व संकलनमा कमी हुँदा समग्र प्रगति कम देखिएको राजस्व सचिव घिमिरेले बताए । एक वर्षमा सरकारको चालु खर्च १० खर्ब ६ अर्ब ८० करोड रुपैयाँ छ । यो लक्ष्यको ८५०९ प्रतिशत हो । असारसम्मको चालु खर्च संशोधित बजेटभन्दा पनि कम हो । सरकारले सुरुमा ११ खर्ब ८३ अर्ब २३ करोड बजेट विनियोजन गरेकामा संशोधन गरेर १० खर्ब ४३ अर्ब ३९ करोड रुपैयाँ बनाएको थियो । सरकारले वैदेशिक अनुदानतर्फ ५५ अर्ब ४५ करोड उठाउने लक्ष्य राखेकामा असार मसान्तसम्म २१ अर्ब रुपैयाँ मात्र संकलन भएको अर्थसचिव अर्जुनप्रसाद पोखरेलले जानकारी दिए । उनका अनुसार आइतबार साँझसम्म करिब २१ अर्ब रुपैयाँ वैदेशिक अनुदान र १ खर्ब १७ अर्ब रुपैयाँ बाह्य ऋण संकलन भएको छ । आइतबार राति १२ बजेसम्म वैदेशिक ऋण बढेर १ खर्ब ३३ अर्ब रुपैयाँ पुग्ने देखिन्छ, उनले भने । आइतबारसम्म प्राप्त वैदेशिक अनुदान सरकारको संशोधित अनुमानभन्दा पनि कम हो । सरकारले ३८ अर्ब ४६ करोड वैदेशिक अनुदान परिचालन गर्ने संशोधित लक्ष्य राखेको थियो ।सरकारले बजेटमा आन्तरिक ऋण २ खर्ब ५६ अर्ब रुपैयाँ लिने भनेकामा असार मसान्तसम्म २ खर्ब ५५ अर्ब ९९ करोड ७७ लाख लिइसकेको छ । त्यस्तै बाह्य ऋण सुरु बजेटमा २ खर्ब ४२ अर्ब २६ करोड रुपैयाँ लिने उल्लेख गरे पनि पछि यसलाई संशोधन गरेर १ खर्ब ७० अर्ब ५४ करोड रुपैयाँ बनाइएको थियो । अघिपछि भन्दा असारमा खर्च गर्ने प्रवृत्तिलाई सरकारले निरन्तरता दियो । यो बेला गरिने खर्चमा अर्थविद्हरूले प्रश्न उठाइरहेका छन् ।"
२१ वर्षपछि बिजलपुरामा रेल,"नेपालभारत सम्झौताअनुसार नेपालका काठ र जडीबुटी भारत लैजाने र उपभोग्य सामग्री यता ल्याउने गरी विसं १९९४ देखि बिजलपुरा स्टेसनसम्म रेल सेवा सुरु भएको थियो । पछिसम्म सञ्चालनमा रहेको रेल सेवा २०५९ मा बन्द भएको थियो । ठाउँठाउँमा लिक भत्किएका कारण रेल बिजलपुरा आउन बन्द भएको थियो । पछिल्लो पटक लिक विस्तार गर्दै पूर्वाधार तयार पारेपछि महोत्तरीको बिजलपुरा जनकपुरबाट चल्ने रेल सेवाको क्षेत्रमा जोडिएको हो । अबको लिक ब्रोडगेज छ भने रेल पनि सुधारिएको प्रविधिको छ ।नेपाल रेल्वे कम्पनीले अब दैनिक एक पटक जयनगरबिजलपुरा रेल सेवा सञ्चालन गर्ने जनाएको छ । भंगहाका बासिन्दाले भने जयनगर गएर किनमेल गर्न सहजताका लागि कम्तीमा दैनिक दुई पटक सञ्चालन हुनुपर्ने माग गरेका छन् । सहज रूपमा भारतबाट सामान ल्याएर व्यापार व्यवसाय गर्न र स्थानीय उत्पादन भारत लगेर बिक्री गर्न पाए भंगहाका बासिन्दाको जीवनमा रेलले विशेष अर्थ राख्ने स्थानीय कमला गिरीले बताइन् । भारतीय रेल्वे कम्पनी इरकन इन्टरनेसनलले निर्माण गरेको धनुषाको कुर्थादेखि बिजलपुरासम्मको १७ किलोमिटर खण्ड गत जेठ १८ मा नेपाल रेल्वे कम्पनीका महाप्रबन्धक निरन्जन झालाई हस्तान्तरण गरेको थियो । जनकपुरमा रेल सञ्चालन भएको १५ महिनाभित्रै भंगहासम्म सेवा विस्तार हुनु ठूलो सफलता मान्नुपर्ने महाप्रबन्धक झाले बताए । अहिले जयनगरबाट बिजलपुरा स्टेसनसम्म दिनको एक पटक रेल चलाउने तयारी छ, उनले भने, यात्रुको मागअनुसार सेवा थप गर्दै जाने योजना छ । रेल्वे कम्पनी नयाँ रेल खरिदको प्रक्रियामा पनि रहेको उनले जानकारी दिए । अहिले जयनगरजनकपुरकुर्था ३५ किलोमिटर खण्डमा दैनिक २ पटक रेल सञ्चालन भइरहेको छ । अब जयनगरबिजलपुरासम्म सञ्चालन गर्दा जयनगरजनकपुरकुर्थामा समेत एक पटक सेवा थप हुने कम्पनीले जनाएको छ । बिजलपुरादेखि बर्दिवास खण्डको काम भने अझै अघि बढ्न सकेको छैन । मुआब्जा विवादमा अल्झिएको उक्त खण्डको विवाद समाधान भइसकेकाले छिटै काम सुरु भए २ वर्षभित्र बर्दिवाससम्म रेल पुग्ने महाप्रबन्धक झाले बताए । बिजलपुराखण्ड उद्घाटनपछि भौतिक पूर्वाधार मन्त्री ज्वालाले रेल सेवा विस्तारले देशकै आर्थिक समृद्धिमा छलाङ मार्ने सम्भावना रहेको बताएका छन् । अब भंगहाबर्दिवास र बर्दिवासनिजगढ रेलमार्ग निर्माण सरकारको प्राथमिकतामा रहेको उनले सुनाए । निजगढकाठमाडौं रेल सेवाको डीपीआरसमेत बनिसकेको जानकारी दिएका उनले रेल्वे सेवा विस्तारबाट नेपालले छिमेकी दुवै देशलाई जोड्न चाहेको बताए । भारतको १२ सय ५४ करोड लगानीमा इरकन इन्टरनेसनलले नेपालमा रेल्वे ट्र्याक निर्माणको काम गर्दै आएको छ ।"
हिमाली बस्तीलाई जडीबुटीको भर,"(सुर्खेत)डोल्पाको शेफोक्सुन्डो गाउँपालिका३ का ४४ वर्षीय छेवाङ गुरुङको ६ जनाको परिवार छ । परिवारका सदस्यहरू जेठअसारमा यार्चागुम्बु, भदौअसोजमा कटुकी र कात्तिकमा भोल्ते, गुच्ची च्याउ, वनलसुनलगायत जडीबुटी संकलन गर्छन् । त्यसैले जीवन निर्वाह भएको छ । कात्तिकपछि हिमपात सुरु हुन्छ । बर्सेनि कात्तिकदेखि चैत अन्तिम सातासम्म पूरै गाउँ खाली हुन्छ । हिउँ छल्न उनको परिवार झन्डै ५ महिना नेपालगन्ज, सुर्खेतलगायत सहर झर्छन् । गाउँमा वर्षमा एक बाली उवा मात्र पाक्छ, जसले ३ महिना पनि खान पुग्दैन । चैत अन्तिम सातासम्म सुर्खेत बसेका उनले वैशाख दोस्रो साता ७ रोपनी बारीमा उवा छर्छन् । जेठ पहिलो साता यार्चागुम्बु टिप्न परिवारै शेफोक्सुन्डो राष्ट्रिय निकुञ्जका विभिन्न पाटनमा पुग्छन् । तर यसपालि यार्चा उत्पादन कम भएकाले उनीहरू एक महिना पनि पाटन बस्न सकेनन् । परिवारै मिलेर टिपेको झन्डै आधा किलो यार्चा ल्याएर बिक्रीका लागि उनी अहिले सुर्खेत झरेका छन् । गाउँ न सुविधा छ न पेटभरि खाने अन्न फल्छ, उनले भने, जडीबुटीकै भरमा पुस्तौंदेखि विकटमा बसिरहेका छौं । यसपालि यार्चा धेरै भएन, दुःख मात्रै पाइयो ।यो वर्ष पाटनमा बाहिरका व्यापारी नआएपछि छेवाङले प्रतिगोटा ३ सय रुपैयाँमा घरघर डुलाएर यार्चा बिक्री गरिरहेका छन् । टिप्न जाँदा खाद्यान्न र बन्दोबस्तीका सामान किन्न मात्रै झन्डै ५० हजार खर्च गरेका उनले यसपालि यार्चाबाट डेढ लाख रुपैयाँ पनि कमाइ नभएको बताए ।शेफोक्सुन्डो गाउँपालिका जस्तै कर्णालीका उच्च हिमाली बस्तीमा कैयन् विकट गाउँहरू यस्ता छन्, जहाँ एकाध दर्जन मात्रै घर छन् । उत्पादन नगण्य हुन्छ अनि वर्षको आधा समय हिउँले बस्न नसकिने भएपछि तराई झर्छन् वा अन्यत्र जान्छन् । विकास र सुविधा केही छैन, तैपनि स्थानीयवासी आफ्नो थातथलो छाड्दैनन् । किनकि उनीहरूलाई जति दुःख र अभाव भए पनि जडीबुटीले बाँधेर राखेको छ ।कर्णालीका उच्च हिमाली बस्तीका बासिन्दा आधारभूत सेवासुविधाबाट समेत वञ्चित छन् । भौगोलिक विकटता, ६ महिनासम्म हिउँ नबिलाउनु, शिक्षा, स्वास्थ्य, सञ्चार, सडकलगायत सुविधा नभएका कारण जनजीवन कष्टकर हुने गरेको छ । तर, जडीबुटीकै भरमा जीविकोपार्जन गर्न सकिएकाले गाउँ छाड्न नसकिएको मुगुको मुगुमकार्मारोङ२ मुगुगाउँका टासी लामाले बताए । उनको परिवार झन्डै ७ महिना गाउँमा बस्छ । हिमपातबाहेकको समयमा कुनै न कुनै जडीबुटी टिप्ने सिजन हुन्छ, उनले भने, जडीबुटीको माग र बजार बढ्दै गएकाले जीविकोपार्जन सहज बन्दै गएको छ । उनका अनुसार गाउँका झन्डै डेढ सय परिवार जेठअसारमा यार्चागुम्बु, असोजमा कटुकी र कात्तिकमा भोल्ते, वनलसुनलगायत जडीबुटी संकलन गर्छन् । डोल्पाकै डोल्पोबुद्ध३ ताक्सीका भुटेनतुन्डुप लामा पनि अहिले यार्चा बिक्रीका लागि सुर्खेत झरेका छन् । धेरै यार्चा पाइएन, बढीमा ५ सय गोटा टिपियो होला, व्यापारी पनि आएनन्, उनले भने, यसपालि परिवारको खर्च जुटाउनै मुस्किल हुने भयो । उनी पत्नी छिरिङसोनाम लामासँगै यार्चा टिप्न टाके र रिमारपाटन गएका थिए । पाटन जाँदा बन्दोबस्तीका सामानहरू जुटाउन करिब ४० हजार खर्च गरेका उनले बढीमा डेढ लाख रुपैयाँ कमाइ हुने आशा गरे । शेफोक्सुन्डो र डोल्पोबुद्ध उच्च हिमाली भेगका गाउँपालिका हुन् । दुवै स्थानीय तहका बासिन्दालाई गाडी चढ्न सदरमुकाम दुनै आउनैपर्छ । गाउँमा एक बालीमात्र पाक्ने भएकाले बाहिरकै खाद्यान्नमा निर्भर छन् । स्थानीयलाई सदरमुकाम आउन पनि झन्डै ३ दिन हिँड्नुपर्ने बाध्यता छ । हिमपात अत्यधिक हुने भएकाले कात्तिकदेखि चैत अन्तिम सातासम्म अधिकांश गाउँ खाली हुन्छन् । जडीबुटीको मायाले जति असुविधा भए पनि गाउँ छोड्न सकिएको छैन, छिरिङसोनामले भने, केहीले गाउँमा भेडापालन गरेका छन्, धेरैजसो त वर्षभरिको खर्चको जोहो गर्न जडीबुटीकै भरमा हुन्छौं ।उनले अहिलेकै अवस्थाको विकास भए गाउँमा अझै ५६ वर्षसम्म सडक सुविधा नपुग्ने बताए । उनका अनुसार गाउँका स्वास्थ्यचौकीमा औषधि कहिल्यै हुँदैन भने गुणस्तरीय पढाइ नहुने भएपछि अधिकांश बालबालिकालाई बौद्ध शिक्षाका लागि काठमाडौं पठाइन्छन् । भिरालो जमिन भएकाले दुवै पालिकाका अधिकांश गाउँमा सिँचाइ सुविधा छैन । हाम्रो गाउँमा त एक बोरा सिमेन्ट ४५ सय रुपैयाँसम्म पर्छ । खच्चडमा बोकाएर निर्माण सामग्री लैजानुपर्ने भएकाले सुर्खेतमा एक लाखमा पूरा हुने विकास योजना कम्तीमा ५ गुणा महँगो हुन्छ, उनले भने, पालिकाहरूको बजेट पनि साना योजनामै सकिने गरेको छ । गाउँमा यातायात सुविधा नभएकाले महँगी अचाक्ली भएको उनले बताए ।खाद्य व्यवस्था तथा व्यापार कम्पनी लिमिटेडले शेफोक्सुन्डोको साल्दाङ र छार्काताङसोङको ढारगाउँमा १ हजार ५ सय क्विन्टलका दरले चामलको कोटा तोकेको छ । तर गत वर्ष असोजदेखि दुवै डिपो खाली छन् । ढुवानी महँगो भएका कारण गाउँमा व्यापारीले पुर्याएको मोटा चामल पनि ५० किलोको प्रतिबोरा ६ हजार रुपैयाँमा किनेर खानुपर्ने बाध्यता भएको उनले बताए । उनका अनुसार सदरमुकामबाट एक किलो सामानको ढुवानी भाडा १ सय रुपैयाँसम्म पर्छ । गाउँ पुगेको नुन पनि प्रतिकिलो ७५ रुपैयाँसम्ममा किन्नुपरेको उनको भनाइ छ । मुगुमकार्मारोङ गाउँपालिका अध्यक्ष छिरिङक्याप्ने लामाले गाउँपालिकाको १८ बस्तीका स्थानीयलाई वर्षभरिको परिवारको खर्चको जोहो गर्न जडीबुटीकै भर रहेको बताए । यहाँका बासिन्दाको न जागिर छ न अरू पेसा, बारीको उब्जनीले पनि खान पुग्दैन, उनले भने, त्यसैले पालिकाभरिका सबैको आवश्यकता जडीबुटीले नै पूरा गरिदिन्छ । उनका अनुसार स्थानीयले वन क्षेत्रमै कटुकी प्रतिकिलो १ हजार ६ सय ५० र भोल्ते प्रतिकिलो ५ सय ५० का दरले बिक्री गर्ने गरेका छन् । गुच्ची च्याउ प्रतिकिलो १५ हजारदेखि १७ हजार रुपैयाँमा बिक्री हुने गरेको छ । व्यापारी जडीबुटी किन्न पाटनमा जाने गरेकाले संकलकलाई सहज भएको उनको भनाइ छ ।तर जडीबुटीको उत्पादन बर्सेनि घट्दै गएको गाउँपालिका अध्यक्ष लामा बताउँछन् । उनका अनुसार एक वर्षर्अघिसम्म बस्ती नजिकैको वन क्षेत्रमा पाइने गुच्ची च्याउ, चिराइतो, सतुवालगायत जडीबुटी टिप्न स्थानीय अहिले कोइकी, ठूलो वनलगायत पाटनमा जाने गरेका छन् । हाम्रा पुर्खाहरूले जडीबुटी बेचेरै परिवार पाले, घरजग्गा जोडे, उनले भने, तर अहिले उत्पादन पनि घट्दै गयो, जडीबुटी खोज्न घर छोडेरै टाढाका वनहरूमा जानुपर्ने बाध्यता छ ।कर्णालीबाट गत वर्ष ११ हजार ७ सय मेट्रिक टन जडीबुटी बाहिर गएको प्रदेश वन निर्देशनालयको तथ्यांक छ । निर्देशनालयका अनुसार कर्णालीका १० वटै जिल्लाबाट यार्चागुम्बु, गुच्ची च्याउ, रातो च्याउ, सतुवा, अतिस, नीरमसी, कुट्की, जटामसी, सुगन्धवाललगायत ७९ प्रकारका जडीबुटी बाहिर जाने गरेको हो । जसबाट बर्सेनि झन्डै ५० हजार जनाले रोजगारी पाइरहेको निर्देशनालयका सहायक वन अधिकृत नवराज पौडेलले बताए । उनका अनुसार गत वर्ष कर्णालीबाट १२ हजार ९ सय २४ किलो रातो च्याउ, करिब २९ हजार ३ सय किलो सुगन्धवाल, ४० हजार किलो पावन बोक्रा संकलन र १ सय ७० मेट्रिक टन पदमचाल प्रदेश बाहिर गएको छ । उत्तम हावापानी र अनुकूल जलवायुका कारण कर्णाली जडीबुटीको भण्डारण मानिएको वनस्पतिविज्ञ रोशन शर्माले बताए । उनका अनुसार कर्णालीमा संकलित ७५ प्रजातिका जडीबुटी भारत र चीन निर्यात हुने गरेको छ । उनले प्रशोधन केन्द्रको अभावमा जडीबुटीहरू हिमाली जिल्लाबाट सुर्खेत, नेपालगन्ज भएर भारतको बहराइच, नयाँदिल्ली, कोलकाता र चिनियाँ नाका हुँदै विश्व बजारमा जाने गरेको छ ।कर्णालीबाहिर गएको जडीबुटीबाट यो वर्ष झन्डै ३ करोड रुपैयाँ राजस्व संकलन भएको कर्णाली प्रदेशको उद्योग, पर्यटन, वन तथा वातावरण मन्त्रालयले जनाएको छ । मन्त्रालयका अनुसार कर्णालीबाट सबैभन्दा बढी रिट्ठा, टिमुर, तेजपात, सतुवा, वनलसुनलगायत जडीबुटी कच्चा पदार्थका रूपमा भारतमा निकासी हुने गरेको छ ।"
यार्चाले दिएको सुबिकाल,"(मुगु)मुगुम कार्मारोङ गाउँपालिका८ का २४ वर्षीय कुसाङग्याम्जो तामाङले यसपालि ११ सय वटा यार्चा टिपेका छन् । कोरोना महामारीले चार वर्षदेखि यार्चा टिप्न पाटन उक्लिन नपाएका उनले यो वर्ष सानो आकारको प्रतिगोटा ४५० र ठूला ९५० रुपैयाँका दरले बेचेर झन्डै ४ लाख रुपैयाँ कमाइ गरे । ताखागाउँकी पाल्मु तामाङले पनि २ लाख ५० हजार र माग्रीगाउँकी छिरिङनुर्बु तामाङले ३ लाख ८० हजार रुपैयाँ कमाइन् । ताखाका झन्डै ३० परिवारले यो पटक यार्चाबाट १ लाखदेखि ४ लाख रुपैयाँसम्म कमाए । छिरिङनुर्बुसँग यार्चा टिप्न १४ जना महिलाको टोली कोइकीस्थित पाटन उक्लेको थियो । यो वर्ष हामीलाई यार्चाले सुबिकाल (सुखद समय) दिएको छ, उनले भनिन्, हामी गरिबको मुख्य आयस्रोत नै यार्चा हो, यसपालि राम्रो आम्दानीले सजिलो हुने भयो । मनग्गे यार्चा टिप्न पाएपछि यो वर्ष मह, माग्री, चितै, ताखा, खारी, रिउस, पुवा, पुलुलगायत मुगमकार्मारोङका १७ वटा बस्तीका स्थानीय खुसी छन् । पाटन क्षेत्रमा यस पटक धेरै यार्चा पाइएको किम्रीगाउँका गुरुस्याङयाप तामाङले बताए । उनका अनुसार माग्रीका झन्डै २ सय ५० घरधुरीबाट यार्चा टिप्न पाटन गएका थिए । सबैले राम्रो आम्दानी गरेको उनको भनाइ छ । उनका अनुसार यार्चा खरिद गर्न व्यापारी पाटनमै पुगेका थिए भने यसपालि सानो आकारको यार्चा ४ सय ५० र ठूलो आकारको यार्चा ९ सय ५० रुपैयाँमा बिक्री भयो । चार वर्षपछि मुगुमा यार्चाको सुबिकाल भएको मुगुमकार्मारोङ गाउँपालिका उपाध्यक्ष छिरिङ लामाले बताइन् । यार्चाको सुबिकालले गरिबको मुख उज्यालिएको छ, पालिकामा वर्षभरि एक बाली उवामात्र पाक्छ, उनले भनिन्, त्यसले ३ महिनाभन्दा बढी कसैलाई खान पुग्दैन, यसपालि यार्चा टिपेको पैसाले वर्षभरिको खर्चलाई मद्दत पुगेको छ । कार्मारोङवासीको प्रमुख आयस्रोत नै जडीबुटी हो । स्थानीयको एउटा टोली जेठ पहिलो साता र अर्को असारमा यार्चा संकलनका लागि पाटन गएका थिए । पहिलोपल्ट जानेभन्दा दोस्रो चरणमा जानेले राम्रो यार्चा पाएको उपाध्यक्ष लामाले बताइन् । उनका अनुसार गाउँपालिकाको कोइकी, रिमार, टाँकेलगायत ७ वटा पाटनमा यार्चा पाइन्छ । धेरै हिमपालले पनि यार्चाको सुबिकाल भएको उनको भनाइ छ । पढाइ छोडेर पाटनमा यार्चा टिप्न गएका विद्यार्थीले पनि ४० देखि ६० हजार रुपैयाँ बोकेर आएको उनले बताइन् । पालिकाले यो वर्ष जेठ १० देखि पाटन खुला गरेको थियो । यो वर्ष १७ विद्यालयका झन्डै ४ सय विद्यार्थी पढाइ छाडेर यार्चा टिप्न गएका थिए । यार्चा टिपेर ५० हजार कमाएको महका किशोर उर्गिन तामाङले बताए । उनी आमाबाबुसँग झन्डै ३ दिन हिँडेर कोइकीस्थित पाटनमा पुगेका थिए । २०५६ देखि मुगुमा पूर्वी करान भेगका पाटनबाट यार्चा टिप्न थालिएको हो । यार्चाबाट यो वर्ष ३५ देखि ४२ करोड रुपैयाँको कारोबार भएको जनप्रतिनिधिको अनुमान छ । गाउँपालिका उपाध्यक्ष लामाले करिब ३ क्विन्टल यार्चा उत्पादन भएको अनुमान गरिन् । यहाँका पाटनमा टिपिएको यार्चा काठमाडौं, तिब्बत र भारतसम्म जाने गरेको छ । अहिलेसम्म डिभिजन वन कार्यालयबाट व्यापारीले झन्डै १२ किलोको खरिद पुर्जी लिएको कार्यालयका रेन्जर गगनराज महताराले बताए । उनका अनुसार एक किलो यार्चाका लागि ३१ हजार रुपैयाँ राजस्व तोकिएको छ । थप पुर्जी व्यापारीले पाटनबाट यार्चा ल्याएपछि जारी गरिनेछ । गाउँपालिकाले भने यो सिजनमा संकलकबाट ४५ लाख रुपैयाँ उठाएको छ । यो वर्ष झन्डै ४ हजार ५ सय संकलक यार्चा टिप्न पाटन गएका थिए । पालिकाले स्थानीयबाट प्रतिव्यक्ति एक हजार रुपैयाँ प्रवेश शुल्क लिएको थियो । गाउँपालिका अध्यक्ष छिरिङक्याप्ने लामाले जलवायु परिवर्तनको प्रभावका कारण यार्चा माथिल्लो भेगतिर सर्दै गएको बताए । उनका अनुसार ५ वर्षअघिसम्म मुगुगाउँको वारिपारिका पाटनमा पनि यार्चा पाइन्थ्यो भने अहिले कोइकी, रिमार, टाँकेलगायत उच्च पाटनमा मात्र यार्चाको उत्पादन हुने गरेको छ । वनस्पतिविज्ञ पुष्पराज पुनले तलतिर जमिनको तापक्रम बढ्दै जाँदा यार्चाको प्रजनन प्रक्रिया माथितिर सर्न थालेको बताए । अहिले तलतिरका हिमालमा हिउँ जम्नै छाड्यो, झन्डै ६ महिनासम्म हिउँ जम्ने हिमालमा मात्र यार्चा पाइन्छ, उनले भने, नत्र फस्टाउन नपाइ मर्छ । उनले ताक्ले, सुन्धोवन, तुरावन र सकेरीवन पाटनमा पनि यार्चा पाइने जानकारी दिए । उनका अनुसार ५ वर्षअघि समुद्र सतहदेखि करिब ४५ सय मिटर उचाइसम्ममा उम्रिने यार्चा अहिले झन्डै ६५ सय मिटर उचाइमा पाइन थालेको छ । यसपालि प्रतिकिलो १४ लाखदेखि १८ लाख रुपैयाँसम्ममा यार्चा बिक्री हुने व्यापारीको आशा छ । धेरैपछि राम्रो यार्चा पाइएको छ, यसपालि भाउ पनि राम्रै हुन्छ होला, व्यापारी छिरिङ लामाले भने, ठूलो आकारको र गोल्डेन कलरको यार्चा बढी मूल्यवान हुन्छ ।"
निगमका दुवै न्यारोबडी ग्राउन्डेड,"(काठमाडौं) नेपाल वायु सेवा निगमको चरम व्यवस्थापकीय लापरबाहीका कारण एकैसाथ दुई न्यारोबडी विमान ग्राउन्डेड (उडान अयोग्य) भएका छन् । निगमसँग भएका नाइन नोभेम्बरअल्फा किलो ह्विस्की (सगरमाथा) र नाइन नोभेम्बरअल्फा किलो एक्सरे (लुम्बिनी) विमान समयमै निगमले मर्मतसम्भार नगर्दा ग्राउन्डेड भएका हुन् । दुबईबाट आइतबार बिहान काठमाडौं फर्केको लुम्बिनी नामको जहाज निगमको इन्जिनियरिङ विभागले उडाउन नमिल्ने प्राविधिक कारण देखाएपछि थन्किएको हो । सगरमाथा नामको अर्को न्यारोबडी ६ दिनदेखि ग्राउन्डेड छ । मंगलबार बैंगलुरुबाट फर्केपछि नियमित जाँच गर्ने क्रममा इन्जिनभित्र समस्या देखिएपछि उक्त विमान उडाइएको छैन । दिल्ली, बैंगलुरु, मुम्बई, दोहा, दुबई, साउदी अरब (रियाद), बैंकक, हङकङ र मलेसियाको उडान प्रभावित भएका छन्, निगमका एक अधिकारीले भने, यी सेक्टरमा टिकट लिइसकेका यात्रुलाई फोनबाट टिकट सार्न अनुरोध गरिरहेका छौं । अर्जेन्ट भएकालाई हाम्रै वाइडबडीबाट हुने उडानमा, नमिले अर्को वायु सेवाबाट उडाउने प्रबन्ध भइरहेको छ । निगमले आइतबार साँझ मलेसिया उडानका लागि राखिएको जहाजलाई उडान साइकल अभाव को कारण देखाएर ग्राउन्डेड गरिएको जनाएको छ । निगमको इन्जिनियरिङ विभागले अन्तर्राष्ट्रिय उडान सञ्चालन गर्ने (आईओसीसी) लगायत निगमका सम्बन्धित विभागलाई यसबारे जानकारी दिएको छ । निगम व्यवस्थापनले मलेसियाका लागि वाइडबडी जहाज उपलब्ध नभए उडान रद्द गर्नुपर्ने हुन्छ । ६ दिनदेखि ग्राउन्डेड गरिएको सगरमाथा नामको न्यारोबडीमा जेठ २७ मा दुबई विमानस्थलमा अवतरणका क्रममा चरा ठोक्किएको थियो । चरा ठोक्किएकै इन्जिनमा समस्या देखिएपछि असार १४ मा भारतको हैदराबादमा रहेको एयर वर्कर्स इन्जिनियरिङको ह्यांगरमा पठाइएको थियो । उक्त विमानमा पुनः समस्या बल्झिएपछि एयर वर्कर्स इन्जिनियरिङकै प्राविधिकहरूलाई निगमले काठमाडौं झिकाएर जहाज मर्मत गराइरहेको निगमका एक उपनिर्देशकले बताए । उनले आइतबार साँझसम्म दुइटामध्ये एउटा न्यारोबडी जहाज मर्मत भई नियमित उडानमा ल्याउने सम्भावना रहेको बताए ।निगमसँग अन्तर्राष्ट्रिय उडानमा दुइटा एयरबसका ए३२० (न्यारोबडी) र दुईटा ए३३० (वाइडबडी) विमान छन् । निगमले ५ घण्टा हाराहारी दूरी भएका रुटमा न्यारोबडी विमान उडाउँछ । ५ घण्टाभन्दा बढी समय लाग्ने जापानको नारितामा वाइडबडी विमान पठाउने गरेको छ । निगमका एक निर्देशकका अनुसार ६ दिनदेखि ग्राउन्डेड न्यारोबडी (सगरमाथा) निगमले दिनमा कम्तीमा ६ लाख रुपैयाँ तिर्ने गरी भाडाको इन्जिन हालेर उडाउँदै आएको थियो । १६ महिनाअघि दोहामा तीन महिना थन्किएको यो विमानको इन्जिन भाडामा मात्रै निगमले हालसम्म कम्तीमा २५ करोड रुपैयाँ अतिरिक्त आर्थिक भार बेहोरिसकेको छ ।"
'द योगिनी मा नेवा संस्कृति,"काठमाडौं (कास) काठमाडौंको गुंबहाः (गुंबिहार) र पाँच योगिनीका विषयमा निर्माण गरिएको वृत्तचित्र द योगिनी को प्रोमो र पोस्टर सार्वजनिक गरिएको छ । अस्ट्रेलियाको सिड्नीमा एक कार्यक्रमबीच वृत्तचित्रको प्रोमो र पोस्टर सार्वजनिक गरिएको हो ।अमेरिकाको ह्वाइट फेदर प्रोडक्सनसँगको सहकार्यमा सुभाय् मिडियाले वृत्तचित्र निर्माण गरेको हो । वृत्तचित्रमा ३३ सय वर्षभन्दा पुरानो बज्रयोगिनी क्षेत्र र यसको महत्त्व उजागर गरिएको छ ।प्रोमो तथा पोस्टर सार्वजनिक कार्यक्रमको आयोजक गुथी अस्ट्रेलियाका अध्यक्ष उमेश नापितले द योगिनी नेवा संस्कृतिको प्रचारप्रसारका लागि निकै प्रभावकारी हुने विश्वास व्यक्त गरे । त्यस्तै, द योगिनी नेपालको इतिहास अध्ययन गर्नेहरूका निकै महत्त्वपूर्ण हुने गुथी अस्ट्रेलियाका भाषा संस्कृति अध्ययन समिति संयोजक श्याम सैंजुको भनाइ छ । कार्यक्रममा द योगिनी का लेखकनिर्देशक महर्जन रत्नले काठमाडौं उपत्यका र यसको रक्षार्थ खडा गरिएका पाँच योगिनीको महत्त्वबारे चर्चा गरेका थिए ।वृत्तचित्रमा रञ्जु श्रेष्ठले बज्रयोगिनी चर्या नृत्य प्रस्तुत गरेकी छन् । वृत्तचित्रले नेपाली कला संस्कृतिलाई विदेशमा प्रचारप्रसार गरी पर्यटन प्रवर्द्धनका लागि प्रभावकारी हुने निर्देशक महर्जनको भनाइ छ ।"
सुरू हुँदै दोहोरी आइकन,"काठमाडौं (कास) मौलिक लोकदोहोरी गीतको संरक्षण र प्रवर्द्धन गर्ने उद्देश्यले टेलिभिजन रियालिटी शो दोहोरी आइकन को आयोजना हुने भएको छ । आयोजक एजे इन्टरटेनमेन्टले काठमाडौंमा गरेको पत्रकार सम्मेलनमा केही सातापछि दोहोरी आइकन को डिजिटल र अनलाइन अडिसन सुरु हुने जनाएको हो । आयोजकका अनुसार शोको प्रसारण केही महिनापछि सुरु हुनेछ । शोमा कोमल वली, पशुपति शर्मा र कुलेन्द्र विश्वकर्मा निर्णायकको भूमिकामा रहनेछन् । पीएन सापकोटा र शोभा त्रिपाठीलाई होस्ट चयन गरिएको छ । प्रतिस्पर्धामा प्रथम हुनेलाई २५ लाख रुपैयाँ पुरस्कार र वर्ल्ड टुरको व्यवस्था गरिने आयोजकको भनाइ छ । पत्रकार सम्मेलनमा गायिका कोमल वली, गायक पशुपति शर्मा, कुलेन्द्र विश्वकर्मा, कृष्ण रेउले, दीपक खड्का, समाजसेवी रमेशबाबु श्रेष्ठलगायतको उपस्थिति थियो । निर्णायकका अनुसार दोहोरी आइकन मा मौलिकता र नयाँ प्रतिभालाई विशेष जोड दिइनेछ ।"
अर्थशास्त्रका पिताको मृत्यु,"सन् १७९० मा आजकै दिन (जुलाई १७) मा एडम स्मिथको मृत्यु भएको थियो । स्कटल्यान्डमा सन् १७२३ को जुन ५ मा जन्मिएका स्मिथ अर्थशास्त्रका पिता मानिन्छन् । सन् १७७६ मा प्रकाशित वेल्थ अफ नेसन्स पुस्तकमा स्मिथले राष्ट्रको धनको प्रकृति र कारणबारे व्याख्या गरेका छन् । पुस्तकमा नै सर्वप्रथम अर्थशास्त्रको उत्पादन र वितरणका सिद्धान्तहरूको व्याख्या गरिएको हो । देशको आर्थिक विकासलाई निकै महत्त्व दिएका स्मिथले श्रम विभाजनलाई प्रमुख औजारका रूपमा उल्लेख गरेका छन् । श्रम विभाजनबाट प्राविधिक उन्नति र पुँजी निर्माण भई आर्थिक विकास हुन्छ भन्ने स्मिथको धारणा छ । पुस्तकलाई उनले पाँच खण्डमा विभाजन गरेका छन् । पहिलो खण्डमा श्रम विभाजन तथा दोस्रो खण्डमा मुद्राको आरम्भ र उपयोग, मूल्य, ज्याला, ब्याज, नाफा, लगानी, पुँजीको प्रकृति र पुँजी निर्माणको विवरण छ । तेस्रो खण्डमा कृषिको इतिहास, रोम साम्राज्यको पतनपछिको नगर तथा औद्योगिक विकासको वर्णन छ । चौथो खण्डमा प्रकृतिवाद आलोचना गरिएको छ र विदेश व्यापारको समर्थन गरिएको छ । अन्तिम खण्डमा सार्वजनिक वित्तबारे उल्लेख गरिएको छ ।"
हरियो साउन,"(काठमाडौं)हाफ जिन्स र खुलेको टिसर्ट लगाएकी फेसन क्रेजी नीता महर्जनले आइतबार दुवै हातमा विभिन्न रङका चुरा लगाइन् । ओइ, तँ छिट्टै पसल आइज ल, हामीले लगाइसक्यौं, उनले साथीलाई पनि बोलाउँदै थिइन् । चुरा लगाएपछि उनमा छुट्टै उत्साह थपिएको थियो । हातमा हरिया चुरा लगाएपछिको उमंग थियो । अझै साथीसमेत बोलाउँदै चुरा किनिदिन तयार थिइन् । साउने महिना हरिया चुरा र मेहन्दी लगाउन मन लाग्छ, बानेश्वरकी तृप्ती खड्का भनिन्, मलाई चुराको छिन्छिन् पनि मन पर्छ । केही वर्षयता साउनमा चुराले नभरिएका महिलाका नाडी कमै हुन्छन् । अरू बेला चुरा लगाउन झर्को मान्नेहरूले पनि यतिबेला खोजीखोजी लगाउँछन् । कारण के होला ? यसको सामाजिक, सांस्कृतिक पाटोसँग युवा पुस्ताको भने खासै साइनो छैन । चासो छ, त फेसन र ट्रेन्डको । नीतालाई लाग्छ, चुरा फेसन र आकर्षणका दृष्टिकोणले पनि महत्त्वपूर्ण हुन्छ । मोर्डन टाइपको पहिरनमा चुरा लगाउँदा आधुनिक र परम्परागत दुवै फ्युजन देखिने उनको तर्क छ । मभित्र मोर्डन र ट्रेडिसनल लेडी दुवैको स्वभाव छ, उनी बताउँछिन्, यही भाव दर्शाउन हरियो चुरा लगाएकी हुँ । उनकी साथी रुपाली गौतम भने उनीभन्दा ठीकविपरीत मनोभाव राख्छिन् । चुरा र पोते उनको मन पर्ने शृंगार सामग्री हुन् । २५ वर्षीया रुपाली सिन्दूर र पोते बिहे गरेपछि मात्रै लगाउन पाइने बताउँछिन् । तर, चुरा भने साउन महिनामा निर्धक्क लगाएर हिँड्न पाइने हुँदा उनी यो समय निकै उत्साहित हुन्छिन् । अरू बेला लाज लाग्छ, चुरा लगाउँदा, रुपाली भन्छिन्, यो महिनाचाहिँ सबैले लगाउँछन्, म त झन् पारखी नै भएँ । केही वर्षयता साउनमा साथीहरूलाई चुरा उपहार दिने र लिने संस्कारसमेत विकसित भएको छ । खासगरी पछिल्लो समय भने अविवाहित युवतीले चुरा साटासाट गर्न मन पराउँछन् । शंखमूल बस्ने समिप्या रेग्मीले साउन १ गते साथीहरूलाई उपहार दिने भनेर पाँच दर्जन चुरा खरिद गरेकी छन् । रङ उस्तै भए पनि चुराको डिजाइनमा उनी निकै कन्फ्युज भएकी थिइन् । कस्तो डिजाइन कसलाई दिने भन्नेमा उनी दुविधामा थिइन् । निकैबेर घोत्लिएपछि उनले एकैखाले चुरा किनेर उपहार दिने निधो गरिन् । यसले न साथीहरूबीच चित्त दुखाइ हुन्छ न मनमुटाव, उनले भनिन् । पाटनकी आयुषा तिवारीले यो वर्ष हरियो चुरा लगाउन किन्न परेन । यसअघि आफैंले खरिद गरेर लगाउने भए पनि यस पटक उनले उपहार पाइन् । त्यो पनि भविष्यका जीवन साथीले रोजेका चुरा । उनी मक्ख छिन् । हातमा चुरा लगाइदिने चुरा लिन उनका प्रेमी इन्द्रचोक डुले । चुरा लगाउँदाको मजाभन्दा पनि उसले इन्द्रचोक पुगेर चुरा किनेको कुराले आयुषाको खुसीको सीमा नाघ्यो । पसलमा आफैं पुगेर चुरा किनेर ल्याइदिने केटाहरू कमै हुन्छन् । मैले आफैंलाई लक्की ठानेकै छु, उनले भनिन् । साउनमा हरियो चुरा, मेहन्दी लगाउने सांस्कृतिक मान्यता भने मान्छेपिच्छे फरक छ । विवाहित महिलाले यसलाई पतिको सौभाग्यका रूपमा हेर्छन् । बुद्धनगर बस्ने मोहम्मद मियाँले १५ वर्षदेखि चुरा व्यापार गर्दै आएका छन् । साउन महिनामा चुराको व्यापार वर्षभरि हुनेभन्दा बढी हुने उनी बताउँछन् । पछिल्लो समय फेसनका रूपमा युवतीले रोज्न थालेपछि यसको व्यापार फस्टाएको हो, उनले भने । यद्यपि साउनमा चुरा लगाउँदा विवाहितले पतिको कल्याण हुने र अविवाहितले कुशल जीवनसाथी पाउने अपेक्षाका साथ लगाउँदै आएको उनको बुझाइ छ । मोहम्मद भन्छन्, अचेल त केटाहरू पनि चुरा किनिदिन पसल आउन थालेका छन् ।त्यसो त पछिल्लो समय हरियो रङलाई फेसन जगत्ले साउने रङ भनेर पनि बुझ्न थालेका छन् । कुपन्डोलस्थित बुटिक डिजाइनर इशा ताम्राकारले हरियो ड्रेस साउनमै बढी डिमान्ड हुने गरेको सुनाइन् । टप्स, कुर्था र सारीका डिजाइन अर्डर पूरा गर्न उनलाई भ्याइनभ्याइ छ । उनका अनुसार मौसमको प्रभावले मनोविज्ञानमा निकै प्रभाव पार्छ । साउन महिना झरी, हरियाली र उमंगले भरिएको समय मानिन्छ । त्यसैअनुरूप युवती सजिन चाहन्छन् । त्यस्तै, चुरा युवतीको प्रेम प्रतीक मान्ने पनि गरिन्छ । इशाले साउन महिनाको झल्को महसुस गराउन पहिरन अर्डर गर्न आउने ग्राहकलाई हरियो चुरा उपहार दिने गरेको बताइन् । उनी भन्छिन्, लुगा किन्न आउँदा चुरा लगाइदिएर पठाएकी छु । हरियो नङपालिस, हरियो टीका, हातमा मेहन्दी र हरियो चुरालगायत शिरदेखि पाउसम्मै हरियो लगाउने चलनप्रति केही युवा भने व्यंग्य गर्छन् । ललितपुरका वसन्त राजभण्डारीले श्रीमतीको साउने रूप देखेर जिस्क्याउँछन् । मिल्छ भने, हरियै लिपिस्टिक लगाऊ बूढी भनेको छु, उनी रमाइलो भावले भन्छन्, तिम्रै लागि रंगिएकी हुँ भन्दा माया झन् बढ्दो रहेछ ।"
श्रममा अध्यागमनको थप हस्तक्षेप,"(काठमाडौं)कुवेत सरकारद्वारा नेपाली श्रमिकका लागि लिइएको भिसा नीति नबुझी श्रम प्रशासनभित्र हस्तक्षेप गरेको अध्यागमन विभागले त्यसैलाई बल दिने थप विवादास्पद निर्णय गरेको छ ।श्रम स्वीकृतिलाई सरलीकृत गर्न र अध्यागमनमा देखिएको समस्यालाई समाधान गर्न सरकारले ९ वर्षअगाडि जारी गरेको राजपत्र र आफ्नै निर्णयविपरीत अध्यागमनले कुवेतसहित वैदेशिक रोजगारीमा जाने नेपाली श्रमिकलाई थप सास्ती हुने गरी आइतबार निर्णय गरेको हो । जसले श्रम स्वीकृति लिई वैदेशिक रोजगारमा जाने नेपाली श्रमिकलाई बार लगाइदिएको छ ।विभागद्वारा जारी विज्ञप्तिअनुसार वैदेशिक रोजगारमा जाने नेपाली श्रमिकको भिसामा र श्रम स्वीकृतिसम्झौतापत्रमा उल्लेख भएको रोजगारदाताको नाम एउटै हुनुपर्ने नयाँ सर्त छ । यसका साथै प्यारेन्टहोल्डिङ अन्तर्गतको कम्पनीसँग सम्झौता गरी श्रम स्वीकृति लिएको भए प्यारेन्टहोल्डिङ कम्पनीले उक्त कम्पनी आफूमातहतको हो भनी लेखेको आधिकारिक पत्र पेस गरे मात्रै श्रमिकलाई प्रस्थान अनुमति दिइने अर्को सर्त राखेको छ । यी दुवै सर्त ०७० कात्तिक २५ मा प्रकाशित राजपत्र र ०७१ वैशाख ३० मा अध्यागमनले गरेको निर्णयविपरीत छ । रोजगारदाताको मागपत्रअनुसार गन्तव्य देशको भिसामा उल्लिखित पदहरू दुरुस्त नमिल्ने भएपछि सरकारले श्रम स्वीकृतिलाई सरलीकृत गर्न राजपत्र प्रकाशित गरेको थियो । पूर्वस्वीकृतिमा उल्लिखित रोजगारको किसिमभन्दा भिन्न पद र नाम उल्लेख भई भिसा प्राप्त हुने गरेका कारण श्रम स्वीकृतिको निस्सा (स्टिकर) लगाउन कठिनाइ उत्पन्न भएकाले देश तथा कम्पनी फरक नपरेको, तलबलगायतका सेवासुविधा नघटेको र कामको प्रकृति एवं कार्यक्षेत्रमा फरक नपर्ने गरी समान प्रकृतिका पद नामहरू उल्लेख भएको अवस्थामा ऐनको दफा १९ (२) बमोजिम दुरुस्त रहेको मानी विभागले त्यस्ता श्रमिकको राहदानीमा श्रम स्वीकृतिको निस्सा (स्टिकर) लगाइदिने, ०७० कात्तिक २५ मा श्रम, रोजगार तथा सामाजिक सुरक्षा मन्त्रालयद्वारा जारी राजपत्रमा लेखिएको छ । राजपत्रले प्यारेन्टहोल्डिङ कम्पनीअन्तर्गतका कम्पनीमा श्रमिक पठाउन देखिएको प्राविधिक समस्यालाई पनि सम्बोधन गरेको थियो । पूर्वस्वीकृतिमा नाम उल्लेख भएको कम्पनीले श्रमिकको भिसामा नाम उल्लेख भएको कम्पनी आफू आबद्ध रहेको समूहकै प्यारेन्टहोल्डिङ कम्पनी रहेको व्यहोरा आबद्ध कम्पनीको समूहका सबै कम्पनीको सूचीसहित सम्बन्धित मुलुकस्थित नेपाली राजदूतावासद्वारा प्रमाणित गरी निस्सा पठाइदिएको भए ऐनको दफा १९ (२) बमोजिम रोजगारदाता कम्पनी दुरुस्त रहेको मानी वैदेशिक रोजगार विभागले त्यस्ता कामदारको राहदानीमा श्रम स्वीकृतिको निस्सा (स्टिकर) लगाइदिनेछ, राजपत्रमा उल्लेख छ । यसकै आधारमा वैदेशिक रोजगार विभागले भिसा र मागपत्रमा देखिएको भिन्नतालाई सम्बोधन गरी श्रम स्वीकृति जारी हुँदै आएको छ । भिसा र श्रम स्वीकृतिमा पद र नाम नमिलेकाले अध्यागमनलाई प्रस्थान अनुमति दिन कठिनाइ भएपछि ०७१ वैशाख ३० मा अध्यागमन विभागका तत्कालीन महानिर्देशक शरदचन्द्र पौडेलको अध्यक्षतामा बसेको बैठकले श्रम स्वीकृति जारी भएका श्रमिकको हकमा अध्यागमन प्रशासन प्रवेश नगर्ने निर्णय भएको थियो । बैठकको निर्णयमा वैदेशिक रोजगार कार्यालयका तत्कालीन प्रमुख मधुविलास पण्डितसहित अध्यागमन विभागका निर्देशक र त्रिभुवन विमानस्थलस्थित अध्यागमन कार्यालयका प्रमुखहरूको हस्ताक्षर छ । आइतबारको अध्यागमनको निर्णय २०७० अगाडि नै फर्किएको छ । यो निर्णयले श्रम स्वीकृतिलाई सरलीकृत र अध्यागमनको सेवा प्रवाहलाई प्रभावकारी बनाउनुको सट्टा झन् गन्जागोल बनाइदिएको छ ।श्रम, रोजगार तथा सामाजिक सुरक्षा मन्त्रालयले अध्यागमन आफ्नो क्षेत्रधिकारबाहिर गएको जनाएको छ । अध्यागमनले आफ्नो र श्रमको कार्यक्षेत्र छुट्याउन सकेन, नचाहिँदो हिसाबले श्रमको क्षेत्र प्रवेश गर्दा यो क्षेत्रलाई थप अप्ठ्यारो बनाउने काम भयो, मन्त्रालयका रोजगार महाशाखा प्रमुख राजीव पोखरेलले भने, एकीकृत राज्य प्रणालीअनुसार सेवा प्रवाह गर्नुपर्नेमा आआफ्नै शैलीले डम्फु बजाउँदा आमनागरिक पीडित भए ।मन्त्रालयले कुवेत जाने श्रमिकलाई रोकिदिँदा रोजगारदाताले उपलब्ध गराएको टिकट खेर गएको जनाएको छ । श्रम स्वीकृतिमा त्रुटि छैन, श्रम स्वीकृति लिएका श्रमिकको जिम्मेवार श्रम मन्त्रालयले लिन्छ भनिरहेको छ तर अध्यागमनले प्रमाणबिना काम गरिरहेको छ, उनले भने ।नेपाल वैदेशिक रोजगार व्यवसायी संघका पूर्वअध्यक्ष रोहन गुरुङले मागपत्रअनुसार भिसामा पद नमिल्ने अवस्था रहेको बताए । हामीले पठाउने कम्पनी र कामको प्रकृतिमा फरक पर्दैन तर भिसामा उल्लेख पद र मागपत्रमा शाब्दिक फरक मात्रै पर्छ, यो प्राविधिक समस्या मात्रै हो, उनले भने, जस्तो रोजगारदाताले रेस्टुरेन्टका लागि श्रमिक मगाउँदा रेस्टुरेन्ट क्रु भनेर मगाउँछ तर भिसामा पद आउँदा कुक, हेल्पर, क्लिनर देखिन्छ । यस्तो समस्या झन्डै ८५ प्रतिशतको हुन्छ ।नेपाल वैदेशिक रोजगार व्यवसायी संघका अध्यक्ष राजेन्द्र भण्डारीको नेतृत्वमा अध्यागमन प्रशासनबाट भएको त्रुटिले क्षति पुगेको भन्दै आइतबार अध्यागमन विभागमा धर्ना दिइएको थियो । अध्यागमनले भिसा नीति नबुझी आकस्मिक रूपमा १ सय १७ श्रमिकलाई रोक्दा झन्डै एक करोड रुपैयाँ गुमेको छ । अध्यागमनले यात्रुले पेस गरेका कागजातको आधिकारिकता जाँच गरी आगमन तथा प्रस्थान अनुमति दिने वा नदिने सम्बन्धमा निर्णय गर्न सक्ने सार्वभौम अधिकार कानुनतः अध्यागमन अधिकृतमा निहित रहेको बताएको छ । यसैबीच, वैदेशिक रोजगार विभागले संस्थागत श्रम स्वीकृति लिई कुवेत र जोर्डन जान लागेका १ सय ५६ जना श्रमिकलाई बिनाकारण रोक लगाइएको विषयमा संयुक्त रूपमा छानबिन गरी दोषीमाथि कारबाही गर्नुका साथै कामदारलाई विदेश पठाउनुपर्ने जनाएको छ । अध्यागमन विभागबाट छानबिन समिति गठन भएको भन्ने विषय सराहनीय भए पनि यस प्रकारको घटनामा गृह र श्रम मन्त्रालयअन्तर्गत संयुक्त छानबिन समिति गठन गरी स्वतन्त्रतापूर्वक छानबिन गर्नुपर्छ, विज्ञप्तिमा उल्लेख छ ।विभागले एकै प्रकृतिको कागजातका आधारमा एउटै लटमा श्रम स्वीकृति लिई प्रस्थानका लागि विमानस्थल पुगेका व्यक्तिहरूमध्ये कसैलाई प्रस्थान अनुमति दिएको, कसैलाई नदिएको जनाएको छ । संस्थागत श्रम स्वीकृति लिई श्रमिकहरूलाई गलत स्थान वा गलत कागजातका आधारमा वैदेशिक रोजगारमा पठाएमा वैदेशिक रोजगार ऐनबमोजिम क्षतिपूर्ति, जरिवाना तथा कैद सजायसमेत हुने व्यवस्था रहेकामा अध्यागमन कार्यालयबाट फिर्ता पठाउनु मनासिव नरहेको र श्रम स्वीकृतिको अन्तिम अधिकार विभागलाई मात्रै रहेकाले अध्यागमन विभाग श्रम स्वीकृतिको विषयमा प्रवेश गर्न उपयुक्त नहुने विज्ञप्तिमा उल्लेख छ ।अध्यागमनले आइतबार जारी गरेका सर्तहरूलाई विभागले अस्वीकार गरेको छ । अध्यागमनले अंग्रेजीबाहेक अन्य भाषामा भएका भिसा अनिवार्य रूपमा अंगेजी भाषामा अनुवाद गरी नोटरीसमेत पेस गर्नुपर्ने सन्दर्भमा विभागले भने वैदेशिक रोजगार विभागको अनुवादकबाट अनुवाद भई विभागबाट श्रम स्वीकृति हुने व्यहोरा रहेको जानकारी दिएको छ । कुवेत जाने श्रमिकहरूको विद्युतीय भिसा सम्बन्धमा सम्बन्धित इजाजतपत्र प्राप्त संस्था (म्यानपावर) का व्यवसायीले जिम्मेवारी लिई प्रतिबद्धता व्यक्त गर्नुपर्ने अध्यागमनको सर्त थियो । इजाजतपत्रका विषयमा व्यवसायीहरू वैदेशिक रोजगार ऐनबमोजिम जिम्मेवार रहने हुँदा छुट्टै प्रतिबद्धतापत्र आवश्यक पर्दैन, विज्ञप्तिमा उल्लेख छ ।"
भारतले दियो ३४ एम्बुलेन्स र ५० बस,"काठमाडौं (कास) भारतीय राजदूतावास काठमाडौंले आइतबार स्वास्थ्य र शिक्षा क्षेत्रमा काम गर्ने संघसंस्थालाई ३४ वटा एम्बुलेन्स र ५० वटा स्कुल बस प्रदान गरेको छ । नेपालका लागि भारतका राजदूत नवीन श्रीवास्तवले शिक्षा, विज्ञान तथा प्रविधिमन्त्री अशोककुमार राईको उपस्थितिमा एम्बुलेन्स र बसका चाबी हस्तान्तरण गरे । दूतावासले नेपालको स्वास्थ्य तथा शिक्षा क्षेत्रको उच्च प्राथमिकतालाई ध्यानमा राख्दै भारत सरकारले सन् १९९४ यता भारतको स्वतन्त्रता दिवस र गणतन्त्र दिवसका अवसरमा विभिन्न क्षेत्रका लाभग्राही संस्थालाई एम्बुलेन्स तथा स्कुल बस उपहारस्वरूप प्रदान गर्दै आएको छ । हस्तान्तरण कार्यक्रममा भारतका राजदूत श्रीवास्तवले एम्बुलेन्स र बस हस्तान्तरण भारत र नेपालबीचको बलियो विकास साझेदारीको एक अंशका रूपमा रहेको जानकारी दिए । मन्त्री राईले भारत सरकारको सहयोगमा नेपालमा जारी विकास परियोजनाको प्रशंसा गरे । भारतले सन् १९९४ यता नेपालका संघसंस्थालाई ९७४ वटा एम्बुलेन्स र २३४ वटा स्कुल बस उपहारस्वरूप उपलब्ध गराइसकेको दूतावासले जनाएको छ ।"
ललिता निवासमा शरणार्थी प्रकरणका अभियुक्तको जग्गा,"काठमाडौं (कास) नेपालीलाई नक्कली भुटानी शरणार्थी बनाएर अमेरिका लैजाने भन्दै रचिएको प्रपञ्चमा मुछिएका केशव तुलाधर ललिता निवासको जग्गा हिनामिना प्रकरणको अनुसन्धानमा पनि तानिएका छन् । काठमाडौं नयाँबजार (खुसिबु) क्षेत्रका ५९ वर्षीय तुलाधर र परिवारजनका नाममा ललिता निवास परिसरमा १ रोपनी ९ आना जग्गा भेटिएको छ । भूमाफिया र बिचौलियासँग मिलेर ललिता निवासको जग्गा हात पारेको आशंकामा प्रहरीको केन्द्रीय अनुसन्धान ब्युरो (सीआईबी) ले तुलाधरमाथि अनुसन्धान गरिरहेको छ । शरणार्थी प्रकरणमा बिहीबार पक्राउ परेका उनलाई आइतबार जिल्ला अदालत काठमाडौंले १५ लाख धरौटीमा छाड्न आदेश दिएको थियो तर लगत्तै ललिता निवास प्रकरणमा सीआईबीले उनलाई पक्राउ गरेर अनुसन्धान अघि बढाएको हो । भुटानी शरणार्थी प्रकरणमा किर्ते, ठगी, संगठित अपराध र राज्यविरुद्धको अपराध गरी ४ वटा कसुरमा ३० जनालाई प्रतिवादी बनाएर सरकारी वकिल कार्यालयले जिल्ला अदालत काठमाडौंमा मुद्दा दायर गर्दा तुलाधर फरार थिए । उनी फरार रहेकै अवस्थामा जिल्ला अदालत काठमाडौंले पूर्वउपप्रधानमन्त्री टोपबहादुर रायमाझी, पूर्वगृहमन्त्री बालकृष्ण खाण र नेपाल सरकारका सचिव टेकनारायण पाण्डेसहित १६ जनालाई पुर्पक्षका क्रममा थुनामा पठाएको थियो । बाँकी दुई जनालाई धरौटीमा छाडेको थियो । फरार अवस्थामै पक्राउ परेका तुलाधरलाई प्रहरीले अदालतमा उपस्थित गराएकामा आइतबार धरौटीमा छाड्न आदेश दिएको थियो । धरौटी बुझाएर रिहालगत्तै उनी ललिता निवास प्रकरणमा समातिएका हुन् ।स्रोतका अनुसार तुलाधरले भाटभटेनीका सञ्चालक मीनबहादुर गुरुङबाट २०६४ साउन ६ मा ५ आना १ पैसा र उनकी पत्नी कल्पना तुलाधरले गुरुङकी पत्नी सरला घलेबाट २०७१ साउन ६ मा १ रोपनी ४ आना किनेको देखिन्छ । सीआईबीका एसएसपी दिनेश आचार्यले जग्गा शंकास्पद रूपमा आएको देखिएकाले उनलाई पक्राउ गरिएको बताए । अनुसन्धानमा संलग्न अधिकारीका अनुसार उक्त जग्गा नक्कली मोही नारायण महर्जन र हेरामाया महर्जनबाट भूमाफिया किटान गरिएका शोभाकान्त ढकाल र रामकुमार सुवेदीको परिवार हुँदै मीनबहादुर गुरुङका नाममा पुगेको थियो ।"
समलैंगिकको अधिकार र सर्वोच्चको आदेशलाई सम्मान गर,"मानवअधिकार र मौलिक हकको मामिलामा नेपाल दक्षिण एसियामै अग्रणी छ । कारण हुन्, अन्तर्राष्ट्रिय मानवअधिकार कानुनको सिद्धान्तको परिपालना र भोगचलनको पक्षमा हाम्रो न्यायालयले गरेका दर्जनौं आदेश र फैसलाहरू । पछिल्लो उदाहरण हो, समलैंगिक विवाह दर्ता गराउनु भनी सर्वोच्च अदालतले सरकारका नाममा गरेको अन्तरिम आदेश, जसको खुलेर प्रशंसा पनि भएको थियो । राष्ट्रिय र अन्तर्राष्ट्रिय रूपमा स्वागत गरिएको यही आदेशको प्रतिलिपि लिएर पुगेको एक समलैंगिक जोडीलाई भने काठमाडौं जिल्ला अदालतले विवाह दर्ता अस्वीकार गरेको छ, जुन मौलिक अधिकारको प्रचलन र अविभेदको सिद्धान्त लागू गराउने मामिलामा सर्वोच्चको अग्रगामी कदमको विरुद्धमा छ । मानवअधिकारको विश्वव्यापी घोषणापत्र, १९४८ ले वर्ण, लिंग, जात, धर्म, पेसा, व्यवसाय, राष्ट्रियता आदि कुनै पनि आधारमा कसैमाथि विभेद गर्न निषेध गरेको छ । यो कुनै पनि भूगोल र मानचित्रमा सीमित नरही पृथ्वीभरका मानिसका लागि गरिएको साझा घोषणा थियो, जसलाई अस्वीकार गर्ने अधिकार राज्य र यसका निकायहरूलाई छैन । यही सिद्धान्तका आधारमा राष्ट्रसंघले मानवअधिकारका ९ वटा ठूला अभिसन्धि जारी गरेको छ, जसमध्ये सात वटाको पक्षराष्ट्र नेपाल हो । मानवअधिकारको घोषणापत्र र आफूले अनुमोदन गरेको अन्तर्राष्ट्रिय अभिसन्धिहरू अनुकूल कानुन बनाउनु र त्यसको पालना गराउनु सदस्य राष्ट्रका हैसियतले नेपालको दायित्व हो । अझ, सर्वोच्चले व्याख्या गरेका कानुन, नजिर र आदेशलाई परिपालन गर्नु सबैको जस्तै अदालतहरूको पनि हो । यौनिक अल्पसंख्यकका तर्फबाट समलैंगिक विवाहलाई दर्ता गराइपाऊँ भनी रिट परेको थियो । त्यसमाथि प्रारम्भिक सुनुवाइमै सर्वोच्च अदालतले समलैंगिक विवाहलाई दर्ता गराउन भनी विपक्षीहरूका नाममा आदेश जारी गरेर मौलिक हक संरक्षण गर्ने आफ्नो दायित्व निर्वाह गरेको थियो । तर, विपक्षीहरूको सूचीमा काठमाडौं जिल्ला अदालतको नाम नभएको अनौठो तर्क गर्दै जिल्ला न्यायाधीश माधवप्रसाद मैनालीले सर्वोच्चको अन्तरिम आदेशको न्यायिक मनसायको अन्यथा हुने गरी याचक समलैंगिक जोडीलाई फर्काइदिएका छन् । तल्लो अदालतको त्रुटिपूर्ण आदेश र फैसला सच्याउने अधिकार माथिल्लो अदालतलाई छ । त्यसैले सर्वोच्चको आदेश परिपालना गराइपाऊँ भनी निवेदक समलैंगिक जोडी अहिले उच्च अदालत पाटनको ढोका ढकढकाउन पुगेका छन् । हो, सर्वोच्चका धेरै आदेशलाई राज्यका कार्यकारी निकायले भिन्न व्याख्या वा टिप्पणी गरेर टार्ने काम भने गर्दै आएका थिए, छन् । यसै कारण हाम्रोमा अधिकारका मामिलामा न्यायपालिका अग्रगामी र कार्यपालिका यथास्थितिवादी रहँदै आएको हो । तर, सर्वोच्चले गरेको आदेशलाई जिल्ला अदालतले आफूअनुकूल व्याख्या गरेर त्यसलाई अस्वीकार गरेको हाम्रो न्यायिक इतिहासमा अस्वाभाविक घटना हो । कानुन र आदेश तथा फैसलाहरूको व्याख्या गर्दा धेरै अर्थ लागेमा सबभन्दा हितकारी अर्थलाई अंगीकार गर्नुपर्छ भन्ने विधिशास्त्रीय मान्यता छ । हाम्रो न्यायालयले मानवअधिकारको प्रचलनमा सधैं यो सिद्धान्तको पालना गर्दै आएको पनि छ । तर, आत्मसम्मानपूर्वक बाँच्न पाउने नागरिकको नैसर्गिक अधिकारलाई न्यायपालिकाले पनि कार्यपालिकाले पनि अस्वीकार गरेमा हाम्रो न्यायिक परम्पराको विरुद्धमा हुनेछ । हुन त समग्रमा नेपाल यौनिक अल्पसंख्यकको अधिकारलाई मान्यता दिने दिशामा अझै पनि अगाडि नै छ । आफ्नो जनगणनामा तेस्रो लिंगीको श्रेणी समावेश गर्ने विश्वका थोरै देशहरूमध्येको एकमा चिनिएको नेपालको आफ्नै परिचय छ । तर पनि, समलैंगिक विवाहलाई कानुनी रूपमा मान्यता दिलाउन र समग्र समाजले यसलाई स्विकार्ने बनाउनचाहिँ धेरै काम गर्नै बाँकी रहेछ भन्ने काठमाडौं जिल्ला अदालतको यो आदेशले पुष्टि गरेको छ । स्मरणीय के छ भने प्रमुख जिल्ला अधिकारीको अड्डाले गर्दै आएको विवाह दर्ता बढी न्यायपूर्ण र सजिलो बनाउन जिल्ला अदालतमा हुन थालेको हो । यस्तोमा जिल्ला प्रशासन कार्यालयले जस्तै न्यायालयले पनि संकीर्ण परिभाषा दिन र शब्दजालको प्रयोग गर्न मिल्दैन । विवाह एक नितान्त व्यक्तिगत निर्णय हो । यसमा कुनै जात, धर्म र भाषा इत्यादि मात्रै होइन, लिंगको पनि सर्त हुनु हुँदैन भन्ने विधिशास्त्रीय मान्यताको कानुनी परिपालना विकसित र सभ्य भनिने पश्चिमा देशहरूमा पनि पूर्णतः हुन सकिरहेको छैन । संसारभरि नै कार्यकारी हैसियतमा रहेका सबैजसो महिलापुरुष विवाहलाई मात्रै प्राकृतिक ठान्छन् । निर्णायक भूमिकामा भएका उनीहरूको सांस्कृतिक र वैयक्तिक दृष्टिकोण समलैंगिक विवाहको विरुद्धमा अक्सर आउने गर्छ जो पक्षपातपूर्ण हुन पुग्छ । यसलाई अन्तर्राष्ट्रिय मानवअधिकारको सिद्धान्तअनुसार परिपालना गराउने मामिलामा अदालतहरू बढी सक्रिय छन्, जसमध्ये नेपालको न्यायालय पनि पर्छ । अदालतको यो विरासतलाई अझ उन्नत बनाउने जिम्मेवारी उच्च अदालतसम्म आइपुगेको छ ।"
कोशी प्रदेशमा तमासा,"पछिल्लो पटक नामकरण गरिएको कोशी प्रदेश आफ्नो न्वारान गर्न नपाउँदै विविध मुद्दाहरूमा फसेको छ । अहिले कोशी प्रदेशमा फेरि राजनीतिक दलहरूको समेत तमासा प्रदर्शन भइरहेको छ । कुनै पनि दलले बहुमत ल्याउन नसकेको र गठबन्धनबाट पनि बहुमत पुग्न नसकेको अवस्था छ । एमाले नेतृत्वको सरकार पनि ढलेपछि कांग्रेसको नेतृत्वमा नयाँ सरकार गठन भए पनि धरापमा रहेको छ । नयाँ सरकार गठनमा बहुमत पुर्याउनका लागि त्यहाँका सभामुखको एक मतसमेत जोडेर दलहरूले बहुमत पुर्याए । प्रदेश प्रमुखबाट मुख्यमन्त्रीको शपथसमेत खुवाइसकेको अवस्थामा त्यहाँका सभामुखले नैतिक आधार त गुमाएकै छन् । दलहरूको लाजमर्दो व्यवहारसमेत छताछुल्ल भएको छ । सभामुख व्यक्ति नभई तटस्थ संस्था हो । सभामुखको हैसियत पनि सोही सम्मानित अवस्थामा रहेको हुन्छ । सभामुखमा निर्वाचित भएपछि कुनै पनि दलमा संलग्न नभएको घोषणा गरेर तटस्थ रहनुपर्ने व्यक्तिले सरकार गठनमा अमुक दलबाट आफ्नोसमेत नाम दिएर भोट सुनिश्चित गर्नुलाई कदापि राम्रो मान्न सकिन्न । सभामुखले सरकार गठन र विघटनमा मत जाहेर गर्नु सरासर गलत हो । यो उनको ऐतिहासिक गल्ती पनि हो । त्यसैले उनको चौतर्फी आलोचना पनि भइरहेको छ । कोशीमा सरकार गठन हुन सकेन भने संसद् भङ्ग गरेर मध्यावधि निर्वाचनमा जाने अन्तिम सम्भावना रहन्छ । यसलाई रोक्ने हो भने सके ठूला दलहरू मिलेर सरकार बनाउने नसके साना दललाई ठूला दलले समेटेर सरकार बनाउन प्रयास गर्नुपर्छ । आगामी अवधि स्थायी सरकार दिएर कोशी प्रदेशमा जनतालाई आश्वस्त बनाउनुपर्छ । यदि मध्यावधि निर्वाचन भयो भने प्रदेश संरचनाप्रति नै अविश्वास पैदा हुन्छ । प्रदेशको औचित्यमाथि प्रश्न उठाउनेहरूलाई थप बल पुग्छ । त्यसैले कोशीले प्रदेश संरचना खारेजीको आन्दोलनको अगुवाइ नगरोस् । सबै दलहरू मिलेर संयुक्त सरकार बनाइयोस् । यसबाट सबैलाई फाइदा नै हुनेछ । देशको ढुकुटीसमेत सुरक्षित रहनेछ । नरनाथ पाण्डे, कावासोती८, नवलपरासी (पूर्व)"
शेखरको खुट्टा दुई डुंगामा !,"आइतबारको कान्तिपुरमा प्रकाशित कांग्रेस नेता शेखर कोइरालाको अन्तर्वार्तामा चर्को आवाज र चर्को कुरा गर्दैमा ठूलो नेता हुने होइन भन्ने तर्क जायज छ । व्यक्तिमा होइन मुद्दामा मात्र सहकार्य हुने विचार पनि उचित नै छ । नेपालमा मुद्दाभन्दा व्यक्तिकेन्द्रित राजनीति हुँदा र गुटवादिता धेरै हुँदा राजनीतिक पार्टीप्रति नै वितृष्णा उत्पन्न हुन गएका बेला शेखरको विचार धेरै हदसम्म सान्दर्भिक छ । भुटानी शरणार्थी लगायत जल्दोबल्दो समस्यामा कुरा नउठाए कांग्रेसको अस्तित्व नै समाप्त हुने शेखरको तर्क उचित छ । तर पार्टी सभापतिमा पनि आफैं उठ्ने अनि संसदीय दलको नेतामा पनि जिब्रो चपाउने शेखरको कुरा अलि मन परेन । उहाँले खुलेर दलको नेताको चुनावमा गगन थापालाई सहयोग गर्छु भन्नुभएको भए कांग्रेसको युवाहरूमा सकारात्मक तरंग जान्थ्यो । उहाँले अन्तर्वार्तामा आउने पार्टी सभापतिमा आफैं उठ्ने र दलको नेतामा पनि अहिले केही नभन्ने दोधारे चरित्र देखाउँदा उहाँप्रति संशय उत्पन्न भएको छ । दुवै पदमा लोभ देखाउँदा दुवै पद खुस्कन सक्छ । गगनलाई देउवाभन्दा पनि शेखरबाट चुनौती देखिन्छ । गत वर्ष भएको दलको नेताको चुनावमा पनि शेखरले अन्तिम समयमा छोड्दा गगनले अपेक्षित मत पाएनन् । पहिलेदेखि नै गगनलाई समर्थन गरेको भए परिणाम अर्कै आउन सक्थ्यो । फेरि पनि दलको नेतामा र भावी प्रधानमन्त्रीको कुर्सीमा शेखरको दाबी हुन सक्छ । उहाँले सहजै गगनलाई मौका दिनुहोला भन्ने लाग्दैन । यसर्थ गगनले शेखरलाई अहिलेदेखि नै २ पदमध्ये कुन पद ? भन्ने कुरामा प्रस्ट गर्न जरुरी छ । अन्यथा पहिलेझैं अन्तिम समयमा पुनः शेखरबाट धोका हुन सक्छ । अगाडिबाट छुरा हान्नेसँग लड्न सकिन्छ । तर पछाडिबाट हान्नेसँग सकिँदैन । होस गरौं है । कांग्रेसमा सर्वाधिक वाकपटुता भएका नेता हुन् गगन थापा । यिनले गर्ने भाषणलाई धेरैले रुचाउने गर्छन् । सार्वजनिक मञ्चमा यदि देउवा, शेखर एकातिर र गगन, विश्व अर्कोतिरको मञ्चबाट भाषण गर्दाको परिस्थितिको कल्पना गरौं त । निश्चित छ गगनविश्वको मञ्चतिर मानिसहरूको भीड बढी हुनेछ । कुरा प्रस्ट छ, काग्रेसको भोट बैंक बढाउन देउवाशेखरभन्दा गगनविश्व कैयौं गुणा सक्षम छन् । तर पनि पार्टीको अंकगणितले जहिल्यै गगनहरू पछाडि परिरहेका छन् । आम जनताले नरुचाए पनि पार्टीभित्रको गलत संरचनाका कारण असफल प्रमाणित भएका नेताहरू नै प्रधानमन्त्रीको म्युजिकल चेयरमा सधैं बस्ने अवसर पाइरहेका छन् । यसबाट मुक्ति पाउन पार्टीको संरचना, सोच र पार्टीभित्रै विद्रोह गर्ने साहस आवश्यक छ । गगन, विश्व, प्रदीप, धनराज, बद्री पाण्डे, जीवन परियारजस्ता युवा नेताहरूले एकसाथ विद्रोह गरेमा कांग्रेसको मूलधार उनीहरू नै हुन्छन् । अधिकांश पार्टी कार्यकर्ता उनीहरूसँगै रहन्छन् । त्यसका लागि विद्रोहको साहस हुनुपर्छ । अनि मात्र देश र पार्टीले काँचुली फेर्न सक्छ । अब पनि ठूला पार्टीका ठूला नेताहरू नसच्चिने हो भने आउँदो आम निर्वाचनमा योभन्दा पनि खराब परिणाम आउने निश्चत छ । गोपाल देवकोटा, गौरीनगर, कामनपा७"
मधेशकेन्द्रित दल मिटर ब्याज समस्या समाधान गर्न अनिच्छुक,"मिटर ब्याज सम्बन्धी समस्या छानबिन गर्न गठित आयोगको रिपोर्ट सार्वजनिक भएपछि पीडितहरूको वास्तविक अवस्था बाहिरिएको छ । २०६३२०६३ को आन्दोलनपछि राष्ट्रपति, उपराष्ट्रपति लगाएतका थुप्रै शक्तिशाली पदमा तराईका नेताहरूले स्थान पाए । तर किन उनीहरूले नै आफ्नो क्षेत्रको यति ठूलो समस्या समाधान गर्न रुचाएनन्, गम्भीर प्रश्न खडा भएको छ । तर मिटर ब्याजका अत्यधिक घटना मधेशमा देखिएका छन् । पछिल्लो समय नेपाली राजनीतिमा मधेसकेन्द्रित दलहरू सधैं केन्द्रमा छन् । यो समस्याको समाधान गर्न मधेसले नै रुचि नदेखाएको सन्देश बाहिर आएको छ । मधेसका जनता नै भन्न थालेका छन्, हामीलाई हाम्रै समुदायले बन्धक बनाएको छ । उनीहरू खाली खुट्टा, भोको पेटमा राजधानी आएका छन् । लामो समय आन्दोलनामा होमिए पनि उनीहरूले केही पाएका छैनन् । अहिले पनि मिटरब्याजीको समस्या हल गर्न राजनीतिक दलहरू नै अग्रसर नभएको देखिन्छ । अतः सरकारले तीनचार पुस्तादेखिको समस्याको स्थायी समाधानका लागि बलियो कानुन ल्याउनुपर्छ । त्यस्तो भएन भने नांगो खुट्टा र भोको पेटले सडकमा हुने आन्दोलन असभ्य पनि हुन सक्छ । यसबाट निम्तने समस्या झन् जटिल हुनेछ । रामकृष्ण बराल, जोरपाटी५, काठमाडौं"
राष्ट्रिय 'तमासासभा !,"सधैं निरीहयो प्रकरणलाई बिर्सिंदा पनि राष्ट्रिय सभाको भूमिका र यसका गतिविधिप्रति सन्तुष्ट हुने ठाउँ भेटिँदैन । कताकता राष्ट्रिय सभा प्रतिनिधिसभाकै छायामा कतै हराइरहेको भान हुन्छ । कतिपयले प्रतिनिधिसभाको मातहतको सभा ठान्ने निम्छरो सोचका कारण राष्ट्रिय सभाले आफ्ना भूमिकाको प्रभावकारिता खोज्न नसकेको भन्ठान्छन् । यद्यपि, संविधान र कानुनले दिएकै कार्यक्षेत्र अनुरूप पनि यो सभाले अपेक्षाकृत काम गर्न सकेको छैन । विज्ञ सेवा प्रदान गर्ने, कानुन बनाउने, सरकारलाई उत्तरदायी बनाउने, नियमन र निर्देशन दिने र संसदीय सुनुवाइ गर्ने आदि राष्ट्रिय सभाका तोकिएका कार्यक्षेत्र हुन् । यी कार्यक्षेत्रमा पनि राष्ट्रिय सभा खरो उत्रन सकेको देखिँदैन । राष्ट्रिय सभा बैठक, यस सभामातहतका समितिको बैठक सञ्चालनका औपचारिकता त पूरा भएका छन्, तर यो सदनको परिपक्वता र विज्ञताबाट तल्लो सदन प्रतिनिधिसभा लाभान्वित हुन सकेको छैन ।हो, संविधानले प्रतिनिधिसभा नभएको अवस्थामा यसले गर्ने काम राष्ट्रिय सभाले गर्ने व्यवस्था किटान नगरिदिएका कारण कतिपय बेला यो सभा निरीह र मूकदर्शक हुने गरेको छ । केही दृष्टान्त तत्कालीन केपी ओली सरकारले प्रतिनिधिसभा विघटन गर्दा देखियो । जस्तो, संवैधानिक आयोगका पदाधिकारीहरूको नियुक्ति संसदीय सुनुवाइबिनै गरियो । संसद् नभएको बहानामा नीति तथा कार्यक्रम नै पेस गरिएन । यति मात्रै होइन, सरकार गठनका बेला पनि राष्ट्रिय सभाका सांसदहरूले आफू अपहेलित हुने गरेको अनुभूति गर्छन् । कारण, यो सभाका अति कम सांसदले मन्त्रिपरिषद्मा ठाउँ पाउने गरेका छन् । लोकतान्त्रिक विधि र पद्धतिलाई दिगो राख्न राष्ट्रिय सभाको भूमिका अझ स्पस्ट परिभाषित हुनु आवश्यक भएको कुरामा दुईमत नहोला । यद्यपि, यथार्थ यो पनि हो कि, संविधानले दिएका अधिकार र कार्यक्षेत्रहरूमा पनि यो सभाले आफ्नो भूमिका सबल बनाउन सकेको छैन ।यसका कारणमध्ये मुख्य हो, योग्य र विज्ञ प्रतिनिधि छनोट गर्न नसक्नु । निर्वाचनले लोकप्रिय नेता निर्वाचित गरे पनि कतिपय बेला सक्षम र योग्य मान्छे यस्ता जनप्रतिनिधिमूलक संस्थामा नपुग्न सक्छन् । त्यो अभाव पूरा गर्न पनि राष्ट्रिय सभाको अवधारणा विकास भएको मानिन्छ । हाम्रो सन्दर्भमा पनि सन्तुलन र नियन्त्रणको सिद्धान्तबाट अभिप्रेरित भएर सोही अवधारणा अंगीकार गर्दै दुई सदनात्मक प्रणाली अपनाइएको हो । लोकतान्त्रिक पद्धति भएका सबै ठाउँमा दुई सदनात्मक व्यवस्था हुनैपर्छ भन्ने जरुरी छैन । आआफ्नै आवश्यकता र औचित्य अनुसार, लोकतान्त्रिक प्रणाली अपनाएका देशहरूले पनि कहीँ एक सदनात्मक त कही दुई सदनात्मक व्यवस्था गरेका छन् । हामीले लिखित संविधान आएदेखि नै दुई सदनात्मक प्रणाली अभ्यास सुरु गर्यौं । २००४ सालमा नेपाल सरकारको वैधानिक कानुन जारी हुँदा पनि राष्ट्रसभा र भारदारी सभा भनेर दुई सदनात्मक व्यवस्था गरिएको थियो । नेपाली कांग्रेसका नेता नरहरि आचार्य राष्ट्रिय सभा ः अलग पहिचानको खोजी शीर्षक कार्यपत्रमा लेख्छन्, अहिलेको माथिल्लो सदनजस्तै त्यसबेलाको भारदारी सभामा पनि विभिन्न संस्था, पेसा र व्यवसायमा काम गरेर राष्ट्रको गौरव बढाउने व्यक्तिहरूलाई यसमा सामेल गरिनेछ भनेर भनिएको थियो । तर त्यो प्रयास २००७ सालको आन्दोलनलाई थामथुम पार्ने एउटा असफल काम मात्रै साबित भयो । (आचार्य ः २०५०) त्यसपछि, २०१५, २०४७ हुँदै २०७२ आइपुग्दा हामीले दुई सदनात्मक संसद्को अभ्यास गर्दै आएका छौं । अहिले नेपालको संविधान अनुसार, संघीय संसद् दुई सदनात्मक छ । प्रत्यक्ष र समानुपातिक मिश्रित निर्वाचन प्रणालीका आधारमा २ सय ७५ सदस्यीय प्रतिनिधिसभा गठन हुने व्यवस्था छ भने राष्ट्रिय सभा ५९ सदस्यीय हुन्छ । जसमा ५६ जना प्रदेश सांसद, स्थानीय तहका मेयर उपमेयर, अध्यक्ष उपाध्यक्षहरूका फरकफरक मतभारका आधारमा चुनिन्छन् । प्रत्येक प्रदेशबाट कम्तीमा तीन जना महिला, एक दलित, एक अपांगता भएका वा अल्पसंख्यकसहित आठआठ सदस्य चुनिएर आउने व्यवस्था छ । त्यस्तै सरकारको सिफारिसमा एक महिलासहित तीन जना राष्ट्रपतिबाट मनोनीत हुने व्यवस्था पनि छ । संविधानले राष्ट्रिय सभालाई समावेशी चरित्रको रंगीचंगी बनाउँदै गर्दा योग्यताविज्ञताको पाटो भुलेको देखिन्छ, जसले गर्दा यो सभाको गुणस्तर र भूमिका प्रश्नको घेरामा परेको छ । यो सभाको प्रभाव, औचित्य र भूमिकाको सबलीकरण गर्दा सुधारको प्रस्थानविन्दु यही हुनुपर्छ । अर्थात् व्यवहारमै विज्ञ र योग्य प्रतिनिधि छनोट राष्ट्रिय सभा गठनको मुख्य आधार बनाइनुपर्छ । त्यसो हुँदा यो सभा नेताविशेषको आदेशफालक यसम्यान हरूबाट मुक्त हुनेछ । अनि मात्रै बिहीबारको तमासा नदोहोरिएला कि ?"
विधानबमोजिम चलोस् पार्टी,"नेने पाली कांग्रेसको देशको राजनीतिक परिवर्तन र विकासमा ठूलो भूमिका छ । तर इतिहासको गुणगान गाएर मात्र कुनै पनि पार्टी दीर्घजीवी हुन सक्दैन । आजका नेताले के गरे र जनताले के पाए भन्ने प्रश्न महत्त्वपूर्ण छ । इतिहास मेटाएर मेटिन्न भन्ने सत्य हो, तर आजभोलि नेपाली राजनीतिमा नयाँ तरंग र नयाँ मोड आएको पनि उत्तिकै सत्य हो । गएका स्थानीय र संसदीय निर्वाचनपश्चात् देशमा ठूला राजनितिक दलहरूलाई ठूलै झड्का लागेको छ । स्थानीय तहमा विजयी स्वतन्त्र उम्मेदवारको कार्यसम्पादन पनि अन्यत्रको तुलनामा चर्चायोग्य नै छ । संसदीय चुनावमार्फत उदाएको राष्ट्रिय स्वतन्त्र पार्टीलाई उपचुनावले अझ हौस्याएको छ । कांग्रेससहित पुराना दलप्रति भने जनता आक्रोशित छन् । नेताहरू बारम्बार संसद्, मन्त्री र प्रधानमन्त्री भए पनि देशमा सोचेजस्तो परिवर्तन नआएको भन्दै निराश छन् । नयाँ राजनीतिक अनुहार र दलमा केही भैहाल्छ कि भनेर आकर्षित हुने क्रम बढ्दो छ । नयाँ दलका नेताहरूले कैयौं स्टन्टबाजी पनि गरिरहेका छन् । ठूला र पुराना दलले केही गरेनन्, देश लुटेर खतम बनाए, जनतालाई दुःख दिए भनेका छन् । अरूलाई दोष लगाएरै अर्को चुनावमा सफल हुने मिसनमा छन् उनीहरू । यता, ऐतिहासिक कालखण्डमा आफ्नो जिम्मेवारीमा खरो उत्रिएको कांग्रेस अहिले दिग्भ्रमित भएको हो कि भन्ने भान हुन्छ । पार्टीमा उही पुराना नेताहरूको दबदबा रहँदा कार्यकर्ता निराश छन् । जनताको आक्रोश र निराशा पनि स्वाभाविक छ । यस्तोमा कांग्रेसले आफ्नो गल्ती स्विकार्नुपर्छ । १४ औं अधिवेशनमा युवा अनुहार पनि पदाधिकारीमा चुनिएकाले नागरिकमा केही आशा बढेको थियो । तर नेतृत्वले पुरानै कार्यशैली नत्याग्दा त्यो आशा पनि अहिले निराशामा बदलिएको छ । हुन पनि कांग्रेसभित्रको आन्तरिक लोकतन्त्र कमजोर छ । पार्टी विधिविधान अनुसार चल्न सकिरहेको छैन । कार्यसमिति नै पनि महाधिवेशन भएको डेढ वर्षसम्म पनि पूरा हुन सकेको छैन । विधान अनुसार वर्षको एक पटक महासमिति सदस्य बैठक, प्रत्येक २ महिनामा केन्द्रीय कार्यसमिति बैठक र प्रत्येक महिना केन्द्रीय कार्यसम्पादन समिति बैठक बस्नुपर्छ । तर पार्टी सभापतिको अनिच्छाका कारण विधानका यी व्यवस्था पालना गरिएका छैनन् । एक वर्षपछि बल्ल केन्द्रीय समिति बैठक बस्ने तय भएको छ । नीति अधिवेशन हुन सकेको छैन । मुख्य भ्रातृ संगठनहरू लथालिंग छन् । नेपाल विद्यार्थी संघ कांग्रेसको जग हो । अहिले पार्टीका शीर्ष नेताहरू सबै नेविसंघको राजनीतिबाट आएका हुन् । यही संगठन पनि अहिलेसम्म एक जनामा सीमित छ । अधिवेशन नभएको ७८ वर्ष भयो । नेपाल तरुण दलको पनि लामो समयदेखि अधिवेशन हुन सकेको छैन । केही समयअघि ४०१ सदस्यीय समिति बल्लतल्ल आएको छ । महिला संघ, किसान संघजस्ता सम्पूर्ण भ्रातृ संगठनको पनि लामो समयदेखि अधिवेशन हुन सकेको छैन । महामन्त्रीद्वय गगन थापा र विश्वप्रकाश शर्माले पार्टी सभापतिको कार्यशैलीप्रति दोष लगाइरहनुभएको छ भने सभापति शेरबहादुर देउवालाई केही मतलब देखिन्न । यही भएर, कांग्रेस ओरालो लाग्दो छ । नेताहरू एकआपसमा सार्वजनिक कार्यक्रमै गालीगलौज गर्छन् । कार्यकर्ताहरू निराश भई क्रियाशील सदस्यता छोडी नयाँ पार्टीमा पलायन हुन थालेका छन् । यस्तो बेला एकअर्कालाई दोष लगाउने र अहम् पाल्नेभन्दा पनि एकजुट भएर अघि बढ्न जरुरी छ । त्यसका निम्ति पनि पार्टीलाई विधान अनुसार चलाउनुपर्छ । सम्पूर्ण भ्रातृ संगठन, शुभेच्छुक संघठन र विभागलाई तुरुन्तै पूर्णता दिइनुपर्छ । र संगठनलाई बलियो बनाएर युवाको विदेश पलायन रोक्न एवं रोजगारी वृद्धि गर्न पार्टीले भूमिका खेल्नुपर्छ ।"
अमेरिकामा गर्मीले करोडौं प्रभावित,वासिङ्टन (एजेन्सी) अमेरिकामा पछिल्लो १६ दिनमा अत्यधिक गर्मीका कारण करिब ११ करोड सर्वसाधारण प्रभावित भएका छन् । फ्लोरिडादेखि क्यालिफोर्नियासम्म र अब वासिङ्टन पनि अत्यधिक गर्मीको चपेटामा परेको छ । शनिबार अमेरिकाको राष्ट्रिय मौसम सेवाले देशको दक्षिणपश्चिम क्षेत्रमा गर्मी खतराको स्तरमा पुग्ने चेतावनी दिएको छ । विश्वकै धेरै गर्मी हुने स्थानमध्येको एक क्यालिफोर्नियाको डेथ भ्यालीको तापमान ५३ डिग्री सेल्सियससम्म पुग्ने अनुमान गरिएको छ । लसभेगासलगायत स्थानमा पनि केही दिनमा तापमान ४७ डिग्री सेल्सियससम्म पुग्ने प्रक्षेपण गरिएको छ । अमेरिकाको छिमेकी देश क्यानडामा पनि अत्यधिक गर्मीका कारण जंगलहरूमा आगलागी भइरहेको स्थानीय अधिकारीहरूले बताएका छन् ।
ट्वीटरको आम्दानी आधा घट्यो,"न्युयोर्क (रासससिन्ह्वा) एलन मस्कले गत अक्टोबरमा ४४ अर्ब डलरमा सामाजिक सञ्जाल ट्वीटर किनेपछि आफ्नो विज्ञापन आयको झन्डै आधा हिस्सा गुमाएको बताएका छन् । विज्ञापनबाट उठ्ने राजस्वमा ५० प्रतिशतको कमी र भारी ऋणभारका कारण हामी अझै नकारात्मक नगद प्रवाहमा छौं, अर्बपति मस्कले शनिबार ट्वीट गरेका छन्, हामीसँग अरू कुनै पनि चीजको विलासिता हुनुभन्दा पहिले सकारात्मक नगद प्रवाहमा पुग्न आवश्यक छ । इन्साइडर इन्टेलिजेन्स का अनुसार ट्वीटरले सन् २०२३ मा तीन अर्ब डलरभन्दा कम आम्दानी गर्ने अनुमान गरिएको छ, जुन सन् २०२२ को तुलनामा एक तिहाइ कम हो ।ट्वीटरका करिब २० करोड नियमित प्रयोगकर्ता रहेको अनुमान गरिएको छ तर मस्कले प्लेटफर्म किनेर थुप्रै कर्मचारीलाई बर्खास्त गरेपछि यसले बारम्बार प्राविधिक असफलताको सामना गर्नुपरेको छ ।"
जथाभावी बोल्न पाउँदैनन् बेलायती जनप्रतिनिधि,"(लन्डन) केही दिनअघि प्रधानमन्त्री पुष्पकमल दाहालले सरदार प्रितम सिंहको पुस्तक विमोचन कार्यक्रममा आफूलाई प्रधानमन्त्री बनाउन सिंह कैयौं पटक दिल्ली गएको बताएपछि विवादमा तानिए । प्रतिपक्षी दलहरूले संसद् अवरोध गरे, सामाजिक सञ्जालमा पनि उनको आलोचना भयो । संसद् अवरोध खुलाउने क्रममा प्रधानमन्त्रीले आफ्नो विवादित अभिव्यक्ति भावनामा बगेर आएको भन्दै संसद्मा आत्मालोचना गर्नुपर्यो ।राष्ट्रिय स्वतन्त्र पार्टीकी सांसद डा तोसिमा कार्की पनि हालै आफ्नो अभिव्यक्तिका कारण विवादमा तानिइन् । प्रधानमन्त्रीकी पत्नी सीता दाहाललाई श्रद्धाञ्जली दिन जाँदा सञ्चारमाध्यममा दिएको अभिव्यक्तिका कारण कार्कीमाथि सामाजिक सञ्जालमा गालीको वर्षा भयो । पत्नीवियोगका बेलामा समेत तोसिमाले मानवीयता बिर्सेर प्रधानमन्त्रीबारे नकारात्मक टिप्पणी गरेको भन्दै उनीमाथि धेरै खनिए । यी पछिल्ला दुई घटनाले संकेत गर्छ, नेपालका जनप्रतिनिधि सोचविचार नगरी सार्वजनिक अभिव्यक्ति दिन्छन्, गाली खान्छन् अनि अन्त्यमा आत्मालोचना गर्छन् ।बेलायतमा भने जनप्रतिनिधि आचारसंहितामा बाँधिएका हुन्छन् । जसले गर्दा मनमा आएको कुरा फ्याट्ट बोलिहाल्दैनन् । बेलायतमा मन्त्री, सांसद र स्थानीय जनप्रतिनिधिका लागि बेग्लै आचारसंहिता (कोड अफ कन्डक्ट) बनाइएको छ । मन्त्रीले पालना गर्नुपर्ने नियम र मापदण्ड केन्द्र सरकार (वेस्टमिन्स्टर), स्कटिस, उत्तरी आयरल्यान्ड र वेल्स सरकारका मन्त्रीहरूका लागि अलगअलग हुन्छन् । मन्त्रीहरूले उच्चस्तरको व्यवहार कायम राख्ने र सार्वजनिक जीवनका सात सिद्धान्तहरू पालना गर्ने अपेक्षा गरिन्छ, जसलाई नोलन सिद्धान्त पनि भनिन्छ । ती सात सिद्धान्तमा निःस्वार्थता, निष्ठा, वस्तुनिष्ठता, जवाफदेहिता, खुलापन, इमानदारी र नेतृत्व छन् ।स्थानीय काउन्सिलरहरूको पनि आफ्नै आचारसंहिता हुन्छ । लन्डन बरो अफ बार्नेटअन्तर्गत एजवेयरबरी वार्डका काउन्सिलर लक्ष गुरुङको भनाइमा काउन्सिलभित्रको गोप्य कुरा भन्न त मिल्दैन नै, एउटा काउन्सिलरले सामाजिक सञ्जाल वा सार्वजनिक स्थानतिर पनि जे पायो त्यही लेख्न वा बोल्नुहुन्न । काउन्सिलर निर्वाचित भएपछि आचारसंहितामा हस्ताक्षर गर्नुपर्ने उनले बताए । यहाँ जातीय, धार्मिक, लैंगिक आदि भेदभाव गर्न नहुने कडा नियम छ । काउन्सिल बैठकको १० दिनअघि नै के बोल्ने घोषणा गर्नुपर्छ । परिवार वा आफ्नो केही स्वार्थ बाझिने कुरा छ कि, कुनै योजना व्यापार वा लगानीसँग जोडिएको छ कि, काउन्सिलमा जग्गा जमिन छ भने पहिल्यै स्पष्ट पार्नुपर्नेछ, उनले भने ।कसैले प्रायोजन गरेको छ वा २५ पाउन्डभन्दा बढीको उपहार भए २८ दिनभित्र स्वघोषणा गर्नुपर्ने पनि उनले बताए । यहाँ काउन्सिलरदेखि सांसद वा मन्त्रीसम्म काम गर्ने तरिका उस्तै हुन्छ, लन्डन बरो अफ बार्नेटका पूर्वउपप्रमुख समेत रहेका गुरुङले भने, पदमा बसेपछि व्यक्तिगत स्वार्थ हुनु भएन, इमानदार र जिम्मेवार भएर काम गर्नुपर्छ ।मेडस्टोन हाइस्ट्रिट काउन्सिलर दिनेश खड्का पनि आफूहरूले संवेदनशील विषयमा बोल्नै नहुने बताउँछन् । खड्काका भनाइमा धर्म, जात र वर्गबारे आफ्नो व्यक्तिगत धारणा राख्न मिल्दैन । अनुसन्धान भइरहेका वा अदालतमा विधाराधीन मुद्दामा समेत बोल्न मिल्दैन, उनले थपे, भाषण गर्दा होस् वा पब्लिक डोमेनमा बोल्न हामीलाई छुट छैन । बोल्नैपर्ने विषयमा बरो काउन्सिलको सञ्चार विभागले काम गर्छ । सामाजिक सञ्जालमा कुनै संवेदनशील कुरामा लाइक वा कमेन्ट गर्यो भने पनि त्यो आचारसंहिताविपरीत हुने उनले बताए । काउन्सिल बैठकमा व्यक्तिगत लान्छना लगाएर वा होच्याएर भन्न पनि नमिल्ने उनले जानकारी दिए ।कोरोना संक्रमणका बेला लकडाउनमा आफ्नो कार्यालयमा भोज गरिएको विषय लुकाएर वा ढाँटेर बोलेपछि विवादमा तानिएका बेलायती पूर्वप्रधानमन्त्री बोरिस जोन्सनले राजीनामा नै दिनुपरेको थियो । गत महिनामात्र जोन्सनले डेली मेल स्तम्भकारका रूपमा आफ्नो जागिर रहेको नबताएपछि मन्त्रीहरूले पालना गर्नुपर्ने संहिताको स्पष्ट उल्लंघन गरेको भन्दै उनको आलोचना भयो । जोन्सनले पूर्वमन्त्रीहरूको काम निगरानी गर्ने दि एडभाइजरी कमिटी अन बिजनेस अपोइन्टमेन्ट्स (अकोबा) लाई आफ्नो कामबारे ढिला सूचित गराएका थिए । बेलायतमा पूर्वप्रधानमन्त्री वा मन्त्रीहरूले पद छाडेको दुई वर्षसम्म उनीहरूलाई आफ्नो नयाँ जागिर सार्वजनिक हुनुअघि नै सूचित गराउनुपर्ने आचारसंहिता छ । गत २९ जनवरीमा प्रधानमन्त्री ऋषि सुनाकले सत्तारूढ कन्जरभेटिभ (टोरी) का सभापति तथा पूर्वमन्त्री नधिम जहावीलाई बर्खास्त गरे । जसमा मुख्य कारण थियो आचारसंहिता उल्लंघन । जहावीले कर काण्डसहित ७ वटा आचारसंहिता उल्लंघन गरेको एउटा छानबिनमा पाइएको थियो । संसदीय प्रजातन्त्रको जननी पनि भनिने बेलायतमा संघीयदेखि स्थानीय निकायसम्म जननिर्वाचित प्रतिनिधि तथा कर्मचारीहरूका लागि लिखित नियम नै तयार गरिएको छ । अधिकांशले त्यसको पालना पनि गर्छन् । नेपालमा भने त्यस्तो नियम वा आचारसंहिता नभएका कारण जनप्रतिनिधि तथा नेताहरू बारम्बार विवादमा पनि पर्ने गरेका छन् ।"
विरोध झेल्दै प्रदेश बजेट पास,"मधेशमा सामान्य छलफलपछि गत शुक्रबार बजेट पारित भएको छ । अन्यत्रजस्तो मधेशमा प्रमुख प्रतिपक्षी एमालेको विरोध देखिएन । सरकारले विभिन्न मन्त्रालयमार्फत आफूहरूले दिएका योजना बजेटमा समावेश गरेपछि विरोध नगरिएको एमालेका एक सांसदले बताए । असारमा ठूलो बजेट रकमान्तर गरिएकामा हामीले संसद्मा विरोध गरेका हौं, बजेटको सन्दर्भमा भने विरोध गर्नुपर्ने खास कारण थिएन, ती सांसदले भने, यस पटक सरकारले हामीसँग योजना मागेर मन्त्रालयबाटै बजेटमा समावेश गरेको थियो । कोशीमा सरकारले अध्यादेशबाट ल्याइएको बजेटको प्रतिस्थापन विधेयक ल्याउने तयारी गरेको थियो । तर सर्वोच्च अदालतले दीर्घकालीन प्रभाव पर्ने निर्णय नगर्न आदेश गरेका कारण अध्यादेशबाट आएको बजेट कार्यान्वयनमा जाने भएको छ । एमाले नेता हिक्मतकुमार कार्की नेतृत्वको तत्कालीन सरकारले बहुमत गुमाएपछि जेठ ३२ मा अध्यादेशबाट बजेट ल्याएको थियो । प्रदेशसभालाई छलेर ल्याइएको अध्यादेशको प्रतिस्थापन विधेयक ल्याउने सत्ता गठबन्धनले निर्णय गरेको थियो । सर्वोच्चको आदेशका कारण प्रतिस्थापन विधेयक दर्ता हुन नसकेको माओवादी केन्द्रका संसदीय दलका नेता इन्द्रबहादुर आङ्बोले जनाए । अध्यादेशको आयु बाँकी नै रहेकाले प्रशासनिक खर्च गर्न कुनै समस्या छैन, साउन १ देखि अध्यादेशले ल्याएको बजेट कार्यान्वयन हुन्छ, नेता आङ्बोले भने, आवश्यकताअनुसार अनुकूल समयमा सरकारले प्रतिस्थापन विधेयक संसद्मा पेस गर्छ । अबको दुईचार महिनासम्म भौतिक पूर्वाधारलगायत पुँजीगत खर्चका काम नहुने भएकाले बजेट कार्यान्वयन गर्दा समस्या नहुने उनले बताए । बजेट सरकारको राजनीतिक दस्ताबेज पनि भएकाले वर्तमान सरकारले संशोधनसहित पुनः बजेट ल्याउने उनको भनाइ छ ।"
स्वदेशी सकिन थालेपछि महँगियो आँप,"(काठमाडौं)उपत्यकामा उपभोक्ताले खुद्रामा प्रतिकिलो ५० रुपैयाँसम्ममा किन्न पाएको आँपको मूल्य अहिले प्रतिकिलो १७० सम्म पुगेको छ । बजारमा स्वदेशी आँप आउन छाडेपछि महँगो भएको व्यवसायी बताउँछन् । असार १ मा मालदह आँपको थोक मूल्य प्रतिकिलो ७६६७ रुपैयाँ रहँदा असार ३० मा १५६६७ रुपैयाँ थियो । असार ३१ मा १५५ रुपैयाँ छ । सोही आँपको खुद्रा मूल्य भने १ सय ७० देखि २ सय रुपैयाँसम्म पुगेको छ । स्वदेशी आँप सकिँदै गएकाले मूल्य बढेको व्यवसायी बताउँछन् । वैशाख २२ मा मालदह आँप भित्रिँदा थोक मूल्य प्रतिकिलो १०५ रुपैयाँ थियो । थोक मूल्य जेठ ६ मा प्रतिकिलो २४० रुपैयाँसम्म पुगेको कालीमाटी फलफूल तथा तरकारी बजार विकास समितिको तथ्यांक छ । स्वदेशी निख्रिँदै गएको र भारतीय आँप आयात हुन थालेसँगै मूल्य बढेको नेपाल फलफूल थोक व्यवसायी संघका अमर बानियाँले पुष्टि गरे । स्वदेशी आँप अलिअलि मात्रै बाँकी छ, भारतीय आँप भित्रिन थालिसक्यो, उनले भने, त्यसकारण पनि मूल्य बढ्न थालेको हो । यस पटक धेरै सस्तो मूल्यमा आँप बिक्री भयो । केही वर्षको तुलनामा यस पटक स्वदेशी आँपको उत्पादन धेरै बढेको उनको भनाइ छ । वैशाख अन्तिम सातादेखि बजारमा भित्रिन थालेको स्वदेशी आँपको अब कलकत्तिया र आम्रपाली मात्रै बाँकी रहेको उनले सुनाए । स्वदेशी आँप औसत दिनको १ करोड रुपैयाँसम्म कारोबार भएको उनको भनाइ छ । २३२४ किलोको क्रेटको मूल्य १५ सय२ हजारमा बिक्री भइरहेको थियो, अहिले त्यसकै मूल्य ३५ सय रुपैयाँसम्म पुगेको छ, उनले भने, सिजनमा धेरै सस्तियो, अहिले महँगिन थाल्यो ।आर्थिक वर्ष ०७७७८ को कृषि मन्त्रालयको कृृषि तथ्यांकअनुसार मुलुकमा सबैभन्दा बढी आँप सप्तरीमा उत्पादन हुन्छ । आर्थिक वर्ष ०७७७८ मा यस जिल्लामा मात्रै १ लाख १४ हजार ८ सय ९८ टन उत्पादन भएको थियो । सप्तरीको ९ हजार ३ सय २३ हेक्टर क्षेत्रमा आँप लगाइएको कृषि तथ्यांकमा छ । उक्त वर्ष सबैभन्दा कम दोलखामा ४ हेक्टर जग्गाबाट २५ टन आँप उत्पादन भएको थियो । कालिकोट डोल्पा, जुम्ला, मुगु, हुम्ला, मनाङ, मुस्ताङ, ललितपुर, काठमाडौं र भक्तपुरमा त्यति आँप उत्पादन हुँदैन । नेपालभर ५१ हजार ६८१ हेक्टर जग्गामा आँप लगाइएको छ । आर्थिक वर्ष ०७७७८ मा ४ लाख ६६ हजार २ सय ६६ टन आँप उत्पादन भएको तथ्यांकमा छ ।कोशीमा ५ हजार १ हेक्टर क्षेत्रफलबाट २५ हजार ५ सय १ टन आँप उत्पादन भएको थियो । मधेशमा ३३ हजार ३९२ हेक्टरबाट ३ लाख ५७ हजार १ सय ५० टन आँप उत्पादन थियो । वाग्मतीमा १९ सय ८९ हेक्टर जग्गाबाट १४ हजार ८ सय ४७ टन आँप उत्पादन भएको हो । गण्डकीमा १ हजार ३ सय २९ हेक्टर जग्गाबाट ६ हजार ५ सय १६ टन उत्पादन भएको थियो । लुम्बिनीमा ६ हजार ९२ हेक्टरबाट ४३ हजार ५ सय २६ टन उत्पादन हुन्छ । कर्णालीमा ५ हजार ४ सय ७२ टन उत्पादन भएको थियो । सुदूरपश्चिममा ११ हजार ८ सय २६ टन उत्पादन भएको थियो । आर्थिक वर्ष ०७६७७ मा देशभरबाट ४ लाख ५३ हजार ४१६ टन उत्पादन भएको थियो ।भन्सार विभागमा आँप र अम्बाको तथ्यांक एउटै भए पनि मुलुकमा सबैभन्दा बढी आँप नै भित्रिने गरेको सरोकारवाला बताउँछन् । स्वदेशी आँपको बजार डेढदेखि दुई महिनाको मात्र हुन्छ । त्यसअघि र पछि भारतीय आँपले बजार ओगट्ने व्यवसायीहरूको भनाइ छ । चालु आर्थिक वर्षको साउनदेखि वैशाखसम्म ५३ करोड ६२ लाख २६ हजार रुपैयाँ बराबरको १ करोड २४ लाख २ हजार ३ सय ४७ किलो आँप र अम्बा आयात भएको भन्सार विभागको तथ्यांक छ । गत आर्थिक वर्ष १ अर्ब १० करोड ९४ लाख ७८ हजार रुपैयाँ बराबरको २ करोड २३ लाख २८ हजार ३ सय ४८ किलो आँप र अम्बा आयात भएको विभागले जनाएको छ ।"
अर्थ संक्षेप,"बजारमा बोटका नयाँ स्मार्टवाच र स्पिकर काठमाडौं (कास) हियरेबल ब्रान्ड बोट को दुई मोडेलका स्मार्टवाच र ब्लुटुथयुक्त स्पिकर नेपाली बजारमा सार्वजनिक भएका छन् । बोटका लागि नेपालको आधिकारिक बिक्रेता टेलिटक प्रालिले स्टोन १९० नामको ब्लुटुथ स्पिकर तथा स्टोर्म कल र वेभबिट मोडेलका स्मार्टवाच ल्याएको हो । यी उपकरण साउन १ देखि दराजलगायत अन्य खुद्रा पसलमा उपलब्ध हुने कम्पनीले जनाएको छ । ५ भर्सनमा रहेको स्टोन १९० नामक ब्लुटुथ स्पिकरले आईपीएक्स ७ रेटिङ पाएको छ । ८ सय एमएएच ब्याट्री रहेको यो स्पिकरको मूल्य कम्पनीले २६९९ रुपैयाँ तोकेको छ । त्यस्तै स्टोर्म कल स्मार्टवाचमा ब्लुटुथ कलिङ सुविधा छ । १६९ इन्चको एचडी डिस्प्ले भएको, १५० बढी वाच फेस भएको यो स्मार्टवाचको तौल ४५ ग्राम छ । यसलाई साढे दुई घण्टामा पूरा चार्ज गरेर सात दिनसम्म प्रयोग गर्न सकिने कम्पनीले जनाएको छ । यसको मूल्य ४ हजार ४९९ रुपैयाँ तोकिएको छ । वेभ बिट स्मार्टवाचमा १६९ इन्चको एचडी डिस्प्ले छ । यसको मूल्य ३ हजार ४९९ रुपैयाँ तोकिएको छ । बजारमा साओमीको रेडमी १२ काठमाडौं (कास) नेपाली बजारमा साओमीको रेडमी १२ सार्वजनिक गरिएको छ । यो स्मार्टफोन दुई भेरियन्ट ६ र १२८ जीबी तथा ८ र २५६ जीबीको स्टोरेजमा उपलब्ध छ । यसमा १ टीबीसम्म थप स्टोरेज गर्न मिल्नेछ । सबैका लागि स्मार्टफोनको पहुँच बनाउने उद्देश्यले सस्तो मूल्यमा उत्कृष्ट उत्पादन ल्याइएको साओमी नेपालका कन्ट्री जनरल म्यानेजर अमितकुमार पन्डाले बताए । रेडमी १२ मा ट्रिपल रियर क्यामेरा सेटअप छ, जसमा ५० मेगापिक्सेलको मेन क्यामेरा, १२० डिग्री फिल्ड अफ भ्यु भएको ८ मेगापिक्सेल अल्ट्रावाइड क्यामेरा र २ मेगापिक्सेल म्याक्रो क्यामेरा समावेश छ, साओमीद्वारा जारी विज्ञप्तिमा उल्लेख छ । फोनमा ५००० एमएएच ब्याट्री जडान गरिएको छ । बक्सभित्र २२५ वाटको फास्ट चार्जर उपलब्ध हुनेछ । चार्जिङ र डाटा ट्रान्सफरका लागि यूएसबीसी पोर्ट छ । ६ जीबीमा फोनको मूल्य १७ हजार ९९९ रुपैयाँ र ८ जीबीमा २० हजार ९ सय ९९ रुपैयाँ तोकिएको छ ।सानिमा बैंकलाई आईएसओ २७००१ काठमाडौं (कास) सानिमा बैंकले आईएसओ २७००१ प्रमाणपत्र प्राप्त गरेको छ । आन्तरिक तथा बाह्य ग्राहकलाई बैंकिङ क्षेत्रमा सुरक्षित र गुणस्तरीय सूचना प्रविधिसम्बन्धी सेवाका लागि प्रतिष्ठित आईएसओ २७००१ प्राप्त भएको बैंकले जनाएको छ । बैंकले ग्राहकको डाटा र आफ्नो प्रणालीको सुरक्षालाई सधैं प्राथमिकतामा राखेको छ । प्रमाणीकरणले सूचना सुरक्षा र डाटा सुरक्षा सुनिश्चित गर्ने निरन्तर प्रयासमा महत्त्वपूर्ण कोसेढुंगाका रूपमा चिह्न लगाउँछ, बैंकले जारी गरेको विज्ञप्तिमा भनिएको छ, यो प्रमाणीकरणले बैंकले आफ्ना ग्राहकको डाटामा अन्तर्राष्ट्रिय रूपमा मान्यता प्राप्त मापदण्ड पालना गरेको जनाउँछ । सानिमा बैंकले सातै प्रदेशमा १३२ कार्यालय र १२२ एटीएम सञ्जालबाट बैंकिङ सेवा प्रदान गर्दै आएको छ ।कोषका सहभागीलाई थप १५ प्रतिशत प्रतिफल काठमाडौं (कास) नागरिक लगानी कोषले सहभागीहरूलाई नियमित ब्याजमा अत्तिरिक्त १ दशमलव ५ प्रतिशत थप प्रतिफल दिने भएको छ । कोष सञ्चालक समितिले व्यवस्थापनको राय सिफारिसअनुसार उक्त निर्णय गरेको कोषका सूचना अधिकारी उद्धव सिलवालले जानकारी दिए । आर्थिक वर्ष ०७८७९ को अन्त्यसम्ममा कोषमा मौज्दात रकम रहेका सहभागीलाई उक्त आर्थिक वर्षको चैत मसान्तसम्मको मौज्दातमा उक्त प्रतिफल दिने निर्णय भएको हो । यसअघि पनि कोषले १ दशमलव ५ प्रतिशत थप प्रतिफल दिएको थियो । कुमारीले लक्जेम्बर्गबाट सवा अर्ब ऋण लिने काठमाडौं (कास) कुमारी बैंकले लक्जेम्बर्गस्थित वित्तीय संस्था एन्हान्समेन्ट फेसिलिटीबाट १ अर्ब ३० करोड रुपैयाँ बराबर (१ करोड अमेरिकी डलर) ऋण सुविधा लिने भएको छ । दुवै संस्थाबीच ऋण लिनेसम्बन्धी सम्झौता भएको छ । उक्त ऋण विपन्न वर्ग कर्जामा परिचालन हुने बैंकले जनाएको छ । त्यस्तै महिला उद्यमी र साना तथा मझौला उद्यमका लागि पनि सो ऋण परिचालन हुनेछ । बैंकका हाल मुलुकभर ३०२ शाखा तथा ३०८ एटीएम सञ्चालनमा छन् । राष्ट्रिय वाणिज्य बैंकका ११ नयाँ शाखा काठमाडौं (कास) राष्ट्रिय वाणिज्य बैंकले देशका विभिन्न स्थानमा थप ११ वटा शाखा कार्यालय विस्तार गरेको छ । सिरहाको गोलबजार, बैतडीको पाटन, दार्चुलाको गोकुलेश्वर, मोरङको विराटचोक, मकवानपुरको सानोपोखरा, ललितपुरको ग्वार्को र मंगलबजार, सुर्खेतको छिन्चु, कालिकोटको रास्कोट, दैलेखको राकम कर्णाली र स्याङ्जाको वालिङमा शाखा कार्यालय विस्तार गरिएको बैंकले जनाएको छ । यससँगै देशभर बैंकका २८२ वटा शाखा कार्यालय सञ्चालनमा आएका छन् ।"
नेपाली महिला टिमले जित्यो शृंखला,"काठमाडौं (कास) नेपाली महिला फुटबल टिमले गोलरहित बराबरीपछि टाइब्रेकरमा ४२ को जित निकाल्दै ढाकामा आइतबार सम्पन्न बंगलादेशविरुद्धको अन्तर्राष्ट्रिय मैत्रीपूर्ण खेलको शृंखला जितेको छ । वीरश्रेष्ठ सिपाही मोहम्मद मुस्तफा कमल रंगशालामा भएको खेल गोलरहित टुंगिएको थियो । त्यसपछि उपाधि विजेताको टुंगो लगाउन पेनाल्टी सुटआउट भयो, जसमा सावित्रा भण्डारी, हीराकुमारी भुजेल, दीपा शाही र अनिता केसीले गोल गरेपछि नेपालले ४२ को जित हात पार्यो । गोलकिपर अञ्जना रानामगरको प्रहारमा गोलपोस्ट बाधक बन्यो । तर, उनले साफ वुमेन्स च्याम्पियन टिमका मारिया मन्डा र सेइली अजिमको प्रहारलाई रोक्दै नेपालको जितको आधार तय गरेकी थिइन् । घरेलु टिमका सम्सुनाहर र मोनिका चक्माको प्रहारले मात्रै जाली चुमेको थियो । दुई खेलको शृंखलामा यसअघि बिहीबार भएको पहिलो खेल ११ मा टुंगिएको थियो ।"
अल्काराज च्याम्पियन,"लन्डन (एएफपी) विश्व नम्बर१ स्पेनी खेलाडी कार्लोस अल्काराजले नोभाक जोकोभिचलाई पाँच सेटको कडा प्रतिस्पर्धात्मक खेलमा पराजित गर्दै आइतबार विम्बल्डन टेनिसको उपाधि जितेका छन् । अल इंग्ल्यान्ड कोर्टमा भएको फाइनलमा अल्काराज १६, ७६ (८६), ६१, ३६ र ६४ ले विजयी रहे ।पहिलो सेट गुमाएयता २० वर्षीय अल्काराजले उत्कृष्ट पुनरागमन गर्दै पाँचौं तथा अन्तिम सेटमा खेल जितेका हुन् । उनले विम्बल्डनको उपाधि जितेको यो पहिलोपल्ट हो । उनको यो दोस्रो ग्रान्ड स्लाम उपाधि हो । यसअघि उनले गत वर्ष यूएस ओपनको उपाधि जित्दै नम्बर१ स्थान कब्जा गरेका थिए ।यस्तै अल्काराज आधुनिक समयको टेनिसमा विम्बल्डन जित्ने तेस्रो सबैभन्दा कान्छा खेलाडी पनि भएका छन् । यसअघि सन् १९८५ मा १७ वर्षमा बोरिस बेकर तथा सन् १९७६ मा २० वर्षका बियोन बर्गले विम्बल्डन जितेका थिए । हारले डिफेन्डिङ च्याम्पियनका रूपमा प्रतियोगिता खेलिरहेका ३६ वर्षीय जोकोभिचको कीर्तिमानी सफलताको सपना भने समाप्त भएको छ ।जोकोभिच भने सेन्टर कोर्टमा लगातार पाँचौं विम्बल्डन जित्ने अभियानमा थिए र यससँगै उनी कीर्तिमान २४ औं ग्रान्ड स्लाम उपाधि जित्ने संघारमा थिए । तर उनको सपना पूरा हुन सकेन ।"
दर्शक कुट्ने आर्मीका खेलाडी निलम्बित,"(काठमाडौं)अनुशासनमा कसरी बस्ने भनेर आर्मीसँग सिक्नुपर्छ । तर, यहाँ उल्टो भइदियो । नेपाली सेनाको त्रिभुवन आर्मी क्लबका खेलाडी धनबहादुर भट्टले सातौं प्रधानमन्त्री कप एनभीए राष्ट्रिय भलिबल क्लब लिगमा दर्शकलाई मुक्का हाने । उनी नेपाली सेनाका जागिरे मात्रै होइनन्, आठ वर्षयता राष्ट्रिय टिमका ओपन स्पाइकर पनि हुन् । राष्ट्रिय टिमका सम्भावित कप्तानका रूपमा हेरिएका खेलाडीले दर्शकलाई प्यारापिटमै उक्लिएर मुक्का हानेको भिडियो सामाजिक सन्जालमा आएको छ, खेलवृत्तमै बहसको विषय बनेको छ । कभर्डहलमा गत सोमबार गण्डकीविरुद्ध ३० को जित हात पारेको थियो । त्यसको तेस्रो सेटमा आर्मी २३२४ को स्थितिमा चेकआउट हुँदा आर्मीलाई अंक दिएको भन्दै गण्डकीका खेलाडीहरू अम्पायरसँग गुनासो गर्न पुगेका थिए । दर्शकले पनि आर्मीविरुद्ध आक्रोश पोख्न थाले । आर्मी टिम भएको कोर्टतिर पानीको बोतल हाने । आर्मीका खेलाडीहरू भीआईपी प्यारापिट नजिकै रहेका गण्डकीका समर्थकतिर खनिए । औंला तेर्स्याउँदै गालीगलौज गर्दै झम्टिन थाले । धनबहादुरले बार नाघ्दै प्यारापिटको माथिल्लो क्षेत्रमा पुगेर दर्शकलाई मुक्का हानेर ढालिदिए ।सेनाका खेलाडीको मुक्का खाएका रामजीप्रसाद डीसी भलिबलका ठूला प्रतियोगिताका नियमित दर्शक हुन् । म आर्मीको फ्यान हुँ, त्यो दिन भने गण्डकी मन परेको थियो, माडी गाउँपालिका४, रोल्पाका ३३ वर्षीय रामजीले भने, मैले गाली गरेको छैन, बोतल हानेको छैन । त्यत्तिकै आएर मुक्का हानिहाल्नुभयो । खै किन मलाई कुटे थाहा भएन । सेतो हाफपाइन्ट, नीलो क्याप लगाएका आर्मीका मान्छेले मेरो फोटो खिच्दै जाने बेला तलाईं पख् भन्दै धम्क्याए । त्यसपछि सुरक्षाका लागि म प्रहरी कार्यालयमा निवेदन दिन गएँ । संघले खेलाएको खेल हो, उसैले कारबाही गर्छ भन्दै प्रहरीले निवेदन लिन मानेन । संघले निवेदन दियो भनेमात्रै प्रहरीले हेर्ने भन्यो । अनि मैले संघमा निवेदन दिएँ ।उक्त घटनालाई लिएर गण्डकीले पनि संघमा निवेदन दियो । त्यसपछि संघले महासचिव रोशन श्रेष्ठको संयोजकत्वमा सचिव सुनकेशरी माली, कोषाध्यक्ष श्यामकृष्ण श्रेष्ठ, सदस्यद्वय अञ्जु श्रेष्ठ र जुनु पुन रहेको पाँच सदस्यीय छानबिन समिति गठन गर्यो । समितिले घटनासँग सम्बन्धित व्यक्तिहरूसँग बयान लिइरह्यो, प्रतियोगिता चलिरह्यो । धनबहादुरसहित आर्मीका खेलाडीहरू खेलिरहे । पहिला आर्मीलाई समर्थन गरिरहेका दर्शक पनि आर्मीको विरोधी बने । दर्शक कुट्ने टिम बाईबाई को नारा नै लगाए । आर्मीको प्रदर्शन पनि खस्कियो । डिफेन्डिङ च्याम्पियनका रूपमा प्रतियोगितामा खेलेको आर्मी तेस्रो स्थानमा खुम्चियो । समितिको प्रतिवेदनलाई सदर गर्दै संघको कार्यसम्पादन समितिले घटनाको ६ दिनपछि दोषीलाई कारबाही गर्ने निर्णय गर्यो, जुन प्रतियोगिता सम्पन्न भएपछि सुनाइयो ।दर्शक कुट्ने खेलाडीलाई कारबाही गर्न किन ढिलाइ ? दर्शक भनेको भगवान् हो, अपमान भयो । गण्डकी र कुटाइ खाने दर्शकले निवेदन दिए । कारबाही गर्नैपर्यो, संघका महासचिव श्रेष्ठले आइतबार भने भलिबलमा फुटबलमा जस्तो रेड कार्ड दिएर तुरुन्तै निकाल्ने भन्ने हुँदैन । संघले कारबाही गर्न ढिलाइ गर्दा अराजक खेलाडीको आर्मी टिमले निरन्तर खेल्ने अवसर पायो । यसमा संघले आर्मीलाई जोगाउन खोजेको आरोप पनि लाग्यो । हरिश चन्दको कमान्ड र नरेन्द्र गिरीको व्यवस्थापनमा रहेको आर्मीलाई कडा कारबाही नगरी सचेत मात्रै गराउने संघको निर्णयले पनि आशंका थपेको छ ।श्रेष्ठका अनुसार धनबहादुरलाई राष्ट्रिय तथा अन्तर्राष्ट्रिय खेलमा खेल्न नपाउने गरी ६ महिना निलम्बन गरिएको छ । २०७२ सालयता राष्ट्रिय टिममा निरन्तर रहेका उनले अब १९ औं एसियाली खेलकुद गुमाउनेछन् । धनबहादुर एकदमै अनुशासित खेलाडी हुन् । तर, नराम्रो घटना घटेको हो । म अचम्ममा परेको छु, राष्ट्रिय टिमका प्रशिक्षक जगदीश भट्टले भने, खेलाडीलाई कारबाही गर्दा दुःख त लाग्छ तर सबक सिकाउनैपर्ने हुन्छ, कारबाही गर्नैपर्ने हुन्छ । एसियन गेम्सका लागि चारपाँच जना खेलाडी वैकल्पिकमा छन्, त्यसबाट एक जनालाई उनको स्थानमा छनोट गर्नेछौं ।संघले उक्त घटनामा नेतृत्व गर्ने क्षमता नभएको भन्दै आर्मीका खेलाडी हरिहजुर थापालाई राष्ट्रिय टिमको कप्तानबाट बर्खास्त गर्ने निर्णय गरेको छ । उनले गत वर्ष भएको सेन्ट्रल एसियन च्याम्पियनसिपदेखि नेपाली टिमको नेतृत्व गर्दै आएका थिए । कप्तानबाट बर्खास्त उनी एसियाली खेलकुदको तयारीमा रहेको राष्ट्रिय टिममा यथावत् हुनेछन् । आर्मीका खेलाडीहरू राजेन्द्र विष्ट र धनपति कुँवरलाई राष्ट्रिय तथा अन्तर्राष्ट्रिय खेलमा तीन महिना निलम्बन गरिएको छ । दुर्गाबहादुर खड्का र हरिबहादुर अधिकारीलाई चेतावनी दिइएको छ । अम्पायरद्वय चित्रजंग गुरुङ र अनिल रानालाई आगामी एक प्रतियोगिता खेलाउन नपाउने गरी निलम्बन गरिएको छ । मान्छेबाट गल्ती हुन्छ, सार्वजनिक रूपमा माफी मागेको भए माफी दिन तयार थिएँ । तर, यो खालको व्यवहार नदोहोरियोस् भनेर संघले कारबाही गरेकामा सन्तुष्ट छु, बसुन्धरामा व्यवसाय गरिरहेका डीसीले भने, छानबिन समितिलाई बयान दिन जाँदा कभर्डहल छिरेको थिएँ । त्यसपछि गइनँ, घरमै लाइभ स्ट्रिमिङ हेरें । अब गइँदैन होला । किनभने भीडभाड ठाउँमा दर्शकले हुटिङ गरिहाल्छ । फेरि त्यस्तो नदोहोरिएला भन्न सकिन्न । मान्छेबाट त्रुटि हुन्छ । अब खेलाडी अनुशासनमा बस्छन् होला र त्यस्तो नहोला भन्ने लागेको छ ।राष्ट्रिय खेल पनि हो भलिबल । यसमा गौरव गर्ने त छँदै छ । तर, प्रतियोगिताको अन्तिम दिन शनिबार पनि खेलाडी अलि बढी नै अराजक देखिए । मिडियाका लागि छुट्याइएको सिटमा बसेकी एक महिलालाई त्यो सिट सञ्चारकर्मीका लागि हो भनेपछि आफ्नी पत्नीका बचाउमा ओर्लिएका हेल्प नेपालका खेलाडी अमृत क्षत्रीले पत्रकारलाई धम्क्याएका थिए ।"
स्की संघको अध्यक्षमा श्रेष्ठको निरन्तरता,"काठमाडौं (कास) नेपाल स्की संघको आइतबार बसेको पाँचौं साधारणसभाले जीवनराम श्रेष्ठको अध्यक्षतामा १९ सदस्यीय कार्यसमिति चयन गरेको छ । विजेश्वरीको वज्र होटलमा भएको साधारणसभाले सर्वसम्मत नयाँ कार्यसमिति गठन गरेको हो । संघको उपाध्यक्षमा राजाबाबु श्रेष्ठ, शम्भु लामा, माधव अर्याल र रमा भट्टराई छन् ।यस्तै महासचिवमा विजय श्रेष्ठ, सचिवमा वसन्त कार्की र शान्तामाया परियार, कोषाध्यक्षमा जितेन्द्र श्रेष्ठ छन् । सदस्यमा अर्जुन महर्जन, कृपा श्रेष्ठ, लामाकाजी शेर्पा, रुक्मती जागरी, नाम्ग्या ग्याल्जेन वाङ्दी गुरुङ, टासी ग्याल्जेन शेर्पा, वीरबहादुर रावल भोटे, ज्ञानेन्द्रकुमार श्रेष्ठ, फुन्जो लामा र भाइकृष्ण बलामी छन् ।त्यस अवसरमा नेपाल ओलम्पिक कमिटीका अध्यक्षसमेत रहेका श्रेष्ठले अबको दिन संघले थप कार्यक्रम गर्ने र नेपालमा स्की आयोजनाका सम्भावित नयाँ स्थानको खोजी गर्ने बताए । संघले राष्ट्रिय खेलकुद परिषद्सँगको समन्वयमा नयाँ खेलकुद ऐनअन्तर्गत संघको स्वायत्तताको मूल सिद्धान्तअनुसार नयाँ कार्यसमिति चयन गरेको हो । यस्तै संघमा ३३ प्रतिशत महिला प्रतिनिधित्वको व्यवस्था पनि लागू गरिएको छ ।"
आइस हक्कीको साधारणसभा,काठमाडौं (कास) नेपाल आइस हक्की संघको साधारणसभा शनिबार सम्पन्न भयो । संघका अध्यक्ष एवं वाग्मती प्रदेशसभाका सभामुख भुवन पाठकले साधारणसभाको उद्घाटन गर्दै पाठकले आइस हक्की नेपालमा अत्यन्तै सम्भावना रहेको खेल भएको उल्लेख गर्दै अब आइस हक्कीलाई नेपाली युवामाझ पुर्याउँदै लोकप्रिय खेलका रूपमा विकास गरिने जनाए ।संघका उपाध्यक्ष विजय खड्काले नेपालमा खेल पर्यटनका लागि पनि आइस हक्की सम्भावनायुक्त खेल रहेको उल्लेख गर्दै हिमाली भेगको हावापानी सुहाउँदो खेल भएकाले आगामी दिनमा नेपालमा द्रुतगतिमा आइस हक्कीको विकास गरिनुपर्ने बताए । संघका महासचिव गणेश रिमालले प्रस्ताव गरेको विधान संशोधन साधारणसभामा सर्वसम्मतिले पारित भएको थियो । काठमाडौं जिल्ला आइस हक्की एसोसिएसनका तर्फबाट अध्यक्ष प्रज्वल थापाले केन्द्रीय अध्यक्ष एवं सभामुख पाठकलाई सम्मान गरेका थिए । साधारणसभामा केन्द्रीय पदाधिकारीलगायत जिल्लाका प्रतिनिधिहरूले भाग लिएका थिए ।
