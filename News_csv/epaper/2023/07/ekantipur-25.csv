शीर्षक,विवरण
भारतको दबाबमा चिनियाँ नाकामा रोकियो विस्फोटक,"विस्फोटक पदार्थ प्रयोगमा पनि सेनासँग समन्वय भइरहेको थियो । भारतले नेपाली सेनाद्वारा सञ्चालित इमल्सन प्लान्टका लागि चाहिने कच्चा पदार्थमा पनि बारम्बार अवरोध गर्दै आएको छ ।भारतीय लगानी र निर्माण कम्पनीमार्फत सञ्चालित जलविद्युत्का लागि भने विस्फोटक पदार्थ आयातमा अवरोध छैन । नेपालका ४ हजार ६ सय ३९ मेगावाटका सातवटा जलविद्युत् आयोजनामा भारतीय लगानी छ । ९ सय मेगावाटको अरुण तेस्रो जलविद्युत् आयोजना भारतीय कम्पनी सतलज जलविद्युत् निगमको लगानीमा निर्माणाधीन छ । ४ सय ९० मेगावाटको अरुण चौथो, ६ सय ६९ मेगावाटको तल्लो अरुण, ७ सय ५० मेगावाटको पश्चिम सेती, ४ सय ८० मेगावाटको फुकोट कर्णाली, ९ सय मेगावाटको माथिल्लो कर्णाली र ४ सय ५० मेगावाटको सेती नदी६ को ठेक्का पनि भारतीय कम्पनीले पाएका छन् । यी आयोजनामा भारतीय अवरोध छैन । नेपाल र अरू देशका लगानीकर्ता जोडिएका आयोजनालाई भने भारतले सर्त र उल्झन तेर्स्याएर अवरोध गरेको हो ।नेपाली लगानीमा निर्माणाधीन तनहुँ जलविद्युत्, खिम्ती दोस्रो, नपुचे लिखु, मध्य तमोर, काबेली, लामटाङ, तल्लो इखुवा खोला, सान्जेनलगायतका आयोजनाको काम महिनौंदेखि प्रभावित छन् । यसको मूल कारण विस्फोटक पदार्थमा भारतीय अवरोध रहेको ऊर्जा प्रवर्द्धक कृष्ण आचार्य बताउँछन् । विस्फोटक पदार्थ अभावले ४८८ मेगावाटको खिम्ती दोस्रो जलविद्युत् आयोजनामा सुरुङमार्गका सबै काम रोकिएका छन् ।सरसापटीले भरथेग गर्न पाउने कार्यविधि ल्याएपछि सोलुखोला जलविद्युत्, तनहुँ जलविद्युत्, काठमाडौं तराई द्रुतमार्ग, मध्यतमोर, काबेली ए, सान्जेनलगायतका आयोजनाले सापटी प्रयोग गर्न पाऊँ भन्दै गृहमा निवेदन दिएका थिए । भारतको पत्र आएपछि गृहले ती फाइल अगाडि नबढाएको स्वतन्त्र ऊर्जा उत्पादकहरूको संस्था (इपान) का भरत पराजुली बताउँछन् । अभाव भएपछि सरसापटीबाट प्रयोग गर्न कार्यविधि बनायो तर भारतले गृहलाई बोधार्थ गरी परराष्ट्रलाई पत्र पठाएपछि कुनै पनि आयोजना अघि बढ्न सकेन, उनले भने ।जुन मुलुकका लागि भनेर झिकाइएको छ त्यो बाहेकको आयोजनामा विस्फोटक पदार्थको प्रयोग बर्जित भन्ने प्रावधान चीन लक्षित रहेको पराजुली बताउँछन् । चीनलाई सिधै नभनेर तेस्रो राष्ट्र भनिएको छ, उनले भने । विस्फोटक पदार्थसम्बन्धी कार्यविधि संशोधनपछि चिनियाँ लगानी र ठेकेदारले काम गरेका आयोजनाले समेत सापटी लिने अड्कलमा भारतले पत्रचार गरेको अर्का एक ऊर्जा प्रवर्द्धकले बताए । सन् २०१८ मा भारतको जयपुरमा भएको सुरक्षा संयन्त्र बैठकमै भारतले एक आयोजनाका लागि दिइएको विस्फोटक पदार्थ अन्यले प्रयोग गर्न नपाउने समझदारीको सर्त राखेको थियो ।नपुचे लिखु जलविद्युत् आयोजनाका प्रवर्द्धक टीएन आचार्य भने सरसापटी कार्यविधिले आयोजनामा झन् समस्या थपेको बताउँछन् । सरकारले केके न ल्याएजसरी ल्यायो तर कुनै पनि आयोजनाले सापटी पाएनन् । उल्टो भारतले अनेक बखेडा खडा गर्न थाल्यो, उनले भने, विस्फोटक पदार्थका लागि तीनपुस्ते मागेर झन् दुःख दिइयो । प्रविधि र सीपमा चिनियाँ ठेकेदार तथा कामदार सस्तो र सजिलोका कारण विश्वभर फैलिएका छन् । नेपालमा भने तिनै चिनियाँले काम गर्दा भारतलाई टाउको दुखेको छ ।उपप्रधान तथा गृहमन्त्री नारायणकाजी श्रेष्ठका अनुसार विस्फोटक पदार्थ कहाँ र केमा प्रयोग भयो भनेर भारतले चासो राखेको छ । यस विषयमा हामी भारतसँग कूटनीतिक छलफलको प्रक्रियामा छौं । छिटै समाधान गर्न सकिन्छ भन्नेमा आशावादी छौं, उनले भने ।मागेजति कच्चा पदार्थ आयात नहुँदा सेनाका विभिन्न प्लान्ट पूर्ण क्षमतामा सञ्चालन हुन नपाएको एक पूर्वप्रधानसेनापति बताउँछन् । उनका अनुसार स्वयम्भूको बारुदखाना तनहुँमा स्थानान्तरण गरी क्षमता वृद्धि गर्ने प्रक्रिया अघि बढेको थियो । सरकारले २०७३ साउनमा नयाँ एम्युनिसन उत्पादन प्लान्ट, डेटोनेटर प्लान्टलगायत स्थानान्तरण र स्थापना गर्न १४ अर्ब ७५ करोड रुपैयाँ बजेटको सहमति पनि दिएको थियो तर त्यो पछि अघि नै बढेन । केही रकम स्वयम्भू बारुदखानाको क्षमता बढाउन खर्च भयो । मकवानपुरको इमल्सन प्लान्ट पनि डबलबेस उपकरणबाट सञ्चालन गर्न काम अघि बढाइएको थियो । सुन्दरीजल आर्सनल जर्मन प्रविधिबाहेक दक्षिण कोरियाबाट उपकरण ल्याएर विस्तारको प्रक्रिया अघि बढाइएको थियो, एक पूर्वसेनापतिले कान्तिपुरसँग भने, तर भएका प्लान्ट क्षमताअनुसार चल्नै पाएनन् । स्वयम्भू बारुदखाना पनि स्थानान्तरण हुन सकेन । त्यसको मूल कारण छिमेकबाट जमिन मार्ग हुँदै सहज रूपमा कच्चा पदार्थ नआउनु हो ।मकवानपुरको सुनाचरीमा भारतले उपकरण जडान गर्न प्रस्ताव राखेको, त्यसका लागि निरीक्षणको अनुमति पनि मागेको तर अति संवेदनशील र राष्ट्रिय सुरक्षासँग जोडिएकाले त्यसमा सहमति नदिएपछि कच्चा पदार्थ आयातमा असर परेको अवकाशप्राप्त एक जर्नेलले बताए । सुनाचरीमा चीनबाट उपकरण खरिद गरेर डबलबेस प्लान्ट सञ्चालनको काम अघि बढेपछि त्यसमा चाहिने कच्चा पदार्थ आयात असहज बनेको ती पूर्वजर्नेलको भनाइ छ । मकवानपुरको सुनाचरी इमल्सन प्लान्ट मात्रै पूर्ण क्षमतामा चलाउन सके विकास निर्माण र सुरक्षा निकायलाई चाहिने विस्फोटक पदार्थको ठूलो हिस्सा धान्न सकिन्थ्यो, उनले भने ।नेपालमा सरदर ५ हजार मेट्रिक टन विस्फोटक पदार्थ चाहिनेमा सेनाका इमल्सन प्लान्टबाट ३ हजार मेट्रिक टनभन्दा बढी उत्पादन गर्न सकिने आकलन छ । तर कच्चा पदार्थ पर्याप्त नहुँदा ती प्लान्ट पूर्ण क्षमतामा चल्न पाएका छैनन् । डबलबेस प्रोपेलेन्ट प्लान्ट, अटोमेटिक कार्टिजिङ एन्ड फिलिङ मेसिनलगायत उपकरण पूर्ण क्षमतामा सञ्चालन गर्न सके ६ गुणासम्म उत्पादन बढ्न सक्छ ।"
संसदीय दलको नेता फेर्न लागिरहन्छु : थापा,"उनले पार्टीभित्र एक्जिट को व्यवस्था नहुँदा कांग्रेस जमेको पोखरीजस्तो भएको बताए । म्युजिकल चियरजस्तै ४५ जना नेताको वरिपरि देशको सत्ता घुमिरहने प्रवृत्तिलाई बदल्न नै मैले दलको नेता परिवर्तन गर्न लागेको हो । के यो प्रयास गर्न मिल्दैन ? विधानले गर्न दिन्छ । दलको नेता फेर्न आवश्यकता छैन ? मलाई आवश्यक छ भन्ने लागेको छ । कर्म गर फलको आशा नगर भनेझैं म लागिरहन्छु, थापाले भने, दलको नेताको चुनाव सांसदको जस्तो लाखौंको बीचमा मतदान हुने होइन । गाह्रो अवश्य छ । गाह्रो छ भनेर छोड्ने कुरा हुन्न । मैले त आशा गरेको छु, स्वयं सभापतिले छैटौं पटक किन प्रधानमन्त्री हुने भनेर अघि आउनुहोस् भन्नुहुन्छ कि ? मलाई अघि बोलाउनुहोस् भन्ने होइन । कसैलाई अघि बढाउनु भए हुन्छ । बढाउनु भएन भने पनि कोही अघि नसर्दा मै सर्छु । साथीहरू किन आत्तिनुभएको हो ? मैले पार्टी फुटाउने कुरा गरेको होइन । घरको नेता फेर्ने कुरा गरेको हो । बदल्न लागिरहन्छु । सके बदल्छु । सकिएन भने चुप लागेर बस्छु ।थापाले तीन वर्ष जेल सजाय हुने फौजदारी अभियोगमा मुद्दा दर्ता भएपछि संसद्को नियमावलीले सांसद पद निलम्बन गर्ने व्यवस्था गरेकाले पार्टीको हकमा पनि त्यही व्यवस्था लागू गरिनुपर्ने अडान राखेका छन् । बहुमतको बलमा खाणको प्रतिरक्षा गर्न खोजिएपछि थापाले आफ्नो १३ बुँदाको फरक मतसमेत सभापतिलाई बुझाएका छन् । कांग्रेस केन्द्रीय कार्यसमितिको सातौं दिनसम्म चलेको बैठकमा सभापतिबाहेक सबै पदाधिकारी र केन्द्रीय सदस्यले बोल्ने क्रम सकिएको छ । साउन १० मा बोलाइएको बैठकमा मात्रै पार्टीका निर्णय आउने भएको छ । देउवाले बैठकमा उठेका प्रश्नहरूको जवाफ त्यसै दिन दिने भन्दै बैठक स्थगित गरेका छन् । खाणलाई निलम्बन गर्ने विषयमा पार्टीको निर्णय नआउने निश्चित भएपछि महामन्त्री थापाले आफ्नो फरक मत सभापतिलाई बुझाएका हुन् । यो कुनै व्यक्तिको विषय होइन, हामी कुन प्रणालीमा विश्वास गर्छौं र कस्तो प्रणालीको विकास गर्न चाहन्छौं भन्ने कुरा पनि हो । परम्पराका नाममा यसलाई अपव्याख्या नगरौं, सामान्यीकरण नगरौं र पार्टीको कुनै पनि तह, पद वा सांगठनिक संरचनालाई दुरुपयोग गरेर पक्षधरता लिने काम पार्टी र संगठनका लागि घातक हो, खाणको विषयमा लिखित रूपमै फरक मत राखेका थापाले भनेका छन्, कुनै व्यक्ति व्यक्तिगत रूपमा अभियुक्तको पक्ष वा विपक्षमा उभिनु उसको छनोटको विषय हो तर पार्टीको पद र संरचना अभियुक्तको पक्षमा उभिन मिल्दैन । उभिन सक्दैन । विगतमा हामीले अनुसरण गरेको परम्परा गलत छ भने त्यस्तो गलत परम्परा पनि सच्याउनुपर्छ र त्यस्तो व्यक्तिलाई पार्टीले राजनीतिक संरक्षण गर्दैन भन्ने प्रस्ट सन्देश दिनुपर्छ ।सभापति देउवाले खाणको निलम्बनका विषयमा मौन बस्ने रणनीति बनाएका छन् । संस्थापन पक्षको रणनीति बुझेरै थापाले पार्टीको निर्णय आउनुअघि नै यस विषयमा फरक मत राखेका हुन् । उनले विधिको शासनको स्थापित मान्यता र अभ्यासअनुसार फौजदारी अभियोग र भ्रष्टाचार मुद्दा अनुसन्धानको दायरामा आएपछि सम्बन्धित व्यक्ति सार्वजनिक पद वा भूमिकाबाट स्वतः निलम्बन हुनुपर्ने बताएका छन् । थापाले निर्वाचनमा गठबन्धन गर्न नहुने र सत्ता गठबन्धनलाई टिकाउने नाममा जस्तो पनि सम्झौता गर्ने प्रवृत्ति अन्त्य हुनुपर्ने बताएका छन् ।अर्का महामन्त्री विश्वप्रकाश शर्माले विधिविधानअनुसार पार्टी सञ्चालन गर्न र पार्टीका पदाधिकारीको जिम्मेवारीका विषय उठाउँदा नेतृत्वलाई खुइल्याउने भनेर आलोचना गर्ने काम सही नभएको बताए । उनले पनि पार्टीमा नेतृत्व विकासका लागि एक्जिट हुने व्यवस्था आवश्यक भएको बताए । पार्टीलाई रूपान्तरण गर्नका लागि पनि एक्जिट व्यवस्था आवश्यक देखियो, यो व्यवस्था गर्न सकेको भए सभापतिज्यूले धेरै वर्षअघि नै राजनीतिबाट अवकाश लिइसकेको हुनुहुन्थ्यो, शर्माले भने, राष्ट्रपति एक पटक हुने, मन्त्री तीन पटक हुने र सांसद चार पटक हुने गरी एक्जिट पोलिसीलाई कानुनको अंग बनाएर लैजाऊँ ।पार्टीलाई विधानअनुसार नचलाउँदा पदाधिकारी र केन्द्रीय सदस्यहरू नै जगेडाको स्थितिमा रहेको शर्माले बताए । कांग्रेसले संस्थागत रूपमा भ्रष्टाचारविरुद्ध सरकारले अघि बढाएको कामको स्वामित्व लिनुपर्ने बताए । भ्रष्टाचारविरुद्ध फाइल खुलेको छ, नक्कली भुटानी शरणार्थी वा ललिता निवास जग्गा प्रकरणमा को व्यक्ति पर्दै छन् भन्ने कोणबाट हेरिने कुरा दोस्रो हो तर कांग्रेसले यस मामिलामा कठोरताका साथ बोल्ने तागत राख्नुपर्छ । कांग्रेससमेत संलग्न सरकारले ठूला काण्डका फाइल खोल्दा कांग्रेसले किन स्वामित्व नलिने ? कांग्रेस नेतृत्वकै सरकारले भ्रष्टाचार निवारणसम्बन्धी कानुन बनायो । त्यही कानुनले कांग्रेस नेताहरू जेल पनि पर्नुभयो । पछिल्लो पटक मुलुकी संहिता पनि कांग्रेस नेतृत्वकै सरकारको पालामा आयो । प्रश्न विधिको हो, व्यक्तिको होइन । दोषी कोही उम्कन हुन्न ।थापाले संसद्मा विचाराधीन रहेको केही नेपाल ऐन संशोधन गर्ने विधेयकप्रति आपत्ति जनाउँदै त्यसलाई फिर्ता गर्न आग्रह गरेका छन् । संसद्बाट उक्त विधेयक पारित भएमा दण्डहीनता बढ्ने भन्दै थापाले कांग्रेस संलग्न भएको सरकारले अघि बढाएको भए पनि संसद्मा आफूले विपक्षमा धारणा राख्ने बताए । कानुनमन्त्रीसमेत रहेका उपसभापति धनराज गुरुङले भने उक्त विधेयकका प्रावधानप्रति आफू सचेत र जिम्मेवार रहेको बताए । विधेयकको धारा ६४ मा धेरै सांसदले संशोधनको प्रस्ताव राखेको बताउँदै आफूले चामलको बोरा मात्रै खोलेको तर बोरा खोल्दा बियाँ र भुस पनि हुने भएकाले त्यहाँ चामल नै चामल हुन्छ भनेर व्याख्या गर्न नहुने बताए । मेरो चाहना चामल मात्रै होस् भन्ने छ तर सिधै बोरामा रहेको चामल पकाएर खान नसकिने र छाँटकाँट गर्नुपर्ने अवस्था छ, उनले भने, विधेयकमा नराम्रो कुरा भए संशोधन गर्न म प्रतिबद्ध छु । गुरुङले यसैलाई लिएर पार्टीका नेताहरूले आफ्नो राजीनामा मागेको भन्दै केही नेतालाई ठाउँ खाली गरिदिए हुन्थ्यो भन्ने लागेको भए आफू मन्त्री छाड्नसमेत तयार भएको बताए । अर्का उपसभापति पूर्णबहादुर खड्काले पार्टीको भावनात्मक एकता र सद्भावमा कमी हुन थालेको भन्दै चिन्ता व्यक्त गरे । भावनात्मक एकता र सद्भाव कमी हुनुमा मेरो पनि कमजोरी छ कि छुट्याउनैपर्ने अवस्था छ, पार्टीको भावनात्मक सम्बन्ध, संस्कारलाई कुनै न कुनै तरिकाले सुधार्नुपर्छ, उनले महामन्त्रीहरूप्रति लक्षित गर्दै भने, सभापतिले म अर्को पटक लड्ने होइन भनेर भन्नुभएको छ । यो कुरालाई विचार गर्दै सिंगो पार्टीलाई जोड्न हामीहरूबीचका विवाद, बोलीवचन र बोल्ने तौरतरिकामा ध्यान दिने गरौं ।"
चमक गुमाएको तौलिहवा,"(कपिलवस्तु) पञ्चायतकालको सुरुवातमै प्रशासनिक एवं व्यापारिक केन्द्र बनेको थियो तौलिहवा । दाङ, रूपन्देही, अर्घाखाँची, पाल्पालगायत जिल्लाको व्यापारिक र सरकारी केन्द्र रहेको तौलिहवामा त्यस्तो चमकधमक हराएको धेरै भयो । ६२ वर्षीय स्थानीय सुरेशप्रसाद शर्मा विकासमा पछाडि पर्दा तौलिहवाले चमक गुमाउनु परेको सुनाउँछन् । २०१५ सालमै तौलिहवामा २०२५ पक्की घर थिए, उनले भने, पूर्वाधारले बजारको बेग्लै चहक थियो । उनका अनुसार २०२५२६ सालमा तौलिहवामा तीनचार मिटर फराकिला कच्ची बाटो थिए । काठकै पोलबाट भए पनि बिजुली पुगिसकेको थियो । झिंगटीका छाना, माटोका गारो लगाएका घर थिए, आनन्दबागका उमेश बाँस्कोटा सम्झिन्छन्, आसपासका बासिन्दा किनमेल र सरकारी कामकाजका लागि यहाँ आउँथे । त्यतिबेला यहाँ अहिलेको उच्च अदालतको जस्तो कामकारबाही गर्ने अपिल अड्डा, बडाहाकिम बस्ने गोश्वारा कार्यालय, नेपाल राष्ट्र बैंकको शाखा कार्यालय थिए । चन्द्रौटाकृष्णनगर सडकका कारण सीमावर्ती बढनी बजारसँगको व्यापार राम्रो थियो । पूर्वपश्चिम राजमार्ग निर्माणपछि तौलिहवाको ओरालो यात्रा सुरु भयो । रूपन्देहीको बेलहियाबाट बुटवल हुँदै पोखरासम्म सिद्धार्थ राजमार्ग निर्माणपछि तौलिहवा ओझेलमा परेको स्थानीय पाकाहरू बताउँछन् । ०७ सालअघिसम्म खजहनी (अहिलेको कपिलवस्तु) पश्चिम तराईको महत्त्वपूर्ण जिल्ला मानिन्थ्यो । जिल्लाको पूर्वमा माझखण्ड, पश्चिममा स्युराज, उत्तरमा पाल्पा र दक्षिणमा भारत थिए । खजहनी जिल्लाको सदरमुकाम तौलिहवा बजार थियो । स्युराजको प्रशासन पनि खजहनीकै सदरमुकामबाट सञ्चालन हुन्थ्यो । तौलिहवाको गोश्वारा कार्यालय बडाहाकिमले चलाउँथे । उनको गाडीमा शितौगो (शिवराजतौलिहवा गोश्वारा) लेखिएको हुन्थ्यो । इतिहासकार भवेश्वर पँगेनीद्वारा लिखित पश्चिम नेपालमा प्रजातान्त्रिक आन्दोलन००७ पुस्तकमा तौलिहवामा गोश्वारा, माल, अमिनी, काठमहल, अडिटर अफिस, वन जाँच, अस्पताल र झ्यालखानालगायत सरकारी अड्डा रहेको उल्लेख छ ।प्रशासनिक अड्डाबाहेक तौलिहवा व्यापारिक केन्द्र पनि थियो । यहाँबाट व्यापार प्रवर्द्धनका लागि रूपन्देहीको बुटवल, भैरहवासम्म घोडा चढेर पुग्थे । अर्घाखाँचीबाट ग्राहक तौलिहवा धाउँथे । २०१४१५ सालमा यहाँ रहेको अपिल अड्डामा मुद्दा पुनरावेदन गर्न दाङ, अर्घाखाँची र बुटवलदेखि आउनेहरू हुन्थे । पछि अपिल अड्डा सरेर परासी पुगेको स्थानीय साहित्यकार हरिराज शर्माले बताए । राष्ट्र बैंकले २०१९ मा तौलिहवामा सञ्चालनमा ल्याएको शाखा ०२६ सालमा भैरहवा स्थानान्तरण भयो । सिद्धार्थ राजमार्ग निर्माणपछि २०२८२९ सालबाट बुटवल र भैरहवा चम्किँदै गए । ०४२ मा राष्ट्रिय वाणिज्य बैंकको शाखा आएसँगै सुठौली भन्सार कार्यालयमा रहेको उक्त बैंकको एक्सटेन्सन काउन्टर फिर्ता भएको थियो । स्थानीयका अनुसार ०३८ सालसम्म जिल्लामा घोडा यातायात फस्टाएको थियो । यहाँ मुख्यतया खाद्यान्नको व्यापार हुन्थ्यो । स्थानीय रामभजन कलवारले ०३० सालमा आफू १७ वर्षको हुँदा बुबासँग धान किन्न सिउटी, गजेहडा र कर्माना पुग्ने गरेको बताए । त्यहाँबाट क्विन्टलको ८७ देखि ९० रुपैयाँमा धान किनेर गोरुगाडामा ल्याउँथ्यौं, उनले भने । बुलाडिहवा र सिसहनियामा धान कुटाएर भारतको नौगढ, बासी र मेहदावलगायत बजारमा लगेर बिक्री गर्ने गरेको उनले सुनाए । सीमावर्ती गौराको छोटी भन्सारमा प्रतिगाडा चार रुपैयाँ भन्सार तिर्ने गरेको उनी सम्झिन्छन् । उनका अनुसार ०२० सालबाट फस्टाएको धानचामलको व्यापार ०३८ सम्म राम्रै थियो । धानचामल व्यापार राम्रै भएकाले सरकारले ०३२ सालतिर धानचामल निर्यात कम्पनी स्थापना गरेको थियो । गाउँगाउँमा साझा र सहकारी संस्था खुलेका थिए । यिनले कृषकलाई मलबीउ बाँड्थे । तर, डेढ दशकयता भने यहाँ भारतबाट चामल आयात भइरहेको छ ।िििस्थानीयको बुझाइमा तौलिहवा क्षेत्रका पढेलेखेका युवाहरू जागिरे बने । यहाँबाट राजनीतिक नेतृत्वमा पुग्न सकेकाले पनि वास्ता नगर्दाको असर विकासमा पर्यो । विकास नहुँदा बाहिरबाट सरेर आएनन् । तौलिहवा उद्योग वाणिज्य संघका महासचिव अर्जुन चापागाईं रूपन्देहीको बेलहियाबाट बुटवल हुँदै पोखरा जोड्ने सिद्धार्थ राजमार्ग निर्माणपछि तौलिहवा ओझेलमा परेको बताउँछन् । सिद्धार्थ राजमार्ग निर्माणपछि ०२८२९ सालबाट बुटवलभैरहवा चम्किँदै गए । पहाडबाट किनबेचका लागि आउने रूपन्देही केन्द्रित हुन थाले । बसाइँसराइले बुटवलभैरहवामा व्यापार व्यवसाय र उद्योगधन्दा फस्टायो । उतैतिर शैक्षिक संस्था पनि खुले, उनले भने, तौलिहवामा भने खुलेका पनि बन्द भए, नयाँ खुल्नै सकेनन् । रोजगारी र शिक्षा उपलब्ध नभएपछि बसाइँसराइ नभएको र बजार सुनसान बनेको स्थानीय व्यवसायी बलराम घिमिरेले बताए । त्यसयता तौलिहवाको विकासले पनि गति लिन नसकेको उनको बुझाइ छ ।ििि०३० कै दशकमा सुरु भएको तौलिहवा बजारको डुबान समस्या अहिले पनि उस्तै छ । मालटोलका हरि गौतमका अनुसार थोरै बाटाघाट कालोपत्र भए, पक्की र आधुनिक घर बने, बिजुलीका पक्की पोल गाडिए । तर, जताततै फोहोर र असरल्ल तारले बजार अव्यवस्थित छ । मापदण्डबिनै घर निर्माणले बजार कुरूप देखिएको छ । बजारका साँघुरा बाटामा दमकल छिर्नै सक्दैनन् । साना जिप, भ्यान नै दुईतर्फी गुड्न सकस छ । त्यतिबेलाका चामल मिल बन्द भएका छन् । उद्योगधन्दा नबढ्दा कामको खोजीमा युवा पलायन हुन रोकिएका छैनन् ।साहित्यकार राघवेन्द्र श्रीवास्तव ०३४ सालपछि तौलिहवा ओझेलमा पर्दै गएको बताउँछन् । मुख्य राजमार्ग बनेपछि यहाँ बाहिरी जिल्लाबाट आवतजावतमा कमी आयो, उनले भने, बिस्तारै पुरानो सहर ओझेल पर्दै गयो । तौलिहवा पछाडि पर्नुमा राजनीतिक खिचातानी र त्यतिबेलाका स्थानीय साहुमहाजनमा रहेको दूरदृष्टिको अभाव पनि एउटा कारण रहेको स्थानीयको ठम्याइ छ । ०२० सालसम्म यहाँबाट नेतृत्व गर्ने पञ्चायतका समर्थक तौलिहवा र कृष्णनगरका नेता थिए । तौलिहवा वाणगंगा वारि र कृष्णनगर पारि पर्थ्यो । तौलिहवाबाट भगवानदास गुप्ता र कृष्णनगरबाट शाह परिवारले राजनीति गर्थे । ०२० मा जिल्ला पञ्चायत सभापतिमा भगवानदास गुप्ता निर्वाचित भए । यसपछि यहाँ राजनीतिक द्वन्द्व बढ्यो ।प्रशासनिक केन्द्रसँग पकड भएका (नाम ?) शाहले चुनाव हारेपछि त्यसको सोझो असर विकास र विस्तारमा पर्यो । शाहहरूले जिल्लामै पहिलो पटक कृष्णनगरमा बिजुली बालेका थिए । कृष्णनगरलाई ०३० सालतिरै पूर्वपश्चिम राजमार्गसँग जोडेका थिए । यसले पहाडको सोझो सम्पर्क कृष्णनगरसँग हुन पुग्यो । कृष्णनगरसँगै भारतको बढनी बजार पनि विकसित हुँदै गयो । कृष्णनगर नेपालको यस्तो नाका हो, जसको दुई सय मिटरमै भारतका ठूला सहरसँगको यातायात सम्पर्क जोडिएको छ । बढनीबाट दिल्ली, मुम्बई, कोलकाता र लखउनसम्म रेल सञ्जाल जोडिएको छ । भारतको ब्रोडगेज राष्ट्रिय रेल नेटवर्कसँग बढनी जोडिएको छ । बसबाट पनि दिल्ली, पञ्जाब र हरियाणासम्मको सोझो सम्पर्क छ ।कृष्णनगर नजिकै पाँच मिनेटमा पुग्ने दूरीमा भारतको बढनीमा रेल स्टेसन थियो । त्यहाँसम्म सजिलै आउने र २२ किमिमै पूर्वपश्चिम लोकमार्ग पुग्ने हुँदा सबैको रोजाइ यतै पर्यो । लाहुरे, आप्रवासी नेपाली, औषधि उपचार र घुम्न जानेलाई सजिलो हुन थालेपछि यहाँ व्यापार फस्टायो । होटल व्यवसाय र उद्योगधन्दा खुल्न थाले । कृष्णनगर भन्सार गुल्जार हुन पुग्यो । कृष्णनगर चम्किँदा त्यसको असर भने तौलिहवामा पर्यो । तौलिहवासँग पूर्वपश्चिम राजमार्ग जोडिन सकेन । तौलिहवागोरुसिंगे सडक झन्डै चार दशकसम्म ग्राभेल मात्रै रह्यो । त्यसमाथि बीचमा रामघाट नदीमा पुल नबन्दा लामो समयसम्म टापुको रूपमा बस्यो । बाटो र पुल नहुनु नै तौलिहवा विकासको बाधक बन्यो । तत्कालीन विद्युत्का चिफ इन्जिनियर पशुपतिप्रताप शाहले जिल्लामै सबैभन्दा पहिला ०३० सालमा सीमावर्ती कृष्णनगरमा बिजुली बालेका थिए । बढनी बजारभन्दा पहिले कृष्णनगरमा बत्ती बलेपछि भारतीय केही व्यक्ति यता बसाइँ सरेका थिए । ३४ वर्षपछि बिजुली बलेपछि आफ्नो परिवार फेरि बढनी सरेको भारतीय राष्ट्रिय सहारा दैनिक बढनी ब्युरो प्रमुख अजयप्रताप गुप्ताले बताए ।०२८३० सालतिर पूर्वपश्चिम महेन्द्र राजमार्ग निर्माणका बेला वीरेन्द्रप्रताप शाह सडक विभागका चिफ इन्जिनियर थिए । उनकै पहलमा भारत सरकारको सहयोगमा त्यतिबेला चन्द्रौटाकृष्णनगर २२ किलोमिटर सडक निर्माण भएको थियो । महेन्द्र राजमार्ग निर्माणको काम सुरु भएपछि चिफ इन्जिनियर शाहले आफ्नो गाउँ कृष्णनगरलाई राजमार्गसँग पनि जोड्न भारत सरकारसँग आग्रह गरेपछि ट्र्याक खोलेको चारपाँच वर्षपछि कालोपत्र भयो । शाह परिवारकै एक आफन्त वन कन्जरभेटर थिए । यो बाटो राजमार्गसँग जोडिएपछि कृष्णनगरमा व्यापारिक गतिविधि झनै बढ्यो ।भवन नहुँदा शाहहरूले नै आफ्नो घरमा भन्सार कार्यालय राखेर सरकारलाई राजस्व उठाउन दिए । सीमा नजिकको बढनी बजारसम्म भारतले सडक निर्माण गरेपछि दुई देशीय व्यापारिक कारोबारसमेत हुन थाल्यो । अहिले कृष्णनगर मुलुकका १० ठूला भन्सारभित्र पर्छ । बाटोकै कारण कृष्णनगरमा भएको विकासले तौलिहवालाई पछि पार्यो । कृष्णनगरबाटै सजिलै राजमार्ग पुग्न सकियो । कृष्णनगरबाट भैरहवा र पूर्वतिर आउन तौलिहवा हुँदै छोटो दूरी भए पनि बाटो नहुँदा समस्या भयो । तौलिहवाकृष्णनगर सडक खण्ड २८ किमि भए पनि २० किमि हुलाकी सडक पर्छ । बर्गदी र कञ्चनिया खोलामा पुल बनेपछि ५६ वर्षअघि मात्र कृष्णनगरसँग तौलिहवाको सोझो सम्पर्क जोडिएको छ । २० किमि हुलाकी सडक भर्खर कालोपत्र भएको छ । सदरमुकाम तौलिहवा ०७० सालपछि मात्र सिधा यातायातको साधनले जोडिएको थियो । राजमार्ग गोरुसिंगे पुग्न रामघाट (वाणगंगा) नदीमा पुल नहुँदा हिउँदमा डुंगाबाट आवतजावत हुन्थ्यो । ०७१ मा पुल निर्माण भएपछि बजारको सोझो र छोटो सम्पर्क राजमार्गसँग भएको थियो । जबकि, ०३० सालतिर महेन्द्र राजमार्ग बनिरहेका बेला तौलिहवागोरुसिंगेको ट्र्याक खोलिएको थियो । बीचमा रहेको नदीले यो सडकको उपादेयता खुम्चाइदिएको थियो । ०७१ पछि पुल बनिसक्दा सदरमुकामको व्यापारिक रौनक खुम्चिसकेको थियो । बाटो नहुँदा ससुराली जान निकै तनाव झेल्नुपर्थ्यो, आनन्दवागका उमेश बाँस्कोटाले सुनाए, ०४० मा बुटवलमा विवाह भयो । तौलिहवाबाट दिनको एउटा बस मात्र बुटवल जान्थ्यो । त्यो पनि बजारदेखि ३ किमि पर रामघाट नदी पारि गएर चढ्नु पर्थ्यो ।तत्कालीन सरकारले ०१५१६ सालतिर बुद्धस्थल तिलौराकोट आसपास विमानस्थल बनाउने योजना अघि सारेको थियो । विमानस्थलको सोझो फाइदा तौलिहवाले लिने पक्का थियो । तर, स्थानीय साहुमहाजनले विमानस्थल बनेपछि बाहिरका मान्छे आउँछन् र आफ्नो व्यापार घट्छ भनेर सरकारी योजनामा भाँजो हालेको बताइन्छ । तौलिहवामा यहीँ जन्मेहुर्केका बनिया, गुप्ता र कसौधन परिवारको बाहुल्य छ । बाहिरबाट यहाँ बसाइँ सरेर आउने वातावरण बनेन । जागिरका सिलसिलामा यहाँ आएकाहरू यहीँ बसोबास गरे । केही स्याङ्जा, पोखरा र अर्घाखाँचीबाट यहाँ आएर बसोबास गरे । जागिर खान यहाँ आएकाले सस्तो जग्गा र मालपोत तिर्न नसकेर लिलाम भएका जग्गा सकारेर जिम्दारी जोडेको पाइन्छ । तर, आधारभूत आवश्यकता शिक्षा, स्वास्थ्य, खानेपानी र रोजगारीको अभावमा समयक्रममा उनीहरूका सन्तान अन्यत्र गएको पाइन्छ । ०१५१६ सालदेखि भारतीय लाहुरे र रोजगारीका लागि भारत गएकाहरूको फर्कने लर्को तौलिहवामा लाग्ने गरेको थियो । तौलिहवादेखि ९ किमिमा सीमा नाका मर्यादपुर थियो । सीमादेखि १० किमिमा शोहरतगढ रेलवे स्टेसन थियो । शोहरतगढसम्म आएकाहरू एक्का (टाँगा) चढेर तौलिहवा पुग्थे । यातायातका लागि घोडा भाडामा पाइन्थे । तौलिहवामा तौलेश्वरनाथ मन्दिर नजिक बाग्लुङे होटल थियो । त्यहाँ एक रात बसेर लाहुरेहरू घोडा चढेर अर्घाखाँची सीमा पत्थरकोटसम्म पुग्ने गरेको आनन्दबागका केशव ज्ञवालीले बताए । कृष्णनगर र चन्द्रौटा चल्तीमा आएपछि तौलिहवा ओझेलमा पर्न थाल्यो, उनले भने, त्यसपछि बिस्तारै यसको चमक हराउँदै गयो ।"
रोपनीको ६ लाख दिएर ललिता निवासको जग्गामा नक्कली मोही खडा,"(काठमाडौं)बालुवाटारस्थित ललिता निवास र त्यसले चर्चेको सरकारी जग्गा भूमाफियाले नक्कली मोहीलाई प्रतिरोपनी ६ लाख रुपैयाँसम्म दिएर हडपेको खुलेको छ । किर्ते कागजातका आधारमा नक्कली मोहीका नाममा जग्गा लगिएको र लगत्तै मोही बनाइएकालाई उक्त रकम दिएर भूमाफियाले आफू र परिवारका सदस्यका नाममा लगेको अनुसन्धानबाट खुलेको हो ।कर्मचारीलाई हातमा लिएर किर्ते कागजात तयार पारी गिरोहले जोतभोग गर्न दिएका किसानलाई ललिता निवासको जग्गामा मोही दाबी गर्न लगाएको र मोहीका नाममा गएलगत्तै आफू र परिवारका नाममा लगेको अनुसन्धानबाट पत्ता लागेको हो । प्रहरीको केन्द्रीय अनुसन्धान ब्युरोले ललिता निवासको जग्गा हिनामिना प्रकरणमा संलग्नविरुद्ध किर्ते र संगठित अपराधका दफा लगाएर अनुसन्धान जारी राखेको छ । अनुसन्धानले देखाएअनुसार लक्ष्मीनारायण महर्जन, मयजु महर्जन, रामकृष्ण महर्जन, बेखानारायण महर्जन, माया प्रजापति, अष्टनारायण महर्जन, चैत्यनारायण डंगोल, दिलबहादुर महर्जन, मोहन महर्जन, पञ्चनारायण महर्जन, पूर्ण महर्जन, रामदेवी महर्जन, बसनारायण महर्जन, आशनारायण महर्जन, देवनारायण महर्जन, हेरामाया महर्जन, सानुकान्छा महर्जन, लक्ष्मी महर्जन, अर्जुन महर्जन, तीर्थमाया महर्जन, साहिँला महर्जन, जोगलाल महर्जन, न्हुच्छेमाया महर्जन, सञ्जयकुमार महर्जन, कान्छा महर्जन र सकुलानन्द महर्जनले नक्कली मोही बनेबापत ललिता निवासको जग्गा पाएका थिए । त्यसपछि भूमाफियाले उनीहरूका नाममा आएलगत्तै रोपनीको सरदर ६ लाख रुपैयाँ दिएर उक्त जग्गा हात पारेको थियो । नक्कली मोहीबाट रामकुमार सुवेदी र उनकी पत्नी माधवी, शोभाकान्त ढकाल तथा उनकी पत्नी उमाकुमारी, मीनबहादुर गुरुङ र उनकी पत्नी सरला घलेसहितका नाममा पुगेको थियो । पछि यो गिरोहले जग्गा प्लटिङ गरेर तेस्रो पक्षलाई बिक्री गरेको खुलेको छ ।नक्कली मोही बनेर जग्गा हिनामिना गर्नेमध्येका सञ्जयकुमार महर्जन र सकुलानन्द महर्जनलाई सोमबार प्रहरीको केन्द्रीय अनुसन्धान ब्युरोले काठमाडौंबाट पक्राउ गरेको छ । आफ्ना नाममा जग्गा आएलगत्तै सञ्जयले मीनबहादुर गुरुङकी पत्नी सरला घलेका नाममा पास गरिदिएका थिए । त्यस्तै सकुलानन्दले माधवी सुवेदी र उमाकुमारी ढकालका नाममा पास गरिदिएका थिए । नक्कली मोही बनेबापत पाएको जग्गा आफ्ना भूमाफियालाई दिँदा महर्जनद्वयले रकम हात पारेका थिए । पञ्चायतकालमै सुवर्णशमशेर राणाको परिवारलाई मुआब्जा दिएर सरकारले अधिग्रहण गरेको ललिता निवासको जग्गा हडप्न भूमाफियाले २०४८२०४९ तिरै योजना बुनेको थियो । सुरुमा सरकारी जग्गा राणा परिवारका नाममा लैजाने, त्यसपछि नक्कली मोही खडा गर्ने र आफ्नो बनाउने गरी गिरोहले योजना बुनेको थियो । त्यही योजनाबमोजिम नक्कली मोही दाबी गर्ने व्यक्तिका तर्फबाट भूमाफिया सुवेदी वारेस बसेका थिए । भूमाफिया किटान अर्का व्यक्ति ढकालले राजनीतिक शक्तिकेन्द्र र कर्मचारी संयन्त्र मिलाउने तथा भाटभटेनी सुपरमार्केटका सञ्चालकसमेत रहेका गुरुङले नक्कली मोहीका नाममा आएको जग्गा कौडीको भाउमा लिन रकम जोहो गर्ने जिम्मा लिएका थिए ।यसको पृष्ठभूमि तीनै जनाले २०४९ ताकै तयार पारेको पनि अनुसन्धानबाट खुलेको छ । सोमबार पक्राउ परेका दुवै जनामाथि केही वर्षअघि नै ब्युरोले सोधपुछ गर्दा रकम पाउने लोभमा सुवेदीको समूहले मोही दाबी गर्न लगाएको र त्यसअनुसार आफूहरूले वारेस उनैलाई दिएको स्वीकार गरेका छन् ।ब्युरोका एसएसपी दिनेश आचार्यले असार १२ मा केही आरोपितलाई पक्राउ गरी अघि बढेको अनुसन्धानका क्रममा हालसम्म २३ जना पक्राउ परेको र अदालतको आदेशमा एक जना रिहा भएको बताए । पक्राउ परेकामध्ये ७ जना नक्कली मोहीमध्येका हुन् ।नक्कली मोही बनेबापत जग्गा लिएर पछि भूमाफियालाई हस्तान्तरण गर्नेमध्येका केहीले आफूहरूलाई मोहियानी हक दिलाइदिने लोभ देखाएर नचिनेका व्यक्तिहरू सम्पर्कमा आएको र पछि उनीहरूमार्फत जग्गामा मोही बनेको कागज पाएको स्वीकार गरेका छन् । मोही बन्दा कसरी के प्रक्रियाबाट कागज मिलाइयो भन्ने कुनै जानकारी नभएको र यो सबै काम रामकुमार सुवेदीको समूहले गरेको नक्कली मोहीमध्येका एक जनाले प्रहरीमा दिएको बयानमा उल्लेख छ । तत्कालीन सरकारले पञ्चायतकालमा राणा परिवारबाट अधिग्रहण गरिएको करिब २ सय ८४ रोपनी जग्गा गृह मन्त्रालयअन्तर्गतको समरजंग कम्पनीको रेखदेख र संरक्षणमा राखेको थियो । अनुसन्धानबाट खुलेका तथ्य र प्रमाणअनुसार अधिग्रहणबापत त्यसबेला सरकारले राणा परिवारलाई १६ लाख ३३ हजार ९ सय ९२ रुपैयाँ तिरेको तथ्य अनुसनधानबाट खुलेको छ । त्यही बखत सरकारले सुवर्णशमशेर र उनका छोरा कञ्चनशमशेरविरुद्ध राजकाज मुद्दा लगाएर ललिता निवासकै १४ रोपनी ११ आना जफत गरेको थियो । २०४६ को राजनीतिक परिवर्तनपछि कृष्णप्रसाद भट्टराई नेतृत्वको अन्तरिम मन्त्रिपरिषद्ले पञ्चायतकालका राजनीतिक मुद्दा र जफत सम्पत्ति फिर्ता गर्ने निर्णय गर्यो ।जफत सम्पत्ति फिर्तासम्बन्धी निर्णयको अपव्याख्या गरी भूमाफिया र भूमि प्रशासनका कर्मचारीलाई हातमा लिएर राणा परिवारले २०४९ का विभिन्न मितिमा १ सय १२ रोपनी ४ आना जग्गा हडपेका थिए । सरकारका नाममा जग्गा हडप्न सघाएबापत राणा परिवारले कर्मचारी र केही बिचौलियालाई २२ रोपनी जग्गा घूस नै दिएका थिए । राणा परिवारले हात पारेको मध्ये केही वर्षमै भूमाफियाकै योजनामा फेरि आधा (५६ रोपनी) मा नक्कली मोही खडा गरी मोही कै नाममा दर्ता गराइयो । त्यसपछि २०६२, २०६६०६७ र २०६९ का विभिन्न मितिका निर्णयले करिब ३१ रोपनी जग्गा भूमाफियाले हडपेका थिए । त्यसमा पनि नक्कली मोही कायम गरी गिरोहले आफ्ना नाममा कायम गराएको थियो । नक्कली मोही बन्न तयार भएका सबै ललिता निवास परिसरको जग्गा सरकारलाई कुत बुझाएर भोगचलन गर्नेमध्येका थिए ।२०५६५७ तिर मोही कायम भएको कागजात आएपछि मलाई प्राप्त भएका कागजात वारेसनामा बनाएर रामकुमार सुवेदीलाई दिएको थिएँ । त्यसपछि उनले के गरे, कुन अड्डामा के कस्ता कागजात पेस गरे, थाहा छैन, नक्कली मोहीमध्येका एक जना देवनारायण महर्जनले प्रहरीलाई दिएको बयानमा भनिएको छ, म राणा परिवारका कसैलाई पनि चिन्दिनँ, रामकुमार सुवेदीले उक्त जग्गामा मोहियानी हक दिलाइदिन्छु भनी विश्वास दिलाएर वारेसनामा लिई काम गरेका हुन् । गिरोहले ललिता निवासको जग्गामा मोही कायम गरिदिने भन्दै इनबहालमा बोलाएर विश्वास दिलाएपछि जग्गा आउनेमा आफूहरू लोभमा परेको अर्का नक्कली मोही को बयानमा उल्लेख छ । २०४९ मा राणा परिवारले लगेको १ सय १२ रोपनी ४ आनाको आधा हिस्सा, २०६२ मा सुनीति राणाले छुट दर्ताबापत हत्याएको १२ आनाको आधा, २०६६६७ तिर प्रधानमन्त्री निवास विस्तारका नाममा २५ रोपनीभन्दा बढीको आधा र पशुपति टिकिन्छा गुठीका नाममा लगिएको ५ रोपनीमा नक्कली मोही बनाएर गिरोहले जग्गा हत्याएको थियो ।त्यसपछि नक्कली मोहीलाई सुवेदीको समूहले प्रतिरोपनी ६ लाखसम्ममा पैसा दिएर गिरोहले आफू र परिवारका सदस्यको नाममा लगेको अनुसन्धानका तथ्य र प्रमाणले पुष्टि गरेको हो । नक्कली मोही बनाइएका कतिपयको विभिन्न मितिमा मृत्यु भइसकेको छ । मृत्यु भएकाको हकमा उनीहरूका हकदारले गिरोहबाट रकम बुझेको देखिन्छ । जुन कुरा प्रहरी बयानमा पनि उनीहरूले स्वीकार गरेका छन् । स्रोतका अनुसार नक्कली मोही बनाइएकामध्येका केहीले प्रहरीसँगको बयानमा सरकारी जग्गा हडप्न रामकुमार सुवेदीको समूहले आफूहरूलाई नक्कली मोही दाबी गर्न लगाएको र त्यसका लागि पैसाको लोभ देखाएको स्वीकार गरेका थिए । मोही दाबी गर्ने अधिकांशको वारेस उनै सुवेदी बनेका थिए । पञ्चायतकालमै ललिता निवासको ५ रोपनीमा खेतीपाती गर्नेमध्येका एक व्यक्तिले प्रहरीलाई दिएको बयानमा नक्कली मोहीबापत पाएको जग्गाबाट आफूहरूलाई ३० लाख दिएर सुवेदीकै समूहले लगेको उल्लेख छ ।नक्कली मोहीबाट प्राप्त अन्य जग्गा पनि अर्का बिचौलिया ढकाल र गुरुङले यसरी नै सस्तोमा हत्याएका थिए । त्यही जग्गा सुवेदी, ढकाल र गुरुङको समूहले २०६४ पछि प्लटिङ गरेर अरु व्यक्तिलाई बिक्री गरेका थिए । ललिता निवासको जग्गा प्लटिङ गर्न भाटभटेनी डेभलपर्स प्रालि र डीएलएफ प्रालिलगायत कम्पनी खडा गरिएको थियो । हाल विभिन्न व्यक्ति तथा संस्था गरी ललिता निवासका जग्गा ७३ जनाका नाममा छ ।"
पत्रिका वितरणमा जारी अवरोधप्रति सञ्चारसम्बद्ध संस्थाको ध्यानाकर्षण,"काठमाडौं (कास) कान्तिपुर पब्लिकेशन्स् लिमिटेडका दुई प्रकाशन कान्तिपुर दैनिक र द काठमान्डु पोस्टको वितरणमा सोमबार पनि अवरोध भएको छ । कान्तिपुर संघर्ष समिति ले गरेको अवरोधप्रति सञ्चारसम्बद्ध संस्थाले चासो र चिन्ता व्यक्त गर्दै समस्या समाधानका लागि सरोकारवाला पक्षलाई अनुरोधसमेत गरेका छन् । नेपाल मिडिया सोसाइटी र नेपाल विज्ञापन संघले संयुक्त प्रेस विज्ञप्ति जारी गर्दै पब्लिकेशन्स्मा कार्यरत कामदार तथा कर्मचारीहरूले आफ्ना मागहरू राख्ने क्रममा प्रकाशनको बिक्री वितरणमा अवरोध गरिएको विषयमा सिंगो सञ्चार क्षेत्र दुखित भएको जनाएका छन् । यस्तो कार्य कानुनी राज्य र प्रेस स्वतन्त्रताविरोधी क्रियाकलाप हो भन्नेमा कुनै विवाद छैन, विज्ञप्तिमा भनिएको छ, सञ्चार संस्थालाई बदनाम र लगानीकर्ताहरूको मानमर्दन गर्ने कार्यले व्यवस्थापन तथा आन्दोलनरत पक्षबीच झनै अविश्वास तथा मनमुटाव सिर्जना गर्छ । आजको खुला परिवेशमा आफ्ना मागलाई सम्बद्ध पक्षसँग राख्नु, वार्ता छलफल गर्नु, त्यसबाट पनि समाधान नभए कानुनी रूपमा पीडित पक्षले उपचार खोज्ने विकल्पमा जानुपर्ने स्वाभाविक बाटो हुँदाहुँदै भौतिक रूपमा प्रकाशनको वितरणमा अवरोध गर्ने, च्यात्ने, आफ्नै घर लैजाने, सार्वजनिक रूपमा बदनाम गर्ने गरी थुपार्नेजस्ता कार्यले सञ्चार क्षेत्रलाई नै कमजोर बनाएको सोसाइटी र संघको भनाइ छ । त्यसमाथि असम्बन्धित पक्षले कुनै मिडिया हाउसभित्रको समस्यामा हात हालेर स्थितिलाई तनावपूर्णर् बनाउने कार्य कुनै पनि हिसाबले सह्य हुन सक्दैन, विज्ञप्तिमा भनिएको छ, सञ्चारगृहमाथि हुने हुलहुज्जत, कुनै पनि नागरिकको नैसर्गिक अधिकारमाथि आक्रमण गर्ने, हिंसात्मक बन्ने धम्की दिने प्रवृत्ति र पक्षहरूका बारेमा सचेत रहन नेपाल सरकार र शान्ति सुरक्षाको जिम्मा लिएका सुरक्षा निकायहरूलाई समेत चनाखो हुन आग्रह गर्दछौं । वर्तमान विषम आर्थिक परिवेशको आकलन गर्दै वार्ता, छलफल र कानुनी रूपमा नै समस्याको सकारात्मक सहमति खोज्न दुवै पक्षलाई अनुरोध गरिएको छ ।नेपाल पत्रकार महासंघले आन्दोलनका क्रममा पत्रिका वितरणसमेत प्रभावित भइरहेकाले वार्ता र संवादको प्रक्रियाबाट तत्काल समस्या समाधानका लागि पब्लिकेशन्स्को ध्यानाकर्षण गराएको छ । त्यस्तै, पत्रकारले समयमै पारिश्रमिक नपाउने, लामो समय काम गरेर संस्थालाई योगदान गरेकालाई जबर्जस्ती हट्न बाध्य बनाउने, स्थायी पत्रकार तथा कर्मचारीलाई अस्थायीकरारमा रूपान्तरण गर्ने, सरुवा गर्नेलगायतका काम विद्यमान कानुनी व्यवस्थाविरोधी भएको महासंघको भनाइ छ । कान्तिपुर मिडिया ग्रुपमा आबद्ध पत्रकारकर्मचारी तथा कामदारलाई विभिन्न बहानामा संस्थाबाट बिदा गर्ने प्रयास गरिएको गुनासो महासंघमा प्राप्त भएको छ, महासचिव रोशन पुरीद्वारा जारी विज्ञप्तिमा भनिएको छ, श्रमजीवी पत्रकार ऐन र सर्वोच्च अदालतको आदेशअनुसारका सेवा सुविधा तत्काल उपलब्ध गराउन कान्तिपुर व्यवस्थापनसँग महासंघ पुनः आग्रह गर्दछ ।तर कान्तिपुर पब्लिकेशन्स्ले भने करारमा रहेका केही कर्मचारीहरूको मात्रै करार नवीकरण नभएको जनाएको छ । कुनै स्थायी कर्मचारीले स्वेच्छा वा समझदारीले बिदा हुन चाहे कानुनअनुसार सम्पूर्ण सुविधा पाउने विषयमा शंका छैन । करारमा रहेका कर्मचारीका हकमा भने करारकै कानुन लागू हुनेछ । यसबारेमा हामीले आइतबार विज्ञप्ति जारी गरी स्पष्ट पारिसकेका छौं, पब्लिकेशन्स्का प्रमुख कार्यकारी अधिकृत (सीईओ) महेश स्वाँरले भने, निश्चित अवधि नै तोकेर नियुक्त गरिएका कर्मचारीलाई उक्त अवधि सकिएपछि अर्को करार गर्ने वा नगर्ने विषय संस्था र व्यक्ति दुवैतर्फको कानुनी स्वतन्त्रताको विषय हो । यस्तो अवस्थामा दुवैतर्फबाट लिनुदिनुपर्ने दायित्व पूरा गरेपछि एकअर्काबाट स्वतन्त्र हुने मात्र होइन, कानुनअनुसार सेवा सुविधा तथा अतिरिक्त क्षतिपूर्तिको व्यवस्थासमेत पब्लिकेशन्स्ले गर्दै आएको छ, यो प्रक्रिया जारी रहनेछ ।आफ्ना दुई प्रकाशनको वितरणमा अवरोध सिर्जना गर्ने प्रवृत्तिले सञ्चारगृहको भौतिक सम्पत्ति र प्रतिष्ठामा अपूरणीय क्षति पुर्याएको पब्लिकेशन्स्ले जनाएको छ । कान्तिपुर पब्लिकेशन्स् देशका सबै कानुनलाई आदर र पालना गर्दै सञ्चालन हुँदै आएको छ, अहिले देशको नाजुक औद्योगिक तथा आर्थिक अवस्थाका कारण समग्र नेपाली सञ्चार जगत्मा परेको प्रभाव पब्लिकेशन्स्मा पनि परेको छ, त्यसको प्रभाव स्वरूप केही कर्मचारीको करार नवीकरण नगरिएको हो, उनले भने, केही वर्षयता निरन्तर आर्थिक घाटा बेहोर्दै आएकाले बजारको मागअनुसार वितरण विभागका कर्मचारी घटबढ हुनु नियमित र स्वाभाविक प्रक्रिया हो । यद्यपि संस्थामा आबद्ध कुनै पनि कर्मचारीलाई गैरकानुनी रूपमा बिदा गर्ने नीति र योजना नभएको स्वाँरले बताए ।"
बाढीले उजाड बनेको उपत्यका,"(डडेलधुरा)पहाडमा गुजारा मुस्किल भएपछि ०५० सालतिर धने बोहरा बैतडीबाट बालबच्चासहित भित्री मधेश झरे । तराईभन्दा राम्रो अन्न उत्पादन हुने सुनेका उनी पेटभर खान र छोराछोरीले पढ्न पाउने सपना बोकेर डडेलधुराको आलिताल६ बसाइँ सरेका हुन् । बैतडीको घरजग्गा र श्रीमतीका गहना बन्धकी राखेर भित्री मधेशमा १० रोपनी खेत किनेका बोहराको सपना ७८ वर्षमै टुट्यो । ०५७ मा रंगुन नदीमा आएको भीषण बाढीले उनको सात रोपनीभन्दा बढी खेत बगर बनायो । दुहुना भैंसी र बाख्रासहितको गोठ बग्यो । एकाएक आएको विपत्तिले उनको परिवार छिन्नभिन्न भयो । पहाडमा भएको सबै खेतबारी बन्धकीमा थियो । भित्री मधेशमा सबै बगर बन्यो । पहाडको ऋण तिर्न नपाउँदै भित्री मधेशमा म सुकम्बासी बन्न पुगे, बोहराले भने, १० कक्षा पढ्दै गरेको जेठो छोरा र म ऋण तिर्न र परिवारको पेट पाल्न भारत जान बाध्य भयौं । ठूलो आसमा भित्री मधेश आएर पनि त्यसपछि झन् कठिन संघर्षका दिन सुरु भएको उनले बताए । भित्री मधेश क्षेत्रकै परशुराम नगरपालिका६ का दलबहादुर खड्काको परिवार पनि रंगुनको बाढीका कारण दुई पटक विस्थापित भइसकेका छन् । ०५७ को बाढीले घरजग्गा बगाएपछि विस्थापित भएका उनले बगरका ढुंगा पन्छाएर खेती सुरु गरे । त्यसको ५ वर्षपछि ०६२ असोजमा आएको बाढीले घरजग्गा पूरै बगाएपछि फेरि विस्थापित भए । त्यतिबेला खड्कासँगै परशुराम६ को सिमल खेत गाउँ पूरै बग्यो । ६२ परिवार विस्थापित भए । ६ सय रोपनीभन्दा बढी उब्जाउ जमिन बगरमा परिणत भयो । दलबहादुरको दुईतले घरसहित ११ रोपनी जग्गा बगर बन्यो । भित्री मधेशमा त्यति बेलासम्म जग्गाको भाउ निकै कम थियो, चालीसको दशक भित्री मधेश झरेका दलबहादुरले भने, भएको सबै लगानी गरेर घरबास भएको थियो । यो खोला नजिकको बस्तीमा जुवा खेल्न आए जस्तो भयो, घर न घाटका भयौं । पूरै बस्ती बाढीले बगाएपछि आफूहरू बिचल्लीमा परेको दलबहादुरले दुखेसो पोखे । नदी ०५७ देखि लगातार गाउँ पस्न थालेको हो । ०६२ मा आधा र ०६७ सम्म पूरै गाउँ बगरमा परिणत भएको दलबहादुरले सुनाए । डडेलधुराको आलीताल गाउँपालिका र परशुराम नगरपालिको चुरे भावर क्षेत्रको रंगुन उपत्यकाका क्षेत्रका हरेक गाउँमा धने बोहरा र दलबहादुर खड्का जस्ता सयौं परिवारका एकैखाले पीडा छन् । रंगुन नदीको वारिपारि खयर र सिमलको जंगल थियो । त्यसमाथि चुरेको घना वन । रंगुन किनारको सिमलखेतको जस्तो उब्जनी कमै ठाउँ हुन्थ्यो । वनजंगल, पानीपँधेरो र पशुपालनलाई उपयुक्त ठाउँ भएपछि पहाडमा छाक टार्न धौधौ परेका परिवार यता आउन लोभिन्थे । खयर र सिमलको जंगल हुँदासम्म सिमलखेत जस्तो गाउँ अर्को थिएन, दलबहादुरले भने, दुवैतिर जंगल फँडानी सुरु भएपछि नदीले पनि कटान सुरु गरेको हो । सुरुमा नदी छेउका उब्जाउ जमिन कटान हुन थालेको उनी बताउँछन् । बिस्तारै चुरेमाथिको जंगलमा फडानी सुरु भएपछि निस्केका नयाँ खहरे खोलाले माथिबाट र रंगुनले तलबाट कटान थालेपछि सिमलखेत जस्ता दर्जनौं गाउँ बगर बनेको दलबहादुरले बताए । बाढीले उनीसँगै घरवारविहीन भएका अधिकांश परिवार गाउँ छोडेर तराईतिर झरे । तीमध्ये कतिपय परिवार अहिलेसम्म तराईका नदी किनार र सामुदायिक जंगल छेउमा टहरा हालेर बसेका छन् । कोही भारतका विभिन्न सहरमा आफन्तकहाँ कामको खोजीमा पुगेर उतै बसोबास गर्न थाले । सयौं परिवार अझै पनि रंगुनकै छेउछाउमा जोखिम मोल्दै बसिरहेका छन् ।रंगुन उपत्यकामा बस्ती सुरु भएको ५० वर्ष नपुग्दै चुरे वन विनाशले डडेलधुराको ६० हजार जनसंख्या बाढी र कटानको जोखिममा परेको हो । चारैतिरबाट नदी कटानले बनाएको बगर, ठाउँठाउँमा चुरेबाट निस्केका खहरे खोला, सिमानामा महाकालीको कटानले सीमापारि पुगेको आधाभन्दा बढी उब्जाउ जमिन र वन मासिएपछि बाढी, पहिरो, खहरे खोलाले गरेको कटानले चुरे भावर क्षेत्रको सुन्दर मानिने रंगुन उपत्यका क्षतविक्षत भएको छ । दुई दशकअघिसम्म पनि यो उपत्यका हराभरा थियो । तराईमा खेतीका लागि जग्गाजमिन किन्न नसक्ने सुदूर पहाडका विपन्न परिवारको बसाइँसराइ गर्ने प्रमुख गन्तव्य थियो रंगुन क्षेत्र । यहाँ सुदूरपश्चिमका सात पहाडी जिल्लासँगै दैलेख, सुर्खेत, दाङ, सल्यान, रोल्पा, रुकुमबाट समेत बसाइँ सरेर पुगेकाको घरबार व्यवस्थित भएको थियो । उपत्यकाको मध्य भागबाट बगेर महाकालीमा मिसिने रंगुन नदी वारिपारि रहर लाग्दा उब्जाउ फाँट थिए । डोटी सिमानाको सुन खोलादेखि महाकाली किनारसम्म बग्ने ४० किलोमिटर लामो रंगुन नदी छेउमा ३ दर्जन गाउँ थिए । रंगुनबाट धान, तोरी, मकै, आँप, केरा, मह, घिउ राम्रो उत्पादन हुने गरेको थियो । सीमापारि भारतको टनकपुरदेखि तराईका बजारमा मलास हुँदै यहाँको उत्पादनले बजार पाएको थियो । रंगुन नदी र चुरेका खहरे खोलाले यहाँको उर्बर जग्गा उजाड बनाएपछि रंगुन उपत्यकाको पुरानो स्वरूप ध्वस्त हुन पुगेको हो । छोटो अवधिमै भित्री मधेश समृद्ध भएको थियो तर चुरे वन विनाश सुरु भएको एक दशक नबित्दै बगर बन्यो, साविक जोगबुढा गाविसका पूर्वउपाध्यक्ष दामोदर अवस्थी भन्छन्, प्रकृतिको अव्यवस्थित दोहनले कसरी दुःख पाइन्छ भन्ने उदाहरण हो रंगुन ।०५५ सालसम्म हराभरा रहेको रंगुन क्षेत्रमा सामुदायिक वन बनेपछि सुखा, ढलापडा काठका नामले वन फँडानी हुन थाल्यो । ३ हजार क्युफिट सुखा, ढलापडाको कटानी आदेश पाएको सामुदायिक वनमा २० हजार क्युफिटसम्म सालका रूख काटिन थाले । देशको सबैभन्दा राम्रो मानिने रंगुन उपत्यकाको सालको जंगल निरन्तर १४ वर्षसम्म राजनीतिक संरक्षणमा फँडानी भयो । ०६८ मा अख्तियार दुरुपयोग अनुसन्धान आयोग र वन विभागको उच्चस्तरीय छानबिन टोलीले नेपालको इतिहासमै सबैभन्दा ठूलो वन फँडानी भएको निष्कर्ष निकालेको थियो । ०६६ र ०६७ मा मात्र यो क्षेत्रमा ८ लाख क्युफिट सालको अवैध रूपमा कटानी भएको थियो । वन फँडानीले ०६७ सम्म आलीताल र परशुराममा १२ वटा नयाँ खहरे खोला बग्न थाले । त्यसअघि महाकाली रंगुन, पन्तुरा, शीर्ष र साँदनी नदी गरी ५ वटा नदी थिए । महाकाली र शीर्ष नदीबाहेक चुरेबाट बग्ने रंगुन, पन्तुरा र साँदनी नदीले वर्षौंदेखि कटान गरेको थिएन । रंगुन नदी किनाराका खयरको जंगलका जरासमेत उखेलिए । चुरेमा रहेका सामुदायिक जंगलमा फँडानी सुरु भयो ।अर्बौं खर्चले पनि नियन्त्रण भएन दुईवटा स्थानीय तहमा बग्ने १० किलोमिटर लामो रंगुन नदी नियन्त्रणको प्रयास थालेको २५ वर्ष भइसकेको छ । यो अवधिमा पत्याउन नसकिने गरी खर्च भए पनि नियन्त्रणको काम प्रभावकारी हुन सकेको छैन । ०५६ मा सुरु भएको नदी नियन्त्रणको काममा सरकारी निकायबाट मात्रै दुई अर्ब ६७ करोड रुपैयाँभन्दा बढी खर्च भइसकेको छ । योसँगै ०७४ मा लागू भएको रंगुन नदी नियन्त्रण गुरुयोजनामा मात्र १ अर्ब २२ करोडभन्दा बढी बजेट छ । यसबाहेक विश्व खाद्य कार्यक्रम, जर्मन प्राविधिक सहयोग, अक्सफामसहित आधा दर्जन दातृनिकायले पनि यो नदी नियन्त्रणमा लगानी गरिसकेका छन् । दातृ निकायले गरेको खर्चको यकिन तथ्यांक भने छैन । यति धेरै बजेट र समय खर्च भइसक्दा पनि रंगुन नदीको कटान तथा पटान नियन्त्रण भने हुन सकेको छैन । ०५६ तिरबाटै नदीले कटान गर्न थालेपछि गाविस र जिविसले नियन्त्रणका लागि बजेट छुट्याउन थालेको हो, स्थानीय निर्माण व्यवसायी डम्बरबहादुर बिष्टले भने, ०५८५९ देखि सरकारले पनि जल उत्पन्न प्रकोप नियन्त्रण कार्यालय र भूसंरक्षण कार्यालयमार्फत लगानी सुरु गरेको हो ।पूर्वबाट बग्ने रंगुन नदीमा दक्षिण र उत्तरमा रहेको चुरे पहाडबाट नयाँ खहरे खोलासँगै गाउँबस्ती र उब्जाउ जमिन पनि बगेर आउन थाल्यो । पश्चिमतिर भारतीय सिमानामा बग्ने महाकाली नदीले कटान गर्न थालेपछि उपत्यका चारैतिरबाट कटानले क्षतविक्षत हुन थालेको भट्ट बताउँछन् । संघीय सरकारले ०७४ मा नदी नियन्त्रणको गुरुयोजना लागू गरेपछि रंगुन नदीको १० किलोमिटर क्षेत्रमा तटबन्ध निर्माण सुरु भयो । ०७५ सालमा यो गुरुयोजना प्रदेश सरकारलाई हस्तान्तरण भयो । गुरुयोजनाको रकम टुक््रयाएर यसै क्षेत्रबाट प्रतिनिधित्व गर्ने प्रदेशका तत्कालीन भौतिक पूर्वाधारमन्त्री पठानसिंह बोहराको आदेशमा नियन्त्रणभन्दा पनि कार्यकर्तामुखी तटबन्धका योजना बन्न थाले । जसले गर्दा एकीकृत रूपमा हुन लागेको नदी नियन्त्रणको काम झन् प्रभावित भयो । परशुराम नगरपालिका प्रमुख बडायर भन्छन्, गुरुयोजना बन्नुअघि १५ वर्षसम्म बेथिति भयो, गुरुयोजनामा पनि राजनीतिक नाफाघाटा हेरेर नियन्त्रणका योजना बन्न थाले । जसले गर्दा अहिले पनि नदीले धेरै ठाउँमा कटान गरिरहेकै छ । डडेलधुराको १ लाख ३९ हजार जनसंख्यामध्ये ६० हजार जनाको बसोबास भित्री मधेशको आलीताल गाउँपालिका र परशुराम नगरपालिकामा छ । भौगोलिक रूपमा पनि अन्य पाँच स्थानीय तह र यी दुई हाराहारी छन् ।"
नाङ्गो गाउँ मा राजनी,ति
अन्तरिक्षमा हिँड्ने पहिलो महिला,सन् १९८४ मा आजकै दिन (जुलाई २५) मा सोभियत संघ अन्तरिक्षयात्री स्वेतलाना सवित्सकाया अन्तरिक्षमा पुगेकी थिइन् । उनी अन्तरिक्षमा हिँड्ने पहिलो महिला हुन् । स्वेतलाना १९८२ मा सोयूज टी७ मार्फत अन्तरिक्षमा पुगेकी थिइन् । त्यसको दुई वर्षपछि उनी सोयूज टी१२ मिसनअन्तर्गत पुनः अन्तरिक्षमा पुगेकी हुन् । त्यस क्रममा उनी अन्तरिक्षमा हिँडेर कीर्तिमान कायम गरेकी हुन् । उनी दुई पटक अन्तरिक्षमा पुग्ने पनि पहिलो महिला हुन् । १९७१ मा उडान प्रशिक्षकको लाइसेन्स लिएकी स्वेतलाना १९८० को जुनमा आधिकारिक रूपमा सोभियत अन्तरिक्ष कार्यक्रममा जोडिएकी थिइन् । अन्तरिक्षमा उनले १९ दिन १७ घण्टा ६ मिनेट बिताएकी थिइन् । १९४८ को अगस्ट ८ मा सोभियत संघको मस्कोमा जन्मिएकी स्वेतलानाले १६ वर्षको उमेरमा नै प्यारासुट उडाउन सिकेकी थिइन् । १७ वर्षको उमेरमा नै उनले ४ सय ५० भन्दा बढी प्याराजम्प गरिसकेकी थिइन् । १९६६ मा स्नातक सकेपछि मस्को एभियसन इन्स्टिच्युटबाट उनले विमान उडाउन सिकेकी थिइन् । उनकी आमा मस्को कम्युनिस्ट पार्टीकी नेत्री थिइन् ।
कृष्ण मुसुक्कै दुःख भुसुक्कै,"(बझाङ) त्यतिबेला उनी ६ वर्षका मात्र थिए । जतिबेला आमालाई पछ्याउँदै उनले पढ्ने प्रौढ कक्षामा पुग्थे । कृष्ण विकलाई प्रौढ कक्षाका सहभागीले गीत गाउन लगाउँथे । सानैदेखि हँसिला र फरासिला स्वभावका उनी धक फुकाएर गाइदिन्थे । सुन्नेहरू उनको मिठो स्वरको प्रशंसा गर्थे । बझाङको थलारा गाउँपालिका१ सिमतोलामा २०५९ सालमा जन्मिएका कृष्णलाई यस्तै खाले प्रशंसाले हौस्याइरह्यो । उनी धेरै मानिसका अगाडि गीत गाउन पाउँदा खुसी हुन्थे । आफैं गीत रचना गरेर मानिस जम्मा भएको ठाउँमा सुनाउँथे । उनको मिठो स्वर र कलाप्रतिको रुचि देखेर कुनै आफन्तले उनलाई एक दिन नजिकैको देउरा बजारमा लगे । जहाँ नारी दिवसका अवसरमा गायन प्रतियोगिता हुँदै थियो । त्यसबेला १० वर्षीय कृष्णले आफैं रचना गरेको आऊ दिदी बहिनी हो, अघि बढौं न बोलको गीत गाए । जसले उनको स्वरको चर्चा जिल्लाभरि फैलाइदियो । उनी प्रथम भए । आयोजकले १२१२ वटा कापी र कलम पुरस्कार दिए । दर्शकले खुसी भएर केही नगद पनि दिए । त्यो दिनको कार्यक्रमले मलाई धेरै दियो । सबैभन्दा ठूलो कुरा दर्शकले मैले गाएको यति मन पराइदिए कि त्यहाँ पाएको प्रशंसाले मलाई यो क्षेत्रमा अघि बढ्ने बलियो आत्मविश्वास जगाइदियो, कृष्णले पहिलो पटक मञ्च टेकेको दिन सम्झिँदै भने । मनमा गायन क्षेत्रमा केही बनेर देखाउँछु भन्ने आत्मविश्वास त थियो तर परिवारको आर्थिक दुरवस्था उनको आत्मविश्वासका अघि तगारो बनेर खडा हुन्थ्यो । गीत गाउन मात्रै नभएर पढाइमा पनि अब्बल कृष्ण कक्षामा जहिले प्रथम हुन्थे । विद्यालयका अन्य अतिरिक्त क्रियाकलापमा पनि उनी नै खरो उत्रिन्थे । तर आमासँग उनलाई पढाउन न कापीकलम किनिदिने पैसा हुन्थ्यो न त कुनै कार्यक्रममा जाँदा लगाउने राम्रो लुगा किन्न सक्ने क्षमता थियो । बुवा भारतमा मजदुरी गर्थे । कहिलेकाहीं मात्रै घरमा पैसा पठाउँथे । ६ छोरी र एक छोरासहित आठ जनाको परिवारलाई बिहानबेलुकाको छाक जुटाउनै हम्मे थियो आमालाई, कृष्णले बाल्यकालमा भोगेको दुःख सुनाउँदै भने, कुनै कार्यक्रममा जानुपर्यो भने पनि १० ठाउँमा फाटेको लुगा लगाएर गीत गाउन जान्थे । फाटेको लुगा देखेर साथीहरूले जिस्काउँथे । आफ्नो अवस्था देखेर आफैंसँग दया लाग्थ्यो तर पनि म अवसर पायो भने गाउन छाड्दैनथें । यी तिनै कृष्ण हुन्, जसको गीत उता हजुर मुसुक्कै, यता यो ज्यान भुसुक्कै गीतले निकै चर्चामा आयो । युट्युबमा अपलोड भएको एक सातामै एक नम्बर ट्रेन्डिङमा परेको यो गीत करिब चालीस लाखले हेरिसकेका छन् । उनले यानी माया, झल्को लगायत दर्शकको रोजाइमा पर्न सफल थुप्रै गीतमा आफ्नो कर्णप्रिय स्वर भरिसकेका छन् । हजारौं दर्शकले खचाखच हुने देशविदेशका दर्जनौं स्टेजमा आफ्नो प्रस्तुति दिइसकेका कृष्णको स्वर जति मिठो छ । उनले बाल्यकालमा भोगेको दुःख र यहाँसम्म पुग्न गरेको संघर्षको कहानी भने निकै तीतो छ । उनको स्वर मन पराएर कोही नगदै रकम कृष्णलाई दिन्थे । कोही लुगाफाटो र कापीकलम किनिदिन्थे । उनको पढाइ खर्च र विद्यालय सामग्री जुटाउने एकमात्रै विकल्प गीत गाउने कला बन्न थाल्यो । सन्तान हुर्काउन आमाले गरेको दुःख देख्दा कृष्णको मन कटक्क खान्थ्यो । सानै उमेरका कृष्णलाई आफ्नो पेट काटेर आफूहरूका लागि आमाले गरेको त्यागले अझ राम्रो गर्ने हौसला दिन्थ्यो । एक पटक जिल्लास्तरीय दोहोरी प्रतियोगितामा उनी प्रथम भएर १८ हजार पुरस्कार जिते । उनको प्रस्तुति मन पराएर दर्शकहरूले दिएको पुरस्कार थप ४० हजार जति भयो । उनले आफ्नो पहिलो कमाइको १३ हजार खर्चेर आमाको नाकमा लगाउने सुनको फुली किनिदिए । सबैका आमाका नाकमा फुली थिए । कानमा मुन्द्री र तिलहरी लगाएर हिँड्थे । मेरो आमाले भएको फुली बेचेर हामीलाई पाल्नुभएको थियो, कृण्णले भावुक हुँदै भने, आमाको नाक बुच्चै देख्दा नमिठो लाग्थ्यो । फुली लगाएको दिन आमा खुसीले धेरै बेरसम्म रुनुभयो । ०६८ मा शिक्षा मन्त्रालयले आयोजना गरेको विद्यालय स्तरीय कला प्रदर्शनी प्रतियोगितामा उनी जिल्ला प्रथम भए । उनी आफैंले रचना गरेको गीत विकास क्षेत्र स्तरीय प्रतियोगिता हुँदै राष्ट्रिय प्रतियोगिता पनि प्रथम भयो । तीनै तहमा प्रथम भएबापत उनले सबैगरी ६० हजार पुरस्कार पाए । त्यही रकमबाट उनले बन्धकीमा रहेको खेत उकासे । दैनिक दुई घण्टा हिँडेर छिमेकी पालिकामा रहेको विद्यालयमा पढ्नु उनको दैनिकी थियो । यसबाहेक जिल्लाका विभिन्न ठाउँमा हुने विभिन्न मेला महोत्सवदेखि सानाठूला कार्यक्रममा गीत गाउन जानु उनको रहर र बाध्यता दुवै बनेको थियो । त्यहाँबाट आउने पुरस्कारले पढाइसँगै घरखर्च चल्थ्यो । यसरी गाउन हिँड्दा उनले थुप्रै ठाउँमा जातीय विभेद समेत भोग्नुपर्यो । गीत गाउन जाँदा गैरदलितको घरभित्र बसिरहेको बेला जात थाहा पाएपछि बाहिर निकालेको र साउनको झरीमा दलितको घर खोज्दै रातभरि गाउँ डुलेको नमिठो घटनाले अहिलेसम्म पनि उनलाई बिझाइरहन्छ । आफ्नो स्वरका एकजना प्रशंसक ७० वर्षीय गैरदलित वृद्धले गाउँलेले कुरा काट्दा काट्दै पनि जातपातको आधारमा विभेद गर्नु हुँदैन भनेर आफ्नो घरमा लगेको मिठो अनुभव पनि छ उनको । ०७० सालमा संविधानसभाको चुनाव आयो । यही चुनावले उनको भविष्यको बाटो बदलिदियो । कृष्ण हरेक पार्टीले आयोजना गर्ने कार्यक्रममा गीत गाउन जान्थे । यसैबीच बुंगल नगरपालिकामा हुने आमसभालाई सम्बोधन गर्न पूर्वप्रधानमन्त्री शेरबहादुर देउवा आउने खबर उनले थाहा पाए । चारपाँच हजार मान्छे उपस्थित हुने कार्यक्रममा गीत गाउँदा आफ्नो चर्चा बढ्ने, केही आम्दानी पनि हुने र देउवाको नजरमा पर्न पाए राम्रो हुने आसमा उनी दुई दिन हिँडेर कार्यक्रमस्थल पुगे । त्यो कार्यक्रममा उनले गीत गाए । उनको प्रस्तुति देखेर देउवा प्रभावित भए । कृष्णको बारेमा जानकारी लिए । उनको आर्थिक अवस्था थाहा पाएर पढ्न चाहे आफूले सहयोग गर्ने भन्दै काठमाडौं आउन भने । दुःखगरी पढिरहेका कृष्णलाई चाहिएकै यही थियो । चुनाव सकिएपछि उनले काठमाडौं हिँड्ने तयारी गरे तर टिकट काट्ने पैसा थिएन । उनी अध्ययनरत स्कुलका हेडसरले टिकट काटिदिए । देउवाको सहयोगमा उनी काठमाडौंमै पढ्न थाले । त्यसपछि कृण्णले पछाडि फर्केर हेर्नुपरेको छैन । पढाइसँगै संगीत सिक्ने अवसरले उनको कलामा थप निखार ल्याउन सहयोग भयो । यसबीचमा उनले ११ वटा चर्चित गीत रेकर्ड मात्रै गरेनन् महानायक राजेश हमाल, नायिका निरुता सिंहलगायत स्थापित कलाकारसँग अभिनय पनि गर्ने अवसर पाए । स्टेज कार्यक्रमका लागि देशका सबैजसो जिल्ला पुगिसकेका उनको विदेशमा पनि उस्तै माग छ । क्यानडा, भारतलगायत देशमा स्टेज प्रस्तुति दिइरहेका उनलाई अमेरिकाबाट पनि निम्तो आएको छ । उनले सानै उमेरमा नेपाली गीतसंगीत क्षेत्रमा पुर्याएको योगदानबापत राष्ट्रपतिबाट नेपाल सेवा प्रवीण अलंकारसमेत पाइसकेका छन् । अहिले कानुन विषय लिएर स्नातक तेस्रो वर्षमा अध्ययनरत कृष्णले गीतसंगीत क्षेत्रबाट आएको आम्दानीले आफ्नो र परिवारको खर्च चलाइरहेका छन् । पहिला जस्तो दुःख छैन, अब मेरो कमाइले घर खर्च चलाउन पुगेको छ । आमाबुवाले पहिला जस्तो दुःख गर्नुपरेको छैन, उनी भन्छन् । राजेश हमाल, केकी अधिकारीसहित कलाकारको अभिनयमा उनी नयाँ गीत बजारमा ल्याउने तयारीमा छन् । हजुर मुसुक्कैबाट जातीय विभेदविरुद्धको सन्देश दिएका कृष्णले अब आउने गीतले पनि मनोरञ्जनका साथै सामाजिक परिवर्तनको सन्देश दिने बताउँछन् । समाज परिवर्तनका लागि गीतसंगीतका लागि महत्त्वपूर्ण भूमिका हुने बताउँदै उनी भन्छन्, सकेसम्म मेरा सिर्जना मनोरञ्जन मात्रै होइन । हाम्रो समाजमा रहेका अन्धविश्वास भत्काउनलाई बलियो धक्का दिनुपर्छ भन्ने लाग्छ । आफूले गाउने गीतमा सुदूरपश्चिमको पहिचान पनि स्थापित गर्न कोसिस गरिरहेका कृष्णले संगीतलाई पर्यटनसँग जोड्न चर्चामा नआएका तथा पर्यटकीय सम्भावना भएका ठाउँलाई छायांकनस्थलका रूपमा प्रयोग गर्ने सोचमा रहेको बताउँछन् । अहिलेको सफलताले कृष्णलाई यो क्षेत्रमा अझै राम्रो गर्न ऊर्जा दिएको छ तर संगीतको साधनाका लागि थुप्रै गर्नुपर्ने बाँकी रहेको उनी बताउँछन् । सांगीतिक अभ्यास र कानुनको अध्ययनलाई सँगै अघि बढाइरहेका कृष्ण भन्छन् । यी दुवै माध्यमबाट म सामाजिक न्याय र समानताका लागि योगदान पुर्याउन सक्छु जस्तो लागेको छ । भविष्यमा सफल गायक र न्यायाधीश बनेर देशको सेवा गर्ने लक्ष्य छ ।"
चिनियाँ नेतासँग गरिबी निवारणदेखि रेलमार्ग निर्माणसम्म छलफल,"(काठमाडौं)चिनियाँ कम्युनिस्ट पार्टी (सीपीसी) केन्द्रीय समिति सदस्य युआन च्या च्युनको नेपाल भ्रमणको दोस्रो दिन केरुङरसुवागढी रेलमार्ग निर्माण र गरिबी निवारणमा सहकार्यदेखि आर्थिक सहयोगसम्म घोषणा भएका छन् ।चिनियाँ राष्ट्रपति सी चिनफिङका विश्वासिला पात्र युआनले दोस्रो दिनको राजनीतिक भेटवार्ताका क्रममा सोमबार दुई मुलुकबीचको मित्रतालाई अझ मजबुत बनाउने, पार्टीगत सम्बन्धलाई सुधार गर्दै लैजाने, पूर्वाधार निर्माणमा सहयोग गर्नेलगायत विषयमा कुरा भएको थियो । उनले सोमबार सभामुख देवराज घिमिरे, कांग्रेस सभापति तथा पूर्वप्रधानमन्त्री शेरबहादुर देउवा र नेपाल मजदुर किसान पार्टीका अध्यक्ष नारायणमान बिजुक्छेसँग भेटवार्ता गरे । छोङछिङ नगर कमिटीका सचिव युआनले राजनीतिक भेटवार्ता मात्र गरेनन् साथमा कलंकीस्थित एलआरआई स्कुलको भ्रमण गरे भने भक्तपुर दरबार स्क्वायर र पाँचतले मन्दिर पनि भ्रमण गरे ।उनले सभामुख घिमिरेसँगको भेटवार्ताका क्रममा चीनका तर्फबाट नेपाललाई ८० लाख युआन (करिब नेपाली १४ करोड रुपैयाँ) सहयोगको घोषणा गरे । सिंहदरबारस्थित सभामुखको कार्यकक्षमा भएको शिष्टाचार भेटवार्तामा सभामुख घिमिरेले केरुङरसुवागढी जोड्न सके नेपालमा विकास र समृद्धिका लागि राम्रो हुने उल्लेख गरेका थिए । सभामुखज्यूले रेलमार्गको विषय उठाएपछि चिनियाँ नेता युआनले टाउको हल्लाउनुभयो, बैठकमा सहभागी सभामुखका प्रेस विज्ञ शेखर अधिकारीले कान्तिपुरसँग भने । चीन सरकारले अनुदानमा उक्त रेलमार्ग निर्माणका लागि सम्भाव्यता अध्ययन गर्न नेपालमा टोली पठाइसकेको छ । उक्त टोली अध्ययनकै चरणमा छ ।सन् २०१९ मा राष्ट्रपति सी चिनफिङको भ्रमणपछि उपल्लो स्तरको भ्रमण हुँदै आएको छ, सभामुख घिमिरेले भने, द्विपक्षीय भ्रमणले नेपालको विकास र समृद्धिमा सहयोग पुग्ने विश्वास छ । उनले नेपाल र चीनबीच संसदीय तहमा भ्रमण आदानप्रदान र विस्तार हुँदै गइरहेको पनि बताए । गत वर्ष चीनको राष्ट्रिय जनकंग्रेसका अध्यक्ष ली चान्सुले नेपाल भ्रमण गरेका थिए । एक महिना अघि मात्र नेपालको राष्ट्रिय सभाका अध्यक्ष गणेशप्रसाद तिमिल्सिनाले चीनको भ्रमण गरेका थिए ।चिनियाँ नेता युआनले राष्ट्रपति सीको निर्देशनमा नेपाल भ्रमणमा आएको उल्लेख गर्दै नेपाललाई अन्नमा आत्मनिर्भर बनाउन चीनले सहयोग गर्ने वाचा गरे । युआन नेपाल आएकै अवसर पारेर सीपीसीका नेताहरू सिन्धुपाल्चोकमा माओवादी उपाध्यक्ष अग्निप्रसाद सापकोटाको क्षेत्र पुगेका थिए । उक्त क्षेत्रमा चीनदक्षिण एसियाली मुलुकहरू गरिबी निवारण तथा विकास सहयोग केन्द्रको जीवन्त गाउँ नमुना परियोजनाको सोमबारबाट सुरुआत भएको छ । चिनियाँ प्रतिनिधिहरूले सिन्धुपाल्चोकको साँगागढी नगरपालिकाको कुबिन्डे गाउँमा उक्त जीवन्त गाउँ नमुना परियोजना सुरु गरेको हो । हाललाई चीनले उक्त गाउँबाट परियोजना थालनी गरे पनि भविष्यमा नेपालका अन्य क्षेत्रमा त्यस्ता कार्यक्रम अघि बढाउने जनाएको कार्यक्रममा उपस्थित एक अधिकारीले जानकारी दिए ।सभामुख घिमिरेलाई भेट्नुअघि चिनियाँ नेता युआनले कांग्रेस सभापति देउवालाई मेरियट होटलमा भेटे । उक्त अवसरमा पूर्वपरराष्ट्रमन्त्री नारायण खड्का र कांग्रेसका राष्ट्रिय सभा सांसद कृष्णप्रसाद पौडेलको पनि सहभागिता थियो । सभापतिज्यूले नेपाल र चीनबीच ऐतिहासिक सम्बन्ध र गहिरो मित्रता रहेको उल्लेख गर्दै त्यसलाई थप मजबुत बनाउनुपर्ने बताउनुभयो, पौडेलले भने, नेपालको पूर्वाधार विकास र कोभिड१९ को दौरान चीनले गरेको सहयोगलाई लिएर सभापतिज्यूले चिनियाँ नेतालाई धन्यवाद दिनुभयो । देउवाले चीनले जसरी द्रुत रूपमा आर्थिक विकास गरेको छ, त्यसरी नै अघि बढ्नका लागि नेपाललाई पनि सहयोग गर्न आग्रह गरे । देउवाले नेपाल एक चीन नीतिमा प्रतिबद्ध गरेको पनि उल्लेख गरे । चिनियाँ नेता युआनले दुई मुलुक र पार्टीबीचको सम्बन्धलाई बलियो बनाउनुपर्ने उल्लेख गर्दै देउवालाई चीन भ्रमणको निम्तो दिए । उनले सभामुख घिमिरेलाई पनि चीन भ्रमणको निम्तो दिएका छन् ।चिनियाँ दूतावासमा सोमबार बेलुकी रात्रिभोजमा सहभागी हुनुअघि युआनले भक्तपुरको ऐतिहासिक क्षेत्र दरबार स्क्वायर र पाँचतले मन्दिरको भ्रमण गरेका थिए । उनलाई स्थानीयले सांस्कृतिक बाजासहित स्वागत गरेका थिए । एक वर्षअघि सीपीसी विदेश विभागका प्रमुख लिउ चियानछाओले पनि भक्तपुरको यसरी नै भ्रमण गरेका थिए । करिब एक घण्टा दरबार स्क्वायर क्षेत्र घुमेका युआनले त्यसपछि नेमकिपाका अध्यक्ष नारायणमान बिजुक्छेसँग भेटवार्ता गरे । उक्त अवसरमा उहाँहरूबीच दुई देशको सम्बन्ध, दुई मुलुकका जनताबीचको सम्बन्ध तथा नेमकिपा र सीपीसीबीचको सम्बन्धको विषयमा कुराकानी भयो, भेटवार्तामा सहभागी नेमकिपाका सांसद प्रेम सुवालले भने, हाम्रो अध्यक्षले दुई मुलुक र जनताबीचको सम्बन्ध राम्रो भयो भने अन्य सम्बन्ध सुमधुर हुने कुराकानी गर्नुभयो ।चिनियाँ नेता युआनले दुई मुलुक मिलेर अघि बढ्नुपर्ने बताए । बिजुक्छेले मयुरको झ्याल र युआनले सेरामिक प्लेट उपहार एकअर्कालाई हस्तान्तरण गरे । नेपालको तीनदिने भ्रमणमा रहेका युआनले पहिलो दिन आइतबार राष्ट्रपति रामचन्द्र पौडेल, कार्यवाहक प्रधानमन्त्री एवं रक्षामन्त्री पूर्णबहादुर खड्का तथा माओवादीका वरिष्ठ उपाध्यक्षसमेत रहेका उपप्रधान तथा गृहमन्त्री नारायणकाजी श्रेष्ठको नेतृत्वमा रहेको माओवादी टोलीसँग भेटवार्ता गरेका थिए । स्वदेश फर्कनुअघि युआनले मंगलबार एमाले अध्यक्ष केपी शर्मा ओली र एकीकृत समाजवादीका नेताहरूसँग भेट्ने कार्यक्रम छ ।"
सामाखुसी खोलामा बगेका बालक अझै बेपत्ता,"काठमाडौं (कास) काठमाडौं महानगरपालिका३ रानीबारीस्थित आइतबार साँझ सामाखुसी खोलाले बगाएर बेपत्ता भएका १३ वर्षीय बालक अझै फेला परेका छैनन् । पानीपोखरीस्थित भानुभक्त मेमोरियल स्कुलमा कक्षा ६ मा अध्ययनरत साजन मगर सामाखुसी खोलाले बगाएर बेपत्ता छन् । उनको खोजी भइरहेको काठमाडौं उपत्यका प्रहरी कार्यालय रानीपोखरीका प्रवक्ता एसएसपी दिनेशराज मैनालीले बताए । उनका अनुसार घटनालगत्तै प्रहरी वृत्त महाराजगन्ज, वृत्त बालाजु, वृत्त लैनचौर, प्रभाग बसपार्क, तिलिंगेटालगायतका प्रहरी इकाईबाट प्रहरी खटिई खोजतलास तथा उद्धार कार्य सुरु गरिएको थियो ।नेपाल प्रहरी विपद् व्यवस्थापन कार्यालय सामाखुसीबाट प्रहरी निरीक्षकको नेतृत्वमा २५ जनाको थप प्रहरी परिचालन गरी चोभारसम्म खोजतलास गरिएको प्रहरीले जनाएको छ । बेपत्ता बालकको खोजीका लागि सोमबार बिहानैदेखि प्रहरी वृत्त महाराजगन्ज, बालाजु, लैनचौर, जनसेवा, स्वयम्भू, कालीमाटी, कीर्तिपुर र प्रहरी प्रभाग गोंगबुलगायतको प्रहरी टोली खोला किनारामा खटाइएको काठमाडौं उपत्यका प्रहरी कार्यालयले जनाएको छ । सोमबार अबेरसम्म पनि बेपत्ता बालक फेला नपरेपछि चोभारको ड्राइपोर्ट इलाकामा सशस्त्र प्रहरी बल नेपाल १८ नम्बर गणबाट खटिएको टोलीद्वारा खोजी भइरहेको एसएसपी मैनालीले बताए ।खोटाङ घर भई काठमाडौं महानगरपालिका३ रानीबारीमा बुबा मनोज मगरसँग साजन बस्दै आएका थिए । साजनकी आमा तारा मगर भने वैदेशिक रोजगारका क्रममा पोर्चुगलमा छिन् । छोरा खोलाले बगाएर बेपत्ता भएपछि बुबा मनोज विक्षिप्त छन् । आइतबार स्कुलबाट फर्किएर साँझ फुटसल खेल्न जाने क्रममा साजनलाई सामाखुसी खोलामा आएको बाढीले बगाएको थियो । आइतबार दिउँसोको वर्षात्सँगै आएको बाढीले खोला भरिएर सडक नै जलमग्न थियो, रानीबारीकी सजना रेग्मीले भनिन्, सायद ती बालकले खोलाको किनारा ठम्याउन सकेनन् र खोलामा खसे । मुसलधारे पानीसँगै आएको बाढीले खोला भरिएर सडक तथा रानीबारी, सामाखुसी क्षेत्र जलमग्न भएको रेग्मीले बताइन् ।त्यस्तै, वर्षात्सँगै आएको बाढीका कारण २०७८ असोज ५ गते काठमाडौं६ कपन मिलनचोकस्थित निर्माणाधीन ढलमा खसेर १० वर्षीय उज्ज्वल विश्वकर्मा बेपत्ता भएको ६ दिनमा शव भेटिएको थियो । विश्वकर्माको शव ललितपुरको वाग्मती गाउँपालिका१ घुसेलमा फेला परेको थियो ।काठमाडौं उपत्यका प्रहरी कार्यालयका अनुसार तीन वर्षमा उपत्यकामा डुबेरबगाएर ३९ जनाको मृत्यु भएको छ । गत आर्थिक वर्ष ०७९८० मा काठमाडौं ६, ललितपुरमा २ गरी ८ जनाको मृत्यु भएको थियो । आर्थिक वर्ष ०७८७९ मा काठमाडौंमा ७, ललितपुर र भक्तपुरमा ३३ जना गरी १३ जनाको मृत्यु भएको थियो । आर्थिक वर्ष ०७७७८ मा काठमाडौंमा १२, ललितपुर र भक्तपुरमा ३३ जना गरी १८ जनाले ज्यान गुमाएको प्रहरीको तथ्यांकमा उल्लेख छ ।"
डब्लूएफपीको नक्कली कार्यालय खडा गरेर ठगी धन्दा,"काठमाडौं (कास) संयुक्त राष्ट्रसंघीय विश्व खाद्य कार्यक्रमअन्तर्गत नेपाल प्रतिनिधि भन्दै नक्कली कार्यालय खडा गरेर ठगी गर्ने सिन्धुपाल्चोकका घनश्याम कटुवाल पक्राउ परेका छन् । उनले आफूलाई उपसचिव जयराम केसीको परिचय दिने गरेको पनि अनुसन्धान क्रममा खुलेको छ ।काठमाडौं प्रहरी परिसर र काठमाडौं प्रहरी वृत्तको टोलीले उनलाई भक्तपुरबाट पक्राउ गरेको हो ।कटुवालले बूढानीलकण्ठमा घर नै भाडामा लिएर नक्कली धन्दा चलाएको पनि खुलेको छ । काठमाडौं आरुबारी बस्दै आएका उनीसँगै मकवानपुरको वाग्मती गाउँपालिकाका दिनेश भनिने ४० वर्षीय लीलाबहादुर घलान पनि पक्राउ परेका छन् । भाडा नतिरी फरार भएपछि घरबेटी विष्णुबहादुर गुरुङ र उधारो सामान दिएकाहरुलेप्रहरीमा उजुरी दिएका थिए । काठमाडौं प्रहरी प्रमुख एसएसपी दानबहादुर कार्कीका अनुसार कटुवालले ०५८ र ०७७ मा ठगीमै दोषी ठहर भई सजाय काटेका थिए । ठगी मुद्दामै जेल परेका कटुवाल गत पुसमा छुटेका थिए । खाद्य कार्यक्रम सञ्चालन गर्ने भन्दै उनले केहीअघि पत्रिकामा सूचना नै निकालेका थिए । कार्यक्रमका लागि आएका आवेदकबाट खाद्यान्न उधारोमा लिई ठग्ने योजना बनाएपछि प्रहरीले कटुवाललाई पक्राउ गरेको हो ।सरकारी कर्मचारीकै जस्तो हुलियामा प्रस्तुत हुने कटुवालले आफ्नो कार्यालयमा नेमप्लेट पनि कार्यालय प्रमुखउपसचिव का रूपमा राखेका थिए । कार्यालयमा अरू कर्मचारीलाई पनि डब्लूएफपीको कार्यक्रमअन्तर्गत जनसम्पर्क अधिकृत, कार्यालय सञ्चालक, प्राविधिक इन्जिनियरलगायत नेमप्लेट राखेर कार्यालय खडा गरेका थिए । ठगी धन्दाको डिल सोही कार्यालयमा गर्थे । काठमाडौं प्रहरी प्रमुख दानबहादुर कार्कीले कटुवालको शैली झट्ट हेर्दा नक्कली भन्नै नसकिने खालको देखिने गरेको बताए ।स्कार्पियो भाडामा दिएका शंकर अर्यालबाट ६ लाख १२ हजार ५ सय, घरबेटी विश्व गुरुङलाई प्रतिमहिना १ लाख ८० हजारका दरले भाडा सम्झौता गरेर नदिएको, हरिप्रसाद अर्यालबाट ४८ लाखका कम्प्युटर, ल्यापटप किन्ने सम्झौता गरी ८ लाख ३६ हजार ९ सयको उधारो लगेको, नवराज पाण्डेको स्टेसनरीबाट ८५ हजार रुपैयाँको उधारोमा सामान लगेको, दीपेन्द्र धरेलबाट १५ लाख ६० हजार बराबरका फर्निचर, गणेश शाहबाट लत्ताकपडा र नगद गरी ११ लाख २८ हजार तथा विष्णु अर्याललाई तेल हाल्न लगाएर पैसा नदिएको कटुवालविरुद्ध उजुरी परेको छ । कटुवालबाट अरू पनि ठगिएको हुन सक्ने महाराजगन्ज वृत्तका डीएसपी अंगुर जीसीले बताए । कटुवालले आफूलाई पूर्वआईजीपीसचिवका रूपमा परिचय दिने गरेका थिए । जिल्ला भ्रमणका क्रममा डब्लूएफपीले नेपालमा खाद्य कार्यक्रम परियोजना सञ्चालन गर्न लागेको र त्यसको परियोजना आफूमार्फत अघि बढेको भनेर झुक्याउने गर्थे ।"
मौद्रिक नीतिले सम्बोधन नगरेका मुद्दा,"अब ल्याइने कुनै नीतिको दबाब वा नाटकीय मोड नआए चालु आर्थिक वर्षभर वित्तीय प्रणालीमा तरलता संकट हुनेछैन । वित्तीय प्रणालीमा अहिले नै करिब ५ खर्ब रुपैयाँ लगानीयोग्य रकम थुप्रिएको छ । यस्तो अवस्थालाई दृष्टिगत गरेर भए पनि लगानीयोग्य रकम बढीभन्दा बढी प्रवाह होस् र शिथिल अर्थतन्त्रलाई गति दिन नेपाल राष्ट्र बैंकबाट तुलनात्मक रूपमा लचिलो मौद्रिक नीतिको अपेक्षा गरिएको थियो । सम्भवतः यही अपेक्षालाई सम्बोधन गर्न राष्ट्र बैंकले भाषागत रूपमा लचिलो मौद्रिक नीति भन्ने तर व्यवहारतः गत वर्षभन्दा कसिलो नीति सार्वजनिक गरेको छ । त्यसकारण अहिलेको मन्दीमा परेको अर्थतन्त्र, अत्मविश्वास गुमाएको निजी क्षेत्रलाई उकास्ने र ऋण प्रवाह गर्ने आम अपेक्षालाई सम्बोधन गर्न सकेको छैन । कुनै न कुनै विधिद्वारा राष्ट्र बैंकले यसलाई सम्बोधन गर्नैपर्छ । मुलुकको प्रमुख आर्थिक नीहिरूमध्ये मुख्यतः बजेट हो भने, त्यसका उद्देश्य प्राप्तिमा सहयोगी भूमिका मौद्रिक नीतिले खेल्नुपर्छ । यही उद्देश्य प्राप्ति भन्दै राष्ट्र बैंकले आइतबार आगामी वर्षका लागि मौद्रिक नीति जारी गरिसकेको छ । जसमा नीतिगत दर र निक्षेप संकलन बोलकबोल दरबाहेक अरू सबै दर यथावत् राखिएको छ । आवासीय घर निर्माण कर्जाको सीमा ५० लाख रुपैयाँले बढाइएको छ भने सेयर बजार, घरजग्गा र हायर पर्चेज कर्जामा जोखिम भारमार्फत सम्बोधन गर्न खोजिएको छ । यसअघि एक जना व्यक्तिले पहिलो आवासीय कर्जामा डेढ करोड रुपैयाँसम्म घरकर्जा पाउने गरेकामा अब २ करोड रुपैयाँसम्म पाउने भएका छन् । यो व्यवस्थामार्फत आवासीय घरकर्जालाई प्रोत्साहन गर्न खोजेको देखिन्छ । यसअघि २५ लाख रुपैयाँसम्मको सेयर कर्जामा जोखिम भार सय प्रतिशत मात्र रहेकामा त्यो सीमा घटाएर ५० लाख रुपैयाँ बनाइएको छ । २५ लाखभन्दा कम मूल्यका हायर पर्चेज कर्जामा पनि जोखिम भार १ सय ५० प्रतिशतबाट घटाएर सय प्रतिशत बनाइएको छ । सूचीकृत कम्पनीमार्फत घरजग्गा खरिद गरेको अवस्थामा पनि कर्जाको जोखिम भार सय प्रतिशत नै कायम गरिएको छ । जोखिम भार घट्दा ऋणीलाई प्रत्यक्ष फाइदा हुँदैन । तर त्यस क्षेत्रमा बैंकले कर्जा प्रवाह बढाउँछन्, बढाउन पाइने गरी नीतिगत व्यवस्था हुन्छ, लागत पनि घट्छ । यसरी जोखिम भार घटाएर यी क्षेत्रमा राष्ट्र बैंकले साना कर्जालाई प्रोत्साहन गर्न खोजेको देखिन्छ । विदेश भ्रमणमा जाँदा नेपालीले पाउँदै आएको विदेशी मुद्रा सटही सीमा १५ सयबाट बढाएर २५ सय डलर पुर्याइएको छ । यसबाट अहिलेका लागि विदेशी मुद्रा सञ्चितिका हिसाबले समस्या छैन भन्ने सन्देश राष्ट्र बैंकले दिन खोजेको छ । बैंक तथा वित्तीय संस्थाले विदेशबाट ऋण लिँदा हुने सम्भावित जोखिम न्यूनीकरण गर्न हेजिङलगायत सुविधा कार्यान्वयनमा ल्याउने भनेको छ । यसले पनि बजारमा सकारात्मक प्रभाव पार्ने देखिन्छ । निकै विवादित र निजी क्षेत्र असन्तुष्ट रहेको चालु पुँजी कर्जासम्बन्धी मार्गदर्शनमा राष्ट्र बैंकले आवश्यक पुनरावलोकन गरिने मात्रै घोषणा गरेको छ । तर कहिले र कसरी घोषणा हुन्छ भन्ने स्पष्ट पारेको छैन । प्राकृतिक प्रकोप वा अन्य विशेष परिस्थितिजन्य कारणले समस्यामा परेका ऋणीहरूको कर्जा पुनःसंरचनालगायत व्यवस्था गर्ने प्रतिबद्धता छ, ठोस दिशा भने दिन सकेको छैन ।हालको तोकिएका क्षेत्रमा कर्जा लगानी गर्नुपर्नेसम्बन्धी विद्यमान व्यवस्थामा आवश्यक पुनरावलोकन गर्ने, निश्चित सीमाभन्दा बढी कर्जासुविधा उपयोग गर्ने ऋणीहरूले अनिवार्य रूपमा स्थायी लेखा नम्बर लिनुपर्ने व्यवस्था पुनरावलोकन गरिने भनिएको छ । सहकारीमा समस्या बढ्दै गएका बेला राष्ट्र बैंकले मौद्रिक नीतिमा बचत तथा ऋण सहकारी संस्थाको प्रभावकारी नियमन तथा सुपरिवेक्षणका लागि छुट्टै विशिष्टीकृत नियामक निकाय स्थापना गर्न आवश्यक सहजीकरण गरिने उल्लेख छ । तर यसका लागि राष्ट्र बैंकलाई स्पष्ट अधिकार छैन, कसरी कार्यान्वयन हुने हो भन्नेमा प्रश्न उब्जिएको छ । मौद्रिक नीतिमा केही सकारात्मक कार्यक्रम हुँदाहुँदै पनि राष्ट्र बैंकले कर्जा विस्तारका लागि उल्लेख्य भूमिका खेल्ने गरी नीति अघि सारेको देखिन्न । गत आर्थिक वर्ष निजी क्षेत्रमा जाने कर्जाको लक्ष्य साढे १२ प्रतिशत राखेकामा यस पटक साढे ११ प्रतिशतमा झारिएको छ । यसको अर्थ विगतको वर्षभन्दा धेरै कर्जा प्रवाह नहोस् भन्ने उद्देश्य राष्ट्र बैंकको देखिन्छ । यसले बजेटमार्फत सरकारले लिएको ६ प्रतिशतको आर्थिक वृद्धिको लक्ष्य हासिल गर्न कठिन हुनेछ । मौद्रिक नीतिले विद्यमान अर्थतन्त्रका समस्या समाधान गर्न, उच्च ब्याजदर, न्यून माग, नगद प्रवाहमा भएको समस्या, न्यून उत्पादन एवं रोजगारी कटौती, निजी क्षेत्रको घट्दो मनोबल तथा नयाँ लगानीका योजना स्थगनलगायत अर्थतन्त्रका विद्यमान चुनौतीको सामना गर्ने गरी मौद्रिक नीति आउने अपेक्षा निजी क्षेत्रले गरे पनि त्यो पूरा हुन नसकेको निजी क्षेत्रका तीन संस्थाले समेत प्रतिक्रिया दिइसकेका छन् । विगतमा कसिलो मौद्रिक नीतिकै कारण निकै तल ओर्लेको सेयर बजार दिगो रूपमा उकालो लाग्न सकेको छैन, घरजग्गा कारोबार सुस्त छ, नयाँ लगानीको माग छैन । अनुत्पादक क्षेत्रमा बढी कर्जा प्रवाह भएको भन्दै राष्ट्र बैंककै नीतिका कारण यी क्षेत्रमा लगानी बढ्न नसकेको हो । कुन क्षेत्रमा कर्जा प्रवाह बढाउने गरी नीति लिने भन्ने विषय राष्ट्र बैंकको हो । तर कर्जा प्रवाह नै हुन नसक्ने अवस्था भने आउन दिनुहुँदैन । त्यसकारण पनि राष्ट्र बैंकले मौद्रिक नीतिमार्फत ल्याएका प्रभावकारी व्यवस्था छिटो र प्रभावकारी रूपमा लागू गरी ब्याजदर घटाउन, कर्जाको माग बढाउन, मूल्यवृद्धि नियन्त्रण र वित्तीय स्थायित्व कायम गर्न अग्रसर हुनैपर्छ ।शब्दमा कडा होस् या लचिलो राज्यका कुनै पनि नीतिको प्रभाव भनेको आम नागरिकले सुबिस्ताको अनुभूति गर्नु मूल विषय हो । त्यसकारण राष्ट्र बैंकले ल्याइसकेका सकारात्मक नीति कार्यान्वयन गरेर र अन्य अपेक्षा गरिएका विषयलाई समेतआगामी दिनमा निर्देशनमार्फत थपेर भए पनि आम नागरिकको जनजीविकाका मुद्दालाई सम्बोधन गर्नैपर्छ ।"
भाषा परीक्षा नबिथोलौं,"साथी हो, अरूलाई पनि कमाउने मौका दिनुपर्छ के । कति आफैं मात्र कमाउने ? हामीलाई पनि केही गर्न दिनुपर्छ । बरु मिल्छ भने ईपीएसको निःशुल्क कोचिङ क्लासको व्यवस्था मिलाइयोस् न । विमल बीके"
'नेपाली सेनालाई विवादमा नल्याऊ,"गत शुक्रबारको कान्तिपुर दैनिकमा विमला पौड्याल राईद्वारा संसद्, सेना र जवाफदेहिता शीर्षक लेख पढेर केही लेख्न मन लाग्यो । उहाँले सोध्नुभएको छ, हिजोको जस्तो युद्धको परिवेश हाल नरहेको र संघीयतामा मुलुक प्रवेश गरेको जस्ता सन्दर्भमा सेनाको संख्या पुनरवलोकन हुनुपर्छ भन्नु अपराध हो ? उहाँले यसो भन्दै गर्दा के कुरा बुझ्न जरुरी छ भने सेना बाहिरी देशसँगको युद्धका लागि मात्र राख्ने होइन । इतिहासको पाना पल्टाउँदा नेपाली सेनाले देशभित्र र बाहिरी धेरै ठाउँमा राष्ट्रको सच्चा पहरेदारको रूपमा काम गरेको छिपेको छैन । देशको सार्वभौमसत्ता, राष्ट्रिय अखण्डता तथा स्वाधीनताका लागि नेपाली सेनाको इतिहास कसैले मेट्न सक्दैन । राष्ट्रिय हितका लागि बाह्य देशसँगको मुकाविला गर्न, सुरक्षा र सीमा रक्षा गर्न, आतंक र विद्रोह भएको समयमा जुनै देशमा पनि सेना चाहिन्छ । राष्ट्रिय र अन्तर्राष्ट्रिय स्तरमा शान्ति कायम राख्न, विपद् व्यवस्थानका लागि र जटिलतम स्थलमा विकास निर्माण कार्य गर्न पनि सेना आवश्यक पर्छ । यही महसुस गरेर नै नेपालले सेनाको संख्या थपेको हो । यही तरिकाले देश अगाडि बढ्यो भने कसलाई थाहा छ र, भोलिका दिनमा फेरि पनि आतंकको कालो बादल लाग्दैन भनेर । हालसम्म नेपाली सेनाको दरबन्दीलाई लिएर केही विवाद उत्पन्न नभएकामा अहिले यस सम्बन्धमा विवाद गर्नुपर्ने आवश्यकता तपाईंले कसरी महसुस गर्नुभयो ? के बुझ्नुपर्छ भने, छिमेकी भारतले उसको देशको रक्षाका लागि समेत गोर्खाली सेनाको आवश्यकता महसुस गरेको छ । यो सबै हाम्रा वीर पुर्खाको इतिहास सम्झेर हो । यस्तो अवस्थामा देशको सांसदजस्तो गरिमामय पदमा आसीन व्यक्तिले यस्ता कुरा उठाउनु सान्दर्भिक हुँदैन । यसभन्दा अगाडि यही सेनाको विषयलाई लिएर हालका प्रधानमन्त्रीले राजीनामा नै दिनुपरेको घटनालाई पनि नबिर्सिने हो कि ! यतिबेला मुलुकका प्राथमिकताका क्षेत्रहरू अरू नै छन् । जताततै भ्रष्टाचार व्याप्त छ । भन्सार कार्यालयको स्क्यानिङ मेसिनले एक क्विन्टल सुन देख्दैन, यही असार महिनामा मात्र करिब २ खर्ब रुपैयाँ विकासे कर्मकाण्डमा सकियो । कसले कसको हितका लागि कर्मकाण्ड पूरा गरियो, थाहा छैन । आर्थिक गतिविधि सुस्त छ । यस्तो बेला देशको अति संबेदनशील विषय सेनालाई विवादमा ल्याउनु पक्कै उचित नहोला । बरु अरू बेथिति सुधार्न ध्यान दिने कि ! खिमराज गिरी, काठमाडौं"
सुन तस्करीमा सम्झौता नगरियोस्,"सुनका मूल ठेकेदार खोज, देशको छविसँग सम्झौता नगर शीर्षकको सम्पादकीयमा हालैको सुन तस्करी प्रकरणले मुलुकको बदनामी अरू बढेको र मुहान पत्ता नलागेसम्म तस्करहरूको ताण्डव अरू भयावह बन्ने विषयमा चर्चा गरिएको छ । राजस्व अनुसन्धान विभागले त्रिभुवन अन्तर्राष्ट्रिय विमानस्थल भन्सारबाट जाँचपास भई बाहिरिएको करिब एक क्विन्टल अवैध सुन बराबद गरेपछि विगतका यस्तै काण्डसँग जोडिएका प्रश्नहरूको पुनरावृत्ति भएको छ । विगतमा ३३ र ८८ किलो सुन समातिएकोजस्ता तस्करीका मामला अझै फाइलमा थन्किएर बसेका छन् । पञ्चायतकालदेखि सुरु सुन तस्करीको प्रकरण अहिले उचाइमा पुगेको छ । नौ वर्षयता साढे ६ सय किलो अवैध सुन बरामद हुँदा पनि मुख्य नाइकेहरू उम्किने गरेको सन्दर्भ कुशासनका ज्वलन्त उदाहरण हुन् । यसरी नेपाल अवैध सामान तस्करीको ट्रान्जिट प्वाइन्ट बन्नु दुःखद पक्ष हो । सुन ओसारपसारमा नेपाली मात्र नभएर भारतीय एवं चिनियाँ तस्करको संलग्नता देखिए पनि समस्या अरू जटिल बनेको छ । अवैध सुन ओसारपसारजस्तो अपराधमा संलग्न रहने मूल नायक सधैं उम्कने शासकीय परिपाटीका कारण नेपाल दक्षिण एसियामा मात्र नभएर विश्वमै बदनाम बन्दै छ र तस्करहरूको निम्ति यो देश स्वर्गभूमि साबित हुँदै छ भन्ने हेक्का शासकहरूले राख्नुपर्छ । राज्यसत्ता र ठूला नेताको संलग्नताबिना भरिया, साना कर्मचारी, ट्याक्सीचालकबाट मात्र तस्करी उचाइमा पुग्न सक्दैन । विगतमा भएका सुन तस्करीको अनुसन्धान गर्न बनेका समितिहरूको प्रतिवेदन सार्वजनिक नहुनुले ठूला माछाले सधैं उन्मुक्ति पाइरहेका छन् । विडम्बना त, अहिले पनि अनुसन्धानमा संलग्न एउटा दुइटा निकायले अपराधलाई किनारा लगाउने विश्वास कसैलाई छैन । अब तयार हुने प्रतिवेदन पनि विगतको झैं नयाँ दन्त्यकथा नबन्ला भन्न सकिँदैन । अहिले पनि विषालु सर्पको पुच्छर मात्र सुम्सुम्याउने, टाउकामा प्रहार गर्न आँट नगर्ने हो भने तस्करीको जालो अरू भयावह हुने निश्चित छ । भुवनेश्वर शर्मा, चन्द्रागिरि२, काठमाडौं"
राष्ट्रिय सुरक्षामा बहकिएको बहस,"बहुदल र गणतन्त्र केवल व्यक्ति विशेषका (कु)आकांक्षा पूरा गर्न र कुनै समूहको स्वार्थ साधना गर्नका लागि होइन । देश र जनताको सर्वोपरि हित, समृद्धि र गरिमाका लागि हो । तर, यस्ता विषय ओझेलमा पारिन थालेका छन् । राष्ट्रिय हित र देशभक्ति कतिपयका लागि खोक्रो लाग्न थालेको छ । त्यस्ताले बाह्य शक्तिको आडमा गरिने स्वार्थपूर्ण सत्ताको खेललाई उत्कृष्ट मान्न लागेका छन् । छिमेकी तथा शक्तिशाली धनी मानिएका अन्य देशले अहोरात्र राष्ट्रिय हितमा लागिरहँदा नेपालमा राष्ट्रिय हितका कुरा गर्नेहरूलाई सत्ताका दलालहरूले अन्ध राष्ट्रवादी भन्दै सत्तोसराप गर्ने स्थिति निर्माण गरिँदै छ ।नेपालको राष्ट्रिय सुरक्षाको विषयलाई विद्यमान राष्ट्रिय र अन्तर्राष्ट्रिय परिवेशमा हेर्नु, बुझ्नु र सम्बोधन गर्नुपर्ने आवश्यकता छ । राणा शासनदेखि आजपर्यन्तका राष्ट्रिय सुरक्षा, स्वाधीनता र स्वाभिमानमा आँच पुर्याउने समग्र सन्धि सम्झौता र कामहरूको पुनरवलोकन गर्दै नेपाललाई विश्वमा शिर ठाडो हुने गरी उभ्याउनुपर्नेछ ।यस्तो पृष्ठभूमिमा राष्ट्रिय सुरक्षाको विस्तृत पक्षको विश्लेषण नै नगरी नेपाली सेना र सशस्त्र प्रहरी बलबारे सतही टिप्पणी हुन थालेका छन् । नेपालले कसैसँग लड्नु नपर्ने र लडे पनि नजित्ने भएकाले नेपाली सेना आवश्यक नरहेको र राख्ने हो भने नाम मात्रको संख्यामा राख्नुपर्छ र राष्ट्रिय सुरक्षाका लागि बजेट विनियोजन नै आवश्यक छैन भन्ने केही व्यक्तिका हास्यास्पद तर्क फेरि सुनिन थालेका छन् । नेपालको संविधान निर्माणका बेला केही विदेशी राष्ट्र, अन्तर्राष्ट्रिय गैरसरकारी संस्था र तिनका सहयोगीहरूले नेपाली सेना र सशस्त्र प्रहरी बल भंग गर्न वा नाम मात्रको संख्यामा राख्न निकै नै जोडबल गरेका थिए । कतिपयले नेपालको नाम परिवर्तन गर्नुपर्ने र झन्डा फेर्नुपर्ने प्रस्ताव नै राखेका थिए । तर उनीहरूको त्यस्तो दुष्प्रयास विफल भयो । अहिले नेपालको मौलिक संस्कृति, संवैधानिक प्रबन्धअनुरूपका भाषा, स्वतन्त्र परराष्ट्र नीति, देशको हितमा प्राकृतिक स्रोतको सदुपयोग, राष्ट्रिय अर्थतन्त्र निर्माण, समाजवादउन्मुख प्रणालीजस्ता पक्षमाथि प्रहार भइरहेका बेला नेपाली सेनालाई नाम मात्रको राख्ने र सशस्त्र प्रहरी बल खारेज गर्ने कुरा फेरि किन उठाइँदै छ भन्ने विषय निकै गम्भीर छ ।वर्तमान विश्वमा सेना देशको सार्वभौम शक्तिको प्रतीकका रूपमा सबैले मानेको तथ्य हो । कुनै पनि सार्वभौम र स्वाधीन देशले सेना, गुप्तचर, विभिन्न प्रकारका प्रहरी र राष्ट्रिय सुरक्षाको प्रबन्ध गरेको हुन्छ । यस्तो प्रबन्ध केवल लडाइँ लड्न वा जित्नका लागि मात्र गरिँदैन । आन्तरिक कानुनी व्यवस्था बचाइराख्न तथा सम्भावित हमलाको सामना गर्न वा अरूले त्यस्तो दुस्साहस नगरून् भन्ने उद्देश्यले पनि गरिन्छ । नेपालभन्दा साना र ठूला विश्वका अनेकौं देशले लडाइँ लड्न र जित्नका लागि मात्र सेना राख्ने र राष्ट्रिय सुरक्षाका लागि बजेट विनियोजन गर्नुका साथै अन्य प्रबन्ध गरेका हुन्् र ? लडाइँ जित्ने कुरा सुनिश्चित हुँदा मात्र सेना राख्ने भन्ने तर्क दिनेहरूले कतिपय ठूला र शक्तिशाली भनिने देशले युद्धमा नराम्रो पराजय भोग्नुपरेको र तुलनात्मक रूपमा कमजोर र साधन स्रोत कम भएका देशका जनताले लडाइँ जितेको इतिहास पढ्नुपर्ने हो । यद्यपि राष्ट्रिय सुरक्षा र सेना तथा सुरक्षा निकायको प्रबन्ध गर्ने विषय केवल लडाइँ जित्नुसँग मात्र सम्बन्धित हुँदैन । यो विषयले अन्तर्राष्ट्रिय जगत्मा देशको सार्वभौम व्यक्तित्व र राष्ट्रिय सुरक्षाको विस्तृत पक्षलाई समेट्छ । नेपालको संवैधानिक व्यवस्थाले पनि त्यसलाई आत्मसात् गरेको छ । राष्ट्रिय सुरक्षा नीति (यद्यपि यसको कार्यान्वयन गरिएको छैन) सोही अनुकूल छ । नेपाली सेना र सुरक्षा निकायले विश्व शान्तिका लागि समेत लामो समयदेखि महत्त्वपूर्ण योगदान दिँदै नेपालको गरिमा र पहिचानलाई उजिल्याएका छन् । यस्तो तथ्यविपरीत अत्यन्त संवेदनशील भूराजनीतिक अवस्थामा रहेको र अनेकौं असमान सन्धिसम्झौताहरूको जालमा फसेको नेपालले राष्ट्रिय सुरक्षाका लागि केही पनि गर्नु नपर्ने र सेना नाम मात्रको राख्नुपर्ने तथा सशस्त्र प्रहरी बललाई भंग गर्नुपर्नेर् ेकुरा गर्नु प्रकारान्तरले नेपाललाई कमजोर तुल्याउँदै बाह्य शक्तिको हस्तक्षेप र घुसपैठका लागि सहज स्थिति सृजना गर्न सहयोग पुर्याउनु ठहर्छ । देशको सुरक्षा प्रबन्धलाई अझ बलियो र प्रभावकारी बनाउनुपर्ने आवश्यकता छ ।नेपाली सेनाको संख्या घटाउने र सशस्त्र प्रहरी बल खारेज गर्ने भन्ने तर्क आर्थिक दृष्टिले मात्र गरिएको हो भने यस्तो तर्क गर्नेहरूले नेपालको सार्वभौमसत्ता, स्वाधीनता, आत्मनिर्णयको अधिकार र राष्ट्रिय सुरक्षा तथा विश्व शान्तिका लागि खेल्दै आएको भूमिका सुनिश्चित गर्न नेपाललाई शान्ति क्षेत्र घोषणा गर्ने कुरा किन नगरेका होलान् ? अरूको सम्भावित हस्तक्षेप वा आक्रमणका समयमा त्यसको प्रतिरोध गर्ने सेना लगायतका राष्ट्रिय सुरक्षा संगठन र संयन्त्र नराख्ने वा नाम मात्रको राख्ने हो भने नेपालको सुरक्षा, शान्ति र अमनचयनका लागि अन्तर्राष्ट्रिय प्रतिबद्धता र सुनिश्चितता आवश्यक हुन्छ । यसको महत्त्व अनेकौं असमान र अपमानजनक सन्धि सम्झौताबाट पीडित तथा भूभाग अतिक्रमण गर्ने र प्रबुद्ध व्यक्ति समूहको प्रतिवेदनसमेत बुझ्न नमान्ने छिमेकी रहेको नेपालका लागि झनै बढी छ । तसर्थ कसैले हस्तक्षेप र आक्रमण गर्न नमिल्ने र नसक्ने किसिमले नेपाललाई शान्ति क्षेत्र घोषणा गर्दै त्यसप्रति छिमेकी देश लगायत अन्तर्राष्ट्रिय समुदायले समर्थन गर्नुपर्ने हुन्छ । त्यसका साथै घरेलु राजनीति जातीय र क्षेत्रीय द्वन्द्व तथा राष्ट्रिय एकता एवं भौगोलिक अखण्डतामा कुनै किसिमको चुनौती नहुने अवस्थामा रहेको हुनुपर्छ । एकातर्फ देशभित्र र बाहिरका विभिन्न शक्तिले नेपाललाई जातीय, धार्मिक र क्षेत्रीय द्वन्द्वको भुमरीमा धकेल्नुका साथै सामरिक गठजोडतर्फ घिसार्दै आफ्नो स्वार्थ सिद्ध गर्ने तथा जनसंख्याको राजनीतिबाट नेपालको अस्मिता नै कालान्तरमा समाप्त गर्ने षड्यन्त्र गरिरहने, अर्कोतर्फ नेपाली सेना र सशस्त्र प्रहरी बल नै राख्न नहुने वा नाम मात्रको राख्नुपर्ने भन्ने हल्ला मच्चाउने कुरा उदेकलाग्दो छ । यस प्रसंगमा बहुदलीय व्यवस्थाको पुनःस्थापनापछि नेपाली कांग्रेसको पालामा प्रतिजासुसी संयन्त्र खारेज गरिएको र पछि स्थापना गर्ने प्रयासमा व्यवधान सृजना गरिएको कुरा स्मरणीय छ ।नेपालका भूभाग र सीमा मिचिने, राजनीति, अर्थतन्त्र र संस्कृतिमा समेत बाह्य हस्तक्षेप र घुसपैठ हुने कार्य बन्द हुनुपर्ने आवाज देशभक्त नेपालीहरूले निरन्तर उठाइरहेका छन् । नेपाललाई कमजोर तुल्याउँदै यसको दीर्घकालीन अस्मिता र अस्तित्वलाई समाप्त गर्न नेपाली मौलिक संस्कार र संस्कृति एवं भाषालाई क्रमशः कमजोर तुल्याउने र राजनीति अस्थिर बनेको अवस्थामा बारम्बार नागरिकताको विषय उछालेर विदेशीहरूले सहजै नागरिकता पाउने स्थिति निर्माण गर्दै जनसंख्याको राजनीतिबाट नेपालको राजनीतिक मानचित्र नै परिवर्तन गर्ने अभियान चलिरहेका बेला नेपाली सेना र सशस्त्र प्रहरी बलको औचित्यमाथि प्रश्न उठाउनुको अन्तर्य के होला ? विचारणीय छ ।मितव्ययी हुने वा खर्च कटौती गर्ने विषय राजनीति र राज्य सञ्चालनमा भइरहेको फजुल, निरर्थक र उत्पादनहीन क्षेत्रसँग जोडिनुपर्छ । देशको सुरक्षा र हितसँग सम्बन्धित क्षेत्रको खर्च घटाउने वा हटाउने तर अनावश्यक क्षेत्र एवं काममा जथाभावी खर्च गर्ने कार्य उचित हुन सक्दैन । अहिले देशमा सांसद कोषको नाममा संघ र प्रदेशले गरेको बजेट विनियोजन, विकास आयोजनाको छनोटदेखि खर्च फरकफारक गर्दासम्म मिलेमतोपूर्ण कमिसनतन्त्रमा भइरहेको राज्य स्रोतको दोहन र दुरुपयोग, राज्यका प्रधानमन्त्री लगायतका कतिपय अधिकारसम्पन्न व्यक्तिले आफूखुसी अनुत्पादक र अनावश्यक काममा गरिरहेको खर्च, भ्रष्टाचार र बेरुजुको कहालीलाग्दो स्थितिप्रति ध्यान दिएर देशको आर्थिक अवस्थामा सुधार गरिनुपर्छ । यस्ता कुरामा ध्यान नदिने तर देशको सार्वभौमसत्ता र अखण्डताको रक्षासँग सम्बन्धित अंगहरूलाई निकम्मा तुल्याएर मितव्ययी हुने कुरा गर्नु विसंगतिपूर्ण र सन्देहात्मक छ । अझ राज्यले असुल गर्नुपर्ने कर तथा दण्डजरिवानाबापत प्राप्त हुनुपर्ने रकम असुल नभएको स्थिति पनि देशमा कायम नै छ । यस्ता काममा ध्यान दिएर राष्ट्रिय सुरक्षा तथा विकासका काममा प्राथमिकताका साथ साधनस्रोत जुटाउनु राज्य चलाउनेहरूको कर्तब्य र राज्यले गर्नैपर्ने काम हो । नेपाल कमजोर वा निर्धन भएकाले सेना र सशस्त्र प्रहरीजस्ता संगठनको औचित्यमा प्रश्न गरिएको हो भने कुनै पनि देश सुरुदेखि नै स्वतः आर्थिक र सामरिक रूपमा बलिया भएका होइनन् भन्ने यथार्थ बुझ्नु आवश्यक हुन्छ । छरछिमेकका आजभोलि बलिया भनिएका देशहरू केही दशकअघिसम्म कमजोर मात्र होइन विदेशीहरूको हस्तक्षेप र आधिपत्यमा रहेको तथ्य सबैका सामु छ । त्यसबेला नेपालले विश्व युद्धमा समेत साम्राज्यवादको विरुद्ध लडेको इतिहास छ । केही दशकअघि साना तथा आर्थिक र सैनिक दृष्टिले कमजोर खाडी क्षेत्र लगायत एसिया र युरोपका कतिपय देश आज शक्तिशाली भएका छन् । देशलाई समृद्ध र शक्तिशाली बनाउने काम त्यहाँको राजनीतिक नेतृत्व र राज्य संयन्त्रले गर्नुपर्छ । राष्ट्रिय स्वाधीनता, गरिमा र आत्मनिर्णयको अधिकारलाई कमजोर पार्ने, देश र जनताको आकांक्षा एवं आवश्यकतालाई सर्वोपरि स्थानमा राख्नुको साटो सत्ता, शक्ति र धनका लागि बाह्य शक्तिको स्वार्थ साधना गर्नेजस्ता गतिविधि नेपालको दुरवस्थाका कारक हुन् । नेपाली सेना र सशस्त्र प्रहरी बलजस्ता सुरक्षा संगठन वा तिनका लागि बजेट विनियोजन गरिएकाले समस्या भएको होइन । यथार्थमा नेपालको अवस्थाअनुरूप नेपाली सेना जति शक्ति र साधन सम्पन्न हुनुपर्ने त्यो भइरहेको छैन । बस्ने र खाने सुविधासमेत समयानुकूल छैन । कतिले अत्यन्त कठिन स्थितिमा काम गर्नुपर्ने स्थिति छ । यस्तो स्थितिमा सुरक्षा निकायमा कार्यरतहरूको मनोबल उच्च बनाइराख्ने चुनौती छ । यसलाई गहन किसिमले बुझेर समस्या समाधान गर्नेतर्फ राजनीतिक र राज्यको बागडोर लिएकाहरू अग्रसर हुनुपर्ने हो । उल्टै कतिपय अवस्थामा यस्ता संस्थालाई आन्तरिक र बाह्य राजनीति एवं शक्तिको प्रभावमा पार्दै तिनका कुत्सित स्वार्थमा दुरुपयोग गर्ने दुस्प्रयास हुँदै आएका छन् । यस्तो स्थितिबाट यी सुरक्षा निकायलाई जोगाउनु राष्ट्रिय हित र सुरक्षाको पक्षमा हुन्छ । सुरक्षा निकायलाई सुदृढ बनाउनुपर्छ भन्नुको अर्थ कुनै अमुक देशसँग लडाइँको तयारी गर्नुपर्छ भनी कसैले बुझ्छ भने त्यो मुढाग्रह मात्र हो ।राष्ट्रिय स्रोत र साधनको देश हितमा सदुपयोग भइरहेको छ कि छैन, राजनीतिक दलहरूले पटकपटक घोषणापत्रमार्फत राष्ट्रिय अर्थतन्त्र निर्माण गर्ने एवं राष्ट्रिय स्वाधीनता र स्वाभिमान अभिवृद्धि गर्दै समृद्ध नेपाल बनाउनेतर्फ काम गरिरहेका छन् कि छैनन्, बदलिँदो विश्व परिवेश अनुसार कूटनीति र परराष्ट्र सम्बन्ध सञ्चालन भइरहेको छ कि छैन, देशको जनशक्ति डरलाग्दो किसिमले विदेश पलायन भइरहेकामा त्यसका राजनीतिक, आर्थिक र सामाजिक परिणाम एवं प्रभाव के हुन्, देशको भूभाग, सिमाना र प्राकृतिक स्रोतहरूको सुरक्षा र सदुपयोग कसरी गर्ने भन्ने जस्ता विषयमा बहस र विश्लेषण हुनु आजको आवश्यकता हो । शिक्षा क्षेत्रमा देखिएको बेथिति कसरी हटाउने र अधोगति तथा बाह्य कुप्रभावबाट कसरी बचाउने भन्ने विषयमा जिम्मेवार क्षेत्रको ध्यान जानुपर्ने हो । कृषि क्षेत्र समस्याग्रस्त छ । व्यापार घाटा र राज्यको सार्वजनिक ऋण अत्यन्त चिन्ताजनक स्तरमा छ । यस्ता विषयमा विचार विश्लेषण गरी देशलाई विकसित, समृद्ध र बलशाली कसरी बनाउने भनी चिन्तन मनन र योगदान गर्नु सबै देशभक्त नेपालीको कर्तव्य हो । यसको विपरीत नेपाली सेनालाई कसरी कमजोर तुल्याउने वा सशस्त्र प्रहरी बल लगायत राष्ट्रिय सुरक्षाका अंगहरूलाई कमजोर, स्रोत र साधनहीन कसरी बनाउने भन्ने अर्थ लाग्ने गरी बहस चलाउनु नेपालको हितमा कदापि हुन सक्दैन ।"
मुख्यमन्त्री क्लबको औचित्य,"२०७२ मा संविधान जारीपश्चात् २०७४ को निर्वाचनपछि मात्र संघीयताको विधिवत् कार्यान्वयन भएको हो । तर, संघीयताको पर्याय प्रदेशको खासै चहलपहल छैन । प्रदेश तह अस्तित्वमा आएको आधा दशक पूरा हुँदा पनि प्रदेशले खासै भूमिका प्रदर्शन गर्न सकेका छैनन् । यस्तो स्थिति सृजना हुनुमा नेपाल सरकार जिम्मेवार त हुँदै हो, राजनीतिक दल पनि त्यत्तिकै जिम्मेवार छन् । नेपाल सरकारले राम्रोसँग सहयोग नगर्दा प्रदेशले अपेक्षित परिणाम दिन सकेका छैनन् । जस्तो, संविधानले प्रदेशलाई प्रदेश प्रहरी प्रशासन र शान्ति सुरक्षाको अधिकार दिएको छ । अहिलेसम्म प्रहरी समायोजन नै भएको छैन । प्रहरी प्रशासन र शान्तिसुरक्षासँग नागरिकले प्राप्त गर्ने दैनन्दिन सेवाप्रवाहका विषय जोडिएका हुन्छन् । कर्मचारीको अभाव त छँदै छ । संघीय निजामती कानुन नबन्दा सिंगो प्रदेशको कर्मचारी प्रशासन लथालिंग छ । यसको असर स्थानीय तहमा पनि परेको छ । वित्तीय संघीयताको सवालमा त प्रदेश साह्रै हेपिएका छन् । ०८०८१ को बजेटमा प्रदेशले प्राप्त गर्ने अनुदान अघिल्लो आवको तुलनामा करिब २० अर्बले घटेको छ । संविधानतः प्रदेशको खासै राजस्व अधिकार छैन । भएको राजस्व अधिकार पनि स्थानीय तहसँग जोडिएको छ । प्रदेशको राजस्व र खर्चको बीचको ग्याप पूरा गर्न संविधानले वित्तीय हस्तान्तरणलाई जोड दिएको छ । तर वित्तीय हस्तान्तरणमा नै प्रदेश ठगिएका छन् । जस्तो, सरकारको कुल बजेट १७ खर्ब ५१ अर्बमा प्रदेशले प्राप्त गरेको अनुदान भनेको जम्मा ६ प्रतिशत मात्र हो । अघिल्लो आवसँग तुलना गर्दा अनुदान घटेको छ । कुल बजेटसँग तुलना गर्दा अनुदानको हिस्सा निकै नै कम छ । अनुदान वितरण, प्रहरी समायोजन, कर्मचारी व्यवस्थापन लगायतमा हेपिँदा र ठगिँदा पनि प्रदेशहरू राम्रोसँग बोल्न सकेका छैनन् । बोल्यो भने नेताहरू रिसाउँछन कि भन्ने चिन्ता छ । सरकारले ०७९८० को प्रदेश र स्थानीय तहले प्राप्त गर्ने वित्तीय समानीकरण अनुदानको अन्तिम किस्ताको ५० प्रतिशत कटौती गर्ने निर्णय गर्यो । यस निर्णयको स्थानीय संघ महासंघले कडा विरोध गरे । तर प्रदेशहरूको खासै विरोध सुनिएन । यसै गरी स्थानीय संघमहासंघले सरकारले ल्याएको बजेटप्रति सामूहिक रूपमा विरोध जनाए । संसद्मा प्रतिनिधित्व गर्ने सबै दलका सांसद र अन्य सरोकारवालाको भेला गराएर तथ्यप्रमाणसहित आलोचना गरे । यस पाटोमा पनि प्रदेशको खासै आवाज सुनिएन । आफ्नो अधिकार लगायतका विषयमा बोल्दा सरकारका प्रधानमन्त्री, मन्त्री वा अन्य नेता रिसाउँछन् कि भन्ने चिन्ता प्रदेशका पदाधिकारीमा छ । व्यहारले पनि त्यही पुष्टि गरेको छ । सुरुआतका समयमा मुख्यमन्त्रीहरू पोखरामा भेला भए । मेरो विरुद्धमा गुटबन्दी गर्ने भनेर तत्कालीन प्रधानमन्त्रीले अन्तरप्रदेश परिषद्को बैठक नै रोकिदिए । त्यस घटनाले मुख्यमन्त्रीहरू हच्किए । लामो अन्तरालपछि केही साताअगाडि पोखरामै मुख्यमन्त्रीहरू भेला त भए तर अपेक्षित परिणाम आउन सकेन । नेपाल नगरपालिका संघ र गाउँपालिका राष्ट्रिय महासंघका नाममा स्थानीय सरकार संगठित छन् । संगठनमार्फत आफ्नो अधिकार संरक्षण र संवर्द्धन लगायतमा लागेका छन् । स्थानीय सरकारजस्तै प्रदेशहरू पनि जबसम्म संगठित हुँदैनन्, तबसम्म प्रदेशका अधिकार संस्थागत गर्न सकिँदैन । पहिलो कार्यकालका मुख्यमन्त्रीहरू पृथ्वीसुब्बा गुरुङ, शंकर पोखरेल, लालबाबु राउत लगायतलाई मात्र होइन केही साताअगाडि पोखरा भेलाको संयोजन गर्ने गण्डकी प्रदेशका मुख्यमन्त्री सुरेन्द्र पाण्डेलाई समेत आधिकारिक रूपमा मुख्यमन्त्रीहरूको क्लब (संगठन) तर्जुमा गर्न पंक्तिकारले सुझाएको थियो ।अमेरिका सन् १७८७ मा संघीयतमा प्रवेश गरेको हो । त्यहाँका मुख्यमन्त्रीहरूलाई गभर्नर भनिन्छ । संघीयतामा प्रवेश गरेको १२१ वर्षपछि सन् १९०८ मा गभर्नरहरूले नेसनल गभर्नर्स एसोसिएसन गठन गरेका थिए । अमेरिकाका मुख्यमन्त्री (गभर्नर्स) हरूको साझा संगठनका रूपमा परिचित यस संस्थाले अमेरिकी राज्यका बीचमा सहयोग आदानप्रदान गर्ने, साझा समस्याको समाधान गर्ने, आफ्ना अधिकार लगायतका विषयमा केन्द्रीय सरकारसँग आवाज बुलन्द पार्ने लगायतका क्षेत्रमा काम गर्छ । कानून तर्जुमा लगायतका विषयमा केन्द्रीय सरकारसँग समन्वय र सहकार्य गर्ने र सार्वजनिक नीतिहरूमा सामञ्जस्य कायम गर्ने सम्पर्कका रूपमा समेत यस संस्थाले काम गरिरहेको छ । अमेरिकी पूर्वराष्ट्रपति बिल क्लिन्टन सन् १९८६ मा यस संस्थाको अध्यक्षसमेत भएका थिए । त्यसबेला उनी अर्कान्सास राज्यको गभर्नर थिए । पहिलो पटक १९७८ मा उनी गभर्नर हुँदा ३१ वर्षका मात्र थिए । हामीकहाँ युवाहरूलाई खासै विश्वास नगर्ने स्थितिका कारण क्लिन्टनको उमेरको प्रसंग यहाँ जोडिएको हो । क्यानडा सन् १८६७ मा संघीयतामा गएको हो । संघीयतमा प्रवेश गरेको १३६ वर्षपछि सन् २००३ मा मुख्यमन्त्रीहरूले काउन्सिल अफ द फेडेरेसन बनाए । क्यानडामा मुख्यमन्त्रीहरूलाई प्रिमियर भनिन्छ । स्वास्थ्य, शिक्षा, व्यापार लगायत अन्तरप्रादेशिक विकास निर्माण लगायतका सवालमा विचार आदानप्रदान गर्न, प्रादेशिक समस्याको सामूहिक समाधान गर्ने मुख्यमन्त्रीहरूको संस्थाको रूपमा यो गठन भएको हो । कम्तीमा वर्षको दुई पटक यस संस्थाको बैठक बस्छ । सन् १९०१ मा संघीयतमा प्रवेश गरेको अस्ट्रेलियाका मुख्यमन्त्रीहरूले १०५ वर्षपछि क्यानडाकै सिको गरेर काउन्सिल अफ अस्ट्रेलियन फेडेरेसन बनाए । अमेरिका र क्यानडाजस्तै प्रदेशको अधिकार सुरक्षित गर्ने, नीतिगत विषय लगायतमा सामञ्जस्यता कायम गर्ने, कतिपय राष्ट्रिय सवालमा पनि नेतृत्वदायी भूमिका निर्वाह गर्ने लगायतका विषय यस संस्थाको कार्यसञ्चालन दस्तावेजमा छ । दक्षिण अफ्रिकाको अन्तरतह सम्बन्ध कानुनको दफा २२ मा इन्टरप्रोभिन्सिल फोरम को व्यवस्था छ । जस अनुसार दुई वा सोभन्दा बढी प्रदेश मिलेर अन्तरप्रादेशिक सम्बन्ध र सहकार्यलाई बढावा दिन यस्तो फोरमको गठन गर्न सक्ने व्यवस्था छ । फोरमको काम, कर्तव्य र अधिकार लगायतका विषय प्रदेशले आपसी सहमतिका आधारमा गर्न सक्ने व्यवस्था कानुनमा छ । कानुनी रूपमा प्रदेशहरू संगठित हुन सक्ने व्यवस्था दक्षिण अफ्रिकामा छ । तर संवैधानिक रूपमै प्रदेशहरू संगठित हुन पाउने अधिकार भने स्विटजरल्यान्डको संविधानले दिएको छ । त्यहाँको संविधानको धारा ४८ मा प्रदेश (क्यान्टोन) ले साझा संगठन निर्माण गर्न सक्ने अधिकार सुनिश्चित गरेको छ । स्विट्जरल्यान्डमा २६ वटा क्यान्टोन छन् । तिनको साझा संगठनका रूपमा सन् २००३ मा कन्फरेन्स अफ क्यान्टोनल गभर्मेन्ट्स स्थापना भएको थियो । सन् १८४८ मा संघीयतामा प्रवेश गरेको स्विट्जरल्यान्डका प्रदेशले १५५ वर्षपछि साझा संगठनको आवश्यकता महसुस गरे ।संघीय मुलुक जर्मनीमा पनि मुख्यमन्त्रीहरूको संगठन छ । जर्मनीमा मुख्यमन्त्रीलाई मिनिस्टर प्रेसिडेन्ट भनिन्छ । उनीहरू कन्फरेन्स मिनिस्टर का नामबाट संगठित छन् । वर्षको कम्तीमा पनि चार पटक बैठक बस्छन् । दक्षिण अमेरिकी महादेशमा अवस्थित ब्राजिल पनि संघीय मुलुक हो । तहगत संरचनाका आधारमा नेपालको संघीयता ब्राजिलसँग मिल्छ । ब्राजिलको संविधानले स्थानीय तहलाई अधिकारसम्पन्न बनाएको छ । ब्राजिलमा मुख्यमन्त्रीलाई गभर्नर भनिन्छ । अन्य संघीय मुलुकजस्तै ब्राजिलमा पनि मुख्यमन्त्रीहरू नेसनल गभर्नर्स फोरम का रूपमा संगठित छन् । भारतको संविधानको धारा २६३ मा इन्टर स्टेट काउन्सिलको व्यवस्था छ । नेपालको संविधानको धारा २३४ मा उल्लिखित अन्तरप्रदेश परिषद् सम्बन्धी व्यवस्था भारतको संविधानबाट कपी गरेजस्तो छ । भारतको इन्टर स्टेट काउन्सिलमा संरचना छैन । राष्ट्रपतिले गठन गर्ने भन्ने छ । तर नेपालको संविधानमा प्रधानमन्त्रीको अध्यक्षताको संरचनागत व्यवस्था छ । भारतमा १९९० मा मात्र इन्टर स्टेट काउन्सिलको गठन भयो । त्यो पनि सर्वोच्च अदालतका न्यायाधीश आरएस सरकारियाको अध्यक्षतामा गठित समितिको सिफारिसमा मात्र । भारतमा करिब चार दशक भारतीय कंग्रेसले एकछत्र शासन गर्दा प्रदेश (राज्य) को स्थिति कमजोर थियो । प्रदेशको अधिकार लगायतका विषयमा मुख्यमन्त्रीहरू बोल्न पनि सक्दैनथे, संगठित हुने कुरा त परै जाओस् । इन्टर स्टेट काउन्सिलजस्तो संवैधानिक व्यवस्थाको क्रियाशीलताका लागि पनि साना दल सत्तामा आउनुपर्ने स्थिति आयो । भारतको अनुभव हेर्दा नेपालका पहिलो कार्यकालका मुख्यमन्त्रीहरूको पोखरा भेलाको प्रयासलाई सरहना गर्नैपर्दछ । सन् १९९० मा इन्टर स्टेट काउन्सिल गठन गर्दा भारतमा प्रधानमन्त्री भीपी सिंह थिए । जनता दलका उनी साना दलहरूको गठबन्धनबाट प्रधानमन्त्रीमा नियुक्ति भएका थिए । मुख्यमन्त्रीहरूको प्रतिनिधित्वसहित प्रधानमन्त्रीको अध्यक्षतामा गठित यो काउन्सिल खासै क्रियाशील छैन । गठन भएको २३ वर्षबीचमा जम्मा १२ पटक मात्र बैठक बसेको छ । सन् २०१७ यता बैठक नै बस्न सकेको छैन । भारतमा मुख्यमन्त्रीहरू क्षेत्रीय परिषद्का रूपमा संगठित छन् । पछिल्लो पटक मुख्यमन्त्रीहरूको कन्फेरेन्स पनि हुन थालेको छ । तर अन्य संघीय मुलुकजस्तो भारतका मुख्यमन्त्रीहरू खासै संगठित छैनन् । नेपालको संविधानको धारा २३४ मा अन्तरप्रदेश परिषद्को व्यवस्था छ । संघ र प्रदेश र प्रदेशप्रदेशबीच राजनीतिक विवाद भएमा सो विवाद समाधान गर्ने मूलभूत उद्देश्य परिषद्को छ । नामलाई आधार मान्ने हो भने यो प्रदेशहरूको साझा संगठनजस्तो लाग्छ । तर त्यस्तो होइन । जब यसको संयोजक (अध्यक्ष) प्रधानमन्त्री हुने र प्रधानमन्त्रीकै तजबिज अनुसार परिषद् चल्ने भएपछि प्रदेशहरूको साझा संगठनको रूपमा यो रहन सक्दैन । मुख्यमन्त्रीहरूले पटकपटक अनुरोध गर्दा पनि २०७६ वैशाख १३ पछि यसको बैठक बसेको छैन । यहाँसम्म कि, अन्तरप्रदेश परिषद्को दोस्रो बैठकले निर्णय गरेको संघीयता कार्यान्वयन सहजीकरण सम्बन्धी २९ बुँदे सिफारिस र ८४ वटा क्रियाकलापको आधा पनि काम भएको छैन । यही असार १६ मा पहिलो पटक राष्ट्रिय समन्वय परिषद्को बैठक बस्यो । बैठकले ६ वटा निर्णय गरेको छ । यी निर्णयको कार्यान्वयन पनि कति होलानहोला, समयक्रमले नै बताऊला । तर, समग्र प्रदेशको अधिकारको संरक्षण र संवर्द्धन लगायतका लागि प्रदेशका मुख्यमन्त्रीको अलग्गै संरचना चाहिन्छ । अमेरिका, क्यानडा, अस्ट्रेलिया, जर्मनी, ब्राजिलमा मुख्यमन्त्रीहरू आफैं बसेर साझा संगठन निर्माण गरे । संगठन निर्माण सम्बन्धी विषय संविधान र कानुन कतै पनि उल्लेख छैन । साझा हितका सवालमा एकताबद्ध हुन संविधान र कानुनले छेक्दैन । अभ्यासबाट नै सिक्दै जाने कुरा हो । संघीयता प्रवेश गरेको १५५ वर्षपछि पनि मुख्यमन्त्रीहरूको क्लब आवश्यक रहेछ भन्ने सन्देश स्विट्जरल्यान्डले दिएको छ । यस्तो सन्देश क्यानडा, अमेरिका र अस्ट्रेलिया लगायतका देशहरूको पनि छ । त्यसैले संघीयताको साँच्चिकै सबलीकरणमा ध्यान दिने र प्रदेशका हकअधिकार लगायतका विषयमा संगठित रूपमा नै आवाज बुलन्द गर्ने हो भने यस्तो क्लब निर्माणमा विलम्ब गरिनु हुँदैन ।"
पाठ्यपुस्तकबिनाको शुक्रबार,"ए लकेजीमा पढ्ने भव्य गुरुङ शुक्रबार चाँडै विद्यालय आउँछन् । उनीजस्तै अन्य विद्यार्थीलाई पनि शुक्रबारले स्कुलतिर बढी तान्छ । विद्यालय पोसाक अनिवार्य गरिए पनि शुक्रबार सबैलाई छुट छ । विद्यालयले बुक फ्री फ्राइडे अर्थात् पुस्तकबिना शुक्रबारको शिक्षणसिकाइ थालेयता विद्यार्थीलाई यो दिन विशेष लाग्न थालेको छ ।शुक्रबार कक्षा यूकेजीका विद्यार्थीले चित्र कोर्ने, नेपाली र अंग्रेजी भाषामा परिचय दिने, बालचित्र कथाका पुस्तक पढ्ने गर्छन् भने हिउँदमा करेसाबारी तथा वर्षायाममा कौसीखेती अवलोकन गर्छन् । आफूले भान्साकोठामा देख्दै आएको तरकारी र फलफूल करेसाबारी र कौसीमा फलेको देखेपछि उनीहरू थप उत्साहित हुन्छन् । बेलाबेला विद्यालयले अभिभावकको रोहबरमा मौसमी तरकारी र फलफूलका बिरुवा वितरण गर्ने गरेको छ ।एलकेजी र शिशुकक्षाका विद्यार्थी पनि शुक्रबार चित्र कोर्छन्, बालगीत गाउँछन्, नृत्यमा रमाउँछन् । कुनै शुक्रबार सिनेमाघरमा जस्तै प्रोजेक्टरमार्फत अंग्रेजी र नेपालीका बालगीत हेर्छन् । पुस्तकबिनाको सिकाइले उनीहरूमा उत्साह थप्नुका साथै शिक्षकहरूलाई पनि उमेर अनुसारको क्रियाकलाप गराउन र सिकाउन ऊर्जा बढाएको छ । औपचारिक शिक्षाको परम्परागत तथा निष्क्रिय शिक्षणसिकाइलाई परिमार्जन गरी एक दिन भए पनि पुस्तकबिनाको सक्रिय क्रियाकलापले नयाँ कुरा सिक्न अभिप्रेरित गर्दै आएको छ ।यही शैक्षिक सत्रदेखि काठमाडौं महानगरले बुक फ्री फ्राइडे कार्यक्रम थालेको छ । नगरक्षेत्रका सामुदायिक विद्यालयलाई हरेक शुक्रबार पुस्तकबिनाको शिक्षणसिकाइ गर्नुपर्ने निर्देशन जारी गरेको छ । ती विद्यालयले विद्यार्थीको रुचि र उमेर अनुसार प्राविधिक तथा जीवनोपयोगी सीप सिकाउनुपर्नेछ । त्यति मात्र होइन कक्षा ९ देखि १२ सम्मका विद्यार्थीलाई व्यावहारिक तथा जीवनोपयोगी सीपसहित १० किसिमको तालिमका लागि वर्षमा ९० घण्टा छुट्ट्याउनुपर्ने निर्देशनमा भनिएको छ । तालिम अन्तर्गत कृषि तथा सहरी खेती, सौन्दर्य कला, पाककला, कपाल शैली, काष्ठकला तथा नक्कासी (कुँदेर बुट्टा भर्ने काम) लगायत पर्दछन् । यसका साथै फेसन डिजाइन, विद्युत् जडान (वायरिङ एन्ड इलेक्ट्रिकल) विपद् पूर्वतयारीका लागि भवन निर्माणको रैथाने कला, मोबाइल मर्मत, पाइप जडान तथा कला र मूर्तिकला सम्बन्धी तालिम दिने महानगरको योजना छ ।पछिल्लो समय निजी विद्यालयबाट शिक्षा हासिल गरेका बहुसंख्यक हुनेखाने विद्यार्थीले स्वदेशमा भन्दा विदेशमै भविष्य देख्न थालेका छन् । यसरी निजी विद्यालयको तेह्रवर्षे शिक्षाले आफ्ना विद्यार्थीलाई स्वदेशमा होइन विदेशमै उच्चशिक्षा हासिल गर्नुपर्छ र उतै अवसर पाइन्छ भनेर प्रशिक्षित गरेको पाइन्छ । यसो हुनुका अनेकौं कारणमध्ये एउटा अंग्रेजी माध्यम पनि हो भन्ने सहजै अनुमान गर्न सकिन्छ । यस अर्थमा अधिकांश निजी विद्यालयको स्कुल शिक्षाले स्वदेशमा गरिखाने होइन विदेश र विदेशीलाई चाहिने जनशक्ति तयार गरिरहेको देखिन्छ । पछिल्लो समय सामुदायिक शिक्षामा नेपाली माध्यमकै कारण गुणस्तर खस्केको भन्दै अधिकांश सामुदायिक विद्यालयले एउटै भवनमा नेपाली र अंग्रेजी माध्यममा शिक्षा प्रदान गरिरहेका छन् । स्कुले शिक्षाको गुणस्तर भाषाको माध्यमभन्दा पनि विषयवस्तुको सान्दर्भिकता र समयसापेक्षता लगायत शिक्षणसिकाइमा भरपर्ने हुन्छ भन्ने विकसित मुलुकको शिक्षणसिकाइले प्रमाणित गरिसकेको छ । किनभने स्पेन, फिनल्यान्ड, स्विडेन, जापान तथा चीनजस्ता कतिपय विकसित मुलुकको भाषाको माध्यम अंग्रेजी होइन उनीहरूको आफ्नै भाषा छ । यस अर्थमा हामीकहाँ अंग्रेजी माध्यमले शिक्षाको गुणस्तर बढाउँछ भन्नु ती देशले अपनाएका शिक्षा नीति गलत साबित गर्नु हो । विकसित मुलुकले अपनाएको शिक्षा नीति र अभ्यासले विद्यार्थीलाई आफ्नै देशमा गरिखान सिकाउँछ भने हामीकहाँ अंग्रेजी भाषाले अरूको मुलुकमा रोजगारी र अवसर खोज्न अभिप्रेरित गर्दै छ । आर्थिक विपन्नताका बावजुद छोराछोरीलाई निजी विद्यालय पढाउने कतिपय अभिभावक आज घरघडेरी बेचेर त्यो पनि नभए ऋणपान गरेर उच्च शिक्षाका लागि विदेश पठाउन बाध्य छन् ।हरेक वर्ष एसईई उत्तीर्ण गरेपछि उच्चशिक्षा हासिल गर्न बिदेसिन चाहने विद्यार्थीलाई स्वदेशमै पढ्न र आफ्नै देशमा अवसर छ भनेर वर्तमान शिक्षाले न त मार्गनिर्देशन गरेको देखिन्छ न सोहीअनुरूप पाठ्यसामग्री तयार छ । केही दिनअघि मात्र एसईईको नतिजा सार्वजनिक भएको छ । जीपीए ल्याउने विद्यार्थीको विद्यालय र घरपरिवारमा हाइहाइ छ भने ल्याउन नसक्ने केही निराश बनेका छन् । समग्रमा यसपालि विगतभन्दा नतिजामा सामान्य सुधार आएको सरोकारवाला बताइरहेका छन् ।विद्यालय चाहे निजी हुन् या सामुदायिक । अधिकांशले सैद्धान्तिक शिक्षालाई मात्रै बढी महत्त्व दिने गरेका छन् । यसले गर्दा पनि एसईईमा राम्रो जीपीए ल्याउनेहरूले इच्छाएको संकाय लिई उच्चशिक्षा गर्ने अवसर पाउँछन् भने बहुसंख्यक औसत विद्यार्थी त्यसबाट वञ्चित हुन्छन् । यस्तै, विभिन्न कारण स्कुले शिक्षापछि पढाइ छाड्ने विद्यार्थीको लेखाजोखा राख्ने विषयमा सम्बन्धित निकाय मौनप्रायः छन् । यसरी विद्यार्थीहरू हाम्रा लागि जनशक्ति हुन् भनेर प्रशिक्षित गर्न बिर्सेका विद्यालय शिक्षित बेरोजगार जनशक्ति उत्पादन गर्ने मुहान बन्दै आएका छन् । विद्यालयले विद्यार्थीलाई जनशक्तिको रूपमा हुर्काउन सैद्धान्तिक ज्ञानसँगै व्यावहारिक र जीवनोपयोगी सीप सिकाउन जरुरी छ । जसले विद्यार्थीलाई संकाय रोज्न सहज हुन्छ भने स्वदेशमै रोजगारीको अवसर खोज्न प्ररित गर्छ । समाजलाई चाहिने सेवा र वस्तुबारे अध्ययन तथा सोहीअनुरूप जनशक्ति तयार गर्न विद्यालय लागिपर्ने हो भने रोजगारी र अवसरकै लागि विदेश पलायन हुनेको संख्या घट्न सक्छ ।"
इजरायलमा विरोधबीच न्यायिक व्यवस्था बदल्ने विधेयक पारित,"जेरुसेलम (एजेन्सी) इजरायलमा नागरिकको विरोधबीच न्यायिक व्यवस्था बदल्ने विधेयक पारित भएको छ । सोमबार इजरायली संसद्ले उक्त विधेयक पारित गरेको हो । विपक्षी दलले भने मतदान बहिष्कारगरेका थिए । इजरायलमा यसअघि सरकारको कुनै निर्णय अनुचित लागेमा सर्वोच्च अदालतले उल्टाउन सक्ने व्यवस्था थियो । नयाँ कानुनमार्फत सर्वोच्च अदालतको उक्त अधिकार कटौती गरिएको हो । न्यायिक व्यवस्थासम्बन्धी यस्ता थुप्रै परिवर्तन नयाँ कानुनमा गरिएको छ । सरकारले विधेयक पारित गर्ने क्रममा विपक्षीलाई सहमतिमा ल्याउने प्रयास गरे पनि असफल भएको थियो । आलोचकहरूले नयाँ कानुनबाट इजरायलको लोकतन्त्र खतरामा पर्ने बताएका छन् । सरकारले भने नयाँ कानुनबाट अब शक्ति असन्तुलन हट्ने दाबी गरेको छ । पछिल्लो समय अदालतले राजनीतिक मुद्दामामिलामा बढी दख्खल दिएको पनि सरकारको आरोप छ ।न्यायिक व्यवस्था बदल्ने सरकारको कदमविरुद्ध नागरिकले व्यापक विरोध प्रदर्शन गरेका थिए । विधेयकको विरोधमा केही दिनयता इजरायलमा हजारौंले प्रदर्शन गर्दै आएका थिए भने हजारौं प्रदर्शनकारी राजधानी तेल अभिभबाट चार दिनको यात्रा गरेर शनिबार संसद् रहेको जेरुसेलम सहरमा आएका थिए । सोमबार विधेयक पारित गर्नुअघि पनि संसदघि ठूलो प्रदर्शन भएको थियो, जसलाई नियन्त्रणमा लिन सुरक्षाकर्मीले पानीको फोहरा प्रयोग गर्नुपरेको थियो ।"
अस्ट्रेलियामा आदिवासी अधिकारलाई जनमतसंग्रह,"(अस्ट्रेलिया) अस्ट्रेलियाले आदिवासीको हकअधिकारको विषयमा जनमतसंग्रह गर्ने भएको छ । यसै वर्षको अन्त्यमा हुने मतदानबाट उनीहरूको अधिकारलाई अझ व्यवस्थित र सुरक्षित गर्ने उद्देश्य राखिएको छ । जनमतसंग्रहमार्फत आदिवासीको सामाजिक, सांस्कृतिक, आर्थिकलगायत अधिकारबारे संसद् तथा सरकारलाई सुझाव दिने एबोरिजिनल एन्ड टोरेस स्ट्रेट आइल्यान्डर भ्वाइस नामक स्थायी र स्वतन्त्र निकाय स्थापनामा मतदान हुनेछ । अस्ट्रेलियाका आदिवासी जनजातिलाई एबोरिजिनल तथा इन्डिजिनस भनिन्छ । उक्त समुदायका व्यक्तिहरूले इतिहासमा आफूहरूमाथि भएको ज्यादतीका बारेमा लामो समयदेखि आवाज उठाउँदै आएका छन् । तत्कालीन ब्रिटिस शासनका क्रममा आफूहरूमाथि अत्याचार भएको उनीहरूको भनाइ छ । उनीहरूको असन्तुष्टिलाई संसद्बाटै सम्बोधन गर्न अस्ट्रेलियाको सरकारले जनमतसंग्रह गर्न लागेको हो । अस्ट्रेलियाका प्रधानमन्त्री एन्थोनी अल्बानिजीले जनमतसंग्रहका लागि मिति तय नभए पनि यही वर्षको अन्त्यसम्ममा गरिने बताएका छन् । जनमतसंग्रहले स्वतन्त्र निकाय गठनको पक्षमा बहुमत दिए उक्त निकायले कानुन बनाएर आदिवासीको हकअधिकारको विषयमा काम गर्नेछ । यस्तै, समाजमा पछाडि परेका भनिएका उनीहरूलाई मूलधारमा ल्याउन पनि भूमिका निर्वाह गर्नेछ । अस्ट्रेलियाको सरकारले लामो समयदेखि गृहकार्य गरेर ल्याएको जनमतसंग्रहसम्बन्धी विधेयक गत जुनमा पारित भएको थियो । यसको अन्तिम तयारी स्वरूप सर्वसाधारणलाई यसबारेमा थप सुसूचित र जानकार गराउनका लागि विभिन्न जनचेतनामूलक कामहरूसमेत सुरु गरिएको छ ।साथै निर्वाचन आयोगले मतदानका लागि मतपत्र छापिसकेको पनि अस्ट्रेलियाका समाचारमाध्यमले उल्लेख गरेका छन् ।सरकारले आदिवासीका लागि वकालत गर्न सक्ने स्वतन्त्र निकाय बनाउने बताइए पनि यसलाई सबैले स्वीकार भने गरेका छैनन् । अस्ट्रेलियाका विपक्षी दल लिबरलले यसको विपक्षमा उभिने निर्णय लिइसकेको छ भने अन्य राजनीतिक दल नेसनल, वान नेसन, युनाइटेड अस्ट्रेलिया लगायतका दल पनि यसको विपक्षमा छन् । विपक्षीले जनमतसंग्रहले संविधानमा जातीयता जोड्न सक्ने, यो सांकेतिक मात्र भएको र वास्तविक समस्या समाधान गर्नका लागि आदिवासी जनजातिकै प्रतिनिधित्वको भएको शक्तिशाली निकाय हुनुपर्ने लगायतमा जोड दिएका छन् । केही आदिवासी नेता तथा विज्ञले समेत यसले आदिवासी तथा जनजातिको समस्यालाई पूर्ण रूपमा सम्बोधन नगर्ने धारणा राखेका छन् । कानुन व्यवसायी माइकल म्यानसलले यो जनमतसंग्रहले सकारात्मक नतिजा दिएमा आदिवासीमाथि भएको दमनलाई वैधानिकता दिने उल्लेख गरेका छन् ।उनले यसले आदिवासी जनजातिलाई दोस्रो दर्जाको नागरिकका रूपमा चित्रित गर्न सक्ने बताएका छन् । आदिवासीमाथि भएको ज्यादती र त्यसबाट भोग्नुपरेको पीडालाई सम्बोधन गर्नसमेत जनमतसंग्रह आवश्यक भएको यसका पक्षधरहरूको तर्क छ । जनमतसंग्रहपछि यहाँका आदिवासी तथा जनजातिको हकहित सुनिश्चितताका लागि महत्त्वपूर्ण कदम हुने सरकारको भनाइ छ । प्रधानमन्त्री अल्बानिजीले यसको पक्षमा मत हाल्न सबैलाई आग्रह गर्दै आएका छन् । ब्रिटिसले अस्ट्रेलियामा शासन गर्दा यहाँका रैथानेमाथि दमन गरेको इतिहास छ । करिब एक दशकअघि तत्कालीन प्रधानमन्त्री केभिन रडले यहाँका आदिवासी जनजातिसँग उनीहरूमाथि भएको ज्यादतीका लागि सार्वजनिक रूपमा माफीसमेत मागेका थिए ।"
गत वर्ष दैनिक व्यापार घाटा ४ अर्ब ४ करोड,"(काठमाडौं)गत वर्ष मुलुकको दैनिक व्यापार घाटा ४ अर्ब ४ करोड पुगेको छ । विश्वव्यापी रूपमा देखिएको मन्दीको असर नेपालमा पर्दा आयात व्यापार १६ प्रतिशतले घटेको छ । आयातमा आएको कमीसँगै दैनिक घाटा पनि घटेको हो । ०७८७९ मा १९ खर्ब २० अर्ब ४४ करोडको आयात भएको भन्सार विभागको तथ्यांक छ । त्यसबेला व्यापार घाटा १७ खर्ब २० अर्ब ४१ करोड पुगेको थियो । अर्थात् दैनिक घाटा ४ अर्ब ७७ करोड थियो । ०७९८० मा आइपुग्दा १६ खर्ब ११ अर्ब ७३ करोडको आयात भएको छ । व्यापार घाटा १६८ प्रतिशतले घटेर १४ खर्ब ५४ अर्ब ५९ करोडमा झरेको छ । यसले मुलुकको दैनिक घाटा ४ अर्ब ४ करोड रहेको देखाउँछ । विश्व आर्थिक मन्दीले सबैतिर असर पारेको छ, उपभोग गर्ने संख्या घट्दा आयातनिर्यात गर्ने मुलुकको माग घटेको छ, पूर्वउद्योग सचिव चन्द्रप्रसाद घिमिरेले भने, नेपालभित्र पनि मन्दीको असर परेको छ । माग घटेपछि आयातकर्ताले कम आयात गरेका छन् । विश्वका अर्थशास्त्रीहरूले सन् २०२३ लाई मन्दीको वर्ष मानेका छन् । मन्दीको प्रभाव केही महिनासम्म रहिरहने अनुमान छ । यद्यपि सन् २०२४ सम्म केही सुधार हुने घिमिरेको भनाइ छ । नेपालकै कुरा गर्दा गत मंसिरदेखि सिमेन्ट उद्योग जटिल अवस्थामा थिए, चैतबाट केही सुधार हुँदै छ । मन्दीको अवस्था कत्तिको सुधारोन्मुख हुन्छ भन्ने पनि हो, घिमिरेले भने, अहिले खाद्यान्न, औषधिलगायत नभई नहुने वस्तु उपभोग भए पनि महँगो वस्तु उपभोग भएको छैन । सर्वसाधारणले लत्ताकपडा, गाडी, घर किनेका छैनन् । अर्थतन्त्र चलायमान हुँदा उपभोग बढ्न सक्छ, आयातनिर्यात पनि बढ्छ । मन्दीबाहेक मुद्रा सञ्चिति बढाउन सरकारले विलासिताको वस्तु आयातमा बन्देज लगाएपछि त्यसको प्रभाव पनि देखिएको हो । विदेशी मुद्राको सञ्चिति घट्दै गएपछि १० वस्तुको आयात बन्देज गरेको थियो । सरकारले मदिरा, तास, महँगा मोबाइल, टीभी, मोटरसाइकललगायत १० वस्तुको आयात प्रतिबन्ध लगाएको थियो । मुद्रा सञ्चितिमा झिनो सुधार आएपछि आयात बन्देज खुकुलो पार्दै गत मंसिर मसान्तबाट बन्देज हटाएको थियो । विलासिताका वस्तु आयात बन्देज हुँदा आयात र घाटामा कमी भएको हो । आयातसँगै निर्यात परिमाण पनि २१ प्रतिशतले घटेको भन्सार विभागको तथ्यांक छ । ०७८७९ मा २ खर्ब ३ करोडको निर्यात भएकामा ०७९८० मा १ खर्ब ५७ अर्ब १४ करोडको मात्रै निर्यात भएको छ । पूर्ववाणिज्य सहसचिव रवि सैंजूले विलासिताका वस्तुको बन्देजले केही कमी भए पनि मुख्य कारण मन्दी नै भएको दाबी गरे । मन्दीकै कारण आयातनिर्यातसँगै व्यापार घाटा बढेको उनको भनाइ छ । आर्थिक मन्दीले कन्जुमर मार्केट नै घटेको छ । धेरै सटर बन्द भएका छन्, बिक्री कम भएपछि आयात पनि घटेको हो । नेपाल मात्रै नभई अन्य मुलुकको अवस्था पनि यस्तै छ, सैंजूले भने, रुस र युक्रेनको युद्धका कारण खाद्यान्नलगायतमा महँगी बढेको छ, त्यसको असर पनि देखियो । सर्वसाधारणसँग पैसा नहुँदा तिनले खर्च घटाएका छन् । निर्यातको हकमा पाम र सोयाबिनको निर्यात खुम्चिँदा समग्र निर्यात घटेको सैंजूले बताए । निर्यात हुने वस्तुमध्ये प्रशोधित पाम र सोयाबिन तेल पहिलो नम्बरमा पर्छ । गत वर्ष २० अर्ब ५० करोडको प्रशोधित पाम तेल र ८ अर्ब ४७ करोडको भटमास (सोयाबिन) तेल निर्यात भएको छ । तर ०७८७९ को तुलनामा भने कम हो । ०७८७९ मा कुल निर्यातको ५५ प्रतिशत ओगटेका यी दुई वस्तुको निर्यात ०७९८० मा आइपुग्दा निर्यात हिस्सा घटेर १८४५ प्रतिशतमा झरेको छ, सैंजूले भने, प्रमुख वस्तुकै निर्यात घट्दा समग्र निर्यात २१४४ प्रतिशतले घटेको देखिन्छ । जानकारका अनुसार भारतले आयात गर्ने पाम तेल र सोयाबिनमा करिब ५५ प्रतिशत कर लगाउँदै आएको थियो । तर, नेपालले साफ्टा सुविधाबाट ८ प्रतिशतमा भारत निर्यात गरेको थियो । पछिल्लो समय भारतले आयातित कर घटाइदिएको छ । फलस्वरूप नेपालबाट पाम र सोयाबिन तेलको निर्यात घटेको हो । भारतले ५५ प्रतिशत कर घटाएर पाम तेलमा ५५ र सोयाबिनमा १८ प्रतिशत कर लागू गरेको छ । यसरी करको दर ह्वात्तै घट्दा नेपालभन्दा अन्य मुलुकबाट आयात गर्दा सस्तो पर्ने देखियो, सैंजूले भने, परिमाणस्वरूप हाम्रो उत्पादन भारत गएन । सरकारले बन्देज लगाएपछि केही कच्चा पदार्थ पनि सहजै आउन सकेन । समयमै कच्चा पदार्थ नआउँदा अन्य उत्पादनमा समेत असर गरेको सैंजूको भनाइ छ । गत वर्ष १२ अर्ब २० करोडको सेन्थेटिक यार्न, ११ अर्ब ५० करोडको ऊनी गलैंचा कार्पेट र ८ अर्ब २७ करोडको अलैंची निर्यात भएको विभागको तथ्यांक छ । ७ अर्ब ८१ करोडको तयारी कपडा, ७ अर्ब १९ करोडको फलामे पाता, ६ अर्ब ६३ करोडको फलफूलको जुस र ५ अर्ब २२ करोडको जमोठ कपडा निर्यात भएको छ । सरकारले निर्यात बजार बढाउनकै लागि तुलनात्मक लाभका वस्तुसमेत छनोट गरेको छ । तर ती वस्तुबाट पर्याप्त लाभ लिन सकेको छैन । पछिल्लो समय सरकारले व्यापार घाटा न्यूनीकरणसम्बन्धी राष्ट्रिय कार्ययोजनासमेत ल्याएको छ । यसमा १५ जिम्मेवार निकायले गर्नुपर्ने कामका अतिरिक्त निर्यात वृद्धिदेखि गार्हस्थ्य उत्पादन बढाउनेसम्मका योजना बनाएको छ । निकासी बढाउन ढुवानी सेवामा प्रयोग हुने साधनलाई एक्सपोर्ट एम्बुलेन्सका रूपमा निर्बाध सञ्चालन गर्न दिने, प्रत्येक प्रदेशमा निर्यात सम्भावना भएका कम्तीमा दुई वस्तुको पहिचान गरी वस्तुको परिमाणात्मक उत्पादनका लागि प्रदेश र स्थानीय तहसँग साझेदारी गरिने, प्रदेश र स्थानीय तहमा तुलनात्मक लाभ भएका वस्तु तथा सेवाको पहिचान तथा वस्तु विकास गर्न एक स्थानीय तह एक विशिष्ट उत्पादन कार्यक्रम सञ्चालन गर्नेलगायत दर्जनौं कार्ययोजना उल्लेख छन् । तर तिनको कार्यान्वयनमा आशंका रहेको जानकार बताउँछन् ।मुलुकको व्यापार घाटा बढ्नुको प्रमुख कारण पेट्रोलियम पदार्थ, सुन, मोबाइल टेलिफोनलगायत वस्तु आयातले हो । गत वर्ष १ खर्ब ५३ अर्ब ७७ करोडको डिजेल, ६६ अर्ब ८४ करोडको पेट्रोल र ५८ अर्ब १५ करोडको खाना पकाउने एलपी ग्यास आयात भएको छ । यो परिमाण अघिल्लो वर्षको तुलनामा भने घटेको छ । अघिल्लो वर्ष आयात हुने वस्तुमध्ये पेट्रोलियम पदार्थको हिस्सा २६७ प्रतिशत थियो, अहिले घटेर १८५४ प्रतिशत पुगेको छ, पूर्वसहसचिव सैंजूले भने, इन्धनको खपत घट्नुको कारण विद्युतीय सवारीको बढ्दो प्रयोग र इन्धनको मूल्यवृद्धि नै हो । ४३ अर्ब ८९ करोडको सुन, ४३ अर्ब ६० करोडको शुद्ध फलाम, ३५ अर्ब ५८ करोडको भटमासको तेल कच्चा, २७ अर्ब १२ करोडको अन्य कोइला, २६ अर्ब ५१ करोडको मोबाइल टेलिफोन आयात भएको छ । अहिले देखिएको आयातनिर्यातको खाडल घटाउन उत्पादनमूलक उद्योगलाई सहजीकरण गर्नुपर्ने जानकारहरू बताउँछन् । बजारमा रकम प्रवाह गराउन सरकारले पुँजीगत खर्च बढाउनुपर्ने उनीहरूको भनाइ छ ।"
सार्वजनिक ऋण २ खर्ब ८ अर्ब थपियो,"(काठमाडौं)सरकारले तिर्न बाँकी कुल सार्वजनिक ऋण २२ खर्ब २१ अर्ब ६७ करोड रुपैयाँ पुगेको छ । सार्वजनिक ऋण व्यवस्थापन कार्यालयको गत असारसम्मको सार्वजनिक ऋणको संक्षिप्त प्रगति विवरणले अघिल्लो असारको तुलनामा गत असारमा तिर्न बाँकी सार्वजनिक ऋण २ खर्ब ८ अर्ब रुपैयाँले बढेको देखाएको छ । अघिल्लो आर्थिक वर्ष ०७८७९ को असार मसान्तसम्ममा यस्तो ऋण २० खर्ब १३ अर्ब २९ करोड ६४ लाख बराबर थियो । गत आर्थिक वर्षमा मात्र १ खर्ब ४० अर्ब ८७ करोड ९९ लाख बराबर आन्तरिक र ६७ अर्ब ५० करोड २२ लाख बराबर बाह्य ऋण थपिएको सार्वजनिक ऋण व्यवस्थापन कार्यालयले जनाएको छ ।सरकारले तिर्न बाँकी कुल ऋणमध्ये बाह्यभन्दा आन्तरिक ऋण करिब ३५ अर्बले बढी छ । गत असारसम्म ११ खर्ब २८ अर्ब ३२ करोड आन्तरिक ऋण र १० खर्ब ९३ अर्ब ३४ करोड बाह्य ऋण तिर्न बाँकी छ । गत असारसम्म सरकारले तिर्न बाँकी सार्वजनिक ऋण हेर्दा अहिले हरेक नेपालीको भागमा ७१ हजार ८ सय ५५ रुपैयाँ बराबर ऋण छ । राष्ट्रिय तथ्यांक कार्यालयले परिमार्जन गरेर सार्वजनिक गरेको कुल जनसंख्या ३ करोड ९ लाख १८ हजार ७ सय २० गत असारसम्म तिर्न बाँकी सार्वजनिक ऋणलाई भाग गर्दा उक्त तथ्यांक निकालिएको हो । असारसम्मको सार्वजनिक ऋण नेपालको कुल गार्हस्थ्य उत्पादन (जीडीपी) को अनुपातमा करिब ४१२८ प्रतिशत हो । राष्ट्रिय तथ्यांक कार्यालयले गत आर्थिक वर्षमा जीडीपी ५३ खर्ब ८१ अर्ब रुपैयाँ पुग्ने प्रक्षेपण गरेको थियो ।सरकारले हरेक वर्ष घाटा बजेट ल्याउने प्रवृत्ति बढ्दै गएकाले मुलुकलाई सार्वजनिक ऋणको भार बढ्दै गएको छ । सरकारले चालु आर्थिक वर्षको बजेटमा स्रोत अपुग हुने ४ खर्ब ५२ अर्ब ७५ करोड रुपैयाँ ऋणमार्फत पूर्ति गर्ने लक्ष्य लिएको छ । यसअनुसार वैदेशिक ऋणबाट २ खर्ब १२ अर्ब ७५ करोड र २ खर्ब ४० अर्ब आन्तरिक ऋणबाट स्रोत जुटाइने सरकारी लक्ष्य छ । त्यसैले चालु आर्थिक वर्षमा करिब साढे ४ खर्ब रुपैयाँ सार्वजनिक ऋण थपिने निश्चित छ । यद्यपि उक्त अवधिमा पुरानो ऋणको साँवाब्याज भुक्तानी कति हुन्छ, त्यसले कुल सार्वजनिक ऋणको अवस्था देखाउँछ ।सार्वजनिक ऋणको साँवाब्याज भुक्तानीमा गत वर्ष सरकारले गरेको खर्च पनि पुँजीगत खर्चकै हाराहारी छ । गत वर्षमा ऋणको साँवाब्याज भुक्तानीमा सरकारले २ खर्ब २२ अर्ब ७४ करोड २१ लाख खर्च गरेको छ । यसमध्ये आन्तरिक ऋणको साँवाब्याज भुक्तानी १ खर्ब ७९ अर्ब ७२ करोड ५३ लाख र बाह्य ऋणको साँवाब्याज भुक्तानीमा ४३ अर्ब १ करोड ६८ लाख बराबर खर्च भएको छ ।चालु आर्थिक वर्षका लागि सरकारले कुल १७ खर्ब ५१ अर्ब ३१ करोड बजेट सार्वजनिक गरेको छ । कुल विनियोजनमध्ये ११ खर्ब ४१ अर्ब ७८ करोड (२० प्रतिशत) चालु खर्च, ३ खर्ब २ अर्ब ७ करोड (१७२५ प्रतिशत) पुँजीगत र वित्तीय व्यवस्थाका लागि ३ खर्ब ७ अर्ब ४५ करोड (१७५५ प्रतिशत) छुट्याइएको छ । वित्तीय व्यवस्थापनका लागि विनियोजन गरेको बजेट पुँजीगत खर्चभन्दा बढी हो । यसले पछिल्ला वर्षमा राज्यलाई ऋणको भार बढ्दै गएकाले सरकारले विकास निर्माणमा भन्दा ऋणको साँवा भुक्तानीलाई बढी प्राथमिकता दिएको पुष्टि हुन्छ ।गत फागुनसम्म सरकारले तिर्न बाँकी सार्वजनिक ऋण २० खर्ब ८० अर्ब रुपैयाँ थियो, असारसम्म आइपुग्दा बढेर यो २१ खर्ब ५४ अर्ब १२ करोड रुपैयाँ पुगेको हो । वैशाखदेखि आन्तरिक ऋणले बाह्य ऋणलाई उछिनेको हो । गत वर्षको तुलनामा चालु आर्थिक वर्षमा सरकारले तिर्न बाँकी ऋण करिब २ खर्ब ८ अर्ब रुपैयाँले बढेको छ । पछिल्ला वर्षमा आन्तरिक ऋणको हिस्सा बढ्दै गएको छ भने बाह्य ऋणको अंश क्रमशः घट्दै गएको चालु आर्थिक वर्षको आर्थिक सर्वेक्षणमा पनि उल्लेख छ । चालु आर्थिक वर्षको आर्थिक सर्वेक्षणअनुसार गत फागुनसम्म सार्वजनिक ऋण दायित्वमा आन्तरिक ऋणको अनुपात ४८६ र बाह्य ऋणको अनुपात ५१४ प्रतिशत छ ।पछिल्लो पाँच वर्षमा मात्र नेपालको सार्वजनिक ऋण दोब्बरभन्दा बढीले वृद्धि भएको छ । ०७३७४ मा नेपालको सार्वजनिक ऋण ६ खर्ब ९७ अर्ब ६८ करोड बराबर थियो । ०७४७५ मा यस्तो ऋण ९ खर्ब १७ अर्ब पुग्यो । सार्वजनिक ऋण ०७५७६ मा १० खर्ब ४८ अर्ब, ०७६७७ मा १४ खर्ब ३३ अर्ब, ०७७७८ मा १७ खर्ब ३७ अर्ब, ०७८७९ मा २० खर्ब १३ अर्ब रुपैयाँ बराबर पुगेको छ । हरेक वर्ष ऋण बढेसँगै तिर्नुपर्ने साँवा र ब्याज पनि बढ्दै गएको छ ।"
मौद्रिक नीतिले अर्थतन्त्र चलायमान बनाउन सक्दैन : निजी क्षेत्र,"काठमाडौं (कास) नेपाल राष्ट्र बैंकले आइतबार सार्वजनिक गरेको चालु आर्थिक वर्ष ०८०८१ को मौद्रिक नीतिले विद्यमान अर्थतन्त्रका समस्या समाधान गर्न नसक्ने निजी क्षेत्रले प्रतिक्रिया दिएको छ । नेपाल उद्योग वाणिज्य महासंघ, नेपाल उद्योग परिसंघ र नेपाल चेम्बर अफ कमर्सले संयुक्त रूपमा विज्ञप्ति जारी गर्दै निजी क्षेत्रको अपेक्षाअनुसार मौद्रिक नीति नआएको बताएका हुन् । उच्च ब्याजदर, न्यून माग, नगद प्रवाहमा भएको समस्या, न्यून उत्पादन एवम् रोजगारी कटौती, निजी क्षेत्रको घट्दो मनोबल तथा नयाँ लगानीका योजना स्थगनलगायत विद्यमान अर्थतन्त्रका चुनौतीको सामना गर्ने गरी मौद्रिक नीति आउने अपेक्षा निजी क्षेत्रको थियो, तीनै संघद्वारा जारी विज्ञप्तिमा भनिएको छ, केन्द्रीय बैंकले लिएको नीतिले अर्थतन्त्रलाई मन्दीको अवस्थाबाट उकास्न सहयोग पुग्ने देखिँदैन ।राष्ट्र बैंकले सजगतापूर्वक लचिलो मौद्रिक नीति ल्याइएको बताए पनि यसमा राखिएका प्रावधानले त्यसलाई पुष्टि नगर्ने निजी क्षेत्रको भनाइ छ । निजी क्षेत्रमा जाने ऋण लक्ष्य गत आर्थिक वर्ष १२६ प्रतिशत राखेकामा चालु वर्षका लागि ११५ प्रतिशतमा झारिनुले कर्जा संकुचित हुने र ६ प्रतिशतको आर्थिक वृद्धि लक्ष्य हासिल गर्न कठिन हुने निजी क्षेत्रले जनाएको छ ।मौद्रिक नीतिमार्फत ब्याजदर वृद्धि नियन्त्रणका लागि पहलकदमी लिइने अपेक्षा निजी क्षेत्रको थियो, विज्ञप्तिमा भनिएको छ, राष्ट्र बैंकले बैंक दरलाई यथावत् राख्दै नीतिगत दर ०५ प्रतिशत विन्दुले घटाएको छ, यसले ब्याजदर घटाउन सहयोग गर्ने देखिँदैन । बैंकको आधार दर घटाउन सम्पूर्ण उपकरण उपयोग गर्न राष्ट्र बैंकलाई निजी क्षेत्रले आग्रहसमेत गरेको छ ।ऋणीहरूको असल कर्जामा बैंक तथा वित्तीय संस्थाहरूले गर्ने १३ प्रतिशतको कर्जा नोक्सानी व्यवस्थालाई पुनः १ प्रतिशत नै कायम गरिनुपर्ने, मागमा आएको कमीबाट प्रभावित उद्योग वा कर्जाग्राहीलाई बैंक तथा ऋणीहरूको सहमतिमा कर्जा पुनर्तालिकीकरण तथा पुनःसंरचना गर्न दिइनुपर्ने, पुनर्कर्जाको सुविधा उपलब्ध गराउनुपर्ने, ब्याजमा न्यून प्रिमियम राख्नुपर्नेलगायत सुझाव निजी क्षेत्रले दिए पनि मौद्रिक नीतिले सम्बोधन नगरेको तीन संगठनको भनाइ छ ।पहिलो आवासीय घर कर्जाको सीमा डेढ करोडबाट वृद्धि गरी २ करोड पुर्याउने, अमेरिकी डलर सटही सुविधा २५०० पुर्याउने, सेयर धितो कर्जा, रियल स्टेट तथा हायर पर्चेज कर्जाको जोखिम भार घटाउने निर्णय भने सकारात्मक रहेको निजी क्षेत्रले जनाएको छ ।"
चीनबाट ल्याउँदा बढी कर,"चीनबाट विस्फोटक पदार्थ मगाउँदा भारतको तुलनामा १०५ प्रतिशत थप कर तिर्नुपर्छ । दक्षिण एसियाली स्वतन्त्र व्यापार संगठन (साफ्टा) सम्झौताका कारण भारतबाट विस्फोटक पदार्थ आयात गर्दा सरकारले छुट दिन्छ । भारतबाट आयातमा ९५ प्रतिशत भन्सार शुल्क र १३ प्रतिशत भ्याट गरी २२५ प्रतिशतमात्रै कर लाग्छ । चीनबाट आयात गर्दा भने २० प्रतिशत भन्सार शुल्क र १३ प्रतिशत भ्याट गरी कुल ३३ प्रतिशत कर तिर्नुपर्ने हुन्छ ।चीनबाट ल्याउँदा नेपाली सीमासम्म थप सुरक्षा शुल्क तिर्नुपर्छ । विस्फोटक पदार्थकै अभावमा पूर्वाधार निर्माण गर्न समस्या भएपछि महँगो परे पनि चीनबाट ल्याउन खोज्दा सरकारकै कारण भन्सार पास हुन सकेको छैन, इप्पानका उपाध्यक्ष आनन्द चौधरीले भने । चीनबाट विस्फोटक पदार्थ ल्याउन सहज वातावरण बनाइदिन निजी क्षेत्रले आग्रह गर्दै आए पनि सरकारले नसुनेको इप्पान अध्यक्ष गणेश कार्की बताउँछन् ।"
गौरिकाको राष्ट्रिय कीर्तिमान,काठमाडौं (कास) नेपालकी पौडीवाज गौरिका सिंहले २० औं वर्ल्ड एक्वाटिक च्याम्पियनसिप २०२३ मा राष्ट्रिय कीर्तिमान बनाएकी छन् । जापानको फुकुओकामा भएको च्याम्पियनसिपमा गौरिकाले महिला १०० मिटर ब्याकस्ट्रोकको हिट चरणमा १ मिनेट ०६८० सेकेन्डबाट दूरी पार गरी राष्ट्रिय कीर्तिमान बनाइन् । उक्त इभेन्टमा ६१ खेलाडीले सहभागिता जनाएकोमा गौरिका ५१ औं स्थानमा रहिन् ।गौरिकाको यसअघि १ मिनेट ७३१ सेकेन्डको कीर्तिमान उनको नाममा थियो । उनले उक्त कीर्तिमान १२ औं दक्षिण एसियाली खेलकुदमा गुवाहाटीमा बनाएकी थिइन् । १२ औं सागमा १ रजत र तीन कांस्य जितेकी गौरिकाले १३ औं सागमा ४ स्वर्ण जितेकी थिइन् । अर्का पौडीवाज नासिर हुसेनले राष्ट्रिय कीर्तिमानलाई निरन्तरता दिएका छन् । उनले सोमबार २०० मिटर फ्रिस्टायलमा १ मिनेट ५७२६ सेकेन्डको राष्ट्रिय कीर्तिमान बनाए । यसअघि उनकै नाममा १ मिनेट ५८२३ सेकेन्डको राष्ट्रिय कीर्तिमान थियो । नासिरले उक्त कीर्तिमान ११ औं एनएसए कप च्याम्पियनसिपमा राखेका थिए ।हिट चरणमा ७२ प्रतिस्पर्धीमा नासिर ५९ औं स्थानमा रहे । नासिरले आइतबार पुरुष ४०० मिटर फ्रिस्टायलमा ४ मिनेट ८२३ सेकेन्डको राष्ट्रिय कीर्तिमान स्थापित गरेका थिए । मंगलबार डुवाना लामाले २०० मिटर फ्रिस्टायलमा प्रतिस्पर्धा गर्ने छन् । प्रतियोगितामा नेपालका चार खेलाडीले भाग लिइरहेका छन् ।
लन्डनमा नेप्लिज प्रिमियर लिग,"लन्डन (कास) ब्रिटिस नेप्लिज प्रिमियर लिग क्रिकेट प्रतियोगिताको दोस्रो संस्करण अगस्ट ६ देखि लन्डनमा हुने भएको छ । सन् २०१९ अगस्ट ११ मा पहिलो प्रतियोगितापछि कोभिड१९ महामारी र अन्य कारण स्पर्धा तीन वर्ष रोकिएको थियो ।आइतबार बोस्टन म्यानरस्थित नेपाल रेस्टुरेन्टमा आयोजित पत्रकार सम्मेलनमा लिगको मुख्य आयोजक केटीएम ट्राभल एन्ड टुर्स का अपरेसन डाइरेक्टर सुनील थापाले साउथलस्थित लन्डन टाइगर स्पोर्टस् भेन्यूमा प्रतियोगिता गर्ने तयारी भएको बताए । उनका अनुसार खुकुरी क्रिकेट क्लव, एडिनबरा फायरबल, लन्डन सुपर स्पोर्ट्स, नयाँ युवा क्रिकेट क्लव, गोर्खा क्रिकेट क्लव र मिडल्यान्ड वारियर्ससहित ६ टिमले प्रतिस्पर्धा गर्नेछ ।दोस्रो संस्करण पहिलोभन्दा परिष्कृत गराइने जनाउँदै थापाले प्रतियोगिता हेर्न दर्शकलाई आमन्त्रण गरेका छन् । प्रतियोगिताका निर्देशक विनोदविकास सिम्खडाले अन्तर्राष्ट्रिय स्तरको मैदान, अम्पायर र खेल हुने जनाए ।सुपर एट (८ ओभर) संरचनाअनुसार सबै टिमले कम्तीमा दुइटा खेल्ने र फाइनलमा पुग्नेले थप एक खेल खेल्ने सिम्खडाले बताए । उनका अनुसार प्रतिटिम ८ खेलाडी, प्रतिइनिङ्स ८ ओभर खेल, पिंक बल र इंग्ल्यान्ड क्रिकेट बोर्डमा दर्ता भएका अम्पायरको व्यवस्था गरिएको छ ।मार्केटिङ डाइरेक्टर अभिषेक भट्टराईले क्रिक्रेट प्रतियोगितामात्र नभएर त्यस दिन नयाँ र स्थापित नेपाली व्यवसायको शो केस, पारिवारिक भेटघाट, डिजे, बाउन्सी क्यासल, स्ट्रिट फुड, कमर्सियल स्टलको व्यवस्था गरिने बताए ।हाम्रो उद्देश्य व्यापारिक मुनाफाभन्दा पनि सामुदायिक एकता हो, भट्टराईले भने, नेपालले क्रिकेटका माध्यमबाट अन्तर्राष्ट्रिय स्तरमा आफूलाई चिनाइरहेको अवस्थामा बेलायतमा समेत नेपाली क्रिकेटर रहेछन् भन्ने सन्देश इभेन्टबाट जाने हाम्रो विश्वास छ । विजेतालाई आकर्षक राशिको पुरस्कार दिइने जनाइएको छ । उत्कृष्ट प्रदर्शन गर्ने ६ खेलाडीलाई पुरस्कृत गरिनेछ ।"
ब्राजिली बोर्गेसको ह्याट्रिक,"एडिलेड (एएफपी) एरी बोर्गेसले यो महिला विश्वकपमा पहिलो ह्याट्रिक गरेपछि ब्राजिलले सोमबार डेब्युकर्ता पानामालाई ४० ले हराएर प्रतियोगितामा सानदार सुरुआत गरेको छ । अर्को खेलमा फ्रान्सको चुनौती सामना गर्नुअघि ब्राजिलले कुनै समस्या बेहोर्नुपरेन । तर, यो ब्राजिलका लागि प्रभावशाली सुरुआत रह्यो । यसअघि विश्वकपका अघिल्ला आठ संस्करणमा सहभािगता जनाएर पनि ब्राजिलले उपाधि जितेको छैन । एडिलेडमा हात पारेको आकर्षक जितले ब्राजिललाई समूह एफ को शीर्षस्थानमा पुर्याएको छ । अघिल्लो दिन आइतबार जमैकाले आश्चर्यजनक रूपमा फ्रान्सलाई गोलरहति रोकेको थियो ।अमेरिकी क्लब रेसिङ लोइसभिलबाट खेल्ने गरेकी २३ वर्षीया अट्याकिङ मिडफिल्डर बोर्गेसले बिना कुनै शंका खेलको प्रमुख खेलाडी रहिन् । उनले तीन गोल गरिन् र अर्को एक गोलमा अवसर सिर्जना गरिन् । ब्राजिलले मैदानको दायाँतर्फबाट निरन्तर दबाब दियो । यस्तोमा बोर्गेसले पोस्टनजिकबाट पहिलो हाफमै दुई गोल गरेर खेल पूर्णतः ब्राजिलको नियन्त्रणमा पुर्याएकी थिइन् । पानामा कुनै पनि बेला खेलमा फर्किने जस्तो देखिएन ।पानामाका केही खेलाडी र समर्थक आफ्नो राष्ट्रिय गान बज्दा हर्षले रोएका थिए, जसले उनीहरूका लागि पहिलो विश्वकप के हो भन्ने देखाउँछ । तर, यो उनीहरूको डेब्यु हो, पहिलो खेल हो र सम्भवत् उनीहरू स्विडिस प्रशिक्षक पिआ सन्डेजले सम्हालेको ब्राजिली टिमको लोभलाग्दो र आक्रामक फुटबलको प्रदर्शन बिर्सन चाहन्छन् । सुरुका दस मिनेटभित्रै ब्राजिलले पाँचपल्ट गोलपोस्टमा आक्रामण गरेको थियो । यही दबाबको क्रममा बोर्गेसले १९ औं मिनेटमा नजिकबाट हेडर गोल गर्दै खाता खोलेकी थिइन् । पहिलो हाफ सकिन ६ मिनेटअघि उनले दोस्रो गोल गरिन् । यसपल्ट उनले सुरुको हेडर प्रहार गोलकिपर येनिथ बेलीले रोकेपछि फर्किएको बललाई पनि पोस्टनजिकबाटै जाली चुमाएकी थिइन् ।दोस्रो हाफको तेस्रो मिनेटमै बोर्गेसले सिर्जना गरेको अवसरमा गोल भएपछि पानामाको खेलमा फर्किने थोरै आस पनि समाप्त भयो । उनको ब्याकपास मा बिआ जानेराटोले प्रतियोगिताकै एक उत्कृष्ट गोल गर्दै ब्राजिललाई ३० को अग्रता दिलाइन् । उनले तेस्रो गोल गर्दै यस्तो प्रभावशाली प्रदर्शन गरिन्, जसले व्यक्तिगत र टिमकै प्रदर्शनलाई लोभलाग्दो बनाइदियो । उनले खेल सकिन २० मिनेटअघि हेडरमार्फत् गोलकिपर बेलीको दुई खुट्टाबीचबाट पोसटको दिशा दिँदै ह्याट्रिक पूरा गरेकी थिइन् । महिला फुटबलकै सर्वकालीन महान् खेलाडी मार्टालाई ब्राजिलले ३७ वर्षको उमेरमा खेलको अन्त्यतिर मैदानमा उतारेको थियो । तर, विश्वकपका ६ संस्करणमा गोल गर्ने पहिलो खेलाडी बन्नका लागि उनले अझै प्रतीक्षा गर्नुपर्ने भएको छ ।त्यस्तै, मेलबर्नमा भएको खेलमा एलेक्जान्ड्रा पोपको दुई गोलको सहयोगमा जर्मनीले मोरक्कोलाई ६० ले हराएर उत्कृष्ट शैलीमा विश्वकप उपाधि जित्ने अभियान थालेको छ । दुईपल्टको विश्वकप विजेता जर्मनीले पहिलोपल्ट विश्वकपमा सहभागी अरब टिममाथि प्रतियोगिताकै कीर्तिमानी जित हात पारेको हो ।अर्को खेलमा इटालीले अर्जेन्टिनालाई १० ले हरायो । अर्जेन्टिनाले महिला विश्वकपमा तीन संस्करणमा कुनै पनि खेल जितेको छैन । फेरि पनि पहिलो जितका लागि कुर्नुपर्ने भएको छ । आकर्षक खेलमा ६ पहेँलो कार्ड देखाइएको थियो । युभेन्ट्सका भेट्रान क्रिस्टियना गिरेली इटालीका हिरोइन् साबित भइन् । उनी सब्स्टिच्युटको रूपमा ८३ औं मिनेटमा मैदानमा प्रवेश गरेकी थिइन् । त्यसको चार मिनेटपछि नै उनले उत्कृष्ट हेडर गोल गर्दै झन्डै ३१ हजार दर्शकमाझ इटालीलाई अकल्यान्डमा जित दिलाइन् ।"
मछिन्द्रमा आठ नयाँ,"(काठमाडौं)मछिन्द्र फुटबल क्लबले भुटानको पारो एफसीविरुद्ध दशरथ रंगशालामा साउन २३ मा हुने एएफसी कप २०२३ प्लेअफ छनोटको प्रारम्भिक चरणका लागि आठ नयाँ खेलाडी भित्र्याएको छ ।जेठमा सम्पन्न सहिद स्मारक ए डिभिजन लिगमा १८ गोल गरेका मेसुके ओलोमोउसहित आशिष चौधरी, एरिक विष्ट, आयुष घलान, लाकेन लिम्बू, सनिश श्रेष्ठ, रेजिन सुब्बा र रोहित सुब्बालाई अनुबन्ध गरेको मछिन्द्रले सोमबार आयोजित कार्यक्रममा जानकारी दिएको हो । क्लबका उपाध्यक्ष अनिल श्रेष्ठका अनुसार उनीहरूलाई एएफसी कप छनोटका लागि भित्र्याइएको हो । उनले भने, एएफसी कपमा हामी कहाँ पुग्छौं, त्यहीसम्म खेल्ने गरी एक वा दुई महिनाका लागि अनुबन्ध गरिएको हो ।गोलकिपर विशाल श्रेष्ठ र प्रदीप भण्डारी, डिफेन्डरहरू करिम ओमोलाजा, दिवाकर चौधरी, देवेन्द्र तामाङ, छिरिङ गुरुङ, सुरज विक, मिडफिल्डका आन्द्रेस निआ, उत्सव राई, दीपेश घले, अग्रपंक्तिका विमल घर्तीमगर, विजय भुजेल, सौरभ लिम्बू, अभिषेक गुरुङ र ओलावाले आफिज क्लबमा यथावत् छन् । आफिज गत सिजन ए डिभिजन लिगका सर्वाधिक गोलकर्ता हुन् र उनले २३ गोल गरेका थिए ।चर्च ब्वाइज युनाइटेड डेब्यु सिजनमै ए डिभिजन च्याम्पियन हुँदा उपाधिमा ह्याट्रिक गर्न चुकेको थियो । चर्च ब्वाइजसँग ३ अंक पछाडि परेको मछिन्द्र दोस्रो स्थानमा थियो । तर, चर्च ब्वाइजले एएफसी क्लब लाइसेन्सको मापदण्ड पूरा गर्न सकेन र त्यसको प्रत्यक्ष फाइद।ा लिँदै मछिन्द्रले एसियाली फुटबल महासंघ (एएफसी) को औपचारिक प्रतियोगितामा देशको प्रतिनिधित्व गर्ने अवसर पाएको हो । लिगमा भित्र्याएका मुख्य प्रशिक्षक किशोर केसीको नेतृत्वमा टिमले एएफसी कप छनोटको तयारी थालिसकेको पनि उपाध्यक्ष श्रेष्ठले बताए ।मछिन्द्रले पारोलाई पराजित गर्न सके प्रारम्भिक चरणको दोस्रो खेलमा इन्डियन सुपर लिग क्लब मोहन बगानविरुद्ध साउन ३१ मा कोलकातामा प्रतिस्पर्धा गर्ने अवसर पाउनेछ । त्यसैले प्रारम्भिक चरणमा दुई खेल जितेपछि मात्रै मछिन्द्र प्लेअफमा पुग्न सक्छ र दक्षिण एसियाबाट प्लेअफमा सफलता हात पार्ने एक टिमले एएफसी कप २०२३ को समूह चरणमा स्थान पाउनेछ ।मछिन्द्रले दोस्रोपल्ट एएफसी कपको छनोट खेल्न लागेको हो । गत वर्ष दशरथ रंगशालामा श्रीलंकाको ब्लुस्टारविरुद्ध २१ ले हारेपछि मछिन्द्रको महादेशीय प्रतियोगिताको डेब्यु प्रारम्भिक चरणमै टुंगिएको थियो । एएफसी कपको समूह चरणमा प्रतिस्पर्धा गरेको नेपालको एक्लो टिम मनाङ मर्स्याङ्दी हो । टोलीले सन् २०१९ को एएफसी कपको समूह चरणमा अबहनी लिमिटेड (बंगलादेश), चेन्नई एफसी (भारत) र मिनेरवा पन्जाब (भारत) विरुद्ध होम एन्ड अवेको आधारमा प्रतिस्पर्धा गरेको थियो । तर, मनाङ समूहको अन्तिम स्थानमा रहँदै प्रतियोगिताबाट बाहिरिएको थियो ।मछिन्द्रले सोमबारै पारोविरुद्ध खेलका लागि टिकेटिङ पार्टनरको रूपमा माउन्ट एभरेस्ट स्पोर्ट्स एन्ड इभेन्ट्स प्रालि र ब्रोडकास्टिङ पार्टनरमा कान्तिपुर टेलिभिजनसँग सम्झौता गर्यो । गत वर्षको खेलमा मार्केटिङ, ब्रोडकास्टिङ र टिकेटिङ पार्टनरका लागि २५ लाख रुपैयाँको सम्झौता गरे पनि त्यसअनुसार क्लबले रकम नपाएको उल्लेख गर्दै उपाध्यक्ष श्रेष्ठले भने, दिएको चेक पनि बाउन्स भइरहेको छ । नयाँ चेक दिन्छ, त्यो पनि बाउन्स भइरहेको छ ।"
