शीर्षक,विवरण
कोशीमा राप्रपा फकाउँदै गठबन्धन,"सत्ता गठबन्धनले कोशी प्रदेशमा सरकार गठनका लागि बहुमत जुटाउन राप्रपालाई रिझाउने, सभामुखलाई राजीनामा गराउनेसहितका विकल्पमा छलफल थालेको छ । कांग्रेस र माओवादी शीर्ष नेताबीच शनिबार बिहान बालुवाटारमा छलफल भएपछि साँझ राप्रपा अध्यक्ष राजेन्द्र लिङ्देनसँग वार्ता भएको छ ।सर्वोच्च अदालतको आदेशबाट बिहीबार मुख्यमन्त्री उद्धव थापा पदमुक्त भएपछि प्रदेश प्रमुख परशुराम खापुङले संविधानको धारा १६८ (२) अनुसार मंगलबारसम्म सरकार गठनका लागि दाबी पेस गर्न आह्वान गरेका छन् । असार १७ मा सभामुखको समेत समर्थनमा थापा मुख्यमन्त्री नियुक्त भएका थिए । सर्वोच्चले सरकार गठन प्रक्रियामा सभामुखको भूमिका रेफ्री जस्तो हुने फैसला सुनाएपछि सत्ता गठबन्धनलाई बहुमत पुर्याउन कठिन परेको छ । कोशीका सभामुख माओवादीबाट निर्वाचित हुन् । प्रधानमन्त्रीका प्रमुख राजनीतिक सल्लाहकार हरिबोल गजुरेलले शनिबार कांग्रेस र माओवादीका शीर्ष नेताबीच छलफल भएको र बहुमत जुटाउन अन्य दलसँग पनि छलफल थालिने जानकारी दिए । बालुवाटार बैठकमा नेताहरूबीच विभिन्न विकल्पबारे छलफल भएको छ, उनले कान्तिपुरसँग भने, राप्रपासँग पनि संवाद गरेर राजनीतिक जटिलता अन्त्य गर्ने निर्णय भएको छ ।बालुवाटारमा प्रधानमन्त्रीसमेत रहेका माओवादी अध्यक्ष पुष्पकमल दाहाल, कांग्रेस सभापति शेरबहादुर देउवा, उपसभापतिसमेत रहेका उपप्रधानमन्त्री पूर्णबहादुर खड्का, महामन्त्री विश्वप्रकाश शर्मा र नेता कृष्णप्रसाद सिटौलाबीच छलफल भएको थियो । शीर्ष नेताहरूबीच राप्रपालाई मनाउन पहल गर्ने सहमति भएपछि शनिबार साँझ बालुवाटारमै राप्रपा अध्यक्ष लिङ्देनसँग संवाद भएको थियो । राप्रपा अध्यक्ष लिङ्देनले कांग्रेस र माओवादी नेताहरूसँग अनौपचारिक छलफल भए पनि उल्लेख्य प्रगति नभएको बताए । उहाँहरूसँग छलफल भइरहेकै छ तर प्रगति भएको छैन, उनले भने, अहिलेको अवस्थामा हामी सत्ता गठबन्धनलाई समर्थन गर्ने वा सरकारमा जाने पोजिसनमा छैनौं ।९३ सदस्यीय कोशी प्रदेशसभामा ४७ सांसदको समर्थन आवश्यक पर्छ तर गठबन्धनमा कांग्रेसका २९, माओवादीका सभामुखबाहेक १२, एकीकृत समाजवादीका ४ र जसपाका १ गरी ४६, एमालेका ४० र राप्रपाका ६ प्रदेश सांसद छन् । यस्तो अवस्थामा सत्ता गठबन्धनलाई राप्रपाले साथ दिए सहज बहुमत पुग्छ । राप्रपा तटस्थ बसेमा वा एमालेको कित्तामा गएमा पनि सरकार निर्माण प्रक्रिया अनिर्णीत हुन्छ । सभामुखबाट गौतमले राजीनामा दिएपछि गठबन्धनलाई मुख्यमन्त्री नियुक्तिका लागि मार्ग प्रशस्त हुने भएकाले कांग्रेसले उनको राजीनामाका लागि प्रधानमन्त्री दाहाललाई चेपेको छ । कांग्रेस मुख्यमन्त्री नियुक्तिका लागि दलका नेता उद्धव थापालाई नै अघि सार्ने अडानमा देखिएको छ तर सभामुखको राजीनामाले थापा पुनः मुख्यमन्त्री नियुक्त भए पनि विश्वासको मत प्राप्त गर्न नसक्ने प्रस्ट छ ।कांग्रेसले सरकार गठनका लागि समर्थन गर्न राप्रपा सकारात्मक हुने सम्भावना कम भएको भन्दै सभामुख गौतमलाई राजीनामा गराएर बहुमत पुर्याउन माओवादीलाई दबाब दिएको हो । बालुवाटार बैठकमा कांग्रेस नेताहरूले प्रधानमन्त्री दाहालसँग राप्रपाले समर्थन नगरेको अवस्थामा सभामुखलाई राजीनामा गराउनुपर्ने धारणा राखेका थिए । राप्रपाको समर्थन जुटाउनका लागि विश्वासमा लिने र त्यो सम्भव नभए सभामुखबाट गौतमलाई राजीनामा गराएर मुख्यमन्त्री नियुक्तिका लागि दाबी पेस गर्नेबारे छलफल भएको छ, कांग्रेसका कोशी प्रदेश प्रमुख सचेतक भूपेन्द्र राईले भने ।माओवादीले भने सभामुखले राजीनामा दिँदैमा समस्या समाधान नहुने तर्क गरेको छ । यसअघि पनि कांग्रेसले सभामुख गौतमलाई मुख्यमन्त्री नियुक्तिका लागि दाबी पेस गर्न हस्ताक्षर गराएको माओवादीका प्रदेश सांसदको भनाइ छ । सभामुख गौतमले गरेको हस्ताक्षरको विवाद सर्वोच्चमा पुगेर सभामुखका साथै सत्ता गठबन्धन नै बदनाम भएको अवस्थामा जबर्जस्ती राजीनामा गर्न लगाए परिणाम सुखद नहुने ती सांसदले बताए ।धारा १६८ (२) अनुसार नियुक्त हुने मुख्यमन्त्रीले सोही धाराको उपधारा (४) अनुसार ३० दिनभित्र विश्वासको मत लिनुपर्ने हुन्छ । सभामुखको राजीनामापछि अब नियुक्त हुने गठबन्धन दलका मुख्यमन्त्रीले विश्वासको मत लिनका लागि बोलाउने प्रदेशसभा बैठकको अध्यक्षता कसले गर्ने भन्ने प्रश्न महत्त्वपूर्ण छ । उपसभामुख दनुवार बैठकको अध्यक्षता गर्न नआउने प्रस्ट रहेको गठबन्धन दलकै सांसद बताउँछन् । सभामुखको राजीनामा र उपसभामुख अनुपस्थित भएको अवस्थामा यसअघि प्रदेशसभाले गठन गरेको ४ सदस्यीय अध्यक्षमण्डलका सदस्यमध्येबाट एक जनाले प्रदेशसभाको अध्यक्षता गर्नेछन् । अध्यक्षमण्डलमा कांग्रेसका प्रदेश सांसद इस्राइल मन्सुरी, माओवादीकी गीता तिम्सिना, राप्रपाका अम्बरबहादुर विष्ट र एमालेकी मालतीकुमारी लिम्बू रहेको प्रदेशसभा सचिव गोपालप्रसाद पराजुलीले बताएका छन् ।सभामुख र उपसभामुख नभएको अवस्थामा बस्ने प्रदेशसभा बैठकको अध्यक्षता अध्यक्षमण्डलका सदस्यमध्येबाट वर्णानुक्रम वा ज्येष्ठताका आधारमा गर्ने अभ्यास रहेको प्रदेशसभा सचिवालयले जनाएको छ । अध्यक्षमण्डलमा रहेका राप्रपाका विष्ट र एमालेकी लिम्बू पनि अनुपस्थित भइदिए कांग्रेसका मन्सुरी र माओवादीका तिम्सिनामध्ये एक प्रदेश सांसदले बैठकको अध्यक्षता गर्नुको विकल्प नरहने प्रदेशसभा सचिवालयका एक अधिकृतले बताए । गठबन्धन दलका प्रदेश सांसदले अध्यक्षता गरेपछि विश्वासको मत दिने प्रदेश सांसदको संख्या ४६ मा झर्ने र विश्वासको मत नपाउने निश्चित छ ।अहिलेको राजनीतिक समीकरणमा कसैको स्थिर सरकार गठन हुने अवस्था देखिँदैन । गठबन्धन दलको सरकार गठनका लागि राप्रपाको समर्थन आवश्यक छ भने एमालेको सरकार गठनका लागि राप्रपासँगै गठबन्धन दलका एक प्रदेश सांसदको समर्थन अपरिहार्य छ । तर विश्वासको मत हासिल गर्न दुवैतर्फ ४८ सांसद सुनिश्चित हुनैपर्ने अवस्था छ ।कांग्रेसका प्रमुख सचेतक राईले प्रदेशमा स्थिर सरकारका लागि सभामुखको राजीनामा अन्तिम विकल्प नभएको स्विकारे । उनले सभामुखको राजीनामाले मुख्यमन्त्री नियुक्तिका लागि दाबी पेस गर्न सकिन्छ तर विश्वासको मत पाउने अवस्था नभएको स्विकारे । सभामुखको राजीनामाले ३० दिने सरकार मात्रै बन्नेमा राई स्पष्ट छन् । यस प्रदेशमा स्थिर सरकार निर्माणका लागि राप्रपाको समर्थन नभई नहुने अवस्था छ, उनले भने, त्यसैले गठबन्धन दलका शीर्ष नेताहरूले गम्भीरतापूर्वक राप्रपासँग वार्ता गरेर जुनसुकै हालतमा समर्थन जुटाउनुको विकल्प छैन । प्रदेश प्रमुख खापुङले संविधानको धारा १६८ को उपधारा (२) बमोजिम दुई वा दुईभन्दा बढी दलको समर्थनमा बहुमत प्राप्त गर्न सक्ने प्रदेशसभा सदस्यलाई मुख्यमन्त्रीमा नियुक्तिका लागि मंगलबार अपराह्न ५ बजेभित्र दाबी पेस गर्न शुक्रबार आह्वान गरेका छन् ।"
भारतीय राहदानीमा अडुकिया काठमाडौंहङकङ १४ पटक आउजाउ,"(काठमाडौं)क्विन्टल सुन तस्करी प्रकरणमा मुछिएका व्यापारी राकेशकुमार अडुकियाले पछिल्ला नौ महिनामा १४ पटक नेपालहङकङ ओहोरदोहोर गरेको भेटिएको छ । सरकारी अभिलेखअनुसार नेपाली नागरिक रहेका उनले भारतीय राहदानीबाट विभिन्न मुलुकको यात्रा गरेका हुन् । उनको यो पटकपटकको यात्रा सुन तस्करीमै जोडिएको आशंका अनुसन्धानमा संलग्न निकायले गरेका छन् । स्कुटरको ब्रेक सु मा लुकाएर हङकङबाट असार २९ मा भित्र्याइएको करिब १ क्विन्टल सुन साउन २ मा बरामद भएपछि अडुकिया सम्पर्कविहीन छन् । सुन तस्करीको सञ्जालमा अडुकिया रहेको आशंकामा राजस्व अनुसन्धान विभाग र प्रहरीले अनुसन्धान गर्ने क्रममा उनी २०७९ असोजदेखि २०८० असारसम्ममा त्रिभुवन विमानस्थलबाट १४ पटक हङकङ पुगेको खुलेको हो । यस क्रममा उनले नेपाली राहदानी प्रयोग गरेका थिएनन् । जबकि नेपाली नागरिककै हैसियतमा विगतमा उनी बैंकवित्तीय संस्था, सेयर कारोबार, अरू व्यापारव्यवसायमा आबद्ध थिए । अनुसन्धानमा संलग्न अधिकारीका अनुसार अडुकियाले हङकङस्थित भारतीय नियोगबाट २०१० जुलाई ३ मा राहदानी लिएको पाइएको छ । २०१८ जुलाई १० मा राहदानी नवीकरण गर्दा भने अर्कै नम्बर उल्लेख गरिएको छ । नेपाली नागरिकका रूपमा व्यापारव्यवसाय गरिरहेका अडुकियाले कसरी भारतीय राहदानी लिए भन्ने विषय पनि अनुसन्धानका क्रममा रहेको एक प्रहरी अधिकारीले जानकारी दिए । अध्यागमनको अभिलेखअनुसार अडुकिया पछिल्लो पटक जुलाई ५ (असार २०) मा हङकङबाट दुबई हुँदै त्रिभुवन अन्तर्राष्ट्रिय विमानस्थल आएका थिए । त्यसको ९ दिनपछि करिब १ क्विन्टल सुन हङकङबाट भित्रिएको थियो । अडुकिया त्रिभुवन विमानस्थलबाट जुन २६ मा दिल्ली हुँदै दुबईबाट हङकङ पुगेको देखिन्छ । त्यसअघि मे २६ मा काठमाडौंबाट हङकङ पुगेका उनी ४ दिनपछि मे ३० मा हङकङबाट बैंकक हुँदै काठमाडौं आएका थिए । यस्तै, अप्रिल १३ मा काठमाडौंबाट दिल्ली पुगेका उनी उतैबाट हङकङबैंकक हुँदै काठमाडौं आएका थिए । जनवरी १५ मा काठमाडौंबाट हङकङ पुगेका उनी एक साता बसेर जनवरी २२ मा काठमाडौं फर्किएका थिए । अडुकिया डिसेम्बर २२ मा काठमाडौंबाट दिल्ली पुगेका बेला तीन दिनपछि नै हङकङबाट दुबई हुँदै काठमाडौं आएका थिए । उनी सन् २०२२ नोभेम्बर १९ मा काठमाडौंबाट हङकङ गएर नोभेम्बर २५ मा फर्किएका थिए । त्यसअघि अक्टोबर १ मा काठमाडौंबाट हङकङ गएर उनी अक्टोबर ८ मा आएका थिए । अध्यागमनको अभिलेखअनुसार त्यसअघि २०७७ पुसदेखि ०७९ असोज (२०२२ अक्टोबरअघि) सम्ममा अडुकियाले काठमाडौंहङकङ २२ पटक ओहोरदोहोर गरेको देखिन्छ । अडुकियाले पछिल्लो १० वर्षमा कुन मुलुकको कति पटक यात्रा गरे भन्ने विवरण र उनका शंकास्पद गतिविधिबारे विभाग र प्रहरी दुवै निकायले सुन तस्करीको गिरोहसँग जोडेर अनुसन्धान गरिरहेका छन् । अनुसन्धानमा संलग्न अधिकारीका अनुसार सन् २०१४ अप्रिल ५ देखि ०२३ जुलाई ५ सम्म अडुकिया भारतीय राहदानीबाटै १ सय ४२ पटक भारत, दुबई, हङकङलगायत देश गएको देखिन्छ । ती मुलुकबाट त्रिभुवन अन्तर्राष्ट्रिय विमानस्थलमा १ सय ४१ पटक फर्केका थिए, जसअनुसार उनले वर्षमा सरदर ३१ पटक त्रिभुवन विमानस्थल प्रयोग गरेको देखिन्छ । राजस्व अनुसन्धान विभाग र सशस्त्र प्रहरीको टोलीले साउन २ मा बरामद गरेको सुन रेडी ट्रेड कम्पनीका नाममा स्कुटरको ब्रेक सुमा लुकाएर ल्याइएको थियो । विमानस्थलको भन्सार जाँचपासपछि सिनामंगल सडकमा पुर्याइएका बेला ब्रेक सु बरामद गरिएको थियो । त्यसलाई खोलेर हेर्दा करिब एक क्विन्टल सुन पाइएको हो । हङकङबाट इलेक्ट्रोनिक्स लाइटको आवरणमा कार्गो गरी ल्याइए पनि विमानस्थलबाट भन्सार पास गराउँदा ब्रेक सु उल्लेख गरिएको थियो । ब्रेक सुमा रहेको सुन अडुकियाले नेपालमा व्यवस्थापन गरी भारतसम्म पुर्याउने जिम्मा लिएको आशंका छ । क्विन्टल सुन बरामदपछि राजस्व अनुसन्धान विभागले विमानस्थल भन्सारका अधिकृतसहित ३ कर्मचारी, ४ भन्सार एजेन्ट, रेडीका सञ्चालक र उनका एक आफन्त, २ विदेशी (भारतीय र चिनियाँ) सहित शंकास्पद १७ जनालाई पक्राउ गरिसकेको छ । बूढानीलकण्ठमा कार्यालय रहेको रेडी ट्रेडका सञ्चालक दिलीप भुजेलले बयानमा तस्करी प्रकरणमा अडुकियाकै योजनामा काम भएको संकेत गरेका छन् । अडुकिया अहिले कहाँ छन् भन्नेबारे विभागका अधिकारीले केही बताउन चाहेनन् । अनुसन्धानकै क्रममा विभागका कर्मचारी र प्रहरीको संयुक्त टोलीले कमलपोखरीस्थित अडुकियाको घरमा छापा मारेर केही कागजात, ल्यापटपलगायतका उपकरण बरामद गरिसकेको छ ।६६ कार्टुनबाट सुन निकालेर पुनः प्याकिङराजस्व अनुसन्धान विभाग, राजस्व प्रहरी (सशस्त्र प्रहरी) र नेपाल प्रहरीको संयुक्त टोलीले बुधबार चिनियाँ गिरोहको सेल्टर रहेको ठमेलस्थित घरमा छापा मारेर ६६ कार्टुन ब्रेक सु बरामद गरेको थियो । तीमध्ये आधाजसो कार्टुन खोलिएको अवस्थामा थिए । खोलिएका कार्टुनभित्रका ब्रेक सुबाट सुन निकालिएको पाइएको थियो । बन्द कार्टुनमा रहेका ब्रेक सुमध्ये पनि अधिकांशबाट सुन निकालेर दुरुस्तै प्याकेजिङ गरिएको थियो ।ठमेलबाट बरामद ६६ कार्टुनमा करिब १ हजार ३ सय थान ब्रेक सु थिए । एक कार्टुनमा सरदर २० वटाका दरले ब्रेक सु भित्र्याइएको देखिन्छ । ठमेलबाट बरामद ब्रेक सुको तौल सरदर साढे ४ सय ग्रामका छन् । यसअघि भन्सार जाँचपछि बाहिरिएको सुनसहितको एउटा ब्रेक सुको तौल सरदर १ केजी थियो । सबै ब्रेक सुमा सुन थियोथिएन भन्नु भन्दा पनि कार्टुनका सबै ब्रेक सु खोलेर खोक्रो बनाइनुले सुन गालेर निकालेको देखिन्छ । कतिपय ब्रेक सुका खोक्रामा सुनका सबुत पनि देखिन्छ, अनुसन्धानमा संलग्न एक अधिकारीले भने, यसले के संकेत गर्छ भने ठमेलबाट बरामद कार्टुनभित्र आशंका गरिए जस्तै गरी सुन आएको भए यो ७ क्विन्टलभन्दा बढी हुन आउँछ । बुधबार छापा मार्ने क्रममा ब्रेक सुका खोक्रासँगै सुन जोख्ने तुलो, ढक र सुन गाल्ने उपकरण पनि फेला परेका थिए ।"
एउटै सहारा ह्विलचियरको,"(मोरङ)दिनहुँ बिहान ९ बजेतिर विराटनगरको हाटखोलास्थित मोरङ कारागार छेउको घरबाट एउटा ह्विलचियर मूल सडकमा निस्कन्छ । आदर्श माध्यमिक विद्यालयमा कक्षा ८ मा अध्ययनरत विनीता सहनी सोही स्कुलमा १० कक्षामा पढ्ने अपांगता भएका दाइ कृष्णलाई स्कुल लान ल्याउन ह्विलचियरमा डोर्याइरहेकी हुन्छिन् । अहिले दुवैको परीक्षा चलिरहेको छ । विनीताको बिहान १० बजे सुरु हुन्छ भने कृष्णको अपराह्न १ बजे । विनीताबाहेक स्कुल लैजाने सहयोगी नभएपछि कृष्ण पनि दिउँसो १ बजेको परीक्षाका लागि बहिनीसँगै नहिँडी सुखै छैन । कम्मरमुनिको भाग नचल्ने र दुवै हात कमजोर भएका २१ वर्षीय कृष्णको घर विराटनगरभन्दा करिब १० किलोमिटर टाढा जहदा गाउँपालिका४ मधुरामा छ । गाउँमा स्कुल नै नभएर उनी सहरमा रहरले डेरा गरी बसेका भने होइनन् । घरनजिकैको स्कुल ह्विलचियर मैत्री नहुँदा कृष्ण बहिनीसँगै विराटनगरमा डेरा गरी पढ्न बसेका हुन् । कृष्ण ९ कक्षादेखि यहाँ पढिरहेका छन् । कृष्ण ६ कक्षा पढ्ने बेलासम्म घरबाटै झन्डै डेढ किलोमिटर टाढाको लक्ष्मी माविमा हिँडेरै पढ्न जान्थे । २०७३ सालमा एकाएक बिरामी परेपछि उनको पढाइ मात्रै रोकिएन, कम्मरमुनिको भाग पनि नचल्ने भयो । नसासम्बन्धी समस्याका कारण हिँड्नै नसक्ने भएपछि कृष्णको पढाइ पाँच वर्ष रोकियो । उपचारपछि कृष्ण ह्विलचियरमा स्कुल जान सक्ने त भए, तर समस्या अर्को देखियो । लक्ष्मी माविमा ७ कक्षाभन्दा माथिका कक्षाकोठा उपल्लो तलामा हुँदा कृष्णलाई ह्विलचियरमा जाउआउ गर्न कठिन हुने भयो । कृष्णले भने, हरेक दिन साथीको पिठ्युँमा बोकिएर उक्लनेओर्लिने गर्न सम्भव भएन । कृष्णका बाबुआमाले उनलाई घरबाट झन्डै तीन किलोमिटर टाढा जहदास्थित सार्वजनिक माविमा भर्ना गरिदिए । बहिनी विनीतासँगै स्कुल जानेआउने गरेर कृष्णले कक्षा ८ पास गरे । तर, यस स्कुलमा पनि उनलाई समस्या भयो । बर्खाको समयमा कक्षाकोठासम्मै ह्विलचियर लान मिल्दैनथ्यो । बर्खामा विद्यालय हाता जलमग्न हुने र ह्विलचियर गुडाउनै नसकिने भएपछि कृष्णले यहाँ एक शैक्षिक सत्रसम्म मात्र पढे । ढलान गरेर कक्षाकोठासम्म जाने बाटो बनाउनु आवश्यक छ तर प्रस्तावित मावि भएकाले बजेट अभावमा त्यो काम गर्न सकेनौं, सहायक प्रधानाध्यापक अजयकुमार सिंहले भने । कृष्णको पढाइप्रतिको रुचि बुझेरै उनका बुबा शंकरले विराटनगरमा छोराका लागि डेरा लिइदिए । विराटनगरकै एक विद्यालयमा कक्षा १२ मा पढ्ने जेठी छोरीसँग कृष्ण र विनीतालाई सँगै बस्ने प्रबन्ध मिलाए । विनीता र कृष्णलाई आदर्श माविमा भर्ना गरिदिए । कृष्णले पूर्ण अपांगता भएबापत सरकारबाट मासिक ३ हजारका दरले भत्ता बुझ्छन् । ३ हजार रुपैयाँ कोठा भाडामै सकिन्छ । गाउँमा राजमिस्त्रीको काम गरी कमाएको रकमबाट शंकरले छोराछोरीको पढाइखर्च जेनतेन जुटाइरहेको सुनाए । भने, छोराछोरीले पढ्ने इच्छा गरेपछि हामी लोग्नेस्वास्नी एक छाक खाएरै भएपनि जसोतसो खर्च जुटाइरहेका छौं । गाउँकै स्कुल ह्विलचियरमैत्री नहुँदा परिवारसँगै बसेर पढ्न नपाउँदा खल्लो लाग्ने गरेको विनीताले सुनाइन् । बाबुआमा गाउँमै भएका कारण दाइको हेरविचार हामी दुई बैनी मिलेर गर्छौं, उनले भनिन्, स्कुल लैजाने र ल्याउने काम भने मैले नै गर्छु । कोशी प्रदेशका सामाजिक विकास मन्त्रालयका सचिव वासुदेव दाहालले माध्यमिक तहसम्मको शिक्षा हेर्ने अधिकार स्थानीय तहको रहेको र चालु आर्थिक वर्षमा विद्यालयहरूको संरचना अपांगमैत्री बनाउने कुनै पनि कार्यक्रम नरहेको बताए । उनले भने, स्थानीय तहहरूले आआफ्ना क्षेत्रका विद्यालयलाई अपांगमैत्री बनाएर बालबालिकाको पढ्न पाउने नैसर्गिक अधिकारको ग्यारेन्टी गर्न ढिला गर्नै हुँदैन ।"
गेटाको उल्झन कहिलेसम्म ?,"यस क्षेत्रका बासिन्दालाई सरकारको कुरामा विश्वास नलाग्ने अर्को पनि कारण छ । धनगढीस्थित सेती प्रादेशिक अस्पताल सुदूरपश्चिमको रेफरल अस्पताल हो । विसं १९९७ मा स्थापना भएको उक्त अस्पतालमा १५ शय्याबाट उपचार सेवा सुरु भएको थियो । ०४० सालमा अञ्चल अस्पतालका रूपमा ४० शय्यामा विस्तार भएको अस्पताललाई ०६१ सालमा १० शय्या थपेर मुस्किलले ५० शय्यामा पुर्याइएको थियो । अहिले पनि त्यही दरबन्दीमा अस्पताल सञ्चालन भइरहेको छ । कन्सल्टेन्ट, विशेषज्ञ र मेडिकल अधिकृतसहित २९ जनाको स्थायी दरबन्दी छ । त्यसमा ११ औं तहका ५ चिकित्सकको दरबन्दीमध्ये कार्यरत एक जना मात्रै छन् । नवौं र दसौं तहको १७ दरबन्दीमध्ये ५ जना सेवामा हाजिर छन् । मेडिकल अधिकृतको दरबन्दी पूर्णतया रिक्त छ । छात्रवृत्ति, करार, ज्यालादारी र विभिन्न कार्यक्रमअन्तर्गतका जनशक्तिले अस्पतालको दैनिक सेवा सुविधा धानिएको सूचना अधिकारी मेखराज उपाध्यायले बताए ।हरेक निर्वाचनमा सेतीको सेवा विस्तारको नारा उचालेर चुनाव जित्ने जनप्रतिनिधि र चुनाव जितिसकेपछि चटक्क बिर्सने उनीहरूको आदत र व्यवहार झेलेका यस क्षेत्रका स्थानीयलाई हाल १ सय शय्यामा सञ्चालन हुन थालेको गेटालाई ६ सय शय्यामा पुर्याउन पहल गर्लान् भन्ने विश्वास नै छैन । यो त सरासर भुल्याउने काम भइरहेको छ । जनप्रतिनिधिले नै नचाहने देखियो, धनगढीका नागरिक अगुवा प्रमोद पाठक भन्छन्, पञ्चायतकालमा स्थापना भएको सेतीमा त हालसम्म ५० शय्याभन्दा बढी दरबन्दी छैन । कसै न कसैको दबाबमा गेटालाई अल्झाउने काम भइरहेको छ । स्वास्थ्य मन्त्रालयका सहप्रवक्ता डा समीर अधिकारीले पूर्वाधार, तत्कालीन ऐनकानुनको आधारमा गेटालाई निश्चित बेड सञ्चालन गर्न अनुमति दिइएको बताए । मेडिकल कलेजविश्वविद्यालय स्थापना गर्ने काम शिक्षा मन्त्रालयको होइन । अस्पताल सञ्चालनका लागि अनुमति दिने हो, उनले भने, हचुवामा जति पनि बेड स्वीकृत गर्न मिल्दैन । नियमकानुन, निर्देशिकाअनुसार निश्चित बेड दिएका छौं, त्यसलाई क्रमशः विस्तार गर्दै लैजान सकिन्छ ।गुरुयोजनामा गेटामा ५३ वटा भौतिक संरचना निर्माण हुनुपर्ने उल्लेख छ । तीमध्ये २९ वटा निर्माण सम्पन्न भएको र २१ वटा निर्माणधीन रहेको शिक्षा मन्त्रालयले जनाएको छ । २ वटाको निर्माण प्रक्रिया थालनी नै भएको छैन । गुरुयोजनाअनुसार ८ अर्ब ११ करोड लागत अनुमान गरिएको छ । त्यसमध्ये ५ अर्ब ४१ करोड रुपैयाँ खर्च भइसकेको छ । भौतिक पूर्वाधारका लागि अझै २ अर्ब आवश्यक रहेको अनुमान गरिएको छ । हालै विघटित पूर्वाधार निर्माण समितिका निर्देशक हेमराज पुजाराका अनुसार ०७१ मा शिलान्यास भएर ०७४ मा पूर्वाधार निर्माणको काम सुरु भएको गेटामा हालसम्म ६ सय शय्या सञ्चालनका लागि आवश्यक पर्ने अत्याधुनिक भौतिक पूर्वाधार निर्माण भइसकेका छन् ।०७९ सालमा प्रतिनिधिसभाको शिक्षा तथा स्वास्थ्य समितिले गेटा मेडिकल कलेजलाई चिकित्सा विश्वविद्यालयका रूपमा स्थापना र सञ्चालन गर्न सरकारलाई सुझाव दिएको थियो । चिकित्सा विश्वविद्यालयका रूपमा गेटालाई सञ्चालन गर्न सकिने आधार रहेको सुझावमा औंल्याइएको थियो । त्यतिबेलै समितिले गेटाको ९० प्रतिशत पूर्वाधार पूरा भएको र बाँकी पूर्वाधार निर्माणलाई तत्काल पूर्णता दिनुपर्ने सिफारिस गरेको थियो । ३ सय शय्याको अस्पताल सञ्चालन गर्न स्वास्थ्य तथा जनसंख्या मन्त्रालयको प्रस्तावमा मन्त्रिपरिषद्ले डा प्रमोद जोशीलाई निर्देशक नियुक्ति गरे पनि पछि १ सय बेडको मात्र स्वीकृति दिइएको थियो । सरकारले मेडिकल कलेजका रूपमा सञ्चालन गर्ने भने पनि स्थानीय सरोकारवाला, जनप्रतिनिधि र स्थानीयले विश्वविद्यालयका रूपमा सञ्चालन गरिनुपर्ने माग गरेपछि सरकारले विधेयक ल्याउने तयारी अघि बढाएको हो ।०७९ मा सरकारले गेटालाई सुदूरपश्चिम विश्वविद्यालयको सम्बन्धनमा सञ्चालन गर्ने र डडेलधुरामा समेत मेडिकल कलेज स्थापना गर्ने प्रस्ताव गरेपछि स्थानीय आक्रोशित बनेका थिए । गेटामा विश्वविद्यालयसहित शिक्षण अस्पताल सञ्चालन हुन सके सुदूरपश्चिमको स्वास्थ्य सेवाले फड्को मार्ने मात्र नभई आर्थिक गतिविधिमा पनि टेवा पुग्ने सुदूरपश्चिम स्वास्थ्य निर्देशनालयका पूर्वनिर्देशक डा अवस्थी बताउँछन् । एमबीबीएस, नर्सिङदेखि एमडी, एमएससम्मको पढाइ यहीं हुने भएपछि यस क्षेत्रमा चहलपहल नै बेग्लै हुनेछ, डा अवस्थीले भने, मेडिकल शिक्षा आर्जनका लागि भारतलगायतका लागि स्रोत र जनशक्ति तेस्रो मुलुकमा जाने अहिलेको बाध्यात्मक अवस्था घट्नेछ ।कहिले के भयो ?०५६ सरकारद्वारा मेडिकल कलेज स्थापना र जग्गा प्राप्तिको निर्णय०६५ सम्भाव्यता अध्ययन०६७ मेडिकल कलेज प्रवर्द्धन विकास समिति गठन आदेश०७२ मेडिकल कलेज पूर्वाधार निर्माण विकास समिति गठन०७३ पूर्वाधार निर्माणको प्रारम्भिक प्रक्रिया थालनी०७४ भवन निर्माणको शिलान्यास ०७८ एक सय शयाको अस्पताल सञ्चालनको निर्णय ०७९ मेडिकल विश्वविद्यालय सञ्चालनको निर्णय०८० विश्वविद्यालय सञ्चालन विधेयक प्रस्ताव"
पाइलटको मिस्टर नेपाल उडान,"(काठमाडौं)मोरङको विराटनगरका ३२ वर्षीय समर्पण कार्की पेसाले पाइलट (फर्स्ट अफिसर) हुन् । आफ्नै पेसामा रमाइरहेका कार्कीले विद्यालय तथा कलेज पढ्दा भने कुनै प्रतियोगितामा भाग लिएनन् । तर आफ्नो जीवनमा कुनै न कुनै उपाधि जित्ने हुटहुटी भने थियो । त्यही कारण हो, उनले हालै मिस्टर नेपालको उपाधि जिते । एक साताअघि मिस्टर नेपाल२०२३ को उपाधि जितेका कार्की आफ्नो पुरानै काममा फर्किसकेका छन् । सेलिब्रेसनलाई थाती राख्दै जहाज उडाउन थालिसकेको उनले बताए । सानैदेखि पाइलट बन्ने सपना देखेका कार्कीे समयसँगै अन्य सपना पनि देखेका थिए । तर आफूलाई सच्याउँदै आफ्नो मुख्य लक्ष्यतर्फ केन्द्रित भइरहे । सोही कारण हो, आज उनी पाइलट बन्न सफल भएको । पहिला पढाइ त्यसपछि करियरको दौडमा लाग्दा यस्ता प्रतियोगितामा सहभागी भइएन, उनले भने, तर एक पटक यस्तो प्रतियोगितामा भाग लिने इच्छा भने थियो । जुन मिस्टर नेपालमा पूरा भयो ।करियर, अवसर र समय जुर्दा मिस्टर नेपालमा सहभागी भई उपाधि जित्न सकेको उनी बताउँछन् । प्रतियोगितामा १६ देखि ३२ वर्ष उमेर समूहका युवाले मात्रै भाग लिन पाइन्थ्यो । त्यसैले मेरा लागि यो अवसर नै अन्तिम नै थियो, उनले भने, आफ्नो करियरमा अघि बढिसकेको थिए । त्यसका साथै देशमा फर्किसकेपछि केही गर्नुपर्छ भन्ने थियो । आफ्नो कामको वातावरणमा भिजिसकेको र एयरक्राफ्टबारे आवश्यक जानकारी हासिल गरिसकेकाले व्यक्तिगत जीवनमा पनि केही गर्नुपर्छ भन्नले लागेर मिस्टर नेपालमा भाग लिने सोच बनाएको उनले बताए । फर्म भरेर, अडिसन दिएर छनोट भइसकेपछि प्रतियोगिताकै लागि ४० दिनको तालिम थियो । पहिलो १५ दिनमा काम र प्रतियोगिताको तालिमलाई सँगै अघि बढाएको बताउँछन् उनी । त्यसपछि भने कामसँगै प्रतियोगितामा विजेता बन्न कठिन हुन्छ भन्ने लाग्यो । दैनिक काम, त्यसको टास्क, सब टाइटलको प्रतिस्पर्धा हुन्थ्यो । फिजिक, एक्टिभ, पर्सनालिटीलगायत राउन्ड हुन्थ्यो, उनले भने, यी सबैमा राम्रो प्वाइन्ट नभए विजेता बन्न कठिन हुन्थ्यो । त्यसैले काममा छुट्टी लिएर यसतर्फ ध्यान दिने निधो गरें । यसबीचमा भने आफूलाई प्रतियोगिता छाडौं कि भन्ने सोच पनि आएको बताउँछन् कार्की । फ्लाइट छ भन्दै निस्कियो । घर आएर खाना खाँदै लुगामा आइरन लगायो । त्यतिबेलासम्म कार्यालयको गाडी आइसकेको हुन्थ्यो, उनले भने, फ्लाइट सकेपछि हतारहतार घर आयो । प्रतियोगिता र त्यसका विभिन्न टास्कमा केन्द्रित हुनुपर्ने । पछिल्ला केही साता उनी निकै व्यस्त भए । तर पोर्टफोलियो सहजै नपाइने भन्दै आफैंलाई सम्झाएर अघि बढेकै कारण उपाधि जित्न सफल भएको कार्कीले बताए । काम र प्रतियोगितालाई सन्तुलन गर्न नसकेर आत्तिएको थिए । छोडेको भए आज म यहाँ हुने कुरै थिएन, उनले भने । त्यसो त, मिस्टर नेपालको उपाधि जित्नका लागि आफ्नो पेसाले पनि धेरै सहयोग गरेको बताउँछन् उनी । पाइलट पेसा अनुशासन, समयनिष्ठ हुनैपर्छ, उनले भने, जिम्मेवारी वहन गर्न सक्ने क्षमता हुनुपर्छ । स्पष्ट सुन्ने, बोल्ने हुनैपर्छ । अनुमान लगाउन पाइँदैन । पाइलटको पेसा ग्लामरससँगै उत्तिकै जिम्मेवारीपूर्ण रहेको उनले सुनाए । धेरै खुसी पनि हुन मिल्दैन, धेरै दुःखी पनि हुनुहुँदैन, उनले भने, हाम्रो इमोसन एउटै किसिमको रहनुपर्छ ।मिस्टर नेपालभित्र प्रतिस्पर्धीभन्दा पनि भाइचाराको सम्बन्ध बलियो हुँदै गएकाले विजेता घोषित हुँदा पनि मन उत्साहित नभएको उनको अनुभव छ । टप फाइभमा परिसकेपछि जे भए पनि ठीक छ भन्ने सोच आएको थियो । तर बिस्तारै चौथो, तेस्रो, दोस्रो घोषणा भयो, उनले भने, त्यसपछि भने प्रेसर फिल हुन थाल्यो । विजेताका रूपमा आफ्नो नाम घोषणा हुँदा भित्र खुसी भए पनि देखाउन सकिन् । अन्य प्रतिस्पर्धीको सपनालाई चोट पुर्याएको महसुस भयो । अन्त्यमा एउटा मात्रै विजेता बन्ने हो भन्दै चित्त बुझाए ।मिस्टर नेपालको उपाधिसँगै उनले मिस्टर इन्टेलेक्चुअल पनि घोषित भए । उपाधि जितेपछि जिम्मेवारी थपिएको बताउँछन् उनी । केही महिनामा हुने मिस्टर वर्ल्डमा नेपालको प्रतिनिधित्व गरेर जानुपर्छ, त्यसले थप जिम्मेवारी थपिएको छ, उनले भने, त्यसको लागि अब हरेक क्षेत्रका मान्छेसँग छलफल गरेर अघि बढ्छु । सास्कृतिक,सम्पदा, वातावरण, डिजाइनरलगायत हरेक क्षेत्रका मान्छेसँग छलफल गरेर नै पूर्णतयारीका साथ नेपालको प्रतिनिधित्व गरेर जाने उनको भनाइ छ । आकाशमा हवाइजहाज उडेको हेर्न पनि कुर्नुपर्थ्यो । त्यसबेला देखिको हो, उनले पाइलट बन्ने सपना देखेको पनि । मेरो कान्छो मामा पनि पाइलट नै हुनुहुन्छ । विराटनगर एयरपोर्टमा ड्यासिङ पर्सनालिटीको पाइलट देखेपछि झनै पाइलट बन्ने हुटहुटी भयो । मलाई अझैसम्म पनि विराटनगर एयरपोर्टमा ड्यासिङ पर्सनालिटीको पाइलट डीबी बस्नेतको दृश्य ताजै छ, उनले भने, हरेक पटक आफ्नो सपनाबाट तितरवितर हुनेबित्तिकै त्यो दृश्य देख्छु । सानोमा आकाशमा उडेको जहाज हेर्न लालायित भएको सम्झन्छु ।शिक्षकहरूले कक्षामा तिमी के बन्छौ भनेर सोध्दा पनि म सधैं पाइलट भन्थे । मेरो कति साथीको लक्ष्य कक्षैपिच्छे फरक हुन्थ्यो । तर म हरेक कक्षामा पाइलट बन्ने बताउँथे । अहिले भने मेरा कतिपय साथीहरूले सानो हुँदा चिताएको पेसामा आबद्ध भइस् भन्दै गर्व गर्छन् । कक्षा १२ सकेपछि विज्ञान पढ्नुपर्ने भयो । यो आफैंमा गाह्रो थियो, उनले भने, मलाई फेरि पढाइसँगै साथीहरूलाई पनि समय दिन मन लाग्थ्यो । त्यही बीचमा मेरो पढाइ बिग्रियो । तर पनि मैले पढाइ छोडिन् । त्यसैले आफूलाई सुधार्दै आफ्नो सपनातर्फ डोर्याइराख्थे । त्यतिबेला नेपालमा पाइलटले खासै काम पाउँदैनथे । त्यसैले पाइलट बन्ने सपना दुई वर्षका लागि धकेले, उनले भने, त्यसपछि एउटा समय आयो । अमेरिकामा पढेको पाइलटको लाइसेन्स विश्वभर प्राथमिकता दिने भएकाले सन् २०१४ मा अमेरिका गए ।करिब ६ वर्ष अमेरिकामा बिताइसकेपछि उनी २०१९ मा नेपाल फर्केका हुन् । नेपाल फर्केपछि तालिम र परीक्षा दिएर आफ्नो लाइसेन्स नेपालमा चल्ने बनाएँ, उनले भने । सन् २०२१ को माघमा बुद्ध एयरमा आवेदन दिएका कार्की छानिए । महामारीका कारण ढिला गरी तालिम सकिएपछि उनले काम गर्न थाले । आन्तरिक र बाह्य तालिम धेरै हुन्छ । आगामी साता फेरि तालिमका लागि फ्रान्स जाँदै छु । हरेक वर्ष दुई पटक यस्तो तालिम हुन्छ । अध्ययनकै लागि अमेरिकामा गएका उनको सपना नेपाली आकाशमै जहाज उडाउने सपना थियो । त्यसले आफूलाई देशमा तानेको बताउँछन् समर्पण ।"
दौडमा रमाउने पुष्पा,"(सल्यान)शारदा नगरपालिका१४ माल्नेटाकी २७ वर्षीया पुष्पा भण्डारी विद्यालय पढ्दा सधैं प्रथम हुन्थिन् । २०६८ सालमा एसएलसी उत्तीर्ण गरेपछि उनको चाहना थियो डाक्टर बन्ने । तर घरको आर्थिक अवस्था कमजोर भएकाले त्यो सपना पूरा हुन पाएन । जसका कारण उनको यात्रा मोडियो एथलेटिक्सतर्फ । यही वर्ष उनै पुष्पाले बंगलादेशमा भएको दक्षिण एसियाली खेलकुदमा हाफ म्याराथनतर्फ राष्ट्रिय कीर्तिमान कायम गर्दै स्वर्णपदक हात पारिन् । त्यसो त कक्षा ७ मा पढ्दै गर्दा पहिलोपल्ट २०६५ सालमा जिल्लास्तरीय राष्ट्रपति रनिङ सिल्डमा पहिलो स्थान हासिल गरेकी थिइन् । विद्यालय पढ्दा नै उनी एक सयदेखि ५ हजार मिटरसम्मका दौडमा भाग लिन्थिन् । कक्षा ११ पढ्दै गर्दा २०६९ सालमा सुदूरपश्चिमको धनगढीमा आयोजना भएको राष्ट्रिय एथलेटिक्समा भाग लिएकी उनी १६ सय र ५ हजार मिटरको दौडमा प्रथम र दोस्रो भएकी थिइन् । जसले उनको दौड यात्रालाई झन् हौस्यायो । २०६९ सालमा ३९ औं राष्ट्रिय च्याम्पियनसिपमा भाग लिएकी भण्डारी हाफ म्याथनमा प्रथम भइन् भने १७ वर्षको उमेरमै सशस्त्र प्रहरीको एपीएफ क्लबमा अनुबन्धितसमेत हुन पाइन् । २०५३ सालमा जन्मिएकी पुष्पाले त्रिभुवन जनता माध्यमिक विद्यालयबाट विद्यालय शिक्षा पूरा गरिन् । उनको दौड एपीएफमा अनुबन्धित भएसँगै तिखारिँदै गयो । २०७३ सालमा इटहरीमा भएको बृहत् राष्ट्रिय खेलमा म्याराथनतर्फ प्रथम भएकी उनले सन् २०१६ मा पहिलो पटक अन्तर्राष्ट्रिय खेलमा सहभागिता जनाइन् । तर अस्वस्थताका कारण उक्त म्याराथनमा ३२ किमि दूरी पार गरेपछि बीचैमा छाड्नुपर्यो । २०६८ देखि लगातार राष्ट्रिय तथा अन्तर्राष्ट्रिय खेलमा भाग लिइरहेकी पुष्पाले यसबीचमा झन्डै डेढ दर्जन पदक जितिन् । डाक्टर बन्ने चाहनासँगै खेलमा पनि रुचि अधिक थियो, उनी भन्छिन्, घरको कामबाट फुर्सद पाउनेबित्तिकै साथीहरूसँग दौडिन गइहाल्थे । २०७५ सालमा दाङमा भएको सातौं राष्ट्रिय खेलमा दोस्रो भएकी उनी सन् २०१९ मा नेपालमा भएको १३ औं साउथएसियन खेलमा राष्ट्रिय कीर्तिमानीसहित पुनः दोस्रो बनिन् । उनले नेपालगन्ज म्याराथनमा २०७६ र ०७७ सालमा दुवैमा उपाधि जितेकी थिइन् भने २०७९ सालमा कान्तिपुर हाफम्याराथनमा द्वितीय स्थान हासिल गरिन् । क्रमशः उपाधि जित्दै जाँदा मलाई आफ्नो कीर्तिमानी आफैं तोड्ने जोस आउँछ, उनी भन्छिन् । बंगलादेशमा भएको साफमा उनले म्याराथनमा ४२१९५ किलोमिटर दूरी २ घण्टा ४८ मिनेट २ सेकेन्डमा पूरा गरी राष्ट्रिय कीर्तिमानी कायम गरेकी हुन् । १३ औं दक्षिण एसियाली खेलमा उनी आफैंले २ घण्टा ५० मिनेटको कीर्तिमानी कायम गरेकी थिइन् । यही वर्ष आयोजना भएको १६ औं एसियाली क्रसकन्ट्री च्याम्पियनसिपमा पनि रजत जितेकी उनले आफू सहभागी भएको खेलमा कुनै न कुनै पदक जितिरहेकी छन् । आफ्नो मेहनतले नै सफलता दिलाउने उनको भनाइ छ । अहिले उनी चीनको हाउजाउमा आयोजना हुन थालेको १९ औं साफ गेमको तयारीमा छिन् । सकेसम्मै खेल क्षेत्रमा जीवन बिताउने र देशको नाम राख्ने आफ्नो जीवनको लक्ष्य रहेको उनी बताउँछिन् । एपीएफमा आबद्ध भएपछि रोजीरोटीको चिन्ता छैन, उनले भनिन्, त्यसैले जतिसक्दो दौड अभ्यासलाई निखार्दै लिएकी छु । बुवा चेतलाल भण्डारी र आमा सरिता भण्डारीले सानैदेखि दौडमा हौसला दिँदा आफू यो स्थानसम्म आइपुगेको उनको भनाइ छ । छोरी मान्छे भएर पनि खेलकुदमा राख्दा कुरा काट्ने मानिस त धेरै थिए, उनले भनिन्, जसले जे भने पनि मेरो बुबाआमाले मेरो चाहना बुझ्नुभयो, जसका कारण म यो स्थानसम्म आउन सफल भए, अझै जति सक्छु दौडमै रमाउँछु ।"
'सलीना' को टिजर,"काठमाडौं (कास) नेपाली एनिमेटेड फिल्म सलीना ः योद्धा राजकुमारी को टिजर सार्वजनिक भएको छ । राजकुमारी र राक्षसनीबीचको लडाइँको लोककथामा आधारित फिल्म नेपालको पहिलो एनिमेटेड फिल्म भनिएको छ ।धेरै वर्षअघि राक्षसनीको आतंकले मानिसलाई दुःख दिएको र त्यसलाई रोक्न सलीना नामक योद्धा राजकुमारी लडाइँमा उत्रिएको कथावस्तुमा फिल्म आधारित छ । टिजरले फिल्मको यही कथावस्तुलाई एनिमेसनको मद्दतबाट चित्रण गर्ने प्रयत्न गरेको छ ।७३ सेकेन्ड लामो टिजर एक्सन प्रधान छ । महिला सशक्तीकरणको सन्देश दिने फिल्मलाई ६ वर्ष लगाएर रेनमेकर एनिमेसन र भिजुअल इफेक्ट एकेडेमीले तयार पारेको निर्देशक तेजशराज जोशीले बताए । टिजरमा प्रदर्शन मिति भने उल्लेख छैन । यद्यपि, फिल्म यसै वर्ष नेपालीसहित हिन्दी र अंग्रेजी भाषामा प्रदर्शन गर्ने तयारी गरिएको निर्देशक जोशीले जनाए ।शिव पुरी र श्रुति श्रेष्ठले सम्पादन गरेको फिल्ममा सगीन महर्जन, अविनाश सिंह थारू र शिरभा मानन्धर ग्राफिक कलाकारका रूपमा छन् । यसमा कृष्मा राजकर्णिकार, लजिना श्रेष्ठ, बेनिशा खतिवडा, अदीति ज्ञवाली, एज्मे कुइँकेल, झरना राई, तेजशराज जोशी, सुशील नेपाल, देव न्यौपाने, युविन पुजारी, जुना थापा, कुमार न्यौपानेलगायतले स्वरांकन गरेका छन् । फिल्मको निर्माता तेजशराज जोशी र श्रुति श्रेष्ठ हुन् ।"
आईपीसीसीमा रुपाखेती,"काठमाडौं (कास) नेपाली वैज्ञानिक डा महेश्वर रूपाखेती संयुक्त राष्ट्रसंघीय जलवायु परिवर्तनसम्बन्धी अन्तरसरकारी संस्था (आईपीसीसी) मा निर्वाचित भएका छन् । आईपीसीसीको सातौं अध्ययन प्रतिवेदन निर्माण समितिको कार्यगत समूह एकको उपाध्यक्षमा रूपाखेती निर्विरोध निर्वाचित भएका हुन् ।वैज्ञानिक एवं अनुसन्धानकर्ता रहने समितिमा आईपीसीसीका पक्ष राष्ट्रका प्रतिनिधिले मतदान गर्छन् । जर्मनीस्थित रिसर्च इन्स्टिच्युट फर सस्टेनेबिलिटीमा कार्यरत रूपाखेतीसँग दक्षिण एसियाको जलवायु परिवर्तन र वायु प्रदूषणमा काम गरेको अनुभव छ । उनी हिमाली क्षेत्रमा वायु प्रदूषणले पार्ने प्रभाव र असरसँगै जलवायु परिवर्तनको भौतिक विज्ञानसम्बन्धी अनुसन्धानमा दख्खल राख्छन् । रूपाखेतीको विजयसँगै आईपीसीसीमा नेपालको दर्बिलो उपस्थिति देखिएको छ । यस्तै, नेपालले एआईटीका प्राध्यापक डाक्टर शोभकार ढकाललाई कोचेयर र वर्किङ ग्रुप३ को भाइस चेयरको रूपमा उम्मेदवार बनाएको थियो । उनलाई पराजित गर्दै मलेसियाकी प्राध्यापक जो ज्याकिलिन पेरिरिया निर्वाचित भइन् । उनी यसअघिको छैटौं प्रतिवेदनको कार्यगत समूह २ की भाइस चेयर थिइन् । आईपीसीसीको नयाँ ब्युरो पनि गठन भएको छ । अध्यक्षमा बेलयातका प्राध्यापक डाक्टर जिम इस्की निर्वाचित भएका छन् ।"
उरुग्वेलाई पहिलो विश्वकप उपाधि,"सन् १९३० मा आजकै दिन (जुलाई ३०) मा अर्जेन्टिनालाई पराजित गर्दै उरुग्वेले पहिलो विश्वकप फुटबलको उपाधि जितेको थियो । फुटबलको बढ्दै गएको लोकप्रियता देखेर अन्तर्राष्ट्रिय फुटबल महासंघ (फिफा) को १९२९ को बैठकले फुटबल प्रतियोगिता आयोजना गर्ने निर्णय लिएको थियो । त्यसका लागि १९२८ मा नेदरल्यान्ड्समा भएको ओलम्पिकमा फुटबलमा स्वर्ण जितेको उरुग्वेलाई आयोजकका रूपमा छनोट गरिएको थियो । उरुग्वेमा भएको पहिलो विश्वकपमा १३ टिमले प्रतिस्पर्धा गरेका थिए । आयोजक उरुग्वेसँगै अर्जेन्टिना, चिली, फ्रान्स, मेक्सिको, युगोस्लाभिया, ब्राजिल, बोलिभिया, रोमानिया, पेरु, अमेरिका, पाराग्वे र बेल्जियमले विश्वकपको पहिलो संस्करण खेलेका हुन् । एउटा समूहमा चार र अन्य समूहमा तीनतीन देश गरी सहभागी टिमलाई चार समूहमा विभाजन गरिएको थियो । अर्जेन्टिनाले अमेरिकालाई र उरुग्वेले युगोस्लाभियालाई पराजित गर्दै फाइनलमा पुगेका थिए । फाइनलमा भने उरुग्वेले अर्जेन्टिनालाई ४२ ले हराएको थियो । तेस्रो स्थानका लागि भने खेल भएको थिएन । १९२८ को ओलम्पिकमा पनि अर्जेन्टिना र उरुग्वेले नै फाइनल खेलेका थिए । प्रतियोगितामा ८ गोल गरेका अर्जेन्टिनाका गियुललेर्मो स्टेबिल सर्वाधिक गोलकर्ता घोषित भए ।"
मलेसियाका गृहमन्त्रीसँगको भेटले विवादमा पूर्वप्रधानमन्त्री नेपाल,"(काठमाडौं)एकीकृत समाजवादीका अध्यक्ष तथा पूर्वप्रधानमन्त्री माधवकुमार नेपाल मलेसियाका गृहमन्त्रीसँगको भेटका कारण विवादमा तानिएका छन् । इन्डोनेसिया जाने क्रममा नेपालले जुलाई २५ मा क्वालालम्पुरमा मलेसियाका गृहमन्त्री सैफउद्दिन नासुसन इस्माइलसँग शिष्टाचार भेट गरेका थिए । छलफल भएको ८ बुँदे प्रस्ताव सार्वजनिक भएपछि विवादमा तानिएका हुन् ।श्रम, रोजगार तथा सामाजिक सुरक्षा मन्त्रालयसँगको छलफलबिना पूर्वप्रधानमन्त्री नेपालले नेपाल र मलेसियाको श्रम सम्झौताविपरीत तीनवटा प्राविधिक विषय प्रस्ताव गरेको नोट सार्वजनिक भएको हो । नोटप्रति श्रम मन्त्रालयले समेत ध्यानाकर्षण भएको जनाएको छ । गृहमन्त्रीसमक्ष पूर्वप्रधानमन्त्री नेपालले मलेसियालाई आवश्यक गुणस्तरीय श्रमिक उत्पादन गर्न नेपालमा आधिकारिक तालिम केन्द्र स्थापना गर्नुपर्ने, सुरक्षा जाँच, मेडिकल परीक्षण र भिसा शुल्क हटाउनुपर्ने, सरकारी संयन्त्रमार्फत नै सुरक्षा गार्ड भर्ना हुनुपर्ने एजेन्डा उठाएका थिए । श्रमिकलाई मलेसिया छाड्न आवश्यक पर्ने चेक आउट मेमो हटाउनुपर्ने, अध्यागमन कानुन उल्लंघन गरेर बसेका नेपालीको घर फिर्ती प्रक्रियालाई सहजीकरण गर्नुपर्ने विषयमा उनले जोड दिएका थिए । पूर्वप्रधानमन्त्री नेपालले मलेसिया सरकारलाई तालिम केन्द्र स्थापनाका लागि प्रस्ताव गर्नुका पछाडि निश्चित व्यवसायीको सिन्डिकेट खडा गर्ने स्वार्थ रहेको भन्दै नेपाल वैदेशिक रोजगार व्यवसायी संघले विरोध गरेको छ । मलेसियाका लागि नेपाली राजदूत डिल्लीराज पौडेल समाजवादीकै कोटामा सिफारिस गरिएकाले पनि नेपालले राखेको प्रस्तावप्रति संघ संशकित बनेको हो । नेपालमा मलेसियाको कम्पनी खडा गरी अनिवार्य तालिम लिएर मात्रै जान पाउने गरी नेपाली दूतावासले त्यहाँको गृह मन्त्रालयलाई प्रस्ताव गरेको विषय गम्भीर र कूटनैतिक मर्यादाविपरीत भएको भन्दै संघले विज्ञप्ति जारी गरेको छ । मलेसियामा श्रमिक पठाउन नेपालका सीमित व्यवसायीबाट मात्रै कामदार लिन त्यहाँको गृह मन्त्रालयलाई लबिइङ गरेको भन्ने समाचार सञ्चारमाध्यममा आएकाले यस विषयमा प्रस्ट पार्न दूतावाससँग संघ माग गर्दछ, विज्ञप्तिमा भनिएको छ, नेपाल सरकारबाट इजाजतपत्रवाला व्यवसायीले स्वच्छपूर्ण प्रतिस्पर्धाको माध्यमबाट व्यवसाय गर्न पाउनुपर्ने मान्यता राख्दछ । सीमित व्यक्तिसंस्था र व्यक्तिगत फाइदा लिन एकाधिकार लागू गर्न खोज्ने जोसुकैविरुद्ध कडा प्रतिकार गर्ने र त्यस्ता गैरकानुनी कार्यमा संलग्न व्यक्तिसंस्थालाई कानुनी कारबाही गर्न सरकारसँग माग गर्दछ ।श्रम सचिव केवलप्रसाद भण्डारीले गृहमन्त्रीसमक्ष राखिएको प्रस्ताव आधिकारिक नभएको बताए । नेपाल र मलेसियाको श्रम मामिलाको विषयमाथि नेपाली दूतावासले मन्त्रालयसँग छलफल गरेको छैन । जुन विषय बाहिर आएको छ त्यो त अपरेसनल इस्यु देखियो, सचिव भण्डारीले भने, मलेसियासँग कुनै विषय छ भने राजदूत आफैंले पनि सिधा राख्न पाइँदैन । छलफल गरेर संयुक्त समितिको बैठकमा राख्नेछौं । नेपाली श्रमिकको फिंगर प्रिन्ट (सुरक्षा जाँच), मेडिकल परीक्षण र भिसासँग सम्बन्धित शुल्क पनि श्रम सम्झौताले नै टुंगाइसकेको छ । नेपालमा स्वास्थ्य परीक्षण गर्दा लागेको शुल्क मलेसियाको रोजगारदाताले पहिलो महिनामा शोधभर्ना गर्ने भएपछि यो विषयमा विवाद छैन । श्रम मन्त्रालयले हालै शुल्क समायोजन गरेको थियो । शुल्क विषयलाई फेरि विवादमा ल्याएर रोजगारी प्रक्रिया नै अवरुद्ध पार्ने खेल सुरु भएको छ । पूर्वप्रधानमन्त्री नेपालले शिष्टाचार भेट गर्न पाउनुहुन्छ । तर जे विषयमा छलफल भयो भनेर प्रस्तावपत्र सार्वजनिक भएको छ । यो गम्भीर र आपत्तिजनक छ । यसलाई पूर्वप्रधानमन्त्री नेपाल र नेपाली दूतावासले प्रस्ट बनाउनुपर्छ, संघका अध्यक्ष राजेन्द्र भण्डारीले भने, नेपाल र मलेसियाको श्रम सम्झौतालाई प्रभावकारी कार्यान्वयनतर्फ जानुपर्नेमा फेरि मलेसियाको रोजगारीमाथि खेल्ने काम सुरु भएको छ । मलेसियाका लागि नेपाली राजदूत पौडेलले पूर्वप्रधानमन्त्री नेपालका लागि नोट बनाएको स्वीकार गरे । पूर्वप्रधानमन्त्री नेपालको शिष्टाचार भेट हुने भएपछि दूतावासले कुराकानी गर्नका लागि नोट बनाएको हो । तर यो नोटमा भएको सबै विषयमाथि छलफल गरिएन । उहाँ (नेपाल) ले नेपाल र मलेसियाको श्रम सम्बन्ध, नेपाली श्रमिकको कल्याणकारीसँग सम्बन्धित विषयमा मात्रै छलफल गर्नुभयो, उनले कान्तिपुरसँग भने, त्यसबाहेक अन्य विषयमा छलफल भएन ।नेपालको मलेसियाका गृहमन्त्रीसँगको भेटमा छलफल गरिएको विषय विवादमा तानिएपछि मलेसियास्थित नेपाली दूतावासले उक्त भेटघाट नितान्त निजी र शिष्टाचारपूर्ण मात्र रहेको जनाएको छ । नेपाली श्रमिकको नियुक्तिसम्बन्धी विषयमा नेपाली दूतावासका तर्फबाट कुनै नयाँ व्यवस्थाका लागि प्रस्ताव पेस नगरिएको व्यहोरासमेत अनुरोध गरिन्छ, शनिबार जारी विज्ञप्तिमा उल्लेख छ ।"
डेंगीको त्रासले दिउँसै झुलभित्र,"(सुनसरी)श्रीमती र छोरीलाई पालैपालो डेंगी संक्रमणले सताएपछि ८२ वर्षीय रत्नकुमार श्रेष्ठ रातदिन झुलभित्रै बस्छन् । धरान उपमहानगरपालिका११ शिवजी चोकका श्रेष्ठकी पत्नीलाई १२ दिनअघि र छोरीलाई साताअघि डेंगु संक्रमण भएको थियो ।धरानमा कोरोना जस्तै फैलियो डेंगु, श्रेष्ठले भने, श्रीमती र छोरीले पाएको सास्ती देखेर डरैले अचेल दिउँसै झुल टाँगेर बस्ने गरेको छु । डेंगी भाइरस बोकेको लामखुट्टेले टोक्दा यो रोग सर्ने र संक्रमितलाई टोकेर अर्को स्वस्थ मान्छेलाई टोके पनि सर्नेबारे आफूलाई जानकारी भएको उनले सुनाए । धरान१५ बाँझगराकी ५५ वर्षीया सविता लिम्बूले पनि श्रेष्ठजस्तै दिउँसो पनि बिस्तरामा झुल लगाउने गरेको बताइन् । दिनभर झुलभित्र बसेपछि खुला हावा खान उनी घरनजिकैको चोकमा निस्केकी थिइन् । मधुमेह र मुटुसम्बन्धी रोग भएकाले छोराबुहारीले दिउँसो पनि झुल लगाएर बस्नु भनेका छन्, लिम्बूले भनिन् ।उनले एक महिनाअघिसम्म बेलुका सुत्ने बेलामा मात्र बिस्तरामा झुल लगाउने गरेकी थिइन् । उच्च ज्वरो आउने, खान मन नलाग्ने, वाकवाकी लाग्ने, शरीर दुखेर सहनै गाह्रो हुने जस्तो सास्ती देखेकी लिम्बूले झुलभित्रै बसेमात्रै लामखुट्टेको टोकाइबाट बच्न सकिने बताइन् । उनका छिमेकीलाई पनि दुई साताअघि डेंगीले सताएको थियो । धरान अहिले डेंगीको इपिसेन्टर जस्तै भएको छ । दीर्घरोगी, ज्येष्ठ नागरिक र बालबालिका डेंगीबाट जोगाउन धरान उपमहानगरले सर्च एन्ड डेस्ट्रोय अभियानलाई तीव्रता दिएको छ । उपमहानगरका स्वास्थ्य महाशाखा प्रमुख उमेश मेहताले बढी प्रभावित वडा र टोलमा यो अभियान चलाइरहेको बताए । उनका अनुसार साउन ११ सम्म धरानका ३ हजार ७ सय ३१ जनाले परीक्षण गराउँदा २ हजार १ सय ९९ सय (अर्थात् ५९ प्रतिशत) मा पोजिटिभ रिपोर्ट आएको छ ।धरानमा सबैभन्दा बढी प्रभावित वडा ८, १५, १६, १७ र १८ छन् । जेठ तेस्रो सातायता धरानमा डेंगी संक्रमणबाट नौ जनाको ज्यान गइसकेको छ । धरानमा डेंगी फैलिएयता झुल, पारासिटामोल, थर्मोमिटर र जीवनजलको व्यापार बढेको छ । अरू बेलाको तुलनामा यी औषधि र सामग्रीको करिब ४० प्रतिशत माग बढेको छ, धरान७ शान्तिपथका हितैषी फार्मेसी सञ्चालक हरि बाँस्तोलाले भने, तर हामीले फ्लाक्सन, ब्रुसेट र निम्स जस्ता औषधि बिरामीले मागे पनि बिक्री बन्द गरेका छौं ।"
समस्याग्रस्त बाघ व्यवस्थापनमा संरक्षणकर्मी विभाजित,"(काठमाडौं)नेपालमा विश्व बाघ दिवस मनाउँदै गर्दा समस्याग्रस्त बाघलाई कसरी व्यवस्थापन गर्ने भन्ने विषयमा नयाँ बहस सुरू भएको छ । समस्याग्रस्त भनिएका बाघ राख्ने देशभरका खोरहरू भरिएपछि त्यस्ता बाघहरूलाई कसरी व्यवस्थापन गर्ने भन्ने सवालमा विभिन्न खालका विचारहरू संरक्षणकर्मी र सरकारी निकायबाट आउन थालेको छ । मानिस र पशुलाई आक्रमण गरेर नियन्त्रणमा लिइएका बाघलाई समस्याग्रस्त भनिन्छ । हाल देशभर त्यस्ता १६ वटा बाघ खोरमा छन् । ४ वटा बाघ राख्ने क्षमता भनिएको सदर चिडियाखानामा ६ वटा राखिएको छ । यस्तै, चितवनमा ५, पर्सामा २ र बर्दियामा ३ वटा गरेर १० वटा बाघ खोरमा छन् ।केहीले समस्याग्रस्त बाघलाई प्रदेशस्तरीय खोरहरू बनाएर राख्नुपर्ने तथा केहीले भने विदेशबाट सिकारी बोलाएर मोटो रकम असुल गरेर सिकार गर्न दिनुपर्ने बताएका छन् । बाघविज्ञ चिरञ्जीवी पोखरेल भन्छन्, बाघको संख्या बढाउने त छँदै छ । अबको चुनौती भनेको बाघ र मानिसबीच सहअस्तित्वलाई कसरी कायम राख्ने भन्ने हो । यसका लागि समस्याग्रस्त बाघको पहिचान र व्यवस्थापन महत्त्वपूर्ण पाटो हो ।समस्याग्रस्त बाघ व्यवस्थापनमा सरकारी खर्च अपर्याप्त रहेको भन्दै वन तथा वातावरणमन्त्री वीरेन्द्रप्रसाद महतोले समस्याग्रस्त बाघको सिकार गर्ने अभिव्यक्ति दिएपछि केहीले विरोध गरेका छन् । यद्यपि केही संरक्षणकर्मीले समस्याग्रस्त बाघको सिकार गर्नाले आम्दानी बढ्ने र त्यसले बाघ संरक्षणमा खर्च गर्न टेवा पुर्याउने बताएका छन् ।देशभरका खोर भरिएपछि अब आउन समस्याग्रस्त बाघलाई कहाँ राख्ने भन्ने नयाँ चिन्ता थपिएको छ । चितवन राष्ट्रिय निकुञ्जका प्रमुख संरक्षण अधिकृत दिलबहादुर पुन भन्छन्, कुनै समस्याग्रस्त बाघ आयो भने राख्ने ठाउँ नै छैन ।समस्याग्रस्त बाघ व्यवस्थापनका लागि खोर मात्रै भएर पुग्दैन । त्यसको पालनपोषणमा पनि धेरै धनराशि खर्च हुने गरेको छ । औसतमा एउटा बाघलाई खोरमा पाल्न वार्षिक खर्च १५ लाख हुने राष्ट्रिय निकुञ्ज तथा वन्यजन्तु संरक्षण विभागका उपमहानिर्देशक अजय कार्कीले जानकारी दिए । उनी भन्छन्, दैनिक एउटा बाघलाई ५ केजी मासु मात्रै खर्च हुन्छ । यस्ता बाघलाई पाल्न आवश्यक खर्च जुटाउन नै गाह्रो छ ।बाघको संख्या अझै बढ्दै जाने र सँगै समस्याग्रस्त बाघको संख्या बढ्ने भएपछि व्यवस्थापन जरुरी भइसकेको वन वातावरणमन्त्री महतोले बताए । उनले भने, यसको व्यवस्थापन भनेको विदेशबाट धनाढ्य सिकारीहरू बोलाएर समस्याग्रस्त बाघलाई मार्न दिने हो । उनीहरूबाट उठेको रकम फेरि बाघ संरक्षणमा खर्च गर्न सकिन्छ । एक बाघ मारेबापत २५ मिलियन डलर (करिब २ अर्ब रुपैयाँसम्म) लिन सकिने उनले हालै दिएको एक अभिव्यक्तिले नयाँ बहस सुरु भएको छ । मन्त्री महतोले भनेअनुसार एउटा बाघ मार्नका लागि २५ मिलियन डलर लिने हो भने ५ वटा बाघ मारेर प्राप्त हुने रकमले सिंगो नेपालको वन तथा वातावरण मन्त्रालयको यो आर्थिक वर्षको बजेट बराबरको रकम हुन जान्छ ।करिब दुई दशकभन्दा बढी समयदेखि संलग्न संरक्षणकर्मी नरेश सुवेदी समस्याग्रस्त वन्यजन्तु व्यवस्थापनका लागि प्रतिस्पर्धामार्फत सिकार गराएर आम्दानी गर्न सकिने बताउँछन् । उनी भन्छन्, एक त हामीसँग त्यस्ता समस्याग्रस्त बाघ पाल्ने बजेट नै हुन्न । बरु कसैले करोडौं रकम दिएर त्यस्ता बाघ सिकार गर्छुभन्दा किन नदिने ? त्यो पैसा संरक्षणमा खर्च गरौं न ? उनले खोर राख्दा पनि समस्याग्रस्त बाघको दुःखद मरण हुने र पाल्न आवश्यक बजेट र जनशक्ति नहुने भएकाले विदेशी पर्यटक तान्न सिकार गराउन उपयुक्त हुने बताए ।सुवेदी भन्छन्, सिकार गर्ने भन्ने यदि निर्णय भएमा ग्लोबल टेन्डर गरेर कसले बढी पैसा दिने कबुल गरेर डिपोजिट गर्छ, उसलाई सिकार गर्न अनुमति दिने । समस्याग्रस्त बाघको पहिचान भएपछि उसलाई जानकारी दिने र तत्काल उसको निजी विमानमार्फत नेपालमा अवतरण गरेपछि तोकिएको मितिभित्र उक्त बाघलाई मार्न भन्ने हो ।यस्तो प्रस्ताव आकर्षक सुनिएपछि नेपालमा बाघको संख्यामा ठूलो असर पर्न सक्ने अन्य संरक्षणकर्मीहरू बताउँछन् । बाघ संरक्षणमा नेपालले प्राप्त गरेको उपलब्धि निकै नै कमजोर धरातलमा उभिएको देखिन्छ र कुनै समयमा संख्या फेरि घट्न सक्ने देखिन्छ । समस्याग्रस्त बाघ व्यवस्थापन गर्नका लागि विभिन्न प्रदेशमा बाघको सेञ्चुरी बनाउने, होल्डिङ सेन्टरको स्थापना गरेर राख्न सकिने अर्का संरक्षणकर्मी शिवराज भट्ट बताउँछन् । बर्दिया निकुञ्जका पूर्व संरक्षण अधिकृत रहेका भट्टले शुक्रबार आयोजित एक कार्यक्रममा भने, त्यस्ता ठाउँलाई पर्यटन प्रवर्द्धन गर्न सकिन्छ ।चितवनस्थित थारु कल्चर म्युजियमका अध्यक्षसमेत रहेका भट्टले मन्त्री महतोको अभिव्यक्तिप्रति विरोध गर्छन् । थारुहरूको ऐतिहासिक भूमिबाट निकालेर बाघ संरक्षणका लागि भनेर ३०४० हजार मासिनलाई हटाएर अन्यत्र सार्ने अनि अहिले धेरै बाघ भयो भन्दै सिकार गराउन खोज्नु गलत भएको उनले बताए । उनले कान्तिपुरसित भने, पहिला बाघलाई ठाउ पुगेन भनेर थारुहरूको ऐतिहासिक भूमिबाट हटाएर निकुञ्जको बफर क्षेत्रभन्दा टाढा राखिएको छ । अहिले संख्या बढ्यो अनि पैसाका लागि बाघ सिकार गराउने भन्ने न्यायपूर्ण हुन्न । उनले समस्याग्रस्त बाघको पहिचान गर्ने सवालमा पनि नेपालमा राम्रोसँग अध्ययन नभएकाले पैसा आउँछ भनेर बाघको सिकार गर्न दिने कार्य अत्यन्त गलत भएको बताए ।उनले वनमन्त्री महतोको अभिव्यक्ति गलत भएको बताए । उनी भन्छन्, हामी घरमा पालेको कुकुरलाई त मार्न दिदैनौं । हिजो थारुहरूको ऐतिहासिक भूमिबाट निकालेर बाघ संरक्षण भनेर हटाइयो अनि अहिले पैसा कमाउनका लागि यस्तो काम गर्न दिनु भनेको न्यायोचित हुँदै हैन ।यता राष्ट्रिय निकुञ्ज तथा वन्यजन्तु संरक्षण विभागका उपमहानिर्देशक अजयकुमार कार्की समस्याग्रस्त बाघ व्यवस्थापनका लागि आवश्यक पर्ने बजेट कम भएको बताएका छन् । उनले भने, एउटा समस्याग्रस्त बाघ राख्ने खोर बनाउनका लागि मात्रै एक करोड रुपैयाँ खर्च हुन्छ । समस्याग्रस्त बाघ सिकार सम्बन्धमा विभागको धारणा चाँडै आउने उनले प्रतिक्रिया दिए ।समस्याग्रस्त बाघको सिकार गराउने सवालमा नेपालमा संरक्षणकर्मीहरू विभाजित देखिएका छन् भने संरक्षणको क्षेत्रमा काम गर्दै आएको डब्लूडब्लूएफ नेपाल यस विषयमा प्रतिक्रिया नदिने भन्दै पन्छिएको छ । नेपालमा बाघ संरक्षणमा महत्त्वपूर्ण भूमिका खेलेको डब्लूडब्लूएफ नेपालले यस विषयमा कुनै प्रतिक्रिया दिएन । डब्लूडब्लूएफका नेपाल प्रतिनिधि घनश्याम गुरुङले समस्याग्रस्त बाघ सिकार गराउने सवालमा आफूले केही पनि भन्न नमिल्ने बताए । उनले भने, मैले यस वा नो भन्न सक्ने अवस्था नै छैन । मैले यो विषयमा व्यक्तिगत रूपमा पनि कुनै प्रतिक्रिया दिन मिल्दैन ।संरक्षणविद् एवं वाइल्डलाइफ बायोलोजिस्ट बाबुराम लामिछाने समस्याग्रस्त बाघलाई मार्नेभन्दा पनि बाघ उद्धार केन्द्र बनाउन सुझाव दिन्छन् । उनी भन्छन्, समयमै समस्याग्रस्त बाघलाई पहिचान गरेर त्यसलाई बाघ उद्धार केन्द्रमा लैजान सकिन्छ । अहिलेको अवस्थामा समातेर खोरमा खुवाएर राख्ने गरिन्छ । तर यस्ता बाघको व्यवस्थापन फरक तरिकाले व्यवस्थापन गर्न सकिन्छ । उनले समस्याग्रस्त बाघको पहिचान र तीनको पहिचान आवश्यक रहेको औंल्याउँदै सचेतना अभिवृद्धि गर्न जोड दिएका छन् ।उनका अनुसार पछिल्लो समयमा जनचेतनासँगै बाघका कारण हुने घटनामा कमी आएका छन् । सबैभन्दा मुख्य कुरा समस्याग्रस्त बाघको पहिचान गरेर नियन्त्रण गर्ने महत्त्वपूर्ण हुन्छ । नियन्त्रण गरेर कसरी राख्ने भन्ने कुरामा सरकारले पोलिसी बनाउनुपर्ने उनको भनाइ छ । त्यस्ता बाघलाई टाइगर सेन्टर बनाएर राख्न सकिन्छ, उनी भन्छन्, समयमा नै समस्याग्रस्त हुन सक्ने बाघलाई पहिचान गरेर तिनलाई नियन्त्रण गरे क्षति कम गर्न सकिन्छ । घाँसे मैदानमा विद्यावारिधि गरेका संरक्षणकर्मी श्याम थापा समस्याग्रस्त बाघको व्यवस्थापन जरुरी रहेको बताउँदै अध्ययन र पहिचान गरेर त्यस्ता बाघलाई सिकार गराउन सकिने प्रतिक्रिया दिए ।बाघविज्ञ चिरञ्जीवी पोखरेल समस्याग्रस्त बाघलाई व्यवस्थापनमा सिकार गराउनुको सट्टा एउटा क्षेत्रमा राखेर टाइगर स्याङ्चुअरी बनाउनुपर्ने बताए । उनले भने, समस्याग्रस्त वन्यजन्तुलाई मारेर समस्या समाधान हुन्ने मानसिकता राख्दा त्यो कल्चरको रूपमा विकासित हुन सक्ने खतरा हुन्छ । बरु यस्ता बाघलाई एउटा ठूलो क्षेत्रमा राखेर पर्यटक तान्न सकिन्छ ।अमेरिकी अनुसन्धानकर्ता एवं सहप्राध्यापक नील कार्टर नेतृत्वको टोलीले हालै प्रकाशित गरेको एक अध्ययनमा बाघको सामाजिक सञ्जाल (सोसियल नेटवर्क) को चित्रण गरेको छ । यस्तो सामाजिक सञ्जालको संख्याको स्थिरताका लागि महत्त्वपूर्ण हुन्छ र विभिन्न उमेर लिंगका बाघले यसको स्थायित्वमा भूमिका खेल्ने गर्दछन् । भाले बाघले एउटा निश्चित विचरण क्षेत्र राखेर बसेको हुन्छ । जहाँ ४५ वटा बघिनीसँग बस्छ । यदि त्यो बाघ मर्यो भने अर्को भाले बाघले उसको ठाउँ लिन्छ तर पुरानो भालेको डमरुलाई मारेर आफ्नो सन्तान उत्पादन गर्छ । बाघको सामाजिक सञ्जालको गहिरो अध्ययन नगरी हचुवाको भरमा सिकार गर्दा यसले पुरानै सामाजिक सञ्जाल खल्बल्याउन सक्छ । जस्तो कि, जसमा एउटा भाले बाघ विचरणका लागि लामो दूरी हिँड्छ । यसले विभिन्न समूहमा बाँडिएको संख्यालाई पुलको रूपमा काम गर्ने गर्छ ।उसो त सिकारीलाई बोलाएर बाघ मार्न लगाउँदैमा त्यो समस्याग्रस्त बाघ नै हो भन्ने पहिचान गर्न गाह्रो हुन्छ । हाल समस्याग्रस्त बाघ स्थानीयले भनेको आधारमा नियन्त्रण गर्ने गरिएको छ । तर बाघमा हुने पाटाले मात्रै फरक बाघ हो भन्ने छुट्याउँछ । यस्तै, उनीहरूको अनुवांशिक अध्ययन गरेर मात्रै पहिचान गर्न सजिलो हुन्छ । नेपालजस्तो अनुसन्धान कम भएको क्षेत्रमा यो कार्य गर्न असम्भव हुने देखिन्छ । फेरि समस्याग्रस्त बाघलाई नियन्त्रणमा लिएर एउटा साँघुरो ठाउँमा राखेर सिकारीलाई आऊ मार भन्दा सिकारीलाई चासो नहुन सक्छ । प्रायः अनकन्टार जंगलमा मात्रै सिकारीहरू सिकार गर्ने हुँदा एउटा ठाउँमा राखिएको बाघलाई मार्न उनीहरूको चासो नहुन सक्छ ।सरकारले सिकार सम्बन्धमा त्यस्तो कुनै किसिमको पनि संस्थागत संरचना नभएकाले यसको नियमनको पाटो पनि महत्त्वपूर्ण रहेको छ । नेपाल जस्तो कमजोर व्यवस्थापन हुने मुलुकमा सिकारको नाममा दुरुपयोग र सरकारी कर्मचारीलाई पैसा कमाउने धन्दाको रूपमा हुन सक्ने केही विज्ञले बताएका छन् ।मुलुकको प्रशासनिक संयन्त्र कमजोर हुँदा सिकारीले कतिवटा बाघ कता मर्यो पनि हेर्न सक्ने क्षमता राख्दैन । जस्तो कि त ढुंगागिट्टी उत्खननको नियमन नभएको अवस्थामा सिकार गराउन छाडिदिँदा त्यसले विकराल अवस्था ल्याउने अर्को थरीको चिन्ता छ । बाघको संख्या सधैं बढ्नेभन्दा पनि एउटा समयमा आएर औसत हुन्छ वा संरक्षणका तयारी नपुग्दा संख्या जुनसुकै बेला घट्न सक्ने हुन्छ । प्राकृतिक अवस्थामा मर्नु र सिकार गराएर मार्नुमा धेरै फरक हुने विज्ञको राय छ ।वन तथा वातावरणमन्त्री महतोले समस्याग्रस्त बाघको सिकार गराउने विषय आफ्नो व्यक्तिगत धारणा भएको बताए । तर धारणा भनेकै आधारमा सामाजिक सञ्जालमा जथभावी लेखिएको भन्दै गुनासो गरेका छन् । बाघ दिवसको अवसर पारेर शनिबार सदर चिडियाखानामा आयोजित कार्यक्रममा बोल्दै मन्त्री महतोले भने, समस्याग्रस्त बाघको विषयमा मैले मेरो व्यक्तिगत विचार भनेको हो । तर जथाभावी नकरात्मक कमेन्ट्स आए । समस्याग्रस्त वन्यजन्तुको व्यवस्थापनका अन्य पाटा खोज्न जरुरी छ । उनले विभिन्न मुलुकमा समस्याग्रस्त बाघको सिकार गराएर आम्दानी गर्ने गरेको बताउादै नेपालमा पनि त्यस्ता कार्यक्रम ल्याउन सकिन्छ कि भन्ने आफ्नो धारणा भएको बताए । समस्याग्रस्त बाघको सूची र पहिचान गरेर टेन्डर निकालेर सिकार गराउन सकिने उनको धारणा छ । भन्छन्, बुढो भएर मर्न लागेका, समस्याग्रस्त बाघको सूची र पहिचान गरेर टेन्डर निकालेर सिकार गराउन सकिन्छ भन्ने मेरो धारणा हो । त्यसबाट आम्दानी पनि हुन्छ संरक्षणका लागि बजेट पनि जुट्छ ।"
लोकतन्त्रको बीपी भाष्य र कांग्रेस बैठक,"बीपीको विचार र आजको राजनीति मेल खाँदैन, दूरी झन्झन् बढ्दो छ । राजनीतिक प्रणाली बीपीको विचार अनुसारकै छ, तर यसको अभ्यास भने नितान्त फरक छ, प्रतिकूल नै छ भन्न सकिन्छ । गणतन्त्र वा संघीयताका कारण यो भएको होइन । लोकतन्त्र भनेको केवल कोरा प्रणाली होइन जुन संविधान, कानुन र नियमले यसलाई सहीसलामत राखिदेओस्Ù यो संस्कार र मूल्य पद्धति पनि हो । मुख्य कुरा यसको अभ्यास गर्ने पात्रको राजनीतिक नैतिकता, बुझाइ र व्यवहारमा निर्भर हुन्छ । चाहे कांग्रेस होस् वा कम्युनिस्ट, राजनीतिक दलहरू अहिले आफ्नो उद्देश्यबाट विमुख भएका छन्, चरित्र गुमाएका छन् । जसरी पनि सत्ता कब्जा गर्नु र त्यसलाई निरन्तरता दिनु नै राजनीतिको धन्दा बनेको छ । खाँचो अहिले लोकतान्त्रिक संस्कृति र चरित्र निर्माणको छ । यो काम पार्टीको हो, कांग्रेस त्यता उन्मुख होस् ।"
पैतृक सम्पत्तिको हकबिना महिला सशक्तीकरण असम्भव,"छोरा र छोरीबीच सम्पूर्ण रूपमा समान व्यवहार भएको तब मात्र मानिन्छ, जब उनीहरूका निम्ति समान अंशसमेत सुनिश्चित हुन्छ । लैंगिक समानताको यस्तो उच्चतम अवधारणा लागू गर्न मुलुकको कानुनले छोरीलाई पनि अंशको हक प्रत्याभूति गरेको छ । तर जतिसुकै शिक्षित होऊन् या सम्भ्रान्त, अपवादबाहेक समाजमा अझै पनि छोरीलाई अंश दिने प्रचलन बस्न सकेकै छैन । केहीले सांकेतिक रूपमा त दिने गरेका छन्, तर छोरासरह छोरीको आत्मसम्मानको कदर गर्दैनन् । पालनपोषण र शिक्षादीक्षामा तुलनात्मक रूपमा लैंगिक विभेद हट्दै गए पनि अंशका मामिलामा भने नेपाली घरपरिवार अझै चरम अनुदार छन् । छोरीहरू अर्काका घर जाने हुन्, उतै अंश पाइहाल्छन् नि, हामीले किन दिनु भन्ने रूढिका कारण वास्तवमा आजपर्यन्त घरपरिवारमै छोरीहरू दोस्रो दर्जाका सन्तान बन्न विवश छन् । मुलुकी देवानी संहिता२०७४ को दफा २०५ मा अंशबन्डा प्रयोजनका लागि सगोलको सम्पत्तिमा पतिपत्नी, बाबुआमा र छोराछोरीलाई अंशियार मानिएको छ । संहिताको दफा २०६ मा प्रत्येक अंशियार अंशको समान हकवाला हुने, अंशबन्डा गर्दा कुनै महिला अंशियार गर्भवती भएमा र निजले जन्माउने शिशु अंशियार हुने भएमा त्यसरी जन्मेको शिशुलाई समेत समान अंशियार मानी निजको अंश भाग छुट्याएर मात्र अंशबन्डा गर्नुपर्ने व्यवस्था छ । तैपनि, विवाह नगरेकी छोरीलाई मात्रै अंश हक हुने कतिपयको गलत बुझाइ छ । जबकि, विवाह र अंश हक आफैंमा फरकफरक मामिला हुन् । अंश हक नैसर्गिक हो, जसलाई विवाहले मेट्न सक्दैन । सन्तानले विवाह गरून्नगरून्, त्यो उनीहरूको स्वतन्त्रताको विषय हो । अंश भने जन्मकै आधारमा स्वतः स्थापित हुने हक हो । हाम्रो संविधानले नै छोराछोरीमा समान वंशीय हक तथा पैतृक सम्पत्तिमा समानताको हक प्रदान गरेको छ । र, वैवाहिक स्थितिका आधारमा छोराछोरीलाई गरिने विभेदकारी व्यवहारलाई स्पष्ट रूपमा प्रतिबन्ध लगाएको छ । संविधानको धारा ३८(१) ले प्रत्येक महिलालाई लैंगिक भेदभावबिना समान वंशीय हक सुनिश्चित गरेको छ । र, धारा १८(५) मा पैतृक सम्पत्तिमाथि लैंगिक विभेदबिना सबै सन्तानको समान हक हुने उल्लेख छ । त्यसमाथि, विवाहित छोरीले पनि अंश पाउने सर्वोच्च अदालतकै नजिर छ । चार वर्षअघि एक फैसलामा सर्वोच्चले महिला भएकै आधारमा या त विवाह रोज या पैतृक सम्पत्ति प्राप्त गर भन्नु महिलाविरुद्धको भेदभाव हुने प्रस्ट पारेको छ । पैतृक सम्पत्तिमा बिहे गरेका छोरीको पनि नैसर्गिक रूपमा अंश हक लाग्ने न्यायालयको व्याख्या छ ।विडम्बना के छ भने, कति छोरीलाई आफ्नो अंश हकबारे जानकारी नै छैन । कानुन थाहा पाउनेले पनि पैतृक सम्पत्ति माग्ने हिम्मत सितिमिति जुटाउन सक्दैनन् । घरपरिवारमा पनि, छोरीलाई अंश दिनुपर्छ भनेर नातै नपर्नेका नाममा घरजग्गा हस्तान्तरण गरिएका उदाहरणसम्म छन् । अंशकै कारण आफ्नै बुबाआमा र दाजुभाइबाट हिंसा भोग्ने महिलाको संख्या पनि बढ्दै छ । विवाहित होऊन् या अविवाहित, आर्थिक मामिलामा आफ्नो जन्मघरमै प्रताडित हुने धेरै छन् । अंश माग्दा दाजुभाइसँग बोलचाल नै टुटेका अनेकन् उदाहरण छन् । यसरी छोरीलाई अंशको व्यवस्था कानुनी हकका रूपमा भन्दा पनि बाबुआमा र दाजुभाइको कृपादृष्टि मा निर्भर छ । यस्तो अवस्थाका बावजुद थोरैले सही, न्यायका निम्ति अदालतको ढोका भने ढकढक्याउन थालेका छन् । यसको सीधा अर्थ हो लैंगिक समानताका लागि नेपाली समाजले अझै लामो बाटो हिँड्नु छ । कानुनी प्रावधानलाई व्यावहारिक रूपमै लागू गर्नु छ । व्यर्थै किन छुच्ची बन्नु भनेर सबै छोरीले आवाज नउठाउन सक्छन्, अभिभावक आफैं जागरुक बन्नुपर्नेछ । शिक्षित घरपरिवारले यस्तो अभ्यास थालेर उदाहरण प्रस्तुत गर्नुपर्नेछ । आआफ्नो ठाउँबाट सबैले सकारात्मक पहल थालेमा क्रमिक रूपमा भए पनि पैतृक सम्पत्तिमा छोरीको हक स्थापित गर्न सकिन्छ । पैतृक सम्पत्तिमा समान हक सुनिश्चित हुनु भनेको साँचो अर्थमा महिलाको सशक्तीकरण गर्नु हो । आर्थिक न्यायबिना कोही पनि महिला अरू स्वतन्त्रताको पनि पूर्ण उपभोग गर्न सक्षम हुँदैनन् । कोही व्यक्ति आर्थिक रूपमा कति स्वतन्त्र छ भन्ने विषयले जुनसुकै हिंसा, भेदभाव र उत्पीडनविरुद्ध उसले कुन रूपमा आवाज उठाउन सक्छ भन्ने निर्क्योल गर्छ । यस्तै, पैतृक सम्पत्ति समान रूपमा बाँडिएमा यसको सकारात्मक प्रभावस्वरूप दाइजो प्रथाको भयावह अवस्थामा पनि कमी आउन सक्छ । अतः महिलामाथि हुने सबै प्रकारका हिंसा अन्त्य गर्न पनि पैतृक सम्पत्तिमा उनीहरूको समान हक व्यवहारतः स्थापित गर्नु अपरिहार्य छ । विवाहित, अविवाहित, एकल महिला र सम्बन्धविच्छेद भएका जोसुकै महिलाले पनि समान पैतृक सम्पत्ति पाउने अवस्था सृजना गर्नैपर्छ । अनि मात्रै वास्तविक अर्थमै लैंगिक समानताको शिखर चढ्न सकिन्छ ।"
मिटरब्याज कि अपराध ?,"राजेश विद्रोही, लहान, सिरहा"
यी भ्रष्टाचारको फाइल कहिले खोल्ने सरकार ?,"गोपाल देवकोटा, जोरपाटी, काठमाडौं"
काण्डैकाण्डले घेरिएका गृहमन्त्री,"भुवनेश्वर शर्मा, चन्द्रागिरि२, काठमाडौं"
'५ लाख ऋणको आडमा लगातार बलात्कार र घरजग्गा कब्जा' समाचारमा  बाट लिइएका केही टिप्पणी:,यस्ता कुकर्महरू थुप्रै छन् । समाजमा यस्ता कुकर्म गर्नेलाई हदैसम्म सजाय हुने कानुन बनाउनुपर्छ अनि मात्रै नियन्त्रण हुन्छ । लोकेन्द्र सिर्पालीयो समाचार पढेर मलाई म भएकामा गिल्टी भैरहेको छ । यस्तो गर्नेलाई जस्तोसुकै सजाय दिए पनि कम हुन्छ । सुनील निसाकरयस्ता सुर्जामानहरू धर्तीमा कति होलान् । समाजमा यस्ता पीडित चेलीहरू कति होलान् । सबैले न्याय पाऊन् । युवराज गुरुङअत्याचार र शोषणको पराकाष्ठा । नरपिचासलाई हदैसम्म कारबाही होस् । भूपेन्द्र क्षत्री
'व्यवसायलाई बाधा पुर्याउने जुनसुकै नीतिगत कसिंगर हटाउँछौं',"तपार्ईं एमाले नेतृत्वको सरकारको पालामा गभर्नर नियुक्त हुनुभएको हो तर अहिले तपाईंलाई नियुक्त गर्नेभन्दा इतर पार्टीको नेतृत्वमा सरकार छ । उसलाई असहयोग गर्न चालु पुँजी कर्जा, ऋण प्रवाह नगर्ने नीति, सेयर बजारमा कडाइ लगायतका काम गरिरहनुभएको भन्ने आरोप छ नि ?कुनै पनि संस्थाको प्रमुख सरकारले नै नियुक्ति गर्ने हो । सरकारमा कुनै न कुनै पार्टीकै मान्छे हुन्छ, यो स्वाभाविक हो । हामीजस्तो मान्छे जसले संस्थाको नेतृत्व गर्नुपर्छ, भोट गर्दाको आस्था हाम्रो कामकारबाहीमा प्रतिविम्बित हुनु हुँदैन । आफ्नो कामकारबाही गर्दा भोटको आस्था राष्ट्र बैंकको काममा प्रतिविम्बित हुँदैन । मेरो धर्म यही हो । तर एमालेबाट विष्णु पौडेल अर्थ तथा उपप्रधानमन्त्री भएर आएलगत्तै तपाईंले चालु पुँजी कर्जा सम्बन्धी मार्गदर्शन सच्याउनुभयो, अरू अर्थमन्त्रीले उठाएका मुद्दामा केही पनि गर्नुभएको छैन त ?आक्षेप त जसले जे लगाए पनि भयो । चालु पुँजी कर्जा मार्गदर्शन संशोधनका लागि बैंकलाई परिपत्र कात्तिक ३० गते लेखिएको हो । त्यसपछि विष्णु पौडेल अर्थमन्त्रीमा आउनुभएको हो । उहाँ आउनुभन्दा अगावैको प्रक्रिया उहाँ आएपछि पूरा भएको मात्रै हो । यो संयोग मात्रै हो ।तपाईंको नेतृत्वको नेपाली टोली गत असार २४ देखि २९ गतेसम्म क्यानडाको भ्यानकुभरमा आयोजित एसियाप्यासिफिक ग्रुप अन मनी लाउन्डरिङ (एपीजी) को वार्षिक प्लेनरीमा सहभागी भएर आयो । बैठकमा केके विषयमा छलफल भयो ? नेपाल सन् २००२ देखि फाइनान्सियल एक्सन टास्क फोर्स (एफएटीएफ) अन्तर्गतको एपीजीको सदस्य छ । एपीजीले आफ्ना सदस्यहरूको मनी लाउन्डरिङ र टेरोरिस्ट फाइनान्सिङ सम्बन्धी क्रियाकलापबारे नियमित अनुगमन गर्छ, जस अनुसार एपीजीले नियमित रूपमा पालो अनुसार सबै सदस्यराष्ट्रहरूको पारस्परिक मूल्यांकन गर्छ । पछिल्लो पटक नेपालको मूल्यांकनको पालो सन् २०२०२१ मै परेको थियो । कोभिड१९ का कारण त्यो मिति पर सरेर, २०२२ डिसेम्बरमा स्थलगत पारस्परिक मूल्यांकनका लागि एपीजीको टोली नेपाल आयो । त्यही टोलीले तयार पारेको प्रतिवेदन गत असार २४ देखि २९ सम्म एपीजीको साधारणसभामा पेस भएको हो । साधारणसभाले पेस भएका पारस्परिक मूल्यांकनका प्रतिवेदनहरूलाई स्वीकृत गर्ने हो । एपीजी आफैंले कुनै पनि राष्ट्रलाई ग्रे वा ब्ल्याक लिस्टमा राख्ने होइन । साधारणसभाबाट पारित भइसकेका रिपोर्टहरूलाई एपीजीले एफएटीएफमा पठाउँछ । यसरी पेस भएका रिपोर्टहरू एफएटीएफले ग्लोबल नेटवर्कमा राख्छ र संसारभरका सदस्यहरूलाई त्यो वितरण गर्छ । उता एपीजीको साधारणसभाले पारस्परिक प्रतिवेदन पारितसँगै त्यो राष्ट्रलाई नियमनको सामान्य, मध्यम र कडा कुन तहमा राख्ने भन्ने पनि निर्णय गर्छ । प्रतिवेदनमा कमजोर सूचक भएको राष्ट्रले कडा (धेरै छिटछिटो अर्थात् ३३ महिनामा), सबै कुरा राम्रो भएको राष्ट्रलाई वर्षमा एक पटक, मध्यम खालका लागि वर्षमा १२ पटक रिपोर्टिङ गर्नुपर्ने हुन्छ । यस पटक एपीजीको साधारणसभामा नेपालको प्रतिवेदनबाट व्यापक रूपमा दुई दिन छलफल भयो । नेपालको स्थलगत मूल्यांकन गरेरै एपीजीलेको टोलीले प्रतिवेदन तयार गरेकाले यहाँको अवस्थाबाट उनीहरू जानकार थिए । हाम्रो ऐन संसद्मा विचाराधीन रहेको र त्यो पारित भयो भने धेरै सुधार हुन्छ भन्ने पनि उनीहरूलाई थाहा थियो । त्यसकारण एपीजीले प्रतिवेदनको सुरुमै जसरी भए पनि ऐन पारित गर्नुपर्छ, त्यो नगरी सुधारको सम्भावना छैन भनेको छ । अहिले हामीले पालना गर्नुपर्ने ४० वटा कम्प्लायन्स (सूचक) मध्ये २१ वटा पूरा गरेका छौं । बैठकमा धेरै सदस्यले ऐन पास गर्न किन ढिलाइ भएको, राजनीतिक प्रतिबद्धता छैन कि भन्ने प्रश्न गरेका थिए । हामीले भर्खर मात्र सरकार परिवर्तन भयो, अहिले वार्षिक बजेटमा छलफल चलिरहेको छ, अब छिट्टै ऐन पारित हुन्छ र त्यसपछि अरू काम गर्न पनि बाटो खुल्छ भनेर उनीहरूलाई आश्वस्त पारेका छौं । एफएटीएफको निगरानीमा पर्नुअघि नै हामीले ऐन पारित गर्छौं, त्यसपछि एक पटक एपीजीको सानो टोली आएर हाम्रो अवस्था हेरिदिएर स्तरमा सुधार गरियोस् भनेका छौं । आउँदो असोज (अक्टोबर २०२३) मा हुने प्लेनरीपछि मात्र हाम्रो प्रतिवेदन ग्लोबल नेटवर्कमा राखिने हो । त्यसअघि नै ऐन मात्र पारित गर्न सक्यौं भने पनि हाम्रो अवस्थामा धेरै सुधार आउनेछ । एपीजीको साधारणसभाले हाम्रो प्रतिवेदन पास गरिरहँदा नेपाललाई अब नियमित रूपमा कडा निगरानी गर्नुपर्छ भन्ने कुरा पनि पारित भएको छ जस अनुसार तीनतीन महिनामा नेपालले रिपोर्टिङ गर्नुपर्छ तर पहिलो वर्षलाई भने उनीहरू पनि अलि लचिलो हुन्छन् । एफएटीएफभित्र पनि इन्टरनेसनल कोअपरेसन रिभ्यु ग्रुप (आईसीआरजी) भन्ने छ । यो एफएटीएफभित्र रहेका विभिन्न समूहमध्ये सबैभन्दा प्रभावकारी हो । यसका सुझावहरू एफएटीएफले मान्छ र सोही अनुसार सदस्यराष्ट्रहरूलाई ग्रे वा डार्क ग्रे वा ब्याक लिस्टमा राख्छ । अब आईसीआरजीको पहिलो बैठकले नेपाललाई मूल्यांकन प्रतिवेदन कमजोर रहेछ, यी विषयहरूमा सुधार गर भनेर सुझाइएको पनि रहेछ, सुधार कति भयो, कहिलेसम्म पूरा गर्छौ, कार्ययोजना पेस गर भन्छ । आउने असोजदेखि अर्को असोजभित्रै हामीलाई ग्रे वा अरू कुनै सूचीमा राख्ने भन्ने हुँदैन । तर त्यो बीचमा हामीले कार्ययोजना र प्रतिबद्धता अनुसार सबै काम पूरा गर्नुपर्छ ।संसद्मा विचाराधीन केही ऐन संशोधन गर्न बनेको विधेयक आउँदो असोजभित्रै पारित हुन सके मात्रै पनि हामी ग्रे लिस्टमा पर्नबाट जोगिन्छौं ?ग्रे लिस्टमा पर्नबाट जोगिन्छौं भन्दा पनि हाम्रो अवस्थामा सुधार हुन्छ भन्ने हो । ऐन पारित हुनासाथ ४० कम्प्लायन्समध्ये हाम्रो ३१ वटा पुग्छ, जसले हामी सुधारोन्मुख भएको देखाउँछ । त्यसपछि ससाना काम गरेपछि बाँकी कम्प्लायन्स पनि पूरा गर्न सकिन्छ । कतिपय कुरा हामीलाई जरुरी हुँदैन तर उनीहरूले आवश्यक देख्ने रहेछन् । जस्तो हातहतियारमा लगानी र कारोबार । हामीकहाँ त्यस्तो सहयोग छँदा पनि छैन र चाहिँदा पनि चाहिँदैन, तर उनीहरूले ती सम्बन्धी पनि ऐनकानुन बनून् भन्ने चाहन्छन् । विगत दुई वर्षदेखि प्रधानमन्त्री कार्यालयमै एउटा समूहले यस सम्बन्धमा काम गरिरहेको छ । यही कारण अनुभवी र दक्ष जनशक्ति पनि तयार भएको छ । उत्कृष्ट रिपोर्टिङ गर्न र जायज प्रतिवाद गर्न पनि सक्ने भएका छौं । तोकिएको समयमा सरकारले र सबै निकायले कम्प्लायन्स पूरा गर्नैपर्छ । अब पनि हेलचेक्र्याइँ गरेर हुँदैन । मौद्रिक नीतिमा पारस्परिक मूल्यांकनबाट प्राप्त सुझावसमेतका आधारमा सम्पत्ति शुद्धीकरणसँग सम्बन्धित निर्देशनहरू जारी गरिने तथा सम्बन्धित कानुनको समसामयिक परिमार्जन गर्न र राष्ट्रिय रणनीति तर्जुमा गर्न सहजीकरण गरिने भनिएको छ । यसमा अलि प्रस्ट पारिदिनुस् न, केके गर्न खोज्नुभएको हो ?अहिले दोस्रो राष्ट्रिय रणनीति चलिरहेको छ । २०८१ देखि अर्को रणनीति बनाउनुपर्छ । नयाँ बन्ने राणनीतिमा सम्पत्ति शुद्धीकरण सम्बन्धमा पारस्परिक मूल्यांकन प्रतिवेदनले सुझाएको विषय समावेश गरिन्छ, ताकि सम्पत्ति शुद्धीकरणका सम्बन्धमा थप प्रभावकारी काम हुन सकोस्, नियमन र अनुगमनको संयन्त्र विकास् हुन सकोस् । त्यसमा राष्ट्र बैंकले सहजीकरण गर्छ । कर्जा र वास्तविक क्षेत्रबीचको कमजोर सम्बन्ध र वित्तीय क्षेत्रमा पछिल्लो समय देखा परेको गैरव्यावसायिक गतिविधिका कारण निष्क्रिय कर्जा बढ्न थालेको छ । गत आर्थिक वर्षको दोस्रो त्रैमासदेखि नै बढ्न थालेको बैंकहरूको खराब कर्जा केही बढ्यो । अर्कातर्फ ऋण तिर्न नसकेर उद्योगीव्यवसायीहरूले आत्महत्या गर्ने घटनासमेत भइरहेका छन् । यो हेर्दा धेरै कडाइ गर्ने स्थितिसमेत छैन । यस्तो अवस्थामा राष्ट्र बैंकले कसरी काम गरिरहेको छ ? हामीले कडा र नरम दुवै किसिमले हेरिरहेका छौं । व्यावहारिक रूपमा पनि हामीले हेरिरहेका छौं । व्यवसायीलाई परेको अप्ठेरो हेरेर सहजीकरण गर्न बैंकहरूलाई पनि निर्देशन दिएका छौं । व्यवसायी र बैंकहरूबीचको सम्बन्ध राम्रो बनोस् भनेर आफ्ना ग्राहकलाई संरक्षण गर्न पटकपटक भनिरहेका हुन्छौं । दबाबपूर्ण तरिकाले कसैलाई अप्ठेरो पर्ने गरी असुलीको काम नगर्न बैंकहरूलाई भनेका छौं । ६ महिना नहुँदै धितो लिलाम गर्न नहुने, ऋणीको फोटो प्रकाशन नगर्नेजस्ता निर्देशन यसकै उपज हुन । वित्तीय प्रणालीप्रति ग्राहकको विश्वास हुनुपर्छ । त्यो गुम्यो भने वित्तीय प्रणालीमा संकट आउँछ । कहीँ कसैले पनि सबैको बचत एकै पटक फिर्ता दिन सक्दैन । अहिले बजारमा बैंकका ग्राहक र ग्राहक नभएको व्यक्तिबाट पनि बैंकिङविरुद्ध गतिविधिहरू भए जसले सर्वसाधारणलाई भड्काउने काम गरे । त्यसो हुँदा वित्तीय प्रणालीप्रति नकारात्मकता बढ्छ । नियतवश अरूलाई भड्काउने काम अपराध हो । लघुवित्तपीडित, सहकारीपिडित, मिटरब्याजीपीडितहरू माइतीघरमा महिनौंदेखि धर्ना तथा आन्दोलनमा छन्, जुन तपाईंले दैनिक हिँड्ने बाटोमै पर्छ । ससाना उद्योगव्यवसाय गर्नका लागि लघुवित्त, सहकारी र मिटरब्याजीकहाँ पुगेका तल्लो वर्गका मानिसहरू अहिले फसेका छन् । यो हाम्रो वित्तीय नीति अर्थात् राष्ट्र बैंकको नीतिगत असफलता होइन ? बिलकुल होइन । ग्रामीण भेगमा वित्तीय पहुँच पुगेन, गरिब र विपन्नले बिनाधितो ऋण पाउन सकेनन् भनेरै सुरुमा राष्ट्र बैंक आफैंले लगानी गरेर लघुवित्तको लाइसेन्स वितरण गरिएको हो । पाँचै विकास क्षेत्रमा लघुवित्त स्थापना गरिएकै हुन् । यसबाट वित्तीय पहुँचमा योगदान पनि पुगेकै छ । तर जब प्रतिस्पर्धा बढ्दै गयो, त्यसपछि विकृति सुरु भयो । यही कारण २०७७ साउन १ देखि लघुवित्तको लाइसेन्स बन्द गरियो । लघुवित्त त्यति बेला १०१ वटा पुगेका थिए, अहिले घटेर ५७ वटामा झरेका छन्, यो क्रम जारी छ । लघुवित्तहरू सामाजिक बैंकिङ सेवाप्रति उत्तरदायी हुनुपर्नेमा नाफामुखी भए । उनीहरूले ग्रामीण बैंकिङको अवधारणा पछ्याउनुभन्दा पनि व्यावसायिक बैकिङ गर्न थालेकाले यो अवस्था आएको हो । यद्यपि यो विकृति सुधारका लागि राष्ट्र बैंक कटिबद्ध भएर लागेको छ । राष्ट्र बैंकले लघुवित्तको ब्याज, लाभांश लगायतमा सीमा तोकिदिएको छ । लघुवित्तलाई १५ प्रतिशतभन्दा बढी ब्याज नलिन भनेका छौं, कहीँकतै कुनै बहानामा त्यसभन्दा बढी ब्याज लिएको भए सिधै हामीलाई उजुरी गर्न भनेका छौं । त्यसका लागि छुट्टै डेस्क पनि स्थापना गरेका छौं । प्रत्येक ऋणीलाई परेको समस्या हामी हेर्छौं भनिरहेका छौं, तर पनि के कारणले आन्दोलन भइरहेको छ, बुझ्न सकिएन । नेपाली अर्थतन्त्रमा सहकारीको पनि त्यत्तिकै ठूलो योगदान छ । खास गरी बचत तथा ऋण कारोबार गर्ने सहकारीमा विकृति आयो । उनीहरूले सहकारीको सिद्धान्तभन्दा बाहिर गएर काम गरे । वित्तीय प्रणालीमा तरलता अभाव भएको बेला उनीहरूलाई पनि दबाब पर्यो र यो अवस्था आयो । विद्यमान समस्या समाधानका लागि सुझाव दिन भन्दै सरकारले अनुसन्धान कार्यदल पनि बनाएको छ । यो वर्षको बजेटमा सहकारी नियमनका लागि विशिष्टीकृत संयन्त्र बनाउने पनि भनिएको छ । हामी आशावादी छौं, यी काम हुन्छन् । यद्यपि बचत फिर्ताका लागि केही समय सहकारीलाई अप्ठेरो पर्न सक्छ । कुनै पनि संस्थाले सबैको पैसा फिर्ता दिनैपर्छ । नागरिकको बचत कहीँकतै लगानी त भएकै छ, कुनै न कुनै दिन त्यसबाट असुल गर्न सकिन्छ । तर पनि बचतकर्ताले ढिलोचाँडो पैसा फिर्ता पाउँछन् । मिटरब्याजी सम्बन्धमा विरोधाभास देखिन्छ । एकातिर मिटरब्याजीले समस्या पुर्याए भन्दै आइएको छ भने अर्कोतिर लघुवित्तलाई गाउँमा जान नदिऔं भनिन्छ । लघुवित्तले सेवा दिँदा त मिटरब्याजी कम हुनुपर्ने हो । त्यहाँ अर्को खालको विकृति पक्कै छ । दूरदराजका गरिब, विपन्न नागरिकले पनि सहज रूपमा बैंक तथा वित्तीय संस्थाहरूबाट पुँजी पाउने नीति नहुँदा नागरिकहरू सहकारी तथा मिटरब्याजीकहाँ गए । राष्ट्र बैंककै वित्तीय साक्षरता आधार प्रतिवेदनले झन्डै ७१८३ प्रतिशत वयस्क जनसंख्या बचत तथा ऋणका लागि साहुमहाजनकै भर पर्नुपर्ने अवस्था रहेको देखाएको छ । तपाईंहरूबाट लाइसेन्स पाएका संस्थाबाट सहज रूपमा सेवा पाएका भए पक्कै पनि यो अवस्था आउने थिएन । यहाँनेर तपाईंहरू र नीति असफल भएजस्तो लाग्दैन ? साथीभाइ, छरछिमेकमा सापटी, ऐंचोपैंचो लिने नेपालको परम्परागत प्रचलन हो । सबै ग्रामीण भेगमा वित्तीय संस्था पुगिसकेको छैन, यसकारण पनि केही विकृति भए होलान् । सबै स्थानीय तहमा वाणिज्य बैंक पुगे पनि धेरै ठाउँमा पुग्न बाँकी नै छ । वित्तीय पहुँच विस्तार नियमित प्रक्रिया हो । सबै स्थानमा एकै पटक पहुँच पुर्याउन सकिन्छ भन्ने हुँदैन । हामीले यो वर्ष पनि वित्तीय साक्षरता सम्बन्धी अध्ययन गरिरहेका छौं । खास गरी मधेश प्रदेशमा केन्द्रित भएर अध्ययन अघि बढाएका छौं । वाणिज्य बैंकका शाखामार्फत लघुवित्तको सेवा ग्रामीण भेगमा पुर्याउन सकिन्छ कि भनेर हामी प्रयास गरिरहेका छौं । रोजगारीको अवसर खोज्दै हालसम्मकै बढी अर्थात् ७ लाख ७१ हजारभन्दा बढी नेपाली युवा गत वर्ष बिदेसिए । मन्दीका कारण झन्डै ३५ प्रतिशत सटर खाली भइसके । यो के कारणले सृजना भएको हो ? अहिलेको अवस्था कसरी सुधार हुन्छ ? अर्थतन्त्रमा उतारचढाव आइरहन्छ । कमजोर रोजगारी, आन्तरिक उत्पादन र माग पनि कमजोर रहेकाले यो वर्ष अर्थतन्त्र शिथिल छ । अर्थतन्त्र शिथिल भइरहँदा पनि बाह्य क्षेत्र लगायत केही हाम्रा सूचकहरू राम्रा छन् । यस्तो अवस्थामा ती सूचकहरू पनि कमजोर भइदिएका भए मुलुक संकटकै डिलमा पुगिहाल्थ्यो । सरकारी वित्तमा पनि समस्या छ । अहिलेको समस्या एकै पटकमा समाधान हुँदैन । यसलाई क्रमशः सुधार गर्दै लैजानुपर्छ । विदेश जानेलाई नजाऊ भन्न सकिँदैन । त्यसका लागि नेपालमै रोजगारी उपलब्ध गराउन सक्नुपर्छ । अर्थतन्त्रमा गतिविधि बढाउन सार्वजनिक खर्च समयमै गर्नुपर्छ । सरकारले लिने ऋणको तालिका पनि सोही अनुसार बनाउनुपर्छ । बजारको माग नै बढ्न त समय लाग्दा तर बजारलाई चलायमान बनाउन त्यत्ति गाह्रो नहोला । अर्थतन्त्रमा यो अवस्थामा आउनुमा बाह्य कारण बढी जिम्मेवार छ कि आन्तरिक नीति तथा कामकारबाहीको ढाँचा नमिलेको हो ? धेरै हदसम्म आन्तरिक कारणले नै अर्थतन्त्र यो अवस्थामा पुगेको हो । मूल्यवृद्धि लगायतको कारण बाह्य पनि हो । त्यसबाहेक आन्तरिक नीति, कार्यशैली लगायतका कारणले समस्या भएको जस्तो लाग्छ । बाह्य कारण छैनन् । तर पनि हामी धेरै आत्तिइहाल्नुपर्ने अवस्था छैन । बिग्रिसकेको कुरा सुधारिन समय लागेको मात्र हो । अर्थतन्त्र कुन तहसम्ममा बिग्रिएको हो ? योभन्दा तल जाने अवस्था छ कि छैन ?अर्थतन्त्र थप बिग्रने अवस्था छैन । अब सुधार कुन गतिमा हुन्छ भन्ने महत्त्वपूर्ण पक्ष हो । आर्थिक शिथिलताको असर व्यक्तिव्यक्तिका चुलासम्म परेको छ । मेरो अनुरोध, सबैले कहिलेकाहीँ सहनुपर्छ । अप्ठेरो बेलामा कसरी हुन्छ, जोगिनुपर्छ । म भोलिको लागि निकै आशावादी छु । नेपाल भरपूर सम्भावना भएको ठाउँ हो । यसका लागि सबैले आआफ्नो ठाउँबाट धेरै काम गर्नु छ । ढिलोचाँडो सुधार आउनेछ । त्यसमा राष्ट्र बैंकले निरन्तर सहयोग गरिरहेको छ । वित्तीय क्षेत्रको स्थायित्वलाई असर पुर्याउने गैरव्यावसायिक तथा उच्छृंखल गतिविधिलाई समेत नियन्त्रण गर्न सहयोग पुग्ने गरी विद्यमान बैकिङ कसुर ऐन२०६४ मा समसामयिक संशोधन गर्ने भन्नुभएको छ । ऐनमा केकस्तो व्यवस्था राख्न खोजिएको हो ?हाम्रो कर्तव्य निक्षेपकर्ताको बचत सुरक्षित गर्नु पनि हो । यस्ता गतिविधिमार्फत बचतकर्ताको बचतमा समस्या आउने अवस्था सृजना गराउने व्यक्तिलाई पनि बैंकिङ कसुर लाग्ने व्यवस्था ऐनमा थप गर्न खोजेका हौं । विद्यमान ऐनमा उक्त व्यवस्था छैन ।"
तोकिएन कामचलाउ,"कोशी प्रदेशमा कामचलाउ सरकारको विवाद चुलिँदै गएको छ । प्रदेश प्रमुख परशुराम खापुङले कामचलाउ सरकारको मुख्यमन्त्री नतोकेकाले विवाद चुलिएको हो । यसले कोशी प्रदेश शुक्रबारदेखि सरकारविहीन छ ।सर्वोच्चको आदेशपछि शुक्रबार साँझ एमाले नेता हिक्मतकुमार कार्कीको निवासमा सुरक्षाका लागि आएको सेनाको टुकडी शनिबार बिहान फर्केको छ । कार्कीले शुक्रबार साँझ आफ्नो निवासमा सुरक्षाका लागि आएका सेनाको टुकडी शनिबार बिहान ८ बजेतिर विराटनगरको कोशी परियोजनास्थित मुख्यमन्त्री निवासमा गएको बताए । मुख्यमन्त्री निवासमा बसेका तत्कालीन मुख्यमन्त्री उद्धव थापाले निवास नछोडेकाले त्यसमा जबर्जस्ती बस्न जाने कुरा हुँदैन । सर्वोच्चको फैसला स्पष्ट छ, जुन विन्दुबाट संविधान डिरेल भयो, त्यही विन्दुमा फर्काएपछि आफू कामचलाउ सरकारको मुख्यमन्त्री भइहाले नि, उनले भने, तर, त्यो आदेश कार्यान्वयन गर्ने ठाउँमा रहेका प्रदेश प्रमुख र नेपाल सरकारले गरेन भने फेरि अदालतको ढोका ढकढक्याउनुको विकल्प रहँदैन ।सर्वोच्चको आदेशले प्रदेश सरकार असार १७ मै पुगेकाले प्रदेश प्रमुख खापुङले तत्कालीन मुख्यमन्त्री एमालेका कार्कीलाई कामचलाउ सरकार तोकेको पत्र दिनुपर्ने संविधानविद्हरूको भनाइ छ । अधिवक्ता टीकाराम भट्टराईले जुन विन्दुबाट संविधान मिचिएको छ, त्यही विन्दुबाट नयाँ प्रक्रिया सुरु गर्नु भनिएकाले असार १७ अघिका मुख्यमन्त्री हिक्मतकुमार कार्की कामचलाउ हुनुपर्ने बताए । जुन नियुक्ति बदर भइसक्यो, त्यही नियुक्तिका मुख्यमन्त्री कसरी रहन्छन् ? उनले भने, यो भनेको प्रदेश प्रमुख र मुख्यमन्त्री थापाको चरम पूर्वाग्रह र अनदेखा हो ।प्रदेश प्रमुख खापुङले मुख्यमन्त्रीमा दाबी पेस गर्ने निर्णय शुक्रबार गरे पनि कामचलाउ सरकारको विषयमा मौन देखिएका छन् । मुख्यमन्त्री तथा मन्त्रिपरिषद्को कार्यालयको बेबसाइटमा मुख्यमन्त्रीमा थापा नै छन् । कार्यालयमा पनि उनकै नाम छ । प्रदेश प्रमुख कार्यालयका प्रवक्ता नरेन्द्र श्रेष्ठले शुक्रबार कामचलाउ सरकारको विषयमा प्रदेश प्रमुखबाट कुनै निर्णय नभएकाले यसबारे थप बोल्न नसक्ने बताए । सर्वोच्च अदालतको पूर्ण इजलासले जुन विन्दुबाट संविधानको प्रयोग र पालनामा त्रुटि भएको हो, सोही अवस्थाबाट संविधानसम्मत् तवरले प्रक्रिया अगाडि बढाउनु मनासिब हुने देखिएको हुँदा साउन १७ भित्र संविधानको धारा १६८ को उपधारा (२) बमोजिम प्रदेशसभाको बहुमत प्राप्त गर्न सक्ने प्रदेशसभाको सदस्यलाई मुख्यमन्त्री पदमा नियुक्त गर्नँ भन्ने परमादेश जारी गरिदिएको छ । कांग्रेसका प्रमुख सचेतक भूपेन्द्र राईले सर्वोच्च अदालतले प्रदेश सरकारलाई असार १७ मा पुर्याइदिएकाले त्यो आदेश शिरोधार्य गरेको प्रतिक्रिया दिएका छन् ।"
हेडसर फेर्दै दिक्तेल रूपाकोट,"(खोटाङ)शैक्षिक गुणस्तर सुधार्न भन्दै मझुवागढी नगरपालिकाले पालिकाभित्रका सबै सामुदायिक विद्यालयका प्रधानाध्यापक फेर्ने भएको छ । कतिपय विद्यालयमा मापदण्ड नपुगेका प्रधानाध्यापक रहेको, पठनपाठनमा समस्या देखिएको, शैक्षिक गुणस्तर खस्कँदै गएको र शिक्षालाई थप सुदृढीकरण गर्न भन्दै कार्यरत प्रअलाई हटाएर नयाँ चयन गरिने नगरपालिकाले जनाएको छ । योग्य व्यक्तिको छनोट गर्न लामो समयदेखि कार्यरत प्रधानाध्यापकलाई तत्काल काम चलाउका लागि साउन ७ को नगरकार्यपालिका बैठकले निमित्त प्रअका रूपमा जिम्मेवारी दिएको नगरप्रमुख तीर्थराज भट्टराईले बताए । संघीय शिक्षा ऐन, शिक्षा नियमावली र नगरको शिक्षा नियमावलीबमोजिम दक्ष प्रअ नियुक्ति गर्न लागिएको उनले बताए ।नगरपालिका क्षेत्रभित्रका ९३ सामुदायिक विद्यालय छन् । त्यसमध्ये २१ माध्यमिक, १ देखि ५ कक्षासम्मका ५८ वटासहित ७२ वटा आधारभूत तहका छन् । ती विद्यालयमा कार्यरत प्रअलाई जिम्मेवारीबाट हटाएको शिक्षा शाखा प्रमुख तीर्थ विश्वकर्माले बताए । २१ माविमा चार जना निमावि तहका, एक निमावि राहत र नौ जना प्राथमिक तहको शिक्षक प्रअ थिए । १४ आधारभूत विद्यालय (१८ सञ्चालित) मध्ये १३ जना प्रावि तहका शिक्षक प्रअ कार्यरत थिए । प्रावि (१५) मा सञ्चालित विद्यालयमा मात्र योग्यता पुगेका प्रअ रहेको शिक्षा शाखा प्रमुख विश्वकर्माले बताए । सबै विद्यालयका प्रअको म्याद समाप्त गरेपछि अब नयाँ प्रअ चयनको प्रक्रिया बढाइने भएको छ । शैक्षिक गुणस्तर बढाउन शिक्षासम्बन्धी ऐन कानुनका आधारमा नयाँ प्रअ छनोट प्रक्रिया बढाइने नगरप्रमुख भट्टराईले बताए । उनका अनुसार नगर शिक्षा समिति अध्यक्षको संयोजकत्वमा विज्ञसहितको समितिले प्रअ छनोट गर्ने छ । यसमा कुनै राजनीतिक गन्ध नआउने गरी निष्पक्ष र शिक्षाको गुणस्तर दिन सक्ने योग्य प्रअ छनोट गरिनेछ, नगरप्रमुख भट्टराईले भने, स्थायी भएको ५ वर्ष पुगेको नगरभित्र सम्बन्धित तहमा कार्यरत शिक्षकले आवेदन गर्न सक्ने गरी १५ दिनको दरखास्त आह्वान गरेर छनोट प्रक्रिया बढाउँछौं । नगरपालिकाको यो कदमप्रति नगरक्षेत्रभित्रका सबै शिक्षक तथा संघसंगठन छनोट प्रक्रियालाई पर्खेर हेर भन्ने अवस्थामा रहेको दिक्तेलस्थित सरस्वती माविका शिक्षक धनीराम राईले बताए ।"
अख्तियार छानबिनले कर्मचारी त्रसित,"ओखलढुंगा (कास) एक महिनायता जिल्लाका दुई स्थानीय तहमा भएको अनियमिततालाई लिएर अख्तियारले विशेष अदालतमा मुद्दा दायर गरेपछि जनप्रतिनिधि र कर्मचारी त्रसित बनेका छन् । असार ७ मा मोलुङ गाउँपालिकाका तत्कालीन प्रमुख प्रशासकीय अधिकृत, वडा नं २ का अध्यक्ष, प्राविधिकसहित सात जनाविरुद्ध मुद्दा दर्ता गरेको थियो । अख्तियारले सिद्धिचरण नगरपालिका१० मा भएको विद्युतीकरण योजनामा अनियमितता भएको भन्दै प्रमुख प्रशासकीय अधिकृतसहित १० जनाविरुद्ध पनि विशेष अदालतमा मुद्दा दर्ता गरेको छ । मोलुङ२ मा सडक निर्माण नगरी किर्ते कागजात तयार गरेर ३ लाख ८२ हजार ५० बराबरको योजना फरफारक गरिएको थियो । किर्ते कागज बनाई योजना फरफारक गरेको विषय स्थानीयले प्रशासन र पालिकामा उठाएपछि उक्त रकम उपभोक्ता समितिमार्फत फिर्तासमेत गराएको थियो । गाउँसभाले नै अनियमित भएको रकम पालिकाको कोषमा जम्मा हुने गरी फिर्ता लिने विवादित निर्णय गरेको थियो । अख्तियारले मुद्दा दर्ता गरेपछि दोस्रो कार्यकालका लागि निर्वाचित वडा २ का अध्यक्ष टंक कार्की निलम्बित भएका छन् । सिद्धिचरण१० मा विद्युतीकरणका नाममा खरिद गरिएको विभिन्न सामग्रीको भुक्तानी गर्न नमिल्ने ४ लाख ७७ हजार ८ सय ९९ रुपैयाँ भुक्तानी गरेको भन्दै अख्तियारले १० जनाविरुद्ध विशेष अदालतमा मुद्दा दर्ता गरेको हो । हाल खोटाङका प्रमुख जिल्ला अधिकारी रहेका खतिवडालाई गृह मन्त्रालयले आइतबार नै निलम्बन गरेको छ । अख्तियारले साना योजनाका विषयमा समेत धमाधम मुद्दा चलाउन थालेपछि स्थानीय तहका तत्कालीन र बहालवाला जनप्रतिनिधि त्रसित भएका छन् । जिल्लाका आठमध्ये धेरैजसो स्थानीय तहका योजनामा अनियमितता भएको उजुरी अख्तियारमा पुगेका छन् ।"
नेटवर्किङमा चोर बाटोबाट विदेशी लगानी,"(काठमाडौं)वाणिज्य आपूर्ति तथा उपभोक्ता संरक्षण विभागले ०७९ माघ २६ मा जारी गरेको बीसबुँदे निर्देशनको बुँदा ११ मा भनिएको छ वस्तुको प्रत्यक्ष बिक्री वा नेटवर्किङ वा अन्य जुनसुकै किसिमको कार्य गर्ने कुनै पनि विदेशी कम्पनीको प्रत्यक्ष वा अप्रत्यक्ष शाखा वा सञ्जालका रूपमा रहेर कुनै पनि कार्य जिम्मेवारी वा भूमिका निर्वाह नगर्नुहुन । निर्देशनले वस्तुको प्रत्यक्ष बिक्री वा नेटवर्किङमा विदेशी कम्पनीको प्रत्यक्ष वा अप्रत्यक्ष शाखा वा सञ्जालमा पूर्ण बन्देज गरेको छ । तर आफ्नै निर्देशनविपरीत विभागले विदेशी कम्पनीका एजेन्टलाई भटाभट स्वदेशी मान्यता दिइरहेको छ । विदेशी कम्पनीकै हकमा विदेशी लगानी तथा प्रविधि हस्तान्तरण ऐन ०७५ र लगानी बोर्डमार्फत लगानी ल्याउन सकिन्छ । तर वस्तुको प्रत्यक्ष बिक्री वा नेटवर्किङका रूपमा खुलेका यी कम्पनी उद्योग विभागमा दर्ता भएका छैनन् । विदेशी लगानी तथा प्रविधि हस्तान्तरण ऐनअनुसार यिनमा लगानी आएको छैन । व्यापार गर्न हामीले विदेशी लगानीलाई स्वीकृत दिएका छैनौं, वस्तुको प्रत्यक्ष बिक्री गर्ने कम्पनी उद्योग विभागमा दर्ता गर्नै मिल्दैन, विभागका विदेशी लगानी तथा प्रविधि हस्तान्तरण शाखाका निर्देशक शंकरसिंह धामीले भने, यस्ता कम्पनीलाई विदेशी लगानी ऐनबाट स्वीकृति दिइन्न । तर वस्तुको प्रत्यक्ष बिक्री ऐन ०७४ र वस्तुको प्रत्यक्ष बिक्री नियमावली ०७६ को आडमा पर्याप्त अध्ययनबिनै वाणिज्यले विदेशी कम्पनीका एजेन्टलाई शाखाका रूपमा इजाजत दिएको छ । विभागले ०७७ असार १६ देखि हालसम्म १७ कम्पनीलाई इजाजत दिएको छ । अनुमति पाएका कम्पनीमध्ये आधा त विदेशी नेटवर्किङ कम्पनीका एजेन्ट नै हुन् । तिनले पिरामिड शैलीमा नेटवर्किङ धन्दा चलाइरहेका छन् । तर कानुनको धज्जी उडाउँदै विभागले इजाजत वितरण गरिरहेकै छ । इजाजत पाएका १७ कम्पनीमध्ये ८ वटा विदेशी कम्पनीका शाखा हुन् । कागज किर्ते गरेको विदेशी कम्पनीको एजेन्टलाई स्वदेशी मान्यता दिइएको छ, उद्योग वाणिज्य तथा आपूर्ति मन्त्रालयका एक अधिकारीले भने, कम्पनीहरूको व्यापारिक योजना मनलाग्दी छ । विदेशी कम्पनीको योजना बनाएर पेस गरिएको छ । मनलागी गरिरहँदा विभागले पर्याप्त अध्ययनबिनै इजाजत दिन हतारो गर्यो । वस्तुको प्रत्यक्ष बिक्रीको इजाजत पाएको न्यु विवेक इन्टरप्राइजेज प्रालि विदेशी डीएक्सएन कम्पनी हो । यसको मुख्य कार्यालय मलेसियामा छ । हेल्दी लिभिङ नेपाल प्रालि भेस्टिज मार्केटिङ प्रालिको एजेन्ट रहेको ती अधिकारीको दाबी छ । भेस्टिजको मुख्य कार्यालय भारतमा छ । भारतीय कम्पनी प्रोभिडा मार्केटिङ प्रालिको एजेन्टका रूपमा गोल्डेन नेपाल मार्केटिङ प्रालिले काम गरिरहेको ती अधिकारीले जनाए । गोल्डेन नेपालले पनि इजाजत पाइसकेको छ ।ग्लोबल ओरियन्स नेपाल प्रालि पनि भारतीय कम्पनी ओरियन्स ग्लोबल मार्केटिङ प्रालिको एजेन्ट हो । क्युनेट मलेसियाले पनि अवर्जन ट्रेडिङ प्रालिका रूपमा इजाजत पाएको छ । इन्डियाकै कम्पनी आर्टस युनिसाइन्स प्रालिको शाखाका रूपमा प्राइम आर्टस प्रालिले इजाजत पाएको छ, ती अधिकारीले भने । इलाइट म्याग्नेसा प्रालि पनि भारतीय कम्पनीकै शाखा रहेको ती अधिकारीको दाबी छ । मुख्य कार्यालय भारतमा रहेको म्याग्नेसा इन्टरप्राइजेज प्रालिको शाखा रहेको उनको भनाइ छ । प्रत्यक्ष बिक्रीको इजाजत पाएको अपी लाइफ इन्टरनेसनल प्रालि इन्डियाको समी डाइरेक्ट मार्केटिङ प्रालिको एजेन्ट रहेको ती अधिकारीले जनाए । इजाजत पाएका धेरैजसो कम्पनीको शाखा सञ्जाल सबै विदेशमा छ । स्वदेशमा विदेशी कम्पनीको नक्कली शाखा खडा गरेर काम भइरहेको छ । ती कम्पनीले धमाधम नेटवर्किङको काम गरिरहेका छन् । स्वदेशी लगानीसमेत विदेश गएको छ । वस्तुको प्रत्यक्ष बिक्री ऐन विशुद्ध नेपाली कम्पनीका लागि हो । तर विदेशी एजेन्टमार्फत काम भएको छ । विदेशी कम्पनीका सामान बेच्नकै लागि यहाँ एजेन्ट कम्पनी खडा गरियो । कानुनले एजेन्टका रूपमा दर्ता गर्न बन्देज गरेको छ । वाणिज्य विभागका एक अधिकारीले भने, तर सुरुदेखि नै माफियाकरण हाबी भयो । सुधार गर्न निर्देशन दिए जस्तै गरेर पत्र लेखिन्छ । व्यापारीलाई तर्साएर बार्गेनिङ गर्नेबाहेक केही काम भएको छैन । यसले स्वच्छ हिसाबले काम गर्ने कम्पनीलाई समस्या भएको छ ।विभागको २० बुँदे निर्देशनले वस्तुको प्रत्यक्ष बिक्री वा नेटवर्किङका नाममा विदेशी कम्पनीका शाखा, उपशाखा नेपालमा खोल्न नपाइने उल्लेख गरेको छ । तर धेरै कम्पनीले बिक्री गर्ने वस्तु विदेशी नै छन् । झुक्याउनका लागि थोरै नेपाली वस्तु पनि राखिन्छ अनि त्यसकै भरमा लाइसेन्स दिने गरिएको छ, विभागका ती अधिकारीले भने, मूल्यांकन समितिले पनि हचुवाका भरमा इजाजत दिएको देखिन्छ । सेटिङमा नेटवर्किङ कम्पनी दर्ता भएर खुलेआम ठगी भइरहँदा सरकार मौन बसेको छ । केही कम्पनीले विदेशमा लगानी लगेर अपचलनसमेत गरिरहेका छन् । त्यसैको एउटा उदाहरण हो, नेचर हर्ब्स इन्टरनेसनल प्रालि । नेचर हर्ब्सले ७ वटा देशको लोगो राखेर आफ्ना विभिन्न गतिविधिको प्रचार गर्दै आएको छ । यसको हेडक्वार्टर दुबईमा राखेर काम भइरहेको छ । ती देशमा सञ्चालक को छन् ? यसरी विभिन्न देशको लोगो देखाएर काम गर्न पाइन्छ ? एक व्यवसायीले भने, अध्ययनअनुसन्धान गरे नेपाली पैसा अपचलनको मुद्दासमेत लाग्छ । ऐनको दफा ९ अनुसार कुनै पनि कम्पनीले झूटा विवरण पेस गरेर इजाजत लिए विभागले इजाजतपत्र रद्द गर्न सक्छ । ऐनको दफाको ५५ ले पनि कुनै पनि कम्पनीले झूटो कागजात र विवरण पेस गरेर इजाजत लिएको ठहर भए कालोसूचीमा राख्न सक्ने सुविधा छ । तर २४ वटा स्वदेशी वस्तु राखेकै भरमा विदेशी एजेन्टलाई पनि लाइसेन्स वितरण गरिएको छ । केहीले खुलेआम नेटवर्किङ गरिरहेका छन् । तर कर्मचारी र प्राविधिक नभएको जनाउँदै विभाग अनुगमनमा मौन छ, ती कम्पनीले भने, यसमा पक्कै सेटिङले काम गरेको छ । सबै पक्षलाई राखेर उच्चस्तरीय समिति गठन गरी शाखाका निर्देशक र महानिर्देशलाई छानबिन गर्न जरुरी छ । स्रोतका अनुसार व्यवसायीले नेटवर्किङ धन्दा चलाइरहेको थाहा पाएपछि सुधार गर्न तत्कालीन महानिर्देशक महेश भट्टराईले वस्तुको प्रत्यक्ष बिक्री गर्ने अनुमतिप्राप्त कम्पनीलाई २० बुँदे निर्देशन दिएका थिए । हुलाकमार्फत दिइएको निर्देशनको पत्र केही कम्पनीले बुझेनन् । र, पत्र विभागमै फिर्ता आयो । जनशक्तिको अभाव देखाएर विभाग पन्छिन मिल्दैन । प्रहरी प्रशासन पनि सक्रिय हुन जरुरी छ, विभागका एक पूर्वमहानिर्देशकले भने । उनका अनुसार नेटवर्किङमा केही सांसदले पनि धेरै चासो दिएका छन् । केहीको अप्रत्यक्ष लगानी भएकै कारण तिनले यस्ता कम्पनीलाई इजाजत दिनसमेत दबाब दिएका थिए । प्रहरीदेखि नेताहरूसँग कम्पनीले सम्बन्ध पनि बनाएका छन्, त्यही भएर विभागले नियमन गर्नै चाहन्न, ती महानिर्देशकले भने । वाणिज्य विभागकी कानुन उपसचिव रञ्जु कोइरालाले भने ऐननियमनअनुसार नै इजाजत दिइएको दाबी गन् ि।"
बिमा नवीकरण गर्न विद्युत् आयोजना फकाउँदै बिमक संघ,"काठमाडौं (कास) प्रिमियम दर उच्च भएको भन्दै जलविद्युत् आयोजनाले बिमा नवीकरण गर्न छाडेका छन् । प्रिमियम दर उच्च हुने र चाहिएका बेला भुक्तानीसमेत नपाइने भन्दै जलविद्युत् प्रवर्द्धकले बिमा नवीकरण नगरेका हुन् । बिमा नवीकरण हुन छाडेपछि स्वतन्त्र ऊर्जा उत्पादकहरूको संस्था, नेपाल (इप्पान) र नेपाल बिमक संघ (एनआईए) बीच छलफल भएको छ । पुनर्बिमा कम्पनीले नेपाली जलविद्युत् आयोजनाको पुनर्बिमा गर्नै नमानेको र यसले समस्या भएको बिमक संघका अध्यक्ष चंकी क्षेत्रीले बताए । ऊर्जा क्षेत्रको विकास होस् भन्ने हाम्रो पनि चाहना छ । तर अहिलेको प्रिमियमा बिमा गर्दा लागत पनि उठ्दैन, उनले भने ।निजी क्षेत्रले गर्ने व्यवसायमा नाफा लिनु स्वाभाविक हो, कति नाफा राख्ने भन्नेमा ध्यान दिनुपर्ने इप्पान अध्यक्ष गणेश कार्कीको भनाइ छ । बिमा कम्पनीले एकातर्फ प्रिमियम बढाउने र अर्कोतर्फ जोखिम क्षेत्र घटाउँदै जाने कुरा स्विकार्न सकिन्न, उनले भने, हामी बढी प्रिमियम तिर्न तयार छौं । तर भनेको समयमा दाबी भुक्तानी पाउने, धेरैभन्दा धेरै कुराको जोखिम बहन गर्ने पोलिसी ल्याउनुस् ।पुरानै प्रिमियमलाई प्रवर्द्धकले अस्वीकार गरेका बेला नयाँ प्रिमियम दरलाई कुनै पनि हालतमा स्वीकार गर्न नसकिने इप्पानका वरिष्ठ उपाध्यक्ष मोहनकुमार डाँगी बताउँछन् । यातायातमा दुर्घटना बिमाको सम्पूर्ण जोखिम बिमा कम्पनीले लिए जस्तै जलविद्युत्मा पनि सबै जोखिम ट्रान्सफर गर्न चाहेको इप्पान उपाध्यक्ष उत्तम भ्लोन लामाको भनाइ छ । अहिले बिमाको प्रिमियम बढाउन खाजेको देखिन्छ । तर दाबी परेपछि भुक्तानी पाउने न्यूनतम वा अधिकतम समयबारे पनि प्रस्ट पार्नुपर्छ, उनले भने ।यसअघि प्रतिहजार दुई रुपैयाँ मात्र रहेको जलविद्युत् बिमाको प्रिमियम दर अहिले ७५ रुपैयाँसम्म बनाउने प्रस्ताव बिमा प्राधिकरणमा गरिएको नेको इन्स्योरेन्सका प्रमुख कार्यकारी अधिकृत अशोक खड्काले जनाए । एकैपटक २ रुपैयाँबाट साढे ७ रुपैयाँ प्रिमियम पुर्याउँदा जलविद्युत् प्रवर्द्धकलाई पनि मर्का पर्ने भएकाले त्यसलाई साढे ५ रुपैयाँ कायम गरेर जान सकिने उनले बताए । प्रिमियमको विश्वव्यापी ट्रेन्ड विश्लेषण गरेर दर तोक्न एक समिति बनाउने प्रस्ताव गर्दै त्यतिन्जेल प्रतिहजारको २ रुपैयाँ प्रिमियम लिने गरी बिमा पोलिसी किनिदिन पनि उनले इप्पानसँग आग्रह गरे । प्रवर्द्धकहरूले भने समितिले दिएको प्रतिवेदनअनुसार बढे पनि घटे पनि प्रिमियम तिर्न तयार रहेको भन्दै अहिलेकै अवस्थामा पोलिसी नवीकरण नगर्ने जनाए । छलफलमा बिमाको वैज्ञानिक प्रिमियम कायम गर्न दुवै पक्षबाट ३३ जना सदस्य र २ जना विज्ञ सदस्यसहितको समिति बनाउने सहमति भएको छ ।समितिले सिफारिस गरेको प्रिमियम अहिलेको भन्दा कम वा बढी भए पनि संघ र इप्पान दुवैले स्वीकार गर्ने उनीहरूको भनाइ छ । साविकमा बिमा समितिले एकलौटी रूपमा बिमाको प्रिमियम बढाउने निर्णय गरेपछि व्यवसायीले विरोध गरेका थिए । साविककै प्रिमियम अस्वीकार गरिरहेको अवस्थामा केही समयअघि मात्र बिमा प्राधिकरणले पुनः थप प्रिमियम बढाउन खोजेपछि इप्पानले सरोकारवालसँग छलफल नगरी प्रिमियम नबढाउन चेतावनी दिएको थियो ।"
अलैंचीको भाउ बढ्दा व्यापारीलाई बढी लाभ,"(पाँचथर)पहाडी जिल्लाका किसानको मुख्य आम्दानी स्रोत मानिने अलैंचीको मूल्य सिजन सकिएपछि बढेको छ । कोशीका पहाडी जिल्लामा उत्पादन हुने अलैंचीको मूल्य केही दिनअघि प्रतिमन ५२ हजार पुगेको हो । यसैगरी उत्कृष्ट अलैंची प्रतिमन ५४, मध्यम ५३ र सामान्य गुणस्तरका अलैंची ५२ हजारमा किनबेच भइरहेको फिदिमका व्यवसायी दीपक नेपालले बताए । झापाको बिर्तामोडमा ५४ देखि ५६ हजार रुपैयाँसम्ममा किनबेच भएको थियो । बिर्तामोडमा चलेको मूल्यले फिदिममा पनि अलैंची किनबेच भएको उनले जनाए । यो अलैंचीका लागि अफ सिजन हो, बढेको मूल्य एकाध किसानले मात्रै पाए, भण्डारण गरेर राख्ने र संकलकलाई भने राम्रै भयो, नेपालले भने । अलैंचीको उत्पादन भदौ दोस्रो सातादेखि सुरु हुन्छ । भदौदेखि कात्तिकसम्म बगानबाट निकालिने अलैंची प्रायः किसानले माघभित्रै बेचिसकेका हुन्छन् । त्यसकारण यो बेला बढेको मूल्य हामीकहाँ आइपुग्दैन, याङवरक३ ओयामका किसान वीरेन्द्र योङ्याले भने । किसानले बेचिसकेपछि मूल्य बढ्छ । प्रतिफल व्यापारीले मात्रै पाउँछन् । हामीलाई त कागलाई बेल पाक्यो हर्ष न विस्मात् भनेझैं मात्रै, योङ्याले भने । अलैंची व्यवसायी भने यस्ता नगदे बालीको मूल्य अन्तर्राष्ट्रिय बजारबाटै निर्धारण भएर आउने गरेकाले नेपालका उत्पादकको गुनासो समेट्न नसकिएको टिप्पणी गर्छन् ।भारत र बंगलादेशसहितका बजारमा माग बढे मूल्य बढ्ने र माग घटे मूल्य पनि घट्ने हुन्छ । पछिल्लो समय भारत सिक्किम र भुटानमा पर्याप्त मात्रामा ठूलो दाना भएका अलैंची उत्पादन हुन थालेको छ । यी सब कारणले सिजनमा नेपाली अलैंचीले भाउ नपाउने गरेको अलैंची व्यवसायी महासंघका केन्द्रीय अध्यक्ष निर्मल भट्टराईले बताए । अलैंची पाँचथर, ताप्लेजुङ, इलाम, संखुवासभा र धनकुटासहित पहाडी र उच्च पहाडी जिल्लामा उत्पादन हुन्छ । यो वर्ष सिजनको सुरुमा अलैंची प्रतिमन (४० किलोग्राम) ३१ हजार रुपैयाँमा किनबेच भएको थियो । व्यवसायीहरूका अनुसार अलैंचीलाई गुणस्तरका आधारमा क, ख र ग गरी तीन तहमा विभाजन गरिएको हुन्छ ।ग श्रेणीका अलैंची अहिले पूर्वका बजारमा ५२ हजार रुपैयाँ र क श्रेणीको प्रतिमन ५४ हजारमा किनबेच भइरहेको पाँचथरका अलैंची व्यवसायी अध्यक्ष खेम अधिकारीले जनाए । मध्यम स्तरका अलैंचीको मूल्य ५३ हजार रुपैयाँ छ । ठूलो दाना, राम्ररी सुकेको र धूवाँ नलगाई सुकाइएको अलैंचीलाई क श्रेणीको मापदण्डमा राखिएको पनि उनले बताए । नेपालमा उत्पादित अलैंचीको बजार भारत हो । पूर्वी नेपालमा उत्पादित अलैंची झापाको बिर्तामोड हुँदै भारत छिर्छ । त्यसपछि भारतले तेस्रो मुलुक निर्यात गर्दै आएको छ । अलैंची पूर्वी पहाडी जिल्लाका नागरिकको आम्दानीको भरपर्दो स्रोत हो । अरू अन्न नफल्ने भिरालो खोल्सा र पाखा भित्तामा पनि उत्पादन हुने भएकाले यसलाई खोल्साको सुन भनिने फिदिम३ का किसान धनबहादुर राई बताउँछन् । अलैंचीको मूल्य किसानले तोक्न पाउँदैनन्, व्यापारीले जति भन्यो, त्यतिमै बिक्री गर्नुपर्छ, किसान महासंघ पाँचथरका अध्यक्ष गणेश पोखरेल भन्छन् । अलैंची जस्तै अदुवा र अम्रिसो जस्ता नगदे बालीको न्यूनतम समर्थन मूल्य नतोकिँदा किसानलाई सधैं मर्का पर्ने उनको बुझाइ छ ।अलैंची उत्पादन हुने खास सिजन भदौ, असोज र कात्तिक हो । मंसिर पहिलो साताभित्र सबै किसानले बगानबाट टिपेर प्रशोधनसहित भण्डारणको काम सक्छन् । किसानसँग रहुन्जेल मूल्य बढ्दैन, प्रायःले बेचिसकेपछि बढ्न थाल्छ, त्यो मूल्य किसानले नभएर व्यापारीले मात्रै पाउँछन्, किसानलाई सधैं घाटा, पाँचथरका अगुवा किसान वीरेन्द्र योङ्याले भने । आफूले उत्पादन गरेको अलैंची पहिल्यै बिक्री भइसकेकाले यो मूल्य भण्डारण गरेर राख्ने व्यवसायीले मात्र लिन सक्ने अलैंची किसानको गुनासो छ । पूर्वी पहाडका ताप्लेजुङ, पाँचथर, इलाम र संखुवासभाका किसानको प्रमुख आय स्रोत नै अलैंची हो । विश्वभर १७ हजार टन उत्पादन हुने अलैंची नेपालमा मात्र ७ हजार टन फल्ने कृषि विभागको तथ्यांक छ । नेपालबाहेक भारत, भुटान र इन्डोनेसियालगायत देशमा पनि अलैंची उत्पादन हुन्छ । यतिको परिमाणमा उत्पादित अलैंची भारतबाट भने इलमी, हिमाली र भारत ब्रान्डका नाममा बंगाल र पाकिस्तानलगायत खाडी मुलुकतर्फ जाने गरेको पाइएको छ । आर्थिक वर्ष ०७९८० मा झापाको काँकडभिट्टा नाकाबाट मात्रै २ लाख बोरा अलैंची भारत निर्यात भएको निर्यात प्रवर्द्धन केन्द्रको तथ्यांक छ । मसलाको परिकार, बेकरी सामग्री, सुगन्धित तेल, टिन्चर बनाउन र रक्सी आदि उत्पादनमा अलैंची प्रयोग हुन्छ । नेपालमा चाहिँ सिंहदरबार वैद्यखाना र आयुर्वेदिक औषधि निर्माणका क्षेत्रमा क्रियाशील जडीबुटी कम्पनीले अलैंची प्रयोग गरेर रक्तशोधक, शक्तिबर्द्धक, दम र खोकी आदिको औषधिमा अलैंची मिसाउने गर्छ । हाल पूर्वमा रामसाई, डम्बरसाही, गोलसाही, लसुने र साउनेलगायत आठ प्रजातिका अलैंची उत्पादन हुन्छ । समुद्री सतहबाट ७ सयदेखि २ हजार ३ मिटरसम्मको उचाइ, ७ देखि २० डिग्री सेल्सियस तापक्रम र वार्षिक १५ सयदेखि ५ हजार मिलिमिटरसम्म वर्षा हुने पहाडी जिल्लाका पूर्व र उत्तरी मोहडा भएको सेपिलो जग्गामा यो खेती फस्टाउने कृषि ज्ञान केन्द्र पाँचथरका प्रमुख शालिग्राम भट्टराईले जनाए ।"
भारतमा विकराल बन्दै लोन एपको समस्या,"एजेन्सी पैसाको असाध्यै खाँचो परेकाहरूलाई बिनाधितो र कागजपत्रसमेत खासै जुटाउन नपर्ने गरी अनलाइनमार्फत सहजै ऋण सेवा उपलब्ध गराउने लोन एप हरू भारतमा एक जटिल समस्याका रूपमा देखापरेका छन् । छोटो अवधिका लागि फ्याट्टै ऋण जुटाइदिने यस्ता डिजिटल लेन्डिङ एप बन्द गरिदिन सरकारले गुगल र एप्पललाई निर्देशनसमेत दिएको छ । तर यस्ता केही एप हटाइए पनि नयाँ र फरक प्रकृतिका लोन एप दिनप्रतिदिन बढ्दो क्रममा रहेको समाचारहरूमा उल्लेख छ । भारतमा विकराल बन्दै गएको यस्तो अनलाइन ठगी र दुर्व्यवहारका घटनाको सञ्जाल नेपालसम्मै फैलिएको केही घटनाले पुष्टि गरेका छन् । अनलाइनमा लोन दिने मात्रै नभई जुवा खेलाउनेलगायत गैरकानुनी गतिविधिमा चिनियाँ नागरिकसमेतको संलग्नता भेटिने गरी हुने यस्ता घटनाले साइबर अपराधको बढ्दो जोखिम कुनै एक देशको सिमानामा मात्रै सीमित नरहेको प्रस्ट हुन्छ । सन् २०२२ को फेब्रुअरीमा दुई दिन लगाएर गरिएको एक अपरेसनमा काठमाडौं उपत्यकाका विभिन्न स्थानबाट अनलाइन ऋण दिने (लोन स्क्याम) लगायत गैरकानुनी गतिविधिमा संलग्न दुई चिनियाँ र सयभन्दा बढी नेपाली नागरिकलाई पक्राउ गरिएको थियो । मुख्यतयाः उत्तरी भारतका कम आय भएका व्यक्तिलाई लक्षित उक्त गतिविधिमा चिनियाँहरू काठमाडौंमा आईटी सेवा दिने भन्दै कार्यालय खोलेरै गैरकानुनी ऋण प्रवाहमा संलग्न भएका थिए । केही साधारण कागजात र विवरणको भरमा सजिलै भारु ३ हजारदेखि ३० हजारसम्म दिइने यस्ता अनलाइन ऋण पछि विभिन्न बहानामा महँगो बनाउने तथा तिर्न नसके फोनबाट धम्काउन नेपाली युवायुवतीहरूको प्रयोग भएको प्रहरीले खुलासा गरेको थियो ।भारतको केन्द्रीय बैंक रिजर्भ बैंक अफ इन्डिया (आरबीआई) ले सन् २०२१ मा ६ सय वटा डिजिटल लोन एपहरूलाई अवैध घोषणा गरेको थियो । त्यो बेला २ सयभन्दा बढी यस्ता एप गुगल प्ले स्टोरबाट हटाइएको थियो । तर त्यसयता पनि एप मार्केटप्लेसमा प्रशस्त संख्यामा लोन एप उपलब्ध रहेको र भारतीय प्रयोगकर्ताहरूले जानेर वा अञ्जानमै त्यस्ता एपमार्फत रकम उधारो लिने गरेका अनेक घटना सार्वजनिक हुँदै आएका छन् । इन्डिया टुडेमा प्रकाशित एक समाचारअनुसार हालै मात्र बैंग्लोरका २२ वर्षे एक विद्यार्थीले स्लाइस एन्ड किस नामक चिनियाँ लोन एपबाट लिएको ऋण चुक्ता गर्न नसकेपछि आत्महत्याको बाटो रोजेका थिए । लोन एपहरूबाट ऋण लिन सहज भए पनि ऋण लिइसकेपछिको दबाब, केरकार र धम्की ज्यादतीपूर्ण हुने गरेको पीडितहरूको अनुभव छ । निर्धारित समयमा ऋण नतिर्नेलाई एप प्रतिनिधिले ब्याकमेलसमेत गर्ने गरेका छन् । समयमा ऋण तिर्न नसकेका बैंग्लोरका तेजस नामक ती युवालाई एप प्रतिनिधिले उनको मोबाइलमा रहेका अन्तरंग संवाद, तस्बिर र भिडियो सार्वजनिक गरिदिने जस्ता धम्की दिने गरेका थिए । लोन एपहरू इन्स्टल गरेपछि ती एपमार्फत प्रयोगकर्ताको मोबाइलका सबै विवरण एप प्रतिनिधिको पहुँचमा पुग्छ । मोबाइलमा संवेदनशील सामग्री भए प्रयोगकर्ताको कन्ट्याक्ट लिस्टमा भएका सबैलाई ती सामग्री सेन्ट गरिदिने र संवेदनशील सामग्री नभए एप प्रतिनिधि आफैंले नक्कली अश्लील सामग्री बनाएरसमेत धम्की दिने गरेका छन् । तेजसले सुसाइड नोटमा लोन एपको लफडाबारे खुलाउँदै अभिभावकसँग माफीसमेत मागेर संसार त्याग गरेको उल्लेख गरेका थिए । गत वर्ष चेन्नईका एक सफ्टवेयर इन्जिनियरले पनि लोन एप प्रतिनिधिको डर र धम्की सहन नसकेपछि आत्महत्या गरेको आफ्नो सुसाइड नोटमा जनाएका थिए । भारतमा यस्ता घटना बढ्दै गएपछि संघीय सरकारले प्रदेश सरकारका निकायहरूलाई यस्ता प्लाटफर्महरूले राष्ट्रिय सुरक्षा, अर्थतन्त्र र नागरिकहरूको जीवनमा निम्त्याउने जोखिम दृष्टिगत गर्दै कडाभन्दा कडा कदम चाल्न आग्रह गरेको छ ।छोटो अवधिका लागि पैसा सापटी दिने कुनै पनि एप प्रयोगकर्ताले चलाउनु हुँदैन, इन्डिया टुडेको समाचारमा भनिएको छ, यस्ता एप अवैध रूपमा सञ्चालन भएका हुन सक्छन् । ऋण फिर्ता लिन तिनले अपनाउने विधि ज्यादतीपूर्ण हुन सक्छ । यस्ता एपले कागजपत्रबिना र धितोसमेत नमागी ऋण त दिन्छन् । तर ब्याजदर अचाक्ली महँगो हुन्छ । यस्ता एपले कठिनाइसँग जुधिरहेका, कम आय भएका र विशेषगरी युवायुवतीलाई लक्ष्य गरेर ऋण दिने गरेका छन् ।मिडियानम डटकमका अनुसार पछिल्लो समय एप्पलको एप स्टोरमा यस्ता लोन एपको संख्या बढेको मात्रै होइन, टप फाइनान्स एप्समै अवैध एपहरूको बाहुल्य छ । यसले आइफोन निर्माताको मोडरेसन प्रक्रियामै प्रश्न उठाएको मिडियानमले जनाएको छ । एप्पलले त्यस्ता एप हटाइसकेको दाबी गरे पनि एप स्टोरका टप फाइनान्स एपको सूचीमा हालै मात्र २७ वटा अवैध लोन एप देखिएको एक ट्वीटर प्रयोगकर्ताले उल्लेख गरेका छन् । यस्तै जुलाईमै सार्वजनिक एक घटनामा अहमदाबादका एक १४ वर्षीय किशोरको इमेल आईडी प्रयोग गरेर निर्माण गरिएको क्यान्डीक्यास नामक लोन एप निर्माण गरेका ह्याकरहरूले त्यसबाट ऋण लिनेहरूलाई सताउन घरसम्मै पुग्ने गरेको घटना सार्वजनिक भएको थियो । मुम्बईकी एक महिलाले उक्त किशोरको घरमा फोन गरेर आफूले यस्तो अत्यधिक ब्याज तिर्न नसक्ने भन्दै छाडिदिन आग्रह गरेपछि ती किशोर झसंग भएका थिए । यस्ता घटनाले लोनसम्बन्धी गैरकानुनी कार्यमा संलग्नहरूले कुन हदसम्म गोपनीयता र वैयक्तिक विवरणको दुरुपयोग गर्न सक्छन् भन्ने देखाएको विज्ञहरू औंल्याउँछन् ।"
महाकालीको चार लेन पुल निर्माण अन्तिम चरणमा,"(कञ्चनपुर)महाकाली नदीमा निर्माणाधीन चार लेनको पक्की पुल निर्माण अन्तिम चरणमा पुगेको छ । पहुँचमार्गसँगै पुलको दुवैतर्फ पोखरी निर्माणको काम भइरहेको छ । दुवैतर्फ बन्ने पोखरीको गाइड बन्ड निर्माणाधीन अवस्थामा छ । अहिले गाइड बन्ड भरानको काम सकिएर नदीतर्फको भागमा प्लम कंक्रिट (डुंगा र कंक्रिट मिसाएर बनाइने ब्लक) राख्ने काम भइरहेको महाकाली पुल निर्माण कम्पनी कुमार श्रेष्ठ सीएफईसी जेभीका इन्जिनियर किशोर पाण्डेले बताए । अहिले बर्खाका कारण काम बन्द भएको छ, साउन १५ पछि सुरु हुन्छ, पाण्डेयले भने, दुवैतर्फको पोखरीको गाइड बन्ड भरानको काम सकिएको छ, प्लम कंक्रिट राख्न मात्रै बाँकी छ । प्लम कंक्रिट पनि आधा भागसम्म राखिसकिएको उनको भनाइ छ । पुलको दुवैतर्फ निर्माण हुने २६२६ सय मिटर लम्बाइका पोखरीका लागि गाइड बन्ड (बाँध) निर्माण गर्नुपरेको हो । बाँधमा पोखरीतर्फ ग्राभेल मात्रै रहने र नदीतर्फको भागमा कटान रोक्न प्लम कंक्रिट राख्ने काम भइरहेको इन्जिनियर पाण्डेयले बताए । यसअघि उक्त भागमा २५० किलोभन्दा बढी तौलका ढुंगाको गाइड बन्ड बनाउने डिजाइन गरिएको थियो । ठूलो ढुंगा नभेटिएर काम प्रभावित भएपछि डिजाइन परिवर्तन गरिएको हो । अहिले ग्राभेलको बाँध बनाएर नदीतर्फ प्लम कंक्रिट राखिएको संरचनाले महाकालीको बहाव धान्न सक्छ वा सक्दैन भन्ने विषयमा पनि स्थानीयमा चासो बढेको छ । दुई वर्षअघि महाकालीमा भीषण बाढी आउँदा पुलको पहुँचमार्ग भत्काएको थियो । त्यतिबेला महाकालीमा पानीको बहाव सय वर्षयताकै बढी ५ लाख ४७ हजार क्युसेक पुगेको थियो । नदी बस्ती पसेको थियो । त्यतिबेला गाइड बन्ड निर्माण भएको थिएन । प्लम कंक्रिटसहितको बाँॅधले ५ लाख ८५ हजार क्युसेकसम्मको बहाव धान्न सक्ने निर्माण कम्पनीका इन्जिनियर पाण्डेय बताउँछन् । नदी पनि अहिले पूर्वबाट पश्चिमतर्फ सरिरहेको छ । नदी पुलको बीचभागमा पुगे दुवैतर्फ सुरक्षित हुन्छ, यो बाँध पनि कमजोर छैन, उनले भने, दुई वर्षअघि जस्तै बाढी आए पनि थेग्न सक्छ । २६ सय मिटर लम्बाइको बाँधको उचाइ ७ मिटर छ । गड्डाचौकीदेखि दोधारा चाँदनीको मलेरिया नालासम्मको पुलसहितको ८ किलोमिटर पहुँचमार्गमध्ये अब १७ सय मिटरमा मात्रै कालोपत्रको काम गर्न बाँकी छ । गाइड बन्डसँगै पोखरीभित्रका अन्य संरचना निर्माणको काम सकिएपछि कालोपत्र थालिने निर्माण कम्पनीले जनाएको छ । पुलको दुवैतर्फको भागमा कालोपत्र गर्न बाँकी छ । महेन्द्रनगरतर्फको भाग दुई वर्षअघि महाकालीको बाढीले बगाएको थियो । पुनः भरान गरेर कालोपत्रका लागि तयार पारिएको छ । तीन वर्षअघिदेखि नै पुलमा आवागमन चलिरहेको छ । पुलमै निर्माणको काम चलिरहेका बेला केही अवरोध हुने भएपछि अन्य समयमा भने दोधारा चाँदनीवासीका लागि पुलले निकै राहत पुर्याएको छ । महाकालीपारिको बस्तीलाई यही पुलले सडक सञ्जालसँग जोडेको छ । चार लेनको पक्की पुललाई दोधारा चाँदनीमा निर्माण हुने भनिएको सुक्खा बन्दरगाहको पूर्वाधारका रूपमा पनि हेरिएको छ । पछिल्लो पटक प्रधानमन्त्री पुष्पकमल दाहालको भारत भ्रमणका बेला सुक्खा बन्दरगाहको काम तीन वर्षभित्र सक्ने सम्झौता भएको छ । भारतले निर्माण गर्ने सुक्खा बन्दरगाहको डीपीआर निर्माणको अन्तिम चरणमा छ । सुक्खा बन्दरगाह निर्माणपछि दोधारा चाँदनीसँगै सुदूरपश्चिमकै आर्थिक विकासमा ठूलो फाइदा पुग्ने राजनीतिक दलका नेता र व्यवसायीले बताउँदै आएका छन् । अहिले वीरगन्ज र भैरहवा हॅुँदै नेपाल भित्रिएर आइरहेको मालसामान तथा कच्चापदार्थ दोधारा चाँदनीबाट भित्रिँदा दूरी आधा घटेर ढुवानी भाडासमेत कम हुने व्यवसायीको भनाइ छ ।"
अमेरिका अझै चम्कन बाँकी,"(अकल्यान्ड)महिला विश्वकप फुटबलमा अमेरिकाको प्रवेश त्यस्तो टिमका रूपमा भएको थियो, जसले आफूले लगातार दुईपल्ट जितेको उपाधि रक्षा गर्न सक्ने छ । तर भ्लाट्को एन्डोनोभ्स्कीको टिमको अहिलेसम्मको प्रदर्शनले अमेरिका महिला फुटबलको महाशक्ति रहेकोमा शंका उत्पन्न हुन्छ । लामो समयदेखि अमेरिका महिलाको अन्तर्राष्ट्रिय फुटबलमा सबैभन्दा बलियो टिम छ । अमेरिकाले यसपल्टको विश्वकपको आफ्नो पहिलो खेलमा भियतनामलाई ३० ले हराएको थियो । त्यस खेलमा डेब्यु गरिरहेको टिमविरुद्ध अमेरिकाको जित एकपक्षीय रहने विश्वास थियो । यही अमेरिकाले चार वर्षअगाडि त्यही मोडमा थाइल्यान्डमाथि १३० को फराकिलो जित हासिल गरेको थियो । बिहीबार पछिल्लो खेलमा त नेदरल्यान्ड्सविरुद्ध ११ को बराबरी निकाल्न अमेरिकाले पछाडि रहेको स्थिति उल्टाउनुपरेको थियो । पछिल्लो विश्वकप फाइनलमा अमेरिकाले यही डच टिमलाई हराएको थियो । तर, अहिलेको बराबरीले विश्वकपमा अमेरिकाको लगातार १३ जितको क्रम पनि टुटेको छ । अब मंगलबार लिग चरणको आफ्नो अन्तिम खेलमा अमेरिकाले विश्वकपमा डेब्यु गरिरहेको अर्को टिम पोर्चुगलको सामना गर्नेछ । पोर्चुगलविरुद्ध बराबरी नै अमेरिकालाई नटआउट चरण पुग्न पर्याप्त रहनेछ । तर हारको स्थितिमा त्यो महिला फुटबलकै अहिलेसम्मको सबैभन्दा ठूलो अप्रत्यासित नतिजा हुनेछ । अहिले तत्कालका लागि अमेरिका पक्कै त्यस्तो टिम देखिएको छैन, जस्तो यसको छवि र प्रतिष्ठा रहँदै आएको थियो । प्रशिक्षक एन्डोनोभ्स्की के मान्छन् भने अहिलेको अमेरिकी टिम नयाँ हो । पछिल्ला दुई खेलमा अमेरिकाले उतारेको सुरुआती टिममा चार खेलाडीमात्र त्यस्ता छन्, जसले सन् २०१९ को फाइनलमा नेदरल्यान्ड्सको सामना गरेको थियो । त्यो खेलमा अमेरिका २० ले विजयी थियो । सन् २०१९ को त्यही सफलताको केही समयपछि एन्डोनोभ्स्कीले यसअघिका प्रशिक्षक जिल एलिसको स्थान लिएका थिए । अहिलेका प्रशिक्षक भन्छन्, अहिलेको अमेरिकी टिम नयाँ मात्र छैन, खेलाडीले एक आपसमा मिलेर कमैमात्र खेलेका छन् ।डच टिमविरुद्ध भाग्यमानी बराबरी नतिजा निकालेपछि उनले थपेका थिए, नेदरल्यान्ड्सविरुद्ध दोस्रो हाफमा हाम्रो प्रदर्शन राम्रो रह्यो । टिमको प्रदर्शन प्रत्येक खेलपछि राम्रो भइरहेको छ । मलाई लाग्छ, टिमको प्रदर्शन अबको खेलमा अझ माथिल्लो दर्जाको हुनेछ । नकआउट चरण पुग्नका लागि अमेरिकालाई बराबरी नै पर्याप्त रहे पनि टिमको उद्देश्य भने समूह ई जित्ने नै हुनेछ । त्यसको अर्थ अमेरिका पोर्चुगलविरुद्धको खेल राम्रो अन्तरले जित्न चाहन्छ । समूहको उपविजेतामै सीमित हुने हो भने अमेरिकाले नकआउट चरणमा कडा प्रतिद्वन्द्वीको सामना गर्नुपर्नेछ । पछिल्लो विश्वकपले नै देखाइसकेको थियो, महिला फुटबलको शक्ति समीकरणमा युरोप बलियो हुँदै छ । त्यस विश्वकपको अन्तिम आठमा खेल्ने टिममध्ये सात युरोपकै थिए । प्रत्येकपल्ट युरोपेली महिला फुटबल राम्रो हुँदै आएको छ । नेदरल्यान्ड्सविरुद्धको खेलले युरोपका ठूला टिम विशेषतः इंग्ल्यान्ड, जर्मनी र स्पेनलाई खुसी बनाउने छ । मलाई पनि लोभ छ, अमेरिकाले प्रत्येक खेलमा राम्रो खेलोस् र आफ्नो विपक्षी टिममाथि पूर्णतः छाओस् । आखिरमा फुटबलमा सबैले चाहने यही त हो । तर सबैले के बुझ्न आवश्यक छ भने सबै प्रतिद्वन्द्वी अब बलिया भएका छन् । नेदरल्यान्ड्स पनि आफैंमा निकै बलियो टिम हो । यो यस्तो टिम पक्कै थिएन, जसले हामीलाई सजिलै खेलेर जित्ने अवसर देओस् । अबको खेलमा प्रशिक्षकले सुरुमै को कसलाई मौका दिनेछन्, त्यसैमा सबैको नजर हुनेछ । नेदरल्यान्ड्सविरुद्धको खेलमा प्रभावशाली भूमिका निभाएकी रोस लेभालेले सम्भवतः सुरुदेखि खेल्ने अवसर पाउन सक्छिन् । दोस्रो हाफमा सब्स्टिच्युट खेलाडीका रूपमा छिरेकी लेभालेले नै कर्नरबाट लिन्ड्से होरानका लागि अवसर मिलाएकी थिइन् । त्यसमै बराबरी गोल भएको थियो । लेभाले आफैंको प्रदर्शन सन्तोषजनक रहेको छैन । भलै, उनले सन् २०१९ फाइनलमा एक गोल गरेकी थिइन् । यसपल्टको विश्वकपअघि मात्र उनी चोटमुक्त भएकी हुन् । त्यसैले उनीबाट धेरै अपेक्षा गलत हुन सक्छ । प्रशिक्षक एन्डोनोभ्स्कीले आक्रमणको जिम्माका लागि अगाडि रहेर खेल्ने तीन खेलाडीमै विश्वास राख्ने संकेत छ । यी खेलाडी हुन् एलेक्स मोर्गन, ट्रिनिटी रडमन र सोफिया स्मिथ । प्रशिक्षक थप्छन्, जतिजति बढी हामी सँगै रहेर खेल्नेछौं, हाम्रो प्रदर्शनमा त्यत्तिकै सुधार आउने छ । मैदानमा हाम्रा खेलाडीले जसरी एक भएर खेलिरहेका छन्, यो तथ्यमा म खुसी छु । खेलाडीखेलाडीबीच तालमेल पनि मिलिरहेको छ ।"
विश्वकपमा जमैकाको पहिलो जित,"पर्थ (एएफपी) जमैकाले महिला विश्वकप फुटबल प्रतियोगितामा पहिलो खेल जितेको छ । जमैकाले शनिबार पहिलो पटक विश्वकपमा खेलिरहेको पानामामाथि १० को योग्य विजय हात पार्दै अन्तिम १६ मा पुग्ने सम्भावना बलियो बनाएको छ ।कप्तान एलिसन स्वाबीले दोस्रो हाफको सुरुआतमा कर्नरबाट आएको बलमा हेड गोल गरेपछि जमैकाले पाँचौं पटकको प्रयासमा विश्वकपमा पहिलो विजय हात पारेको हो । पहिलो खेलमा फ्रान्सलाई गोलरहित बराबरीमा रोकेको जमैकाले समूह एफ बाट ४ अंक जोडिसकेको छ । टोलीले फ्रान्ससँगै समान अंक बनाएको छ । ब्राजिलविरुद्ध हुने समूह चरणको अन्तिम खेलमा जमैकाले बराबरी नतिजा निकाले पनि नकआउट चरणमा पुग्न पर्याप्त हुनेछ । ब्राजिल दिनको अर्को खेलमा फ्रान्ससँग २१ ले पराजित भएको थियो । पारिश्रमिक नदिएको र आफ्नो फुटबल संघले पर्याप्त सहयोग नगरे पनि जमैकाले यो नतिजा ल्याएको हो । विश्वकपमा जमैकाले दुई गोल मात्र गरेको छ । सन् २०१९ को पछिल्लो संस्करणमा जमैकाले सबै ३ खेल हारेको थियो । जमैकासँग पराजित भएपछि पानामा एक खेलअगावै बाहिरिएको छ । पर्थमा झन्डै १६ हजार दर्शकसामु जमैका खेलमा हाबी भएको थियो । फ्रान्ससँगको खेलमा स्ट्राइकर खादिजा सवले रातो कार्ड पाएका कारण नखेले पनि जमैका प्रभावशाली देखियो । वेलिङ्टनमा स्विडेनले इटालीलाई ५० ले पराजित गर्यो । दुवै खेल जितेर स्विडेन समूह एफ बाट अन्तिम १६ मा पुगेको छ । सन् २०१९ मा सेमिफाइनल पुगेको स्विडेनले उपाधिका लागि आफ्नो दाबेदारिता प्रस्तुत गर्नेक्रममा पहिलो हाफमा ७ मिनेट अन्तरमा अमान्दा लेस्टेड, फ्रिदोलिना रोल्फो र स्टिना ब्ल्याकस्टेनिसले गोल गरेका थिए ।"
टासीले जिते पेप्सी गल्फ,काठमाडौं (कास) टासी छिरिङले गोकर्ण गल्फ क्लबमा शनिबार भएको पेप्सी ओपन गल्फ प्रतियोगिताको उपाधि जितेका छन् । उनले २६ स्टेबलफोर्ड अंकका साथ उपाधि जिते । सोनम नोर्बु लामासँग टाइ भए पनि काउन्ट ब्याकका आधारमा टासीले उपाधि जिते । वर्षाले गर्दा १८ होलको खेल ११ होलमा घटाइएको थियो । टासीले अन्तिम ६ होलमा १४ अंक बटुल्दा सोनमले १२ अंक थियो । टासीले सर्वाधिक बर्डिजको अवार्ड पनि जिते । उनले ६ बर्डिज प्रहार गरे । सोनम उपविजेता भए । वाङचेन धोन्डुपले २४ ग्रस अंक बटुल्दै उत्कृष्ट ग्रसको पुरस्कार पाए । सिनियर गल्फरमा पूर्व प्रधानसेनापपति गौरव शम्शेर राणा २५ अंकका साथ विजयी भए । आइस्टिना टण्डन २१ अंक बटुल्दै विजेता र रेखा घिमिरे उपविजेता भए । रेखाले १६ अंक जोडिन् । जुनियरमा जयवीर आचार्य २५ अंकले विजयी भए । चेवाङ शेर्पाले क्लोजेस्ट टु द पिनको अवार्ड जित्दा टासी छिरिङ डोङले लङ्गेस्ट ड्राइभको अवार्ड पाए । विजेतालाई बरुण वेभरेजका मार्केटिङ डेभलपमेन्ट म्यानेजर दुश्यन्त रुपारेलिया र गोकर्ण गल्फ क्लबका अध्यक्ष सुहृद घिमिरे र क्याप्टेन जोसेफ नाथनले पुरस्कार प्रदान गरे ।
