शीर्षक,विवरण
असारमै बग्यो दुई खर्ब,"४ लाख ३४ हजार विद्यार्थीको दिवा खाजाको बजेट रोकियोअर्थ मन्त्रालयले चालु आर्थिक वर्षको दिवा खाजाको बजेट नदिएपछि साउन १ देखि देशभरका कक्षा ६ सम्मका विद्यार्थीलाई विद्यालयमा खाजा खुवाउने कार्यक्रम अन्योलमा परेको छ । राष्ट्रपतिले नीति तथा कार्यक्रम र अर्थमन्त्रीले बजेटमा घोषणा गरेअनुसार बजेट विनियोजन नहुँदा ४ लाख ३३ हजार ९ सय ५९ जनाभन्दा बढी विद्यार्थी दिवा खाजाबाट वञ्चित हुने भएका हुन् । आर्थिक वर्ष २०७९०८० देखि सरकारले दिवा खाजा कार्यक्रम कक्षा ६ सम्म विस्तार गर्ने घोषणा गरेको थियो तर स्थानीय तहमा बजेट पठाउँदा कक्षा ५ सम्मका ३० लाख ३६ हजार विद्यार्थीलाई मात्र पुग्ने रकम विनियोजन गरिएको हो । १ अर्ब १५ करोड रकम दिवा खाजाका लागि अपुग रहेको शिक्षा मन्त्रालयले जनाएको छ । गत वर्षकै रकम अपुग भएपछि साउन १ देखि सुरु हुने आर्थिक वर्षमा कक्षा ६ का विद्यार्थीलाई खाजा दिने वा नदिने द्विविधामा विद्यालयहरू छन् ।गाउँपालिका महासंघका अध्यक्ष लक्ष्मीदेवी पाण्डेले बालबालिकालाई दिवा खाजा खुवाउने विषयमा पनि संघीय सरकारले खेलाँची गरेको बताइन् । बजेट आउला र विद्यालयलाई दिउँला भन्दै स्थानीय तह टुलुटुलु हेरेर बसेका छन्, बजेट नआएपछि जनप्रतिनिधि तरंगित भएका छन् । सरकारले बालबालिकाको खाजा खान पाउने अधिकारमा पनि लापरबाही गर्यो, साह्रै गैरजिम्मेवारी भयो । दिवा खाजा कार्यक्रमको बजेट अर्थ मन्त्रालयले स्थानीय तहमा अनुदान दिने र त्यहाँबाट विद्यालयसम्म पुगेर खर्च हुने व्यवस्था छ । कक्षा ६ सम्मका विद्यार्थीलाई उधारोमा खाजा खुवाए पनि बजेट नहुँदा भुक्तानी गर्न नसकेको विद्यालयहरूले जनाएका छन् ।पूर्वराष्ट्रपति विद्यादेवी भण्डारीले गत वर्षको नीति तथा कार्यक्रममा दिवा खाजा कार्यक्रम कक्षा ८ सम्म पुर्याउने घोषणा गरेकी थिइन् । तत्कालीन अर्थमन्त्री जनार्दन शर्माले कक्षा ८ सम्म क्रमशः खाजा वितरण गर्ने भन्दै बजेटमा कक्षा ६ सम्म खाजा खुवाइने कार्यक्रम घोषणा गरे । बजेटको त्यही कार्यक्रमअनुसार शिक्षा मन्त्रालयले कार्यक्रम कार्यान्वयन पुस्तिकामा गत साउनदेखि नै कक्षा ६ सम्म खाजा खुवाउने व्यवस्था गरेको थियो । विद्यालयहरूले खाजा खुवाए तर बजेट प्राप्त नभएको शिक्षा मन्त्रालयले जनाएको छ । मन्त्रालयका प्रवक्ता दीपक शर्माले अपुग १ अर्ब १५ करोड रुपैयाँ अर्थ मन्त्रालयसँग माग गरिएको जनाए । अहिलेसम्म आएको छैन, माग गरिराखेका छौं, उनले भने । आइतबारदेखि सरकारी खाता बन्द भएपछि स्थानीय तहले उक्त रकम नपाउने सम्भावना बढी छ । गत वर्षकै रकम प्राप्त नगरेकाले साउन १ देखि कक्षा ६ का विद्यार्थीलाई खाजा दिने वा नदिने विषयमा मन्त्रालयले छिट्टै निर्णय लिने शर्माले जनाए ।चालु आर्थिक वर्षको नीति तथा कार्यक्रम र बजेटमा पनि दिवा खाजा कार्यक्रमलाई निरन्तरता दिने उल्लेख छ । राष्ट्रपति रामचन्द्र पौडेलले नीति तथा कार्यक्रम र अर्थमन्त्री प्रकाशशरण महतले बजेट संसद्मा प्रस्तुत गरेका थिए । दुवैमा दिवा खाजा विस्तार गरिने भनिए पनि ५ कक्षासम्मका विद्यार्थीलाई मात्रै पुग्ने बजेट छुट्टाइएको शिक्षा मन्त्रालयका एक उपसचिवले बताए । कक्षा ६ सम्म यसपालि ३२ लाख विद्यार्थी भर्ना भएका छन् । बजेट ८ अर्ब ४५ करोड मात्रै विनियोजन गरिएको छ ।गत वर्ष ८ अर्ब २७ करोड ८६ लाख मात्रै बजेट विनियोजन भएको थियो । दिवा खाजाका लागि साविकको कर्णाली अञ्चलका विद्यार्थीलाई दैनिक २० रुपैयाँ र त्यसबाहेकका जिल्लामा १५ रुपैयाँको दरले रकम उपलब्ध गराइन्छ । शैक्षिक सत्रभर १ सय ८० दिनका लागि खाजा खुवाउन रकम उपलब्ध गराइन्छ । यस हिसाबले कर्णालीका प्रत्येक विद्यार्थीले वार्षिक ३ हजार ६ सय र अन्य जिल्लाका विद्यार्थीले २ हजार ७ सयका दरले रकम पाउने व्यवस्था छ । स्थानीय तहले उपलब्ध गराएको बजेटबाट विद्यालयले खाजा खुवाउने गर्छन् । शिक्षा मन्त्रालयले खाजा खुवाऊ भन्यो, विद्यालयले खुवाए, अहिलेसम्म गत वर्षकै रकम पाएका छैनन्, उनले भने, आगामी वर्ष खुवाऊ भन्ने कि नखुवाऊ भन्ने अन्योलमा छौं । अर्थ मन्त्रालयले बजेट नदिएपछि शिक्षा मन्त्रालयले दिवा खाजा कक्षा ५ कि कक्षा ६ सम्म भन्ने निर्णय गर्न सकेको छैन । उक्त निर्णय गर्न शिक्षामन्त्री अशोक राईलाई सुझाव दिएको कर्मचारीहरूले बताए । चालु शैक्षिक सत्रमा बालविकास कक्षादेखि कक्षा ५ सम्म ३२ लाख २२ हजार विद्यार्थी भर्ना भएका छन् । बजेटमा तोकिएको ८ अर्ब ४५ लाखले कक्षा ५ सम्मका विद्यार्थीलाई मात्रै खाजा दिन पुग्ने ती उपसचिवले बताए । कक्षा ६ मा ४ लाख ३३ हजार विद्यार्थी छन् । सरकारको नीति तथा कार्यक्रम, बजेट र छुट्टाएको रकममा तालमेल नमिल्दा अन्योल भएको छ, उनले भने, विद्यार्थी संख्या र बजेटको रकमले कक्षा ६ सम्म निरन्तरता दिन सकिँदैन । अर्थ मन्त्रालयबाट गत वर्षको बजेट प्राप्त र चालु आर्थिक वर्षमा रकम थप नभए कक्षा ६ का विद्यार्थीलाई खाजा खुवाउन नसकिने उनले प्रस्ट्याए । स्थानीय तह र विद्यालयले सरकारले दिँदै आएको १५ रुपैयाँले खाजा खुवाउन अपुग हुने भन्दै रकम बढाउन आग्रह गर्दै आएका छन् । काठमाडौं महानगरपालिकालगायत कतिपय स्थानीय तहले १५ मा १० रुपैयाँ बजेट थप गरेर खाजा वितरण गर्दै आएका छन् ।सरकारको नीतिअनुसार कक्षा ८ सम्म विस्तार गरिनुपर्ने कार्यक्रमलाई बजेट नदिएको गाउँपालिका महासंघकी अध्यक्ष पाण्डेले गुनासो गरिन् । यो बाटो बनाउने, भवन बनाउने पैसा पनि हैन, बालबालिकालाई खाजा खुवाउने पैसो थियो, शिक्षामा बजेट बढाउनुपर्नेमा सरकारले बजेटमा छुट्याएको रकम पनि दिएन, उनले भनिन्, विद्यार्थीलाई दिनभरि भोकै राखेर राति मात्रै खान दिने हो कि के हो ? यसको जवाफ संघीय सरकारले नै दिनुपर्छ ।"
धरोहरको प्रबलीकरण,काठमाडौंको त्रिचन्द्र कलेजको भवनलाई प्रबलीकरण गरिँदै । विसं १९७५ मा राणा शासनकालमा स्थापना भएको यो कलेज परिसरमा घण्टाघर पनि छ । भवनहरू जीर्ण भएको कलेजलाई नभत्काई रेट्रोफिटिङको काम सुरु गरिएको हो । चन्द्रशमशेरका पालामा त्रिभुवन चन्द्र कलेजका नाममा स्थापना गरिएको यो शिक्षालय १९८१ देखि त्रिचन्द्र कलेज भनिन थालिएको इतिहास छ । त्रिभुवन विश्वविद्यालय स्थापनाअघि नै खुलेको यो कलेजले सुरुवातमा भारतको पटना विश्वविद्यालयबाट सम्बन्धन लिएको थियो ।तस्बिर ः हेमन्त श्रेष्ठकान्तिपुर
प्रधानमन्त्रीको सम्बोधनपछि हट्यो संसद् अवरोध,"(काठमाडौं)प्रमुख प्रतिपक्षी एमाले प्रधानमन्त्रीको राजीनामाको सर्तबाट पछि हटेपछि सोमबार संसद्को अवरोध खुलेको छ । प्रधानमन्त्री पुष्पकमल दाहालले सोमबार संसद्मा सम्बोधन गरेर आफ्नो अभिव्यक्ति गल्ती भएको स्वीकार गरेपछि एमाले संसद् खुलाउन सहमत भएको हो । विपक्षी दलको अवरोध नभएपछि कार्यसूचीअनुसार संसद्को नियमित बैठकसमेत सुरु भएको छ । दाहालले असार १८ मा व्यवसायी सरदार प्रितम सिंहको पुस्तक विमोचन कार्यक्रममा आफूलाई प्रधानमन्त्री बनाउन सिंह दिल्लीसमेत पुगेको धारणा राखेका थिए । उक्त धारणाप्रति आपत्ति जनाउँदै प्रतिपक्षी दलहरूले प्रतिनिधिसभा र राष्ट्रिय सभा बुधबारदेखि अवरुद्ध गरेका थिए । एमाले र राप्रपाले प्रधानमन्त्रीको राजीनामा माग गरेका थिए भने रास्वपाले प्रधानमन्त्रीले जवाफ दिनुपर्ने माग राखेर संसद् अवरुद्ध गरेको थियो । संसद् अवरुद्ध भएपछि राष्ट्रिय सभामा विनियोजन विधेयकमाथिको छलफल रोकिएको छ भने प्रतिनिधिसभाबाट मिटरब्याजसम्बन्धी विधेयक पारित हुन सकेको छैन । प्रधानमन्त्री दाहालले आफ्नो अभिव्यक्ति गल्ती भएको स्वीकार गर्ने सर्तमा ५ दिनदेखि अवरुद्ध संसद् खुलाउन एमाले तयार भएको हो ।एमालेले यसअघि पनि २०७८ भदौ २३ देखि जेठ २ सम्म नौ महिना संसद् अवरुद्ध गरेको थियो । आफ्नो दलले कारबाही गरेका सांसदलाई पदमुक्त नगरेको भन्दै एमालेले निरन्तर संसद् अवरुद्ध गरेको थियो । पछि माग पूरा नगरी एमाले अवरोध खुलाउन सहमत भएको थियो । २०५७ मा पनि लाउडा जहाज खरिद प्रकरणमा तत्कालीन प्रधानमन्त्री गिरिजाप्रसाद कोइरालाको राजीनामा माग गर्दै एमालेले ५७ दिन संसद् अवरोध गरेको थियो । त्यतिबेला पनि राजीनामा आएन, पछि एमाले आफ्नो मागबाट पछि हट्नुपरेको थियो ।एमाले, कांग्रेस र माओवादीका शीर्ष नेताको छलफलमा संसद् खुलाउने सहमति भएको थियो । ठूला दलले संसद्लाई बन्धक बनाएको भन्दै केही दलले आपत्ति जनाएका छन् । राष्ट्रिय स्वतन्त्र पार्टीका सभापति रवि लामिछानेले तीन दलले संसद्लाई बन्धक बनाउन खोजेको आरोप लगाए । यो संसद्का धेरै काम छन्, सदनमा यति धेरै काम हुँदाहुँदै तीन दलको मुड चलेन । संसद् नचल्ने भन्ने कुरा रास्वपा स्वीकार गर्दैन, उनले भने, यसलाई तीन दलले बन्धक बनाउन मिल्दैन । हामी पनि प्रतिपक्षमा छौं, हामी चुप लागेर बस्दैनौं । प्रधानमन्त्रीले दिएको अभिव्यक्ति आपत्तिजनक रहेको भन्दै त्यसको खुलेर जवाफ दिनुपर्ने उनले माग राखेका थिए । पुस्तक विमोचन कार्यक्रममा दिएको अभिव्यक्तिप्रति दाहालले गल्ती महसुस गर्दै त्यो आफ्नो भावनात्मक अभिव्यक्ति भएको स्पष्टीकरण दिएका छन् । प्रधानमन्त्री दाहालले प्रतिपक्षले राजीनामा माग गर्दैमा आफूले नदिने बताए । म थोरै भावनामा आएँ । मनमा आयो भनें । त्यसैले त प्रचण्ड हो, के गर्नुहुन्छ ?, दाहालले भने, प्रधानमन्त्रीको हैसियतमा त्यो भाषा नबोल्नुपर्थ्यो । त्यो दिन म प्रधानमन्त्री भएर बोलेको होइन । म ज्ञानु (छोरी) को बुबा भएर बोल्न पुगेको हुँ । छोरीको उपचार गर्नेक्रममा दिल्लीस्थित सिंहको फ्ल्याटमा बसेको र त्यहीं सिंहले प्रधानमन्त्री बन्नुपर्छ भनेको सम्झना आएकाले उक्त विषय पुस्तक विमोचनमा उल्लेख गरेको प्रधानमन्त्रीको भनाइ छ । आफ्नो भावनात्मक शैली रहेको र यो आफ्नो कमजोरी रहेको महसुस आफूले गरेको उनले बताए । दाहालको अभिव्यक्तिले मुलुकको स्वाधीनता र सार्वभौमसत्तामाथि नै प्रश्न उठेको भन्दै एमालेले राजीनामा माग गरेको थियो । असार २० देखि प्रतिनिधि र राष्ट्रिय सभा अवरोध भएको थियो । जसका कारण मिटरब्याजसम्बन्धी अध्यादेश निष्क्रिय भयो । यससम्बन्धी प्रतिस्थापन विधेयक प्रक्रियामा छ । आउँदो बैठकमा विधेयक पारित गर्छौं, सञ्चारमन्त्री रेखा शर्माले भनिन् । संसद् अवरुद्ध खुलाउन प्रधानमन्त्री दाहाल, कांग्रेस सभापति शेरबहादुर देउवा, एमाले अध्यक्ष केपी शर्मा ओली बारम्बार बैठक बसेका थिए । सोमबारको बैठकमा प्रधानमन्त्रीले आफ्नो अभिव्यक्तिको आत्मालोचना गर्ने र एमालेले संसद् बैठक अवरुद्ध हटाउने सहमति भएको थियो । बजेटसम्बन्धी विधेयक र मिटरब्याजसम्बन्धी विधेयक पारित गर्नुपर्ने भएकाले प्रधानमन्त्री दाहाल आफ्नो अभिव्यक्तिमा गल्ती भएको स्वीकार गर्न तयार भएका हुन् । एमालेले भने पूरा हुनै नसक्ने मागबाट प्रधानमन्त्रीको जवाफमा चित्त बुझाएको छ । प्रधानमन्त्रीज्यूले मैले बोल्ने क्रममा गल्ती गरें, मेरो मनसाय त्यस्तो होइन, म क्षमा चाहन्छु र भविष्यमा यस्तो कमजोरी नदोहोर्याउने कोसिस गर्छु भन्नुभयो । भविष्यमा यस्तो नगर्नुहोला भनेर हामीले मौका दिएका हौं, एमाले प्रमुख सचेतक पदम गिरीले भने । विगतमा आफूले दुवै पटक नैतिकताका आधारमा राजीनामा दिएको दाहालले बताए । दुवै पटक नैतिकताको धरातलमा टेकेर नै मैले प्रधानमन्त्री छोडेको हो, उनले भने, तपाईंले भनेर त म गर्न सक्दिनँ । अहिले पनि मेरो अन्तरआत्माले भन्यो भने एक मिनेट पनि बस्दिनँ । राप्रपाका अध्यक्ष राजेन्द्र लिङ्देनले नैतिकताका आधारमा प्रधानमन्त्रीले राजीनामा माग गरेका थिए । नैतिकताको कुरा भन्नुभयो, ठिक छ । नैतिकताका आधारमा कसले कति गर्यो भनेर विगत हेर्नुभयो भने हुन्छ, प्रधानमन्त्री दाहालले लिङ्देनलाई भने, हुन त माननीय राजेन्द्रजीको भर्खर दुई कार्यकाल भयो क्यारे । पहिला पहिलाको हेर्नुभयो भने दुईदुई पटक मैले प्रधानमन्त्रीबाट राजीनामा दिँदा तपाईंले पढ्नुभएको छ ? कस्तो परिस्थितिमा दिएँ, के आधारमा दिएँ ? प्रधानमन्त्रीको सम्बोधनबाट संसद् अवरोध खुले पनि सोमबारको निर्धारित कार्यसूची शोकसभामा सीमित भयो । नेपाल विश्वविद्यालय र केही नेपाल ऐन संशोधन गर्न बनेको विधेयक पेस गर्ने, राष्ट्रिय सभामा उत्पत्ति भएको मुलुकी संहितासम्बन्धी केही ऐन संशोधन गर्ने विधेयकमाथिको दफावार छलफल कार्यसूचीमा समावेश थियो ।"
तिम्सिना नेतृत्वमा समानान्तर समिति,"काठमाडौं (कास) नेपाल रेडक्रस सोसाइटीमा समानान्तर केन्द्रीय कार्यसमिति चयन भएको छ । काठमाडौंको रामशाहपथस्थित एक ब्यांक्वेटमा नेत्रप्रसाद तिम्सिना पक्षले आह्वान गरेको अधिवेशनबाट सोमबार उनकै अध्यक्षतामा ३३ सदस्यीय निर्विरोध कार्यसमिति चयन भएको छ । महिला उपाध्यक्षमा चन्द्रकला कार्की, उपाध्यक्षमा विशाल भण्डारी, महामन्त्रीमा दीपेन्द्रराज ढकाल र कोषाध्यक्षमा सीताराम कोइराला छन् । हाम्रो एजेन्डा भ्रष्टाचार र बेथितिविरुद्ध हो, नवनिर्वाचित उपाध्यक्ष विशाल भण्डारीले भने । रेडक्रसको शुद्धीकरण अभियानमा स्वार्थ समूह र सरकारको हस्तक्षेपका कारण अधिवेशन हुन नसकेको कुरा यहाँहरूलाई सबैमा जानकारी छ, कार्यसमिति चयनपश्चात् जारी गरिएको प्रेस नोटमा भनिएको छ, तथापि विकसित घटनाक्रमका कारण निर्वाचन गरी नयाँ कार्यसमितिबाट काम गर्नुपर्ने अवस्था सिर्जना भएकाले सोअनुसार निर्वाचन सम्पन्न भएको छ । गत असार १० मा जिल्ला प्रशासन कार्यालय काठमाडौंले रेडक्रस केन्द्रीय कार्यसमिति चयनका लागि अधिवेशन गर्न पत्राचार गरेको थियो । सोहीअनुसार रेडक्रसका कार्यकारी निर्देशक उमेश ढकालले असार २७ र २८ गते निर्वाचन गर्ने भनी मातहतमा परिपत्र गरेका थिए । प्रशासनको पत्राचारपछि तय भएको निर्वाचनमा सत्तारूढ गठबन्धन दलबीच भागबन्डा भएको छ । रेडक्रसका बेथितिलाई प्रश्रय दिनेगरी सत्तारूढ गठबन्धनको पक्षमा प्रशासनले गरेको निर्वाचनविरुद्ध सर्वोच्च अदालतमा परेको रिट विचाराधीन छ । यसैको विरोधमा तिम्सिना पक्षले असार २५ र २६ गतेका लागि अधिवेशन आह्वान गरेको थियो । रेडक्रस निर्वाचनको मिति तोकिएकोबारे जानकारी भएको भन्दै हालै कार्यभार सम्हालेका प्रमुख जिल्ला अधिकारी जितेन्द्र बस्नेतले अदालतको निर्णयअनुसार नै हुने बताए । तिम्सिना पक्षको अधिवेशनबाट आएको कार्यसमितिबारे उनले थपे, मेरो बुझाइमा उहाँहरूको म्याद सकिएको हो, मन्त्रिपरिषद्ले अर्को तदर्थ समिति (सुदर्शनप्रसाद नेपालको नेतृत्वमा) बनाएको थियो, त्यसको पनि म्याद सकिएपछि रेडक्रसको कर्मचारीलाई जिम्मा लगाएर जानुभएको हो, रेडक्रसमा कर्मचारीको टिमले नै काम गरिरहेको छ । तिम्सिना नेतृृत्वको तदर्थ कार्यसमितिलाई अदालतले यथावतै राखेको बारे आफू जानकार नरहेको उनले बताए । तत्कालीन अध्यक्ष सञ्जीव थापा नेतृत्वको केन्द्रीय समितिले अधिवेशन गर्न नसकेको र अनियमितता गरेको सार्वजनिक भएपछि ०७७ साउनमा केपी शर्मा ओली नेतृत्वको सरकारले कार्यसमिति भंग गरी तिम्सिना नेतृत्वमा नयाँ तदर्थ कार्यसमिति गठन गरेको थियो । निर्वाचन गर्ने म्यान्डेट पाएको समितिको समयावधि छँदै शेरबहादुर देउवा नेतृत्वको सरकारले समिति विघटन गरी ०७८ पुस १४ मा रेडक्रसका पूर्वउपाध्यक्ष सुदर्शनप्रसाद नेपाल नेतृत्वमा २९ सदस्यीय तदर्थ समिति गठन गर्यो । नेपाल नेतृत्वलाई पनि अधिवेशन गराउने म्यान्डेट थियो तर समितिले अधिवेशन गर्न सकेन ।आफ्नो नेतृत्वको तदर्थ समितिको अवधि छँदाछँदै देउवा सरकारले पुनः गठन गरेको तदर्थ समितिविरुद्ध तिम्सिना सर्वोच्च अदालतमा उत्प्रेषण मुद्दा लिएर गएका थिए । सर्वोच्चले मन्त्रिपरिषद्को निर्णय कार्यान्वयन नगरी यथास्थितिमा राख्नू भनी अल्पकालीन अन्तरिम आदेश जारी गरेको थियो । सर्वोच्चले ०७९ असार १६ मा पनि यसै आदेशलाई निरन्तरता दियो । अदालतले कायम गरेको आफूहरूको तदर्थ समितिसँग परामर्श नगरी राजनीतिक स्वार्थ र दबाबमा परेर रेडक्रसको विधानविपरीत जिल्ला प्रशासनले अधिवेशन गराउन पत्र पठाएको भन्दै तिम्सिना नेतृत्वको समूहले विरोध गर्दै आएको थियो । सोमबार कार्यसमिति चयन भएसँगै स्थानीय तहमा पनि समिति विस्तार गर्ने र अध्यक्ष तिम्सिनाले बताए । अब ७७ जिल्लाका शाखालाई ७५३ वटै पालिकामा विस्तार गर्नेछौं, उनले भने ।"
नयाँ मिसनमा 'भलकेरी,"(काठमाडौं)अमेरिकाको टेक्सासस्थित जोन्सन स्पेस सेन्टरबाट अस्ट्रेलियाको पर्थ पुग्न२१ घण्टाभन्दा बढीको हवाई यात्रा गर्नुपर्छ । अमेरिकी अन्तरिक्ष एजेन्सी नासाले निर्माण गरेको ह्युमनोइड रोबोटले हालै १६ हजार ६ सय किमिभन्दा बढी दूरीको यो यात्रा गरेको छ । बाइपेडल ह्युमोनोइड रोबोट भलकेरी लाई नासाले नयाँ मिसनका लागि पर्थ पठाएको हो । १२५ केजी तौलको ६ फिट अग्लो रोबोटलाई अस्ट्रेलियाली भूभागमा परीक्षण गरिनेछ ।दुई हात, दुई खुट्टा र टाउकोसहितको रोबोट मानव आकृतिको छ । यो रोबोट सजिलैसँग हिँड्न, कुनै अग्लो स्थानमा चढ्न तथा आवश्यक परेको खण्डमा कुनै पनि वस्तुलाई हातको सहायताले हटाउन सक्छ । १८ किलोवाटको ब्याट्रीमार्फत ऊर्जाको व्यवस्था गरिएको रोबोटको टाउकोमा क्यामरा र छातीमा लाइट डिटेन्सन एन्ड रेन्जिङ (लिडार) जोडिएको छ । इन्टेलकोर आई७ प्रोसेसरहरू दिमागको रूपमा प्रयोग भएका छन् ।रोबोटले मानिसहरू जान नसक्ने र धेरै खराब वातावरणीय अवस्थामा पनि अन्वेषणका लागि सहयोग गर्ने नासाले जनाएको छ । नासाले यो रोबोटको रिमोट मोबाइल डेक्सटेरोस मेनिपुलेसन क्षमता हेर्न खोज्दै छ । रोबोटलाई टाढै बसेर कठिन वातावरणीय क्षेत्रमा काम गराउन सकिने उद्देश्यले यसको डिजाइन गरिएको हो । त्यसकारण निकै कठिन र विकट क्षेत्र रहेको अस्ट्रेलियालाई परीक्षणका लागि छनोट गरिएको हो । नासाका अनुसार रोबोटको कार्यक्षमता र प्रभावकारी दक्षिण अस्ट्रेलियास्थित अर्कारोला वाइल्डरनेस स्यानुक्टरीमा गरिनेछ । परीक्षणका क्रममा भलकेरी ले धूलो धूवाँ, आँधी, चरम तापक्रम र निकै कठिन सतहको सामना गर्नेछ । त्यसका साथै, हुडसाइड इनर्जीमार्फत रोबोटलाई विभिन्न खानी क्षेत्रहरूमा प्रयोग गर्न खोजिएको छ । जसबाट प्राप्त तथ्यांकको विश्लेषण गर्न खोजिएको हो । उक्त तथ्यांकका आधारमा नासाले रोबोटिक प्रविधिको विकाससम्बन्धी काम गर्ने विश्वास लिएको छ । नासाको अस्ट्रेलियाको हुडसाइड इनर्जीसँग सहकार्य छ । आफ्नो कुनै पनि मिसन आवश्यकता पर्ने उद्देश्य तथा नतिजा यही सम्झौताबमोजिम परीक्षणहरू अन्य संस्थाहरूमार्फत नासाले गराउने गर्छ । हुडसाइड पेट्रोलियम पदार्थको खोज तथा बिक्री वितरण गर्ने अस्ट्रेलियाली कम्पनी हो । हुडसाइडसँगको सम्झौतामा भलकेरी ले रोबिटिक कार्य तथा क्षमता विस्तारसम्बन्धी अध्ययन गर्ने पनि उल्लेख छ । जसमा हुडसाइडले रोबोटलाई प्रयोग गरेर आफ्नो अन्वेषणमा हुन सक्ने प्रविधिको प्रयोग र विकास तथा खानी क्षेत्रहरूमा मानिसहरूको सुरक्षा र त्यहाँको वातावरणको अवस्थाबारे पनि अध्ययन गर्दै छ ।यसबाट प्राप्त तथ्यांक र विश्लेषणले रोबोटको नयाँ क्षमताको पनि जानकारी मिल्ने र भविष्यमा नासाको आर्टिमिस मिसन मा प्रयोग गर्न सक्नेनसक्नेबारे पनि अनुसन्धानमा सहयोग मिल्ने बताइएको छ । आर्टिमिस मिसनअन्तर्गत चन्द्रमाको अन्वेषणमा रोबोट र मानिस दुवैको प्रयोग गर्ने नासाको लक्ष्य छ । पृथ्वीबाटै कमान्ड दिएर चन्द्रमामा बस्ती बसाल्नका लागि पनि यो रोबोट प्रयोग गर्न सक्नेबारे नासाले छलफल गरिरहेको छ । यो मिसनअन्तर्गत प्राप्त सफलता र भोगाइबाट धेरै जोखिमयुक्त र फोहोर भएको क्षेत्रहरूमा कस्ता किसिमको रोबोटहरू डिजाइन गर्न सकिनेबारे पनि जानकारी मिल्ने नासाले जनाएको छ । यो मिसनको भोगाइबाट चन्द्रमामा लामो समय कार्य गर्ने स्थल र मानवबस्ती बसाल्न रोबोटको प्रयोगसम्बन्धी बहस र छलफललाई समेत बढावा दिने नासाको विश्वास छ । टाढा बसेर (पृथ्वीबाटै) चन्द्रमा र मंगलग्रहको सतहमा भएका रोबोटहरूलाई पृथ्वीबाटै पनि नियन्त्रण गरेर काम लगाउन सकिने भन्नेमा उनीहरू अनुसन्धानरत छन् । अन्तरिक्षयात्री नभए पनि यस किसिमका रोबोट प्रयोग गरेर ती स्थानमा आवश्यकताअनुसार काम गर्न सकिने जनाइएको छ । हुडसाइडको टेस्टिङमा नासाका इन्जिनियरहरूलाई यस्तै किसिमका वातावरणीय अवस्था भएका क्षेत्रहरूमा विकसित रोबोटहरूको प्रयोगका लागि समेत सहज हुने अपेक्षा छ । भलकेरी र अन्य विकसित रोबोटहरूको प्रयोगले अन्तरिक्षमा मानिसले गर्न नसक्ने किसिमका कठिन कार्य गर्नसमेत सकिने दाबी नासाको छ । त्यसका साथै, विभिन्न देश तथा कम्पनीहरूसँगको साझेदारीमार्फत नासाले अर्को पुस्ताको ह्युमोनोइड रोबोटसमेत विकसित गर्न यसले सहज हुने जनाएको छ । भलकेरी रोबोटलाई अस्ट्रेलिया पठाउनका लागि नासाको जोनसन स्पेस सेन्टरस्थित डेक्सटेरोस रोबोटिक्कस टोली पश्चिम अस्ट्रेलियाको पर्थमा रहेको हुडसाइडको प्रधान कार्यालय पुगेको हो । टोलीले रोबोट तयारी अवस्थामा ल्याई हुडसाइडका प्रतिनिधिहरूलाई सञ्चालन गर्ने तरिका जानकारी गराएको हो ।"
जागिर छाडेर मूर्तिमा व्यस्त,"(सल्यान)बाग्चौर नगरपालिका९ कोटमौलाका टापेन्द्र डीसीलाई बाल्यकालदेखि नै चित्रकलामा रुचि थियो । विद्यालय समयमा शिक्षकले पढारहेकै बेला कक्षाकोठामा उनले सिसाकलमले कापीमा इच्छाअनुसारका चित्र कोर्थे । बाबुआमाले पढाइमै ध्यान दिन दबाब दिएपछि उनी पढ्नभन्दा चित्र कोर्नेमै व्यस्त हुन्थे । त्यतिबेलादेखि नै चित्र कोर्न लागिपर्ने डीसी हाल भने सफल मूर्तिकार बनेका छन् । बालापनको रुचि हाल भने ३५ वर्षीय डीसीका लागि पेसा बनेको छ । हाल बाग्चौर२ मा बस्दै आएका डीसीले मूर्ति तथा सालिक बनाएरै वार्षिक २० लाख हाराहारीको आम्दानी गर्छन् । उनकै कमाइमा ६ जनाको परिवार आश्रित छ । यही कामले नै सानोतिनो घरजग्गा जोड्नसमेत सफल भएका छन् । पाठ्यपुस्तकका चित्र देख्दा कसले,कसरी बनाएको होला भन्ने जिज्ञासा उत्पन्न हुन्थ्यो । त्यतिबेलादेखि नै जानीनजानी कापीमा चित्र कोर्न थाल्थे, पछिल्लो समय जिल्लामा सफल मूर्तिकारको परिचय बनाएका डीसीले भने, त्यसपछि पेन्टिङ, मूर्ति तथा मानव सालिक बनाउन थाले । लामो समयदेखि मूर्ति तथा मानव सालिक बनाउँदै आएका डीसीलाई अहिले सल्यानबाट मात्र नभई अन्य जिल्लाहरूबाट समेत काम आउन थालेको छ । न त मलाई कसैले तालिम दियो, न कसैले सिकायो । जे गरें मैले आफ्नै सीप र लगनले गरें, उनी भन्छन् । स्नातकोत्तरसम्मको अध्ययन सकेका उनले तीन वर्ष घर नजिकैको सूर्यप्रकाश आधारभूत विद्यालयमा शिक्षकका रूपमा पनि काम गरे । तर बालापनको रुचिकै कारण शिक्षण पेसालाई निरन्तरता दिन सकिनँ, उनले भने । शिक्षण पेसा छाडेर अहिले आफ्नो इच्छाअनुसारकै काममा रमाउँदै आएका डीसी हातमा सीप भएपछि रोजगारीका लागि बिदेसिनु नपर्ने बताउँछन् । सुरुसुरुमा माटोका सालिक तथा मूर्ति बनाउने उनले अहिले भने सिमेन्ट प्रयोग गर्छन् । एउटा मूर्ति तथा सालिक बनाएको उनले दस हजार रुपैयाँदेखि एक लाखसम्म लिने गरेका छन् । अर्धकदको सालिकका लागि भने कम्तीमा तीनचार हजार लाग्ने उनको भनाइ छ । टोपेन्द्र कला केन्द्र नामको उद्योग दर्ता गरेरै व्यवसाय अगाडि बढाएका उनले अहिलेसम्म झन्डै चार सय मूर्ति तथा सालिक बनाएको बताउँछन् । पछिल्लो समय कामको चाप बढेपछि भने उनले दुई जना सहयोगी पनि राखेका छन् । आफूले बनाएका देवीदेवताका मूर्ति सल्यान, रुकुम, रोल्पा, जाजरकोट, दाङसम्म बिक्री भएको उनले बताए ।"
पशुपति प्रसाद २ एकसाथ विश्वभर लाग्ने,"काठमाडौं (कास) दीपेन्द्र के खनाल निर्देशित पशुपति प्रसाद २ ः भष्मे डन अमेरिकाका इन्डिपेन्डेन्ट हलहरूमा प्रदर्शन हुने भएको छ । निर्माण कम्पनी टुकी आर्ट्ससँग सेभेन सिज प्रालिबीच भएको सम्झौताले फिल्मको अन्तर्राष्ट्रिष प्रदर्शन पक्का गरेको हो । फिल्मको हाल पोस्ट प्रोडक्सनको काम धमाधम भइरहेको छ ।सेभेन सिजले अमेरिकाका राष्ट्रिय सिनेमा सञ्जाल रेगल सिनेमा, सिने मार्क, रिडिङ सिनेमा, सिने पोलिसलगायतका इन्डिपेन्डेन्ट हलमा करिब एक हजार शो गर्ने निर्णय भएको निर्माण कम्पनीले जनाएको छ । कम्पनीले विज्ञप्तिमार्फत जनाएअनुसार क्यानडामा डेढ सय शो, अस्ट्रेलियाका विभिन्न सहरमा करिब पाँच सय शो र मध्यपूर्वका विभिन्न देशका हलमा ७ सय ५० शो हुने तयारी छ । त्यस्तै, जापानको यूएनउ इन्टरटेन्टमेन्टका उज्ज्वल गुरागाईंका अनुसार अहिलेसम्म नेपाली फिल्म नै प्रदर्शन नभएका सहरहरू होक्काइदो नारा र नागोयाको मिडल्यान्ड स्क्वायर सिनेमामा करिब एक सय शोको देखाउने तयारी गरिएको छ ।नेपाली फिल्मको इतिहासमा सायद पशुपति प्रसाद २ ः भष्मे डनको अन्तर्राष्ट्रिय रिलिज अहिलेसम्मकै ठूलो हुनेछ, विज्ञप्तिमा निर्माण कम्पनीले दाबी गरेको छ । फिल्म नेपाललगायत भारत, कोरिया, मलेसिया, इराक, हङकङमा यही दसैंको फूलपातीको दिन एकसाथ प्रदर्शनमा आउँदै छ ।"
स्पेनलाई पहिलो विश्वकप उपाधि,"सन् २०१० मा आजकै दिन (जुलाई ११) मा स्पेनले पहिलो पटक फिफा विश्वकप फुटबलको उपाधि जितेको थियो । दक्षिण अफ्रिकाको जोहानेसबर्गमा भएको फाइनलमा नेदरल्यान्ड्सलाई १० ले पराजित गर्दै स्पेनले उपाधि जितेको थियो । निर्धारित ९० मिनेटमा कुनै पनि टिमले गोल गर्न नसकेपछि थपिएको समयमा स्पेनका आन्द्रेस इनिएस्टाले गोल गर्दै आफ्नो देशलाई उपाधि दिलाएका थिए । हरेक चार वर्षमा हुने प्रतियोगिताको १९ औं संस्करण पहिलो पटक अफ्रिकामा भएको थियो । जोहानेसबर्गमा उद्घाटन भएको प्रतियोगिताका खेल विभिन्न ९ वटा सहरका १० स्थानमा भएका थिए । एक महिना चलेको प्रतियोगितामा जर्मनी तेस्रो र उरुग्वे चौथो भएका थिए ।३२ टिम सहभागी प्रतियोगितामा ६४ खेल भएका थिए । ती खेलमा कुल १ सय ४५ गोल भएका थिए । १९ औं विश्वकपमा डिएगो फोर्लान उत्कृष्ट खेलाडी, थोमस मुलर उत्कृष्ट युवा खेलाडी, उत्कृष्ट गोलरक्षक इकर कासिलास घोषित भएका थिए । फेयर प्ले टिमको उपाधि विजेता स्पेनले पाएको थियो ।"
नेकपा ब्युँताउने 'बेमौसमी राग,"(काठमाडौं)संसदीय राजनीतिक प्रणालीबाट बाहिर रहेका नेत्रविक्रम चन्दलाई समाजवादी मोर्चा मा भित्र्याएका प्रधानमन्त्री एवं माओवादी अध्यक्ष पुष्पकमल दाहालले फेरि नेपाल कम्युनिस्ट पार्टी (नेकपा) ब्युँताउने कुरा गर्न थालेका छन् । मुख्य गरी कांग्रेससित सत्ता सहकार्य गरिरहेका बेला उनले नेकपातिर फर्कने प्रसंग उधिन्नु आफैंमा अर्थपूर्ण छ ।एक महिनाको अवधिमा उनले नेकपा ब्युँताउने कुरा तीन पटक गरिसकेका छन् । उनले असार १६ मा पोखरा, असार १७ मा काठमाडौं र जेठ ३१ मा दाङ पुगेर अब नेकपातिर फर्कने दाबी गरेका हुन् । हामीले फेरि नेकपातिरै फर्कने भनेका छौं, पार्टीलाई एकताबद्ध गर्नुपर्छ भनेका छौं, आइतबार दाहालले काठमाडौंको एक कार्यक्रममा भने, हामी एक पटक असफल भए पनि त्यसबाट शिक्षा लिएर अगाडि बढ्ने उद्देश्य राख्नुपर्छ किनकि विश्वभरिकै कम्युनिस्ट र समाजवादी आन्दोलनको इतिहास एकता, संघर्ष, विभाजन र रूपान्तरणबाट गुज्रिँदै अगाडि बढेको छ । नेपालको कम्युनिस्ट आन्दोलन पनि त्यही नियमअनुसार अगाडि बढेको छ ।कांग्रेस, एकीकृत समाजवादी, जसपालगायत दलको सत्ता सहकार्यमा प्रधानमन्त्री भएका उनले भनेजस्तो पुनः नेकपा निर्माण गर्ने राजनीतिक परिस्थिति बनिसकेको छैन । कांग्रेस सभापति शेरबहादुर देउवासँग आधाआधा कार्यकाल सरकारको नेतृत्व गर्ने सहमति गरेका उनले यसको प्रतिकूल हुने गरी नेकपा पुनर्गठनको प्रसंग ल्याएका छन् । माओवादी, एकीकृत समाजवादी, जसपा र चन्द नेतृत्वको पार्टी मिलेर समाजवादी मोर्चा गठन गरेपछि पुरानै नेकपातिर फर्कने दाहालको भनाइ आएको हो ।एमाले र माओवादी नेताहरूका अनुसार नेकपा ब्युँताउनेबारे अनौपचारिकऔपचारिक कुनै संवाद भएको छैन । कम्युनिस्ट पार्टीहरूबीच एकता हुनुपर्नेमा सैद्धान्तिक रूपमा सहमत भए पनि नेताहरूको व्यक्तिगत पदीय लडाइँका कारण मिल्ने सम्भावना छैन । माओवादी वरिष्ठ उपाध्यक्ष एवं उपप्रधान तथा गृहमन्त्री नारायणकाजी श्रेष्ठले कम्युनिस्टहरूबीच एकता हुनुपर्ने आवश्यकता भए पनि अहिले कुनै संवाद नभएको बताए । पहिले पनि नेकपा बनाएकै हो, जोगाउन सकिएन, उनले भने, कम्युनिस्ट पार्टीहरू मिलेर एउटै नेकपा बनाउने आवश्यकता हो तर यसबारे कुनै छलफल भएको मलाई जानकारी छैन ।सत्तामा कांग्रेससँग सहकार्य गरिरहेका बेला खासगरी तत्काल नेकपातिर फर्कने सम्भावना छैन । कांग्रेसको बलमा प्रधानमन्त्री भएका दाहालले पटकपटक किन नेकपातिर फर्कने बताइरहेका छन् ? जबकि तत्कालीन नेकपाको मुख्य दल एमाले विपक्षी मोर्चामा छ । एमालेबिनाको नेकपा बने पनि नाम मात्रको हुनेछ । माओवादीकै पहलमा एमालेविरुद्ध मोर्चाबन्दी भइरहेको अवस्थामा नेकपातिर फर्कने कुरा गर्नु राजनीतिक चालबाजी भएको एमाले उपमहासचिव पृथ्वीसुब्बा गुरुङले बताए । अहिले नेकपा ब्युँताउने कुरा गर्नु राजनीतिक स्टन्ट मात्रै हो, उनले भने, वामपन्थी गठबन्धनको सरकार तीन महिनापछि बदलेका प्रचण्डले अहिले कार्यकर्ता अलमल्याउने चालबाजी मात्र गरेका हुन् । सरकारको कामकारबाहीमा प्रश्न उठाएपछि दाहालले सांकेतिक रूपमा सन्देश दिन नेकपातिर फर्कने गफ दिएको गुरुङको आरोप छ । एमाले स्थायी कमिटी सदस्य रघुजी पन्तले तत्काल नेकपातिर फर्कने सम्भावना नभएको बताए । प्रचण्ड एकसाथ दुई, तीन कुरा गर्नु हुन्छ, नेकपातिर फर्कने कुरा पनि त्यही हो, उनले भने । वामपन्थी एकताको वकालत गरिरहेका एकीकृत समाजवादीका महासचिव घनश्याम भुसालले सत्ता गठबन्धन र अरू राजनीतिक परिस्थितिका कारण पुरानो नेकपा मीठो सम्झना मात्रै भएको टिप्पणी गरे । नेकपा इतिहासको मीठो सम्झना हो, उनले भने, हाल यसले कुनै आकार लिएको छैन । तत्कालीन नेकपाका अध्यक्षद्वय केपी शर्मा ओली र दाहालबीच स्वार्थसंघर्ष उत्कर्षमा पुगेका बेला सर्वोच्च अदालतले ०७७ फागुन २३ मा नेकपा विघटन गरिदिएको थियो । त्यसपछि एमाले र माओवादी पुरानै अवस्थामा फर्किएका थिए । ०७४ मा प्रदेश र संघको निर्वाचनमा गठबन्धन गरेका दुई दलबीच ०७५ जेठ पहिलो साता पार्टी एकीकरण भएको थियो । प्रधानमन्त्री दाहालले नेकपा विभाजनमा कसैलाई दोष नदिने उल्लेख गर्दै दुर्भाग्य भएको टिप्पणी गरे । प्रतिक्रियावादी प्रतिक्रान्तिकारीहरूमा एउटा आतंकजस्तो भयो तर दुर्भाग्य हामीले त्यसलाई बचाउन सकेनौं, दाहालको भनाइ छ, म यसमा कसैलाई दोषारोपण गर्दिनँ । नेत्रविक्रम चन्दलाई समाजवादी मोर्चामा ल्याएपछि दाहालले पूर्वमाओवादीबीच एकताको गृहकार्य थालेका छन् । यसका लागि उनले उपाध्यक्ष कृष्णबहादुर महरालाई खटाएका छन् । पूर्वमाओवादीहरू पनि छलफलमा छौं, एकताको आधार निर्माण हुँदै छ, पार्टी एकताका लागि ठोस पहल अगाडि बढाउँछौं, दाहालले शनिबार पोखरामा भने, हामी विशेष महाधिवेशन गर्नेमा पनि छौं, एकता प्रयासलाई सँगसँगै लैजानुपर्छ । माओवादी उपाध्यक्ष अग्निप्रसाद सापकोटाले नेकपा विभाजनको गम्भीर समीक्षा गरेर विचारमा एकरूपता भएपछि मात्र पुनःएकता सम्भव हुने बताए । एकताका लागि विचार, कार्यदिशा र रणनीतिमा स्पष्ट हुनुपर्छ, उनले भने, विभाजनबाट सबैको चेत खुल्नुपर्छ । राजनीतिक परिस्थितिका कारण कम्युनिस्टहरू एकताबद्ध हुने अवस्था आउने उनले बताए । मलाई नेकपा पुनःएकता सम्भव छ भन्ने आत्मविश्वास बढ्दै गएको छ, उनले भने । वाम राजनीतिक विश्लेषक एवं माओवादी सचिव राम कार्कीले सत्ता स्वार्थका लागि पार्टी मिल्नु र स्वार्थकै कारण विभाजन हुनुले वामपन्थी आन्दोलन अघि नबढ्ने बताए । नेकपा एकता र विभाजनलाई यहीसँग जोडेर हेर्नुपर्छ ।एमाले अध्यक्ष ओलीले पनि नेकपा विभाजनको कारण खोज्नुपर्ने बताउन थालेका छन् । उनले विभाजनको मुख्य पात्र दाहाल र माधव नेपाल भएको आरोप लगाउँदै आएका छन् । असार १० मा एमाले नेता केशव बडालको किताबबारे बोल्दै ओलीले नेकपा विभाजनको कारण खोज्नुपर्ने बताएका हुन् । अढाई वर्षअघि हाम्रो पार्टी विभाजन भयो, त्यसका पछाडिका कारणहरू के थिए ? उद्देश्यहरू के थिए ? किन विभाजन भयो ? किन गरियो ? कस्तो पृष्ठभूमिबाट त्यो विभाजनसम्म पुग्यो ? यी कुराहरू अलिकति आउनुपर्छ, उनले भने, केका लागि विभाजन भयो ? के उद्देश्य थियो ? त्यसमा आन्तरिक कारण कति थियो ? बाह्य कारण कति थियो ? रिमोट कन्ट्रोल कति थियो ? यो सबै कुराको यथार्थ विश्लेषण हामीले आन्दोलनको हितका लागि गर्यौं भने भविष्यलाई राम्रो हुन्छ । एमाले र माओवादीले पारित गरेका छन् एकता प्रस्तावएमालेको विधान महाधिवेशन (२०७८ असोज) र माओवादी महाधिवेशन (२०७८ पुस) ले नेकपा विभाजनको दोष एकअर्कालाई लगाएका छन् । योसँगै दुवै पार्टीले कम्युनिस्ट पार्टीबीच एकता प्रयास जारी राख्नेसमेत उल्लेख गरेका छन् ।सर्वोच्च अदालतले नेकपा एकीकरण भंग गरे पनि पुनः एकताबद्ध गर्ने सम्भावना रहेको एमाले दस्ताबेजमा उल्लेख छ । कानुनी र राजनीतिक दृष्टिले नेकपाको एकीकरणको प्रक्रिया भंग भए पनि नेपाली कम्युनिस्ट आन्दोलनलाई एकताबद्ध गर्ने हाम्रो प्रयास इमानदार र निष्ठापूर्ण थियो, एमाले दस्ताबेजमा छ, माओवादीको मूल नेतृत्व वैचारिक विचलन, संगठनात्मक अस्तव्यस्तता, अवसरवाद र अस्थिरताबाट गुज्रिरहेको तथ्य लुकेको थिएन । मूलतः सके पार्टी कब्जा गर्ने, नसके विभाजन गर्ने प्रचण्डका सोच र व्यवहारका कारण एकीकरण प्रक्रिया निष्कर्षमा नपुगी टुंगिएको छ । एमालेले कम्युनिस्टबीच एकता गर्ने पहल जारी रहने दस्ताबेजमा उल्लेख गरेको छ । एमाले आज नयाँ स्वरूपमा पुनःस्थापित हुँदै अगाडि बढेको छ, दस्ताबेजमा उल्लेख छ, कम्युनिस्ट आन्दोलनलाई एकताबद्ध बनाउने प्रयास भोलि पनि जारी रहनेछ ।माओवादीको २०७८ पुसमा पारित राजनीतिक दस्ताबेजमा एमाले अध्यक्ष ओलीको निरंकुश चरित्रका कारण पार्टी विभाजन भएको आरोप लगाइएको छ । केपी ओलीको चरम व्यक्तिवादी अहंकार, सहमतिविपरीत निरंकुश ढंगले पार्टी र सरकार चलाउने धृष्टता एवं उनमा रहेको मार्क्सवादविरोधी सामन्ती, दलाल, पुँजीवाद र वैदेशिक प्रतिक्रियावादका अगाडि आत्मसमर्पण गर्ने चरित्रका कारण पार्टीभित्र चरम गुटबन्दी र अस्वस्थ अन्तरसंघर्षको विकास भयो, दस्ताबेजमा उल्लेख छ, ओली गुटले संविधान नै खारेज गर्ने नियतका साथ प्रतिनिधिसभा विघटन गर्न पुग्यो तब त्यो अस्वस्थ अन्तरसंघर्ष शत्रुतापूर्ण अन्तरसंघर्षमा बदलियो ।माओवादीले ओली प्रवृद्धिविरुद्ध संघर्ष गर्दै कम्युनिस्ट एकताको पहल गर्ने दस्ताबेजमै लेखेको छ । निर्वाचन आयोग र संसद् सचिवालयले जानीबुझी गरेको ऐन र नजिरविपरीतको क्रियाकलाप र अन्त्यमा अदालतको अस्वाभाविक राजनीतिक फैसलाका कारण पार्टी एकता असफल तुल्यायो, माओवादी महाधिवेशनबाट पारित दस्ताबेजमा छ, तर हाम्रो पार्टी अहिले पनि एकताको पक्षमा छ र रहिरहनेछ ।"
मिर्चैयाका पीडितमाथि नगर प्रमुखको दुर्व्यवहार,"(सिरहा)मिर्चैया नगरपालिकाले घर भत्काएको जानकारी गराउन जिल्ला प्रशासन कार्यालय जाँदै गर्दा नगर प्रमुखले दुर्व्यवहार गरेको भन्दै स्थानीयले पूर्वपश्चिम राजमार्ग अवरुद्ध गरेका छन् ।मिर्चैया नगरपालिकाका प्रमुख श्रवणकुमार यादवले आफूहरुलाई बाटोमा दुर्व्यवहार गरेको स्थानीयले बताएका छन् । त्यसको विरोधमा उनीहरूले सोमबार पूर्वपश्चिम राजमार्गअन्तर्गत मिर्चैया खण्ड दुई घण्टा अवरुद्ध गरेका हुन् । इलाका प्रहरी कार्यालय मिर्चैयाका डीएसपी जितेन्द्रकुमार बस्नेतका अनुसार मिर्चैया नगरपालिकाका प्रमुख श्रवणकुमार यादवले प्रयोग गर्दै आएका सवारी नियन्त्रणमा लिएर छानबिन गर्ने सहमतिमा राजमार्गको अवरोध खुलेको हो । बिहान १० बजेबाट गरिएको राजमार्ग अवरोधका कारण सवारीसाधनहरू मिर्चैयामै रोकिएका थिए । प्रमुख जिल्ला अधिकारी नयाँ आएपछि हामी पीडितहरू जानकारी गराउन गएका थियौं, मिर्चैयाका अशोककुमार साहले भने, तर पीडितमाथि मेयर यादवले दुर्व्यवहार गरे । मिर्चैया उद्योग वाणिज्य संघका वरिष्ठ सल्लाहकारसमेत रहेका साहले मिर्चैया नगरपालिकाका प्रमुख यादवको कार्यशैलीविरुद्ध राजमार्ग अवरुद्ध गर्न बाध्य भएको बताए । नगर प्रमुख यादवले आन्दोलनकारीलाई मार्न खोजेको, मिर्चैयामा पुनः घर तोडफोड गरी अदालतको अवहेलना गरेको लगायत आरोप पीडित पक्षको छ । नगरपालिकाले साविक रामनगर गाविस२ (क) कित्ता नम्बर २५६ र २ (क) कित्ता नम्बर ६० को जग्गामा बनेका संरचना सरकारको जग्गामा रहेको भन्दै करिब ३७ घर माघ २७, फागुन ११ र १९ गते तोडफोड गरी भत्काएको थियो । कित्ता नम्बर २५६ र ६० अहिले नगरपालिकाको वडा ५ मा पर्छ । नगरपालिकाले आफूहरूको बस्ने तथा व्यवसाय गरेर बाँच्ने सुनिश्चितता नगरी चालेको कदमले बेघर बनेको, व्यापारव्यवसाय बन्द हुँदा रोजीरोटीको आधार नै गुमेको लगायत पीडितहरूको गुनासो छ ।गत चैत २७ देखि संघर्षमा उत्रिएका उनीहरूले बस्न र व्यापार गर्न तत्काल व्यवस्था गरिनुपर्ने, घर भत्काउँदा भएको क्षतिपूर्ति दिइनुपर्ने, जग्गाको लालपुर्जा दिइनुपर्ने, छानबिन गरी न्याय दिइनुपर्नेलगायत माग गर्दै आएका छन् । सडक विस्तार मात्र होइन, नगरपालिकाले सडकमै नपरेको बजार क्षेत्रको १७ घरधुरी बहाल बिटौरी, ऐलानी जग्गा भएको भन्दै भत्काइदिएको उनीहरूको भनाइ छ । कित्ता नम्बर २५६ को ३ बिघा १२ कट्ठा १७ धुर जग्गा र २ (क) को कित्ता नम्बर ६० को २ कट्ठा ५ धुर जग्गामा रहेका घर भत्काएको थियो । मिर्चैया बजारमा भत्काइएका ती घरमा व्यापारिक पसल सञ्चालित थिए ।मिर्चैया बजार स्थापना हुनुभन्दा अघि जंगल रहेका बेला बजार लगाउन आफूहरूलाई यहाँ बसोबास गराएको भए पनि अहिले आएर नगरपालिकाले उठीबास गराएको उनीहरूको गुनासो छ । त्यही बसोबास गरेको जग्गा २००४ र २०२५ सालमै व्यक्तिको नाउँमा नापी र मालपोतमा दर्ता गराएको र पुर्जामा स्पष्ट गाउँ नै लेखिएको प्रमाण रहेको उनीहरूको दाबी छ । उता नगरपालिकाले साविक गाविस रामनगर२ (क) कित्ता नम्बर २५६ को ३ बिघा १२ कट्ठा १७ धुर जग्गा भूमिसुधार तथा मालपोत कार्यालयको मोठ स्रेस्ता अभिलेखको मोठ नम्बर १ (ङ) पाना नम्बर ६४६१ मा सरकारको नाउँमा कायम रहेको देखिएको जनाउँदै जग्गा अतिक्रमण खाली गरिएको बताउँदै आएको छ । २०६५०६६ मा सरकारी सार्वजनिक जग्गाको विवरण पुस्तिकाको पाना नम्बर १०६ मा पनि सो जग्गा अभिलेखमा नेपाल सरकारका नाममा रहेको नगरपालिकाको दाबी छ ।"
बाढीपहिरो जानुअघि नै तातोस् सरकार,"छिमेकी भारतका उत्तराखण्ड र हिमाचलमा शनिबारयता बाढीले बवन्डर मच्चाइरहेको छ । त्यता नदीतटका घर र सडक लगायत पूर्वाधार बगाएको र ढुंगामुढा, ग्रेगरसहितको विशाल बाढी बस्ती पसेको कहालीलाग्दो श्रव्यदृश्यले यता नेपालीलाई झस्काएको छ । कारण, उस्तै भूबनोट भएको नेपालमा पनि त्यस्तो खतरा उच्च छ । आगामी दिनमा यहाँ पनि भीषण वर्षा हुन सक्ने विज्ञको आकलन छ । त्यसैले उद्धार र राहतमा मात्रै ध्यान दिने परम्पराबाट माथि उठेर सरकार पूर्वसूचना र तयारीमा पनि केन्द्रित हुनुपर्छ । सम्भावित जनधनको क्षतिलाई सम्भव भएसम्म जोगाउनुपर्छ ।मनसुन सुरु भएयता नै बाढीपहिरोबाट देशभर जनधनको क्षति भैरहेको छ । गृह मन्त्रालयका अनुसार महिनादिनयता बाढीपहिरो र चट्याङमा परी ३९ जनाले ज्यान गुमाएका छन् । ४० जना घाइते भएका छन् । २५ जना बेपत्ता छन् । करिब ७ सय परिवार प्रभावित भएका छन् । सडक, पुल लगायतका संरचनामा क्षति पुग्दा कम्तीमा ४० करोड नोक्सान भैसकेको छ । निर्माणाधीन ठूला जलविद्युत् आयोजनामा झन्डै करिब ६ अर्ब रुपैयाँ बराबरको क्षति भएको नेपाल विद्युत् प्राधिकरणको अनुमान छ । प्रभावितले बेहोर्नुपर्ने हैरानीको मूल्य त झन् अगणित छ । सामान्यतः असोज पहिलो सातासम्म मनसुन सक्रिय रहने भएकाले यस्तो क्षति अझै बढ्ने निश्चित छ । यसपालि तुलनात्मक रूपमा कम पानी पर्ने प्रक्षेपण भए पनि थोरै समयमा आरीघोप्टे वर्षा भै क्षति बढाउन सक्ने चिन्ता छ । तैपनि सम्बन्धित निकायहरू तयारीमा गम्भीर नदेखिनु विडम्बनापूर्ण छ । सरकारलाई थाहा नभएको पनि होइन, कहाँ उच्च जोखिम छ भनेर । राष्ट्रिय विपद् जोखिम न्यूनीकरण तथा व्यवस्थापन प्राधिकरणका अनुसार मनसुनका कारण हुने पहिरोको जोखिममा ३२ जिल्ला छन्, उच्च जोखिममा २२ जिल्ला छन् । २३ जिल्ला बाढीको उच्च जोखिममा छन् । सरकारद्वारा स्वीकृत मनुसन पूर्वतयारी तथा प्रतिकार्य राष्ट्रिय कार्ययोजना२०८० अनुसार यसपालि झन्डै ३ लाख घरधुरी र करिब साढे १२ लाख नागरिक मनसुनी जोखिमबाट प्रभावित हुने आकलन छ । सबैभन्दा बढी जोखिममा मधेश र कोशी प्रदेश छन्, जहाँ क्रमशः ४ लाख र ३ लाख नागरिक प्रभावित हुने अनुमान छ । जोखिम क्षेत्रका बासिन्दालाई विपद्बाट जोगाउन सूचना प्रणालीको महत्त्वपूर्ण भूमिका हुन्छ । गृह मन्त्रायलका अनुसार पूर्वतयारीस्वरूप पूर्वसूचना तथा पूर्वकार्यका लागि देशका ३४ स्थानमा स्मार्ट साइरन जडान गरिएका छन् । यतिले मात्र मुलुकभरका नागरिकलाई सतर्क गराउन सम्भव छैन । सरकारले बाढीबारे पूर्वसूचनाका लागि ११५५ मा निःशुल्क फोन गरेर बुझ्न सकिने व्यवस्था पनि मिलाएको छ । यो प्रयास उपयुक्त भए पनि सबै नागरिकलाई यसबारे जानकारी नहुन सक्छ । त्यसैले सरकार आफैं पनि अग्रसक्रिय भएर नागरिकलाई सुसूचित गर्नुपर्छ । विगतमा प्रभावकारी देखिएको बाढीको सम्भावना भएका क्षेत्र पहिचान गरी स्थानीयवासीलाई मोबाइलमा सन्देश पठाउने कार्यलाई व्यापक बनाउनुपर्छ । जल तथा मौसम विज्ञान विभागले गर्ने नदीमा पानीको बहाव र बाढीको पूर्वानुमानलाई स्थानीय स्तरमा शीघ्र प्रचारप्रसार गर्नुपर्छ । पूर्वसूचना मात्र फैलाउन सके पनि मानवीय क्षति घटाउन सकिन्छ । कहाँ कुन किसिमको जोखिम छ भनेर सबैभन्दा बढी जानकारी हुने स्थानीय सरकार तयारी अवस्थामा रहनुपर्छ । सम्बन्धित जनशक्तिको क्षमता अभिवृद्धि गर्नुपर्छ । आवश्यक उपकरणको जोडजाम पनि मिलाउनुपर्छ । पालिका प्रमुखको अध्यक्षतामा नियमानुसार गठन भएका स्थानीय विपद् व्यवस्थापन समितिलाई जति स्रोतसाधन र कार्यदक्षताले सम्पन्न तुल्याइन्छ, विपद् व्यवस्थापन गर्न त्यति नै सहज हुने तथ्य संघ र प्रदेशले हृदयंगम गर्नुपर्छ । सरकारले आवश्यक प्रतिकार्यका लागि सुरक्षाकर्मी लगायत जनशक्तिलाई तैनाथ त राख्नुपर्छ, तर तत्कालीन राहत तथा उद्धारमा मात्र केन्द्रित हुने र हेलिकप्टर चढेर सान्त्वना बाँड्न जाने प्रवृत्तिबाट भने माथि उठ्नुपर्छ । र, समग्र विपद् व्यवस्थापनमै ध्यान दिनुपर्छ । पूर्वसूचना, तयारी, तत्कालीन प्रतिकार्यदेखि पीडितको दीर्घकालीन व्यवस्थापनसम्म गम्भीर हुनुपर्छ । यो समग्र पक्षको नेतृत्व संघीय सरकारले नै लिनुपर्छ । अझ चिन्ता गर्नुपर्नेचाहिँ वर्षौंदेखि नियमित नियति बनिरहेको मनसुनी विपद् आगामी वर्षहरूमा अझ बढ्ने जोखिम छ । भूगोल र भूबनोट नै विपद्का दृष्टिले संवेदनशील रहेको नेपालमा जथाभावी सडक निर्माण, अवैज्ञानिक भूउपयोग र प्राकृतिक स्रोतको अनियन्त्रित दोहनले जोखिम झनै थपेको छ । जलवायु परिवर्तनको मारले यसमा गुणात्मक असर पुर्याएको छ । तसर्थ, जोखिमलाई सधैंका लागि न्यूनीकरण गर्न राज्य दीर्घकालीन योजनाका साथ अघि बढ्नुपर्छ । खास गरी, विकास र उन्नतिको मानवीय आकांक्षा पूरा गर्दा प्रकृतिको लय नखलबलियोस् भन्नेमा नीतिनिर्मातादेखि नागरिकसम्म सबै सतर्क रहनुपर्छ ।"
विश्वविद्यालय विधेयक खारेज हुनुपर्छ,"१ नेपालमा नयाँ विश्वविद्यालयको आवश्यकता नभए पनि कसैको स्वार्थ पूर्तिका खातिर थप विश्वविद्यालय खुल्नु, खुल्ने प्रक्रियामा हुनु र खोलिने आश्वासन शीर्षनेताले दिनुमा यस्तो कार्य गर्नेहरूको बौद्धिक स्खलन भएकै मान्नुपर्दछ । २ नेपाल विश्वविद्यालय विधेयक त्यसैको यौटा परिचायक हो । त्यसको प्रस्तावनामा लेखिएको कुराले यो विश्वविद्यालय नेपालका अरू विश्वविद्यालयभन्दा के फरक ? भन्ने प्रश्न खडा हुन्छ । आर्थिक व्यवस्थापनको पक्षमा विधेयक मौन रहनुले यो पनि जनताको करमा आश्रित हुने विश्वविद्यालय हो भनेर बुझ्नुपर्दछ । ३ एक्काइसौं शताब्दीमा नेपालमा खोलिन लागेको यो विश्वविद्यालयमा उपकुलपति हुन मास्टर्स डिग्री भए मात्रै पुग्छ । डाइरेक्टर, प्रिन्सिपल र डिन पनि मास्टर्स योग्यताको भए पुग्ने रहेछ । अनि यस्ता विश्वविद्यालयले पीएचडी उपाधि दिन पाउने कि नपाउने त ? कि मास्टर्स गरेकाले नै पीएचडी दिने हो ? कुलपति कस्तो हुने भन्ने त उल्लेख नै छैन । ४ जब विश्वविद्यालयका पदाधिकारीको योग्यतामै प्रश्न उठ्छ । त्यो विश्वविद्यालयले कस्तो जनस्रोत उत्पादन गर्ला र प्रतिस्पर्धी बनाउला त ? ५ के उपकुलपति हुन अनुसन्धान गरेको हुनु नपर्ने ? ख्यातिप्राप्त गरेको हुनु नपर्ने ? राष्ट्रिय तथा अन्तर्राष्ट्रिय क्षेत्रमा योगदान गरेको हुनु नपर्ने ? एक वर्षको नोट १५ वर्ष पढाएर वा नपढाएर १५ वर्षे अनुभव भए उपकुलपतिको योग्यता पुग्ने हो ? प्राध्यापक पनि हुनु नपर्ने ? ६ यस्तो विश्वविद्यालयमा पढाउने अध्यापकको योग्यता कस्तो होला ? विधेयकमा तोकिएको छैन तर पनि अन्दाज गर्न गाह्रो छैन । ७ अनि स्कुल हाँक्ने डिन पनि स्नातकोत्तर भए पुग्ने हो ? वाह रे नेपालका विद्वान्मण्डली ! त्यसैले पो विधेयक सरोकारवालाको छलफलबिना नै राष्ट्रिय सभा छिराइएको रहेछ । राष्ट्रिय सभाले केही शब्द परिवर्तन गर्ने सुझावसहित यो विधेयक पारित गरिसकेको छ । क्या बात, राष्ट्रिय सभाका माननीयहरू ! ८ विधेयकले नेपाल विश्वविद्यालयलाई अस्थिर बनाउने र राजनीतिक नेतृत्व वा संरक्षक परिषद्को राजनीति भित्र नराम्ररी पिल्सिन बाध्य बनाउने पक्का छ । १५ सदस्यीय अस्पष्ट संरक्षक परिषद्का तीन जनाले निवेदन दिएमा कुलपति र उपकुलपति निलम्बन हुने रे ? के यसरी चल्छ विश्वविद्यालय ? ९ लाज नभएपछि यो देशमा जे गरे पनि हुन्छ । जनताले तिरेको करको दुरुपयोग गरे हुन्छ । विश्वविद्यालय खोल्ने रहर गर्नेहरू सबैलाई गाडी, घरभाडा, र प्रशस्त सुविधासहित उपकुलपति बनाइदिए हुन्छ । १० यो विधेयकले लिबरल आर्ट्स भनेर नयाँ विश्वविद्यालय खोल्नुपर्ने जिकिर गरे पनि नेपालका सबै विश्वविद्यालयमा लिबरल आर्ट्स पढाइ हुन्छ भन्ने कुरा बिर्सेको छ । कुनै नयाँपनको झल्को विधेयकमा देखिँदैन । तसर्थ प्रतिनिधिसभाले यो विधेयक खारेज गर्नुपर्छ । मनप्रसाद वाग्ले, मीनभवन, काठमाडौँ"
शैक्षिक बेथितिको अन्त्य कहिले ?,"राष्ट्रिय परीक्षा बोर्डले जहिलेदेखि कक्षाहरूका बोर्ड परीक्षाको नतिजा अक्षरांकन पद्धतिमा प्रकाशन गर्न थालेदेखि नै नेपालको शैक्षिक गुणस्तर नकारात्मक प्रभावित हुन थाल्यो । अंकन पद्धतिमा नतिजा प्रकाशन हुँदा विद्यार्थीले प्राप्त गर्ने डिभिजन, प्रतिशत र नम्बरले महत्त्व राख्ने गर्थ्यो । विद्यार्थीले एकाध नम्बरका लागि स्वच्छ प्रतिस्पर्धा गरेर अब्बल बन्ने प्रयास गर्दथे । दक्ष जनशक्तिमा आफूलाई दर्ज गराउँथे । अर्कातिर सैद्धान्तिक र प्रयोगात्मकमा अलगअलग उत्तीर्ण हुनैपर्ने व्यवस्थाले विद्यार्थीलाई पठनपाठनमा बाध्य बनाएको थियो । पढाइको महत्त्वलाई पास, फेल, विशिष्ट श्रेणी, प्रथम, दोस्रो वा तेस्रो श्रेणीले दर्साएको थियो । त्यो वास्तविक पढाइ थियो । हाल राज्यको करोडौं ढुकुटी खर्चेर दुईचार जना शैक्षिक माफियाहरू युरोप भ्रमण गएर नक्कल गरिएको यो अक्षरांकन पद्धतिले विद्यार्थीमा पढाइप्रति कुनै रुचि जगाउन सकेको छैन । एकातिर फेल नै नहुने र अर्कोतिर आफ्नो नतिजामा विषयगत वा समग्र कति अंक प्राप्त भयो भन्ने जानकारी नै नहुने हुनाले शैक्षिक गुणस्तरमा ह्रास आएको छ । सैद्धान्तिक र प्रयोगात्मक अंक जोडेर ३५ अंक ल्याएमा १६ जीपीए सजिलै प्राप्त हुने छ । किनकि प्रयोगात्मक अंक दिँदा कुल पूर्णांकको न्यूनतम ८० प्रतिशत अंक सबैलाई प्रदान गरिन्छ । सैद्धान्तिकमा २० प्रतिशत अंक प्राप्त गर्नासाथ दुवै अंक जोड्दा विद्यार्थी कक्षा चढ्न योग्य हुन्छ । उदाहरणका लागि ३२ जीपीए ल्याएका सबै विद्यार्थीले समान अंक ल्याएका हुँदैनन् । तर आफ्नो कति नम्बर आयो भन्ने जानकारी विद्यार्थीलाई हुँदैन । यतिदेखि यति अंक आएछ भनेर चित्त बुझाउनुबाहेक ऊ सन्तुष्ट हुने कुनै उपाय छैन । यो लेटर ग्रेडिङ पद्धतिलाई अविलम्ब खारेज गरी अंकन पद्धतिबाट नै नतिजा प्रकाशन गरेर सैद्धान्तिक र प्रयोगात्मकमा अलगअलग उत्तीर्ण हुनैपर्ने व्यवस्था गरियोस् । अयोग्य विद्यार्थीलाई कक्षा चढाउने उदार कक्षोन्नति गरिने अव्यावहारिक शैक्षिक बेथितिको अन्त्य हुन जरुरी छ । कुसुम न्यौपाने, शिक्षक, जनता मावि, नवलपरासी (पूर्व)"
निजी क्षेत्रले भन्यो 'दोषी ठहर,भोलि हामी पनि फसिन्छ भनेर व्यापारी भेषमा देशलाई घाटा पुर्याउनेहरू एकजुट हुँदै छन् । छुराज केसी
के फ्रान्सले अर्को विद्रोह निम्त्याउँदै छ ?,"आन्दोलन दबाउन सम्भव छ त ? फ्रान्सलाई क्रान्तिको भूमि पनि भनिन्छ । युरोपेली संसद् सदस्य मानोन अब्री, जो फ्रान्सको ला फ्रान्स इन्सोमाइस पार्टीकी प्रतिनिधि पनि हुन्, भन्छिन्, आम मानिसका माग लत्याउन म्याक्रोनलाई गाह्रै पर्छ । सांसद मानोनको विचारमा, यस पटकको आन्दोलन सन् १९६८ पछिको दोस्रो ठूलो हो । करोडौं श्रमजीवी, लाखौँ बेरोजगार, असमावेशिता तथा विभेदका कारण छटपटाइरहेका किशोरकिशोरी यो आन्दोलनमा सहभागी हुँदै आएका छन् । विगतमा यलो भेस्ट आन्दोलन स्वस्फूर्त थियो तर यो आन्दोलन ट्रेड युनियनले हाँकिरहेका छन्Ù त्यसका पछि मुलुकको शक्तिशाली बन्दै गएको आन्दोलन नुपेस अर्थात् वामपन्थीहरूको सहकार्यसहित बनेको मोर्चा लेफ्टविङ कोलिसनको हात छ (ज्याकोविन, २०२३ मार्च २८) । उनीहरू लोकतान्त्रिक आदर्शयुक्त शब्दहरू स्वतन्त्रता (लिबर्टी), समानता (इक्वालिटी) तथा भाइचारा (फ्र्याटर्निटी) वास्तविक अर्थमा लागू हुनुपर्नेमा जोड दिइरहेका देखिन्छन्, जुन अहिलेको फ्रान्सेली लोकतन्त्रमा सर्वथा गायब छन् ।पाँच वर्षअघि सुरु भएको यलो भेस्ट आन्दोलनभन्दा यसपालिको पेन्सन सुधारविरुद्धको परिचालन (मोबिलाइजेसन अगेन्स्ट पेन्सन रिफर्म) बढी संगठित र प्रभावशाली देखा पर्यो । यसको अर्थ आन्दोलनकारी सैद्धान्तिकवैचारिक हिसाबले बढी परिपक्व र कार्यक्रमिक अर्थात् मागप्राप्तिका हिसाबले बढी प्रतिबद्ध र सुदृढ देखिन्छन् । सरकार जब ससाना समस्याहरू हल गर्नतर्फ लाग्दैन, तब ती थुप्रिँदै जान्छन् र तिनबाट नयाँनयाँ समस्याहरू बाईप्रोडक्टका रूपमा सतहमा आइरहन्छन् । सन् २००५ मा फ्रान्समा पहिलो पटक जातीय हिंसा भड्किएको थियो । घोर दक्षिणपन्थी नवफासिस्टहरू फ्रान्समा सक्रिय रहेको र तिनीहरूले भित्रभित्रै युरोपेली समुदायभन्दा बाहिरबाट आएकाहरूमाथि सबै प्रकारका भेदभाव गर्ने गरेका कारण आन्दोलन भड्केको थियो । हाल नयाँ आवरणमा नयाँ आन्दोलन भइरहेको छ । फ्रेन्च रेभोल्युसन संसारको माउ क्रान्ति मानिन्छ । उक्त क्रान्तिलाई स्वतन्त्रता, समानता र भाइचारामा सीमित रहन दिइएन । त्यसैले झन्डै एक शताब्दीपछि सन् १८७१ म पेरिस विद्रोह निम्तियो । स्वतन्त्रता, समानता र भाइचाराको पुरानो नारालाई जोडेर अहिले फ्रान्समा जुन आन्दोलन भइरहेको छ, यसले सम्भवतः एक्काइसौं शताब्दीको आर्थिक, सामाजिक र राजनीतिक परिवेशलाई नयाँ ढंगले निर्देशित गर्नेछ । हामीलाई थाहा छ, मानिसको बलिदान त्यत्तिकै खेर जाँदैन ।"
नेताहरूको दोहोरो चरित्र,"गुणस्तरीय शिक्षाका लागि करिब १ लाख नेपाली हरेक वर्ष विदेश गइरहेका छन् । अध्ययनका लागि युवाहरू बिदेसिने क्रमसँगै बर्सेनि करिब ५० अर्ब रुपैयाँ बाहिरिएको छ । नेपालका विश्वविद्यालयमा शैक्षिक क्यालेन्डर लागू नभएको र समयानुकूल पाठ्यक्रममा परिवर्तन नभएका कारण गुणस्तर कायम हुन सकेको छैन । त्यसमा पनि विद्यार्थी, कर्मचारी, प्राध्यापक र पदाधिकारीहरूको चरम राजनीतिले विश्वविद्यालयहरू मक्किएका छन् । विश्वविद्यालय सुधारका लागि नेताहरू पटकपटक प्रतिबद्धता जनाउँछन् तर कार्यान्वयन गर्न भने कहिल्यै तत्पर देखिँदैनन् । गत साता प्रधानमन्त्री तथा नेकपा माओवादी केन्द्रका अध्यक्ष पुष्पकमल दाहाल प्रचण्ड र नेपाली कांग्रेसका महामन्त्री गगन थापाले पनि शैक्षिक सुधारका लागि महत्त्वपूर्ण अभिव्यक्ति दिएका छन् । प्रधानमन्त्री दाहाल र महामन्त्री थापाको अभिव्यक्ति अनुसार काम हुने हो भने शैक्षिक सुधारको क्रान्तिकारी अभियान प्रारम्भ हुनेछ । तर दुर्भाग्य, उनीहरूका अभिव्यक्ति र व्यवहार तथा राज्यले अंगीकार गरेको उच्च शिक्षा नीतिमा तादात्म्य छैन । अर्थात्, उनीहरू जे बोलिरहेका छन्, ठ्याक्कै त्यसको विपरीत काम भइरहेको छ । असार १२ गते त्रिभुवन विश्वविद्यालय (त्रिवि) दिवसका दिन प्रधानमन्त्रीले कालो गाउन र टोपी लगाएर त्रिविमा शैक्षिक क्यालेन्डर लागू गर्न निर्देशन दिए । उनले भने, विश्वविद्यालयको शैक्षिक क्यालेन्डर बनाई समयमा पठनपाठन सक्न र नतिजा प्रकासन गरी विद्यार्थी र अभिभावकको समय, खर्च र भविष्यको सुरक्षा गर्न विश्वविद्यालय पदाधिकारीलाई निर्देशित गर्छु । स्नातक तहसम्मको अध्ययन पूरा गरेका दाहालले नोबेल लरेट ले भन्दा बढ्ता सुनिने गरी शिक्षा सुधारका कुरा गरे । नैतिकताको सानो हिस्सा मात्र बाँकी भएको भए कुलपतिको हैसियतले त्रिविमा उनले कालो टोपी र गाउन लाएर प्रवचन दिने दुस्साहस गर्ने थिएनन् । बरु कुनै स्वदेशी वा विदेशी विद्वान् वा सफल व्यक्तिको उत्प्रेरणादायी प्रवचन सुन्न शिष्य बनेर प्रस्तुत हुने थिए । के विश्वविद्यालयजस्तो प्राज्ञिक र स्वायत्त संस्थामा देशको प्रधानमन्त्रीकुलपति र शिक्षामन्त्रीसहकुलपति हुने प्रावधान नै शैक्षिक गुणस्तर खस्कनुको मुख्य कारण हो भन्ने दाहालले बुझेका छैनन् ? प्रधानमन्त्रीमा विश्वविद्यालय सुधार गर्ने चाहना भएको भए सबैभन्दा पहिले ऐन र नियमावली संशोधन गरेर विश्वविद्यालयलाई स्वायत्तता दिनेतर्फ अग्रसर हुने थिए । कुलपतिका रूपमा दीक्षान्त समारोहमा सहभागी भएर विश्वविद्यालयमा राजनीतीकरण गर्ने सुनियोजित अभियानको हिस्सा बनिरहने थिएनन् ।त्रिवि दिवसभन्दा केही दिनअघि संस्कृत विश्वविद्यालयको दीक्षान्त समारोहमा कुलपतिको हैसियतमा उनै दाहालले संस्कृत शिक्षा ज्ञानको भण्डार हो भन्ने अभिव्यक्ति दिए । तर उनकै नेतृत्वमा दस वर्षसम्म चलेको सशस्त्र द्वन्द्वकालमा संस्कृत शिक्षामाथि भएको अतिक्रमणलाई लिएर न पश्चात्ताप गरे न त माफी नै मागे । आज संस्कृत शिक्षा ज्ञानको भण्डार हो भन्नुअघि हिजो संस्कृत पढाउने शिक्षक मुक्तिनाथ अधिकारी किन मारिएका थिए, पुस्तकहरू किन जलाइएका थिए, हिन्दु धर्म र संस्कृत शिक्षालाई किन आक्रमण गरिएको थियो भन्ने बताउनु पर्दैन ? माओवादी द्वन्द्वका कारण विस्थापित भएको संस्कृत शिक्षालाई कसरी विद्यालयमा प्रवेश गराउने भन्ने विषयमा बोल्नुपर्दैन ? विरोधाभासपूर्ण अभिव्यक्तिले न संस्कृत शिक्षामा सुधार हुन्छ न त दाहालको दृष्टिकोण नै प्रस्ट हुन्छ ।पछिल्ला दिनहरूमा दाहालले विश्वविद्यालय खोल्ने र सञ्चालन गर्ने विषयलाई लहड र आफ्नो विशेषाधिकारको विषय ठानेका छन् । तिलगंगा आँखा अस्पताल पुग्दा उनी सन्दुक रुइतलाई खुसी पार्ने अभिप्रायसहित उक्त अस्पताललाई मानित विश्वविद्यालयमा परिणत गर्ने अभिव्यक्ति दिन्छन् त गिरिजाप्रसाद कोइरालाको स्मृतिमा आयोजित कार्यक्रममा पुग्दा कांग्रेसजनलाई रिजाउन गिरिजाप्रसादकै नाममा अर्को विश्वविद्यालय खोल्ने प्रतिबद्धता व्यक्त गर्छन् । विश्वविद्यालय खोल्ने आवश्यकता र औचित्य तथा कानुनी प्रक्रियाको उनी यसरी धज्जी उडाउँछन् मानौं देशमा उनको हुकुमप्रमांगी नै चल्छ । विश्वविद्यालयमा शैक्षिक क्यालेन्डर लागू गर्न निर्देशन दिने प्रधानमन्त्री दाहाललाई आम जनताका तर्फबाट यो पंक्तिकारको प्रश्न छ विश्वविद्यालयको पदाधिकारी राजनीतिक भागबन्डामा होइन, प्राज्ञिक विशिष्टताका आधारमा नियुक्ति गर्नुपर्छ भन्ने ज्ञान कहिले आउँछ ? त्रिवि सेवा आयोगमा अध्यक्ष पद रिक्त भएको ११ महिना पुगेको छ । राजर्षि जनक विश्वविद्यालयको उपकुलपति १८ महिनादेखि रिक्त छ । नास्टको उपकुलपति ६ महिनादेखि रिक्त छ । रिक्त पदहरूमा कुन पार्टीको झोले प्राध्यापक नियुक्त गर्ने भन्ने निर्णय गर्न सत्तारूढ दलहरूबीच रस्साकस्सी चलिरहँदा हरेक विश्वविद्यालय परिसरमा नेतालाई लाखौं बुझाएर कोकसले नयाँ नियुक्ति पाउने हो भन्नेबारे बहस सुनिन्छ । कुन नेतालाई कति रकम बुझाएको हो र नियुक्त भएपछि खर्च भएको रकम उठाउन कति समय लाग्छ, हरहिसाब भइरहेको छ । विश्वविद्यालय सेवा आयोग वर्षौंसम्म रिक्त राखेर शैक्षिक क्यालेन्डर लागू गर्न सकिन्छ ? राजनीतिक भागबन्डामा परेर वा रकम बुझाएर नियुक्त भएको सेवा आयोग अध्यक्षले स्वतन्त्र रूपमा काम गर्न सक्छ ? भएका विश्वविद्यालयमा निरन्तर विद्यार्थी घटिरहेका बेला नयाँ विश्वविद्यालयले के उपलब्धि दिन सक्छ ? के प्रधानमन्त्री दाहालमा यी प्रश्नहरूको जवाफ दिने हिम्मत छ ? शैक्षिक क्षेत्रको राजनीतीकरण र भ्रष्टाचारविरुद्ध उभिने संकल्प छ ? छैन भने शैक्षिक सुधारका लागि बोल्नु बेकार छ ।शिक्षा सुधारमा यस्तो दोहोरो कुरा गर्नेमा प्रधानमन्त्री दाहाल मात्र छैनन् । कांग्रेस र एमालेका नेता पनि उनीभन्दा कम छैनन् । देशको सबैभन्दा ठूलो पार्टीका शक्तिशाली महामन्त्री गगन थापाले असार १० गते आफ्नै निर्वाचन क्षेत्र काठमाडौं४ मा आयोजित एक कार्यक्रममा कुनै पनि शिक्षक र प्राध्यापक कांग्रेसको सदस्य बन्न नपाउने व्यवस्था किन नगर्ने भनी प्रश्न गरे । देशमा विद्यमान शैक्षिक समस्या दलीय तन्त्र र दलीयकरण हो र यसलाई रोक्नुपर्छ भन्ने उनको अभिव्यक्ति निकै सुधारोन्मुख सुनियो । दुर्भाग्य, उनै थापा महामन्त्री रहेको नेपाली कांग्रेस पार्टीको केन्द्रीय कार्यालयमा पाटन संयुक्त क्याम्पसका सहप्राध्यापकलाई वर्षौंदेखि सचिव बनाइएको छ, जसले थापाको अभिव्यक्तिको तेजोवध गर्दै दैनिक कार्यालयका फाइल ओसारपसार र शीर्ष नेताहरूका घरघर धाउने काम मात्र गर्दैनन्, अख्तियारको ठाडो दुरुपयोग हुने गरी त्रिवि र पार्टी कार्यालय दुवैबाट नियमित रूपमा मासिक तलबसमेत बुझ्छन् । अझ आश्चार्यको कुरो त, जति बेला थापाले पार्टीमा राजनीतीकरण अन्त गर्न प्राध्यापकलाई कांग्रेस पार्टीको राजनीतिमा निषेध गर्ने महत्त्वपूर्ण विचार अघि सार्दै छन्, त्यही बेला कार्यवाहक मुख्य सचिवको हैसियतमा ती सहप्राध्यापकले हस्ताक्षर गरेका विज्ञप्तिहरू सञ्चारमाध्यममा पठाइरहेका छन् । सहप्राध्यापकलाई कारिन्दा बनाएका कांग्रेस नेताहरू अन्य प्राध्यापकलाई पनि उचित सम्मान दिनुपर्छ भन्ने ठान्दैनन् । किनकि कांग्रेस नेताहरूमा प्राध्यापकलाई पार्टी कार्यालयको कर्मचारी र कार्यकर्ताका रूपमा काम लगाउने र हप्काउने बानी परिसकेको छ । प्राध्यापकलाई सदस्य बनाउन हुँदैन भनेर सार्वजनिक अभिव्यक्ति दिने थापाले केन्द्रीय कार्यालयको सचिव सहप्राध्यापक राख्दा कस्तो सन्देश गइरहेको छ भनी कहिल्यै सोचेका छैनन् । कांग्रेस महामन्त्रीद्वयले आयोजना गरेको जिल्ला सभापतिहरूको भेलासमेत उनै त्रिविका सहप्राध्यापकले व्यवस्थापन गरेका थिए । यति मात्र होइन, पार्टी शक्तिको दुरुपयोग गर्दै ती सचिवले बिनाअनुसन्धान त्रिविमा आफ्नो र आफन्तको प्रमोसन थपिरहेका छन् । कांग्रेसको क्रियाशील सदस्यता वितरणमा बर्सेनि ठूलो चलखेल गर्दै आएका छन् । आफूले चाहेको नेताको अनुकूल हुने गरी अधिवेशनको दिनसम्म उनी क्रियाशील सदस्यता थप्ने र घटाउने गरिरहन्छन् । पार्टीका ससाना काममा यसरी संलग्न हुने व्यक्तिले कत्तिको तटस्थ भएर विश्वविद्यालयमा पढाउन सक्छ ? केन्द्रीय कार्यालयको कर्मचारी नियुक्ति र व्यवस्थापनको जिम्मा महामन्त्रीको होइन ? महामन्त्री थापाले भनेजस्तै प्राध्यापकहरूलाई दलीय राजनीतिमा निषेध गर्नुपर्छ भन्नेमा मतैक्य जनाउँदै म प्रश्न गर्न चाहन्छु कांग्रेस महामन्त्रीका रूपमा थापाले कहिल्यै मेरिट बेसिसमा नियुक्त भएका र विश्वविद्यालयमा उत्कृष्ट देखिएका गैरदलीय प्राध्यापकसँग छलफल गरेका छन् ? विश्वविद्याल सुधारका लागि गैरराजनीतिक प्राध्यापकहरूले गरिरहेका संघर्षमा कहिल्यै समर्थन जनाएका छन् ? विश्वविद्यालयहरूमा उपकुलपति नियुक्तिका लागि दरखास्त आह्वान गर्ने र शिक्षा मन्त्रालयका सचिवहरूले मूल्यांकन गर्ने निकृष्ट प्रचलन नेपालमा छ । प्राध्यापकलाई जब कांग्रेसले आफ्नै कार्यालयमा कारिन्दा बनाउँछ, सरकारी संयन्त्रले गर्ने अपहेलना र तिरस्कारविरुद्ध उभिनुपर्छ भन्ने ज्ञान उनीहरूमा हुने कुरै भएन । आफूभन्दा बढी योग्यता र क्षमता भएका प्राध्यापकलाई आफ्नो कार्यकक्षमा प्रिजेन्टेसन गर्न लगाउने शिक्षासचिवलाई प्रस्टीकरण सोध्ने साहस न सरकारमा छ न त संसद्मा ।त्यसो त एमाले नेता केपी ओली तथा जनमत पार्टीका अध्यक्ष सीके राउत लगायतका अभिव्यक्तिहरूमा पनि दोहोरो चरित्र झल्किन्छ नै । ओलीले हालै गुरुलाई आक्रमण गर्नेलाई छोड्नु हुँदैन भनी कांग्रेस भ्रातृ संगठनप्रति कटाक्ष गरेका छन् । उनको पार्टीका कार्यकर्ताले करिब तीन वर्षअघि त्रिचन्द्र क्याम्पसका प्रमुख प्राडा प्रदीपबहादुर न्यौपानेलाई मरणासन्न हुने गरी आक्रमण गरेका थिए । तत्कालीन प्रधानमन्त्री ओलीले त्यसरी आक्रमण गर्नेहरूविरुद्ध बोल्नु त कता हो कता, उल्टै उनीहरूलाई जोगाएका थिए ।अन्त्यमा, त्रिविसहित देशका सबै शैक्षिक संस्थाहरूको मुख्य समस्या भनेकै शैक्षिक क्यालेन्डर अनुरूप पठनपाठन नहुनु नै हो । यस्तै, दलगत राजनीतिका कारण शिक्षण संस्थाहरूले साख मात्र गुमाएका छैनन्, आफ्नो भविष्य पनि बरबाद गरिरहेका छन् । प्राध्यापक र विद्यार्थी दुवै राजनीति गर्ने भएकाले स्वार्थको टकरावका कारण भिडन्त भएको छ । प्रधानमन्त्रीमा साँच्चिकै उच्च शिक्षा सुधार्ने नशा चढेको हो भने अध्यादेशमार्फत सबै विश्वविद्यालय र प्रतिष्ठानमा प्रधानमन्त्री कुलपति र मन्त्री सहकुलपति हुने ऐन संशोधन गरियोस् । सिनेटले भोटिङ गरेर पदाधिकारी छनोट गर्ने ऐतिहासिक अध्यायको सुरुआत गरियोस् । गुणस्तरीय उच्च शिक्षाको सुनिश्चतता देशभित्रै गरियोस्, ताकि बिदेसिएका लाखौं युवाको सपना साकार होस् । महामन्त्री थापाले शिक्षामा राजनीतीकरण बन्द गर्न चाहेका हुन् भने सबैभन्दा पहिले पार्टी कार्यालयमा प्राध्यापकहरूलाई कर्मचारी बनाउन र भागबन्डाको नियुक्ति बन्द गर्न अग्रसर हुनुपर्छ ।"
एसईईपछि के ?,"ए सईईपछि उच्च शिक्षा अध्ययनका लागि कुुन विषय, कहाँ, किन पढ्ने भन्नेबारे विद्यार्थी र अभिभावकमा खुलदुली हुनु स्वाभाविकै हो । भरखरै एसईई उत्तीर्ण विद्यार्थीहरूले लहैलहैमा लागेर पढ्ने विषय र शिक्षण संस्था हचुवामा छान्दा पढाइ वल्लो घाट न पल्लो तीर भएर हन्डर खाएका उदाहरण धेरै छन् । श्रमबजारमा तीव्र प्रतिस्पर्धा भएको आजको विश्वमा हरेक क्षेत्रमा अवसर र चुनौतीहरू थपिँदै गएका छन् । यस्तो बदलिँदो परिवेशको चुनौतीपूर्ण श्रम बजारमा खरो प्रतिस्पर्धा गर्न समयको माग अनुसार अध्ययन गर्ने विषयको छनोट होस पुर्याएर गर्नुपर्छ । कुन विषय किन र कहाँ पढ्ने भन्ने जिज्ञासामा अभिभावक र अनुभवीहरूको सल्लाह र सुझाव मार्गदर्शन हुन सक्छ । विद्यार्थीलाई नै थाहा हुन्छ, आफ्नो वास्तविक खुबी । १ देखि १० कक्षासम्मको आफ्नो पढाइको स्तर हेरेर उच्च शिक्षाका लागि विषय छान्नुपर्छ । कुनै पनि विषय सानो हुँदैन । आफूले पढेको विषयमा सतही ज्ञान होइन कि विशेषज्ञता हासिल गर्नुपर्छ । पढ्ने विषय रोज्दा आफ्नो रुचि क्षमता, शिक्षण संस्थाको साधनस्रोत, भौतिक सुविधा, योग्य शिक्षकको उपलब्धता आदि पक्षमा विशेष ध्यान दिनुपर्छ । शिक्षण संस्थाको विज्ञापन तथा ब्रोसियरमा लेखिएका कुरालाई मात्रै विश्वास नगरी शैक्षिक सफलताका ऐतिहासिक पृष्ठभूमि, शैक्षिक उपलब्धिको दिगोपन, व्यवस्थापनको स्तर, साधनस्रोतको पर्याप्तता र पारदर्शितासमेतलाई वस्तुनिष्ठ भएर प्रत्यक्ष अवलोकन गर्नुपर्छ । भविष्यमा अपनाउने पेसा, त्यसका लागि श्रमबजारको माग तथा आफूले छानेको विषय पढ्न चाहिने लगानी, समयावधि, आफ्नो आर्थिक क्षमताका बारेमा यथार्थपरक भएर गम्भीर विश्लेषण गर्नुपर्छ । अभिभावकसँग धक फुकाएर छलफल गरेर मात्र पढ्ने विषय र शिक्षण संस्था छनोट गर्नु बुद्धिमानी हुन्छ ।अभिभावकलाई विद्यार्थीको चालचलन, योग्यता र क्षमताबारे अरूलाई भन्दा बढी थाहा हुन्छ । छोराछोरीको इच्छाविपरीतका विषय जबर्जस्ती पढ्न लाउँदा निरन्तर असफलताका कारण मानसिक तनावले आत्महत्यासमेतका अप्रिय घटना हुने गरेको पाइन्छ । त्यसकारण छोराछोरीको क्षमता र रुचि अनुसारको विषय छनोट गर्न बाबुआमाले मित्रवत् सहजकर्ताको भूमिका निर्वाह गर्नुपर्छ । उनीहरूको भावनाको कदर गर्दै विषयगत उपलब्धिहरूका आधारमा मात्रै विषय छनोट गर्न प्रोत्साहित गर्नुपर्छ, ताकि उनीहरू आफूले पढेको विषयमा विशेषज्ञता हासिल गर्न सक्षम होऊन् । छोराछोरीको विगतको शैक्षिक उपलब्धि, पृष्ठभूमि जान्न शिक्षण संस्थासँग सम्पर्क गर्नुपर्छ । अभिभावकले आफ्नो आर्थिक हैसियतलाई ख्याल गर्दै पढाउने शिक्षण संस्थाको प्रचारप्रसारको वास्तविक धरातलसमेतको अध्ययनअवलोकन गरे पछुताउनु पर्दैन ।अर्कातर्फ, शिक्षा प्रदान गर्ने सामाजिक एवं परोपकारी दायित्व लिएका शिक्षण संस्थाहरूले आफ्नो साधनस्रोत र शैक्षिक उपलब्धिबारे पारदर्शी रूपमा, इमानदारीपूर्वक जानकारी गराउनुपर्छ । मानवीय संसाधन विकास गर्ने अभिभारा लिएका संस्थाहरूले नै हेलचेक्य्राइँ गर्नु भनेको व्यक्ति, समाज र अन्ततोगत्वा देशलाई नै धोका दिनु हो । शिक्षण संस्थाले क्षणिक लाभका लागि गरेको बेइमानी प्रकारान्तरले उसैका लागि आत्मघाती हुन सक्छ । भनिन्छ, बाली लगाउन कम्तीमा ६ महिनाको, फलफूल रोप्न १० वर्षको र मान्छेलाई शिक्षित बनाएर सफल नागरिक बनाउन १ सय वर्षको योजना बनाउनुपर्छ । देखासिकी गरी धुरी चढ्नुको साटो संस्थाको दिगोपन तथा निरन्तर प्रगतिका लागि सम्भाव्यताको अध्ययनअनुसन्धानपछि मात्र शिक्षणसंस्था सञ्चालन गर्नु फलदायी हुन्छ । संस्थाले आफ्नो लक्ष्य निर्विवाद हासिल गर्न सेवाग्राहीको विश्वास जित्नुपर्छ । विद्यार्थी, शिक्षक, अभिभावकको आस्था र विश्वासको केन्द्रका रूपमा संस्थालाई स्थापित गर्ने लक्ष्य राख्नुपर्छ । विद्यार्थीको भाग्य र भविष्यलाई सदैव सर्वोपरि मान्नुपर्छ । त्यस्तै, राज्य पक्षले शिक्षण संस्थाहरूको संख्यात्मकतथा गुणात्मक अवस्थाको अनुगमननिरीक्षणलाई सशक्त बनाउनुपर्छ । तोकिएका सेवासर्त अनुसार ती सञ्चालन भएका छन् कि छैनन् ? निरन्तर अनुगमन अपरिहार्य हुन्छ । शुल्कको पारदर्शिता एवं औचित्य पुष्टि गराउने व्यवस्था हुनुपर्छ । तिनलाई विद्यार्थीको उपलब्धिप्रति जवाफदेह बनाउनुपर्छ । अन्त्यमा, विद्यार्थीले कहरले भन्दा पनि रहरले पढ्ने विषय र शिक्षण संस्था छान्नुपर्छ । जे विषय जहाँ पढे पनि केही मानवीय र अत्यावश्यक साझा गुणको विकास गर्न भने चुक्नु हुन्न । सृजनशील, लगनशील, सीपयुक्त, ऊर्जावान्, लगनशील, नेतृत्व क्षमता भएको, टिम वर्क गर्न सिपालु, प्रभावकारी सञ्चार कला भएको, समयको व्यवस्थापन गर्न सक्ने उत्साही तथा आत्मविश्वासी व्यक्तिले हरेक क्षेत्रमा सफलता चुम्न सक्छ । कार्की शिक्षा मन्त्रालयका पूर्वउपसचिव हुन् ।"
रास्वपाको दस्तावेजमा कार्ल मार्क्स,"आधारभूत आवश्यकताको सवाल पहुँचयोग्य, गुणस्तरीय र निःशुल्क सर्वव्यापी स्वास्थ्य सेवाको वकालत गर्ने स्वास्थ्य प्रणाली बनाउनेतर्फ दस्तावेजमा स्पष्टता देखिँदैन । सबै नेपाली नागरिक वैज्ञानिक स्वास्थ्य बिमाको दायरामा हुनेछन् र कोही पनि नेपालीले स्वास्थ्य उपचारको अभावमा अकालमा मृत्युवरण गर्नुपर्नेछैन भनेर वर्तमानमै भइरहेजस्तै स्वास्थ्य बिमाको भरमा मात्र नागरिकको स्वास्थ्यप्रतिको अपेक्षा पूरा हुनेछ जस्तो साँघुरो र अपुरो अनुमान गरिएको छ । रास्वपाले कल्पना गरेको देशमा आम नागरिकको स्वास्थ्यप्रतिको सचेतनासँगै प्रवर्धनात्मक र गुणस्तरीय स्वास्थ्यसेवामा समान पहुँच हुनेछ भन्ने उल्लेख गरे पनि जनस्वास्थ्यका अन्य आयाम (जस्तै निरोधात्मक, निदानात्मक र प्रतिस्थापनात्मक पाटो) को सवालमा भने दस्तावेज मौन नै छ । स्वास्थ्य र शिक्षा क्षेत्रलाई पूर्ण रूपमा सामुदायिक बनाएर गैरनाफामूलक बनाइने महत्त्वाकांक्षी वाचा गरिएको छ । तर स्रोत र शक्तिको आडमा सामाजिक पुँजी हुनेहरूको प्रतिस्पर्धात्मक क्षमतामा अति नै विश्वास गरेको रास्वपाको दस्तावेजले आधारभूत स्वास्थ्यसेवा पाउन पनि धौधो पर्ने गरिब तथा पिछडा वर्गको प्रतिस्पर्धात्मक क्षमतालाई समतामूलक उत्थान गर्ने ठोस र वस्तुवादी कार्यदिशाबारे भने मौनता साधेको छ । प्रत्येक नेपालीलाई स्नातक तहसम्म अनिवार्य, गुणस्तरीय, व्यावसायिक र रोजगारमुखी निःशुल्क शिक्षा उपलब्ध गराई निजी क्षेत्रको लगानीलाई सेवामूलक बनाएर नियमन र व्यवस्थापन गर्न जोड दिने भनिएको छ । आम जनताको अपेक्षा अनुसार, स्नातक तहसम्म सबै खालको शिक्षा निःशुल्क हुने हो वा हाल सञ्चालनमा रहेको सार्वजनिक शिक्षा मात्र, दस्तावेजमा स्पष्ट उल्लेख छैन । एकातर्फ अर्थतन्त्रमा निजी क्षेत्रको भूमिकालाई महत्त्व दिँदै उपलब्ध स्रोत र साधनको अधिकतम परिचालन गरी आर्थिक श्रमवृद्धिमा जोड दिने भनिएको छ, अर्कातर्फ राष्ट्रिय अर्थतन्त्र विकासका लागि राष्ट्रिय उद्योगधन्दा, श्रमसीप र साधनस्रोतको संरक्षण र प्रवर्धन गरिनेछ देखिएको छ । निजीलाई महत्त्व दिँदै सार्वजनिक संस्थानहरूको संरक्षण र प्रवर्धन कसरी हुन्छ, थप व्याख्या अपेक्षित हुन्छ । भूमिमा रहेको दोहोरो स्वामित्व अन्त गर्दै किसानको हितलाई ध्यानमा राखी वैज्ञानिक भूमिसुधार गर्नु पार्टीको लक्ष्य हो भनिरहँदा रास्वपाले एउटा प्रगतिशील समाजवादी पार्टीका रूपमा आफूलाई उभ्याउन चाहेको हो वा अरू बेला छलाङको कुरा गर्ने तर परेपछि खुट्टा कमाउने नेपाली कम्युनिस्ट पार्टीहरूको जस्तै ढुलमुले सुधारवादी छविमा मात्र रमाउन चाहेको हो, त्यो पनि स्पष्ट पार्दा लोकको कल्याण नै हुने देखिन्छ । वैज्ञानिक भूमिसुधारका पक्षमा उभिएको रास्वपाको भूमिहीन किसान तथा सुकुम्बासी समस्याप्रतिको दृष्टिकोण के हो, दस्तावेज मौन छ । अन्त्यमा, परराष्ट्र मामिलाका सन्दर्भमा छिमेकमा हुने अप्रिय घटनाको सवालमा तटस्थ रहने र नेपाललाई विदेशी शक्तिको क्रीडास्थल बन्नबाट जोगाउन राजा वीरेन्द्रको शान्ति क्षेत्र प्रस्तावलाई ब्युँताउने लक्ष्य लिएको रास्वपाले आज पञ्चायतकालीन नाराको जबर्जस्त पुनरुत्पादन गर्नु पछाडिको भूराजनीतिक उपादेयता के हो, दस्तावेजमा चित्तबुझ्दो विश्लेषण पाइन्न । अन्य राजनीतिक दलले आक्षेप लगाएको जस्तो मध्यदक्षिणपन्थी प्रियतावादी पार्टीबाट गतिशील समाजवादी अवधारणा पछ्याउँदै गएको प्रगतीशील लोकतन्त्रको हिमायतीका रूपमा देखिन रास्वपा राजनीतिक र सैद्धान्तिक स्पष्टता, आन्तरिक लोकतन्त्रको अभ्यास र नेतृत्वपंक्तिमा राजनीतिक संस्कार विकास गर्दै जाने सवालहरूमा खरोसँग उत्रनुपर्ने देखिन्छ । रास्वपामा बजार तथा निजीकेन्द्रित उदार अर्थतन्त्रका हिमायती, समतामूलक समाजमा विश्वास गर्ने प्रगतिशील जनपक्षीय शक्ति र सुधारिएको पञ्चायतमा विश्वास गर्नेहरूको प्रतिस्पर्धात्मक सोचको अन्तर्द्वन्द्व देखिन्छ । यथार्थमा भने रास्वपालाई वाद र विचारबिनाको डेलिभरी मात्र गर्ने तटस्थ पार्टीका रूपमा अगाडि बढाउन चाहनेहरूका अलावा पार्टीप्रतिको वर्तमान आकर्षणमा टेकेर धर्मनिरपेक्षताको विरोध र राजसंस्थाको समर्थन गर्ने जमातको पनि बाक्लो उपस्थिति देखिन्छ । राजनीतिक विचारबिना राज्यको अंगमा बसेर जागिर खान त मिल्छ तर आफूले सोचेजस्तो समाज निर्माण गर्न राजनीतिक पार्टीसँग समाजको अन्तरविरोधको मिहिन विश्लेषण गरेर आएको राजनीतिक रुझानको आवश्यकता पर्छ । हुन त कुनै पनि वादको आवश्यकता महसुस नगर्नु आफैंमा एउटा राजनीतिक वाद हो जसले सामाजिक रूपमा ज्यामितीय परिवर्तन नचाहने यथास्थितिवादकै वकालत गर्छ । यसर्थ, आन्तरिक रूपमा देखा परेका विविध सैद्धान्तिक धारहरूलाई समायोजन गरेर पहिलो महाधिवेशनसम्म आम नेपालीले खोजेजस्तै वैकल्पिक पार्टी बन्ने वा लोकरिझ्याइँको राजनीति मात्र गर्ने, रास्वपाको अगाडि वैचारिक चुनौतीको पहाड उभिएको छ ।"
श्रीलंकाको अर्थतन्त्र : सुधार अझै सुस्त,"कोलम्बो (एजेन्सी) श्रीलंकामा आर्थिक संकटका कारण जनताको व्यापक प्रदर्शन र सत्ता परिवर्तन भएको एक वर्ष पुगेको छ । यसबीचमा पहिलोजस्तो इन्धनका लागि लामो लाइन हटेको छ भने घण्टौं लोडसेडिङबाट श्रीलंकाली जनता मुक्त भएका छन् । श्रीलंकाको केन्द्रीय बैंकका अनुसार बढ्दो रेमिट्यान्स र पर्यटक संख्याका कारण यस त्रैमासिकमा अर्थतन्त्र तीव्र रूपमा बढ्ने अपेक्षा गरिएको छ । अर्थविद्हरूका अनुसार यो देशले आर्थिक संकटको चरण पार गरिसकेको छ, तर समस्याहरू अझै पूर्ण रूपमा समाधान भइसकेका भने छैनन् । खाद्य सामग्री, स्वास्थ्य सेवा र घरभाडाको मूल्य अझै उच्च नै छ । गरिबी दर गत वर्षभन्दा दोब्बर (२५ प्रतिशत) भएको छ भने यो दर आगामी दिनमा झनै बढ्ने अनुमान गरिएको छ । गत साता बहुपक्षीय ऋणदाताले श्रीलंकालाई ७ सय मिलियन अमेरिकी डलर ऋण दिने निर्णय गरेका छन्, जसमा २ सय मिलियन डलर विपन्न नागरिकका लागि लक्षित छ । कोलम्बोस्थित एड्भोकाटा इन्स्टिच्युटकी अर्थविद् रेहाना थोफिकले श्रीलंकामा स्थिरता देखिए पनि सन्तोषजक अवस्था बनिनसकेको बताइन् । मुद्रास्फीति कम भइरहेको छ । पहिलो जस्तो हरेक वस्तुको अभाव पनि छैन । तर, पहिलेको तुलनामा जीवनयापन खर्च घट्न र आय बढ्न सकेको छैन । जो व्यक्ति दैनिक कमाइ गरेर जीवन धान्दै आएका छन्, उनीहरू अझै पनि मारमा छन् । श्रीलंकामा मुद्रास्फीति दर गत जुनमा १२ प्रतिशत थियो, यस महिनामा यो दर एकल अंकमा झर्ने अपेक्षा गरिएको छ । कोभिड१९ का कारण पर्यटकको संख्यामा गिरावट, रेमिट्यान्समा कमी तथा विदेशी मुद्रा सञ्चिति न्यूनलगायत कारणले श्रीलंका आर्थिक संकटमा फसेको थियो । तत्कालीन राष्ट्रपति गोटाबाया राजापाक्षलगायत राजापाक्ष परिवारको हालिमुहाली रहेको सरकारसँग आक्रोशित जनताले सन् २०२२ मार्च ३१ देखि प्रदर्शन थालेका थिए । देशमा देखिएको आर्थिक संकटको कारक राजापाक्ष परिवार भएको आरोप थियो । त्यही वर्षको जुलाई ९ मा हजारौं प्रदर्शनकारीले राष्ट्रपति भवन, सचिवालय, प्रधानमन्त्री कार्यालय र राष्ट्रपतिको आवास कब्जामा लिएका थिए । त्यसको केही दिनभित्रै राजापाक्षले राष्ट्रपति पदबाट राजीनामा दिएका थिए । अत्यावश्यक वस्तु खरिदका लागि लामो लाइन बस्नुपर्ने, अत्यधिक मूल्यवृद्धि र इन्धनलगायत वस्तुको अत्यधिक मूल्य र चरम अभाव तथा दैनिक करिब १५ घण्टासम्म लोडसेडिङ जस्ता समस्याका कारण आजित जनता अन्ततः प्रदर्शनमा उत्रेका थिए । गोटाबायालगायत राजापाक्ष परिवार निर्वासित भएपछि पूर्वप्रधानमन्त्री रनिल विक्रमसिंघे राष्ट्रपति बनेका थिए । विक्रमासिंघे नेतृत्वको सरकार अन्तर्राष्ट्रिय मुद्राकोष (आईएमएफ) बाट गत मार्चमा २९ अर्ब डलरको आर्थिक सहायता हासिल गर्न सफल भएको छ । यसले श्रीलंका सरकारलाई इन्धन, खाद्य सामग्री, एलपी ग्यास आपूर्तिका लागि पर्याप्त विदेशी मुद्रा प्राप्त भएको छ । श्रीलंकालाई घरेलु तथा वैदेशिक गरी ८० अर्ब डलर ऋण छ, जसलाई तिर्नु उसका लागि मुख्य चुनौती हो । सरकारले लिएको ऋण तिर्ने सीमामा पुनःसंरचना अझै अनिश्चित नै छ ।यद्यपि, श्रीलंकाको सरकारले करिब २३ लाख विपन्न परिवारका लागि नगद वितरण कार्यक्रम ल्याएको छ । यसका लागि बर्सेनि ६८० मिलियन डलर खर्च गर्ने प्रतिबद्धता जनाएको छ । तर, आलोचकहरूले यही गरिबीको दरअनुसार उक्त रकम अपर्याप्त हुने बताएका छन् । यस्तै, पर्यटन राजस्वमा ३० प्रतिशत र रेमिट्यान्टमा ७६ प्रतिशत वृद्धि भएको सरकारले जनाएको छ । गत वर्षको आन्दोलनले सत्ता परिवर्तनमा मुख्य भूमिका निर्वाह गरे पनि देशमा नयाँ राजनीतिक माहोल सिर्जना गर्न भने नसकेको प्रदर्शनमा सहभागीहरूको भनाइ छ । श्रीलंकामा नयाँ सरकार गठनपछिको केही सातामै तत्कालीन राष्ट्रपति गोटाबायालगायत राजापाक्ष परिवार देश फर्किएको थियो भने उनी अहिले पनि सरकारी आवासमा छन् । उनको सरकारमा रहेका केहीले फेरि पद प्राप्त गरेका छन् । गत वर्षको प्रदर्शनमा सहभागी भएका कारण पक्राउ परेका वसन्था मुदालिगे ५ महिनापछि रिहा भए । अदालतले राहत दिएपछि मात्र उनी रिहा हुन सफल भएको बताउँछन् । वामपन्थी कार्यकर्ता रहेका उनले जनताका वास्तविक माग पूरा नगरी आन्दोलन दबाइएको आरोप लगाए । मानवअधिकार अधिवक्ता स्वास्तिका अरुलिंगम उक्त आन्दोलनलाई स्वस्फूर्त र ऐतिहासिक मान्छिन् । तर हामीले यो जनआन्दोलनको दीर्घकालिक लक्ष्य हासिल गर्न सकेनौं । जस्तो कि, यसले राजनीतिक व्यवस्थामा कुनै परिवर्तन ल्याउन सकेनन् । देश र जनताको अहिलेको अवस्थाका लागि जो जिम्मेवार थिए, ती अहिले पनि सत्तामा छन्, उनले भनिन् ।"
छोटकरी,"चीनको किन्डरगार्टनमा छुरा प्रहारबाट ६ को मृत्युबेइजिङ (एजेन्सी) चीनको एक किन्डरगार्टनमा अन्धाधुन्ध छुरा प्रहार हुँदा ३ बालबालिकासहित ६ जनाको मृत्यु भएको छ । दक्षिणपूर्वी प्रान्त गुआङडोङको एक किन्डरगार्टनमा भएको उक्त घटनापछि प्रहरीले २५ वर्षीय एक पुरुषलाई पक्राउ गरेको अन्तर्राष्ट्रिय सञ्चारमाध्यमहरूले जनाएका छन् । बालबालिकाबाहेक मारिने अन्य व्यक्तिमा एक शिक्षक र दुई अभिभावक रहेको स्थानीय अधिकारीलाई उद्धृत गर्दै समाचार संस्था एएफपीले जनाएको छ । घटना स्थानीय समयअनुसार बिहानीपख भएको जनाइएको छ । प्रहरीले आधा घण्टामै आक्रमणकारीलाई पक्राउ गरेको जनाएको छ । प्रहरीका अनुसार ती व्यक्तिले जानीबुझी छुरा प्रहार गरेका थिए । चिनियाँ सामाजिक सञ्जालहरूमा घटनाको विषयमा व्यापक बहस भएको बीबीसीले जनाएको छ । चीनमा पछिल्लो वर्ष हिंसात्मक घटनाहरूमा वृद्धि भए पनि यस्ता घटनाहरू दुर्लभ नै मानिन्छन् ।उत्तर भारतमा बाढीपहिरोमा परी २९ जनाको मृत्युनयाँदिल्ली (राससएएफपी) उत्तरी भारतमा भीषण वर्षासँगै आएको बाढीपहिरोमा परी कम्तीमा २९ जनाको मृत्यु भएको छ भने कैयौं घाइते भएका छन् । बाढीपहिरोका कारण पुलपुलेसा भत्किँदा र सडक अवरुद्ध हुँदा धेरै क्षेत्रमा पुग्न कठिनाइ भएको सरकारी अधिकारीहरूले बताएका छन् । टेलिभिजन फुटेजमा सबैभन्दा बढी प्रभावित क्षेत्र हिमाचल प्रदेशको पहाडी भेगमा मुसलधारे वर्षाका कारण आएको बाढी र पहिरो, सवारीसाधन बगाएको, भवन र पुलहरू भत्काएको देखाइएको थियो । विगत दुई दिनमा, हिमाचल प्रदेशमा मनसुनी वर्षाका कारण मृत्यु हुनेको संख्या २० पुगेको छ, राज्यको प्रकोप व्यवस्थापन प्रमुख ओमकार शर्माले भने । राजस्थान, उत्तर प्रदेश, उत्तराखण्ड र कश्मीरका हिमाली क्षेत्रहरूमा थप नौ जनाले ज्यान गुमाएका छन् । सरकारी अधिकारीहरूका अनुसार हिमाचल प्रदेशको लाहौलस्पिती र कुल्लुका क्षेत्रहरूमा पर्यटकसहित करिब तीन सय जनालाई उद्धार गर्न हेलिकोप्टर पठाउने प्रयास भइरहेको छ । प्रतिकूल मौसमका कारण उडान गर्न सकिएको छैन ।"
"अर्थतन्त्र सवा २ खर्ब बचतमा, विदेशी मुद्रा सञ्चिति पौने १५ खर्ब","त्यसैगरी वैदेशिक रोजगारीका लागि पुनः श्रम स्वीकृति लिने नेपालीको संख्या समीक्षा अवधिमा ०५ प्रतिशतले वृद्धि भई २ लाख ६० हजार २ सय ६२ पुगेको छ । अघिल्लो वर्षको सोही अवधिमा यस्तो संख्या २०८३ प्रतिशतले बढेको थियो ।गत जेठ महिनामा वार्षिक बिन्दुगत उपभोक्ता मूल्यवृद्धि दर ६८३ प्रतिशत छ । गत आर्थिक वर्षको सोही अवधिको तुलनामा यो १७३ प्रतिशत बिन्दुले कम हो । अघिल्लो वर्षको सोही महिनामा यस्तो मूल्यवृद्धि दर ८५६ प्रतिशत थियो । गत जेठको मूल्य वृद्धि दर गत वैशाखको भन्दा पनि कम हो । राष्ट्र बैंकको गत जेठमा खाद्य तथा पेय पदार्थ समूहको मूल्यवृद्धि दर ५६६ प्रतिशत र गैरखाद्य तथा सेवा समूहको ७७६ प्रतिशत रहेको राष्ट्र बैंकको तथ्यांकले देखाएको छ । खाद्य तथा पेय पदार्थ समूहअन्तर्गत मरमसला उपसमूहको वार्षिक बिन्दुगत मूल्य सूचकांक ३५२९ प्रतिशत, रेस्टुरेन्ट तथा होटलको १४३६ प्रतिशत, खाद्य तथा खाद्यजन्य पदार्थको १३०६ प्रतिशत, दुग्धपदार्थ तथा अण्डाको १०९८ प्रतिशत र सुर्तीजन्य पदार्थको ८४९ प्रतिशतले बढेको छ, राष्ट्र बैंकको मासिक प्रतिवेदनमा भनिएको छ, सो अवधिमा घिउ तथा तेल उपसमूहको वार्षिक बिन्दुगत मूल्य सूचकांक १६६० प्रतिशतले घटेको छ । गैरखाद्य तथा सेवा समूहअन्तर्गत मनोरञ्जन तथा संस्कृति उपसमूहको वार्षिक बिन्दुगत मूल्य सूचकांक १५७५, शिक्षाको १०५६, विविध वस्तु तथा सेवाहरूको ९३३, घरायसी उपयोगका वस्तुहरूको ८४१ र फर्निसिङ तथा घरायसी उपकरणहरूको ७८३ प्रतिशतले बढेको प्रतिवेदनमा उल्लेख छ ।"
सुदूरपश्चिममा बजेटमाथि अन्योल बढ्दै,"धनगढी (कास) सुदूरपश्चिममा सत्तारूढ तीन दलले बजेट पारित नगर्ने निर्णय गरेका छन् । माओवादी केन्द्र, नागरिक उन्मुक्ति पार्टी र एकीकृत समाजवादीका संसदीय दलका नेताको बैठकले सोमबार यथास्थितिमा बजेट पारित नगर्ने निर्णय गरेका हुन् । माओवादी केन्द्र संसदीय दलका नेता खगराज भट्ट र प्रमुख सचेतक मानबहादुर धामी, नागरिक उन्मुक्तिका संसदीय दलका नेता घनश्याम चौधरी र प्रमुख सचेतक कैलाश चौधरी, एकीकृत समाजवादी संसदीय दलका नेता दीर्घबहादुर सोडारी र प्रमुख सचेतक प्रकाश रावल सम्मिलित बैठकमा बजेट पारित नगर्ने निर्णय भएको हो । हामीहरूको बैठकमा बजेट पारित नगर्ने निर्णय भएको छ, एकीकृत समाजवादीका प्रमुख सचेतक रावलले भने । प्रदेश सरकारमा भौतिक पूर्वाधार मन्त्रालयसहित कांग्रेस नेतृत्वमा सरकार छ । एकीकृत समाजवादीले आर्थिक मामिला र माओवादी केन्द्रले सामाजिक विकास र उद्योग, पर्यटन, वन तथा वातावरण मन्त्रालयको नेतृत्व गरिरहेका छन् । भागबन्डा नमिलेका कारण नागरिक उन्मुक्ति भने सरकारमा छैन । कांग्रेसका कमलबहादुर शाहको नेतृत्वमा माओवादी केन्द्र, नागरिक उन्मुक्ति र एकीकृत समाजवादीको संयुक्त सरकार छ । आइतबार बसेको कांग्रेस संसदीय दलको बैठकमा पनि धेरैजसो सांसदले बजेटप्रति असन्तुष्टि व्यक्त गरेको सांसद मेघराज खड्काले बताए । आफ्नै पार्टीको नेतृत्वमा सरकार भए पनि बजेटप्रति धेरैजसो सांसद रुष्ट छन्, उनले भने । सांसदहरू आफूले सिफारिस गरेका योजना बजेटमा नसमेटिएकामा असन्तुष्ट छन् । आर्थिक मामिलामन्त्री नरेशकुमार शाहीले भने बजेटको आकार नै घटेकाले सांसदहरूले भनेजति योजना समावेश गर्न नसकिएको बताए ।"
भोस्लेलाई महिन्द्रा एक्सयूभी ३००,"काठमाडौं (कास) कान्तिपुर पब्लिकेशन्स् लिमिटेडले सञ्चालन गरेको वार्षिक ग्राहक योजनामा बम्पर लक्की ड्रबाट विजेता बनेका काठमाडौंको चाबहिल निवासी दिनेश भोस्लेलाई महिन्द्रा एक्सयूभी ३०० गाडी हस्तान्तरण गरिएको छ । एक कार्यक्रमबीच सोमबार कान्तिपुर मिडिया ग्रुपका अध्यक्ष तथा प्रबन्ध निर्देशक कैलाश सिरोहिया, अग्नि ग्रुपका सहनिर्देशक वरदान बस्नेत र कान्तिपुर पब्लिकेशन्स्का प्रमुख कार्यकारी अधिकृत (सीईओ) महेश स्वाँरले संयुक्त रूपमा गाडीको चाबी हस्तान्तरण गरे । अघिल्लो वर्ष सञ्चालित कान्तिपुर सब्स्क्राइब एन्ड ड्राइभ वार्षिक ग्राहक योजनाअन्तर्गत कान्तिपुर दैनिकको वार्षिक ग्राहक बनेका रसिद नम्बर २४८० का भोस्ले ०७८ चैत २९ मा गरिएको लक्की ड्रबाट विजेता बनेका हुन् । तोकिएको समयमै विजेता घोषणा गरे पनि सरकारले सवारीसाधनको आयात रोकेकाले विजेतालाई तत्काल उपहार हस्तान्तरण गर्न नसकिएको कान्तिपुरको वितरण विभागका प्रमुख मनोज बस्नेतले बताए । हाल सरकारले सवारीसाधनको आयात खोलेको र अग्नि ग्रुपले विजेताका लागि उपहार प्रदान गर्ने घोषित गाडी पनि उपलब्ध गराएकाले हस्तान्तरण गरेका हौं, उनले भने । भारतस्थित महाराष्ट्र सांगलीका स्थायी बासिन्दा भोस्ले आठ वर्षदेखि चाबहिलमा गरगहनाको व्यवसाय गर्छन् । अहिलेसम्म केही उपहार पाएको थिइनँ । गाडी उपहार पाएको थाहा पाउँदा सपना जस्तै लाग्यो, उनले भने । आठ वर्षदेखि वार्षिक ३४ सय रुपैयाँ तिरेर कान्तिपुरका ग्राहक बने पनि अन्य ससाना उपहार नपाई सिधै गाडी उपहार पाउँदा खुसीको सीमा नरहेको उनले जानकारी दिए ।"
अर्थ संक्षेप,"एमएडब्लूको योजना, ५० किलोमिटर दूरीमा सर्भिस नेटवर्क काठमाडौं (कास) नेपालका लागि आइसर कमर्सियल भेहिकलको आधिकारिक विक्रेता बतास एमएडब्लू कमर्सियल भेहिकल्सले हरेक ५० किलोमिटर दूरीमा सर्भिस नेटवर्क विस्तार गर्ने योजना अघि सारेको छ । भोल्भो आइसर कमर्सियल भेहिकल्स इन्डियाको सहकार्यमा आयोजित फाइनान्सर्स भेलामा कम्पनीका प्रबन्ध सञ्चालक शान्तराज बतासले यस्तो योजना सार्वजनिक गरेका हुन् । टेलिमेटिक्स प्रविधिको कार्यान्वयन र हरेक ५० किलोमिटरमा सर्भिस नेटवर्क विस्तारको माध्यमबाट ग्राहकको सन्तुष्टि बढाउने रणनीतिक योजना छ, उनले भने । आइसर कमर्सियल भेहिकलमा बतास अर्गनाइसजेन र एमएडब्लू ग्रुपले साझेदारी गरेपछि पहिलो पटक औपचारिक कार्यक्रम आयोजना गरिएको थियो । नेपालको पूर्वाधार विकास र आर्थिक क्रियाकलापमा कमर्सियल भेहिकलको भूमिका महत्त्वपूर्ण रहेको टिप्पणी गर्दै बतास एमएडब्लूका प्रमुख कार्यकारी अधिकृत दीपककुमार अग्रवालले यो क्षेत्रको विकास तथा विस्तारमा बैंक तथा निर्माण व्यवसायीको योगदानको प्रशंसा गरे ।नेपाली बजारमा ॅआर फर र्याबिटकाठमाडौं (कास) नेपाली बजारमा आर फर र्याबिट सार्वजनिक गरिएको छ । विश्वव्यापी बेबी ब्रान्डका सामग्री वितरक रहेको आईएमएस ग्रुपले दरबारमार्गस्थित दरबार मलको आईएमएस लिटिल स्माइल सोरुममा आर फर र्याबिट ब्रान्ड सार्वजनिक गरेको हो । उक्त अवसरमा विभिन्न उत्पादन खरिदमा ग्राहकलाई आकर्षक उपहारसमेत प्रदान गरिएको आईएमएस ग्रुपले जनाएको छ । ब्रान्डको उत्पादनमा हाललाई १५ प्रतिशत छुट प्रदान गरिने ग्रुपले बताएको छ । उपयुक्त मूल्यमा गुणस्तरमा सम्झौता नगरी बच्चाका लागि आवश्यक सामग्री प्रदान गर्ने आईएमएस ग्रुपका सीईओ डिकेश मल्होत्राले प्रतिबद्धता जनाए । हुलाक बचत बैंकका खाता राष्ट्रिय वाणिज्य बैंकमा हस्तान्तरण काठमाडौं (कास) सरकारको निर्णयबमोजिम हुलाक बचत बैंकमा रहेका खाता तथा बचत रकम राष्ट्रिय वाणिज्य बैंकमा हस्तान्तरण हुने भएको छ । हुलाक सेवा विभागले खाता र बचत रकम राष्ट्रिय वाणिज्य बैंकमा हस्तान्तरण गर्ने सम्बन्धमा आइतबार सम्झौता भएको छ । हुलाक सेवा विभागका महानिर्देशक इन्दु घिमिरे र बैंकका प्रमुख कार्यकारी अधिकृत किरणकुमार श्रेष्ठले सम्झौतापत्रमा हस्ताक्षर गरे । देशभरका ६८ हुलाक कार्यालयबाट करिब ५७ हजार सर्वसाधारणको बचत खाता तथा करिब एक हजार सात सय कर्मचारीहरूको ऋण लगानीका खाता विभागले बैंकका विभिन्न शाखा कार्यालयमा असार २८ गतेभित्र हस्तान्तरण गर्नेछ । महिला सामुदायिक सेवा केन्द्रलाई मेटलाइफले दियो साढे ३ लाख काठमाडौं (कास) मेटलाइफले दाङको नेपाल महिला सामुदायिक सेवा केन्द्रलाई शैक्षिक सामग्रीका लागि ३ लाख ६० हजार रुपैयाँ सहयोग प्रदान गरेको छ । दाङमा केन्द्रले सञ्चालन गरेको शिक्षाद्वारा सशक्तीकरण कार्यक्रमलाई समर्थन गर्दै आर्थिक सहयोग उपलब्ध गराइएको मेटलाइफले जनाएको छ । यस परियोजनाअन्तर्गत दाङका विभिन्न सामुदायिक विद्यालयका ५० विद्यार्थीलाई शैक्षिक सहयोग हुनेछ । सहयोग रकमबाट दाङका विपन्न बालबालिकाका लागि स्टेसनरी सामान, विद्यालय पोसाक, स्कुल झोला र ट्युसन शुल्क उपलब्ध गराइने बताइएको छ । नेपालपे क्यूआरमा आईएमईपे, खल्ती र प्रभुपे आबद्धकाठमाडौं (कास) नेपालपे क्यूआरमा डिजिटल वालेट आईएमईपे, खल्ती र प्रभुपे आबद्ध भएका छन् । यससँगै ग्राहकले यी वालेट प्रयोग गरी नेपालपे क्यूआरको मर्चेन्टमा क्यूआर स्क्यान गरी भुक्तानी गर्न सक्नेछन् । काठमाडौंमा एक कार्यक्रम आयोजना गरी अन्तरआबद्धताबारे जानकारी गराइएको हो । नेसनल पेमेन्ट स्विचअन्तर्गत नेपालक्यूआर स्ट्यान्डर्डअनुसार क्यूआर अन्तरआबद्धता कायम गर्ने गरी नेपालपे क्यूआर सञ्चालनमा आएको हो । नेपालपे क्यूआरमा २७ भन्दा बढी बैंक तथा वित्तीय संस्था र ३ भुक्तानी सेवा प्रदायकले क्यूआर मर्चेन्ट इन्रोलमेन्ट सेवा उपलब्ध गराइरहेका छन् । २५ भन्दा बढी बैंक तथा वित्तीय संस्थाका मोबाइल बैंकिङ र ९ वटा भुक्तानी सेवा प्रदायकको वालेटबाट नेपालपे क्यूआर स्क्यान गरी भुक्तानी गर्न सकिन्छ । नेपाली युवा उद्यमी मञ्चमा जोशी काठमाडौं (कास) नेपाली युवा उद्यमी मञ्च (एनवाईईएफ) को १९ औं वार्षिक साधारणसभाले नयाँ कार्यसमिति चुनेको छ । मञ्चको १९औं वार्षिक साधारणसभाले साहारा जोशीको अध्यक्षतामा नयाँ कार्यसमिति चुनेको हो । कार्यसमितिमा यसअघि रितेश लामिछानेले नेतृत्व गर्दै आएका थिए । नयाँ कार्यसमितिको प्रथम उपाध्यक्षमा कुशल सुन्दर श्रेष्ठ, दोस्रो उपाध्यक्षमा निभिता प्रधान र महिला उपाध्यक्षमा ऋचा श्रेष्ठ छन् । कार्यकारिणी सदस्यहरूमा बिलाशा श्रेष्ठ, सुदीप घिमिरे, कृष्ण सापकोटा, पवित्रबहादुर गौतम, आभूषण ज्योति कंसाकार र युनेशराज श्रेष्ठ छन् ।"
धौलीगंगा बाँधले महाकाली तटमा बाढीको त्रास,"(दार्चुला)सदरमुकामबाट करिब २३ किलोमिटर उत्तरपश्चिममा रहेको भारतको धौलीगंगा जलविद्युत् आयोजनाको बाँधका कारण महाकाली तटीय क्षेत्रमा हरेक बर्खामा बाढीको त्रास हुने गरेको छ । २०७० असार सुरुमै भारतीय पक्षले उक्त बाँधको ढोका एकैसाथ खोल्दा तटीय क्षेत्रमा ठूलो क्षति पुर्याएको थियो । धौलीगंगा बाँधकै कारण दार्चुलाको व्यास गाउँपालिका५ धौलाकोटदेखि दार्चुलाको लाली राडम तथा बैतडी, डडेलधुरा र कञ्चनपुरसम्म बाढीको जोखिम बढाउने गरेको छ । बर्सेनि वर्षात् सुरुसँगै महाकालीको बहाव बढ्दै गएपछि नदी किनारका बस्तीमा बाढी पस्न सक्ने भन्दै स्थानीय चिन्तित छन् । यसपटक पनि जिल्ला प्रशासन कार्यालयले नदी तटीय क्षेत्रमा बस्ने स्थानीयलाई महाकालीको बहाव जुनसुकै समयमा बढ्न सक्ने भन्दै सचेत रहन सूचना सार्वजनिक गरेको छ । महाकाली किनारका बस्तीमा बसोबास रहेका स्थानीयलाई प्रत्येक बर्खा भारतले जुनसुकै बेला धौलीगंगाको बाँध खोल्न सक्ने हुँदा बाढीको त्रास बढेको महाकाली नगरपालिका१ का तारादत्त जोशीले बताए । १० वर्षदेखि हरेक बर्खामा स्थानीयहरूले महाकालीको त्रास खेप्दै आएको जोशी बताउँछन् । नदी किनारमै बस्ती रहेकाले ठूलो बाढी आए कुन बेला बगाएर उठीबास हुने हो भन्ने त्रासमा बस्नुपर्छ, उनले भने । शुक्रबार दार्चुला प्रशासनले सूचना जारी गरेर धौलीगंगाको बाँधबाट जुनसुकै बेला पानी छोड्ने सुनेपछि राति निदाउन नै नसकेको उनले सुनाए । हाल केही दिनदेखिको वर्षासँगै नदीमा पानीको बहाव दिनहुँ बढ्दै गएकाले जति बेला पनि बाँधको ढोका खोलिन सक्ने भारतीय पक्षबाट जिल्ला प्रशासनलाई जानकारी आएको छ । नदी किनारमै बसोबास गर्ने स्थानीय दुईतीन दिनसम्म निरन्तर वर्षा भए बाढीको जोखिम बढ्ने बताउँछन् । तर भरपर्दो वैकल्पिक उपाय पनि नभएकामा उनीहरूको चिन्ता छ । बाढीबाट जोगिन अन्य ठाउँमा सर्ने विकल्प पनि छैन । नदी तटीय क्षेत्रमा दर्जनौं बस्ती छन्, महाकाली१ श्रीबगरका स्थानीय सुरेन्द्रबहादुर बमले भने, लामो समयदेखि तटबन्ध निर्माण नभएको ठाउँमा जमिन कटानसँगै बाढीको जोखिम बढ्ने देखिन्छ । झरी परेको रात नदी बढेर गाउँ पस्ने चिन्ताले रातभर ननिदाएर जाग्राम बस्ने गरेको उनले भने ।महाकाली१ र दुहु गाउँपालिका३ को सिमानाको बस्ती श्रीबगरमा महाकाली नदीसँगै निजाङगाडको उच्च जोखिममा छ । दुई वर्ष अगाडि निजाङगाडमा आएको बाढीले ठूलो जनधनको क्षति गरेको थियो । श्रीबगर बस्तीको पारितर्फ २८० मेगावाट क्षमताको धौलीगंगा जलविद्युत् परियोजनाको कार्यालय छ । उक्त कार्यालयको सुरक्षाका लागि भारतीय पक्षले महाकाली नदीको बहाव नेपालतर्फ फर्काइ पक्की तटबन्ध बनाएपछि श्रीबगर बस्तीमा बाढीको त्रास अझ बढेको छ । माथिबाट निजाङगाड र तलबाट महाकालीको बहावले कटान गरिरहेको स्थानीय जंगबहादुर बमले बताए । तटबन्ध निर्माणको ठेक्का लगाएको ५ वर्ष बितिसक्दा पनि निर्माण नहुँदा महाकालीले बर्सेनि बस्ती आसपास तीव्र कटान गरिरहेको छ, उनले भने । नदीको सतह बढ्नेबित्तिकै तटीय क्षेत्रमा जमिन कटान गर्ने हुँदा बाढीको उच्च जोखिम भएको ठाउँमा तारजालीकै भए पनि तटबन्ध निर्माण गर्नुपर्ने नदी किनारवासीले माग गर्दै आएका छन् । महाकाली तटीय क्षेत्रमा सदरमुकाम तल धाप, असिकाडा, सकार, काकडा, दत्तु, बेत, जौलजीवी, भोल्यानी, उकु, बाकु, लाली, राडमलगायतका बस्ती कटान भएका छन् । केही ठाउँमा तारजालीको अस्थायी तटबन्ध निर्माण गरिएको छ । महाकाली नदी नियन्त्रण आयोजनाले विगत १० वर्षदेखि महाकाली तटीय क्षेत्रमा तटबन्ध निर्माणको काम गर्दै आएको भए पनि अहिलेसम्म धेरै ठाउँमा तटबन्ध बनाउन बाँकी रहेकाले बाढी जोखिम कायमै रहेको छ । आयोजनाले सदरमुकाम क्षेत्रमा पक्की तटबन्ध निर्माणको काम अन्तिम चरणमा पुगेको र श्रीबगड क्षेत्रमा निर्माणाधीन रहेको जनाएको छ । त्यस्तै नदी तटीय क्षेत्रको धेरै ठाउँमा अस्थायी तारजाली तटबन्ध निर्माण गरिएको छ । महाकाली तटीय क्षेत्रको व्यास गाउँपालिका१ सीतापुलदेखि लेकम गाउँपालिका३ लालीसम्मका विभिन्न ठाउँमा तारजालीको तटबन्ध निर्माणाधीन अवस्थामा छ । नदी तटीय क्षेत्रको जोखिमयुक्त ठाउँ पहिचान गरी प्राथमिकताका आधारमा अस्थायी तटबन्ध निर्माणको काम जारी रहेको आयोजनाले जनाएको छ ।यसैबीच, मंगलबार बिहानैबाट भारतको उत्तराखण्ड प्रदेश पिथौरागढ जिल्लाको छिरकिल्लामा रहेको धौलीगंगा जलविद्युत् परियोजनाको बाँधका ढोका १५ घण्टासम्म खोलिने भएका छन् । एनएचपीसी लिमिटेड र धौलीगंगा पावर स्टेसनले जिल्ला प्रशासन कार्यालय दार्चुलालाई पठाएको जानकारीअनुसार सिल्ट सफाइको कार्यका लागि बाँधका ढोका खोल्न लागिएको जनाएको छ । परियोजनाले जिल्ला प्रशासन कार्यालयलाई पठाएको जानकारी पत्रमा मंगलबारका दिन बिहान ५ बजेदेखि राति ८ बजेसम्मका लागि बाँधका ढोका खोलिनेछ । आइतबार जिल्ला प्रशासन कार्यालयले सूचना जारी गरी बाँधको ढोका खोलिने हुँदा महाकाली नदीमा पानीको बहाव बढ्ने भन्दै नदी किनारका बस्तीका नागरिकलाई सतर्कता अपनाउन आग्रह गरेको छ । व्यास गाउँपालिका५ धौलाकोटदेखि लेकम गाउँपालिका३ लालीसम्मका नदी तटीय क्षेत्रका बासिन्दालाई सतर्कता अपनाएर सुरक्षित स्थानमा बस्न जिल्ला प्रशासनले सूचना जारी गरी आग्रह गरेको हो । दार्चुलादेखि बैतडी, डडेलधुरा, कञ्चनपुर भएर भारततिर बग्ने महाकालीमा पानीको बहाव र सतह बढ्न सक्ने भएका कारण नदी छेउछाउमा नजान र सतर्कता अपनाउनसमेत नेपाल र भारतका स्थानीय प्रशासनले अनुरोध गरेका छन् ।"
डेंगीले यस पटक पनि लिन सक्छ महामारीको रूप,"(काठमाडौं)इपिडिमियोलोजी तथा रोग नियन्त्रण महाशाखा (ईडीसीडी) ले यो वर्ष डेंगीले महामारीको रूप लिन सक्ने जनाएको छ । ईडीसीडीका निर्देशक डा रुद्र मरासिनी यो वर्ष पनि सम्भावित महामारीलाई ध्यान दिँदै तयारीमा जुट्नुपर्ने बताउँछन् ।हरेक वर्ष महामारी फैलिन सक्छ भनेर त्यसैअनुसार तयारी हुनुपर्छ । नेपालमा देखिएको ट्रेन्डलाई हेरेर ढुक्क बस्न सक्ने अवस्था छैन, डा मरासिनीले भने । हाल देखिएको डेंगीका केसहरू त्योभन्दा पनि बढी हुन सक्ने भन्दै उनी सबै पालिका तथा निजी अस्पतालहरूलाई अनिवार्य रूपमा रिपोर्ट गर्नुपर्ने बताउँछन् । डेंगी नियन्त्रण तथा रोकथामका लागि गत वर्ष धेरै केसहरू देखिएका ठाउँका वडा तथा टोल विकास समितिसँग समन्वय गरिएको छ । रगत अभाव हुन नदिन रेडक्रस सोसाइटीलाई सूचित गरी सकिएको छ, उनले भने ।हाल देशभर झन्डै १२ सय व्यक्तिमा डेंगी संक्रमण भइसकेको छ । ईडीसीडीको पछिल्लो तथ्यांकअनुसार जनवरी १ देखि हालसम्म ६६ जिल्लामा डेंगीका १ हजार १ सय ९२ जनामा संक्रमण देखिएको हो । यस अवधिमा डेंगीबाट एक जनाको मृत्यु भइसकेको छ । सबैभन्दा धेरै संक्रमण दार्चुला, धादिङ र सुनसरीमा पाइएका छन् । संखुवासभामा ३१, सुनसरीमा १ सय ३४, धादिङमा १ सय ७५, काठमाडौंमा ३२, भक्तपुरमा ३६, ललितपुरमा १३ म्याग्दीमा ४३, कास्कीमा ७२, दार्चुलामा १ सय ८८, कञ्चनपुरमा ३४, रूपन्देहीमा २६ जनामा संक्रमण पुष्टि भएको छ । कतिपय केस केन्द्रमा रिपोर्ट नभएकाले पनि संक्रमण अझ फैलिएको हुन सक्ने ईडीसीडीको अनुमान छ ।जुनदेखि अगस्टसम्मलाई डेंगी महामारीको रूप लिन सक्ने समय (पिक सिजन) मानिन्छ । मनसुनपछिको समयमा डेंगी संक्रमण बढ्न सुरु हुन्छ । ईडीसीडीको तथ्यांक हेर्ने हो गत वर्ष मंसिरसम्म डेंगीका धेरै केस थिए । अघिल्लो वर्ष सरकारले डेंगी संक्रमणको रोकथाममा समयमा नै एक्सन नलिँदा धेरैले ज्यान गुमाएका थिए । गत वर्ष हालसम्मकै बढी ५४ हजार ७ सय ८४ जनामा डेंगी संक्रमण देखिनुका साथै ८८ जनाको निधन भएको थियो । संक्रमितमा ५३ प्रतिशत पुरुष थिए भने ४७ प्रतिशत महिला थिए । गत वर्ष सबैभन्दा धेरै वाग्मती प्रदेशमा ७७ प्रतिशतमा संक्रमण पुष्टि भएको थियो । त्यसमध्ये पनि ५६ प्रतिशत केस काठमाडौं उपत्यकामा भेटिएको थियो ।नेपालमा सन् २००४ मा पहिलो पटक डेंगी पुष्टि भएको थियो । सन् २००६, २०१०, २०१३, २०१६, २०१७ तथा २०१९ मा डेंगीका सबैभन्दा धेरै केस पुष्टि भएका थिए । तथ्यांक विश्लेषण गर्ने हो भने नेपालमा डेंगी फैलिने स्वरूप हेर्दा हरेक २३ वर्षको अन्तरालमा डेंगीले प्रकोप लिएको देखिन्छ । सन् २०१९ मा ६८ जिल्लामा फैलिएको डेंगीबाट १७ हजार ९ सय ९२ जना संक्रमित भएका थिए भने ६ जनाको ज्यान गएको थियो । शुक्रराज ट्रपिकल तथा सरुवा रोग अस्पतालका प्रमुख कन्सल्टेन्ट फिजिसियन डा विमल शर्मा चालिसे ट्रेन्ड हेर्दा महामारी फैलिन सक्ने नदेखिए पनि तयारी कम गर्न नहुने बताउँछन् । उनी भन्छन्, काठमाडौंमा अहिले डेंगीका गम्भीर केसहरू पाइएका छैनन् । तर, जहाँ केसहरू देखिएका छैनन्, त्यहाँ आउटब्रेक हुन सक्छ ।चालिसे डेंगीका बेला प्लेटलेट्स घट्ने भए पनि केही दिनमा निको हुने बताउँदै जभाभावी केही प्रयोग नगर्न सुझाव दिँदै भन्छन्, घटेको प्लेटलेट्स बिस्तारै बढ्छ । सामान्य लक्षण छ भने घरमै आराम गरेर स्वस्थ आहारमा ध्यान दिनुपर्छ । गिँजा वा पिसाबबाट रगत आएमा, चोटपटक लागेर रगत बगिराखेमा, रक्तचाप कम हुनेलगायतका समस्या भए अस्पताल जान चिकित्सकहरूको सुझाव छ ।डेंगी एडिस एजिप्टाई जातको पोथी लामखुट्टेको टोकाइबाट सर्ने एक प्रकारको किटजन्य रोग हो । एक्कासि ज्वरो आउने, थकान महसुस हुने, टाउको, मांसपेशी तथा जोर्नी दुख्ने, वाकवाकी लाग्नेजस्ता यसका प्रमुख लक्षण हुन् । डेंगी गराउने लामखुट्टेले थोरै वा धेरै मात्रामा जमेर रहेको सङ्लो पानीमा अन्डा पारेर वृद्धि विकास गर्छ र संक्रमित लामखुट्टेबाट जन्मने सबै लामखुट्टेले संक्रमण गराउने हुन्छ । डेंगी संक्रमणको नियन्त्रण गर्न आफ्नो बासस्थान एवं कार्यस्थल वरिपरि लामखुट्टेको वृद्धि विकास हुन नदिन र लामखुट्टेको टोकाइबाट बच्ने उपाय अपनाउनुपर्ने विज्ञहरूको भनाइ छ । जलवायु परिवर्तन, तापक्रम, ह्युमिडिटी, लामखुट्टेका आनीबानी, यातायातको सुविधा, जनसंख्याको ओहोरदोहोर लगायत थुप्रै कारणले डेंगीको केस बढ्दै गएको विज्ञहरूको भनाइ छ ।"
पुलिसको लगातार तेस्रो जित,"(काठमाडौं)नेपाल पुलिस क्लबको महिला टोलीले सातौं प्रधानमन्त्री कप एनभीए महिला तथा पुरुष राष्ट्रिय क्लब लिग भलिबलमा लगातार तेस्रो जित निकालेको छ ।पुलिसले विभागीय प्रतिद्वन्द्वी त्रिभुवन आर्मी क्लबलाई ३० ले सोझो सेटमा हराएको थियो । पुलिसले एकतर्फी खेलमा २५१८, २५१२, २५१८ को नतिजा निकालेको हो । लगातार जित पाएको पुलिसको खातामा ९ अंक भएको छ । पुलिसले गण्डकी प्रदेश र एभरेस्ट भलिबल क्लबलाई हराएको थियो ।त्रिपुरेश्वरस्थित राखेप कभर्डहलमा एपीएफले गण्डकी प्रदेश भलिबल क्लबलाई २५१२, २५१८, २५८ को सोझो सेटमा हरायो । एपीएफको दोस्रो जित हो । यसअघि आर्मीमाथि जित पाएको एपीएफको खातामा ५ अंक भएको छ । महिलातर्फ अर्को खेलमा न्यु डायमन्ड क्लबले एभरेस्ट भलिबल क्लबलाई ३० को सोझो सेटमा हरायो । डायमन्डले २५१७, २५१२, २५१२ ले सेटमा सफलता पायो । डायमन्डको खातामा ६ अंक भएको छ । डायमन्डले गण्डकीलाई पराजित हराएको थियो । अंकतालिकामा डायमन्ड दोस्रो स्थानमा छ ।पुरुषतर्फ टिपटप हेल्प नेपाल क्लबले दोस्रो जित निकालेको छ । हेल्प नेपालले दावाँली मिलन क्लबलाई २५१७, २५२२, २५२१ ले हरायो । हेल्प नेपालले ६ अंक बनाएको छ । टोलीले सैलुङ्ग बाघढुंगा स्पोर्ट्स क्लबलाई हराएको थियो । त्रिभुवन आर्मीले गण्डकी प्रदेशमाथि ३० को जित निकाल्यो । विवादित र संघर्षपूर्ण बनेको खेलमा आर्मीले तीन भारतीय खेलाडी उतारेको गण्डकीमाथि २५१९, २६२४, ३३३१ को स्कोर निकालेको थियो । यस जितले आर्मीको ९ अंक भएको छ । आर्मीले दावाँली मिलन क्लब र शैलुङ्ग बाघढुंगालाई पन्छाएको थियो ।"
बाँकी टेस्ट जित्ने स्टोक्सको दाबी,"लिड्स (एएफपी) हेडिङ्ले तेस्रो टेस्ट जितेयता इंग्लिस कप्तान बेन स्टोक्स मान्छन्, आफ्नो टिम शृंखलाका बाँकी दुई टेस्ट जित्न सक्षम छ । तेस्रो टेस्टको चौथो दिन प्राप्त जितपछि ५ टेस्टको शृंखला रोमाञ्चक २१ को स्थितिमा पुगेको छ । यो अग्रता अस्ट्रेलियाको हो । तर, दबाब अस्ट्रेलियाकै टाउकोमा हुनेछ ।एसेज इतिहास भने इंग्ल्यान्डमा पक्षमा रहने छैन । अहिलेसम्म एकै टिमले मात्र २० ले पछाडि रहेको स्थितिबाट शृंखला जितेको छ । यो हो अस्ट्रेलिया । समय हो सन् १९३६१९३७ । स्टोक्स भने फरक विचार राख्छन् । उनी भन्छन्, इंग्ल्यान्ड बाँकी दुई टेस्ट जित्न सक्षम छ । चौथो टेस्ट जुलाई १९ देखि ओल्ड ट्राफोर्डमा सुरु हुनेछ ।स्टोक्स अहिले प्राप्त जितले यसअघि सन् २०१९ मा प्राप्त सफलतालाई सम्झाएको मान्छन् । त्यही मैदानमा इंग्ल्यान्डले त्यो वर्ष अद्वितीय जित निकालेको थियो । यो मैदान वास्तवमै किन विशेष छ, मलाई त्यसको कारण थाहा छैन । तर यही मैदानमा अद्वितीय टेस्ट हुने गर्छ । वास्तवमै यो विशेष मैदान हो ।चार वर्षअघि स्टोक्सले १ सय ३५ रनको अविजित इनिङ्स खेल्दै अस्ट्रेलियाविरुद्ध नै ऐतिहासिक प्रदर्शन गरेका थिए । त्यतिबेला उनी आफैं मैदानभित्र थिए । यसपल्ट भने मैदानबाहिर । उनले इंग्ल्यान्डले जितका लागि मिहिनेत गरिरहँदा त्यो प्रदर्शन हेरिरहन आफू आत्तिएको पनि स्वीकारे ।जितका लागि २ सय ५४ रन आवश्यक इंग्ल्यान्ड एक समय ६ विकेट गुमाएर १ सय ७१ रनको स्थितिमा थियो । अस्ट्रेलियाली तीव्र बलर मिचेल स्टार्कले कम समयको अन्तरमा स्टोक्स र जोनी बेरिस्टोलाई आउट पारेका थिए । यसपल्टको जितका नायक ह्यारी ब्रुक्स रहे । यी योर्कसायरका ब्याटरले ७५ रन बनाए ।इंग्लिस भूमिमा यो नै उनको अहिलेसम्मको उच्च व्यक्तिगत स्कोर हो । उनी आउट हुँदा इंग्ल्यान्ड जितबाट अझै २१ रन टाढा थियो । ब्रुक्सले जसरी जिम्मेवारी सम्हालेर खेले, त्यो उत्कृष्ट छ, स्टोक्सले भने, उनको प्रदर्शनमा दबाब उल्टै अस्ट्रेलियातिर फर्केको छ । गत सिजन चार शतक प्रहार गरेका ब्रुक्स यसपल्ट खासै चम्कन सकेका थिएनन् । यस शृंखलामा उनको यो दोस्रो अर्धशतक मात्रै हो । तर, यही ७५ रनमा २४ वर्षीय ब्रुक्स भने शतक बनाएजत्तिकै खुसी छन् । उनी भन्छन्, मैले घरेलु मैदानमा आफ्नै दर्शकसामु यो इनिङ्स खेलें, मलाई त विश्वास भइरहेको छैन । यो जितले शृंखलालाई एउटा दिशा दिनेछ । ब्रुक्सले क्रिस वक्ससँग मिलेर दबाबमा ७५ रनको साझेदारी गरेका थिए ।"
बंगलादेशविरुद्ध दुई मैत्रीपूर्ण खेल खेल्दै,"(काठमाडौं)नेपाली महिला राष्ट्रिय फुटबल टिमले गत वर्ष दशरथ रंगशालामा भएको साफ वुमेन्स च्याम्पियनसिपको फाइनलमा बंगलादेशविरुद्ध ३१ को हार बेहोरेको थियो । यी दुई टिम फेरि यही साता भिड्दै छन् । दुवै खेल बंगलादेशमा हुने छ र यसमा सहभागी हुने नेपाली टिम मंगलबार ढाका जाँदै छ ।नेपाल र बंगलादेशले १९ औं एसियाली खेलकुदको तयारीमा दुई मैत्रीपूर्ण खेल खेल्न लागेको हो । पहिलो खेल असार २८ गते हुनेछ भने त्यसपछि असार ३१ गते खेलेर नेपाली टिम स्वदेश फर्किने छ । दुवै खेल ढाकामा हुनेछ । सातदोबाटोस्थित एन्फा कम्प्लेक्समा सोमबार अखिल नेपाल फुटबल संघ (एन्फा) ले बिदाइ गरेपछि टिमका मुख्य प्रशिक्षक अनन्तराज थापाले भने, बंगलादेश राम्रो टिम हो । हामीले पनि राम्रो तयारी गरेका छौं । खेलाडीहरू प्रतिभावान र उत्कृष्ट छन् । त्यसैले ढाकामा राम्रो गरेर फर्किने छौं ।गत वर्ष घरेलु भूमिमा भएको साफ महिला च्याम्पियनसिपमा नेपाली टिमले कुमार थापाले सम्हालेका थिए । त्यसबेला टेक्निकल स्टडी ग्रुपमा रहेका अनन्तराज थापाले साफपछि नेपाली टिमको जिम्मेवारी लिएका हुन् । भारतविरुद्ध दुई मैत्रीपूर्ण खेल र भियतनामविरुद्ध ओलीम्पक छनोट (प्रारम्भिक चरण) खेलाएका प्रशिक्षक थापाले भने, भारतलाई तीन गोल (३०) हानेको बंगलादेशी टिमले साफको फाइनलमा हामीलाई पनि ३१ ले हराएर उपाधि जितेको थियो । त्यसैले बंगलादेश राम्रो टिम हो । हाम्रो टिम पनि राम्रो छ । प्रीति (राई) र गीता (राना) टिममा फर्किएका छन् । प्रशिक्षणमा प्रीतिले निकै राम्रो गरिरहेकी छन् । गीता नेपाली फुटबलकै ठूलो सम्पत्ति हो । उनीहरूको पुनरागमनले नेपाली राष्ट्रिय टिमलाई थप बलियो बनाएको छ ।प्रीति र गीता खुट्टाको शल्यक्रियापछि ठीक हुँदै टिममा फर्किएका हुन् । गत वर्ष स्ट्राइकर सावित्रा भण्डारीले पनि शल्यक्रियापछि साफ च्याम्पियनसिपमा पुनरागमन गरेकी थिइन् । तत्काल लय समात्न उनलाई गाह्रो भएको थियो । त्यसपछि भने उत्कृष्ट लयमा रहेकी उनी हालै इजरायलको शीर्ष लिगमा बढुवा भएको क्लबमा अनुबन्धित भएकी छन् । यसबारे प्रशिक्षक थापाले भने, उनी चाँडै युरोपको लिग खेल्न जाँदै छिन् । लयमा रहेकी उनको आगमनले हाम्रो टिम मेसी (लियोनल) भएको अर्जेन्टिनी टिमजस्तै भएको छ । सावित्रा अन्तर्राष्ट्रिय फुटबलमा सर्वाधिक गोल गर्ने नेपालका कीर्तिमानी फुटबलर पनि हुन् ।"
टेस्ट च्याम्पियनसिपतिर भारतको नजर,"रासेउ (एएफपी) विश्व टेस्ट च्याम्पियनसिप (डब्लूटीसी) को एक अर्को संस्करण बुधबार सुरु हुँदै छ । यो नै एकमात्र यस्तो प्रतियोगिता हो, जुन भारतले अहिलेसम्म जित्न सकेको छैन । दुवैपल्ट उपाधि नजिक पुगेर पनि भारत त्यसबाट वञ्चित हुनुपरेको थियो । यही भारतले च्याम्पियनसिपको पहिलो शृंखलामा वेस्ट इन्डिजको सामना गर्नेछ ।जम्मा दुई टेस्ट शृंखलाको पहिलो खेल डोनिनिकाको विन्डरस पार्कमा हुनेछ र त्यसमा घरेलु टिम संघर्ष गर्न बाध्य रहने विश्वास छ । दुईपल्टको विजेता रहेर पनि ५० ओभरको विश्वकपमा वेस्ट इन्डिज हालै छनोट हुन असफल रहेको थियो । फेरि क्रेग ब्रेथह्वाइटको वेस्ट इन्डिजले टेस्ट क्रिकेटमा भारतलाई हराउन नसकेको २१ वर्ष भइसकेको छ ।दोस्रो तथा अन्तिम टेस्ट अर्को साता ट्रिनिडाडमा हुनेछ । यो दुई टिमबीचको ऐतिहासिक सय टेस्ट हुनेछ । यससँगै दुई वर्ष लामो डब्लूटीसीको चक्र सुरु हुनेछ । यसको फाइनल भने सन् २०२५ मा हुनेछ । भारत सन् २०२१ को फाइनलमा न्युजिल्यान्डसँग पराजित भएको थियो भने सन् २०२३ मा अस्ट्रेलियाको हातबाट नराम्रोसँग हारेको थियो । ओभलमा भएको उक्त फाइनलमा भारत २ सय ९ रनले पराजित भएको थियो । रोहित शर्माको नेतृत्वमा फाइनल खेलेको भारतीय टिमबाट वेस्ट इन्डिजको सामना गर्दा कम्तीमा तीन परिवर्तन गर्ने विश्वास गरिएको छ । चेतेश्वर पुजारालाई टिमबाट हटाइएको छ भने मोहम्मद सामीलाई आराम दिइएको छ । यस्तोमा यशस्वी जैसवालले भारतका लागि डेब्यु गर्न सक्नेछन् भने ऋतुराज गायकवाडले तेस्रोक्रममा ब्याटिङ मौका पाउन सक्नेछन् । तीव्र गतिका बलरको स्थानमा जयदेव उनाडकट वा नवदीप सैनीमध्ये एकलाई अवसर दिनेछ । स्पिनर अलराउन्ड रविचन्द्रन अश्विनलाई यसपल्ट भारतले बेवास्ता गर्न सक्ने छैन ।"
इरानी महिलाले फुटबल हेर्न पाउने,"तेहरान (एएफपी) इरानी महिलाले अबको सिजनदेखि रंगशाला गएर फुटबल हेर्न पाउने भएको त्यहाँ उच्च फुटबल पदाधिकारीले सोमबार बताएका छन् । यसअघि इरानी महिलालाई विशेष परिस्थितिबाहेक रंगशालामा गएर फुटबल हेर्न प्रतिबन्ध थियो । इरानी फुटबल संघका प्रमुख मेहदी ताजले भनेका छन्, यसपल्टको लिगको सबैभन्दा ठूलो विशेषता हुनेछ महिलालाई पनि रंगशालामा प्रवेश ।इरानी फुटबलको माथिल्लो डिभिजनको लिग फुटबलको ड्र निकाल्ने क्रममा ताजले यो घोषणा गरेका हुन् । यो प्रतियोगिता अर्को महिनादेखि सुरु हुँदै छ । यसमा १६ टिमको सहभागिता रहनेछ । इरानमा लामो समयदेखि महिलालाई रंगशालामा गएर पुरुषको प्रत्यक्ष फुटबल हेर्न प्रतिबन्ध रहेको छ । सन् १९७९ को इस्लामिक क्रान्तिपछि यो प्रतिबन्ध सुरु भएको हो । यद्यपि इरानमा महिलाले पुरुषले खेल्ने कुनै पनि खेल हेर्न नपाउने कानुन भने छैन । इरानमा कुनै पनि विषयमा निर्णय गर्नमा सबैभन्दा ठूलो हात रहेका धार्मिक नेताले पुरुष आधिपत्य हुने खेल हेर्न उपयुक्त नहुने बताउँदै आएका छन् ।"
