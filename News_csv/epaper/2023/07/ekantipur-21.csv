शीर्षक,विवरण
मिटरब्याज विधेयकको प्रक्रियामा राष्ट्रिय सभा अध्यक्षको असहमति,"कानुन, न्याय तथा संसदीय मामिलामन्त्री धनराज गुरुङले बिहीबारको राष्ट्रिय सभा बैठकमा सन्देश सुनाएर ऐनको स्वरूप दिन आग्रह गरेको तर राष्ट्रिय सभा अध्यक्षले कानुनी परामर्शका लागि समय मागेको बताए । सबै राजनीतिक दलहरूबीच सर्वसम्मति भएर आएको विधेयक हो, मिटरब्याजपीडितहरूले न्याय पाउनुभएको छैन भनेको थिएँ तर अध्यक्षज्यूले मैले प्रतिस्थापन भनेर पठाएको, यो त सामान्य विधेयकजसरी आयो, यसमा म कन्भिन्स भएको छैन भन्नुभयो, मन्त्री गुरुङले भने, त्यसैले आजको कार्यसूचीमा राख्दिन भन्नुभयो ।कार्यव्यवस्थामा रहेका पदाधिकारीका अनुसार तिमिल्सिनाले प्रतिनिधिसभामा कुनकुन दलले सर्वसम्मति गरे भन्ने कुरा आफ्नो चासोमा नरहने बताएका थिए । राष्ट्रिय सभा संघीय संसद्को माथिल्लो सभा भएको र यसको छुट्टै स्वायत्त अस्तित्व रहेको कुरा ख्याल गर्नुपर्ने अध्यक्ष तिमिल्सिनाको भनाइ थियो ।कार्यव्यवस्थामा एमाले र जनता समाजवादी पार्टीले पनि विधेयक राष्ट्रिय सभाबाट कसरी पास भयो भन्ने प्रक्रियाबारे प्रश्न उठाएका थिए । दुवै पार्टीले मिटरब्याजीलाई कारबाही गर्न ल्याइएको विधेयक जस्तो स्वरूपमा राष्ट्रिय सभाबाट प्रतिस्थापन भनी पास गरेर पठाइएको थियो, सोहीअनुरूप फिर्ता नभएको भन्दै अध्यक्ष तिमिल्सिनाको धारणालाई समर्थन गरेका थिए । राष्ट्रिय सभामा एमाले संसदीय दलका नेता देवेन्द्र दाहालले विधेयकको विषयवस्तु भन्दा पनि प्रतिनिधिसभामा पारित गरिएको प्रक्रियाप्रति प्रश्न उठाएको बताए । विधेयक पास नगर्ने भनेका छैनौं तर प्रक्रिया मिलेन, उद्देश्य परिवर्तन गरेको कुरा आयो, अनि त्यस विषयमा बुझ्नका लागि अध्यक्षलाई समय दिन सहमत भएका हौं, उनले भने, त्यो अब यताबाट जुन रूपमा पठाएको त्यसको उद्देश्य नै परिवर्तन गरेर आएको हुँदा अब यसको सन्देश सुनाउन मिल्छ कि मिल्दैन भन्ने हिसाबले अध्यक्षले संविधानको धारा १५८ को ४ मा महान्यायाधिवक्ताको काम, कर्तव्य र अधिकारमा कुनै कानुनी प्रश्नमा बोलाएको खण्डमा संसद्लाई राय दिने भन्नेअनुसार उहाँले बुझ्न खोज्नुभएको छ ।राष्ट्रिय सभाकी उपाध्यक्ष उर्मिला अर्याल, मन्त्री गुरुङ, राष्ट्रिय सभामा सत्तापक्षका पदाधिकारीले प्रतिनिधिसभाबाट आएको विधेयक पारितको सन्देश सुनाएर प्रमाणीकरणका लागि पठाउनुपर्ने बताएका थिए । राष्ट्रिय सभामा कांग्रेसकी सचेतक अनिता देवकोटाले प्रतिनिधिसभाबाट सर्वसम्मत पारित भएको विधेयकको सन्देश सुनाउनुपर्छ भनेको तर अध्यक्ष तिमिल्सिनाले कानुनी सल्लाह गर्नका लागि समय मागेको बताइन् । मिटरब्याजसम्बन्धी विधेयकको राष्ट्रिय सभाबाट प्रतिस्थापन विधेयक भएर तल गएको थियो । प्रतिनिधिसभामा असार २० गते एमालेको अवरोधले पारित हुन सकेन । प्रतिनिधिसभाले पछि सर्वसम्मत रूपमा पास गरेर पठायो, उनले भनिन्, प्रतिनिधिसभाबाट पास भएर आएको विधेयक राष्ट्रिय सभाले पनि हेर्नुपर्छ भन्ने धारणा आयो । मिटरब्याजपीडितको पक्षमा प्रतिनिधिसभाले पास गरेपछि राष्ट्रिय सभाले पनि पास गर्नुपर्छ भनेका छौं ।प्रतिनिधिसभाबाट सर्वसम्मत पारित भएको विधेयकको सन्देश सुनाएर छिटो कानुनको स्वरूप दिन अध्यक्ष तिमिल्सिनाले नसघाएको सत्तापक्षको आरोप छ । यसबीचमा अध्यक्ष तिमिल्सिनाले सरकार र सम्बन्धित पक्षसँग संवाद गरेर प्रक्रियाबारे प्रस्ट भई विधेयकबारे उचित निष्कर्ष निकाल्नुको साटो राष्ट्रिय सभाको बैठक नै एक साता सार्ने र कार्यव्यवस्था समितिको बैठक पनि चार दिनमा गर्ने गरी समय निर्धारण गरेका छन् ।राष्ट्रिय सभाको बिहीबारको बैठकमा सांसदहरूले शून्य र विशेष समयमा बोलेका थिए । अध्यक्ष तिमिल्सिनाले विधेयक प्रमाणीकरणसम्बन्धी राष्ट्रपति कार्यालयको पत्रको व्यहोरा जानकारी गराएका थिए । संघीय संसद्का संयुक्त समितिमा रहने सांसदहरूको हेरफेरको सूचना सुनाएका थिए । त्यस्तै, उद्योग, वाणिज्य तथा आपूर्तिमन्त्री रमेश रिजालले विद्युतीय व्यापार विधेयकलाई दफावार छलफलका लागि विधायन व्यवस्थापन समितिमा पठाउन राखेको प्रस्ताव पारित गरिएको थियो ।राष्ट्रिय सभाको बैठक साउन ११ गते बिहीबारसम्मका लागि स्थगित गरिएको छ । कम्तीमा अर्को सातासम्म मिटरब्याजीलाई कारबाही गरी मिटरब्याजपीडितलाई न्याय दिने कानुनी व्यवस्था गर्न ल्याइएको विधेयक अगाडि नबढ्ने भएको छ । राष्ट्रिय सभाको कार्यव्यवस्था समितिको बैठक साउन ७ गते दिउँसो ३ बजे बोलाइएको छ । उक्त बैठकमा महान्यायाधिवक्ता दीनमणि पोखरेललाई परामर्शका लागि बोलाउन लागिएको अध्यक्ष तिमिल्सिनाका प्रेस विज्ञ दुर्गाप्रसाद शर्माले जानकारी दिएका छन् । यसबीचमा तिमिल्सिनाले अरू कानुन व्यवसायीसँग पनि परामर्श गरिने बताइएको छ ।असार ३१ मा प्रतिनिधिसभाले उक्त विधेयक सर्वसम्मतिले पारित गरेपछि राष्ट्रिय सभा अध्यक्ष तिमिल्सिनाले सभामुख देवराज घिमिरेसँग पनि छलफल गरेका थिए । उनले प्रतिस्थापन विधेयकलाई साधारण विधेयकजसरी पठाएको भन्दै असन्तुष्टि जनाउँदै आएका छन् ।राष्ट्रिय सभामा उत्पत्ति भएको उक्त विधेयक प्रतिनिधिसभाबाट पनि पारित भइसकेको छ । राष्ट्रिय सभाबाट अध्यादेशको प्रतिस्थापन विधेयकका रूपमा पारित भएको थियो । प्रतिनिधिसभामा विधेयक आएको ६० दिनभित्र पारित हुन नसकेपछि प्रतिस्थापनको व्यवस्था फिर्ता लिएर साधारण विधेयकका रूपमा पारित गरिएको थियो । एमाले, रास्वपा, जसपासहितका १४ सांसदले विधेयकमा संशोधन प्रस्ताव राखेका थिए । प्रतिनिधिसभामा विधेयकलाई निर्णयार्थ प्रस्तुत गर्नु पहिला सबै सांसदले ती संशोधन प्रस्ताव फिर्ता लिएर सरकारले गरेको प्रतिबद्धतामा समर्थन जनाएका थिए ।विधेयकमा कम रकम दिई बढीको लिखत बनाउने, रकम नै नदिई लिखत बनाउने, आपसी लेनदेनको ब्याजलाई मूल ऋणमा जोड्ने तथा त्यस्तो लेनदेनका आधारमा चलअचल सम्पत्ति हडप्नेहरूलाई ७ वर्षसम्म कैद र ७० हजार रुपैयाँसम्म जरिवाना हुने कानुनी व्यवस्था गरिएको छ । कसैले लेनदेन नभएको वा नगरेको रकम दिएको भनी लिखत तयार गर्ने, लेनदेन गरेको वास्तविक रकमभन्दा बढीको लिखत तयार गर्ने, ब्याज रकमसमेत साँवामा जोडी लिखत तयार गर्ने, ऋणीले तिरेको रकमको भर्पाई नदिने वा लिखत नबनाउने कार्यलाई कसुर ठहर गरेको छ । त्यस्तै, साँवाभन्दा बढी ब्याज लिने, ऋण असुलीका लागि कुनै प्रकारको धम्की दिने, शोषण गर्ने, ऋणीको अचल सम्पत्तिको हक हस्तान्तरण गरी लिनेजस्ता काम गर्न, गराउन वा अनुचित लेनदेनको रकम असुलउपर गर्न ऋणीलाई हैरानी पुर्याएमा पनि कसुर गरेको ठहरिने कानुनी व्यवस्था छ ।यो विधेयक प्रतिनिधिसभाबाट पारित भएको सन्देश राष्ट्रिय सभामा सुनाएपछि अध्यक्ष तिमिल्सिनाले प्रमाणित गर्नुपर्नेछ । त्यसरी प्रमाणित विधेयक प्रमाणीकरणका लागि राष्ट्रपति कार्यालय पठाइनेछ । राष्ट्रपति रामचन्द्र पौडेलले प्रमाणीकरण गरेपछि विधेयकले कानुनको रूप लिनेछ र कार्यान्वयनमा जानेछ ।"
उत्पादन घटेपछि एक्कासि बढ्यो अन्डाको मूल्य,"व्यावसायिक किसानकै संख्या करिब ३० प्रतिशतले घटेको छ । कतिपय किसान बिदेसिएका छन्, भने कतिपयले पेसा छाडेका छन्, संघका केन्द्रीय समितिका अध्यक्ष शिवराम केसीले भने, अन्डाको उत्पादन घटेपछि करिब डेढ महिनायता भाउ पनि बढेको बढ्यै छ । उत्पादन ३० देखि ३५ प्रतिशतसम्म घटेको संघले जनाएको छ । एक व्यवसायीका अनुसार केही ठूला व्यापारीको सिन्डिकेटका कारण अन्डाको भाउ महँगिएको हो । ४५ वर्षअघि अन्डाका लागि धेरै किसानले लेयर्स (कुखुरा) पालेका थिए, त्यसबेला अन्डा क्रेटकै २ सय रुपैयाँमै पाइन्थ्यो । ठूला व्यापारीले त्यो बेला मूल्य झनै घटाएर बिक्री गरिदिँदा साना किसान मर्कामा परेर पलायन नै भए, ती व्यवसायीले थपे, साना किसान डुबेपछि ठूलाले अन्डाको मनलाग्दी भाउ गरे । सीमित व्यापारीको सिन्डिकेटका कारण मूल्य बढेको छ ।ललितपुर पोल्ट्रीका सञ्चालक पीताम्बर सञ्जेलले पनि अधिकांश कुखुरापालक किसानहरू पलायन भएपछि अन्डाको उत्पादन घट्दा मूल्य बढेको बताए । चार वर्षसम्म लागत मूल्यभन्दा पनि कममा घाटा खाएर बेच्नुपरेको थियो । घाटा भएपछि धेरै किसानले कुखुरा पाल्नै छोडे, सञ्जेलले थपे, बजारमा अन्डा कम भएपछि पोहोरभन्दा मूल्य डेढ गुणाले बढेको हो । अन्डाको यो अहिलेसम्मकै उच्च मूल्य हो । त्यसो त विगतमा अन्डाको लागत मूल्यसमेत नपाएका किसानले अहिले राम्रो भाउ पाएकामा खुसी छन् । केही ठूला व्यापारीले एकलौटी रूपमा मूल्य बढाइरहँदा सरकार भने रमिते बनेर बसेको उपभोक्ता अधिकारकर्मीहरू आरोप लगाउँछन् । बजारमा मूल्य मनलाग्दी छ, तर नियमन गर्ने सम्बन्धित निकायले कुनै चासो नै दिएको छैन, उपभोक्ता अधिकार अनुसन्धान मञ्चका अध्यक्ष माधव तिमिल्सिनाले भने, मूल्य नियन्त्रण गर्न तत्काल बजार हस्तक्षेप जरुरी छ । वास्तविकता के हो, पहिचान गरेर कालोबजारी गर्नेलाई कारबाहीको दायरामा ल्याउनुपर्छ । बजारमूल्य हस्तक्षेप तथा नियन्त्रण गर्ने दायित्व वाणिज्य आपूर्ति तथा उपभोक्ता संरक्षण विभागको हो । तर, विभागले मूल्यको अनुगमन नै गरेको छैन । विभागका प्रवक्ता होमनाथ भट्टराईले मूल्य बढेको सन्दर्भमा उजुरी, गुनासो नआएको बताए । यद्यपि, अन्डाको मूल्यबारे बुझ््ने काम भइरहेको उल्लेख गर्दै भने, मूल्यबारे पशुसेवा विभागमा पनि जानकारी मागेका छौं । पशुसेवा विभागका सूचना अधिकारी चन्द्र ढकालले अन्डाको माग र आपूर्तिले मूल्य निर्धारण भएको बताए । बजारमा लेयर्स कुखुराको संख्या घटेकाले मूल्य बढेको बताए । बर्डफ्लु, आर्थिक मन्दीका कारण कुखुराको संख्या पनि घटेको छ । गत वर्षमात्रै करिब ६ लाख लेयर्स नष्ट भयो, उनले भने, संख्या कम हुँदा उत्पादन पनि घटेको देखिन्छ, त्यसको असर स्वाभाविक रूपमा मूल्यमा पनि परेको छ । त्यसो त सरकारले अन्डा उत्पादनमा आत्मनिर्भर रहेको भन्दै २०७७ चैतमा घोषणा नै गरेको थियो । हरेक नागरिकलाई बर्सेनि ६१ गोटा अन्डा भागमा पर्ने भन्दै उक्त घोषणा गरिएको साढे दुई वर्ष बित्न नपाउँदै उत्पादनमा कमी आएको भन्दै बजार मूल्य अकासिएको हो ।"
बडिबिल्डिङमा महिला,"(काठमाडौं)माल्दिभ्समा गत वर्ष भएको ५४ औं एसियाली शारीरिक सुगठन र फिजिक्स स्पोर्टस् च्याम्पियनसिपमा सहभागी हुन राम्रो तयारी गरेकी थिइन् रजनी श्रेष्ठले । तर डेंगीले थलिएपछि उनी सहभागी हुन् पाइनन् । जसका कारण पदक जित्ने उनको योजना सफल हुन सकेन । त्यसैले आगामी सेप्टेम्बरमा नेपालमा हुने ५५ औं एसियाली शारीरिक सुगठन र फिजिक्स स्पोर्ट्स च्याम्पियनसिपका लागि उनको तयारी जोडतोडले चलिरहेको छ । आजभोलि रजनी दिनको करिब पाँच घण्टा जिममै बिताउँछिन् । झापाकी रजनी शारीरिक सुगठनमै लाग्छु भनेर चाहिँ लागेकी होइनन् । करिब ८ वर्षअघिसम्म उनी हाउस वाइफ मात्रै थिइन् । श्रीमान् समीरले जिम सञ्चालन गर्थे । उनले सामान्य अभ्यास मात्रै गर्थिन् । त्यसमै रमाइरहेकी श्रेष्ठको घाँटीमा ससाना गाँठा देखिन थाले । उपचारका लागि नेपालमा मात्र नभई भारतसम्म पनि पुगिन् । उपचारका लागि धाउँदाधाउँदै त्यस्ता गाँठाको संख्या बढ्दै गएको थियो । चिकित्सकले एन्टिबायोटिक मात्रै दिन्थे । औषधि खाँदासम्म दुखाइ कम हुने र गाँठा पनि हराउने हुन्थ्यो । तर औषधि सकिनासाथ दुखाइ र गाँठा दुवैको समस्या हुन थाल्थ्यो । अधिकांश चिकित्सकले क्यान्सर भएको आकलन गर्थे । एक चिकित्सकले गाँठा काटेर त्यसको बायोप्सी गरेपछि मात्रै क्यान्सर वा अन्य रोग पुष्टि हुने बताए । अधिकांश चिकित्सकले क्यान्सरको आकलन गर्न थालेपछि तनाव बढ्न थालेको थियो । भोलि बायोप्सी गर्ने दिन तोकिए पनि अघिल्लो रात नै समीरले जिम गर्दा पो ठीक हुन्छ कि भन्दै जिम जान सुझाए । त्यसपछि सुरु भयो, उनको जिमदेखि शारीरिक सुगठनसम्मको यात्रा । त्यसपछि उनी नेपाल व्यायाम मन्दिरमा नियमित जिम जान थालिन् । जिम सुरु गरेसँगै उनको घाँटीको गाँठा आफैं हराउँदै गए । ८ वर्ष भइसकेको छ तर अहिलेसम्म त्यस्तो कुनै समस्या देखिएको छैन उनमा । घाँटीको गाँठा हराउँछ कि भनेर जिम जान थालें । गाँठा पनि हराए, शरीर पनि फिट, उनले भनिन्, जिम गर्दै गएपछि शरीरको आकार पनि परिवर्तन हुँदै आयो । त्यसपछि त झन् सबैले बडिबिल्डिङ सुहाउँछ भन्दै हौस्याए ।श्रीमान् समीर, परिवार र साथीभाइको हौसलामा स्टेज उक्लेकी रजनीको नाम बिजेताका रूपमा आयो । मिस्टर काठमाडौं२०७४ मा ११ जना सहभागीलाई पछि पार्दै उनले फिजिक विधामा प्रथम अर्थात् गोल्ड मेडल जितिन् । भगवान्ले नै यस्तो संयोग जुराइदिएका होलान्, उनले भनिन्, पहिला घाँटीमा समस्या त्यसपछि जिम र अहिले बडिबिल्डिङमा । परिवारको साथ पाएकी रजनीले फर्केर दिन सम्झँदै पछुताउनुपरेको छैन । उनले मिस्टर हिमालय२०१९ मा महिला एथ्लेटिक्स फिजिक्सको उपाधि हात पारिन् ।विजेताले साउथ एसियन च्याम्पियनसिपमा प्रतिनिधित्व गर्न पाउँथे । त्यसकारण १२ औं साउथ एसियन च्याम्पिएनसिप२०१९ मा नेपालको प्रतिनिधित्व गरेकी उनले रजत पदक जितिन् । लगत्तै इन्डोनेसियामा भएको ५३ औं एसिएन शारीरिक सुगठन र फिजिक्स स्पोटर््स च्याम्पियनसिपमा दुई वटा विधामा प्रतिस्पर्धा गर्दा रजत र कांस्य पदक हात पारिन् । शारीरिक सुगठन विधाअन्तर्गत ५५ केजी तौलसम्म रजत र फिजिक्स विधाअन्तर्गत ३० वर्षभन्दा माथि कांस्य पदक जितिन् । लगातार तीनवटा खेल आफ्नो पोल्टामा पारेकी रजनीलाई सोही वर्ष सरकारले बेस्ट खेलाडी अवार्ड ले सम्मान गरेको थियो ।शारीरिक सुगठनमा रमाउन भने सहज छैन । प्रतिस्पर्धाको दिनभन्दा दुई महिनाअघिदेखि नै क्लिन डाइट, एक्सरसाइज र आराम गर्न सुरु गरिसक्नुपर्छ । यो अवधिमा दिनमा पाँच पटक खाना, पाँच घण्टा जिम र आराममा विशेष ध्यान दिनुपर्ने उनी बताउँछिन् । दिनमा कम्तीमा २० वटा अण्डा, एक किलो चिकेन ब्रेस्ट र उमालेको खानेकुरा खानुपर्छ, उनले भनिन्, अण्डाको पनि सेतो भाग मात्र खान मिल्छ । नुन, तेल, चिनी बिस्तारै कम गर्नुपर्छ । प्रतिस्पर्धाको समयमा त २४ घण्टा अगाडिदेखि नै पानी पनि खान नमिल्ने उनले सुनाइन् । शारीरिक सुगठन भनेको आराम, खानपान र एक्सरसाइजमै भर पर्छ, उनले भनिन् ।अनुशासनको पालना गर्न नसक्ने व्यक्ति यसमा आउनै सक्दैनन् र यसमा रमाउन थालेपछि निस्कनै मन नलाग्ने उनी सुनाउँछिन् । अनुशासन एकदमै महत्त्वपूर्ण हुन्छ भने खानेकुरामा विशेष ध्यान दिनुपर्छ , उनले भनिन्, बाहिरको चिल्लो, जे पायो त्यही खाना बहिष्कार नै गर्नुपर्छ, सुत्ने र उठ्ने समय पनि एउटै हुनुपर्छ । अभ्यासमा भन्दा स्टेजमा पोजिङ गर्दा गाह्रो हुने उनको अनुभव छ । जति गाह्रो भए पनि पोजसँगै मुहारमा मुस्कान ल्याउनुपर्ने उनी सुनाउँछिन् । महिला भएर दुई पिस लुगामा स्टेजमा पफर्मेन्स गर्न गाह्रो हुने भए पनि स्टेजमा गइसकेपछि बेस्ट गर्नै ध्यान जाने उनले सुनाइन् । पोखरामा सम्पन्न नवौं राष्ट्रिय खेलकुदमा पनि कोशी प्रदेशका तर्फबाट महिला शारीरिक सुगठनमा छनोट परेकी थिइन् । डेंगीले थलिएको शरीर नै लिएर प्रतिस्पर्धामा सहभागी भएको समेत उनले बताइन् ।सरकारले गत वर्षदेखि शारीरिक सुगठनलाई पनि राष्ट्रिय खेलमा समावेश गरेको हो । स्वयम्भूस्थित विजेश्वरीकी २९ वर्षीय श्वेता कपाली सन् २०१२ देखि नै फिटनेसका लागि जिम जान्थिन् । तर शारीरिक सुगठनमै लाग्छु भन्ने उनको मनमा भने थिएन । २०१६ देखि २०१८ सम्म उनले एयरहोस्टेसका रूपमा काम गरिन् । लामो फ्लाइट र परिवारदेखि टाढा भएपछि उनले एयरहोस्टेसको जागिर छाडेर नेपाल फर्किन् । नेपाल फर्केलगत्तै उनी फेरि जिम जान थालिन् । मैले जिम गर्ने ठाउँका धेरै जना दाइहरू बडिबिल्डिङ गर्थे, सबैले मलाई पनि एक पटक जानु भन्न थाले, उनले भनिन्, त्यो बेला घर र जिम मात्रै गर्थे अरू केही थिएन । त्यसैले एक पटक कोसिस गर्छु भनेर जाने निधो गरें । नवौं राष्ट्रिय खेलकुदमा मोडल फिक्जिक्स विधाअन्तर्गत पहिलो पटक नै स्वर्ण जिते । लगत्तै सोही वर्ष थाइल्यान्डमा भएको १३ औं विश्व शारीरिक सुगठन तथा फिजिक स्पोर्टस् च्याम्पियनसिपमा रजत पदक हात पारिन् । पहिलो अन्तर्राष्ट्रिय प्रतियोगितामा प्रतिस्पर्धा गर्दै महिला मोडल फिजिक्स विधामा रजत पदक जितेको उनले सुनाइन् । एउटा खेलका लागि तयारी गर्दा ५६ लाख खर्च हुन्छ, तर पाउने नाम, सम्मान र ट्रफी मात्रै हो, उनले भनिन् । सरकारी तवरबाटै केही सहयोग भइदिए आफूजस्तै यो क्षेत्रमा लाग्नेहरूलाई सहज हुने उनको भनाइ छ ।"
कालीकोटमा देउडा महोत्सव,"(कालीकोट)कर्णाली प्रदेशमै पहिलो पटक कालीकोटमा देउडा खेल्ने महोत्सवको आयोजना गरिएको छ । महोत्सवमा देउडा पारखीले गीतमार्फत कर्णालीको समृद्धि र विकासका कुरा मात्र गरेनन्, बालविवाह न्यूनीकरण र विपद् व्यवस्थापनबारे समुदायमा सचेतना जगाए । महोत्वसमा सहभागी हुन कालीकोटका सबै स्थानीय तहसहित दैलेख, बाजुरा, सुर्खेत, जुम्ला, हुम्लालगायतका जिल्लाका देउडा कलाकार मान्म पुगेका थिए । देउडाप्रति स्थानीयको निकै आकर्षण पाइयो, प्रमुख जिल्ला अधिकारी जोरासिंह माझीले भने, देउडा मनोरञ्जनको प्रमुख माध्यममात्र नभएर सचेतना जगाउने मियो पनि रहेछ । देउडामार्फत कला संस्कृतिको जगेर्ना गर्न पहिलो पटक देउडा महोत्सव गरिएको आयोजक देउडा प्रतिष्ठान सुर्खेतका अध्यक्ष नेत्रराज शाहीले बताए । देउडा कर्णालीको सुखदुःख, आँसुहाँसो, मायाप्रेम र सामाजिक सद्भावको चौतारी हो, उनले भने, यसको संरक्षण गर्नु हाम्रो पुस्ताको दायित्व पनि हो । कर्णाली प्रदेश सरकारले पनि देउडालाई महत्त्व दिएरै २०७५ सालदेखि प्रत्येक वर्ष साउन १ गते देउडा दिवसका रूपमा बिदा दिँदै आएको छ । महोत्सवमा बाजुराकी विपना भण्डारी, देउडा गायकहरू नेत्रराज शाही, पुष्पराज आचार्य, हुम्लाका मनलाल जैसी, दैलेखका कर्णबहादुर शाही, नरहिरनाथ गाउँपालिका अध्यक्ष नगेन्द्र विष्ट, विपना सिंह, पूर्णबहादुर शाहीलगायतले देउडा गीतमा एकआपसमा सवाल जवाफ गरी स्थानीयलाई मनोरञ्जन दिएका थिए । देउडाको संरक्षणमा पाको पुस्ताले बढी चासो देखाए पनि युवापुस्तालाई पनि जागरुक बनाउन विभिन्न मेला महोत्सवको आयोजना हुनुपर्ने देउडा सर्जक चित्रसिह गाउँलेले बताए । महोत्सवमा देउडा विधामा योगदान पुर्याएका पाका र नयाँ पुस्ताका गरी ३७ जना देउडा खेलाडीलाई महोत्सवमा सम्मान गरिएको छ । कार्यक्रममा कालीकोटका ९ वटै स्थानीय तहसहित छिमेकी जिल्लाबाट आएका कलाकारलाई दोसल्ला, खादा र सम्मानपत्रबाट सम्मानित गरिएको आयोजक समितिका सदस्य भानुप्रभात पाण्डेले बताए ।"
मिस्टर नेपाल मा २० प्रतिस्पर्धी,"काठमाडौं (कास) मिस्टर नेपाल २०२३ का अन्तिम प्रतिस्पर्धी सार्वजनिक गरिएको छ । काठमाडौंमा बिहीबार गरिएको कार्यक्रममा अन्तिम २० जनाले आफ्नो परिचय दिँदै प्रतियोगी बन्नुको कारणबारे उल्लेख गरेका थिए । अन्तिम प्रतिस्पर्धीमा डाक्टर, इन्जिनियर, पाइलट, चार्टर एकाउन्टेन्टलगायतका विभिन्न पेसाकर्मी सँगै विद्यार्थी अटाएका छन् । प्रतियोगिताको फाइनल शनिबार दरबारमार्गस्थित होटल याक एन्ड यतीमा हुँदै छ । आयोजकका अनुसार प्रतियोगितामा टाइटलसहित विभिन्न विधाका गरी १२ विजेता चयन हुने छन् । विजेताले ५ लाख बराबरको पुरस्कार प्राप्त गर्नेछन् । त्यसका साथै मिस्टर वर्ल्ड २०२३ वा मिष्टर ग्लोबल २०२३ मा नेपालको प्रतिनिधित्व गर्न पाउने बताइएको छ । देशभर आयोजना भएको अडिसनमा छानिएका उत्कृष्ट २० प्रतियोगीलाई फाइनलका लागि स्वमिङ, फुटबल, रक क्लाइमिङ, समाजसेवा, सर्ट हाइकिङ, क्याटवाक, व्यक्तित्व विकास, पब्लिक स्पिकिङलगायत दर्जनभन्दा बढी विधामा प्रशिक्षण दिइएको आयोजकको भनाइ छ । फाइनल स्पर्धामा अभिनेत्री आँचल शर्मा, पूर्वमिस नेपाल माल्भिका सुब्बा, डाआयुष्मान घिमिरेलगायतका निर्णायक छन् ।"
विश्वकै पहिलो महिला प्रधानमन्त्री,सन् १९६० मा आजकै दिन (जुलाई २१) मा सिरिमाभो बन्दरानाइके श्रीलंकाकी प्रधानमन्त्री बनेकी थिइन् । उनी प्रधानमन्त्रीमा निर्वाचित हुने विश्वकै पहिलो महिला हुन् । श्रीलंकामा १९६० मा भएको निर्वाचनमा उनको दल श्रीलंका फ्रिडम पार्टी विजयी भएसँगै बन्दरानाइकेलाई प्रधानमन्त्री बन्ने बाटो खुलेको थियो । उनले पहिलो कार्यकालमा १९६५ सम्म सरकारको नेतृत्व गरिन् । त्यसपछि उनी १९७० देखि १९७७ सम्म दोस्रो र १९९४ देखि २००० सम्म तेस्रो कार्यकाल श्रीलंकाको प्रधानमन्त्री बनेकी थिइन् । १९१६ अप्रिल १७ मा जन्मिएकी बन्दरानाइके १९४० मा विवाह बन्धनमा बाँधिएकी थिइन् । त्यसपछि उनले पतिको बाटो पछ्याउँदै राजनीति र सामाजिक क्रियाकलापमा सक्रिय बनिन् । श्रीलंका फ्रिडम पार्टीको नेता उनका पति एसडब्लूआरडी बन्दरानाइके १९५६ मा प्रधानमन्त्री भएका थिए । तर १९५९ मा उनको हत्या भएपछि बन्दरानाइकेले दलको नेतृत्व सम्हालिन् । अर्को वर्ष भएको निर्वाचनमा श्रीलंका फ्रिडम पार्टीले यूएनपीलाई पराजित गरेको थियो । बन्दरानाइकेको २००० अक्टोबर १० मा ८४ वर्षको उमेरमा निधन भएको थियो ।
कांग्रेस बैठकमा सभापति भर्सेस महामन्त्री,"(काठमाडौं) कांग्रेस केन्द्रीय कार्यसमिति बैठकमा राष्ट्रिय राजनीतिका मुद्दा र जनजीविकाका सवालमा भन्दा पनि पार्टी सभापति शेरबहादुर देउवाको कार्यशैली र महामन्त्री गगन थापाको सार्वजनिक अभिव्यक्तिलाई लिएर सदस्यहरू आरोपप्रत्यारोपमा उत्रिएका छन् । संस्थापन पक्षका अधिकांश सदस्य महामन्त्री थापामाथि नेतृत्वविरुद्ध सार्वजनिक अभिव्यक्ति दिएर पार्टीलाई कमजोर बनाएको आरोप लगाउँदै आक्रामक रूपमा प्रस्तुत भएका छन् । इतरपक्षीय सदस्यले सभापति देउवाले विधानअनुसार पार्टी सञ्चालन नगरेको, सबैलाई नसमेटेको, संगठन र भ्रातृ संस्था लथालिंग पारेको र ठूला भ्रष्टाचार काण्डमा मौन बसेको आरोप लगाएका छन् ।बैठकमा संस्थापन पक्षले अर्का महामन्त्री विश्वप्रकाश शर्माको समेत भूमिकाप्रति प्रश्न उठाए पनि मुख्य निसानामा थापा परेका छन् । पार्टी नेतृत्व र संसदीय दलको नेता परिवर्तन गर्नुपर्ने भनेर सार्वजनिक रूपमा अभिव्यक्ति दिँदै आएका थापाले पार्टीभित्र विभाजन बढाउन खोजेको आरोप संस्थापन पक्षको छ । भ्रष्टाचार काण्डमा नबोल्ने र नेतृत्वविरुद्ध महामन्त्री थापाको अभिव्यक्तिलाई लिएर सामूहिक प्रतिवाद गर्ने रणनीति बनाएरै बैठकमा उपस्थित भएको इतरपक्षीय एक नेताले टिप्पणी गरे । इतरपक्षीय नेताहरूले भने भ्रष्टाचारका मुद्दा उठाएरै सभापति देउवालाई रक्षात्मक स्थितिमा पुर्याउन खोजेका छन् । सत्तालाई मात्रै केन्द्रमा राख्दा पार्टी संगठन लथालिंग पारेको आरोप नेतृत्वमाथि लगाएका छन् । दुई महिनामा बोलाउनुपर्ने केन्द्रीय कार्यसमिति बैठक एक वर्षमा बोलाएको, ६ महिनाभित्र पूर्णता पाउनुपर्ने पार्टीका विभाग, केन्द्रीय समितिलगायत डेढ वर्षसम्म पनि पूर्णता नदिएर विधान उल्लंघन गरेको र भ्रातृ तथा शुभेच्छुक संस्थाहरूलाई लथालिंग पारेको आरोप इतरपक्षीय नेताहरूको छ । अन्तर्राष्ट्रिय चासो भएको नक्कली भुटानी शरणार्थी प्रकरणमा पार्टी नेताको संलग्नता रहेका कारण नेतृत्वले लामो समयदेखि मौनता प्रकट गर्नुलाई संस्थापन इतरपक्षीय नेताहरूले सन्देहका रूपमा लिएका छन् । बिहीबारसम्म ८० भन्दा बढी सदस्यले बोल्दा संस्थापन पक्षका २३ सदस्यबाहेक अन्यले नक्कली भुटानी शरणार्थी र ललिता निवास प्रकरण कोट्याएनन् । केही सदस्यले शरणार्थी प्रकरणमा बालकृष्ण खाण अन्यायमा पर्दा पार्टी नेताहरूले नै गृहमन्त्री नारायणकाजी श्रेष्ठलाई भेटेर छाड्न हुन्न भनी दबाब दिएको बताए । १ सय ५७ सदस्यीय केन्द्रीय कार्यसमितिमा ८० प्रतिशत हिस्सासहित संस्थापन पक्षको बोलवाला छ । तैपनि इतरपक्षीय नेताहरूले बिहीबार भ्रष्टाचार काण्डमा संस्थापन पक्षले देखाएको मौनताको प्रतिवाद गरेका छन् । आफ्नै पार्टी संलग्न रहेको सरकारले अघि बढाएको नक्कली भुटानी शरणार्थी र ललिता निवास जग्गा हिनामिना प्रकरणबारे बैठकमा कुरै नउठाउने रणनीति बनाएरै संस्थापन पक्ष उपस्थित भएको भन्दै केही सदस्यले भ्रष्टाचारको मामिलामा आफ्नै पार्टीको जतिसुकै ठूला नेता परे पनि छुट नदिन नेतृत्वको ध्यानाकर्षण गराए । भुटानी शरणार्थी प्रकरणमा पार्टीका नेता खाण पुर्पक्षका लागि थुनामा छन् । यसबारे बैठकमा बहस गराउँदा अदालतको मानमर्दन हुने र स्वयं खाणमाथि पनि अन्याय हुने तर्क संस्थापनको छ । खाणका बारेमा के गर्ने भन्नेबारेमा तर्क पहिल्यैदेखि आएका हुन् । विचाराधीन मुद्दामा पार्टीमा बहस गराउँदा मुद्दा प्रभावित हुन्छ भनेरै महामन्त्रीहरूसमेतको सहमतिबाट बैठकमा छलफलको प्रस्ताव नबनाइएको हो, कांग्रेसका प्रचार विभाग प्रमुख मीन विश्वकर्माले भने, ललिता निवासका बारेमा त्यस्तो कुराकानी भएको होइन । कुनै घटना र व्यक्तिविशेषभन्दा पनि भ्रष्टाचारविरुद्ध सामाजिक अभियान बनाउने विषयमा पार्टीभित्र कसैको विमति छैन । केन्द्रीय सदस्य अजयबाबु शिवाकोटीले पार्टीका नेतामाथि अन्याय भयो भनेर भ्रष्टाचारका काण्डमा नबोल्ने हो भने सरकारबाट कांग्रेस अलग बन्नुपर्ने धारणा राखे । सरकार रोज्ने कि साथी भन्ने प्रश्न गर्दै उनले आरोपितलाई पार्टीबाट निलम्बन गर्नुपर्ने बताए । यस प्रकरणमा हाम्रो द्विविधा अचम्मकै छ, खाणप्रति अन्याय भयो भन्ने हो भने सरकारबाट हट्नुपर्यो, उनले भने, होइन भने आफ्नै साथीहरू संलग्न भएको सरकारले थुनामा पठाउँदा आरोपितलाई पार्टीबाट निलम्बन गर्नुपर्छ कि पर्दैन ? बैठकले यस मामिलामा प्रस्ट निर्णय लिनुपर्ने भन्दै शिवाकोटीले मलाई खाने बाघले तँलाई पनि खाला भन्ने भाष्य स्थापित गरेर जनमानसमा कांग्रेसलाई रक्षात्मक बनाउने काम नगर्न आग्रह गरे । केन्द्रीय सदस्य प्रकाश रसाइलीले मौनता साधेर भ्रष्टाचार काण्डलाई कांग्रेसले संरक्षण गर्छ भन्ने सन्देश गएको बताए । केन्द्रीय सदस्यहरू राजन केसी, सञ्जय गौतमले पनि भ्रष्टाचारविरुद्ध समयसापेक्ष निर्णय गरेर जानुपर्ने बताए ।संस्थापनपक्षीय सदस्यहरूले भने सामाजिक सञ्जाल र मञ्चमा महामन्त्रीबाट व्यक्त भनाइले पार्टी कमजोर भएको उल्लेख गर्दै नेतृत्वको विरोध गरेर विवाद नबढाउन आग्रह गरे । गण्डकीका मुख्यमन्त्री एवं केन्द्रीय सदस्य सुरेन्द्र पाण्डे, केन्द्रीय सदस्यहरू उदयशमशेर राणा, उमेशसंग रायमाझी, चन्द्रबहादुर केसी, दिनेशकुमार यादवलगायतका अधिकांश संस्थापनपक्षीय सदस्यहरूको भनाइ महामन्त्रीविरुद्ध लक्षित थियो । मुख्यमन्त्री पाण्डेले सक्ने भए पार्टी सभापति र संसदीय दलको नेताबाट हटाउन महामन्त्री थापालाई चुनौती दिए । संस्थापनपक्षीय सदस्य चन्द्रबहादुर केसीले विचाराधीन मुद्दामा आफैं न्यायाधीश जस्तो गरेर दोषी करार गर्ने काम गलत भएको टिप्पणी गरे । उनले महामन्त्रीप्रति लक्षित गर्दै व्यक्तिविशेषलाई संसदीय दलको नेता र पार्टी सभापति चाहियो भन्दैमा नपाइने बताए ।"
डिजिटल हेल्थ कानुन बनाउँदै गण्डकी,"काठमाडौं (कास) संघले डिजिटल हेल्थसम्बन्धी कानुन बनाउन ढिलो गरेपछि गण्डकी प्रदेश सरकारले त्यसका लागि पहल थालेको छ । मन्त्रालयद्वारा डिजिटल हेल्थ दिवसको अवसरमा राजधानीमा आयोजित अन्तरक्रियामा स्वास्थ्य निर्देशनालय गण्डकी प्रदेशका निर्देशक डा खिमबहादुर खड्काले अबको ५ वर्षभित्र स्वास्थ्यलाई डिजिटलाइज गर्न नसके अप्ठ्यारोमा पर्ने भएकाले कानुन निर्माणमा अग्रसरता लिएको बताए । मापदण्ड आउला भनेर २३ वर्ष कुरें, उनले भने, स्वास्थ्यकर्मीहरूले घरघरमा पुगेर संकलन गरेको डाटा कम्प्युटराइज गर्न समस्याभएको छ ।अहिले अस्पतालैपिच्छे फरक सफ्टवेयर छ । परिस्थिति विशेष सफ्टवेयर बनाउने अनि पछि नचल्ने समस्या छ । नेपाल स्वास्थ्य अनुसन्धान परिषद्का कार्यकारी प्रमुख डा प्रदीप ज्ञवालीले मापदण्ड बनाएर सबै सफ्टवेयरलाई जोड्न नसक्दा दाताहरू पनि फरक पर्न जाने गरेको बताए । राज्यलाई नीति बनाउन तथ्यांक उपलब्ध गराउने काम परिषद्को हो, स्वास्थ्य क्षेत्रमा देखा परेका तथा भविष्यमा आउन सक्ने विभिन्न समस्याको सम्बन्धमा अध्ययनअनुसन्धान गर्न डिजिटल हेल्थको भूमिका महत्त्वपूर्ण छ, उनले भने, तथ्यांक ह्याक हुने समस्यालाई पनि राज्यले गम्भीर ढंगले लिनुपर्छ ।अन्तरक्रियामा टेलिमेडिसिन सोसाइटीका अध्यक्ष डा उदय कोइरालाले टेलिमेडिसिन डिजिटलसँगै जानुपर्ने विषय भए पनि मापदण्ड नहुँदा कार्यान्वयमा अप्ठ्यारो भइरहेको बताए । टेलिमेडिसिनबारे प्रायः लाई जानकारी छैन, हुम्लाजुम्लावासीलाई आवश्यक पर्ने विषय ठान्छन्, यो सहरी क्षेत्रकालाई पनि आवश्यक पर्ने विषय हो, उनले भने, डिजिटल हेल्थसम्बन्धी कानुन निर्माण तहमा बसेकाहरूलाई टेलिमेडिसिन सम्बन्धी अनिवार्य तालिम लिन अनुरोध गर्छु । स्वास्थ्य मन्त्रालयको गुणस्तर मापन तथा नियमन महाशाखा प्रमुख डा मदन उपाध्यायले मापदण्ड मात्र ठूलो कुरा नभएको तर्क गरे ।"
"ईकमर्स भविष्य हो, निरुत्साहित नगर","हिजोआज ताप्लेजुङको छुर्पी, धनकुटाको खुकुरी, सप्तरीको आँप, भक्तपुरको जुजु धौ, बुटवलको पुच्का चाट, मुस्ताङको आलु, पाल्पाको ढाका टोपी र जुम्लाको मार्सी चामललगायत सबैथोक किनबेच अनलाइनबाटै गर्ने क्रम बढेको छ । गाईको गहुँत र भीर मौरीको महदेखि न्युरोडका गहना किन्नसमेत पसलपसल चहार्नु पर्दैन, अनलाइनबाट मगाए भइहाल्छ । जनकपुरमा रहेका आफ्ना वृद्ध बाआमालाई विदेशमा रहेका छोराछोरीले काठमाडौंको ईमेडिकल बाट औषधि अर्डर गरेर घरमै पुर्याइदिने व्यवस्था मिलाउन सक्छन् । यसरी मुलुकमा अनलाइनकिनबेच दिनानुदिन आम बन्दै छ । विद्युतीय व्यापार एवं व्यवसायले हाम्रो अर्थतन्त्रको महत्त्वपूर्ण हिस्सा ओगट्दै छ । यसको लोकप्रियतासँगै उत्पादक, उपभोक्ता, व्यवसायी तथा अन्य सरोकारवालाको हित तथा अधिकार रक्षाको विषय पनि प्रमुख बनेको छ ।नेपालकै अनुभव र छिमेकका दुई ठूला अर्थतन्त्र भारत र चीनले ईकमर्समाथि गरेका नीतिगत व्यवस्थाबाट सरकारले सिक्नुपर्छ । सन् २०२१ मा ८४ अर्ब डलर हाराहारीमा रहेको भारतको विद्युतीय व्यापार सन् २०३० सम्ममा साढे ३ खर्ब अमेरिकी डलर हाराहारी पुग्ने अनुमान छ । चीनमा सन् २०२१ मा १५ खर्ब डलर हाराहारी रहेको यस्तो व्यापार सन् २०२५ सम्म २६ खर्ब पुग्ने आकलन छ । नेपालमा पनि कुल गार्हस्थ्य उत्पादनमा सूचना प्रविधि क्षेत्रको योगदान आर्थिक वर्ष २०७८७९ मा १९७ प्रतिशत मात्रै योगदान रहेकामा गत वर्ष बढेर २०९ पुगेको प्रक्षेपण छ । सुधार गरिदिए अझै फैलने निश्चित छ । त्यसैले यो व्यवसायलाई प्रवर्द्धन र नियमन गर्न सरकारले कानुन ल्याउनुपर्नेमा शंका छैन । सरकारले विद्युतीय व्यापारका सम्बन्धमा व्यवस्था गर्न बनेको विधेयक, २०८० गत असार १२ मा राष्ट्रिय सभामा पेस गरेको छ । तर, विधेयकका कतिपय व्यवस्था अस्पष्ट मात्र होइन, आपत्तिजनक नै छन् । विधेयकले मध्यस्थ (इन्टरमेडियरी) व्यवसायी तथा विद्युतीय प्लाटफर्म को हुन् र को होइनन् भनेर स्पष्ट परिभाषित गर्न सकेको छैन । विद्युतीय व्यापार गर्ने प्रत्येक व्यवसायीले विद्युतीय प्लाटफर्म स्थापना गर्नैपर्ने औचित्यहीन सर्त पनि राखिएको छ । वारेन्टी तथा ग्यारेन्टी को सर्त पालना गर्ने दायित्व विक्रेताभन्दा इन्टरमेडियरी अर्थात् विद्युतीय प्लाटफर्मलाई बनाइएको छ । मार्केटप्लेसमा वस्तुसेवा बिक्रीमा राख्नुअघि विक्रेताले इन्टरमेडियरीसँग लिखित करार गर्नुपर्ने प्रावधान राखिएको छ । जुनसुकै पक्षको कमजोरी भए पनि इन्टरमेडियरी नै जिम्मेवार हुनुपर्ने कठोर व्यवस्था बेमुनासिब छ । उम्दा उद्यमका रूपमा आउँदै गरेको विद्युतीय व्यापार (ईकमर्स) लाई प्रोत्साहन गर्नुपर्नेमा उल्टो उल्झन थप्न खोज्नु समाजको गतिलाई पनि रोक्ने प्रयास हो । भुक्तानी सेवा प्रदायक, तेस्रोपक्षीय डेलिभरी सेवा प्रदायक, सेकेन्ड ह्यान्ड सामग्री खरिदबिक्री हुने प्लाटफर्मबारे भने विधेयकले बोलेको छैन, जबकि यसलाई पनि समेट्न आवश्यक छ । विद्युतीय प्लाटफर्मलाई वाणिज्य, आपूर्ति तथा उपभोक्ता हित संरक्षण विभागले स्थापना गरेको विद्युतीय व्यापार पोर्टलमा सूचीकरण गर्नैपर्ने प्रावधान पनि विधेयकमा छ । दर्ता र नियमन गर्ने एकभन्दा बढी निकायको व्यवस्थाले ईकमर्स व्यवसायलाई थप झन्झटिलो बनाउने निश्चित छ । यी व्यवस्था पालना नगरे उद्यमीलाई दुई वर्षदेखि तीन वर्षसम्म कैद र तीन लाखदेखि पाँच लाख रुपैयाँसम्म जरिवानाको व्यवस्था गर्न खोजिएको छ, यसबाट नवउद्यमीहरू निरुत्साहित हुने जोखिम छ ।निश्चय पनि सरकारले यस्ता कारोबारीलाई करको दायरामा ल्याउनुपर्छ । तर, त्यसका अरू विकल्प छन् । सबैले आफ्नो छुट्टै एप वा वेबसाइटमार्फत मात्र अनलाइनबाट मात्रै कारोबार गर्नुपर्छ भन्नु युक्तिसंगत हुँदैन, यस्तो व्यवस्थाले समग्र व्यवसायको विराट सम्भावनालाई संकुचित तुल्याउँछ । प्रश्नै छैन, वस्तु तथा सेवामा उपभोक्ताको अग्राधिकार तथा रक्षाका दायित्व सरकार मात्रै नभएर व्यवसायीहरूको पनि हो । ईकमर्स व्यवसायीहरू स्वनियमनमा नबसे त्यसको पालना गर्नेगराउने र अनुगमन तथा उत्तरदायी बनाउने काम सरकारकै हो । त्यसका लागि निश्चित विधिविधान पक्कै चाहिन्छ तर विश्वव्यापी रूपमा ईकमर्स व्यवसायमाथि गरिनेभन्दा फरक प्रकृतिको व्यवहार तथा उल्झन भने हटाउनैपर्छ । सरकारदेखि संसद्सम्म यसमा संवेदनशील नभएको त राष्ट्रिय सभाको छलफलमै देखियो । वाणिज्य तथा आपूर्तिमन्त्री र राष्ट्रिय सभाका केही सदस्य विद्युतीय व्यापार (ईकमर्स) विधेयकलाई विद्युत् (बिजुली) व्यापारका रूपमा व्याख्या गरेर उपहासका पात्र बने । यसरी विद्युतीय व्यापारबारे मुलुकमा आम बुझाइ बन्नसमेत बाँकी रहेका बेला यसबारे विश्वव्यापी प्रचलनभन्दा बाहिर गएर कानुन बनाउने गल्ती गर्नु हुँदैन । कोभिड महामारीदेखि विश्व आर्थिक मन्दीमा समेत गतिशील रहेको र आम आकर्षण बढ्दै गएको व्यवसायको रफ्तारमा सरकार तगारो बनेर उभिनु हुँदैन । कानुन सहजीकरणका लागि हुनुपर्छ, खुट्टा समाउन होइन । प्रस्तावित विधेयक जस्ताको तस्तै पारित भए हाल १५० प्रतिशतले वार्षिक वृद्धि भइरहेको र करिब १० अर्ब रुपैयाँको वार्षिक कारोबार गरिरहेको नेपालको विद्युतीय व्यापारको क्षेत्रमा धक्का लाग्नेछ । अतः खोजेका धेरै सामग्री स्क्रिन मा देखाएर र घरसम्मै ल्याइदिएर उपभोक्ताको समय र ऊर्जा बचत गरिदिने, रोजगारी सिर्जना र राजस्व संकलनमा पनि महत्त्वपूर्ण भूमिका खेल्न सक्ने यो व्यवसायमा सरकारले फराकिलो र भविष्यमुखी दृष्टि राख्नैपर्छ । अझ, सरकारको ध्यान त विद्युतीय व्यापारव्यवहारसम्बन्धी जनचेतना फैलाउन केन्द्रित हुनुपर्छ । हाल सञ्चालित कैयौं व्यवसायलाई निरुत्साहित नगरीकनै कर र नियमनको दायरामा ल्याउनुपर्छ । उपभोक्ता र उद्यमी दुवैको अधिकार सुनिश्चित गरी नवप्रवर्तनलाई प्रवर्द्धन गर्नुपर्छ । यसका निम्ति विद्युतीय व्यापारको आधारभूत पक्ष नै नबुझी ल्याइएको यो विधेयक जस्ताको तस्तै पारित गर्नु हुँदैन । सरकार र संसद्ले विवादित पक्षहरूलाई सच्याएर विधेयकलाई साँच्चिकै अनलाइनव्यवसायमैत्री बनाउनुपर्छ । साना, मझौला र ठूला सबै व्यवसायलाई व्यवस्थित र विश्वसनीय बनाउने उद्देश्य राखेर मात्रै कानुन बनाइनुपर्छ ।"
राष्ट्रिय मुद्दामा कांग्रेस किन मौन ?,आफैं फस्ने कुरामा त कहिल्यै छलफल हुन्न । किनकि अरूलाई कसरी फसाउने भन्ने सन्देश जाने भएपछि छलफल नभएको होला कि ? नवीन थापा
खोज पत्रकारिताको अपरिहार्यता,"विश्वका सबैजसो मुलुक सरकारका तीन अंग अर्थात् व्यवस्थापिका, कार्यपालिका र न्यायपालिकाको भरमा सञ्चालन भएका हुन्छन् । यी अंगहरू चुस्तदुरुस्त राख्न सकिएन भने शासकीय सत्ता डगमगाउने गर्छ । सर्वत्र बेथिति र विसंगतिबाहेक केही देख्न सकिँदैन । तीनै अंगले आफूलाई शक्तिशाली ठान्न थालेपछि केन्द्रदेखि गाउँसम्म कुशासनले जरा गाड्छ । गरिब असहायले न न्याय पाउँछन् न त हातमुख जोड्ने आधार । राज्यका तीनै अंगलाई तहसनहस पारेर जनतालाई बेसहारा बनाउने तत्त्व खुराफाती राजनीति हो । यतिबेला सर्वसाधारणमा सबैमा उकुसमुकुस बढेको छ । आफ्नो जायजेथा बेचेर, चर्को ब्याजमा ऋण काढेर विदेश पलायन हुनेहरूको भीड थामिनसक्नु छ । मुलुकभित्र नाम चलेका शिक्षण संस्थाहरूमा विद्यार्थी संख्या घट्दो क्रममा छ । यावत् राष्ट्रघाती, अवाञ्छित सन्दर्भहरू गनेर साध्य छैन । विगत र वर्तमानलाई केलाएर हेर्दा मुलुकको भविष्य निर्धारण गर्न अब सञ्चारजगत्ले उल्लेख्य भूमिका खेल्नुपर्छ । हामीले हेर्दाहेर्दै ३४ वर्षयता अनेक काण्ड र भ्रष्टाचार उचाइमा पुग्यो । तर पनि मिलीजुली भुँडी भर्न पल्केकाहरूमा आत्मग्लानि भएको पाइँदैन । १८२० घण्टाको कृत्रिम लोडसेडिङ गराएर तीन करोड जनतालाई रुवाउने, उद्योगधन्दा चल्न नदिने, विद्यार्थीको भविष्यमाथि खेलबाड गर्ने पात्रहरूको कसैबाट पहिचान हुन सकेको छैन । यावत् काण्डसहित भ्रष्टाचारले हामी घेरिंॅदा पछिल्लो समय नक्कली भुटानी शरणार्थी प्रकरण र ललिता निवासले देशविदेशमा मुलुकको दुर्गन्ध फैलिएको छ । जिम्मेवार शासक एवं ठूला दलका कतिपय नेता मुखै देखाउन नहुने गरी बदनाम भएका छन् । पुराना शासक, नेतृत्व र तीनका मतियारबाट मुलुकले पछिसम्म शिर उठाउन नसक्ने अवस्थाको सृजना भएको छ । यो विकराल अवस्थालाई न्यून पार्न देश निर्माणको चौथो अंग अर्थात् पत्रकारिताको अरू सक्रियता, खोज आवश्यक देखिन्छ । भुवनेश्वर शर्मा, चन्द्रागिरि२, काठमाडौं"
बीपीको सान्दर्भिकता र कांग्रेसको भविष्य,"निष्कर्षउग्रवामपन्थी, घोर दक्षिणपन्थी र पपुलिस्ट पार्टी र विचार हावी हुँदै गइरहेको घडीमा बीपीका विचार र वैचारिक उत्तराधिकारी पार्टी कांग्रेसको सान्दर्भिकता अझै बढिरहेको छ । तर उनका विचार र कांग्रेसका सिद्धान्तलाई परिवर्तित राष्ट्रियअन्तर्राष्ट्रिय राजनीतिक, भूराजनीतिक, आर्थिक तथा सामाजिक परिस्थिति अनुकूल पुनर्व्याख्या, परिमार्जन र अद्यावधिक गर्दै सृजनात्मक रूपमा लागू गर्नु आजको आवश्यकता हो । कुनै पनि पार्टीका आदर्श, सिद्धान्त, नीति, रणनीति र कार्यनीतिहरू हुन्छन् । आदर्श र सिद्धान्त सर्वकालिक र स्थायी हुन्छन् तर राजनीतिक परिस्थिति र शक्ति सन्तुलन अनुसार नीति, रणनीति र कार्यनीतिहरू परिवर्तन भइरहन्छन् । लोकतान्त्रिक र उदारवादी पार्टीको नीति र रणनीति त झन् गतिशील र परिवर्तनशील हुन्छन् । बीपी जडसूत्रवादी थिएनन् र उनका विचार पनि जडसूत्रवादी हुन सक्दैनन् । बीपीलाई श्रद्धा गरौं, तर श्राद्ध नगरौं । लोकतान्त्रिक र समतामूलक समाज स्थापना गर्ने बीपीसँग भिजन र संकल्प थियो तर उनले समय पाएनन् । अहिले कांग्रेसका नेतासँग समय छ, तर भिजन र संकल्प छैन । नेपाली जनता र लोकतन्त्रका लागि योभन्दा ठूलो विडम्बना के हुन सक्छ ? त्यसैले अहिले जनताले बीपीजस्तै भिजनरी, लोकप्रिय, ऊर्जाशील, जनमुखी र डेलिभरी गर्ने नेतृत्वको खोजी गरिरहेका छन् । के कांग्रेसले जनताले खोजी गरेको विकल्प दिन सक्ला ?"
नेपालमा केराको नयाँ प्रजाति,"विश्वका लागि नेपालबाट जंगली केराको नयाँ प्रजाति थपिएको छ । गौरव परमार, दीपक लामिछाने, हेमराज पौडेल र एना ट्रायसब्लासीले उक्त केराको वैज्ञानिक नाम इन्सेट नेपालेन्स राखेका छन् । यसबारे वनस्पति अध्ययनअनुसन्धान क्षेत्रमा संसारकै प्रतिष्ठित संस्था रोयल बोटानिकल गार्डेन क्यु लन्डनको क्यु बुलेटिन, मे २०२३ अनलाइन संस्करणमा प्रकाशित छ । यसको प्रिन्ट संस्करण आगामी सेप्टेम्बरमा प्रकाशित हुनेछ । केराको काण्ड जमिनभित्र हुन्छ । बाहिर देखिने थामचाहिँ नक्कली काण्ड हो । इन्सेट नेपालेन्सको नक्कली काण्ड तराईमा हुने जहाजी केराको बोटजत्रो हुँदो रहेछ । थामको मध्यभागभन्दा फेदको भागचाहिँ दोब्बरजति मोटो र पात बोटको उचाइका तुलनामा निकै लामो हुँदो रहेछ । फलको घरी पनि निकै लामै हुन्छ । बुङ्गाचाहिँ झलक्क हेर्दा तराईतिर हुने अठिया केराजस्तो हुँदो रहेछ । अठिया केरामा जस्तै कोसाभित्र बीउ हुँदो रहेछ । यसको केही बोट हिजोआज राष्ट्रिय वनस्पति उद्यान, गोदावरी र आसपासका क्षेत्रमा प्राकृतिक अवस्थामै भेटिन्छ । यो असार चौथो हप्तासम्म फुलेको थियो । नेपालमा वनस्पतिका नमुना संकलन गर्न सन् १८२० मा रोयल बोटानिकल गार्डेन कलकत्ताको दोस्रो सुपरिटेन्डेन्ट नाथानियल वालिच काठमाडौं आएका थिए । उनले काठमाडौं उपत्यकामा केराको एक प्रजाति पहिले दक्षिण तथा दक्षिणपूर्व एसियामा कतै नदेखेकोनभेटेको फेला पारे । त्यो केराको वैज्ञानिक नाम मुसा नेपालेन्सिस राखे । त्यो जानकारी रोयल बोटानिकल गार्डेन कलकत्ताको पहिलो सुपरिटेन्डेन्ट विलियम रक्सबर्घलिखित सन् १८२४ मा प्रकाशित फ्लोरा इन्डिका भोलम २ शीर्षक पुस्तकको पुष्ठ ४९२४९४ मा छ । यो पुस्तक विलियम रक्सबर्घ निधन भइसकेपछि जम्मा दुई भोलममा प्रकाशित भएको थियो । रक्सबर्घले वालिचलाई प्रकाशित गरिदिन पुस्तकको पाण्डुलिपि जिम्मा लगाएका थिए । वालिचको व्यस्तताका कारण उक्त पुस्तक विलियम क्यारीको सम्पादनमा प्रकाशित छ । पुस्तकको बाहिरी पृष्ठमा सम्पादन गर्नेको नामपछि नेपालबाट भर्खरै नाथानियल वालिचले पत्ता लगाएको वनस्पति पनि थप गरिएको लेखिएको छ । विलियम रक्सबर्घका तीन छोरा तत्कालिन बेलायतको इस्ट इन्डिया कम्पनीको हर्ताकर्ता थिए । उनीहरूलाई बुबाको पुस्तकमा वालिचको नाम जोडिएको मन पर्दैन र वालिचको नाम हटाएर सोही पुस्तक पुनः तीन भोलममा सन् १८३२ मा प्रकाशन गर्छन् । यसरी पुनः प्रकाशित पुस्तकमा मुसा नेपालेन्सिस समावेश छैन । नाथानियल वालिच अहिलेसम्म दक्षिण र दक्षिण एसियामा सबैभन्दा बढी वनस्पति खोज अनुसन्धान गर्नेमा दर्ज भएका छन् । वालिचपछि कसैले, कतै पनि मुसा नेपालेन्सिस फेला पारेनन् । यसकारण, वालिचले नेपाल सम्बन्धी लेखेका पुस्तकमा यो प्रजाति समावेश गरेनन् । यसबारे सन् १९७८ मा प्रकाशित एन एनुमेरेसन अफ द फ्लावरिङ प्लान्ट्स अफ नेपाल (भोलम १) शीर्षक पुस्तकमा नेपालमा जेलाई मुसा नेपालेन्सिस भनियो, त्यो त केराको एक अर्को प्रजाति इन्सेट ग्लाउकम पो हो भन्ने लेखिएको छ (पृष्ठ ६२) । उसबेला मुसा जातिमा थप अर्को जाति पनि मान्न सकिने प्रजाति समावेश थिए । त्यसैले सन् १८६२ मा मुसा जातिबाटै इन्सेट जाति अलग गरियो । जापानका हिरोसी हाराले इन्सेट ग्लाउकमको नमुना सन् १९६३ पछि पूर्वी नेपालबाट संकलन गर्छन् । इन्सेट ग्लाउकम सन् १८२० मा भारतबाट विश्वका निम्ति नयाँ पत्तो लाग्दा यसको नाम पनि मुसा ग्लाउका राखिएको थियो । इन्सेट जाति सन् १८६२ मा नामकरण भएपछि स्वतः मुसा ग्लाउकाको वैज्ञानिक नाम इन्सेट ग्लाउकामा रूपान्तरित गरिनुपर्थ्यो । तर, यसप्रति कसैको ध्यानाकृष्ट भएन । औपचारिक रूपमा मुसा ग्लाउकालाई सन् १९४७ मा मात्र इन्सेट ग्लाउकममा रूपान्तर गरिएको जानकारी प्रकाशित भयो । हिरोसी हाराले नेपालमा मुसा नेपालेन्सिस छ भन्ने कुराको अध्याय समाप्त गरेका कारण सन् २०२२ मा प्रकाशित प्लान्ट्स अफ नेपाल शीर्षक पुस्तकमा वालिचले संकलन त्यो जंगली केरालाई इन्सेट ग्लाउकम हो भनिएको छ । संसारभर केरा परिवार अन्तर्गत जम्मा तीन जाति छन् । त्यसमध्ये नेपालमा मुसा र इन्सेट जातिका क्रमशः मुसा बाल्बिसियना र इन्सेट ग्लाउकम रहेको जानकारी प्लान्ट्स अफ नेपाल पुस्तकमा छ । राष्ट्रिय वनस्पति उद्यान, गोदावरीका वनस्पति विज्ञ गौरव परमार सन् २०१६ यता नेपालको केरा परिवारका वनस्पतिमा अभिरुचि राख्दै आएका थिए । उनले काठमाडौं उपत्यकाभित्र विशेष गरेर गोदावरी आसपासका क्षेत्रमा जंगली केराको बोट देखेका थिए । त्यसको विवरण अध्ययन गर्दै लगे । उनलाई हेमराज पौडेल र दीपक लामिछानेले सरसहयोग गरे । विशेषतः परमारले अध्ययन गर्दै लैजाँदा त्यो जंगली केराको विवरण इन्सेट जातिसँग मिल्दोजुल्दो भएको थाहा पाए । तर, इन्सेट ग्लाउकमसँग फरक थाहा पाउन सकिरहेका थिएनन् । यसबारे नेपालको जानेमानेका वनस्पतिविज्ञसँग छलफल गरे । उनीहरूले केरा परिवारमा काम गरेर खासै केही पनि हात नलाग्ने बताए । त्यसकारण, यसको पछि नलाग्न सुझाए । तर, उनले यसको वास्तविकता के हो भन्ने कुरा पत्ता लगाएरै छाड्ने निधो गरे । उनले यो प्रजाति गोदावरीका अतिरिक्त थानकोटमा पनि रहेको जानकारी पाए । यसको पात त दसैंताका बजारमा पूजामा प्रयोग गरिने भएकाले काठमाडौंस्थित कालीमाटीमा बेचिँदो रहेछ । परमारले यसका सूक्ष्म विवरणको टिपोट बनाए । छलफल नेपाल हुँदै बेलायतका वनस्पति विज्ञसँग पनि भयो । एक पटक यो पंक्तिकारसँग पनि भएको थियो । यसबारे रोयल बोटानिकल गार्डेन इडिनबर्गस्थित भास्कर अधिकारीसँग छलफल पनि भयो । जब यसको विवरण फ्लोरा अफ नेपाल भाग ३ का प्रधानसम्पादक मार्क वाट्सनबाट हेरियो, यो नमुना बिश्वको निम्ति नयाँ हुन सक्ने अनुमान गरियो । वाट्सनले एना ट्रायसब्लासीलाई नाथानियल वालिचबाट स्केच गराइएको सामग्री पढ्न अनुरोध गरे । त्यो स्केच रोयल बोटानिकल गार्डेन क्युको वालिच हर्बेरियम सेक्सनमा अलपत्र अवस्थामा फेला पारियो । ट्रायसब्लासी एसियाको वनस्पति पहिचान र नामकरण टिममा संलग्न छिन् । ट्रायसब्लासीले गरेको अध्ययनमा परमारको टिपोट विवरण तथा तस्बिर नाथानियल वालिचबाट तयार गरिएको स्केच र लेखिएका विवरणसँग हुबहु मिल्यो । तर, भइदियो के भने वालिचले यसलाई मुसा जातिमा राखेका थिए । माथि उल्लेख गरियो कि परमारले तयार गरेको विवरण र खिचेका तस्बिर इन्सेट जातिसँग मिलेको थियो । यसकारण, त्यसको नाम त फरक हुने नै भयो । अन्तमा, अध्येयताहरूले यसको नामकरण इन्सेट नेपालेन्स गरे । पहिले र अहिलेमा जाति नै फरक परेका कारण यसलाई नेपालबाट विश्वका निम्ति एक नयाँ प्रजाति पत्तो लागेसरह भयो । यसैले यो सामग्री समावेश लेखको शीर्षक इन्सेट नेपालेन्स, अ न्यु कम्बिनेसन, लेक्टोटाइपिफिकेसन एन्ड रिकोग्निसन एज अ डिटिस्ङ्ट स्पेसिस इन्डेमिक टु नेपाल लेखिएको छ । नेपालमा जंगली केरा दुई जातिका छन् भनेर माथि भनियो । दुईमध्ये बारीमा रोपिने केराको जातिचाहिँ मुसा हो । जुन केराको एउटा मात्र बोट वा थाम हुन्छ र त्यो थाम वरिपरि त्यसको टुसा वा झाँग हुँदैन, त्यो इन्सेट जाति अन्तर्गतको केरा हो । यसको बिरुवा बीउबाट उम्रन्छ । फलिसकेपछि त्यसको जमिनमुनिको भाग पनि मर्छ । यसअघि दक्षिण र दक्षिणपूर्व एसिया, अफ्रिका र मादागास्कर गरी इन्सेट जातिका ७ प्रजाति थिए । नेपालबाट नयाँ प्रजाति थपिएपछि यसको प्रजाति संख्या आठ पुगेको छ । गाउँघरमा रोपिने वा खानका लागि खेती गरिने केरा मुसा जातिको हो । यो केरा सामान्यत बीउबाट उमारिँदैन । यसको बोटमुनि गानो हुन्छ । गानोबाट टुसा वरिपरि पलाउँछ । रोप्नलाई नयाँ बिरुवा खनेर गानोबाट छुटाइन्छ । टुसा पलाउने भएकाले यसको झाङ हुन्छ, अर्थात् एकै ठाउँ छिप्पिएका, कलिला बोट हुन्छन् । संसारभर यो केरा जाति अन्तर्गत जम्मा ८३ प्रजाति छ । यो जाति दक्षिण, दक्षिणपूर्व एसिया र अस्ट्रेलियाका जंगलमा पाइन्छ । तर, हिजोआज अधिकतर रूपमा संसारभर रोपिन्छ । घर पालुवाकरण संस्करण भएपछि विविधता त हुने नै भयो । इन्सेट ग्लाउकम बुंगाभित्र अचार बनाएर खाने फूलको भाग हरियो रङको हुन्छ जककि इन्सेट नेपालेन्समा हल्का पहेंलो वा पर्पल कलरमा हुन्छ । यस्तै, इन्सेट ग्लाउकमको बीउको आकार ११५१५ १११३ एमएम र इन्सेट नेपालेन्सको बीउको आकार ४८ ३८ एमएमसम्मको हुन्छ । इन्सेट ग्लाउकमको बोट ५ मिटरसम्म अग्लो हुन्छ भने इन्सेट नेपालेन्सको डेढ मिटरसम्म हुन्छ । वालिचले नेपालबाट सन् १८२४ मा पत्ता लगाएको जंगली केरा वास्तवमै छ, छैन भनेर विवास्पद रहँदै आएको थियो । यसमा रहेका अन्योललाई परमार र अरूले २ सय वर्षपछि किनारा लगाइदिन सफल भए । अब यसप्रति संसारभरका वनस्पति अध्येताको टाउको दुखाइ अन्त भएको छ ।"
मणिपुरमा महिलामाथि दुर्व्यवहारले भारतमा आक्रोश,"नयाँदिल्ली (एजेन्सी) जातीय हिंसाका कारण साढे दुई महिनायता अशान्त भारतको मणिपुर राज्यमा दुई महिलालाई निर्वस्त्र बनाएर घुमाइएको भिडियो सार्वजनिक भएको छ । भारतीय सञ्चारमाध्यमका अनुसार कुकी समुदायका ती महिलालाई मैतेई समुदायका व्यक्तिले यौन दुर्व्यवहार गरेका हुन् । प्रहरीमा परेको जाहेरीअनुसार एक युवतीमाथि सामूहिक बलात्कार पनि भएको द वायरले जनाएको छ । मणिपुर प्रहरीले भिडियोको पुष्टि गर्दै गत मे ४ मा घटना भएको बताएको छ । मणिपुरमा त्यसको अघिल्लो दिनदेखि जातीय हिंसा सुरु भएको थियो । उक्त राज्यको थोबल जिल्लामा ती महिलामाथि यौन उत्पीडन भएको प्रहरीले जनाएको छ । घटनामा संलग्न (हाल अज्ञात) व्यक्तिविरुद्ध अपहरण, सामूहिक बलात्कार र हत्याको कसुरमा मुद्दा दायर गरिएको छ । अनुसन्धान सुरु भइसकेको छ, आरोपितको खोजीलाई तीव्रता दिइएको छ, मणिपुर प्रहरीले भनेको छ ।इन्डियन एक्सप्रेसका अनुसार महिलामाथि भएको यौन उत्पीडनको जाहेरी मे १८ मा कांगपोकपी जिल्लामा दायर गरिएको थियो । पछि सम्बन्धित प्रहरी कार्यालयमा मुद्दा पठाइयो । मणिपुरका एसपी मेघचन्द्र सिंहले जारी गरेको प्रेस विज्ञप्तिमा दोषीहरूलाई पक्राउ गर्न पूरा प्रयास गरिरहेको जनाइएको छ । भिडियोमा देखिएका महिलाहरूको उमेर २० र ४० वर्ष हाराहारी रहेको बताइएको छ । ती महिलाले आफ्नो जाहेरीमा भिडियोमा नदेखिए पनि अर्की ५० वर्षीया महिलालाई पनि निर्वस्त्र हुन बाध्य पारेका बताएका छन् । जाहेरीमा एक युवतीमाथि सामूहिक बलात्कार भएको पनि उल्लेख छ । पीडित महिलाका अनुसार घटनाको अघिल्लो दिन करिब १ हजार व्यक्तिले उनको गाउँमा लुटपाट गर्ने उद्देश्यले आक्रमण गरेका थिए । उनीहरूले बस्तीमा आगो लगाइदिएका थिए । त्यसपछि पीडितहरू दुई महिला, एक युवती आफ्नो बुबा र भाइको साथमा जंगलतर्फ भागेका थिए । पछि उनीहरूलाई प्रहरीले उद्धार गरेर प्रहरी कार्यालयमा लैजाँदै थियो । आक्रमणकारीले बाटोमै प्रहरीबाट थुतेर उनीहरूलाई नियन्त्रणमा लिएको र निर्वस्त्र बनाएर घुमाएको पीडितले बताएका छन् । त्यसक्रममा युवतीमाथि सामूहिक बलात्कार भएको थियो भने आक्रमणकारीले उनका बुबा र भाइलाई मारेका थिए । भिडियो सार्वजनिक भएपछि राजधानी नयाँदिल्ली र मणिपुरका विभिन्न स्थानमा प्रदर्शन भएको छ । सरकारले मणिपुर हिंसालाई समयमै रोक्न असफल भएको भन्दै विपक्षीले आलोचना गरेका छन् । प्रदर्शन चर्किन सक्ने भएपछि राज्य सरकारले इन्फाल इस्ट, इन्फालवेस्ट, विश्नुपुर, काकचिंग र थोबल गरी ५ जिल्लामा कर्फ्यु जारी गरेको छ । भारतका प्रधानमन्त्री नरेन्द्र मोदीले पनि मणिपुरमा चलिरहेको हिंसाबारे पहिलो पटक मुख खोलेका छन् । यति लामो समयसम्म हिंसा चलिरहँदा पनि कुनै प्रतिक्रिया नदिएका मोदीले उक्त घटनाबाट पीडा भएको बताएका हुन् । कुनै पनि सभ्य समाजका लागि यो घटना लज्जाको विषय हो । यो पाप गर्ने कति छन्, को हुन्, आफ्नो ठाउँमा छ, तर यसले पूरै देशको बेइज्जति भएको छ । सबै देशवासीका लागि लाज मान्नुपर्ने अवस्था आएको छ, मोदीले भनेका छन् आआफ्नो राज्यमा कानुनी व्यवस्था बलियो बनाउन म मुख्यमन्त्रीहरूलाई अपिल गर्छु । मणिपुरका मुख्यमन्त्री एन वीरेन सिंहका अनुसार घटनामा संलग्नताको आरोपमा एक जनालाई पक्राउ गरिएको छ । उनले दोषीहरूलाई फाँसीको सजाय दिलाउन प्रयास गर्ने बताएका छन् । केन्द्रीय महिला एवं बालविकास मन्त्री स्मृति इरानले पनि ट्वीट गर्दै घटनाबारे मुख्यमन्त्री सिंहसँग कुरा भएको र दोषीलाई पक्राउ गर्न कुनै कसर बाँकी नराखिने जनाएकी छन् । भारतको सर्वोच्च अदालतले पनि यस घटनालाई स्वतः जानकारीमा लिई मुद्दा अघि बढाउने भएको छ । यसका लागि जुलाई २८ मा सुनुवाइ तोकिएको छ ।मणिपुरको इन्डिजेनस ट्राइबल लिडर्स फोरमले घटनाको निन्दा गर्दै राज्य सरकार, केन्द्र सरकार, राष्ट्रिय महिला आयोग र अनुसूचित जनजाति राष्ट्रिय आयोगले यो मामिलामा हस्तक्षेप गर्नुपर्ने जनाएको छ । कंग्रेस नेता राहुल गान्धीले प्रधानमन्त्री मोदीको मौनता र निष्क्रियताका कारण मुणिपुरमा अराजकता फैलिएको आरोप लगाएका छन् । उनले आफूहरू मणिपुरबासीको साथमा रहेको र अब एक मात्र विकल्प शान्ति रहेको प्रतिक्रिया दिएका छन् । मणिपुरमा मैतेई र कुकी समुदायको बाहुल्य छ । नागा समुदाय पनि छ । कुकी र नागा जनजाति समुदायका हुन् । उनीहरूलाई सरकारी सेवा तथा जमिनको हकमा विशेष आरक्षण तथा सुविधा प्राप्त छ । उनीहरूको पकड मणिपुरको पहाडी क्षेत्रमा छ । कुकी र नागा इसाई धर्मावलम्बी हुन् । त्यस्तै, अर्को समुदाय हो, मैतेई । उनीहरू बहुसंख्यक हिन्दु छन् । मणिपुरको ३० लाख जनसंख्यामा उनीहरूको उपस्थिति ५० प्रतिशतभन्दा बढी छ । उनीहरूको मुख्य बसोबासको क्षेत्र मणिपुरको राजधानी इम्फाल र त्यसको आसपास छ । मैतेई समुदायले जनजाति समुदायमा सूचीकृत गर्नुपर्ने माग गर्दै आएको थियो ।जमिनमाथि विशेष हक भएको कुकीको बसोबास क्षेत्रमा मैतेईले जग्गा किन्न पाउँदैनन् । मैतेईले आरक्षणको माग गरेको धेरै वर्ष भइसकेको छ । त्यसका लागि उनीहरू संघर्ष गर्दै आएका छन् । हालै मणिपुर उच्च अदालतले मैतेई समुदायलाई अनुसूचित जनजाति श्रेणीमा सहभागी गर्ने अनुरोधमाथि विचार गर्न र त्यसबारे केन्द्र सरकारसमक्ष आवश्यक सिफारिस गर्न राज्य सरकारलाई आदेश दिएको छ । मिडिया रिपोर्टहरूका अनुसार अदालतको उक्त आदेशको विरोधमा कुकी समुदाय उत्रिएपछि हिंसा बढ्दै गएको हो । मैतेई समुदायले अरक्षण पाएको खण्डमा सबैतिर उनीहरूकै बाहुल्य हुने कुकी समुदायको बुझाइ छ । अदालतको आदेशको विरोधमा मे ३ मा अल ट्राइवल स्टुडेन्ट्स युनियनले आदिवासी एकजुटता र्याली गरेको थियो । त्यही र्याली हिंसात्मक भएयता सुरु भएको द्वन्द्व थामिएको छैन । घटनामा १ सय ४२ जनाको मृत्यु भएको छ भने हजारौं विस्थापित भएका छन् ।"
छोटकरी,"कोरियामा आगामी वर्ष कामदारको तलब बढ्नेसोल (कास) दक्षिण कोरियाले सन् २०२४ मा कामदारको तलब बढाउने भएको छ । ज्याला निर्धारण समितिले अहिलेको ज्यालामा २५ प्रतिशत बढाएर प्रतिघण्टा ९ हजार ८ सय ६० वन (९ सय ८० रुपैयाँ) निर्धारण गरेको हो । मासिक रूपमा कामदारको न्यूनतम तलब २० लाख ६० हजार (२ लाख ५ हजार रुपैयाँ) वन प्राप्त गर्नेछन् । अतिरिक्त समय र सार्वजनिक बिदामा काम गर्नेले अतिरिक्त भत्ता पाउनेछन् ।यो नियम कोरियाका सम्पूर्ण उद्योगहरूमा लागू हुनेछ । यससँगै कोरियाका निवर्तमान राष्ट्रपति मुन जे इनले कोरियामा कामदारको न्यूनतम पारिश्रमिक प्रतिघण्टा १० हजार वन बनाउने भनेर गरेको प्रतिबद्धता ४ वर्षपछि पनि पूरा नहुने भएको छ । श्रमिक र व्यवसायीका प्रतिनिधिहरूबीच आगामी वर्षका लागि न्यूनतम पारिश्रमिक कति पाउने भनेर मतभेद भएको थियो । कोरियामा सरकार, व्यवसायी र श्रमिकका तर्फबाट नौनौ जना प्रतिनिधि सम्मिलित २७ सदस्यीय न्यूनतम पारिश्रमिक निर्धारण समितिले आगामी वर्षका लागि न्यूनतम ज्याला निर्धारण गर्ने गर्छ ।रुसको चेतावनीलेगहुँको मूल्यवृद्धिकिभ (एजेन्सी) रुसले खाद्यान्न बोकेर युक्रेनी बन्दरगाहमा जाने जहाजमा आक्रमण गर्ने धम्की दिएसँगै विश्व बजारमा गहुँको मूल्य बढेको छ । युरोपेली स्टक एक्सचेन्जका अनुसार गत बुधबार अघिल्लो दिनको तुलनामा गहुँको मूल्य ८२ प्रतिशतले बढेर प्रतिटन २८४ अमेरिकी डलर पुगेको छ । यस्तै, मकैको मूल्य पनि ५४ प्रतिशतले बढेको छ । अमेरिकी गहुँको मूल्यमा पनि ८५ प्रतिशतले वृद्धि भएको बीबीसीले जनाएको छ । गत सोमबार रुसले ब्ल्याक सी हुँदै गरिने खाद्यान्न निर्यातसम्बन्धी सम्झौता नवीकरण गर्न अस्वीकार गरेको थियो । पछिल्लो तीन दिनयता रुसले ओडेसा र अन्य क्षेत्रका युक्रेनी खाद्य गोदाममा आक्रमण गरिरहेको छ । बिहीबार मस्कोले उक्त मार्ग हुँदै जाने जहाज किभको पक्षमा भएको ठानिने चेतावनी पनि दिएको छ ।"
अर्थतन्त्र चलायमान हुने मौद्रिक नीति ल्याउन सांसदको सुझाव,"(काठमाडौं)सुधार भएका बाह्य सूचकमा असर नपर्ने र शिथिल अर्थतन्त्र चलायमान हुने गरी चालु आर्थिक वर्षको मौद्रिक नीति ल्याउन सांसदहरूले सुझाएका छन् । संघीय संसद्अन्तर्गतको अर्थ समिति बैठकमा बिहीबार सांसदले कसिलो वा लचिलोभन्दा पनि विगतका राम्रा नीतिको निरन्तरतासहित सापेक्षित रूपमा खुकुलो मौद्रिक नीति ल्याउन नेपाल राष्ट्र बैंकलाई सुझाए । अहिले कसिलो कि लचिलोभन्दा पनि अहिलेको आर्थिक अवस्था सुहाउँदो मौद्रिक नीति ल्याउन आवश्यक रहेको पूर्वअर्थमन्त्री विष्णु पौडेलको भनाइ छ । विगतका मौद्रिक नीतिमार्फत राष्ट्र बैंकले लिएका नीतिकै कारण अहिले अर्थतन्त्रका बाह्य सूचक सुधारिएका छन् । अब विगतका राम्रा नीतिको निरन्तरता र तिनमा आएको सुधारलाई असर नपर्ने गरी सापेक्षिक रूपमा खुकुलो मौद्रिक नीति ल्याउनुपर्छ, उनले भने, यसो हुँदा सुधारिएका सूचक असर पनि पर्दैन । अर्थतन्त्रलाई पनि चलायमान बनाउन सकिन्छ । नीति ल्याउनुभन्दा पनि तिनको प्रभावकारी कार्यान्वयन हुनुपर्ने उनको भनाइ छ । विगतमा पनि शैक्षिक प्रमाणपत्र धितोमा कर्जा दिने नीति ल्याइयो । तर, त्यो प्रभावकारी हुन सकेन, उनले भने, त्यो नीति प्रभावकारी रूपमा कार्यान्वयन भएको अवस्थामा वैदेशिक रोजगारीमा जाने धेरै युवालाई स्वदेशमै रोक्न सकिन्छ । पछिल्ला महिनामा खराब कर्जा र कालोसूचीमा पर्ने ऋणीको संख्या बढ्दै गएकाले त्यसमा राष्ट्र बैंकको ध्यान जानुपर्ने उनको भनाइ छ । सहकारी क्षेत्रमा देखिएको विकृति नियन्त्रण र बचत तथा ऋण कारोबार गर्ने सहकारीको नियमन सम्बन्धमा राष्ट्र बैंकले अध्ययन गरी आफ्नो धारणा समितिलाई लिखित रूपमा उपलब्ध गराउन निर्देशन दिइएको पनि उनले बताए । वित्तीय नीति र आर्थिक नीतिमार्फत ल्याइएको नीति प्रभावकारी कार्यान्वयनका लागि अर्थ मन्त्रालय र राष्ट्र बैंकबीच हार्दिक र जीवन्त सम्बन्ध हुन अत्यावश्यक रहेको उनको भनाइ छ । यी दुई निकायबीच विवाद छ भन्ने विषय बाहिर आउनु हुँदैन, उनले भने, मौद्रिक नीति रोजगारी सिर्जना गर्ने र उत्पादन बढाउने क्षेत्रमा लगानी गर्ने खालको आवश्यक छ । विगतका वर्षमा बैंक तथा वित्तीय संस्थाले प्रवाह गरेको कर्जाले आर्थिक वृद्धिमा निकै कम मात्र योगदान गरेकाले मौद्रिक नीतिमार्फत उत्पादनमूलक क्षेत्रमा कर्जा केन्द्रित हुने नीति ल्याउनुपर्ने अर्थविद् एवं राष्ट्रिय स्वतन्त्र पार्टीका सांसद स्वर्णिम वाग्लेले बताए । म्यानुफ्याक्चरिङ र उत्पादनमूलक क्षेत्रले सस्तो ब्याजमा सहज रूपमा कर्जा पाउने गरी खुकुलो र आर्थिक वृद्धिमा योगदान नपुर्याउने अनुत्पादक क्षेत्रमा कसिलो नीतिगत व्यवस्था गर्नुपर्छ, उनले भने, यसो हुँदा स्रोतको सदुपयोग हुन्छ र कर्जा विस्तारले आर्थिक वृद्धिमा योगदान पुग्छ । मौद्रिक नीतिले कर्जाको माग बढाउने नीति अवलम्बन गर्नुपर्ने सांसद् विराजभक्त श्रेष्ठको भनाइ छ । त्यसका लागि ब्याजदर घटाउने नीति ल्याउन जरुरी छ, उनले भने, मूल्यवृद्धिले गरिब जनताको भन्सामा ठूलो असर पार्छ, यसकारण मूल्यवृद्धि नियन्त्रण हुने खालको नीति पनि चाहिन्छ । मौद्रिक नीति उत्पादनमूलक क्षेत्रमा केन्द्रित हुन नसकेको उनको दाबी छ । अहिले मौद्रिक नीति लिँदा २० वर्षपछिसम्म प्रभाव पर्ने गरी नीति लिनुपर्छ । ताकि भविष्यमा सामान्य मानिस कर्जा लिन साहुमहाजनकहाँ जानु नपर्ने र बैंक तथा वित्तीय संस्थाबाट सहजै पाउने अवस्था होस् ।विगतमा राष्ट्र बैंकले अवलम्बन गरेका नीतिका कारण अर्थतन्त्र संकटबाट जोगिएकाले अहिले अर्थतन्त्रका समस्या समाधान गर्न पनि राष्ट्र अग्रसर हुनुपर्ने सांसद दीपक खड्काले बताए । अहिले पनि आन्तरिक अर्थतन्त्रमा समस्या देखिएको छ । राष्ट्र बैंकले विगतमा दिएको राहतले अहिलेसम्म थेग्न सकेन, उनले भने, यही कारण व्यापार व्यवसायमा मन्दी आयो, सटर बन्द भए, व्यवसायीले आत्महत्या गर्न थाले । यही समस्या समाधान गर्न राष्ट्र बैंकले लिने नीति सकारात्मक हुनुपर्छ ।घरजग्गामा लगानी गरेका सहकारी अहिले डुबेकाले अब त्यसको असर बैंकमा पर्ने सांसद पदम गिरिको भनाइ छ । सहकारीको समस्या जटिल भएको सांसद भगवती चौधरीले बताइन् । मौद्रिक नीतिमार्फत राष्ट्रिय लघुवित्त नीति ल्याउनुपर्ने उनको सुझाव छ । बजेटले लिएका आर्थिक वृद्धिको लक्ष्य प्राप्तिमा सहयोग पुग्ने गरी मौद्रिक नीति ल्याउन संसदन्तर्गत अर्थ समितिले निर्देशनसमेत दिएको छ । बैठकमा समितिका ज्येष्ठ सदस्य सभापति सन्तोष चालिसेले चालु आर्थिक वर्षको बजेटले लिएको आर्थिक वृद्धिको लक्ष्य हासिल हुने गरी मौद्रिक नीति जारी गर्न निर्देशन बताए । बजेटले तय गरेको आर्थिक वृद्धिको लक्ष्य प्राप्तिमा आवश्यक लगानी र आर्थिक गतिविधि चलायमान हुने गरी मौद्रिक नीति जारी गर्नुपर्ने सुझाव राष्ट्र बैंकलाई दिने निर्णय समितिले गरेको छ, उनले भने, आन्तरिक उत्पादन वृद्धि, रोजगारी सृजना र अर्थतन्त्र चलायमान बनाउने नीति अवलम्बन गर्न र बैंकहरूले प्रवाह गर्ने कर्जाको सुपरिवेक्षण गर्ने संयन्त्रलाई प्रभावकारी रूपमा परिचालन गर्न भनेका छौं ।अहिले अर्थतन्त्रमा देखिएको शिथिलता हटाएर आर्थिक गतिविधि चलायमान हुने गरी चालु वर्षको मौद्रिक नीति ल्याइने राष्ट्र बैंकका गभर्नर महाप्रसाद अधिकारीले जनाए । सरकारले राखेको आर्थिक वृद्धिदर हासिल गर्ने, मूल्यवृद्धि नियन्त्रण गर्ने र बाह्य क्षेत्र व्यवस्थापन हुने गरी मौद्रिक नीति जारी गरिने उनको भनाइ छ । पछिल्ला दिनमा बाह्य क्षेत्र सन्तुलित अवस्थामा रहेको, ब्याजदर घट्दो क्रममा रहेको, तरलता पर्याप्त रहेको लगायत केही सकारात्मक सूचक देखिए पनि मूल्यवृद्धि नियन्त्रण हुन नसकेको, चालु खाता घाटामा रहेको, कर्जा विस्तार सुस्ताएकोलगायत समस्या कायमै रहेको गभर्नर अधिकारीले बताए । अघिल्लो वर्षको तुलनामा अहिले बाह्य क्षेत्र सहज अवस्थामा पुगेको पनि उनको भनाइ छ । समग्र बजार माग घट्नु र लगानी विस्तार खुम्चिएका कारण कर्जाको माग घटिरहेको पनि उनले जनाए । यद्यपि अहिले निक्षेप र कर्जाको ब्याजदर निरन्तर घट्ने क्रममा रहेको गभर्नर अधिकारीले बताए । समग्र अर्थतन्त्रलाई सन्तुलित अवस्थामा राख्न केकस्ता उपकरण प्रयोग गर्ने भनेर राष्ट्र बैंकले उचित निर्णय लिने गभर्नर अधिकारीको भनाइ छ । घरजग्गा क्षेत्रमा शिथिलता देखिनु तथा सरकारी राजस्व र पुँजीगत खर्च लक्ष्यअनुसार उठ्न नसक्नु अहिलेको समस्या हो, उनले भने, मौद्रिक नीतिसँग सबै उपकरण हुँदैनन्, भएका उपकरण प्रयोग गर्छौं । आगामी साता मौद्रिक नीति जारी गर्ने तयारी रहेको पनि गभर्नर अधिकारीले जानकारी दिए ।"
"जुम मिटिङ बस्दै, सर्वसाधारण ठग्दै","खुला रूपमा पिरामिड शैलीमा नेटवर्किङ धन्धा भइरहँदा सरकार चुप बस्नु राम्रो होइन । नेटवर्किङ व्यवसायी छाडा भए, राष्ट्रिय उपभोक्ता मञ्चका अध्यक्ष प्रेमलाल महर्जनले भने, नियमन गर्न ऐन, कानुन बने पनि कार्यान्वयन भएन । अनुगमन हुनै सकेन । यसमा उद्योग वाणिज्य तथा आपूर्ति मन्त्रालय र वाणिज्य विभागकै कर्मचारी पनि जिम्मेवार छन् ।वस्तुको प्रत्यक्ष बिक्रीका नाममा विकृति देखिएपछि संसदीय समितिले पनि विभिन्न निर्देशन दिएको थियो । तर, निर्देशन पालना गर्न पनि आलटाल गरेको छ । गलत भइरहेको भन्नेमा विभाग स्वयं स्विकार्छ । तर पनि कडाइ गर्न सकेको छैन, महर्जनले भने, विभाग थाहा नपाए जस्तो गरेर बसेको छ । नेटवर्किङबाट ठगी भएको चाल पाएपछि विभागका तत्कालीन महानिर्देशक महेश भट्टराईले २० बुँदे निर्देशनसमेत दिएका थिए । ०७९ माघ २६ मा जारी गरिएको निर्देशनको बुँदा नम्बर ११ मा भनिएको छ, वस्तुको प्रत्यक्ष बिक्री वा नेटवर्किङ वा अन्य जुनसुकै किसिमको कार्य गर्ने कुनै पनि विदेशी कम्पनीको प्रत्यक्ष वा अप्रत्यक्ष शाखा वा सञ्चालका रूपमा रहेर कुनै पनि कार्य जिम्मेवारी वा भूमिका निर्वाह नगर्नुहुन । निर्देशनमा एक महिनाभित्र सुधार गर्न भनिए पनि महानिर्देशकको सरुवापछि कतिपयले चिठी नै बुझेनन् । विभाग स्रोतका अनुसार हुलाकमार्फत पठाइएका ५ वटा पत्र वाणिज्यमै फिर्ता आए । कारबाहीमा पर्ने डरले कम्पनीले चिठी बुझेनन्, ती अधिकारीले भने, यसरी गैरकानुनी काम गर्दासमेत विभाग नदेखेले झैं गर्यो । ऐनको दफामा पनि प्रस्ट उल्लेख हुँदाहुँदै विभाग आफ्नो भूमिका निर्वाह गर्न पछि हटेको छ । उपभोक्ता अधिकार अनुसन्धान मञ्चका अध्यक्ष माधव तिमिल्सिनाले पनि विभाग नेटवर्किङ व्यवसायीको चंगुलमा फसेको दाबी गरे । नेटवर्किङको जालो पूर्वदेखि पश्चिमसम्म फैलिएको छ । वस्तुको प्रत्यक्ष बिक्रीका नाममा गैरकानुनी काम हुँदासमेत विभागले कारबाही गरेको छैन, तिमिल्सिनाले भने, थाहा पाएर पनि कारबाहीको दायरामा नल्याउनु भएको प्रलोभनमा पर्नु हो । सर्वसाधारण थप ठगिनबाट जोगिन उद्योग वाणिज्य तथा आपूर्ति मन्त्रालयले तत्काल हस्तक्षेप गर्नुपर्छ । नेटवर्किङ कम्पनी दर्ता र नियमनका क्रममा आर्थिक चलखेलको समेत चर्चा भएकाले अख्यिार दुरुपयोग अनुसन्धान आयोगले पनि छानबिन गर्नुपर्ने उनले बताए । यसअघि संसदीय समितिले दिएको निर्देशन पालना भएनभएको, ऐननियमअनुसार सञ्चालन भएनभएकोबारे उच्चस्तरीय समिति गठन गरेर छानबिन गर्नुपर्छ, अध्यक्ष तिमिल्सिनाले भने ।कतिपय विषय पुष्टि गर्न समय लाग्ने भएकाले अध्ययन भइरहेको विभागका महानिर्देशक गजेन्द्र ठाकुरको भनाइ छ । कम्पनीहरूको कारोबारमा शंका लागेको उनले बताए । कम्पनीका एजेन्ट र व्यक्तिसँग छलफल गरेर मात्रै पुष्टि हुँदैन, तिनीहरूसँग सोधपुछ गर्दा होइन भन्छन् । प्रमाणित गर्न गाह्रो भए पनि हामी अध्ययनमा लागिपरेका छौं, उनले भने, कम्पनीहरूले समयमै टीडीएस जम्मा गरेको पनि देखिएको छैन ।"
चामल निर्यातमा भारतले लगायो प्रतिबन्ध,"काठमाडौं (कास) भारतले चामल निर्यातमा प्रतिबन्ध लगाएको छ । भारतको विदेश व्यापार महानिर्देशनालयले एक सूचना जारी गर्दै गैरबासमती सबै प्रकारका सेतो चामल निर्यातमा प्रतिबन्ध लगाएको हो । निर्यात नीतिअनुरूप गैरबासमती सेतो चामल स्वतन्त्र रूपमा निर्यात गर्न प्रतिबन्ध गरिएको छ, महानिर्देशनालयको सूचनामा भनिएको छ । सूचना जारी हुनुअघि नै निर्यातका लागि लोड भइसकेको अवस्थाका हकमा भने सूचनाले बाधा नपुर्याउने उल्लेख छ । भारतका प्रमुख धान उत्पादन क्षेत्रमा वर्षाको कमीपछि उत्पादन घट्ने प्रक्षेपणले भारतमा चामलको मूल्य बढ्न थालेसँगै सरकारले निर्यातमा प्रतिबन्ध लगाएको भारतीय सञ्चारमाध्यमहरूले जनाएका छन् ।भारतले चामल निर्यातमा प्रतिबन्ध गरेपछि खाद्य आपूर्ति शृंखलामा अवरोध हुन गई यसले नेपाललगायत मुलुकमा समेत मूल्य बढ्ने अनुमान गरिएको छ । सरकारले धानको खरिद मूल्य बढाउने कदम चालेकाले मूल्य बढेको भारतको धान निर्यातकर्ता संघ (आरईए) का अध्यक्ष बीभी कृष्ण रावले बताए । सरकारले कल्याणकारी योजनाहरूका लागि आवश्यकभन्दा बढी मौज्दात राखेको छ, त्यसकारण निर्यातमा प्रतिबन्ध लगाउन जरुरत छैन, उनले रोयटर्ससँग भनेका छन् ।"
साउनमै कार्यविधि निर्माण र कात्तिकभित्रै ठेक्का लगाइसक्न निर्देशन,"(काठमाडौं)आयोजना निर्माणका लागि साउनभित्रै कार्यविधि निर्माण गर्न र कात्तिकभित्रै ठेक्का सम्झौता गरिसक्न अर्थ मन्त्रालयले सबै मन्त्रालय तथा निकायलाई निर्देशन दिएको छ । आर्थिक वर्ष ०८०८१ को बजेट कार्यान्वयन सम्बन्धमा ८१ बुँदे मार्गदर्शन जारी गर्दै बिहीबार मन्त्रालयले यस्तो निर्देशन दिएको हो । वार्षिक स्वीकृत कार्यक्रममा समावेश कार्यक्रम कार्यान्वयन गर्न कार्यविधि, निर्देशिका, मापदण्ड संशोधन गर्नुपर्ने वा नयाँ तर्जुमा गर्नुपर्ने भए अर्थ मन्त्रालयको सहमति लिएर साउन मसान्तभित्र तयार गरी लागू गर्नुपर्नेछ, मार्गदर्शनमा भनिएको छ, स्वीकृत वार्षिक कार्यक्रममा परेका आयोजनाको तयारीका चरण पूरा गरी कार्यक्रम आयोजनाको त्रैमासिक विभाजनसहितको वार्षिक खरिद योजना विस्तृत डिजाइन र लागत अनुमान तयार गरी ०८० असोज मसान्तभित्र स्वीकृत गरी बोलपत्रसमेत आह्वान गरिसक्नुपर्नेछ । कात्तिक मसान्तभित्र बोलपत्र मूल्यांकन गरी ठेक्का सम्झौता गरिसक्न र त्यसको १५ दिनभित्र काम सुरु गरिसक्न पनि मन्त्रालयले भनेको छ । उक्त समयभित्र ठेक्का प्रक्रिया अघि नबढेको कार्यक्रममा विनियोजित रकम रोक्का गर्न सकिने प्रावधान पनि कार्यविधिमा छ । आर्थिक वर्षको पहिलो त्रैमास र असारमा रकमान्तर कार्यक्रममा संशोधन नगरिने पनि अर्थ मन्त्रालयले बताएको छ । दुर्गम र पिछडिएका क्षेत्रका आयोजना तथा कार्यक्रममा विनियोजित रकम अन्यत्र रकमान्तर गर्न नपाउने व्यवस्था पनि मन्त्रालयले गरेको छ । विकास निर्माणको काम समयमै होस् र विनियोजन भएकै ठाउँमा खर्च होस् भन्ने उद्देश्यले बजेट कार्यान्वयन मार्गदर्शन जारी गरिएको अर्थ सचिव अर्जुनप्रसाद पोखरेलको दाबी छ । कात्तिक मसान्तसम्म ठेक्का लगाउइसक्नुपर्ने, साउनभर कार्यविधि बनाउने, पहिलो त्रैमासिक र अन्तिम त्रैमासिकमा रकामान्तर नगर्नेलगायत व्यवस्था मार्गदर्शनमा छन्, उनले भने, मार्गदशनले बजेट प्रभावकारी कार्यान्वयनमा सहयोग पुग्छ ।समग्र वित्तीय अनुशासन कायम गर्दै विद्यमान कानुनी व्यवस्था पालनाका लागि पनि मार्गदर्शनमार्फत सरकारले निर्देशन दिएको छ । यसअनुसार चालु आर्थिक वर्षको बजेटमा राखिएका वार्षिक योजना तथा कार्यक्रमको पूर्वतयारीका काम चाँडो सक्न अर्थ मन्त्रालयको निर्देशन छ । तोकिएको परिमाण, लागत, गुणस्तर, समयसीमाभित्र निर्माण कार्य सम्पन्न गर्ने व्यवसायीलाई प्रोत्साहन उपलब्ध गराउने तर त्यसविपरीत तोकिएको गुणस्तर कायम नगर्ने, समयभित्र काम सुरु नगर्ने व्यवसायीलाई कारबाही गर्न पनि भनिएको छ ।पानी, बिजुली, सञ्चार, घरभाडा, इन्धन, मर्मत खर्च, कार्यालय सामग्री खर्च, तालिम, गोष्ठी, भ्रमण खर्च जस्ता प्रशासनिक खर्चमा अधिकतम मितव्ययिता अपनाउन पनि मार्गदर्शनमा भनिएको छ । नगद प्रवाहलाई व्यवस्थित गर्न १ अर्बभन्दा बढीको भुक्तानी दिनुपर्ने भए ७ दिनअगावै अर्थ मन्त्रालयलाई जानकारी गराउनुपर्ने निर्देशन पनि मार्गदर्शनमा छ । स्वीकृत बजेट र कार्यक्रममा समावेश भएकोबाहेक आर्थिक दायित्व सिर्जना हुने विषयमा निर्णय गर्दा वा सरकार, मन्त्रिपरिषद्मा प्रस्ताव पेस गर्दा अनिवार्य अर्थ मन्त्रालयको सहमति लिएर मात्र गर्नुपर्नेछ, मार्गदर्शनमा भनिएको छ, सहमतिविना भएको निर्णयबाट सिर्जित दायित्व भुक्तानीमा अर्थ मन्त्रालय जिम्मेवार हुनेछैन ।राष्ट्रिय गौरवका आयोजनाबाहेक अन्य आयोजनाका हकमा स्रोत सहमतिको सम्पन्न गर्नुपर्ने अवधि बढीमा तीन वर्षको रहने जनाइएको छ । स्रोत सहमति प्रदान गरेको मितिले नौ महिनाभित्र ठेक्का सम्झौता नभए सहमति स्वतः रद्द हुनेछ । यसअघि सहमति दिइएकामध्ये नौ महिना पूरा भई हालसम्म बोलपत्र आह्वान नभएका तथा यस आर्थिक वर्षको बजेटमा विनियोजन प्रस्ताव नगरिएका आयोजनाको स्रोत सहमति खारेज हुनेछ, मार्गदर्शनमा भनिएको छ ।संसदीय क्षेत्र पूर्वाधार विकास कार्यक्रम र उत्पादन तथा रोजगारी सिर्जना कार्यक्रमको कार्यविधिअनुसार विषयगत मन्त्रालयबाट कार्यान्वयन हुने हुँदा सोहीअनुसार कार्यान्वयनको व्यवस्था मिलाउन भनिएको छ । निर्धारित समय र लागतमा काम सम्पन्न गर्न र गुणस्तर कायम गर्न आयोजना प्रमुख तथा निर्माण व्यवसायीलाई उपलब्धिप्रति जवाफदेही हुने प्रणालीको विकास गराउन भनिएको छ । अत्यावश्यक कार्यका लागि बाहेक एक तहभन्दा बढी तहमा सहायक ठेक्का सम्झौता गर्न पाइने छैन । राष्ट्रिय सतर्कता केन्द्रबाट १० करोडभन्दा माथिका आयोजनाको निर्माण गुणस्तरको प्राविधिक परीक्षण गराउन भनिएको छ ।कार्यक्रम र आयोजनाको भौतिक प्रगति र गुणस्तरका आधारमा मात्र भुक्तानी दिने व्यवस्था मिलाउनुपर्ने मार्गदर्शनमा उल्लेख छ । यसअनुसार पहिलो त्रैमासिक निकासा र भुक्तानीका लागि भौतिक प्रगति आवश्यक पर्ने छैन । दोस्रो त्रैमासिक निकासा भुक्तानीका लागि ३० प्रतिशत र तेस्रो त्रैमासिक निकासा र भुक्तानीका लागि त्यस अवधिसम्मको भौतिक प्रगति न्यूनतम ५० प्रतिशत हुनुपर्ने व्यवस्था मार्गदर्शनमा छ । सोभन्दा कम भौतिक प्रगति भएको अवस्थामा त्यसपछिको त्रैमासिक अवधिमा भौतिक प्रगति पूरा गर्ने प्राप्त गरी निकासा र भुक्तानी दिन सकिने जनाइएको छ ।आर्थिक वर्ष ०८०८१ मा कर्मचारीले प्रोत्साहन भत्ता, अतिरिक्त समय लगायतका भत्ता पाउनेछैनन् । नयाँ सवारीसाधन र फर्निचर तथा फर्निसिङ खरिद नगर्न पनि मार्गदर्शनमा भनिएको छ ।"
२ महिनादेखि तातोपानीमा थन्कियो साढे ७ लाख बोरा युरिया,"(तातोपानी, सिन्धुपाल्चोक)यसपालि पनि मलको हाहाकारबीच किसानले रोपाइँ र अन्य खेतीपाती गरेका छन् । स्थानीय सहकारीले उपलब्ध गराएका धेरथोर मलले नभ्याएपछि आवश्यक मलको खोजीमा किसान भौंतारिइरहेका देखिन्छन् । तर, सरकारले कृषि सामग्री कम्पनीमार्फत चीनबाट किनेको झन्डै साढे सात लाख बोरा युरिया दुई महिनादेखि भोटेकोशी गाउँपालिका२ स्थित तातोपानी नाकामा थन्किएको छ । एक सय ११ कन्टेनरले वैशाखमा ल्याएको सात लाख ३५ हजार बोरा मल लार्चा यार्ड गोदाममा रहेको तातोपानी सुक्खा बन्दरगाह तथा भन्सार कार्यालयका प्रमुख भन्सार अधिकृत दयानन्द केसीले जनाए । मलले सिंगो गोदाम ढाकेकाले लोडअनलोड गर्न भन्सारलाई समस्या परेको र बन्दरगाहमा आएका सामग्री भन्सार कार्यालयभित्र राखेर जाँच गर्नुपर्ने अवस्था रहेको उनले बताए । मल यसरी बसेको दुई महिना भइसकेको छ, हामी भन्सार प्रक्रिया सकेर तुरुन्तै पठाउन तयार छौं, सम्बन्धित पक्षलाई यसबारे खबर पनि पठाएका छौं, उनले भने । ०७२ को भूकम्पको चार वर्षपछि एकतर्फी मालवाहक रूपमा खुलेको तातोपानीबाट गत वर्षको वैशाख १८ मा निर्यात खुलेको हो । सिल्क कम्पनीअन्तर्गत रहेको सिल्क मार्केट प्रालिले कृषि सामग्री कम्पनीबाट मल आयातको जिम्मेवारी ठेक्का पाएको थियो । ठेक्का आर्थिक वर्ष ०७९०८० मा सम्झौता भए पनि सम्झौतअनुरूप सिल्क मार्केटले अनेक समस्या देखाएर समयमै मल ल्याउन सकेन । गत वर्ष ल्याउनुपर्ने मल यस वर्षको जेठमा मात्रै आयात भएपछि कृषि सामग्री कम्पनीले मल लिएन । कृषि सामग्रीसँग आवश्यक प्रक्रिया नसकिएको र थप कुराकानी गरिरहेको सिल्क मार्केटका व्यवसायी रमेश शेर्पाले जनाए । प्रक्रिया पूरा भएपछि मल काठमाडौं लैजान्छौं, उनले भने । कृषि सामग्री कम्पनीसँग गत वर्ष भएको सम्झौताअनुसार मल बिक्री गर्न नसकिने भएपछि सिल्क मार्केटले मल भन्सारमै राखेर कम्पनीसँग कुराकानी गरिरहेको हो । गत वर्षको तुलनामा मलको मूल्य घटेकाले आयातकर्ताले मूल्य समायोजन गर्न कृषि सामग्रीलाई अनुरोध गर्दै आएको छ । नाकामा मल थन्किनु र मल अभावले स्थानीय किसानलाई पिरोल्नु सरकार र सम्बन्धित पक्षको गैरजिम्मेवारी भएको बाह्रबिसे९ का स्थानीय अगुवा गोकुल सुवेदीले बताए । यता मलको हाहाकार छ, उता गोदाम भरिभराउ छ, उनले भने, यो त सरकारले किसानसँग मजाक गरे जस्तो भयो ।"
अर्थ संक्षेप,"दराजको महाबचत बजार काठमाडौं (कास) अनलाइन बजार दराजले सन् २०२३ का लागि आफ्नो वार्षिक अभियान महाबचत बजारको औपचारिक घोषणा गरेको छ । यस अभियानमा दराजले ७० प्रतिशतसम्म छुट अफर ल्याएको जनाएको छ । अभियानको गिभअवे पुरस्कारमा इन्भर्टर, फोके एलईडी टीभी, डबलडोर रेफ्रिजेरेटर, वासिङ मेसिनलगायत समावेश छन्, दराजले जारी गरेको विज्ञप्तिमा भनिएको छ, मेगा गिभअवे पुरस्कार जित्न ग्राहकले न्यूनतम ३ हजार ५ सयको प्रिपेमेन्ट गर्नुपर्ने हुन्छ । एनआईसी एसियाको मुद्दती खाता कर्जा काठमाडौं (कास) एनआईसी एसिया बैंकले मुद्दती खातामा आधारित अनलाइन कर्जा नामक योजना ल्याएको छ । यस योजनाअन्तर्गत बैंकमा मुद्दती निक्षेप राखेका ग्राहकले बैंकको मोबाइल बैंकिङ एप वा वेबसाइटबाट आवेदन दिई निक्षेपको ९० प्रतिशतसम्म वा अधिकतम २ लाखसम्मको कर्जा तुरुन्तै पाउन सक्नेछन् । एप वा वेबसाइटमा उपलब्ध अप्लाई फर लोन अग्नेस्ट एफडी विकल्प छनोट गरेपछि सिस्टमले आवेदनको मुद्दती खाताको विवरण र निजको खातामा उपलब्ध रकम तत्कालै जानकारी लिनेछ । यसपछि ग्राहकले चाहेको कर्जा रकमको विवरण भरेपछि ओटीपी कोड प्राप्त हुनेछ, बैंकले जारी गरेको विज्ञप्तिमा भनिएको छ ।सीजी र डीएमसीसीबीच ट्रेड सम्झौताकाठमाडौं (कास) चौधरी ग्रुपअन्तर्गत रहेको सीजी एग्रोटेकले विश्वको फ्ल्यागसिप फ्री जोन डीएमसीसी र दुबई प्राधिकरणसँग कमोडिटी ट्रेडका लागि सम्झौतापत्रमा हस्ताक्षर गरेको छ । सम्झौताले कृषि क्षेत्रमा दक्षिण एसियाका राष्ट्रसँग द्विपक्षीय व्यापार बढाउन मद्दत पुग्ने सीजी एग्रोटेकले जनाएको छ । चौधरी ग्रुपका प्रबन्ध निर्देशक वरुण चौधरी र डीएमसीसीका चिफ अपरेटिङ अफिसर फेरयाल अहमदीले यससम्बन्धी सम्झौतापत्रमा हस्ताक्षर गरे । यस सहकार्यले डीएमसी र सीजी एग्रोटेकबीच बलियो सम्बन्ध स्थापना गर्नुका साथै डीएमसीसीका सदस्य कम्पनीहरूका लागि व्यापार, लगानी र बजार पहुँच बढाउनसमेत सहयोग पुग्ने कम्पनीले जनाइएको छ । प्रभुका ग्राहकलाई धुलिखेल डेन्टल केयरमा छुट काठमाडौं (कास) प्रभु बैंकको धुलिखेल शाखा र धुलिखेल डेन्टल केयर प्रालिबीच बैंकका ग्राहकलाई विशेष छुट प्रदान गर्ने सम्झौता भएको छ । बैंकका सबै उमेर समूहका ग्राहकले डेन्टल केयरबाट सेवा लिएबापत बैंकको डेबिट कार्ड, क्रेडिट कार्ड, मोबाइल बैंकिङ र क्युआर कोडबाट भुक्तानी गर्दा दाँतको उपचार शुल्कमा २० प्रतिशत छुट पाउनेछन् । बैंकको धुलिखेल शाखाका प्रमुख हरिकृष्ण दाहाल र डेन्टल केयरका प्रबन्ध सञ्चालक अमिर हमालले सम्झौतापत्रमा हस्ताक्षर गरे । देशभर प्रभु बैंकका शाखा ३०१ छन् ।"
"९ वर्षमा ६६५ के जी सुन बरामद, ७०३ पक्राउ","यसरी हुन्छ जाँचपासजहाजमा ल्याएको सामान नेपाल वायु सेवाका कर्मचारीले भन्सार गोदाममा लैजान्छन् । जसले आयात गरेको हो, उसले प्रज्ञापनपत्र नभरुन्जेल सामान गोदाममा रहन्छ । आयातकर्ताले सामान जहाजबाट पठाइसकेपछि वा अगाडि नै पनि एयरवे बिलसहितको कागजात प्राप्त गरेको हुन्छ । त्यो बिल अनलाइनमार्फत गोदाममा पनि आएको हुन्छ । मेरो सामान आउँदै छ भन्ने जानकारी गोदाममा प्राप्त हुन्छ । एयरवे बिल लिएर एजेन्ट गोदाममा आउँछ । सामानको साइज, वजन र परिमाण खुलाइएको बिल आयातकर्ताले दिएपछि एजेन्टले प्रज्ञापनपत्र भर्छ । आफ्नो इमेल ठेगाना र पासवर्ड प्रयोग गरेर प्रज्ञापनपत्र भरिन्छ । प्रज्ञापनपत्रमा सामानको विवरण उल्लेख हुन्छ । त्यसको जानकारी गोदामलाई गराइन्छ । त्यसपछि एक्सरेमा राखेर सामान भन्सार यार्डमा ल्याइन्छ । एक्सरे गर्दा सामानको सेन्सिटिभिटी देखियो भने प्राविधिकले आरसी अर्थात् पुनः जाँच गर्नुपर्ने लेख्छ । रातो मसीले आरसी लेखेको हुन्छ । केही देखेन भने एक्सरेबाट पास हुन्छ । उक्त सामान जाँचकीलाई देखाइन्छ । जाँचकीले सामानको कोड मिलेको छछैन, घोषणा ठीक छ कि छैन, हेर्छ । त्यसपछि मूल्यांकन शाखाको अधिकृतबाट उक्त प्रज्ञापनपत्र प्रमुख भन्सार अधिकृतसमक्ष जान्छ । प्रमुखले सबै हेरेर ठीक भएको टिक लगाउँछ । टिक लगाएपछि सामानको प्रज्ञापनपत्र जाँचपास अधिकृतसमक्ष पुर्याइन्छ । अधिकृतले ठीक छछैन हेर्छ । त्यसपछि बैंकमा पैसा तिर्नुपर्छ । पैसा तिरेपछि गेट पास दिइन्छ । पहिले सामान हेर्ने जाँचकीले गेट पास दिन्छ । कुन गाडीमा लैजाने हो, त्यो प्रज्ञापनपत्रमा लेखिएको हुन्छ । गेट पास पाएपछि मात्र सामान बाहिर निकाल्न सकिन्छ । यो प्रक्रियामा भन्सार प्रमुखदेखि जाँचकीसम्म सबै जवाफदेही हुन्छन् ।"
दुवै आयोजकको साँघुरो जित,"न्युजिल्यान्डनर्वेअकल्यान्ड न्युजिल्यान्डले महिला विश्वकपको पहिलो जित निकाल्ने क्रममा बिहीबार नर्वेलाई १० ले हरायो । विश्वकपको पहिलो जित निकाल्ने क्रममा न्युजिल्यान्डले पूर्व विश्व विजेता नर्वेलाई स्तब्ध पारेको हो । दोस्रो हाफको तेस्रो मिनेटमा हनाह विल्किन्सनले निर्णायक गोल गरिन् । उनले यसका लागि ज्याकी हान्डको क्रस उपयोग गरेकी थिइन् । यो खेल हेर्न इडेन पार्कमा कीर्तिमान ४२ हजार १ सय ३७ दर्शक उपस्थित थिए । खेलको ८९ औं मिनेटमा रिया पेरसिभल ८९ औं मिनेटम प्राप्त पेनाल्टीमा गोल गर्न चुकिन् र यसले न्युजिल्यान्डको जित अन्तर फराकिलो हुन सकेन । नर्वे सन् १९९५ को विश्वकप विजेता हो, तर टोलीले न्युजिल्यान्डविरुद्ध आफ्नो प्रतिष्ठाअनुसार प्रदर्शन गर्न सकेन । जितपछि न्युजिल्यान्डकी कप्तान अली रिलेले भनिन्, यो जितप्रति हामी सबैलाई गर्व छ र यसले अबको पुस्ताका लागि यो खेलमा प्रवेश गर्न प्रेरित गर्नेछ । हामीले प्रमाणित गरेका छौं, हामी राम्रो प्रदर्शनलाई सक्षम छौं । प्रतियोगिता सुरु हुने बिहान भने अकल्यान्डको व्यापारिक केन्द्रमा गोली चलेको थियो । त्यसले प्रतियोगिताको उद्घाटन समारोह ओझेलमा पर्ने डर थियो । तर त्यस्तो केही भएन । घटनामा बन्दुकधारीसँग अन्य दुईको मृत्यु भएको थियो । अन्य ६ जना घाइते भएका छन् । न्युजिल्यान्डका प्रधानमन्त्री क्रिस किपकिन्सले बन्दुकधारी कुनै प्रकारको आतंकवादी नभएको र पूरा घटनाक्रम पछाडि कुनै राजनीतिक तथा धार्मिक कारण नरहेको पनि बताएका छन् । घाइते हुनेमा एक प्रहरी रहेका छन् ।"
विद्यालयस्तरीय चेस सुरु,"काठमाडौं (कास) तेस्रो त्रियोग अन्तरविद्यालय चेस प्रतियोगिता बिहीबार सुरु भएको छ । प्रतियोगितामा ३५ विद्यालयका करिब २ सय खेलाडीको सहभागिता छ । आठ स्पर्धामा हुने प्रतियोगिताको नेपाल बुद्धिचाल महासंघका अध्यक्ष विदुर गौतमले उद्घाटन गरे । दुई दिने प्रतियोगितामा छात्र ८१० कक्षाको समूहमा अल्पाइन एकेडेमीका प्रशान्त तामाङ, नितिन मेमोरियलका दीपक गोले, फ्लोरसेन्ट माविका जेसिक मैनाली र अरुणिमाका सजल न्यौपाने अगाडि छन् । छात्रातर्फ न्यु जेनिथकी तृषा शाही, नितिन मेमोरियलकी नीरता परियार र पुष्पसदनकी शिवानी रिजालको अग्रता छ । छात्र ६७ कक्षातर्फ पाठशालाका ओस्कार पन्थी, पुष्पसदनका असिम मर्हजन, साई मिलेनियमका अजित पौडेल र आयोजकका सम्यम पाण्डे अगाडि छन् । छात्रातर्फ आयोजककी नोयल थापा र ग्रिनहिलकी एन्जल मर्हजन छन् ।छात्र ४५ कक्षामा आयोजकका आभाष रिमाल र लक्ष्य मोर, अन्नपूर्णका अविरल तामाङ र पुष्पसदनका हार्दिक पन्त अगाडि रहे । छात्रातर्फ न्यु समिटकी नेहना श्रेष्ठ र नितिन मेमोरियलकी ज्ञानी श्रेष्ठको अग्रता छ । १३ कक्षा छात्रमा माछापुच्छ्र्रेका ससः श्रेष्ठ र त्रियोगका प्रसुन मल्ल अगाडि रहे ।"
श्रीलंकाली भूमिमा पाकिस्तानी जित,"गल (एएफपी) ओपनिङ ब्याटर इमाम उल हकले अविजित ५० रन बनाएपछि पाकिस्तानले पहिलो टेस्टमा श्रीलंकालाई ४ विकेटले पराजित गरेको छ । १ सय ३१ रन भए पनि चुनौतीपूर्ण मानिएको त्यो लक्ष्यलाई पाकिस्तानले पाँचौं तथा अन्तिम दिन पहिलो सत्रमै पूरा गरेको थियो । भ्रमणकारी पाकिस्तानले ४८३ बाट दिनको खेलको सुरु गरेको थियो । तर गलमा टोलीले कप्तान बाबर आजम (२४) सहित अर्को दुई विकेट गुमाउँदा संकटमा परे पनि १ सय ३३ रन बनाउँदै दुई टेस्ट शृंखलामा अग्रता लिएको छ । हकले व्यक्तिगत २५ रनबाट खेल सुरु गरेका थिए । आजमसहित पहिलो इनिङ्समा अविजित २ सय ८ रन बनाएका साउद सकिलसँग मिलेर हकले पाकिस्तानलाई विजयी बनाए । प्लेयर अफ द म्याच सकिलले महत्त्वपूर्ण ३० रन जोडे । जब तपाई खेल जित्नुहुन्छ, त्यसपछि तपाईको आत्मविश्वास बढ्छ, आजमले भने, यसको श्रेय हाम्रो टोलीका युवा खेलाडीलाई दिनुपर्छ । बुधबार खेलेको अन्तिम सत्रमा २ विकेट लिएका देव्रेहाते स्पिनर प्रवाथ जयसूर्याले कुल ४ विकेट लिएपछि घरेलु टोली श्रीलंकाको झिनो आस पलाएको थियो, तर त्यसमा हक जब्बर बनेर विपक्षीमा उत्रिए । पहिलो बलमै चौका प्रहार गरेका आजम आक्रमक देखिएका थिए । उनले २८ बल खेल्नेक्रममा आरामसँग खेले पनि जयसूर्याको बलमा एलबीडब्लू आउट भए । सकिल श्रीलंका बलरमाथि हाबी भए पनि उनलाई अफ स्पिनर रमेश मेन्डिसले विकेटपछाडि क्याच गराए । जयसूर्याले सरफराज अहमदलाई १ रनमा आउट गर्नु अगाडि हकले टेस्टमा आफ्नो आठौं अर्धशतक पूरा गरेका थिए । अघा सलमानले आफूले सामना गरेको पहिलो बलमै विजयी छक्का प्रहार गरेका थिए । सकिलले टेस्टमा पहिलो पटक दोहोरो शतक बनाएपछि पाकिस्तानले ४ सय ६१ रन बनाउँदै पहिलो इनिङ्सका आधारमा १ सय ४९ रनको महत्त्वपूर्ण अग्रता लिएको थियो । यहाँ ब्याटिङ गर्नु त्यति सजिलो थिएन, तर साउदले जसरी ब्याटिङ गरे त्यो असाधारण नै थियो, पाकिस्तानका कप्तान अजामले सकिलबारे भने । सकिल र सलमानले छैटौं विकेटमा १ सय ७७ रनको साझेदारी गरेपछि पाकिस्तानले खेलमा पुनरागमन गरेको थियो । धनन्जय डी सिल्भाले डटेर ९२ रन बनाए पनि स्पिनरद्वय नोमन अली र अब्रार अहमदले समान ३ विकेट लिएपछि श्रीलंका दोस्रो इनिङ्समा २ सय ७९ रनमा अलआउट भएको थियो । श्रीलंकाले पहिलो इनिङ्समा ३ सय १२ रन बनाउँदा पनि डी सिल्भाले १ सय २२ रन बनाएका थिए । हामीले सुरुआतमै विकेटहरू गुमाउन पुग्यौं, माथिल्लोक्रमको ब्याटर रहेकाले हामीले अझ योगदान दिन सक्नुपर्थ्यो र जिम्मेवारी लिनुपर्थ्यो, श्रीलंकाका कप्तान दिमुथ करुणारत्नेले भने, डी सिल्भाले पूरा जिम्मेवारी लिएर खेलेका थिए । टिमलाई आवश्यक पर्दा उनले जहिल्यै पनि राम्रो प्रदर्शन दिने गरेका छन् । अरू खेलाडीले पनि त्यसरी नै राम्रो खेल्नुपर्छ ।यही मैदानमा घाइते भएपछि झन्डै एक वर्ष खेलबाट टाढा रहेका पाकिस्तानका तीव्र गतिका बलर साहिन साह अफ्रिदीले आफ्नो पुनरागमनमा कुल ५ विकेट लिए । विश्व टेस्ट च्याम्पियनसिप साइकलमा रहेको यस टेस्ट जितेपछि पाकिस्तानले १२ अंक बटुलेको छ । दोस्रो टेस्ट सोमबार कोलम्बोमा सुरु हुनेछ ।"
