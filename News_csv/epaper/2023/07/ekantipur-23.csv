शीर्षक,विवरण
रेडी ट्रेडले ल्याएको थियो दुई महिनामा १९९७ किलो सामान,"त्रिभुवन अन्तर्राष्ट्रिय विमानस्थलको भन्सार जाँचपास गरेर पठाइएका आठ पोका सामानभित्र तस्करीको करिब एक क्विन्टल सुन बरामद हुनुअगावै गिरोहले त्योभन्दा बढी परिमाणको सुन उम्काएको हुन सक्ने देखिएको छ । सुन काण्डमा मुछिएको रेडी ट्रेडले पछिल्लो दुई महिनामा १ हजार ९ सय ९७ किलो सामान ल्याएको पुष्टि भएको छ ।नेपाल, भारत र हङकङमा व्यावसायिक आवरणमा तस्करी धन्दा चलाएको गिरोहले मे, जुन र जुलाईमा पटकपटक गरी ३ हजार ८ सय ८१ थान सामान ल्याएको भन्सारको अभिलेखबाट देखिएको छ । रेडी ट्रेडले २ हजार ७ सय थान सेभर (दाह्री काट्ने), एउटा मेकानिकल मोटर र १ हजार १ सय ८० थान ब्रेक सु भित्र्याएको हो । ती सामान जाँचपासबाटै बाहिर निकालिएका थिए । यसअघि सामान उम्काउन सफल भएकाले त्यसकै निरन्तरताका रूपमा पछिल्लो पटक एक क्विन्टल सुन आएको अनुसन्धानकर्मीको भनाइ छ ।रेडीका नाममा मे १७ मा ६६ किलो, मे २१ मा ६६ किलो, मे २४ मा ६६ किलो, मे २६ मा ५२ किलो सेभर आएको थियो । त्यस्तै, जुन ६ मा १ सय ३२ किलो, ७ जुनमा ६६ किलो, १२ जुनमा ६६ किलो, जुन १६ मा १ सय २ किलो, जुन १९ मा ६६ किलो, जुन २२ मा ९९ किलो, ९ जुलाईमा ३३ किलो, १८ जुलाईमा ३२ किलो सेभर ल्याइएको थियो । ती सामान चीनको दोङगोन सुतु ट्रान्सपोर्टेसन कम्पनीले निर्यात गरेको हो । मे ३१ मा ल्याइएको ६६ किलोको मेकानिकल मोटरको निर्यातकर्ता ताइवानको तालमड कम्पनी रहेको अभिलेख छ । यस्तै, रेडीकै नाममा मे २४ मा ३४ केजी, मे २८ मा ३८ केजी, मे ३१ मा ३८ केजी ब्रेक सु आएको थियो । जुन ६ मा ५७ केजी, जुन ७ मा ३९ केजी, जुन १२ मा ३८ केजी, जुन १४ मा ७८ केजी, जुन १८ मा ३८ केजी, जुन २३ मा ५८ केजी, जुन २६ मा १९ केजी, जुन २८ मा ७६ केजी ब्रेक सु भित्र्याइएको थियो । यस्तै, जुलाई ३ मा १ सय १४ केजी, जुलाई ६ मा ७६ केजी, जुलाई ९ मा १ सय १४ केजी, जुलाई १२ मा १ सय १६ केजी, जुलाई १८ मा १ सय ५२ केजी र जुलाई २४ मा ३४ केजी ब्रेक सु रेडी ट्रेडकै नाममा ल्याइएको थियो । ब्रेक सु चीनकै जियाङनेन फेङटोङ ट्रान्सपोर्टेसन कम्पनीले पठाएको थियो । तस्करीको सुन पास गराउनकै लागि रेडी ट्रेड फर्म खोलिएको अनुसन्धानमा देखिएको छ । हङकङबाट क्याथे प्यासिफिकको उडानमा असार २९ (शुक्रबार) ३६ वटा कार्टुन आएको पुष्टि भएको छ । ८ कार्टुन मात्र राजस्व अनुसन्धानले बरामद गरेको छ । यो सामान स्क्यानरमा हाल्दा कैफियत देखिएको थियो । स्क्यानरले कालो (शंकास्पद) चित्र देखिएपछि खोलेर पूर्ण जाँच गर्नुपर्नेमा भन्सारका अधिकारीहरूले कार्टुन रेडीका एजेन्टलाई जिम्मा दिएका थिए । सबैको सिपर कम्पनी ट्रान्स ग्लोबल हो । तीमध्ये आइतबार ५ कार्टुन, सोमबार १० कार्टुन र मंगलबार ८ कार्टुन भन्सार जाँचपास गरिएको थियो । राजस्वको टोलीले रेडी ट्रेडका नाममा आएका ८ कार्टुन मात्र बरामद गरेको हो । तर, रेडी ट्रेडकै नाममा आइतबार र सोमबार जाँचपास गरिएका १५ कार्टुन सामान सहजै गिरोहले फुत्काएको हो ।रेडीको सामान क्याथेमा कार्गो गर्दा लिथियम ब्याट्रीका नाममा बुक गरिएको थियो भने भन्सार जाँचपासमा ८ पोका सामानलाई स्कुटरको ब्रेक सु उल्लेख गरिएको थियो । बरामद सामान खोलेर हेर्दा करिब क्विन्टल सुन फेला परेको थियो । भन्सार पास गरिएका सामानबाटै गिरोहले यसअघि तस्करीको सुन भित्र्याएको हुन सक्ने आधारमा अनुसन्धान भइरहेको स्रोतको भनाइ छ ।सुन तस्करीको संयोजन गर्न चीन, नेपाल र भारतीय गिरोह संगठित रूपमा लागेको अनुसन्धानबाट देखिएको छ । तर, अहिलेसम्म सहयोगीहरू मात्र पक्राउ परेका छन् । अनुसन्धानकर्मीहरू मुख्य योजनाकारसम्म पुगेका छैनन् । अनुसन्धानकर्मीले भने ठेकेदारको नजिक पुगेको बताएका छन् । निगरानीमा परेका व्यापारी पछिल्लो पटक जुन २६ मा त्रिभुवन अन्तर्राष्ट्रिय विमानस्थलबाट भारत गएको देखाउँछ । त्यतैबाट हङकङ पुगेका उनी जुलाई ५ मा दुबई हुँदै नेपाल आएको देखिन्छ । उनी नेपाल आएपछि हङकङबाटै नेपालमा सुन भित्रिएको खुलेको छ । तर अनुसन्धान निष्कर्षमा नपुगेको भन्दै अधिकारीहरूले नाम पुष्टि गर्न चाहेनन् ।नेपालमा बैंकिङ, सेयरलगायतका क्षेत्रमा बदनाम भएका व्यक्ति यो तस्करीसँग जोडिएका छन्, अनुसन्धान त्यसैमा केन्द्रित गरेका छौं, स्रोतले भन्यो, हङकङ र भारतमा रहेको गिरोहको एजेन्टका रूपमा काम गर्ने दुईसहित १० जना यो अनुसन्धानमा पक्राउ परिसकेका छन् । थप अनुसन्धान भइरहेको छ ।उपप्रधान तथा गृहमन्त्री नारायणकाजी श्रेष्ठले पनि हालै बरामद भएको सुनको खपत नेपालको बजारमा नभई अन्यत्र हुन सक्ने र त्यसलाई समेत मध्यनजर गरेर अनुसन्धान भइरहेको बताएका छन् । प्रारम्भिक अनुसन्धानबाट दुईवटा कुरा देखिएका छन्, पहिलो विदेशी नागरिक पनि संलग्न छन् । दोस्रो देशभित्रको खपतका लागि मात्र ल्याइएको देखिँदैन, श्रेष्ठले भने, प्रारम्भिक रूपमा जहाँजहाँ कनेक्सनमा देखिएको छ, ती मान्छे पक्राउ परेका छन् । रेडी ट्रेडको कनेक्सन कोकोसँग थियो भन्नेबारे प्रारम्भिक अनुसन्धानमा देखा परेका पात्र पनि अनुसन्धानमा छन् ।विमानस्थलको भन्सार पार गरेको सुन बरामदपछि राजस्व अनुसन्धान विभागले लाजिम्पाटको कम्फर्ट अपार्टमेन्टमा बस्दै आएका भारतीय नागरिक थुप्तेन छिरिङ र एयर चाइनाबाट चीन जाने लागेका चिनियाँ नागरिक ३६ वर्षीय जेक्युयाङ लीन विमानस्थल अध्यागमन डेस्कबाट पक्राउ परेका थिए । दुवै विदेशी सुन तस्करीमा संलग्न मुख्य गिरोहका सहयोगी रहेको खुलेको छ । चिनियाँ नागरिक लीन नेपालमा सुन बरामदपछि भागेर चीनको छेन्दु फर्किन लागेका थिए । त्यसको सुइँको पाएर अध्यागमन डेस्कबाट सरकारी अधिकारीले उनलाई नियन्त्रणमा लिई विभागको जिम्मा लगाएका थिए । उनी तीन महिनादेखि बालुवाटारस्थित एक घरमा भाडामा बस्दै आएका थिए ।ब्रेक सुको आवरणमा जाँचपास गर्ने विमानस्थलका भन्सार अधिकृतसहित तीन जना निलम्बनमा परेका छन् । भन्सार एजेन्ट राजेन्द्र राई, ट्याक्सी चालक अशोक लामा, रेडी ट्रेडका सञ्चालक दिलीप भुजेल र उनका मामा रामकुमार भुजेल, त्यसपछि हर्कराज राई, राजन श्रेष्ठ, कृष्ण श्रेष्ठ, पुस्करराज भट्ट पक्राउ परिसकेका छन् । यसअघि रेडी ट्रेडलगायत फर्मका नाममा आएका मालवस्तुको भन्सार रेकर्ड पनि अनुसन्धानकै क्रममा रहेको एक अधिकारीले बताए । यता क्विन्टल सुन तस्करीसम्बन्धी अनुसन्धान गरिरहेको विभागले तीन जना अधिकृत सम्मिलित छुट्टै विशेष संयन्त्रमार्फत छानबिन थालेको छ । राजस्व अनुसन्धानमा खटिएका सशस्त्र प्रहरी र नेपाल प्रहरीको टोली पनि यो अनुसन्धानमा संलग्न गराइएको छ ।सुन तस्करी प्रकरणमा पक्राउ परेकामाथि अनुसन्धान गर्न राजस्व अनुसन्धान विभागका तीन जना निर्देशक (उपसचिव) सहित पाँच जनाको विशेष टोली गठन गरेर प्रारम्भिक बयान सुरु गरेको छ । सुरक्षा व्यवस्थामा थप कडाइ गरेर सर्वसाधारणलाई सामान्य रूपमा विभागमा आउजाउसमेतमा रोक लगाइएको छ । अनुसन्धान अधिकृतहरूको फोनसमेत बन्द गर्न लगाइएको छ । अनुसन्धानमा प्रभाव पर्न नदिन पक्राउ परेकासँग भेटघाटमा कडाइ गरिएको छ । अनुसन्धान टोलीले पक्राउ परेका चिनियाँ र भारतीय नागरिक, भन्सार एजेन्ट, कार्गो व्यवसायी, फर्म सञ्चालक, ट्याक्सी चालकसहित १० जनालाई जिल्ला प्रहरी कार्यालय ललितपुरको हिरासतमा राखिएको छ ।पक्राउ परेकाबाट प्राप्त सूचनाका आधारमा तस्करीमा संलग्न खास व्यक्तिसम्म पुग्ने कोसिस भइरहेको विभाग स्रोतले जानकारी दियो । चिनियाँ र भारतीय पक्राउ परेकाले उनीहरूबाटै खास मुख्य तस्करसँग पुग्ने जानकारी विभाग स्रोतले दियो । राजस्व अनुसन्धान विभागका महानिर्देशक नवराज ढुंगानाले अनुसन्धान टोलीले सूक्ष्म रूपमा काम गरिरहेको जानकारी दिए । उनले भने, अहिले घटनाको जरैसम्म पुग्ने कोसिस भइरहेको छ ।त्रिभुवन अन्तर्राष्ट्रिय भन्सार कार्यालयबाट जाँचपास गराएर सिनामंगल सडकमा ट्याक्सीमा राख्ने क्रममा मंगलबार बरामद गरेको ८ वटा पोकामा करिब सय किलो सुन फेला परेको थियो । तस्करी प्रकरणमा पक्राउ परेका १० जनालाई उच्च अदालतबाट म्याद थप गरेर प्रारम्भिक बयान सुरु गरिएको हो । पक्राउ पर्नेमा चिनियाँ नागरिक जेक्वाङ लीन, थुप्तेन छिरिङ, रेडी ट्रेड प्रालिका सञ्चालक दिलीप भुजेल, उनका मामा रामकुमार भुजेल, कार्गो ट्रान्स ग्लोबल सर्भिसका कृष्ण श्रेष्ठ र पुष्करराज भट्ट, एलिस ट्रान्स ग्रुपका सञ्चालक राजन श्रेष्ठ, ट्याक्सी चालक अशोक लामा, भन्सार एजेन्ट राजेन्द्रकुमार राई र सहयोगी हर्कराज राई छन् ।भन्सार विभागले विमानस्थल भन्सार कार्यालयका एक्सरे अपरेटर सरोज श्रेष्ठलाई निलम्बन गरेको छ । उनले सुन राखेको पोका एक्सरे गर्दा स्क्रिनमा कालो धब्बा देखिएकाले पुनः जाँच गर्नुपर्ने संकेत लेखेका थिए । शंका लागेमा संकेतस्वरूप त्यस्तो वस्तुमा आरसी (रिचेक) लेख्ने चलन छ । उनले आरसी लेखेका थिए । सीसी क्यामेरामा आरसी लेखेपछि पनि जाँचकीले पुनः जाँच गरेको देखिन्छ । विमानस्थल भन्सार स्रोतका अनुसार फेरि जाँच गर्दा पनि सुन वा अवैध वस्तु हो भन्ने पहिचान नभएको दाबी छ ।एक्सरे अपरेटर लामो समयदेखि भन्सारमा कार्यरत भएकाले उनीमाथि पनि शंका गरिएको छ । भन्सारका एक अधिकृतले भने, सुन राखेको पोकामा आरसी लेखे पनि सामानमा कैफियत देखाएको विषयलाई सामान्य रूपमा लिएकाले अपरेटरमाथि शंका लागेको हो । अपरेटरले सामानमा शंका लागेको भन्दै गहिरिएर जाँच गरेर मात्र छाड्नुपर्ने सूचना दिएको भए सामान बाहिर जान रोकिने बुझाइ भन्सार अधिकारीहरूको छ । भन्सार विभागका महानिर्देशक शोभाकान्त पौडेलले अपरेटर श्रेष्ठलाई निलम्बन गरेको जानकारी दिए । महानिर्देशक पौडेलले राजस्वले गर्ने अनुसन्धानमा सबै खालका सहयोग गरेको बताए । यसअघि विमानस्थल भन्सारका जाँचकी कुमार ढकाललाई निलम्बन गरिएको थियो । जाँचपासमा संलग्न अधिकृत सन्तोष चन्दलाई निलम्बनका लागि अर्थ मन्त्रालयमा झिकाइएको छ ।"
धरानमा डेंगीको महामारी,"(सुनसरी)धरानमा डेंगीबाट डेढ महिनामा चार जनाको मृत्यु भइसकेको छ भने दुई हजारभन्दा बढी संक्रमित भेटिएका छन् । धरानस्थित बीपी कोइराला स्वास्थ्य विज्ञान प्रतिष्ठानका अनुसार साउन २ मा धरान११ का ७९ वर्षीय र धरान१८ का ८४ वर्षीयाको डेंगीका कारण ज्यान गएको छ । यसअघि जेठ २३ मा धरान१७ की ३० वर्षीया र असार १५ मा धरान११ की ४० वर्षीयाको डेंगी संक्रमणबाटै मृत्यु भएको थियो ।प्रतिष्ठानका अनुसार गत असार १० देखि साउन ४ सम्म प्रतिष्ठानका विभिन्न प्रयोगशालामा ३ हजार ८ सय ३७ जनाको डेंगी परीक्षण गरिएकामा १ हजार ७ सय ८४ जनामा संक्रमण देखिएको छ । प्रतिष्ठानले सञ्चालन गरेको निःशुल्क डेंगी क्लिनिकमा असार २९ देखि साउन ४ सम्म ६ सय ३८ जनाको परीक्षण गराउँदा ४ सय ६५ जना संक्रमित पाइएको छ । संक्रमितमध्ये १५ प्रतिशत बालबालिका छन् । संक्रमितको संख्या अत्यधिक देखिए पनि उपचारका लागि भर्ना हुनेको संख्या कम रहेको प्रतिष्ठानले जनाएको छ । कतिपय संक्रमितलाई सामान्य उपचार र परामर्शपछि फर्काउने गरिएको चिकित्सक बताउँछन् । प्रतिष्ठानमा उपचारका लागि हालसम्म भर्ना भएका २ सय ८५ डेंगी संक्रमित डिस्चार्ज भइसकेका छन् भने २६ जना उपचाररत छन् । डेंगी क्लिनिकमा परीक्षण गर्दा संक्रमित पाइएकामध्ये १० प्रतिशतको सेन्ट्रल इमर्जेन्सी कक्षमा थप उपचार भइरहेको छ । प्रतिष्ठानको आकस्मिक कक्षका ४० प्रतिशत शय्यामा डेंगी संक्रमित छन् । भीड अझै बढ्ने देखिएपछि प्रतिष्ठानको कोभिड अस्पताललाई आइतबारदेखि डेंगी संक्रमितको उपचार कक्षमा परिणत गरिने भएको छ । प्रतिष्ठानका सहप्रवक्ता डा चूडामणि पोखरेलका अनुसार प्रतिष्ठानले सञ्चालन गरेको डेंगी क्लिनिकमा परीक्षण गराउने र परामर्श लिनेको चाप दिनहुँ बढिरहेको छ । निजी अस्पताल, क्लिनिक तथा नर्सिङहोममा १५ सयदेखि २ हजार रुपैयाँसम्म डेंगी परीक्षण शुल्क लिने भएकाले पनि डेंगी क्लिनिकमा चाप देखिएको हो । प्रतिष्ठानमा दिनमा ३० देखि ४० जनासम्म डेंगी संक्रमित भर्ना हुन थालेपछि ट्रली र ह्विलचेयरमा राखेर उपचार गराउनुपरिरहेको छ । डेंगीका बिरामीको उपचारमा संलग्न चिकित्सक, नर्स र कर्मचारी नै संक्रमित हुन थालेपछि प्रतिष्ठानको दैनिक प्रशासन र अस्पतालको सेवा प्रभावित भएको छ । तीन दिनयतामात्र ५० जनाभन्दा बढी फ्रन्टलाइनर चिकित्सक, नर्स, प्रशिक्षार्थी, कर्मचारीमा डेंगी संक्रमण देखिएको प्रतिष्ठानले जनाएको छ । उपचारमा संलग्न फ्रन्टलाइनर नै संक्रमित हुन थालेपछि बीपी प्रतिष्ठानका ओपीडी, आकस्मिक कक्ष, बालरोग र स्त्री तथा प्रसूति विभागको आकस्मिक सेवा, शल्यक्रिया, रेडियोलोजी सेवासमेत प्रभावित भएको सहप्रवक्ता डा पोखरेलले बताए । चिकित्सकका अनुसार डेंगीको मुख्य लक्षण एक्कासि उच्च ज्वरो आउनु हो । प्रतिष्ठानका माइक्रो बायोलोजी विभाग प्रमुख प्राडा नारायणराज भट्टराईले डेंगी संक्रमितमा ज्वरो ५ देखि ७ दिनसम्म रहन सक्छ । आँखाको गेडी, टाउकाको पछिल्लो भाग धेरै दुख्नु, शरीर कट्कटी खानु, बिमिरा आउनु, रक्तस्राव हुनु, हाडजोर्नी तथा मांसपेशी दुख्नु यसका थप लक्षण हुन् । प्रतिष्ठानका अनुसार मृतक एक जनाबाहेक सबैमा उच्च रक्तचाप, मधुमेह जस्ता दीर्घरोग पनि थियो । धरान उपमहानगरपालिका स्वास्थ्य महाशाखाको तथ्यांकमा भने हालसम्म धरानमा एक जनाको मात्र डेंगी संक्रमणबाट मृत्यु भएको उल्लेख छ । महाशाखा प्रमुख उमेश मेहताले सर्वसाधारणमा मानसिक त्रास फैलन सक्ने भएकाले मृतकको तथ्यांक सार्वजनिकलाई प्राथमिकता नदिएको बताए ।तराईमा मात्र देखिँदै आएको डेंगी संक्रमण केही वर्षयता पहाड पनि उक्लिएको छ । २०७६ मा सुनसरीको धरान हँॅदै पूर्वका ११ जिल्लामा डेंगी संक्रमण फैलिएको थियो । प्रतिष्ठानका पब्लिक हेल्थ तथा कम्युनिटी मेडिसिनका जनस्वास्थ्यविद् डा विजय खनाल एडिस एइजिप्टी जातको लामखुट्टे बिहानसाँझ बढी सक्रिय हुने भएकाले सतर्कता अपनाउनुपर्ने बताउँछन् । डेंगी संक्रमण गराउने उक्त जातको पोथी लामखुट्टेले जमेको सफा पानीमा फुल पार्छ । खनालले डेंगी नियन्त्रणका लागि खोज र नष्ट गर भन्ने अभियानको विकल्प नरहेको बताए । लामखुट्टेको लार्भा र प्युपा नष्ट गर्ने कार्यलाई निरन्तरता नदिँदा धरानमा फेरि डेंगी फैलिएको जनस्वास्थ्यका विज्ञ बताउँछन् । एडिस एइजिप्टी लामखुट्टेले टायर, गमला, प्लास्टिकको बोतलमा जमेको सफा पानीमा फुल पार्ने र त्यही नै लार्भा, प्युपाको जीवन चक्र पूरा गरेर लामखुट्टे बन्ने भएकाले पानी जम्न दिनु हुँदैन, खनालले भने, टोकाइबाट बच्न झुलको प्रयोग, शरीर ढाक्ने लुगा लगाउनुपर्छ ।"
२७ वर्षदेखि वातावरण सर,"(बर्दिया)ठाकुरबाबा९ का ५२ वर्षीय वासुदेव भट्टराईको अतिरिक्त परिचय हो, वातावरण सर । विद्यार्थी समूह बनाएर वातावरण र जैविक विविधताबारे पढाउँदै संरक्षणसम्बन्धी अतिरिक्त क्रियाकलापमा संलग्न गराएर उनले यस्तो परिचय पाएका हुन् । ३७ वर्षदेखि शिक्षण पेसामा रहेका उनले वातावरण संरक्षण अभियानमा विद्यार्थीलाई जोडेरै काम गरेको २७ वर्ष भएको छ । ठाकुरबाबा८ स्थित जगदम्बा माविका शिक्षक भट्टराईले वृक्षरोपण, रूख संरक्षण, चोरीसिकार नियन्त्रण, जलवायु परिवर्तनलगायतबारे विद्यार्थीलाई सिकाउँछन् । उनी वन्यजन्तुबाट बच्ने उपाय पनि बताउँछन् । २०५३ सालमा विद्यालयमा विद्यार्थी वातावरण समूह गठन भएदेखि अनवरत रूपमा उनले यस्तो शिक्षा दिँदै आएका छन् । जगदम्बाका विद्यार्थी कक्षा खाली हुनासाथ विद्यालय परिसरमा रहेको करेसाबारीमा काम थाल्छन् ।काठमाडौं बाहिर पहिलो पटक जगदम्बा माविमा विद्यार्थी वातावरण समूह गठन गरिएको भट्टराईको दाबी छ । त्यसयता आसपासका एक दर्जन विद्यालयमा पनि यस्ता समूह गठन गरिएको छ । ती विद्यालयमा आफैं पुगेर वातावरण समूह गठन गरेको भट्टराईले बताए । उनी बेलाबेलामा ती विद्यालयमा पुगेर वातावरण कक्षा सञ्चालन गर्ने र संरक्षण शिक्षा सिकाउने गर्छन् । समूहमा आबद्ध विद्यार्थीले विद्यालय आसपासका क्षेत्रमा सयौं बिरुवा लगाएका छन् । मानववन्यजन्तु द्वन्द्व बढिरहेकाले विभिन्न टोलमा पुगेर बालबालिकालाई वन्यजन्तुबाट बच्ने तरिका सिकाइरहेको भट्टराईले सुनाए । बालबालिकामार्फत वन्यजन्तु संरक्षण र तिनले पुर्याउन सक्ने हानिबाट बच्ने उपायबारे अभिभावकलाई चेतना फैलाउने उद्देश्य हो, उनले भने, सरसफाइ, वृक्षरोपण र वन्यजन्तु संरक्षणका लागि हामी सुरुमा बालबालिकालाई सिकाउँछौं । मानववन्यजन्तु द्वन्द्व न्यूनीकरण गर्न अहिले नगरपालिकाका १२ विद्यालयमा सचेतना कक्षा सञ्चालन गरिएको छ । बिदाको समय होस् वा कक्षा खाली भएका बेला, ती विद्यालयमा पुगेर कक्षा लिँदै आएको उनले जनाए । भट्टराईका अनुसार आफ्नो विद्यालयमा वातावरण समूह गठन भएपछि विद्यार्थीले गाउँ, ठाकुरद्वारा मन्दिर र बजार क्षेत्रमा सातामा एक पटक सरसफाइ गर्दै आएका छन् । विभिन्न दिवसमा संरक्षण चेतना फैलाउन र्याली आयोजना हुन्छ । संरक्षणसम्बन्धी सडक नाटकमार्फत जनचेतना फैलाउने काम गर्दै आएका छौं, शिक्षक भट्टराईले भने, जिल्लाभित्र मात्र होइन, जिल्ला बाहिर गएर संरक्षणको सन्देश दिने चित्रकला, हस्तकलाका सामग्री प्रदर्शन गर्दै आएका छौं । २०५४ सालमा पहिलो पटक वातावरण समूहका विद्यार्थीले काठमाडौंको भृकुटीमण्डपमा आयोजित प्रदर्शनमा आफ्ना संरक्षण क्रियाकलापको प्रदर्शनी गरेका थिए । समूहमा आबद्ध छात्राछात्रले बर्दिया निकुञ्जअन्तर्गत पूर्वपश्चिम राजमार्गमा यात्रुले फ्याँकेका फोहोर संकलन गर्दै आएका छन् । अतिरिक्त क्रियाकलापका रूपमा विद्यार्थीलाई वन्यजन्तुसम्बन्धी अपराध गरेबापत कानुनमा उल्लेख सजायबारे जानकारी दिइन्छ, बेलाबेलामा अध्ययन भ्रमण गराइन्छन् । वन्यजन्तु सप्ताह, ईको क्लब, सिमसार दिवस पारेर जैविक विविधता संरक्षणसम्बन्धी अन्तरक्रिया आयोजना गरिँदै आएको छ । जन्मदिनको अवसर पारेर विद्यार्थीले वृक्षरोपण गर्छन्, उनले भने, निकुञ्ज र वन क्षेत्रबाट घाइते भएका चित्तल, बँदेल, सर्प उद्धार गरी निकुञ्ज प्रशासनलाई बुझाउँछन् । समूहमा आबद्ध विद्यार्थीले आफ्नो घरमा तीनतीन वटा बिरुवा रोप्नुपर्ने र कुहिने र नकुहिने फोहोर फ्याँक्नका लागि दुई वटा खाडल बनाउनुपर्ने नियम छ । विद्यार्थीले नकुहिने फोहोरलाई पुनः प्रयोगमा ल्याउन रिसाइकल गर्दै आएका छन् । विद्यार्थीले सडकमा फालिएका प्लास्टिकका पोका संकलन गरी खेलौनादेखि ढकिया, ढालालगायतका सामग्री बनाउन उपयोग गर्छन् । विद्यार्थीले आलोपालो विद्यालय परिसर र कक्षाकोठा सफाइ गर्छन्, माध्यमिक तहका वातावरण शिक्षक भट्टराईले भने, यहाँ सिकेको कुरा उनीहरूको दैनिक जीवनमा उपयोगी हुने गरेको छ । वातावरण समूहमा काम गरिसकेका विद्यार्थीले जैविक विविधता संरक्षणलाई महत्त्व दिने गरेका छन् । भट्टराईको पहलमा विद्यालय परिसरमा वर्षाको पानी संकलन गर्ने पोखरी निर्माण गरिएको छ । त्यसबाटै हिउँदमा बिरुवा, फलफूललगायत तरकारी बारीमा सिँचाइ गरिन्छ । विद्यालय परिसरमा मौसमसम्बन्धी सूचना मापन केन्द्र निर्माण गरिएको छ । शिक्षक भट्टराई विद्यार्थीलाई वन्यजन्तु संरक्षणसम्बन्धी समुदायसम्म चेतना अभिवृद्धिका लागि समन्वयकारी भूमिका गर्न प्रेरित गर्छन् । विद्यार्थीलाई संरक्षणसम्बन्धी जानकारी दिन समय मिलाएर फिल्ड लैजाने, अभ्यास गराउँछन् । भट्टराई सन् २००३ मा पाकिस्तानको वातावरण संरक्षणसम्बन्धी कार्यक्रममा विद्यार्थीसहित पुगेका थिए ।वातावरण समूहले गरेका क्रियाकलाप अवलोकन गर्न सन् २०१० मा प्रसिद्ध हलिउड अभिनेता एवं बाघ संरक्षणमा सक्रिय लियोनार्दो डिक्याप्रियोले उक्त विद्यालयमा आएका थिए । त्यसबेला लियोनार्दोले विद्यालय परिसरमा एउटा बिरुवा रोपेका थिए । उनले समूहमा आबद्ध छात्रछात्रा र शिक्षक भट्टराईलगायतलाई भेटेका थिए । विद्यालयका बालबालिकाले बाघ संरक्षण तथा मानव र वन्यजन्तुबीच द्वन्द्व न्यूनीकरणसम्बन्धी सडक नाटक हेरेर लियोनार्दो प्रभावित भएको भट्टराईले बताए । बालबालिकालाई बाल्यावस्थादेखि वातावरणमैत्री व्यवहार अवलोकन गर्नका लागि प्रेरित गर्ने र त्यसका लागि आवश्यक ज्ञान, सीप र धारणा विकास गर्न जरुरी रहेको उनी बताउँछन् । जगदम्बा माविका प्रधानाध्यापक कलमबहादुर शाहीले शिक्षक भट्टराईका कारण इको क्लबको स्थापना भएर विद्यालयले राष्ट्रिय र अन्तर्राष्ट्रिय क्षेत्रमा छुट्टै पहिचान बनाएको बताए । विद्यालयमा बगैंचा लगाउनेदेखि सरसफाइ, वातावरणसम्बन्धी प्रयोगात्मक सिकाइले विद्यार्थीमा परिवर्तन आएको छ, उनले भने, यस विद्यालयबाट सुरु इको क्लब (वातावरण समूह) गठन अहिले राष्ट्रिय अभियान बनेको छ ।"
सिसडोलको नियति भोग्दै बन्चरेडाँडा,"ल्यान्डफिल कि डम्पिङ साइट ?सामान्यतः ल्यान्डफिल साइटमा काम नै नलाग्ने फोहोरलाई मात्रै पुर्याइन्छ । तर यहाँ सबै किसिमका फोहोरलाई एकै ठाउँमा हालेर खन्याउने गरिएको छ । नेपाल इन्जिनियरिङ कलेजका सहप्राध्यापक रोबर्ट डंगोलका अनुसार ल्यान्डफिल साइटमा कुहिने फोहोर पूर्ण रूपमा निषेध हुनुपर्छ । सेनेटरी ल्यान्डफिल भन्नेबित्तिकै त्यहाँ लैजाने केही गर्न नसकिने फोहोर हो, उनले भने,काठमाडौंको हकमा कुहिने फोहोरलाई ल्यान्डफिल साइटमा लगेर थुपारिन्छ । यो गलत हो । कुहिने फोहोरबाट निस्कने लिचेट धेरै नै हानिकारक हुने उनी बताउँछन् । स्रोतबाट संकलित फोहोरलाई ट्रान्सफर स्टेसनमा लगेर छुट्याउनुपर्छ । छुट्याएपछि काम नै नलाग्ने फोहोरलाई मात्रै सेनेटरी ल्यान्डफिल साइटमा पुर्याइन्छ । तर, यो प्रक्रिया अवलम्बन नगरी फोहोर सोझै बन्चरेडाँडा लगेर फाल्दा समस्या देखा पर्न थालेका हुन् । बन्चरेडाँडामा डम्पिङ साइटमा जसरी नै सबै किसिमका फोहोरलाई एकै ठाउँमा राख्दा दुर्गन्ध धेरै नै फैलिएको छ । प्याक गरिएको कुहिने फोहोर अक्सिजनको अनुपस्थितिमा कुहिँदा हाइड्रोजन सल्फाइड ग्यास उत्पन्न हुन्छ । जसका कारण धेरै दुर्गन्ध फैलने गर्छ । प्रभावित क्षेत्रका बासिन्दा नवराज ढुंगानाले दुर्गन्धका कारण बस्न निकै गाह्रो भएको बताए । कि यो सदाका लागि बन्द गर्नु पर्यो कि राम्रोसँग व्यवस्थापन गर्नु पर्यो, उनले भने,यहाँ काठमाडौंका मेयरको घर थियो भने पनि धेरै पटक आन्दोलन गर्थे । पटकपटक गरिएका सहमति कार्यान्वयन नहुँदा विरोधमा उत्रिनुपरेको उनले बताए । वातावरणीय अध्ययन गर्ने भनेर गत वर्ष सहमति गरिए पनि हालसम्म काम अगाडि बढेको छैन । बन्चरेडाँडामा राखिएका ग्यासका पाइपहरू पनि फोहोरले पुरिएका छन् । ल्यान्डफिल डिजाइन एक किसिमको, विसर्जन अर्कै बन्चरेडाँडा ल्यान्डफिल साइटको डिजाइन कुहिने फोहोर लैजाने किसिमको छैन । फोहोर वर्गीकरण गरेर काम नलाग्नेमात्रै ल्यान्डफिलमा लैजानुपर्ने हो, तर त्यसो गरिएको छैन, फोहोर व्यवस्थापन विज्ञ ढुण्डीराज पाठकले भने । सहरी विकास मन्त्रालयले सेनेटरी ल्यान्डफिलकै अवधारणामा बन्चरेडाँडा डिजाइन गरेको हो । जसमा सबै किसिमका फोहोरको पुनः प्रयोग, वर्गीकरण गरेपछि मात्रै खसाल्ने किसिमको बनाइएको छ ।यहाँ अस्पतालजन्य र औद्योगिक फोहोरलाई पनि सँगै राखिएको छ । यी फोहोर म्युनिसिपल सोलिड वेस्टमा पर्दैनन्, उनले भने । उनका अनुसार अस्पतालबाट निस्कने फोहोरको ३० प्रतिशत हानिकारक छन्, ती फोहोरलाई एकै ठाउँमा राख्दा संक्रमण फैलन्छ ।ल्यान्डफिल साइटमा फोहोरलाई पुर्याउनुअघि वर्गीकरण गरेर मल र पुनः प्रयोगलगायत आयआर्जनको स्रोतमा लिइन्छ । संकलन हुने फोहोरलाई प्रशोधन गरेपछि २५ प्रतिशतलाई मात्रै ल्यान्डफिल साइटमा लैजान सकिन्छ भन्ने हो तर यहाँ कार्यान्वयन नै भएन, विज्ञ पाठकले भने, फाल्नैपर्ने फोहोरलाई मात्रै ल्यान्डफिलमा फाल्ने हो, यसमा निर्माणजन्य उद्योगका सामग्री पनि हुन्छन् । ल्यान्डफिल साइटमा फोहोर विसर्जन गर्दा थोरै स्थानमा धेरै फोहोर राख्नुपर्ने हुन्छ । तर बन्चरेडाँडामा धेरै क्षेत्रफलमा फोहोरलाई छरपस्ट रूपमा फिँजाएर कम्प्याक्ट गर्दा अर्को समस्या थपिएको उनले बताए ।बन्चरेडाँडाको वातावरण अध्ययन प्रतिवेदन सन् २००९ मा नै पास गरिएको थियो । तर ईआईएमा औंल्याइएका समस्या समाधानका लागि गर्नुपर्ने काम नगरिएको सहरी विकास मन्त्रालयका इन्जिनियर रवीन्द्र बोहरा बताउँछन् । ल्यान्डफिल साइटको व्यवस्थापनको जिम्मा काठमाडौं महानगरपालिकाको छ । हामीले महानगरपालिकालाई हस्तान्तरण गर्दा ५० सेन्टिमिटरको लेयरमा फोहोरलाई कम्प्याक्सन (थिच्ने) र त्यसमाथि १५ सेन्टिमिटरको माटोको क्यापिङ (माटो हालेर फोहोर छोप्ने) भनेर दिएका थियौं तर महानगरले काम नै गरेन, बोहरा भन्छन् । काठमाडौं महानगरपालिकाले ल्यान्डफिल साइट व्यवस्थापनको कामलाई गम्भीरतापूर्वक नलिँदा स्थानीयवासीलाई सास्ती भएको गुनासो आएको उनले बताए । माटोले क्यापिङ गर्नु भनेका थियौं, गरेनन् । ल्यान्डफिल साइट व्यवस्थापन गर्नका लागि छुट्टै निर्देशिका नै जारी गरेका छौं, बोहराले कान्तिपुरसित भने, १४ वर्षअगाडिको ईआईएले अवलम्बन गर्नु भनेका काम भएका छैनन् । लिचेट व्यवस्थापनको विषयमा भने उनले कानुनी अस्पष्टताका कारण हस्तान्तरण गर्न नसकिएको बताए । हाल लिचेट पोखरी व्यवस्थापनको जिम्मा सहरी विकास मन्त्रालयसँगै छ । कामपाले फोहोर व्यवस्थापनका लागि ल्यान्डफिल साइटमा अवलम्बन गर्नुपर्ने काम नगर्दा लिचेटको मात्रा धेरै भएको मन्त्रालयको आरोप छ । प्रभावित क्षेत्रमा आन्दोलन सुरु भएपछि त्यहाँका जनप्रतिनिधि, स्थानीयवासीसँग आइतबार सहरी विकास मन्त्रालयमा छलफल हुँदै छ । लिचेट कोल्पु खोलामा सबै किसिमका फोहोर एकै ठाउँमा ल्याएर थुपार्दा बन्चरेडाँडा ल्यान्डफिल साइट अव्यवस्थित देखिएको छ । त्योभन्दा बढी बिजोग कोल्पु खोलामा देखिएको छ । काठमाडौं उपत्यकाका र आसपासका स्थानीय तह गरेर करिब ५० लाख मानिसका कारण उत्पन्न हुने फोहोर र त्यसबाट निस्कने लिचेट कोल्पु खोलामा मिसाइएको छ । लिचेट पोखरी भरिएपछि उक्त दूषित पानीलाई सिधै खोलामा मिसाइएको हो ।६३ वर्षीय आस्थाबहादुर लामाले भने, खोला फोहोर भएर पस्नै नसकिने भयो । लिचेटमा धेरै किसिमका गाह्रौं धातु पनि मिसिन्छन् । साइट डिजाइन गरेकोभन्दा बढी मात्रामा लिचेट निस्कँदा भूमिगत जलसतहमा पुग्ने जोखिम बढेको छ । । लिचेटमा अनुसन्धान गरेका सहप्राध्यापक डंगोलले भने, डिजाइन गरेको भन्दा पनि बढी लिचेट आयो भने त्यसले अवस्था भयावह हुन्छ । अझ अस्पतालको फोहोर पनि एकै ठाउँमा मिसिन्छ भने रोगको खतरा बढ्छ । कामपाका इन्जिनियर सरकारदीप श्रेष्ठले बन्चरेडाँडामा तह लगाइने फोहोरमध्ये दैनिक आधाजसो काठमाडौंको हुने बताए । दैनिक १५ सय टन जति हुन्छ त्यसको आधा जति काठमाडौं महानगरको हुन्छ, उनले भने । बन्चरेडाँडा ल्यान्डफिल साइटको क्षेत्रफल १७ सय ९२ रोपनी भनिए पनि जमिनको सिमाना प्रस्ट छैन । यस्तै, सिसडोल र आलेटार गरेर ४ सय ३२ रोपनी जग्गा सहरी विकास मन्त्रालयको नाममा छ । तर कुन कुन क्षेत्र पर्छन् भन्नेबारे तारघेरा छैन । सरकारले बन्चरेडाँडाका लागि भनेर निजी ७ सय रोपनी जग्गा खरिदसमेत गरेको छ । एक अर्बभन्दा बढी लगानी खर्चिएको ल्यान्डफिल साइट गत वर्ष निर्माण सम्पन्न नहुँदै सहरी विकास मन्त्रालयले व्यवस्थापनको जिम्मा काठमाडौं महानगरपालिकालाई दिएको थियो । झिँगा नियन्त्रणका लागि औषधि एवं कीटनाशकहरू छर्ने र स्थानीयवासीलाई वितरण गर्ने काम भइरहेको श्रेष्ठले बताए । झिँगा नियन्त्रणका लागि स्प्रे दिएका छौं । विषादीको मात्रा बढाएका छौं, उनले भने । स्थानीयवासीका लागि कामपाले प्रतिपरिवार ३५ सय रुपैयाँको दरले वार्षिक १ लाख रुपैयाँसम्मको निःशुल्क स्वास्थ्य बिमा गरिएको उनले बताए । काठमाडौं महानगरपालिकाले प्रभावित क्षेत्रमा वार्षिक १० देखि १२ करोड रुपैयाँ खर्च गरिरहेको छ, इन्जिनियर श्रेष्ठले भने । २१ पालिकाको विसर्जनस्थल बन्चरेडाँडा ल्यान्डफिल साइटमा अहिले काठमाडौं उपत्यकाका १७ वटा स्थानीय तह, काभ्रेका मन्डनदेउपुर र बनेपाको फोहोर विसर्जन हुँदै आएको छ । धादिङको धुनीबेंसी र नुवाकोटको ककनी गाउँपालिकाले पनि यहीँ फोहोर तह लगाउँछन् । दैनिक १८० देखि २ सय टिपर फोहोर विसर्जन हुने गरेको महानगरका इन्जिनियर सरकारदीप श्रेष्ठले जानकारी दिए । हरेक टिपरले ७ टनसम्म फोहोर बोक्ने गरेका छन् । विसर्जन हुने फोहोरमध्ये ९० प्रतिशत निजी क्षेत्रले उठाउँदै आएको फोहोरमैला व्यवसायी संघका महासचिव मित्रप्रसाद घिमिरेले बताए । १० प्रतिशतमात्रै फोहोर स्थानीय तह आफैंले व्यवस्थापन गर्दै आएका छन् । काठमाडौं महानगर क्षेत्रबाट दैनिक ७ टन फोहोर निस्कन्छ, जसमा ६ सय टन निजी क्षेत्रले उठाउने गरेको छ । संकलित फोहोरमध्ये निजी क्षेत्रले औसतमा १० प्रतिशत घटाएर ल्यान्डफिल साइट लैजाने गरेको छ । जग्गा अभावका कारण फोहोर प्रशोधन व्यवस्थापन हुन नसकेको उनले बताए । फोहोर सोझै मिल्काउन लैजानुअघि वर्गीकरण गर्नु हितकर हुन्छ । वर्गीकरण गर्दा पुनः प्रयोगका वस्तु निस्कन्छन्, जसबाट दरिलो आम्दानी गर्न सकिन्छ । उपत्यकाका पालिकामध्ये काठमाडौं र ललितपुर महानगरपालिकाले मात्रै ट्रान्सफर स्टेसन बनाएका छन् । जहाँबाट जाने फोहोरमा पुनः प्रयोगमा आउने वस्तु छुट्याइएका हुन्छन् । अरू धेरैजसोले वर्गीकरण नगरी फोहोर सिधै बन्चरेडाँडामा पुर्याउँछन् । फोहोर व्यवस्थापनमा संलग्न निजी क्षेत्र फर्महरूमध्ये ७ वटाको ट्रान्सफर स्टेसन छ । नेप्सेम्याक सेवा प्रालिले सानेपा, चाबहिल, स्वयम्भू र भक्तपुरको राधेराधे गरेर ४ स्थानमा, परिवर्तन सेवा प्रालिले चाबहिल र क्षेत्रपाटीको ढल्कु र धापाखेलमा सिर्जन सेवा प्रालिले ट्रान्सफर स्टेसन राखेका छन् । अनौपचारिक रूपमा केही निजी कम्पनीले नदी किनारमा पनि फोहोरलाई वर्गीकरण गर्ने गरेका छन् । आलोकनगर, कालमोचन घाट, सेतो पुल, चाबहिलमा केही निजी कम्पनीहरूले सडक किनारलाई नै अस्थायी ट्रान्सफर स्टेसन बनाएका छन् । सामान्यतः ट्रान्सफर स्टेसनबाट पुनः प्रयोग र मूल्य नभएका वस्तु ल्यान्डफिल साइटका लागि छुट्याएर पठाइन्छ । फोहोरलाई वर्गीकरण गरेर त्यसबाट आम्दानी लिन पनि सकिन्छ । ट्रान्सफर स्टेसनमा राखेका कम्पनीले मासिक लाखौं कमाउने गर्छन् । परिवर्तन सेवा प्रालिले सञ्चालन गरेका दुईवटा ट्रान्सफर स्टेसनबाट पुनः प्रयोग गर्न मिल्ने फोहोरबाट मात्रै मासिक ४ लाख रुपैयाँ आम्दानी हुने गर्छ । घिमिरे भन्छन्, हामीले संकलन गरेको फोहोरलाई २० प्रतिशत घटाउँदा मात्रै ४ लाख आम्दानी हुन्छ । सरकारले राम्रोसँग नीति र कार्यक्रम ल्याउने हो भने धेरैजना व्यवसायी रिसाइकलतिर आकर्षित हुन्छन् । कामपाले गत वर्ष फोहोरलाई स्रोतमा नै वर्गीकरण गर्ने योजना ल्याएको थियो । तर, सफल भएन । पर्याप्त तयारीबिना नै योजना ल्याउँदा फोहोरको वर्गीकरण हुन पाएन । कुहिने फोहोरलाई मल बनाउँदा लाग्ने खर्च धेरै भएकाले व्यवसायीहरूको आकर्षण कम छ । उत्पादिन फोहोरमध्ये ६५ प्रतिशत कुहिने हुने गरेको छ । एक किलो मल बनाउन २६ रुपैयाँ खर्च हुन्छ । तर व्यवसायीले २० रुपैयाँ प्रतिकेजी बेच्नुपर्ने बाध्यता रहेको घिमिरेले सुनाए । एक त मल बनाउने जमिन पनि भएन त्यसमाथि एक किलोमा ६ रुपैयाँ घाटा हुन्छ । मल बनाउन उपयुक्त व्यवसाय नभएपछि चासो हुने नै भएन, उनले भने, १४ सय टनमा ८ टन कुहिने फोहोर हुन्छ, त्यसबाट दैनिक २ सय ५० टन मल बनाउन सकिन्छ । त्यो मल कहाँ खपत गर्ने र कसले खरिद गरिदिने ? यस्तै, यहाँ उत्पादित हुने फोहोरमध्ये प्लास्टिकजन्य १०, टेक्सटाइल ३, सिसाजन्य ४, कागजात ५, फलामजन्य ३ र अन्य फोहोर १० प्रतिशत हुने गरेका छन् । फोहोर आउने कपडा पुनः प्रयोग हुँदै आएको थियो तर चीनबाट आयातित फोम त्यो भन्दा सस्तो पर्न थालेपछि कपडा टेक्सटाइल प्रशोधन रोकिएको छ । प्लास्टिक, सिसा, कागज र फलाम पुनः काम लाग्छ । निजी क्षेत्रले हाल फोहोर उठाएबापत मासिक करोडौं रुपैयाँ शुल्क उठाउने गरेका छन् । एउटा घरबाट न्यूनतम ४ सय लिन्छन् । सपिङ कम्प्लेक्सको अझ धेरै शुल्क छ । निजी क्षेत्रले करिब ७ लाख घरबाट फोहोर उठाउने गर्छ । काठमाडौंमा मात्रै २ लाख घरधुरीबाट फोहोर उठाएबापत मासिक शुल्क ८ करोड रुपैयाँ उठाउँछन् । एकातिर शुल्क उठाइन्छ, अर्कातिर बन्चरेडाँडाको व्यवस्थापनमा भने खर्च नै नगरे जस्तो भद्रगोल देखिएको छ । कामपा प्रवक्ता नवीन मानन्धर फोहोरलाई वर्गीकरण गरेर तह लगाउन महानगर सकारात्मक रहेको दाबी गर्छन् । हामी जिरो ल्यान्डफिल साइट कन्सेप्टमा चल्दै छौं । यो वर्षभित्र हामी बन्चरेडाँडामा ५ प्रतिशत मात्रै फोहोर लैजाने तयारीमा छौं, उनले भने ।"
कला बिकाउने शैली,"(काठमाडौं) गर्मीले छटपटिएको मान्छेले पंखा किन्छ, कि चित्र ? दुईमत छैन, मध्यम आर्थिक अवस्था भएको व्यक्तिले त पंखा नै किन्छ । तर, भारतीय चित्रकार प्रवीन कर्मकार भने पंखा र चित्र दुवै बिकाउन चाहन्छन् । कसरी ? प्रवीन भन्छन्, कुरा साधारण छ π पंखामा नै पेन्टिङ क्रियट गर्ने । जसले एकातिर कलाको महत्त्व बढ्छ, अनि अर्कोतिर वस्तुको आवरण युनिक हुन्छ । प्रवीनका अनुसार कलाकारमा दुई कला हुनैपर्छ । एउटा कला बनाउने अर्को, कला बिकाउने । कला र व्यापारी संयोजन हुन सके मात्रै कला जीवित हुन सक्ने उनको तर्क छ । शनिबार काठमाडौं आइपुगेका उनले नेपाली कलाकारमाझ कलाको अर्थतन्त्र बलियो बनाउने अनुभव सुनाएका हुन् । कलाकारको रोजगार सिर्जना गर्ने हेतुले केही वर्षदेखि भारत र बंगलादेशका युवा कलाकार मिलेर इन आर्ट वर्ल्ड संस्था बनाए । भारतका फाउन्डर प्रवीनले नेपालमा समेत कला र व्यापारको संयोजन जरुरी ठाने । फलस्वरूप कलाकार अनिता भट्टराई इन आर्ट वर्ल्ड को नेपाल प्रतिनिधिका रूपमा छनोट भइन् । आलोकनगरस्थित आकार आर्ट सेन्टरले प्रवीनको कला अनुभवसहित नेपाली कलाकारमाझ कला कार्यशाला गराएको थियो । जसमा कलाकार प्रवीनले वाटर कलरमा माध्यम अपनाएर चित्र कोरेका थिए । प्रवीनका अनुसार विश्वभरिकै कलाकारको साझा समस्या भनेकै रोजीरोटीकै हो । कलाकारले मात्रै कला सिर्जना गरेर बाँच्छु भन्ने स्थिति छैन । चित्र कसले किन्ने ? चित्रको व्यापार बजारसँग साइनो कसरी गाँस्ने ? यी चरणमा अबका कलाकार पुस्ताले नसोची हुँदैन । कला मध्यम वर्गको घरसम्म पुर्याउन जरुरी छ, उनी भन्छन्, हाम्रो विश्वविद्यालयको पढाइ पनि त्यस्तै छ, डिग्री लिन सिकायौं, कलाको बजारीकरण गर्न सिकाएनौं । प्रवीनका अनुसार नेपाल पर्यटीय दृष्टिले सुन्दर छ । तर, यी सुन्दरताको प्रवर्द्धन गर्ने माध्यम कला हो । चित्र हो । ललितकला भने कतै हराए जस्तो लागेको उनले बताए । पशुपतिनाथको फोटोभन्दा विदेशी पर्यटक चित्र किन्न रुचाउँछ, उनी भन्छन्, यहाँका कलाकारले त्यतातिर खासै ध्यान दिएका छैनन् । हेर्दा सानो कुरा लाग्ने भए पनि यो कला बजारका ठूलो आधार हो । कार्यशालामा सहभागी प्रमिला परियार, महेश आचार्य, विभूषण ताम्राकार, जया शर्मा, सरुना श्रेष्ठ, गौरभ रत्न बज्राचार्य, श्यामसुन्दर यादव, किशोर नकर्मी, सुदर्शन शाक्य, शिवांगी राणा तिमल्सिना गरी १० कलाकारले चित्र बनाए । नेपाली कलाकारको कला मजाले नियालेका प्रवीनले उनीहरूको कार्यशैलीप्रति प्रभावित भएको बताए । नेपाली कलाकारमा फराकिलो कला दृष्टिकोण रहेको उनको भनाइ छ । त्यस्तै, सांस्कृतिक रूपले धनी नेपाली समाजको झलक कलाकारमा प्रशस्त भेटेको प्रवीन बताउँछन् । अन्तर्राष्ट्रिय कला जगत्मा नेपाली कलाकारको भविष्य उज्ज्वल रहेको बताउँछन् उनी । त्यसैले त उनले संस्थामार्फत डिजिटल ग्यालरी बनाउने, कला विश्वविद्यालय खोल्ने र सबै कलाकारको साझा थलोका रूपमा संस्थाको शाखा विस्तार गर्दै लैजाने योजना अघि सारेका छन् । विश्वव्यापीकरणले बजार फराकिलो भएको छ । त्यसैले थुप्रै आर्ट गुगल ग्यालरीबाटै बेच्ने गरेको अनुभव छ उनको । ग्यालरीमा सबै देशका कला समेटेर एक्प्लोर गर्दै छौं, उनी भन्छन् । कार्यशालामा सहभागी कलाकार जया शर्माका अनुसार नेपाली कलाकार अन्तर्राष्ट्रिय प्लेटफर्मको खोजी गरिरहेको हुन्छ । उनीहरूका सिर्जनाको महत्त्व बुझ्ने र बुझाउने थलोको अभाव छ । त्यसैले यस्ता अन्तर्राष्ट्रियस्तरका आर्ट नेटवर्किङले कलाको हित हुने उनको बुझाइ छ । कार्यशालामा उनले फेक थिममा चित्र बनाइन् । एक्रेलिक माध्यम प्रयोग गरेकी उनको चित्रमा प्लास्टिकको फूल रोपेर वास्तविक फूलको अपेक्षा गर्ने फेक आचरणको व्यंग्य देखिन्छ । कलाकार किशोर नकर्मीको कलामा शान्तिको अपिल पाइन्छ । ग्यालरीभन्दा पर रहेको पीपलको रूखमुनि बसेर उनले प्रत्यक्ष चित्र कोरे । नकर्मीले अशान्त गौतम बुद्धको भाव झल्किने आकृति उतारे । आकृतिमा पीपलका पातसमेत क्यानभासमा प्रतिबिम्ब बनाएका थिए । युवाहरू भविष्यको चिन्ताले अशान्त छन्, उनी भन्छन्, युवा बाँच्न चाहन्छन् । अक्सिजन चाहन्छन् भन्दै पीपलको पातमार्फत संकेत गरेको हुँ । कलाकार श्याम सुन्दर यादवचाहिँ आधुनिक मिथिला आकृति कोर्न मन पराउँछन् । उनको कला प्याट्रन नै यही हो । मिथिलाको मौलिकतामा आधुनिकता मिसाएरै उनी अरूभन्दा पृथक् बन्न खोजेका हुन् । यद्यपि उनी चित्रमा थिम महत्त्वपूर्ण मान्दैनन् । मेरा चित्रमा कथा हुँदैनन्, उनी भन्छिन्, टेक्निक र फर्ममा चित्र कोर्न रुचाउँछु । नेपालमा चित्र बेचेर बाँच्ने आधार थुप्रै छन् । व्यापारी र निजी क्षेत्रले कलाको महत्त्व बुझ्न सके कलाकार भोकै बस्नु नपर्ने उनको अनुभव छ । त्यस्तै, चित्रकार प्रमिला परियार चित्र सिकाएर जीविकोपार्जन गरेकी छन् । यद्यपि व्यापारको स्पेस फराकिलो बनाउन कलाकारले भरपूर मिहिनेत गर्नुपर्ने उनको बुझाइ छ । भर्चुअल र फिजिकल दुवै माध्यम अपनाएर आर्ट एक्प्लोर्स गरेकी छु, उनले भनिन् । इन आर्ट वर्ल्ड की नेपाल प्रतिनिधि अनिताले भने कलाकारको क्षेत्र फराकिलो बनाउन अन्तर्राष्ट्रिय सम्मेलन हुन जरुरी रहेको बताइन् । उनले छिट्टै नै अन्तर्राष्ट्रिय कला सम्मेलन गर्ने योजना सुनाइन् । इन आर्ट वर्ल्ड मा सबै माध्यम अपनाएर कला सिर्जना गर्ने कलाकारको साझा चौतारी बनाउने उनको उद्देश्य छ । उनी भन्छिन्, कला पस्कने जुनसुकै माध्यमका कलाकारले कला बेचेरै जीविकोपार्जन गराउने आधार बनाउने हाम्रो कोसिस हो ।"
बर्खे भेलमा र्याफ्टिङ,"(सिन्धुपाल्चोक)साहसिक जलयात्राका लागि विश्वमै चिनिएका नदीनालामा उत्कृष्टमध्येमा पर्छन् भोटेकोशी र सुनकोशी नदी । साउने झरीसँगै उर्लिएका यी नदी धमिला र उस्तै डरलाग्दा छन् । नदी वरपर रोपाइँको चटारो उस्तै छ । तर यस्तो मौसममा पनि र्याफ्टिङ गर्न आउने पर्यटकको संख्या सिजनमा जस्तै देख्दा स्थानीय भने अचम्मित छन् । सुनकोशी बगरछेउमा रंगीन बिजुली बत्तीले सजिएका रिसोर्ट र होटलमा पर्यटक भरिँदा सुकुटे आफ्नै गुलजारमा मस्त छ । नेपाल एसोसिएसन अफ र्याफ्टिङ एजेन्सिज (नारा) का महासचिव तथा पर्यटन व्यवसायी नारायण श्रेष्ठका अनुसार र्याफ्टिङ गर्न आउने पर्यटकको संख्या बर्खायाममा पनि उस्तै रहेकाले अधिकांश रिसोर्ट भरिभराउ छन् । सुकुटेभर दैनिक तीन सयभन्दा बढी आन्तरिक र बाह्य पर्यटक र्याफ्टिङका लागि भनेर आइरहेका छन् । सबै रिसोर्ट होटल व्यस्त छन्, उनले भने । सिजनमा यहाँ मासिक सरदर दस हजारले र्याफ्टिङ गर्ने गर्छन् । तर साहसिक खेल भएकाले बाढीमा पनि खेल्न सकिने उनको भनाइ छ । प्रत्येक र्याफ्टिङ टिममा पर्यटकबाहेक दुई कायाक र एक रिभर गाइड हुन्छन् । बाढीले बगाएर ल्याएको र नदीमा डुबेका शव निकाल्न दक्ष रिभर गाइड प्रयोग हुने उनको भनाइ छ । यसअघि बालुवा तस्कर र क्रसरको जथाभावी दोहनले नदी धमिलो र धार बदलिएपछि धेरै पटक पर्यटक र्याफ्टिङ मा केही सुस्तता आएको थियो । तर, अहिले नदीमा पहिलेजस्तो दोहन नभएका कारणले पनि सुनकोशी आफ्नै लयमा देखिन्छ । बर्खा समयमा पनि एडभेन्चर र्याफ्टिङ को सिजन नभए पनि यतिबेला पर्यटकको संख्या दिनहुँ झनै बढ्ने अनुमान गरिएको छ । र्याफ्टिङ को लोभले दैनिक एक रिसोर्टमा न्यूनतम ५० आन्तरिक र २० बाह्य पर्यटक आउने गरेका छन् भने र्याफ्टिङ, क्यानोनिङ एडभेन्जरको मनोरञ्जन गर्न सिन्धुपाल्चोकमा सातामा दुई हजारसम्म पर्यटक भित्रिने गरेका श्रेष्ठले बताए । वार्षिक करिब ६० हजार स्वदेशी र २० हजार विदेशी पर्यटक आउने गरेका छन् । यीमध्ये धेरैजसोले जलयात्राको आनन्द लिन्छन् । साहसिक जलयात्रा र रिसोर्टमा अप्रत्यक्षप्रत्यक्ष दैनिक ११ सयले रोजगारी पाइरहेको पुराना पर्यटन व्यवसायी महेन्द्रसिंह थापा बताउँछन् । राजधानीदेखि युरोप, अमेरिकाजस्ता बाह्य मुलुकबाट आउने पर्यटकको लक्ष्य सुनकोशीमा र्याफ्टिङ गर्ने लक्ष्य हुने गरेको छ । यसबाहेक माउन्टेन बाकइकिङदेखि बन्जी जम्प पनि पर्यटकका लागि आकर्षण बनेका छन्, थापाले भने । थापाका अनुसार र्याफ्टिङ गर्नकै लागि विदेशी पर्यटकले बाह्रबिसेदेखि दोलालघाटसम्मका लागि ७५ अमेरिकी डलर खर्चन्छन् । जसमा यो वर्ष २५ विदेशी टिमले सुनकोशीमा लामो दूरीको र्याफ्टिङ गरे । बाह्रबिसेदेखि धरान बराहक्षेत्रसम्म १० दिनको र्याफ्टिङ ट्रिपका लागि १५ सयदेखि सात हजार डलरसम्म शुल्क तोकिएको छ । आन्तरिक पर्यटकले १५ सय तिरेर छोटो दूरीको मात्रै र्याफ्टिङ गर्छन् । तर सुकुटेमा प्याराग्लाइडिङ, क्यानोनिङ, काइकिङ, साइक्लिङ, जंगल सफारी, लाइभ कन्सर्टजस्ता सुविधा छन्, उनले भने ।"
सेनामा भोगेको युद्धको अनुभव फिल्ममा,"लन्डन (कास) ब्रिटिस आर्मीमा २४ वर्ष काम गरेपछि पूर्वगोर्खा निकेश लिम्बूले नजिकबाट लडाइँको अनुभूति गरे । जागिरका क्रममा उनी अफगानिस्तान, सियरालियोन, बोस्नियालगायतका देशमा फ्रन्टलाइन खटिए । युद्धमा सहभागी हुन नपरे हुन्थ्यो भन्ने इच्छा भए पनि जागिरका क्रममा त्यो टरेन । तर आफ्नो त्यही अनुभव समेटेर उनले सर्ट फिल्म बनाएका छन्, अ सोल्जर । निकेशका अनुसार १० मिनेट ३० सेकेन्ड लामो फिल्म सत्य घटनामा आधारित हो । युद्ध मैदानमा धेरै सैनिक र तिनका परिवारले भोगेको कथा हो अ सोल्जर । फिल्मका मुख्य पात्र ब्रिटिस आर्मीमै काम गरेका सैनिक हुन् भने महिला पात्र तिनै सैनिककी श्रीमती । युद्ध मैदानमा होमिएका एक सिपाही श्रीमती गर्भवती हुँदासमेत आफ्नो कर्तव्य र जिम्मेवारी पूरा गर्न दृढ रहेको कथा देखाइएको छ फिल्ममा । निकेशकै लेखन रहेको अ सोल्जर का निर्माता ज्ञानेन्द्र राउत हुन् । निकेश यसअघि हँसिया, रातोघर, ब्लाइन्ड रक्स लगायतका फिल्म निर्माणमा समेत संलग्न थिए । उनको निर्माण रहेको फिल्म हृदय भरी छिट्टै प्रदर्शनमा आउँदै छ ।"
फोर्डको पहिलो कार बिक्री,सन् १९०३ मा आजकै दिन (जुलाई २३) मा अमेरिकी मोटर कम्पनी फोर्डले पहिलो कार बिक्री गरेको थियो । फोर्ड मोडल ए नाम दिइएको कार अमेरिकाको सिकागोस्थित डेन्टिस्ट अर्नेस्ट फेनिङलाई बिक्री गरिएको थियो । १९०३ को जुनमा हेनरी फोर्डले अन्य ११ जना लगानीकर्तासँग मिलेर अमेरिकाको मिसिगनमा कम्पनी स्थापना गरेका हुन् । १९०४ को अन्त्यसम्म झन्डै दुई हजार कार उत्पादन गरेको थियो । १२ जना लगानीकर्ताले २८ हजार अमेरिकी डलरमा सुरु गरेको कम्पनीले १९०३ को अक्टोबरसम्म ३७ हजार नाफा कमाइसकेको थियो । १९०४ को अन्त्यमा कम्पनीले दोस्रो मोडल फोर्ड मोडल सी उत्पादन सुरु गरेको थियो । १९०८ को अक्टोबरदेखि बिक्री सुरु गरिएको मोडल टी का कार १९२७ सम्ममा डेढ करोडभन्दा बढी बिक्री भएका थिए । फोर्ड हाल विश्वकै पाँचौं ठूलो कार निर्माण कम्पनी हो ।
निर्वाचन प्रणाली संशोधन गर्न कांग्रेसमा दबाब,"(काठमाडौं)कांग्रेस नेताहरूले संविधान संशोधन गरेर मिश्रित निर्वाचन प्रणालीलाई परिवर्तन गर्नुपर्नेमा जोड दिएका छन् । साउन २ देखि जारी कांग्रेस केन्द्रीय कार्यसमिति बैठकमा सदस्यहरूले अहिलेको मिश्रित निर्वाचन प्रणालीले स्थिर सरकार नदिने जनाउँदै त्यसलाई हटाउनुपर्ने बताएका हुन् । संविधान निर्माणको अगुवाइ कांग्रेसले गरेको उल्लेख गर्दै उनीहरूले संशोधनको अगुवाइ पनि कांग्रेसले नै लिनुपर्ने धारणा राखेका छन् । प्रतिनिधिसभालाई पूर्ण प्रत्यक्ष बनाउनुपर्ने भन्दै समानुपातिक समावेशीका लागि कांग्रेस केन्द्रीय सदस्यहरूले दुई विकल्प अघि सारेका छन् । केही सदस्यले राष्ट्रिय सभालाई समानुपातिक समावेशी सभामा रूपान्तरण गर्नुपर्ने प्रस्ताव गरेका छन् । कतिपयले भने प्रत्यक्ष निर्वाचन क्षेत्र छुट्याएरै समानुपातिक समावेशी बनाउन सकिने तर्क अघि सारेका छन् । अहिले प्रतिनिधिसभामा प्रत्यक्षतर्फ ६० प्रतिशत अर्थात् १ सय ६५ र समानुपातिक समावेशीतर्फ ४० प्रतिशत अर्थात् १ सय १० सांसद निर्वाचित हुने संवैधानिक व्यवस्था छ । ३३ प्रतिशत महिलाको अनिवार्य प्रतिनिधित्वको व्यवस्था पनि संविधानमा छ । कांग्रेस केन्द्रीय सदस्य प्रदीप पौडेलले प्रतिनिधिसभा र प्रदेशसभा दुवैलाई प्रत्यक्ष निर्वाचितको मात्रै संस्था बनाइनुपर्ने प्रस्ताव अघि सारेका छन् । केन्द्रीय कार्यसमिति बैठकमा शुक्रबार यस्तो प्रस्ताव गर्दै प्रत्यक्षलाई समानुपातिक समावेशी बनाउने गरी २ सय १ निर्वाचन क्षेत्र बनाइनुपर्ने बताए । ३५ सदस्यीय राष्ट्रिय सभा बनाइनुपर्ने जसमा प्रदेशबाट ३ जनाका दरले निर्वाचित हुने गरी २१ जना, विभिन्न वर्ग र समुदायको प्रतिनधित्व हुने गरी ९ जना र विज्ञ समूहबाट ५ जनाको प्रतिनिधित्व गर्नुपर्ने उनको प्रस्ताव छ । अहिलेको निर्वाचन प्रणालीले कहिल्यै कसैको बहुमत पुग्न निकै कठिन छ, यसले निरन्तर राजनीतिक अस्थिरता मात्रै बढाएको छ । यसरी देशको विकास हुन सक्दैन, केन्द्रीय सदस्य पौडेलले भने, त्यसैले सबै सदस्यको निर्वाचन प्रत्यक्ष प्रणालीबाट गर्ने र त्यसैमा सबैको प्रतिनिधित्व हुने व्यवस्था गरिनुपर्छ । उनले प्रदेशमा पनि समानुपातिक प्रणाली हटाएर प्रत्यक्षबाटै समावेशी प्रतिनिधित्व गराउनुपर्ने बताएका छन् । पौडेलले आफ्नै पार्टी कांग्रेसमा पनि सभापतिसहित पदाधिकारी सदस्यहरूबाट प्रत्यक्ष निर्वाचित हुनुपर्ने व्यवस्था गर्न माग गरेका छन् । कांग्रेस नेता ज्ञानेन्द्रबहादुर कार्कीले मिश्रित निर्वाचित प्रणाली संशोधन नगर्ने हो भने देशले कहिल्यै समृद्धि हासिल नगर्ने धारणा राखे । प्रतिनिधिसभालाई निर्वाचित प्रतिनिधिको थलो र राष्ट्रिय सभालाई पूर्ण समावेशी बनाउनुपर्छ । यसमा राष्ट्रिय सहमति कायम गर्न सभापतिज्यूले नेतृत्व लिनुहोस्, उनले भने, संविधान संशोधन गरेनौं र यही प्रणाली कायम राख्यौं भने सरकारमा स्थिरता कहिल्यै आउँदैन । कांग्रेसमा जोडदार उठेको मुद्दामध्ये निर्वाचनमा गठबन्धन गर्न हुन्न भन्ने विषय पनि छ । कांग्रेसका मतदातालाई कहिले हँसिया हथौडामा, कहिले हलोमा भोट हाल्न लगाउँदा पार्टीको मूल्यमान्यता र वैचारिक धार कमजोर भएको बुझाइ अधिकांश सदस्यको छ । गठबन्धनका कारणले अवसर खोसिएको भन्दै कार्यकर्ता पंक्तिमा ठूलो असन्तुष्टि छ । प्रमुख प्रतिपक्ष एमालेभित्र पनि मिश्रित प्रणाली परिवर्तन गर्नुपर्छ भन्ने आवाज घनिभूत छ । कांग्रेस र एमाले मिल्दा संविधान संशोधनका लागि आवश्यक पर्ने दुई तिहाइ संख्या जुटाउन सकिने कांग्रेस नेताहरू बताउँछन् । निर्वाचनमा गठबन्धन नगर्ने र संविधानबाट मिश्रित निर्वाचन प्रणाली पनि संशोधन नगर्ने हो भने कांग्रेस कहिल्यै सत्तामा नपुग्ने तर्क एकथरी केन्द्रीय सदस्यको छ । केन्द्रीय सदस्य पुष्पा भुसालले गठबन्धन नगर्ने हो भने प्रत्यक्षलाई नै समानुपातिक समावेशी बनाउने गरी निर्वाचन प्रणाली परिवर्तन गर्नुपर्ने बताइन् । निर्वाचन प्रणाली प्रत्यक्षतर्फ लैजानुपर्छ । ३३ प्रतिशत महिला, दलित समुदायबाट प्रतिनिधित्व सुनिश्चित गर्न प्रत्यक्षको कोटा तोकिनुपर्छ, उनले भनिन्, यही मिश्रित निर्वाचन प्रणाली राख्ने तर गठबन्धनको विरोध गर्ने कुरा भने सम्भव हुन्न । पूर्वमहामन्त्री प्रकाशमान सिंहले निर्वाचन प्रणालीका विषयमा गम्भीर रूपमा छलफल गर्नुपर्ने बताए । केन्द्रीय सदस्य आरजु राणा देउवाले समानुपातिक सांसदलाई लिएर धेरै टिकाटिप्पणी हुने गरेकाले महिला, दलितको प्रतिनिधित्व सुनिश्चित गरेर प्रत्यक्षलाई समावेशी बनाउँदा राम्रो हुने बताइन् । ३३ प्रतिशत महिला उठाउनुपर्छ । त्यसमा पार्टीको योजना के हो ? महिला मात्रै उम्मेदवार बन्ने निर्वाचन क्षेत्र तोक्न सकिन्छ । त्यस्तै दलितको पनि राख्न सकिन्छ, उनले भनिन्, कांग्रेसले यस्तो प्रस्ताव गरेर अघि बढे अरू पार्टी पनि लाइनमा आउँछन् । संविधान निर्माणको अभिभावक भएकाले नाताले कांग्रेस सभापति शेरबहादुर देउवाले संविधान संशोधनको नेतृत्व लिनुपर्ने अर्का केन्द्रीय सदस्य गोविन्द भट्टराईले बताए । संविधानले स्थायी सरकार बनाउन दिँदैन । यस्तो निर्वाचन प्रणाली राखेर हामीले कहिल्यै मुलुकलाई अघि बढाउन सक्दैनौं । राजनीतिक स्थायित्वका लागि निर्वाचन प्रणाली संशोधन गर्नुपर्छ, उनले भने, समानुपातिकलाई प्रत्यक्षतर्फ नै लैजाने कि समानुपातिकको केही सिट घटाएर राष्ट्रिय सभामा लैजाने भन्ने कुरा समझदारी गर्न सकिन्छ । यसको नेतृत्व कांग्रेसले गरोस् ।कांग्रेस सभापति देउवा पनि मिश्रित निर्वाचन प्रणाली संशोधन गर्नुपर्ने पक्षमा छन् । उनले केही समयअघि भक्तपुर कांग्रेसको सम्मेलनमा राष्ट्रिय सभालाई समानुपातिक र प्रतिनिधिसभालाई प्रत्यक्षतर्फको मात्रै सदन बनाउने गरी संविधान संशोधन हुनुपर्ने धारणा राखेका थिए । यो निर्वाचन प्रणाली चल्दैन भन्ने सबै पार्टीलाई लागेको छ । कांग्रेस सभापति देउवाले आँट गरेर प्रस्ताव अघि बढाउने हो भने प्रमुख प्रतिपक्षसहितका दलसमेत तयार हुन्छन्, कांग्रेसका एक पदाधिकारीले भने, निर्वाचन प्रणाली संशोधन गर्दा अरू मुद्दामा पनि प्रवेश गर्न सक्छन् । कांग्रेस बैठकमा कतिपय सदस्यले धर्मनिरपेक्षता हटाएर धार्मिक स्वतन्त्रता राखिनुपर्ने बहस पनि प्रवेश गराएका छन् । केन्द्रीय सदस्य पौडेलले एउटै व्यक्ति राज्यशक्तिको केन्द्रमा रहिरहने परम्परा पनि संविधान संशोधनबाटै हटाउनुपर्ने प्रस्ताव अघि सारेका छन् । प्रधानमन्त्री, मुख्यमन्त्री, प्रदेश मन्त्रीमा एउटा व्यक्तिले दुई पटकभन्दा बढी अवसर नपाउने व्यवस्था संविधानमै हुनुपर्ने उनको प्रस्ताव छ । उनले संघको निर्वाचनमा एउटा व्यक्तिले चार पटकभन्दा बढी टिकट नपाउने व्यवस्था पार्टी विधानमा राख्नसमेत जोड दिएका छन् । अन्य राजनीतिक दलभित्र पनि मिश्रित निर्वाचन प्रणालीलाई हटाउनुपर्ने तर्क उठिरहेका बेला कांग्रेसले त्यसको अगुवाइ लिनुपर्ने अधिकांश सदस्यहरूको छ । निर्वाचनमा गठबन्धन नगर्ने र संविधानबाट मिश्रित निर्वाचन प्रणाली पनि संशोधन नगर्ने हो भने कांग्रेस कहिल्यै सत्तामा नपुग्ने तर्क एकथरी केन्द्रीय सदस्यको छ । गठबन्धन गरेर निर्वाचनमा जाँदा पार्टीको वैचारिक मूल्यमान्यता र संगठनको आधार कमजोर भएको उनीहरूको भनाइ छ । अबको निर्वाचनमा गठबन्धन गर्नै नहुने उनीहरूको भनाइ छ । यस्तो दबाब दिनेहरूमा संस्थापन र संस्थापनइतर दुवै पक्षका नेता छन् ।"
कुवेत उड्न रोकिएकालाई क्षतिपूर्ति दिनू,"(काठमाडौं)राष्ट्रिय मानवअधिकार आयोगले संस्थागत श्रम स्वीकृति लिएर पनि कुवेत जान रोकिएका एक सय १७ नेपालीलाई अध्यागमन विभागले क्षतिपूर्ति दिनुपर्ने बताएको छ । आयोगले श्रमिकको अधिकारप्रति जिम्मेवार निकायहरू संवेदनशील हुन नसक्दा आप्रवासी कामदारको अधिकार उपभोग र प्रचलनमा अवरोध हुन पुगेको जनाएको छ ।कुवेतको भिसा नीतिबारे जानकारी नलिई त्रिभुवन विमानस्थलस्थित अध्यागमन कार्यालयले असार २८ मा एकै दिन १ सय १७ जनालाई प्रस्थान अनुमति नदिई फिर्ता गरेको थियो । त्यसरी फिर्ता गर्दा टिकटबापत मात्रै झन्डै एक करोड रुपैयाँ गुमेको थियो भने कतिपयको भिसा अवधि समाप्त भएको छ । वैदेशिक रोजगारीमा जाने क्रममा अध्यागमन कार्यालयबाट रोक लगाएर फर्काइएका कामदारको आर्थिक क्षतिको आकलन गरी क्षतिपूर्तिको व्यवस्था गर्न अनुरोध गर्दछ, आयोगद्वारा जारी विज्ञप्तिमा भनिएको छ ।वैदेशिक रोजगार विभागले पनि रोकिएका युवालाई अध्यागमनले क्षतिपूर्ति दिनुपर्ने अडान राखेको छ । एकै प्रकृतिका कागजातका आधारमा एउटै लटमा श्रम स्वीकृति लिई प्रस्थानका लागि एयरपोर्ट पुगेका व्यक्तिहरूमध्ये कसैलाई प्रस्थान अनुमति दिएको र कसैलाई नदिएको देखिएको छ, वैदेशिक रोजगार विभागका महानिर्देशक मदन दाहालले कान्तिपुरसँग भने, यो मामिलामा अध्यागमनको सिधा त्रुटि देखिएकाले पीडितले अध्यागमनबाट क्षतिपूर्ति पाउनुपर्छ ।जुन प्रकृतिको विद्युतीय भिसा लिएकालाई अध्यागमनले प्रस्थान दिइरहेको थियो, त्यही प्रकृतिको भिसा र करारपत्र बोकेका १ सय १७ जनाका लागि एकाएक प्रस्थान अनुमति रोकिएको हो । कुवेतस्थित नेपाली दूतावासका अनुसार भिसा अवधि भएका नेपालीलाई त्यहाँ प्रवेशका लागि अनुमति दिने नीति छ । गत जनवरीदेखि कुवेतले विद्युतीय भिसा जारी गर्न थालेपछि नेपाली दूतावासको पहलमा कुवेतको आन्तरिक मन्त्रालयले कुवेती दूतावासबाट भिसा स्वीकृति गर्नु नपर्ने व्यवस्था गरेको थियो ।कुवेतले विद्युतीय भिसा जारी गर्छ, त्यो भिसा लिएर कुवेती दूतावासमा जानुपर्ने नियम आयो, नेपालमा कुवेती दूतावास नभएपछि भिसा स्वीकृतिका लागि दिल्ली जानुपर्ने भयो, हामीले तुरुन्तै कुवेत सरकारसँग कुरा गरेर भिसा स्वीकृत गराउन दिल्ली जानु नपर्ने मिलायौं, कुवेतका लागि पूर्वराजदूत दुर्गाबहादुर भण्डारीले कान्तिपुरलाई भने, स्वीकृति नभएको भिसा नै बोकेर कुवेत जाने हो । त्यसलाई हेरेर कुवेतको अध्यागमनले प्रवेश दिन्छ । विद्युतीय भिसा जारी भएको पुसदेखि जेठ मसान्तसम्म म्यानपावरमार्फत प्रक्रिया पूरा गरेर १० हजार जना कुवेत पुगिसकेका छन् । तर अध्यागमनले असार २७ देखि भिसा स्वीकृति हुनुपर्ने अडान राखेपछि कुवेत जानेहरू रोकिन थालेका छन् ।अध्यागमनले रोक्नुको अर्को कारण भिसामा लेखिएको प्राइभेट सेक्टर वर्क भिसा पनि हो । अध्यागमनले यो प्रकृतिको भिसामा गएकालाई घरेलु श्रममा लगाउन सक्ने आशंका गरेको छ । जबकि कुवेतको विदेशी श्रमिक ल्याउन पाउने कानुनको दफा १७ र १८ मा प्राइभेट सेक्टर वर्क भिसा बारे छ । दफा १७ ले सार्वजनिक क्षेत्र र १८ ले निजी क्षेत्रका कम्पनीमा काम गर्ने श्रमिकलाई सम्बोधन गर्छ । घरेलु श्रममा जाने दफा २० अन्तर्गत पर्छन्, जसका लागि भिसामा प्रस्ट रूपमा घरेलु श्रमिक (डोमेस्टिक लेवर) भनेर लेखिएको हुन्छ । हामीले पहिला विद्युतीय भिसा नै हेरेर प्रस्थान अनुमति दिइरहेका थियौं, पछि भिसा जाँच गर्न वेबसाइट हेर्न थालेपछि भिसा स्वीकृति भएको देखिएन, श्रमिकलाई प्रस्थान दिन रोक्नुपर्यो, अध्यागमनका एक अधिकृतले भने ।"
दिगो विकासका लागि जलवायु वित्त,"सार्वजनिक सभासमारोहदेखि सरकारी तहसम्म, आन्तरिकदेखि अन्तर्राष्ट्रिय मञ्चसम्म मौसमी प्रवृत्तिका बारेमा चर्चापरिचर्चा भइरहेका हुन्छन् । जलवायु परिवर्तनसँग जोडेर पछिल्लो समय मौसमी घटनाक्रमबारे बारेमा बढी बहस हुन थालेका छन् । मनसुन ढिला आउँदा बढेको खडेरी समस्यादेखि त्यही कारण भएको जनजीवनमा असरसम्म नीति निर्माणकै तहमा चासो व्यक्त हुन थालेको छ । अहिले जसरी मौसमी बदलाव भइरहेको छ, यसबाट व्यक्तिगत तहमै प्रभाव परेको छ । सामान्य जनताको दैनिकीदेखि समग्र अर्थतन्त्र नै यसबाट प्रभावित भएको छ ।समाजमा तल्लो तहमा रहेको र माथि उक्लिन संघर्ष गरिरहेको वर्ग तथा समुदायलाई नराम्रोसँग प्रभावित बनाइरहेको मौसमी परिवर्तनका बारेमा थुप्रै वैज्ञानिक परीक्षण भइसकेका छन् । यसबाट वैज्ञानिकहरू के कुरामा विश्वस्त भएका छन् भने मौसमी बदलावको असर बृहत् छ र यो विनाशकारी हुन सक्छ । १८ औं शताब्दीदेखि सुरु भएर १९ औं शताब्दीमा उचाइमा पुगेको औद्योगिक क्रान्ति यसका पछाडि सबैभन्दा ठूलो कारक हो । औद्योगिक क्रान्तिको समयमा खनिज इन्धनको उपयोगबाट उत्पादनका साधनमा व्यापक परिवर्तन भयो । त्यो समयमा उत्पादन, यातायात र ऊर्जाको आयाममा आमूल रूपान्तरण भयो । स्टिम इन्जिनको विकास त्यही समयमा भयो । कोइला तथा जीवाष्म इन्धनबाट चल्ने उपकरणले उद्योग र आर्थिक वृद्धिलाई तीव्रता दिए । उत्पादन बढ्ने र अर्थतन्त्र विस्तार हुने भएपछि अझ धेरै इन्धन र ऊर्जाको खपत बढ्यो । उपकरणको विस्तार झन् तीव्र भयो । औद्योगिक क्रान्तिपछि विकास धेरै भयो । यो रूपान्तरणको महाअभियानभित्र उल्लेख्य मात्रामा कार्बन उत्सर्जन भयो, जसका कारण तापमान बढ्दै गयो । यसले वातावरणीय प्रणालीमा अविच्छिन्न प्रभाव पारिरहेको छ । हिट वेभ, खडेरी, बाढीपहिरो, आगलागी र अन्य वातावरणीय घटना भइरहेका छन् । यी विभिन्न घटनाक्रमले गर्दा मानव समुदाय तथा वातावरणीय प्रणालीमै हानि पुगिरहेको छ । औद्योगिक क्रान्तिले मानव इतिहास र सभ्यतालाई नै अर्को उचाइमा पुर्याएको जति साँचो हो त्यति नै यथार्थ वातावरणीय परिवर्तनको तीव्रता पनि हो । यसले मानव सभ्यतालाई अर्को तहमा त पुर्यायो तर अर्कोतिर फेरि विनाशतिर लाने हो कि भन्ने चिन्ता र चासो व्यक्त भइरहेका छन् । औद्योगिक क्रान्तिको लाभ जुन देशमा भयो, कार्बन उत्सर्जन पनि त्यहीँ धेरै भयो । तर त्यहाँ भएको उत्पादन र सृजना भएको रोजगारी संसारभर थोरै हस्तान्तरण भयो । औद्योगिक क्रान्ति भएका देश वातावरणीय परिवर्तनको असर नियन्त्रण तथा अनुकूलनका लागि गरिब देशको तुलनामा सक्षम छन् । तर पनि यो विश्वव्यापी चुनौती हो । कुनै एक देश वा क्षेत्रको मात्र चिन्ताको विषय होइन । यसले सामूहिक पर्याप्त वित्तीय स्रोतको माग गर्छ । जलवायु परिवर्तनका कारणले भएका क्षति तथा प्रभाव न्यूनीकरणका लागि जलवायु वित्त (क्लाइमेट फाइनान्स) को माध्यमबाट नियन्त्रण तथा अनुकूलनका लागि काम हुन्छ । जटिल समस्या समाधानका लागि न्यूनीकरण तथा अनुकूलमा यो उपकरण उपयोगी हुने देखिन्छ । विकासोन्मुख मुलुकमा जलवायु परिवर्तनको क्षति न्यूनीकरण तथा अनुकूलनका लागि विकसित देश, बहुपक्षीय संस्था तथा निजी संस्थाले दिने सहायता नै जलवायु वित्त हो । यस्तो सहायता ऋण तथा अनुदान हुन सक्छ । लगानी र सहायताका माध्यम र परिचालनका मोडल भिन्न हुन सक्छन् । पछिल्लो १० वर्षदेखि यही विषयमा विश्व मञ्चमा छलफल भइरहेका छन् । आवश्यकता भएका देशले पनि कसरी लिने भनेर तयारीलाई तीव्रता दिँदै आएका छन् । अहिलेसम्मका छलफलमा धेरैजसो देश के कुरामा सहमत छन् भने जलवायु वित्त दान होइन । यो सबैको दायित्व हो । अहिलेका विकसित देशकै कारण भएको तापमान वृद्धि न्यूनीकरणका लागि अहिलेका विकासोन्मुख देशलाई सहयोग गर्नु दायित्व हो । जलवायु वित्तले एकसाथ दुईवटा चुनौतीको सामना गर्न सक्छ । क्लाइमेट प्रभाव न्यूनीकरण तथा उत्थानशील निर्माणका लागि यसको भूमिका हुन सक्छ । जलवायु परिवर्तनको जोखिम न्यूनीकरणका लागि विकासोन्मुख मुलुकहरूलाई विकसित देशको सहायता आवश्यक हुन्छ । नवीकरणीय ऊर्जा उत्पादन, ऊर्जा किफायती, दिगो कृषि र पूर्वाधारका लागि सहायता चाहिन्छ । दिगो विकासको बाटोमा अघि बढ्न विकासोन्मुख मुलुकहरूलाई स्वच्छ प्रविधिमा पहुँच अति आवश्यक छ । जलवायु परिवर्तनसँग जुध्न ज्ञान र प्रविधिको आदानप्रदान उत्तिकै जरुरी छ । संस्थागत क्षमता विकास, प्राविधिक जनशक्तिको उत्पादन र नीतिगत फ्रेमवर्क निर्माणमा जलवायु वित्तले काम गर्छ ।विश्वव्यापी मुद्दा मानवीय गतिविधिका कारण जलवायुमा देखिएको परिवर्तन तथा पृथ्वीमा देखिने असरका बारेमा सन् १९८० को दशकमै वैज्ञानिक समुदायले पहिचान गरिसकेको थियो । यही जोखिमलाई मध्यनजर गर्दै राष्ट्र संघले सामूहिक भेला तथा छलफल गर्ने प्रयास गरेको थियो । सन् १९८० को दशकदेखि नै यस्ता सम्मेलन तथा अन्तर्राष्ट्रिय न्यूनतम समझारीको प्रयास भएको थियो । त्यस्तै, सन् १९९२ मा युनाइटेड नेसन कन्फ्रेन्स अन इन्भार्मेन्ट एन्ड डेभलपमेन्ट का लागि रियो अर्थ समिटमा सहमतिका निम्ति खुला राखियो । सन् २०१५ मा फ्रान्सको पेरिसमा सम्पन्न कोप २१ का क्रममा भएको पेरिस सम्झौतामा वित्तीय सहायतालाई निकै महत्त्वका साथ उठाइएको थियो । जलवायु परिवर्तनको विश्व राजनीतिमा कोप २१ ऐतिहासिक कोसेढुंगाका रूपमा साबित भइसकेको छ । पेरिस सम्झौताको मुख्य उद्देश्य भनेकै बढ्दो तापमानलाई नियन्त्रण गर्नु हो । औद्योगिकीकरणभन्दा पहिलेको तहमै सीमित राख्नका लागि गर्नुपर्ने काम र सरकारहरूको दायित्वका बारेमा सम्झौताले प्रयास गरेको छ । सम्झौतामा पृथ्वीको तापक्रम वृद्धिदरको लक्ष्य निर्धारण गरिएको छ । औद्योगिकीकरणभन्दा पहिलेको तुलनामा २ डिग्रीसम्मको बढोत्तरी तथा १५ डिग्रीभित्रै सीमित राख्ने लक्ष्य राखिएको छ । तापमान नियन्त्रणका लागि गर्नुपर्ने काम र देशहरूको दायित्वका बारेमा सम्झौताले उल्लेख गरेको छ । गर्नुपर्ने लगानी, विधि र पद्धति मात्र होइन उत्तरदायित्वका बारेमा पनि सम्झौताले मार्गदर्शन गरेको छ । यही सम्झौताले बढ्दो तापमान नियन्त्रण तथा न्यून कार्बन उत्सर्जनको इकोसिस्टम निर्माणका लागि वित्तीय आवश्यकताका बारेमा मात्र बोलेको छैन, विकासोन्मुख मुलुकका लागि वित्तीय सहायताको महत्त्वबारे पनि प्रकाश पारेको छ । धनी देशहरूले सन् २०२० सम्म प्रतिवर्ष विकासोन्मुख मुलुकमा १०० अर्ब अमेरिकी डलर दिने प्रतिबद्धता गरेका थिए । यो सहायता बढाउँदै जाने प्रतिबद्धता गरिए पनि अहिलेसम्म पूर्ण कार्यान्वयन भएको छैन । गत वर्ष इजिप्टमा भएको कोपमा पनि वित्तीय मुद्दा नै अग्रभागमा रहेको थियो । गरिब तथा जोखिममा रहेका देशले बेहोर्ने क्षतिको पूर्ति धनी देशले गर्नुपर्छ भनेर कुरा उठिरहेको छ । जलवायु वित्तका सवाल अन्तर्राष्ट्रिय मञ्चहरूमा घनीभूत रूपमा उठिरहेका छन् । खालि कसरी वितरण गर्ने, कसले कति र कुन मोडलमा दिने भन्ने मात्र हो । बहुराष्ट्रिय वित्तीय संस्था मात्र होइन अन्तरसरकारी वित्तीय संस्थाले पनि जलवायु वित्तको प्रवाहलाई बढावा दिने योजना अघि सारिरहेका छन् । विश्व वित्तीय व्यवस्थामा अबको समय जलवायु नै केन्द्रमा हुनेछ । एकातिर विश्वभर जलवायु वित्तको प्रवाहमा व्यापकता आउने देखिन्छ भने अर्कोतिर नेपालको सार्वजनिक वित्तको अवस्था चिन्ताजनक छ । यसै त स्रोतको समस्या भएको नेपालमा जलवायु परिवर्तनका कारण लगानीको आवश्यकता बढेको छ । जलवायु परिवर्तनबाट सबैभन्दा प्रभावितमध्येको एक देश भएकाले पनि नेपाल यसका लागि अग्रभागमै रहेको छ । नेपालले अन्तर्राष्ट्रिय सहायता स्वाभाविक रूपमा दाबी गर्नुपर्छ । नेपालले भोगिरहेको स्रोतको चरम अभाव टार्न जलवायु वित्तको अन्तर्राष्ट्रिय अवसर उपयुक्त हुन्छ । नेपाल जलवायु परिवर्तनको उच्च जोखिमका १० देशमा पर्छ । भौगोलिक तथा वातावरणीय अवस्थाले जोखिमको सम्भावना अझै बढाएको छ । समग्र उत्पादन प्रणाली तथा अर्थतन्त्रको चक्र नै प्रभावित हुने अवस्था छ । यो जोखिमको तह बुझैर नेपालले न्यूनीकरण तथा अनुकूलनमा लगानी गर्नुपर्छ । पछिल्लो श्रम सर्वेक्षण अनुसार आधाभन्दा बढी नेपाली अझै पनि कृषिमा निर्भर छन् । धेरै जनताको गुजाराको माध्यम कृषि नै जलवायुबाट प्रभावित छ । अनुकूलित उत्पादन प्रणालीको विकासका लागि पनि वित्तीय स्रोतको आवश्यकता छ । बाढीपहिरो, हुन्डरी, भूकम्पजस्ता घटना नेपालमा पनि भइरहन्छन् । यस्ता प्रकोप रोक्न कठिन भए पनि त्यसको प्रभाव न्यूनीकरण गर्नैपर्छ । हामीले निर्माण गर्ने पूर्वाधारलाई प्रकोपको क्षति न्यून हुने विधि लागू गर्न सक्छौं । सीमित र संकुचित वित्तीय स्पेसका बीचमा जलवायु परिवर्तनको जोखिममा रहेको नेपालका लागि समुदाय तथा इकोसिस्टमलाई बचाउन यस्तो जलवायु वित्त महत्त्वपूर्ण उपकरण हुनेछ । अहिले समयमै पानी नपर्ने, पर्याप्त मौसमी वर्षा नहुने अत्यधिक रसायनको प्रयोगले गर्दा कृषि नै जोखिममा परेको छ । कृषिमा निर्भर जनतालाई जोगाउनका लागि पनि जलवायु वित्तको परिचालन गर्न सकिन्छ । र खडेरी प्रतिरोधी बाली विकास तथा खेती प्रणालीको अभ्यास बढाउन सकिन्छ । जोखिम पूर्वानुमानजस्ता अत्याधुनिक प्रणाली स्थापनाका गर्न सकिन्छ । नेपालमा विपतका विभिन्न घटना भइरहेका छन्, भविष्यमा अझ बढ्न सक्ने सम्भावना छ । यस्ता विपत् जुनसुकै मौसम र समयमा आउन सक्छन् । बाढीपहिरो, हिमपहिरोजस्ता सम्भावित प्रकोपको चुनौती अझ धेरै छ । विश्वमा विकसित भइसकेका प्रविधिमा पहुँच राख्ने हो भने यस्ता विपत् न्यूनीकरणका लागि पूर्वजानकारी प्रणाली निर्माण गर्न सकिन्छ । जीवनरक्षा मात्र होइन मूल्यवान् पूर्वाधारको पनि संरक्षण गर्न सकिन्छ । अहिले नै खर्बौं लगानी भएका जलविद्युत् आयोजना जोखिममा छन्, यस्ता पूर्वाधारको संरक्षणका लागि केही करोड वा अर्ब खर्च गर्न सकियो भने भविष्य त हाम्रै राम्रो हुन्छ । कार्बन उत्सर्जन न्यूनीकरणको विश्व अभियानमा एउटा मुख्य उपकरण भनेको ऊर्जा हो । नवीकरणीय ऊर्जातर्फको संक्रमण अहिले अधिकांश देशको मुख्य लक्ष्य हो । नेपाल आफैंमा नवीकरणीय ऊर्जाको भरपूर सम्भावना र स्रोत भएको मुलुक हो । जलविद्युत् तथा सौर्य ऊर्जाको उत्पादनबाट देशभित्र पूर्ण विद्युतीकरण गरी खनिज इन्धनको खपत न्यूनीकरण गर्दै थप आम्दानी पनि गर्न सक्ने सम्भावना छ । तर यो ऊर्जा संक्रमणका लागि आवश्यक पूर्वाधारको निर्माण र सञ्चालन उत्तिकै महँगो छ । यो लाभ लिन पनि उपलब्ध जलवायु वित्तमाथिको पहुँच विस्तार आवश्यक देखिन्छ । मानव गतिविधिका कारण संकटमा पर्दै गएको अर्को पाटो हो, जैविक विविधता । मान्छेले प्रगतिका लागि विकासका नाममा गरेका कैयौं क्रियाकलापले जैविक विविधतामा चुनौती थपिदिएको छ । यस्तो चुनौती न्यूनीकरण पनि विश्व अभियान अन्तर्गत नै पर्छ । नेपाल यस्तो देश हो जहाँ अद्भुत जैविक विविधता छ । यस्तो विवधिता बचाउनमा मात्र होइन, त्यसमा आधारित जनजीवनको रक्षार्थ पनि लगानी आवश्यक हुन्छ । कृषि उत्पादनलाई अनुकूलित बनाएर उत्पादन बढाउने तर कार्बन उत्सर्जन घटाउनेदेखि लिएर जैविक विविधता बचाउनेसम्मका काम गर्न खालि लगानी वा मौद्रिक स्रोत मात्र पर्याप्त हुँदैन । यसका लागि क्षमता विकास र प्रविधि हस्तान्तरण पनि उत्तिकै आवश्यक हुन्छ । जलवायु वित्तसँगै यस्तो अवसर सृजना हुन्छ कि जसले संस्थागत क्षमता विकास, प्राविधिक ज्ञान, सीप र उपकरण पनि आदानप्रदान गर्छ । नेपाललाई अझ धेरै विकासको आवश्यकता भएको कुरा जति सत्य हो, त्योभन्दा धेरै दिगो विकास चाहिएको छ । यस्तो विकास, जुन विनाश होइन संरक्षणसँगै हिँडोस् । नेपाललाई अझ धेरै दिगो र जलवायु अनुकूलित विकास मोडल चाहिएको छ किनकि जलवायु परिवर्तनबाट सबैभन्दा जोखिममा रहेका हामी नै हौं । यस्तो विकासले थप वित्तीय स्रोत मात्र होइन सीप, क्षमता र प्रविधिको माग गर्छ । यसका लागि जलवायु वित्त नै एउटा उपयुक्त विकल्प हो ।शाह थाइल्यान्डको सोङ्क्ला विश्वविद्यालयमा एसियाका ठूला अर्थतन्त्रमा हरित वृत्त र जलवायु परिवर्तनको सम्बन्ध बारे विद्यावारिधिशोध गर्दै छन् ।"
"सुनका म्लू ठेकेदार खोज, देशको छविसँग सम्झौता नगर","त्रिभुवन अन्तर्राष्ट्रिय विमानस्थल भन्सारबाट जाँचपास गरी बाहिरिएको करिब एक क्विन्टल अवैध सुन राजस्व अनुसन्धान विभागले गत मंगलबार बरामद गरेसँगै कैयौं प्रश्न एकसाथ सतहमा आएका छन् । चीनदेखि भारतसम्मका नागरिक यस प्रकरणमा सहभागी भएकाले पनि नेपाल एउटा ट्रान्जिटका रूपमा प्रयोग भइरहेको दुःखद सत्य पुनर्उजागर गरेको छ । यसले राजस्व प्रशासनको बेथिति मात्र देखाएको छैन, देशको अन्तर्राष्ट्रिय छवि पनि धूमिल बनाएको छ । देशको पहिचान सुन तस्करीको अन्तर्राष्ट्रिय अखडाका रूपमा नबनोस् भनेर सरकारले प्रभावकारी अनुसन्धानमार्फत सबै पाटा र रहस्य पत्ता लगाउनुपर्छ । र, पहेंलो धातुको तस्करीको सञ्जाल तोड्न सार्थक हस्तक्षेप गर्नुपर्छ ।सर्वप्रथम त, यति ठ्लूो परिमाणको सुनको मुख्य नाइके को हो भन्ने विषय रहस्यको गर्तमै छ । कहिले ३३ किलो, कहिले ८८ किलो र अहिले त एक क्विन्टल सुन समातिएको छ । नौ वर्षयता मात्रै तस्करीका साढे ६ सय किलो सुन बरामद हुँदा ७ सय ६ जना पक्राउ परे पनि मुख्य नाइके समातिएका छैनन् । पछिल्लो प्रकरणमा पनि भन्सारमा कागजपत्र मिलाउने र ओसारपसारमा सहयोग गर्नेहरू पक्राउ परेका छन् । तर, नेपालभित्र व्यवस्थापन गरी गन्तव्य पुर्याउने जिम्मा कसको थियो ? भरिया र कारिन्दा मात्र पक्राउ गर्ने तर देशको नाम बदनाम गर्ने ठेकेदारलाई कहींकतै नेपथ्यमा लुकाउने प्रपन्च भयो भने अहिलेको अनुसन्धान पनि तमासा मात्र सावित हुनेछ । हङकङको क्याथे प्यासिफिकको उडानबाट अघिल्लो शुक्रबार राति १० बजे काठमाडौं आएपछि चार दिन भन्सारमा राखेर मंगलबार अपराह्न ४ बजे भन्सार कार्यालयबाट बाहिर निकालिँदै भन्ने थाहा पाएर ऐनमौकामै समात्ने राजस्व अनुसन्धानका अधिकारीहरूले त्यो सुन कसले ल्याएको हो भन्ने थाहा छैन भन्नु अनौठो छ । थप प्रमाण जुटाउन समय पर्खिएको हो भने अन्यथा नहोला, तर यो प्रतीक्षा लम्बियो भने अनुसन्धान अपूरो हुनेछ र राज्य संयन्त्रप्रति जनविश्वासको कडी झन् कमजोर हुनेछ । त्यसैले यसमा राजस्वसहित सरकारका सरोकारवाला अधिकारीहरू सतर्क बन्नैपर्छ ।दोस्रो, नेपालमा सुन तस्करी संस्थागत भएको पञ्चायतकालमै हो । राज्यशक्तिको सम्प्र्णू शक्ति दरबारमा केन्द्रित रहेको त्यो बेला शक्तिशाली महलहरूमा बन्ने तस्करीका योजना कार्यान्वयन गर्न राजनीतिक र प्रशासनिक संयन्त्र नै परिचालन हुने गरेको थियो । पञ्चायतले नै नेपाललाई सुन तस्करहरूका लागि स्वर्णभ्मूि बनाएको थियो भने विभिन्न राजनीतिक परिवर्तनपछिको नेतृत्वले पनि तस्करीलाई अविच्छिन्न विरासतका रूपमा अपनाएको छ । त्यसैले ठुल्ठ्लूा तस्करी काण्डमा जब प्रारम्भिक प्रमाणबाट अनुसन्धानको सुई पहुँचवालातर्फ सोझिन्छ तब त्यससम्बन्धी अनुसन्धानलाई नै फासफुस बनाइएका दृष्टान्त ताजै छन् । विगतमा भएका अनुसन्धानका प्रतिवेदन पनि बेवारिस भएकाले यसपालि पनि त्यही अवस्थाको पुनरावृत्ति होला कि भन्ने आशंका बढेको हो ।तेस्रो, आप्रवासी वर्षौंपछि घर फर्कंदा श्रमिकले साथमा ल्याएका मोबाइलमा आँखा चम्काउने र हात लम्काउने विमानस्थल भन्सारबाट यति धेरै सुन कसरी बाहिरिँदा किन निदायो भन्ने विषय गम्भीर छ । यही विन्दुबाट थालिने अनुसन्धानले रहस्यको पोयो फुकाइहाल्छ । त्यसैले यो मिलेमतोमा संलग्न सबैलाई अनुसन्धानका दायरामा ल्याइएन भने यस्तो घटना अझ झाँगिने जोखिम अधिक छ, यसतर्फ सरकार सजग रहनुपर्छ । कुनै एक निकायको प्रयास मात्रै तस्करी नियन्त्रणको अचुक अस्त्र हुन सक्दैन । त्यसैले हवाई एवं भ्ूनाका र सम्बन्धित भन्सार जाँचस्थलमा प्रहरीसहितको सुदृढ सरकारी संयन्त्रहरू परिचालन गरिनुपर्छ । भन्सार, राजस्व, प्रहरी र सम्पत्ति शुद्धीकरणजस्ता निकाय उचित समन्वयका साथ सक्रिय हुने हो भने समस्याको आयतन स्वतः घट्छ ।चौथो, भ्रष्टाचार वा तस्करीजस्ता बेथितिमा यदाकदा हस्तक्षेप भएपछि जस लिन प्रतिस्पर्धा गर्ने राज्य संयन्त्रहरूबीच उचित समन्वय र अग्रसक्रियता भए यस्ता धन्दामा स्वतः कमी आउनेछ । किनकि तस्करी आफैंमा अपराध धन्दा त हुँदै हो, यसले थप अपराध पनि जन्माउँछ । बिर्सिनु हुँदैन, अवैध सुनले राजस्व छल्ने मात्र होइन, देशमा आर्थिक दुश्चक्र पनि निम्त्याउँछ । रेमिट्यान्सको आप्रवाहमा नकारात्मक असर पुर्याउँछ । वैदेशिक रोजगारीमा गएका नेपालीले आर्जेको विदेशी मुद्रा यस्तो आयातमा कोही कसैले दुरुपयोग गर्ने जोखिम छ । त्यसैले सरकारले अहिलेको सुन प्रकरणको अनुसन्धानलाई परिणामम्लूक बनाउन जोड दिनुपर्छ । अनुसन्धानलाई तार्किक निष्कर्षमा पुर्याएर मुद्दा प्रक्रिया अघि बढाउनुपर्छ, कसैलाई ढाकछोप वा उन्मुक्ति दिने प्रपन्चलाई किञ्चित पनि ठाउँ दिनु हुँदैन । किनकि देशको प्रतिष्ठाका लागि सम्झौताहीन संकल्पको खाँचो छ । आर्थिक, राजनीतिक र प्रशासनिक नेतृत्व बेथितिविरुद्ध कठोर भएमा सफल अनुसन्धान सम्भव छ ।"
शिक्षाको गलत प्रतिवेदन,"मनप्रसाद वाग्ले, मीनभवन, काठमाडौं"
प्रतिपक्षको काम रडाको मच्चाउने मात्रै हो ?,"माओवादी केन्द्रका सांसद लेखनाथ दाहालले १० जेठमा पशुपतिनाथमा राखिएको सुनको जलहरीमा भएको अनियमितताबारे संसद्मा प्रश्न उठाए । उनको प्रश्नप्रति असहमति जनाउँदै एमालेले संसद् अवरुद्ध गर्यो । कैयौं सोझासीधा, निमुखा जनताले मिटरब्याजी साहुकारको यातना र ज्यादती भोग्दै आइरहेका छन् । मिटरब्याजीको विधेयक पारित गराउने विषयमा प्रतिनिधिसभामा विचाराधीन रहेका बेला एमालेले प्रधानमन्त्री पुष्पकमल दाहालले बोलेका सामान्य कुरालाई पहाड बनाएर राजीनामा माग्यो । प्रधानमन्त्रीको राजीनामा माग्दै संसद् अवरुद्ध गर्यो । मिटरब्याजीलाई कारबाही गर्न सरकारले ल्याएको विधेयक बिथोलेको आरोप एमालेमाथि लाग्यो । राज्यलाई जनउत्तरदायी बनाउन प्रतीपक्षको भूमिका महत्त्वपूर्ण हुन्छ । सरकारले सुरु गरेका अपराधमा संलग्नहरूलाई कठोर कारबाही गर्ने अभियान चलायो । यस्तो अवस्थामा नागरिक र तिनका समस्या हल गर्न वा आपराधिक गतिविधि नियन्त्रण गर्न प्रतिपक्षले सरकारसँग मिलेर समाधानका लाग सहयोग गर्नुपर्ने होइन र ? कि प्रतिपक्षको काम जनताको संसद्मा रडाको मात्र गर्ने हो ? जताततै भताभुंग र लथालिंग पार्ने मात्रै हो ? आफ्नो निजी अस्तित्वको चिन्ताबाहेक सामूहिक हितको पक्षमा केही गर्नु पर्दैन र ? विकृतिविरुद्धको अभियानमा लाग्नुको बदला केपी ओलीले आफ्नो प्रधानमन्त्रीय कार्याकालको असफलता, पछुतो र लज्जाबोध अलिकति पनि ख्याल नगरी विरोध मात्रै गर्नु कति उचित हो ? देश र जनताको भविष्यसँग गाँसिएका सबालहरूमा कहिल्यै संवेदनशील नहुनेले प्रवृत्ति दुर्भाग्यबाहेक अरू के हुन सक्छ ? गम्भीरजंग आचार्य, सुनकोसी५, सिन्धुली"
सेनाको विषयमा जथाभावी बोल्नु अनुचित,"संसद्, सेना र जवाफदेहिता विषयमा विमला राई पौड्यालको लेख पढें । नेपाली सेनाको विषयमा सांसद पौडेलबाट संसदमा बोलेका मुख्य बुँदा थिए, राष्ट्रिय स्वार्थको रक्षा गर्न नसक्ने नेपाली सेनाको काम छैन । सीमा सुरक्षाको विषयमा राम्रोसॅग कम्युनिकेसन पनि गर्न सक्दैन र यस्तो ८०९० हजार सेनालाई किन पाल्ने तर यी विषयमा प्रस्ट पार्न खोजिए तापनि सांसदज्यूको पूरै लेखमा सन्तोषजनक प्रस्ट्याइँ पाइएन । राष्ट्रपतिको सल्लाहकार तथा परराष्ट्रमन्त्रीसमेत भइसकेको र विद्यावारिधि गरेको सांसदबाट राष्ट्रिय सेनाको मानमर्दन गर्ने गरी बोलिएका भनाइ जति नै प्रस्ट पार्न खोजिए तापनि क्षमायोग्य छैन । राष्ट्रिय सेनाको काम, कर्तव्य र अधिकार के हो र कसरी परिचालन हुन्छ थाहा पाउनुपर्छ । त्यस्तै अहिले सेनाले के गरिरहेको छ त्यसको पनि हेक्का राख्नुपर्छ । जानीजानी सेनाको विषयमा आगो ओकल्नु गलत हो । लोकतान्त्रिक मुलुकमा सेनाको संरचना, संख्या, प्रभावकारिता र सुशासनका सवालमा छलफल गर्न पाइन्छ । तर राष्ट्रिय सेनाको मानमर्दन गरी केही पनि नगरेको र केही गर्न सक्तैन भनी आक्षेप लगाउनु उचित होइन । बरु सेनाको कहाँ, के कमजोरी भयो र समाधानका उपाय के हुन सक्छन् खोजबिन गर्नु उचित हुन्छ । एउटा मेयरले राष्ट्रियताको प्रश्न उठाउँदा मुद्दा हाल्ने हाम्रो समाज राष्ट्रिय सेनालाई अपहेलना, अपमान गर्दा यो विषयमा चाहिँ मुद्दाको विषय बन्न नसक्ने पनि हुँदैन होला ? रामचन्द्र बोगटी, स्वयम्भू"
'ललिता निवास प्रकरणका निर्णायकलाई पनि हेरिरहेका छौं',"पुष्पकमल दाहाल नेतृत्वको हालको सरकारमा उपप्रधानसहित भौतिक, पूर्वाधार तथा यातायातमन्त्री भएका नारायणकाजी श्रेष्ठ करिब तीन महिनापछि उपप्रधानसहित गृहमन्त्री भए । लगत्तै वर्षौंदेखि थन्किएर बसेका अनियमितता तथा भ्रष्टाचारका फाइल खोले, प्रभावशाली नेताहरू नै गिरफ्तारमा परे, जसको अनुसन्धान जारी छ । हालै त्रिभुवन अन्तर्राष्ट्रिय विमानस्थल भन्सारबाट बाहिरिएको करिब सय किलो सुन बरामद भयो । योसागै ललिता निवास र नक्कली भुटानी शरणार्थी प्रकरण अनुसन्धानको प्रगति, सत्तारूढ दलभित्रको समीकरण तथा जोखिम लगायतका विषयमा कान्तिपुरका कृष्ण आचार्य र मातृका दाहालले गरेको कुराकानीको सम्पादित अंश:भन्सार जाँचपास गरेर छाडिएको तस्करीको सय किलो सुन राजस्व अनुसन्धान विभागले बरामद गर्यो । त्यसपछि विमानस्थल निरीक्षण गरेर अनुसन्धानमा कुनै पनि कोट, टार वा पार्टीको मतलब छैन भन्ने अभिव्यक्ति दिनुभयो । के भन्न खोज्नुभएको ?भन्सारबाटै पास भएको यो अत्यन्तै गम्भीर तस्करी हो । संगठित अपराधकै रूपमा देखा पर्छ । यसको सारा नेक्ससमा पुग्ने गरी नै अनुसन्धान अगाडि बढाइन्छ । बालुवाटार, बालकोट वा पार्टीहरूले यताउता गरे भने त अनुसन्धान सफल हुन्न होला नि भन्ने पत्रकार साथीहरूको प्रश्नमा मैले कुनै टार, कुनै कोट वा कुनै पार्टीले भनेर, रोकेर रोकिन्न भनेको हुँ । तथ्य र प्रमाणले देखाएको आधारमा अनुसन्धान जहाँसम्म पुग्नुपर्छ, त्यहाँसम्म पुग्छ । यसको जरैसम्म पुगेर अपराधीलाई कारबाहीको दायरामा ल्याइन्छ ।तर टार, कोट, पार्टीको दबाब र प्रभाव धान्ने क्षमता गृह प्रशासन, प्रहरी प्रशासन र राजस्व अनुसन्धानले राख्न सक्छ त ?अहिले धानेरै आइरहेका छौं । यद्यपि सम्माननीय प्रधानमन्त्रीको असाधारण प्रकारको आड र भरोसा हामीलाई प्राप्त छ । अहिले भ्रष्टाचारविरुद्ध र सुशासनको पक्षमा अभियान चलाउनुपर्छ भन्ने क्रममा उहाँ दृढ प्रतिबद्ध देखिनुभएको छ । अरू पार्टीको नेतृत्वले मलाई प्रत्यक्ष रूपमा केही भन्नुभएको छैन । तर, विभिन्न गतिविधि देखा परिरहेकै छन् । कुनै प्रकारको राजनीतिक हस्तक्षेप वा कुनै शक्तिको दबाबलाई हामी स्वीकार गर्ने स्थितिमा छैनौं । प्रहरीलाई स्पष्ट रूपमा निर्देशन दिइएको छ तथ्य र प्रमाणका आधारमा अगाडि बढ्नुस्, स्वतन्त्र र स्वच्छ अनुसन्धानको प्रक्रिया अगाडि बढाउनुस् । प्रहरी त्यही अनुसार अगाडि बढेको छ ।सुन तस्करी प्रकरणमा जरैसम्म पुगेर अनुसन्धान हुन्छ भन्नुभयो । यस पटक सुनका वास्तविक मालिक कारबाहीको दायरामा आउँछन् भनेर कसरी विश्वास गर्ने ?गत कालमा जे भइराखेको थियो, त्यही ठाउँमा अहिले हामी छैनौं । हामी भ्रष्टाचार, अनियमितता र कुशासनविरुद्ध दृढतापूर्वक लागिराखेका छौं । पहिला यस प्रकारका घटनामा पूरै छानबिन भएन कि, निष्कर्षमा पुर्याइएन कि, दोषीलाई कारबाहीमा ल्याइएन कि भन्ने ठाउँ थिए होलान्, अब त्यस्तो हुँदैन । हामी अनुसन्धानलाई निष्कर्षमा पुर्याइछाड्छौं । जोजो संलग्न छन्, सबैलाई कानुनी दायरामा ल्याउँछौं ।अहिलेसम्मको अनुसन्धानले के संकेत गर्छ ? प्रारम्भिक अनुसन्धानबाट दुइटा कुरा देखिएका छन् । पहिलो, यसमा विदेशी नागरिक पनि संलग्न छन् । दोस्रो, देशभित्रको खपतका लागि मात्रै ल्याइएको देखिँदैन । प्रारम्भिक रूपमा जहाँजहाँ कनेक्सन देखिएको छ, ती मान्छे पक्राउ परेका छन् । रेडी ट्रेडको कनेक्सन कोकोसँग थियो भन्नेबारे प्रारम्भिक अनुसन्धानमा देखा परेका पात्र अनुसन्धानमा आइसकेका छन् । तर, वास्तविक अनुसन्धान अब हुन्छ । अहिले नै पूर्वनिष्कर्ष निकाल्नु हुँदैन । विमानस्थलमा बहुपक्षीय एजेन्सी छन् । तस्करी, छली वा कुनै किसिमका आपराधिक गतिविधि नहुन् भनेर भन्सारका कर्मचारी मात्र होइन, अब प्रहरी पनि उपस्थित गराउनुपर्छ भन्दै आउनुभएको छ । यसको स्थायी सामधान भन्सार प्रशासनका कर्मचारीको क्षमता वृद्धि, अत्याधुनिक प्रविधि विस्तार हो कि प्रहरी जनशक्ति थप ? हामीले कुनै एउटा पक्षलाई दोषारोपण गर्न वा क्षमता कमजोर भयो भनेर यो कुरा भनिरहेका छैनौं । भन्सार प्रशासनलाई सबलीकरण गर्नुपर्छ । मैले भनेको थिएँ, आगमनमा लगेज लैजाँदादेखि पनि कहीँकतै प्रहरीको उपस्थिति छैन । कार्गोतिर पनि प्रहरीको उपस्थिति देखिन्न । यो उपयुक्त भयो र ? सहयोगकै लागि भए पनि प्रहरी स्क्रिनिङमा बस्दा राम्रो होला । क्रस चेकै मात्र गर्दा पनि राम्रो हुन्छ नि । अनुसन्धानमा प्रहरीसँग विशिष्टीकृत क्षमता छ । आवश्यकताको कोणबाट मैले भनेको थिएँ । राजस्व चुहावट नियन्त्रण कसरी गर्ने भन्ने सन्दर्भमा पनि मैले मन्त्रिपरिषद्मै भनेको थिएँ । सँगसँगै भन्सारका कर्मचारीको क्षमता बढाउने, त्यहाँ ठूला र राम्रा प्रविधि राख्ने काम पनि गर्नुपर्छ । तर प्रहरीको पनि उपस्थिति भयो भने सहयोग हुन्छ भन्ने हो ।एमाले र माओवादी एकतापछि बनेको नेकपा सरकारले ३३ किलो सुन बरामद गरेको थियो । उक्त सुन तस्करीमा एक पात्र सनम शाक्यको हत्या भयो । त्यतिबेला पनि पुराना सुन तस्करीको फाइल खोल्ने, अनुसन्धान गर्ने भन्ने विषय उठेको थियो । जाँचबुझ समिति बन्यो तर प्रतिवेदनहरू अहिलेसम्म लुकाइएको छ । तस्करीको सुन बरामद गरे पनि जाँचबुझ र थप अनुसन्धानका लागि सरकारले सधैं मोलाहिजा किन गर्छ ?इमानदारीपूर्वक भन्छु, मैले पहिलेका सुन तस्करीको विषयमा धेरै जानकारी लिएको छैन । अहिलेको सुन तस्करीको अनुसन्धान गम्भीरतापूर्वक लिएको छु । अहिलेको अनुसन्धानको प्रक्रिया भर्खर अघि बढेको छ । पहिलेको प्रतिवेदन पनि अहिलेको अनुसन्धानमा काम लाग्छ भने ध्यान दिनेछौं । पहिलेको प्रतिवेदनले पनि योगदान गर्छ भने झन् राम्रो भयो ।सुरुमा उपप्रधानसहित भौतिक पूर्वाधारमन्त्री हुनुभयो । गृहमा आएपछि एकाएक पुराना फाइल खोल्नुभयो । द्रुत गतिमा अघि बढ्यो पनि । एउटै व्यक्तिले मन्त्रालय फेर्दैमा कार्यक्षमतामा फरक पर्ने रहेछ ?त्यस्तोचाहिँ होइनजस्तो लाग्छ । विकास निर्माणका काममा परिणाम देखिन समय लाग्ने थियो । त्यहाँ पनि मैले आन्तरिक सुशासन कायम गर्ने र विकास निर्माणका कामलाई योजनाबद्ध रूपमा तीव्रता दिने योजना थियो । सुरुमा कर्मचारी दबाब र आर्थिक चलखेलका आधारमा कुनै पदोन्नति, पोस्टिङका काम हुनु हुँदैन भनेर अन्त्य गरेँ । त्यसपछि आफ्नै टेबुलबाट कुन फाइल कहाँ छ, किन मुभ भएन भनेर हेर्न सक्ने डिजिटल सर्भिलेन्स व्यवस्था गरेँ । त्यसपछि तीनवटा प्रभावशाली कार्यदल बनाइयो पूर्वसचिव, विज्ञसहित राखेर । यसले एउटा दिशा दिएको छ । तर, भौतिक पूर्वाधारमा गरेको कामको अनुभूति आम सर्वसाधारणले गर्न पाएनन् नि ?जनताले पहिले सुशासन चाहेका छन् । भ्रष्टाचार छ । कमिसनखोरी छ । यसले बर्बाद गर्यो भन्ने कुरा जनताको हृदयमा छ । त्यस कारण, धेरै कुरा गरे पनि सुशासन नगरीकन नहुने विषय हो भन्ने जनताले आत्मसात् गरेका छन् । सुशासनका विषयमा काम गरिसकेपछि, परिणाम दिन थालेपछि आशा पैदा भएको स्थिति छ ।म गृहमा आएपछि सुराकी खर्च लिन्न भनेँ । राष्ट्रिय परिचयपत्रको प्रमाणीकरण प्लेटफर्म कानुन बनाएर निजी कम्पनीलाई दिने व्यवस्था खारेज गरिदिएँ । त्यसपछि प्रहरी प्रशासन र कर्मचारीतन्त्रभित्र राजनीतिक दबाब र आर्थिक चलखेल बन्दको अभियान थालेँ । त्यसले काम गर्यो । भुटानी शरणार्थी प्रकरण, त्यसपछि ललिता निवास प्रकरणका कामले परिणाम दिइरहेका छन् । यसले जनतामा राज्यप्रति, मूलधारका दलप्रति, सरकारप्रति थारै आशा पैदा गरेको छ । तर पनि अझै यही क्षेत्रमा प्रशस्त काम गर्नुपर्नेछ ।राजनीतिक प्रवृत्तिले जकडिएको ठाउँमा प्रहरीले यी प्रकरणमा अझै निष्पक्ष अनुसन्धान गर्न पाउँछ भनेर आम सर्वसाधारणले कसरी विश्वास गर्ने ?त्योचाहिँ नेतृत्वमा भर पर्छ । हाम्रो प्रहरीको क्षमता नभएको होइन । म प्रहरीको मात्रै कोणबाट होइन समग्र कर्मचारीतन्त्रको कोणबाट कुरा गर्छु । कर्मचारी आफ्नो भूमिका निर्वाह नगरेर विचलित भएको स्थिति छ । त्यसको कारण मूलभूत रूपमा राजनीतिक नेतृत्व हो । राजनीतिक नेतृत्वमा यदि इन्टिग्रिटी र निष्ठा देखियो भने कर्मचारीतन्त्रले रातदिन काम गर्न सक्छ । सहयोग गर्न बाध्य हुन्छ । जब राजनीतिक नेतृत्वमै निष्ठा छैन, विचारदृष्टिकोण भन्ने पनि केही छैन, संविधान, कानुन, नियमको जे व्याख्या गरिदियो हो हो भन्छ, अलिअलि पैसामा लोभ गर्छ भने कर्मचारीले त्यस्तो प्रधानमन्त्री, मन्त्री, विभागीय प्रमुख कसैलाई टेर्दैन । कर्मचारीले आफ्नै दिशातिर लैजान्छन् । तर तपाईंहरूले अनुसन्धान गरिरहेको कतिपय प्रकरण हेर्दा आफ्नो पार्टीका नेता तथा कार्यकर्ता जोडिएका घटनामा बेवास्ता गरेको जस्तो देखिन्छ । भर्खरै दुबईबाट चिनियाँ नागरिकले विद्युतीय चुरोटभित्र लुकाएर तस्करी गरिएको सुन प्रकरणमा तपाईंकै पार्टीका उपाध्यक्ष कृष्णबहादुर महरा र उनका छोरासमेत प्रहरी अनुसन्धानको घेरामा छन् । उनीहरू न पक्राउ परे न थप अनुसन्धान प्रक्रिया नै अघि बढ्यो ? अनुसन्धानले पुष्टि नगरी कोही पनि पक्राउ पर्दैनन् । हाम्रै पार्टीका नेता भए पनि अनुसन्धानले पुष्टि गरेपछि समातिन्छन् । तपाईंले भन्नुभएको विषयमा अनुसन्धान प्रक्रिया अघि बढेको छ । कुनै पनि मुद्दामा सौदाबाजी हुनै सक्दैन । ललिता निवास काण्डमा पनि एउटा कुरा प्रस्ट छ, त्यो जग्गा सरकारको हो । सरकारका नाममा ल्याउने काम हुन्छ । जुन व्यक्तिको संलग्नताद्वारा जुन विधि प्रयोग गरेर जग्गा कब्जा गरियो, संलग्नहरू नियन्त्रणमा छन् । अनुसन्धान अघि बढिसकेको छ ।अमेरिकी नागरिकलाई ठगेर रकम भित्र्याउने पृथ्वी शाहलाई माओवादी उपमहासचिव तथा पूर्वअर्थमन्त्री जनार्दन शर्माले संरक्षण गरेको विषयमा पनि कुनै अनुसन्धान अघि बढेको देखिँदैन । माओवादी छाडेर एमालेमा गएका टोपबहादुर रायमाझी र कांग्रेस नेता बालकृष्ण खाणलाई चाहिँ तुरुन्तै पक्राउ गरिहाल्नुभयो । आफ्ना नेताप्रति तपारईं किन उदार हुनुभएको ?त्यतिबेला मन्त्रीको हिसाबले कतिसम्म संलग्न हुनुभएको भन्ने देखा परेको छैन । पैसाको लेनदेन उहाँले गर्नुभएको छैन भन्ने छ । आफैं आर्थिक अपराधमा संलग्न हुनुभएको हो कि होइन भन्ने विषयमा हामीले विचार गर्नुपर्छ । कांग्रेस, हिजोका माओवादी, एमालेमा भएकाहरू अनुसन्धानमा परे तर माओवादी परेनन् भन्ने आम मान्यता देखिन्छ । माओवादीमा भएका व्यक्तिलाई पनि जेल हाले सबैलाई सन्तुष्टि मिल्छ होला भनेर मैले काम गर्ने कुरा भएन । प्रमाणले देखेपछि, पुष्टि गरेपछि अनुसन्धान र कारबाहीको दायरामा ल्याउँछुल्याउँछु, जुनसुकै पार्टीको भए पनि छाड्दिनँ । जसले राज्यलाई ठगेको छ, अनियमितता गरेको छ, तस्करी गरेको छ, कालोबजारीमा संलग्न भएको छ, कानुन उल्लंघन गरेको छ, गृह मन्त्रालयको दायराभित्र पर्ने सबै तानिन्छन् । तपाईंले भन्नुभएको पूर्वअर्थमन्त्रीको विषय कुन स्तरको हो ? कस्तो प्रकृतिको अपराध हो भन्ने हेरेर आवश्यकता अनुसार छानबिन हुन्छ । अहिले नै मैले गम्भीरतापूर्वक बुझिसकेको छ्रैन ।तपाईंले जेजति गर्यौं, पर्याप्त छैन भन्नुभयो । सर्वसाधारणको अपेक्षा पनि अब यती, ओम्नी, बाइडबडी, लडाकु शिविरको भ्रष्टाचार काण्डका फाइलहरू कहिले खुल्छन् भन्ने छ नि ? मैले मेरो कार्यक्षेत्र पनि हेर्नुपर्ने हुन्छ । कुनै विषयमा प्रारम्भिक अनुसन्धान गर्ने, आफ्नो कार्यक्षेत्रमा पर्ने पत्ता लगाउने, आफ्नै क्षेत्राधिकारमा पर्ने भएमा कुन मुद्दालाई प्रथामिकता दिने भन्ने निर्धारण गर्छौं, अनुसन्धान गर्छौं, कारबाही गर्छौं । चाहे अहिलेका घटना हुन्, चाहे पहिलेका । जनताको करले चलेकाहरू कुनै पनि गलत काममा संलग्न छन् भने त्यस्तालाई कुनै पनि छुट दिनेछैन ।तपाईं गृहमन्त्री मात्रै होइन, सरकारको उपप्रधानमन्त्री पनि हो । विगतमा भएका अनियमितता तथा भ्रष्टाचारका सबैजसो काण्डमा सरकारले हात हाल्नुपर्छ भन्ने आम अपेक्षा छ । त्यसमध्ये माओवादी लडाकु शिविरमा भएको घोटाला पनि हो, जसको अनुसन्धानचाहिँ कहिलेबाट सुरु हुन्छ ? मलाई लाग्छ, लडाकु शिविरको फाइल अख्तियार दुरुपयोग अनुसन्धान आयोगले अनुसन्धान गरिरहेको छ । त्यो फाइल उसले कहाँ पुर्याएको छ भन्नेबारे मलाई थाहा हुने कुरा भएन । कहिलेकाहीँ हाम्रो पार्टीको नेतृत्वबीच यस विषयमा पनि कुरा हुन्छ यो तरबार झुन्ड्याएजस्तो भयो भनेर । केही काम गर्न खोज्यो, खै त लडाकु शिविरको फाइल भन्छन् । यो प्रवृत्ति देखेपछि प्रधानमन्त्रीज्यू र मबीच यो विषयमा सत्यतथ्य छानबिन गरी प्रस्ट पारिदिए हुन्थ्यो नि भन्ने सल्लाह हुन्छ । तर अख्तियारले त्यस विषयमा अनुसन्धान नगर्ने, चर्चा मात्रै गरिरहने काम गरेको छ । सत्यतथ्य छानबिन गरी छिटो टुंग्याउनुपर्ने विषय हो यो । राजनीतिक भागबन्डाका आधारमा नियुक्त भएका अख्तियारका पदाधिकारीले प्रधानमन्त्रीकै संलग्नता भएको भनिएको लडाकु शिविरको फाइलमाथिको अनुसन्धान र कारबाही गर्ने सामर्थ्य राख्छन् ?समग्र संवैधानिक आयोग, नियोग तथा सार्वजनिक ओहोदाको नियुक्ति सन्दर्भमा सबै राजनीतिक दलले आत्मालोचना गर्नुपर्छ । कुनै पार्टी, त्यसमा पनि सरकारमा सहभागी दलको गुटको नजिकको मान्छे नभई राजनीतिक नियुक्तिमा नपर्ने स्थिति छ । जोकोही मान्छे देशभक्त छ, स्वच्छ छ, आफ्नो विधामा विज्ञ छ, देशलाई सेवा गर्न सक्ने क्षमता राख्छ भने उसलाई कुन पार्टीको भनेर नहेरौं भनेर मैले पार्टीको बैठकमा भनेको छु । सार्वजनिक समारोहमा भनेको छु । संसद्मा पनि पटकपटक बोलेको छु । यदि क्षमतावान्लाई स्पेस नदिने हो भने त्यो मान्छे यो देशमा किन बस्छ ? यो यथार्थलाई राजनीतिक नेतृत्वले सच्याउनुपर्छ । हाम्रो मुलुकमा भइरहेका भ्रष्टाचार, बिचौलियागिरी, कमिसनखोरीका विषयमा समग्रमा सुधार गर्नुपर्ने ठाउँ कहाँकहाँ केके रहेछन् ? मैले जम्मा दुइटा विषय मात्रै देखेको छु । कमिसनको नेटवर्क र भ्रष्टाचारको जालोमा जरैसम्म पुगेर काम गर्ने । कमिसनको सन्दर्भमा यहाँ मात्रै होइन, विश्वमै एजेन्ट हुन्छन् । कमिसन एजेन्ट आफैंमा खराब होइनन्, राजनीतिक नेतृत्व प्रभावित हुने ठूलो समस्या हो । कमिसन एजेन्टले प्रस्ताव गर्ने, जुन क्षेत्रमा कमिसन बढी आउँछ त्यही आयोजनामा काम गर्ने, जति लगानी गर्नुपर्छ त्योभन्दा बढी गरिदिने प्रवृत्ति छ । यसमा राज्यको माथिल्लो तहका नेतृत्वमै प्रभाव पार्ने काम भइरहेको छ । त्यसलाई तोड्नुपर्छ । त्यसका लागि कमिसन एजेन्टहरूलाई मन्त्रालयमा कार्यालय समयमा मात्रै भेटे सुधार भइहाल्छ । तर यहाँ नेता, मन्त्री, प्रधानमन्त्रीको ढोकोढोकामा पुग्छन् र भेट पनि दिने गरिएको छ । भेट्नैपर्ने भएमा त्यसको विषयविज्ञ राखेर मात्रै एजेन्टको कुरा सुने हुँदैन ? तर त्यस्तो गर्ने गरिएकै छैन, किनभने कमिसन मेरो भागमा पनि आउनैपर्छ भनेर राज्यमा बस्नेहरूले सोच्ने गरेकाले समस्या भएको हो । यसलाई सच्याउनैपर्छ ।दोस्रो विषय भ्रष्टाचारकै हो, जो माथिदेखि तलसम्मै छ । भ्रष्टाचारविरुद्धको अभियान माथिदेखि तलैसम्म पुग्नुपर्छ, त्यसलाई तोड्नुपर्छ । सुशासनको पहिलो सर्त नै यही हो । यो सुन्दर देशको निर्माण त्यसै भएको होइन, बडो दुःख र बलिदानीका साथ बनेको छ । सारा साम्राज्यवाद, उपनिवेशवादको बिगबिगी हुँदा हाम्रा पुर्खा स्वतन्त्र र स्वाधीन राष्ट्र राख्न सफल भएका हुन् । हामी कहिल्यै कसैले उपनिवेश लाद्न नसकेको देशका नागरिक हौं, यसमा सबैले गर्व गर्नुपर्छ । विश्वमा औंलामा गन्न सक्ने सुन्दर देशमा पर्छ नेपाल । विकासका सम्भावनाको हिसाबले पनि अनुकूल देश हो । एकै पटक जलस्रोत, कृषि, पर्यटन, जडीबुटी र जनशक्ति हामीसँग छ । कतिपय देशमा एक गेडा खाद्यान्न उत्पादन हुँदैन, खानेपानीको समस्या छ, कतिपय देशमा फलफूल उत्पादन हुँदैन । तर हाम्रो देशमा के छैन ? सबै सम्भावना छ । यस्तो देश हुँदाहुँदै पनि विश्वको अतिकम विकसित राष्ट्रको अध्यक्षको रूपमा गर्व गर्नुपर्ने ? ३० लाख नेपाली खाडी पुग्नुपर्ने स्थिति कसरी आयो भन्दा शासन व्यवस्थालाई दोष दियौं, त्यो बनायौं पनि । पुस्तौंपुस्ता संघर्ष गरेर नयाँ प्रकारको लोकतन्त्र स्थापित गर्यौं । यो संघीय लोकतान्त्रिक गणतन्त्र हो, समाजवादउन्मुख समावेशी लोकतन्त्र हो । संविधानसभाबाट संविधान जारी पनि गर्यौं, व्यवस्थालाई संस्थागत गरिसकेपछि पनि हामीले किन विकास गर्न सकेनौं ? आम जनताले जीवन फेरिएको महसुस किन गर्न पाएनन् ? किनभने, समस्याको जड कमिसन र भ्रष्टाचार हो । त्यसकारण राजनीतिलाई सफा नगरी देश बनाउन सकिन्न । राजनीतिलाई सफा गर्ने क्रमसँगसँगै कर्मचारीतन्त्र र अन्य संयन्त्र पनि सफा गर्नुपर्छ । त्यसपछि मात्रै विकास र समृद्धिको यात्रामा अघि बढ्न सकिन्छ । तर, अहिलेसम्म केही नभएको भन्ने होइन, जनताले अपेक्षा गरे अनुसार सुधार नभएको हो । हामी सुधार गरेर देखाउँछौं । सुशासनका पक्षमा काम नगरे यो व्यवस्था नै धरापमा पर्न सक्छ ।सुशासनको पक्षमा भ्रष्टाचारविरुद्ध काम नगरे यो व्यवस्थामाथि नै प्रश्नचिह्न खडा हुन सक्छ भन्नुभयो । यो भनेको नयाँ वैकल्पिक धारबाट तपाईंहरूको मनमा ढ्यांग्रो बजेको हो कि अन्य कुनै पक्षबाट जोखिम देख्नुभएको हो ?त्यस्तै केही पनि होइन, यो आत्मसमीक्षा हो । राजनीतिक परिवर्तनले निर्देश गरे अनुसार र नेपाली जनताले अपेक्षा गरे अनुसार समाजिकआर्थिक रूपान्तरण गर्न सकेनौं । यसै यथार्थका कारण मूलधारका राजनीतिक दलप्रति र नेताप्रति जनताको ठूलो गुनासो, वितृष्णा र निराशा छ । त्यसैले हामीले लडेर ल्याएको व्यवस्था सधैं यसरी चलिरहन्छ भन्यो भने गल्ती हुनेछ । यसकारण यो राजनीतिक व्यवस्थाको औचित्य पुष्टि गर्नुपर्यो । राजनीतिक जीवन जनताको सुविधाका लागि हो । त्यो पूरा गर्न सकिएन भने जनताले सधैं साथ दिँदैनन् । यसले प्रतिगमनलाई फाइदा पुर्याउँछ ।त्यसकारण अहिलेका ठूला दलले सच्चिएर सुशासनसहित जनतालाई डेलिभरी दिनैपर्छ । त्यो मात्रै एउटा ग्यारेन्टी हो, राजनीतिक पार्टीको भविष्यको र यो व्यवस्थाको । जनताले धेरै कुरा भनेका छैनन्, राजनीतिक पार्टी तथा नेता बदलिनुपर्छ भनेका मात्र हुन् । देश बदल्नु छ, तिमीहरू बदलिनुपर्छ यत्ति हो भनेको । राजनीति पार्टीले जनताले चाहेको राजनीतिक, सामाजिक रूपान्तरण गर्न सकेनन् भने कुनै न कुनै शक्ति त आउँछआउँछ । अहिले जुन शक्ति आएका छन्, धेरै कुरा भन्न सक्ने अवस्था छैन ।यति ठूलो महत्त्वाकांक्षा बोकेर हिँड्नुभएको छ । तपाईंहरूले नेतृत्व गरिरहनुभएको सरकार अरूको बैसाखीमा टेकेर उभिएको छ । कतिपय काम गर्दा मन्त्रीदेखि सरकार नै सम्म हेरफेरको चलखेल हुने गर्छ । सबै काम निस्फिक्री गर्न पाउँछु भन्ने लाग्छ ?यो बहुमतको सरकार होइन, यसका सीमा छन् । यसको तागत बहुमतको सरकारको जस्तो हुन सक्दैन नै । तर पनि अहिले जनताको अपेक्षा र देशको आवश्यकता जो छ, त्यो अनुसार काम गर्न सकिएन भने मूलधारका पार्टीले आफ्नो औचित्य साबित गर्न सक्दैनन् । त्यसकारण त्यो काम गर्दा हामीलाई समर्थन प्राप्त हुन्छ र राजनीतिक समीकरणले पनि त्यसको जोडदार रूपमा विरोध गर्न सक्दैन भन्ने नै हाम्रो तागत हो । हामीले अहिले काम गर्नैपर्छ । कसैले विरोध गर्छ भने जनताले हेर्छन्, त्यो हाम्रो अर्को बल हो । हामी सरकारमा छौं त्यसकारण हामीले देश र जनताको पक्षमा काम गर्न खोज्दा, सुशासन स्थापित गर्न खोज्दा अवरोध उत्पन्न भयो भने जसरी पनि सरकारमा बसिरहनुपर्छ भन्ने छैन । पद र सरकारको कुनै मतलब छैन भनिरहँदा ललिता निवास प्रकरणमा एउटा टिप्पणी उठाउने तत्कालीन शाखा अधिकृत (हालका सञ्चार सचिव) लाई पक्राउ गर्नुहुन्छ तर निर्णय गर्ने व्यक्तिहरूमाथिको अनुसन्धान सुरु नै भइरहेको छैन । कुनै पद र सरकारको आयुको मतलब छैन भने निर्णय गर्नेहरूमाथि कहिले र कसरी अनुसन्धान हुन्छ ?यो प्रक्रिया छुटिसकेको छ भन्ने मलाई लाग्दैन । भौतिक पूर्वाधार मन्त्रालयको एउटा समूह निर्णय प्रक्रियामा संलग्न छ, अहिले हाम्रो प्रहरी प्रशासनले त्यहाँ गहिरो गरी हेरिरहेको छ । बाहिर जनतामा पनि आएको कुरा के हो भने मन्त्रिपरिषद्को निर्णयमाथि कसरी अनुसन्धान गर्ने भन्ने विषयमा बहस छ । अख्तियारले यसमा हामी प्रवेश गर्न सक्दैनौं भनिरहेको छ । अख्तियारले त्यहाँसम्म पुगेर अनुसन्धान गरे के हुन्छ भन्नेबारेमा अदालतमा पनि मुद्दा परेको छ । यो अदालत, सरकार र संसद्को पनि विषय हो । सरकारले पनि यसबारे छलफल गरिरहेको छ । यसकारण हामीले निर्णय गर्नेहरूमाथि अनदेखा गरेका छैनौं, सबै हेरिरहेका छौं । यो विषय अहिले गृह मन्त्रालयले गर्न सक्छ कि सक्दैन भन्नेमा पनि गम्भीर छौं । प्रहरीले अहिले जहाँ जो संलग्न छ, त्यसलाई उठाउँदै गएको छ । त्यसमा छलफल गर्दै अनुसन्धानको दायराले जति माग गर्छ, त्यही हदसम्म जान्छौं ।सत्तारूढ दलमा सहभागी एकीकृत समाजवादीका अध्यक्ष तथा पूर्वप्रधानमन्त्री माधवकुमार नेपालदेखि पूर्वप्रधानमन्त्री बाबुराम भट्टराईसम्मको सन्दर्भमा तपाईंहरू चुप लाग्नुभएकै हो नि ?त्यस्तो होइन । देशलाई यो ठाउँमा ल्याउन हजारौं सहिद भए । अहिले पनि हजारौं बेपत्ता छन्, अंगभंग छन् । सहिदको सपना पूरा गर्न सामाजिक, राजनीतिक उद्देश्य हासिल गर्नु आजको राष्ट्रिय कार्यभार हो । १५ हजारले राजनीतिक परिवर्तनका निम्ति जीवन बलिदान गर्न हुने, त्यसमार्फत जनताले गरेको अपेक्षा पूरा गर्न हामीले आफू बलिदान दिन नहुने भन्ने हुँदैन । पद त के कुरो, बलिदान गर्नुपरे बलिदान हुन तयार भएर काम गरिरहेका छौं ।निर्णय गर्नेहरूमाथि पनि अनदेखा गरेका छैनौं भन्नुभयो । यो कारणले सरकार र गठबन्धन तलमाथि पर्ने र तपाईंलाई नै हटाउने चर्चा हुने गर्छ । सरकारको भविष्यबारे तपाईंको के अनुमान छ ?गठबन्धनको सरकार भएपछि यसै पनि यस्तो चर्चा चलिरहन्छ । त्यसमाथि हाम्रो राजनीतिक मूल्य नैतिकताको स्तर कमजोर भएको ठाउँमा यो अलि बढी नै चर्चा चल्छ । चर्चा मात्रै होइन खेल पनि चल्छ । अहिलेसम्म गठबन्धन तलमाथि हुने त्यस्तो केही छैन ।अब राजनीतिक कुरा गरौं । एक वर्षपछि कांग्रेस केन्द्रीय समितिको बैठक बस्यो । एमालेको पनि बैठक तथा समीक्षा भइरहेका छन् । तर, ०७८ पुसमा माओवादीको आठौं महाधिवेशन भइसकेपछि बैठक, भेलाजस्ता कुनै पनि काम भएको देखिँदैन । तपाईं पार्टीको उपाध्यक्ष हुनुहुन्छ, खासमा पार्टी कसरी चलिरहेको छ ?हामीले पार्टी निर्माणमा ध्यान दिएनौं भने राम्रो हुनेवाला छैन । पार्टी निर्माणको योजनामा पर्याप्त ध्यान पुगेको छैन । यसमा अध्यक्ष तथा प्रधानमन्त्रीसित कुरा भएको छ । हाम्रो पार्टीको अध्यक्ष प्रधानमन्त्री, वरिष्ठ उपाध्यक्ष उपप्रधानमन्त्रीको जिम्मेवारीमा छौं । सरकारलाई सफल पार्न प्रयत्न पनि गरिराखेका छौं । सरकारलाई सफल पार्नु भनेको सुशासन, समृद्धिको लक्ष्य हासिल गर्नु हो । पार्टी सुदृढीकरणको अभियान अगाडि बढाउनुपर्यो, योजना बनाउनुपर्यो भन्ने छलफल भएको छ । हामीले सुशासन र भ्रष्टाचारको अभियान चलाउँदा को भनेर हेरेनौं । पार्टीमा पनि को कहाँ थियो, को नजिक को टाढा छ भनेर नहेर्ने भनेर पार्टी अध्यक्षसँग सल्लाह भएको छ । विधि र पद्धतिलाई अगाडि बढाउने हो । सरकारमा सहभागी सत्तारूढ दलभित्रसमेत गुटबन्दी छ । कांग्रेसबाहेकको एउटा छुट्टै मोर्चा बनाउनुभएको छ नि ? नेपालमा हामीले निरंकुश राजतन्त्रको अन्त्य गर्यौं, गणतन्त्र स्थापना गर्यौं । संविधानसभाबाट संविधान बनाएर संस्थागत गर्यौं । त्यसलाई रक्षा गर्दै कसरी सामाजिक, आर्थिक रूपान्तरणको प्रक्रियामा अगाडि बढ्ने सन्दर्भमा लेफ्ट सोसलिस्ट फोर्सको आवश्यकता महसुस भएको हो । किनभने यो संविधानबाट संस्थागत गरिएका राजनीतिक उपलब्धिको मुख्य प्रस्तावक र संघर्षकर्ता त्यति बेलाका माओवादीका अरू लेफ्टहरू हुन्, अरू पनि साथी भयौं । अरू पनि साथ नभएको भए, गिरिजाबाबु कोइरालाजस्ता व्यक्तित्वले साथ नदिएको भए, नेपाली कांग्रेस र अन्य शक्तिहरूको साथ नभएको भए यो परिवर्तन हुँदैन थियो । यसरी आएको परिवर्तनका लागि लेफ्टसोसलिस्ट फ्रन्ट त हुनुपर्छ नि । अरू वामपन्थी शक्ति सच्चिएर आए पनि यो मोर्चालाई व्यापक बनाउने हो । तर कमसेकम अहिले कांग्रेससँगको कार्यर्एकतालाई पनि मान्ने र सामाजिक, आर्थिक रूपान्तरणको कार्यमा अलि बढी ध्यान दिनुपर्छ भन्नेहरूको बीचमा मोर्चा बन्नु उपयुक्त छ भन्ने आधारमा बनाएका हौं । यसले कांग्रेसको कार्यएकतालाई तोड्ने पनि होइन ।सरकार टिकाउने र कांग्रेसलाई पनि दबाबमा राख्ने रणनीति हो ? त्यस्तो होइन । कांग्रेससँग मोर्चा बनाउनुभन्दा अघि खुला छलफल भएको छ । यसको रणनीतिक महत्त्व छ । लोकतन्त्रको रक्षा गर्ने मूल मर्मलाई आत्मसात् गरेर यसैमार्फत सामाजिक, आर्थिक रूपान्तरण गर्नर् र समाजवादको दिशातिर लैजानका लागि बनेको शक्ति हो ।तपाईं गत असार १२ देखि १७ सम्म चीन भ्रमणमा हुनुहुन्थ्यो । त्यहाँका उपप्रधानमन्त्री ही लिफिङलाई भेट्नुभयो । के कुराकानी भयो ?त्यो मेरो बेइजिङ भ्रमण थिएन, चीनको सिचुवानले आयोजना गरेको एक इन्टरनेसनल ट्रेड फेयरमा सहभागी हुन गएको थिएँ । चिनियाँ उपप्रधानमन्त्री पनि आउनुभएको थियो । नेपाल र चीन सम्बन्ध, दुई देशबीचको पारस्पारिक लाभ र हितका पक्षमा एक घण्टाजति गम्भीरतापूर्वक छलफल भयो । भारत भ्रमण सकेका प्रधानमन्त्रीको चीन भ्रमणका लागि पूर्वतयारीस्वरूप तपाईं जानुभएको भन्ने अनुमान छ नि ?म गएपछि भ्रमणका लागि अनुकूल वातावरण बन्नु अर्कै कुरा भयो, तर म त्यसका लागि गएको होइन । तर पनि भ्रमण क्रममा प्रधानमन्त्रीको भावी भ्रमणलाई कस्तो बनाउने भन्ने कुरा भयो । प्रधानमन्त्रीको भ्रमणमार्फत् नेपाल र चीनको सम्बन्धलाई अझ प्रगाढ बनाउन र दुई देशका बहुआयामिक सम्बन्धलाई सुदृढ बनाउँदै पारस्परिक हितको विषयमा कसरी सहकार्य गर्ने भन्नेबारेमा छलफल भएको थियो ।प्रधानमन्त्रीको चीन भ्रमण कहिले हुन्छ ?मिति त तय भएको छैन । उहाँ इटालीपछि न्युयोर्क जानुहुन्छ । उताबाट फर्किएपछि चीन भ्रमण हुन सक्छ ।नेपालको विकास निर्माणमा असर गर्ने गरी भारतले विस्फोटक पदार्थमा अवरोध गरेको सामाचार छ । गृह मन्त्रालयले आन्तरिक रूपमा रहेका विस्फोटक पदार्थ चलाउने भनेर सरसापटी नियम ल्यायो । भारतले सरसापटी पनि गर्न पाइँदैन भन्ने सर्तसहित पत्र पठायो । भारतको यो तहको हस्तक्षेपलाई कसरी लिनुभएको छ ?यसबारेमा हामीले भारतसँग छलफल गरिराखेका छौं । विकास निर्माणका आयोजना सम्पन्न गर्न विस्फोटक पदार्थ चाहिन्छ । हालसम्म सस्तो र नियमित रूपमा भारतबाट मात्रै ल्याउने गरेका छौं । प्रस्टै छ, नेपाली सेनाको मातहतमा मात्रै त्यो प्रयोग हुन्छ । विकास निर्माण छिटो सम्पन्न गर्न विस्फोटक पदार्थ भारतबाट ल्याउन वा ल्याइसकिएकोलाई विभिन्न आयोजनामा सापटीको रूपमा प्रयोग गर्न केही समस्या पैदा भएको छ । हामी भारतसँग छलफल गरेर यो समस्या समाधान गर्न चाहन्छौं । चीनबाट पनि विस्फोटक पदार्थ ल्याउने प्रयास भएको थियो । केही आयोजनाले ल्याए पनि । तर रसुवागढी नाकामा रोकिएको छ । यसमा पनि भारतकै कारण हो भन्ने छ नि ?हामीले भारतसँग मध्यस्थता गरिररहेका छौं । चीनले आफ्नो आयोजनाका लागि चीनबाट ल्याउने काम गर्छ, गरिराखेको छ । केही समस्या देखिएका छन्, समाधान हुन्छ ।आयोजनाका लागि मात्रै होइन नेपाली सेनाका विभिन्न इमल्सन प्लान्ट, बारुदखानालाई भारतले कच्चा पदार्थमै अवरोध गरेको भन्ने छ । भारतको चासो के छ भन्ने त बुझ्नुभएकै होला नि ?विस्फोटक पदार्थको कारखानामा धेरथोर उत्पादन अहिले पनि नभएको होइन । उत्पादन वृद्धि गर्न हामीले आफ्नो क्षमताको अधिकतम प्रयोग गर्नुपर्छ । यसका निम्ति कच्चा पदार्थ चाहिन्छ । हामी भारतसँग कूटनीतिक छलफलको प्रक्रियामा छौं । छिटै समाधान गर्न सकिन्छ भन्नेमा आशावादी छौं ।"
बेलायतको विभेदविरुद्ध नेपाली सुरक्षाकर्मी,"(लन्डन)अफगानिस्तानमा १५ अगस्ट २०२१ मा तालिवानले सत्ता कब्जा गरिरहँदा देशभर सन्त्रास फैलियो । बेलायतसहित कैयौं मुलुक आफ्ना नागरिक र कूटनीतिज्ञको उद्धारमा जुटे । त्यो संकटमा आफ्नो ज्यानको पर्वाह नगरी अन्तिमसम्म दूतावास कर्मचारीको सुरक्षा कवच भएर बसेका थिए, बम गुरुङ । उनी काबुलस्थित बेलायती र क्यानेडियन दूतावासमा १० वर्षदेखि सुरक्षागार्ड थिए । अफगानिस्तानमा आफू मरिनेभन्दा पनि दूतावासका कर्मचारीलाई कसरी बचाउने भन्ने चिन्ता थियो, हाल बेलायतमा रहेका उनले कान्तिपुरसँग भने । त्यो त्रासदी सुनाइरहँदा नुवाकोटका गुरुङको मन बेचैन देखिन्थ्यो । किनकि उनलाई अहिले अपमानित महसुस हुनुपरेको छ । जसका लागि ज्यानको बाजी थापे उसैसँग लड्नुपरेको छ ।गुरुङलाई १८ अगस्ट २०२१ मा अफगानिस्तानको काबुलबाट ब्रिटिस रोयल एयर फोर्स (आरएएफ) ले उद्धार गर्यो । उक्त विमानमा ब्रिटिस र क्यानेडियन कूटनीतिज्ञसहित अफगान नागरिक पनि थिए । दुबई ट्रान्जिटमा गुरुङले बेलायती अधिकारीलाई आफ्नो नेपाली राहदानी देखाउँदै सोधेका थिए, हामी त अफगानी होइन नेपाली हौं । हामी पनि यूके जाने हो र ? प्रत्युत्तरमा बेलायतीले भनेका थिए, हो तपाईं बेलायत नै जाने हो । उनलाई बेलायतको बर्मिङहम सहर ल्याइयो उनलाई । उनीसँगै काम गरेका अन्य १३ सुरक्षागार्ड पनि फरकफरक मितिमा बेलायत आए ।बेलायत आइपुगेपछि उनीहरू सबैमा नयाँ जीवन सुरु हुने आशा पलायो । बैंक खाता खोल्ने, राष्ट्रिय स्वास्थ्य सेवाका लागि जिपी दर्ता, नेसनल इन्स्योरेन्स (एनआई) नम्बर लगायत प्रक्रिया पनि पूरा भयो । उनीहरूले काम गर्ने अधिकार पाएर सानोतिनो काम पनि थाले । १३ सुरक्षागार्डमध्ये तीन जनाको होम अफिसले नै प्रक्रिया पूरा गरेर आवासीय अधिकार (आईएलआर) दियो । बाँकीलाई पनि काम बन्नेमा ढुक्क थियो । तर, अकस्मात गत मार्च २७ मा सबेरै होम अफिसका कर्मचारी (इमिग्रेसन पुलिस फोर्स) आएर उनीहरू सुतिरहेकै होटल आईबीसबाट १० जनालाई पक्राउ गरे र विभिन्न डिटेन्सन सेन्टर लगे । पछि बुझ्दा थाहा भयो, अप्रिल ६ को हवाई टिकट काटेर हिथ्रो र ग्याटविकबाट नेपाल डिपोर्ट गर्ने योजनासमेत बेलायत सरकारले बनाएको रहेछ । हामीलाई यो सबै सपनाझैं लागिरहेको थियो, आफ्नो कथाव्यथा सुनाउन झन्डै दुई घण्टा रेल चढेर हेस्टिङबाट लन्डन आएका गणेश लिम्बूले भने, बिनागल्ती, बिनासूचना अपराधीलाई जस्तो व्यवहार गरिँदा ज्यादै दुःख लागेको छ । उनीहरू पक्राउको खबरलाई बेलायती मिडियाले प्राथमिकताका साथ छापे । मानवअधिकारकर्मी, कानुन व्यवसायी र राजनीतिज्ञले समेत विरोध जनाएपछि गृह मन्त्रालय (होम अफिस) ले झन्डै ४६ दिनपछि उनीहरूलाई देशबाट हटाउने निर्णय स्थगित गर्यो । तर, केही बेलायती मिडियाले भने उनीहरू गैरकानुनी रूपमा बसेकाले पक्राउ गरेको दाबी गरे । । हामी यहाँ लुकेर बसेका थिएनौं । बेलायत सरकारलाई कर तिरेर वैधानिक रूपमा काम गरेर बसेका थियौं, रमेश राई र ताराबहादुर गुरुङले एकै स्वरमा भने, समाचारमा गलत सन्देश जाँदा यसले झन् भ्रम सिर्जना गरिदियो । वास्तवमा हामी आफ्नो अधिकारका लागि लडिरहेका छौं ।डिटेन्सन सेन्टरबाट निकालेपछि बेलायतले थप दुई जनालाई आईएलआर दियो । १३ मध्ये ५ जनाले आईएलआर पाउने तर बाँकी ८ जनालाई अपराधी जस्तो व्यवहार गरिएकोमा उनीहरू दुःखी र आक्रोशित छन् । बिनाकारण डिटेन्सन सेन्टरमा थुनिँदा आफूहरू मानसिक रूपमा विक्षिप्त भएको उनीहरूको भनाइ छ । बम गुरुङ, उनका बुबा मेख गुरुङ, ताराबहादुर गुरुङ, रमेश राई, कालीबहादुर तामाङ, जगत गुरुङ, कुमार गुरुङ र गणेश लिम्बू अहिले आवासीय अधिकारको पर्खाइमा छन् । उनीहरू बेलायतको फरकफरक सहरमा बस्छन् । काम छैन, तर खानबस्न भने बेलायत सरकारले नै खर्च दिएको उनीहरूले बताए ।झन्डै ४० महिनादेखि परिवारबाट अलग्गिएर बस्नुपर्दा ती सुरक्षागार्डको मन रोएको छ । सामान्य कुराकानी त हुन्छ, तर प्रत्यक्ष भेट्न नपाउँदा नरमाइलो त भइहाल्छ नि, कालीबहादुरले भने । उनका दुई छोरा र श्रीमती काठमाडौंमा भाडामा बस्छन् । परिवारको भविष्यका लागि नै हामी यहाँ लडेका हौं, आशावादी हुँदै उनले कान्तिपुरलाई सुनाए, काम बन्छ भन्ने आशाले धैर्य गरेर बसिरहेका छौं । तालिवान सत्तामा आएपछि बेलायतसहित पश्चिमा राष्ट्रहरूले हजारौंको उद्धार गरेका थिए । बेलायतको आरएएफले पनि आफ्नो दूतावासमा कार्यरत नेपाली, भारतीयसहित करिब २४ हजार ५ सय नागरिकको उद्धार गरेको थियो । आवासीय अधिकारका लागि उनीहरूको आवेदन अहिले पनि होम अफिसमा रोकिएको छ । ती सुरक्षागार्डले आफूहरूलाई भेदभाव र अपराधी जस्तो व्यवहार गरिएको जिकिर गरेका छन् । होम अफिसले आवासीय अधिकार नदिए अदालतसमेत जाने उनीहरूको चेतावनी छ । उनीहरूलाई रिफ्युजी रिसेटलमेन्ट प्रोग्राम (आरआरपी) ले पनि यस मुद्दामा सहयोग गरिरहेको छ । त्योभन्दा धेरै सेन्ट्रल लन्डनमा एच एन्ड एफ पार्टनरसिपद्वारा सञ्चालित सामुदायिक स्वास्थ्य सेवाको सोसल प्रेस्क्राइबर का रूपमा काम गरिरहेका गजेन्द्र कटुवाल ती सुरक्षागार्डहरूको सहारा बनेका छन् । बेलायतस्थित सोसाइटी अफ नेपलिज प्रोफेसनल्स यूकेका उपाध्यक्षसमेत रहेका कटुवालले नै सोलिसिटर्स फर्म खोजिदिनेदेखि उनीहरूलाई युनिभर्सल क्रेडिट (बेरोजगार भत्ता), भाषा कक्षा जस्ता ननक्लिनिकल अर्थात् सामाजिक इस्युलगायतका सुविधा दिलाउन समन्वय र सहयोग गरिरहेका छन् । लन्डनस्थित नेपाली दूतावास र एनआरएनए यूकेले भने सहयोग नगरेको गुनासो बम गुरुङको छ ।"
एक दशकमा साढे १७ लाखले त्यागे भारतीय नागरिकता,"नयाँदिल्ली (एजेन्सी) भारतमा सन् २०११ यता १७ लाख ५० हजारले भारतीय नागरिकता त्यागेका छन् । शुक्रबार लोकसभामा लिखित जवाफ दिँदै विदेशमन्त्री एस जयशंकरले नागरिकता त्याग्नेको संख्या उल्लेख गरेका हुन् । उनका अनुसार यस वर्षको जुनसम्म भारतीय नागरिकता त्याग्नेको संख्या ८७ हजार २६ छ । विदेशमन्त्री जयशंकरका अनुसार अघिल्लो वर्ष अर्थात् २०२२ मा भारतीय नागरिकता त्याग्नेको संख्या २ लाख २५ हजार ६ सय २० थियो । सन् २०२१ मा भने यो संख्या १ लाख ६३ हजार ३ सय ७० थियो । सन् २०११ भारत छाड्नेको संख्या १ लाख २२ हजार ८ सय १९ थियो । विदेशमन्त्री जयशंकरले लोकसभामा भने, पछिल्लो दुई दशकमा ठूलो संख्यामा भारतीयहरूले अन्तर्राष्ट्रिय बजारमा जागिर खोजिरहेका छन् । व्यक्तिगत लाभका लागि धेरै भारतीयले विदेशी नागरिकता लिएका छन् ।"
अमेरिकी नौसैनिकको नेतृत्वमा पहिलो पटक महिला,"वासिङ्टन डीसी (एजेन्सी) अमेरिकी नौसैनिकको नेतृत्वमा पहिलो पटक महिला अधिकारीलाई नियुक्त गरिएको छ । राष्ट्रपति जो बाइडेनले अमेरिकी नौसैनिकको प्रमुखमा लिसा फ्रान्चेट्टीलाई नियुक्त गरेका हुन् । यद्यपि, उनको नियुक्तिलाई अमेरिकी संसद्ले स्वीकृति दिन बाँकी छ । लिसा दक्षिण कोरियास्थित अमेरिकी नौसैनिक बलको पूर्वप्रमुख पनि हुन् । उनले एयरक्राफ्ट कमान्डरका रूपमा पनि काम गरेकी थिइन् । लिसाको नियुक्ति स्वीकृत भएमा वरिष्ठ सैन्य अधिकारीको समूहमा प्रवेश गर्ने उनी पहिलो महिला अधिकारी पनि हुनेछिन् । ३८ वर्षीया उनी चारतारे एडमिरल दर्जा हासिल गर्ने दोस्रो महिला अधिकारी हुन् । राष्ट्रपति कार्यालयले जारी गरेको विज्ञप्तिमा उनलाई सैन्य सञ्चालन तथा नीति निर्माणमा विशेषज्ञका रूपमा अर्थ्याइएको छ ।"
बाह्य क्षेत्रको उपलब्धि जोगाइराख्ने गरी मौद्रिक नीति आउँदै,"(काठमाडौं)अर्थतन्त्रमा देखिएको शिथिलता हटाई आर्थिक गतिविधि सुधारमा सघाउने र वित्तीय स्थायित्व कायम गर्ने प्रमुख चुनौतीसहित नेपाल राष्ट्र बैंक चालु आर्थिक वर्षको मौद्रिक नीतिको अन्तिम तयारीमा छ । विगतमा आयात प्रतिबन्ध, नगद मार्जिनलगायत विभिन्न नीतिगत कडाइ र रेमिट्यान्समा भएको सुधारका कारण यतिबेला अर्थतन्त्रका बाह्य सूचक बलियो अवस्थामा छन् । सुधारका उपलब्धि फेरि नबिग्रिने र सम्भव भएसम्म सुस्ताएको आर्थिक गतिविधि चलायमान हुने केही नीतिसहित आइतबार राष्ट्र बैंकले मौद्रिक नीति सार्वजनिक गर्दै छ । आइतबार बिहान ८ बजे राष्ट्र बैंक सञ्चालक समितिको बैठक डाकिएको छ, स्रोतले भन्यो, सोही बैठकले मौद्रिक नीतिको मस्यौदामा छलफल गरेर त्यसलाई अन्तिम रूप दिने र दिउँसो सार्वजनिक गर्ने कार्यक्रम छ । यस वर्ष धेरै नीति चलाउने अवस्था नरहेको र साउन ७ भित्रै मौद्रिक नीति ल्याइसक्ने राष्ट्र बैंकको आन्तरिक तालिका रहेको स्रोतले बताएको छ । बाह्य क्षेत्रको उपलब्धि जोगाइराख्ने र मुद्रास्फीति घट्दो क्रममा भए पनि अझै उच्च रहेकाले त्यसमा पनि सचेत हुनुपर्नेछ, स्रोतले भन्यो, अर्थतन्त्रमा आएको शिथिलता हटाई आर्थिक गतिविधि बढिरहेको सन्दर्भमा वित्तीय स्थायित्व कायम राख्नु, उत्पादनशील क्षेत्रतर्फ कर्जा प्रवाह बढाउनु, कर्जा प्रवाहका लागि वित्तीय स्रोतका रूपमा रहेको निक्षेप परिचालन सुदृढ राख्नु र निक्षेपको वास्तविक प्रतिफल (रियल रिटर्न) धनात्मक राख्नुपर्नेछ । यही परिधिभित्र रहेर मौद्रिक नीति आउँछ । अघिल्लो आर्थिक वर्ष निजी क्षेत्रमा लक्ष्यभन्दा बढी र गत वर्ष लक्ष्यभन्दा धेरै कम कर्जा प्रवाह भएको थियो । यस वर्ष राष्ट्र बैंकले निजी क्षेत्रतर्फ कर्जा विस्तारको लक्ष्य १२ देखि १३ प्रतिशत तय गर्ने सम्भावना छ । आर्थिक वृद्धिमा योगदान पुर्याओस् भन्ने उद्देश्यले राष्ट्र बैंकले कुल गार्हस्थ्य उत्पादन (जीडीपी) को विस्तार बराबर नै कर्जा विस्तार गर्ने घोषणा यसअघि नै गरेको छ । चालु आर्थिक वर्षमा ६ प्रतिशतको आर्थिक वृद्धि प्राप्त गर्ने र मुद्रास्फीति साढे ६ प्रतिशतभित्रै कायम गर्ने लक्ष्य सरकारको छ । खासगरी निजी क्षेत्रले मागे जस्तो लचिलो मौद्रिक नीति ल्याउने बेला नभएकाले आवश्यकताअनुसार नीतिगत दर हेरफेर गर्न सकिने राष्ट्र बैंक स्रोतले बताएको छ । अहिले अरु नीति चलाउन सकिने ठाउँ खासै छैन, बैंक रेट, पोलिसी रेटलगायत दरमा भने केही चल्न सकिन्छ, स्रोतले भन्यो, वित्तीय प्रणालीमा तरलता अवस्था सहज रहेकाले बैंक दर केही घट्न सक्छ । अनिवार्य नगद मौज्दात (सीआरआर) र कर्जा निक्षेप (सीडी) अनुपातमा परिवर्तनको सम्भावना न्यून रहेको पनि स्रोतको दाबी छ । घरजग्गा र सेयर बजारका लागि ठूलै परिवर्तन नगरे पनि अहिले यी क्षेत्रमा कारोबार सुस्ताएकाले के गर्दा तत्कालै सुधार देखिन सक्छ भन्नेबारे छलफल चलेको छ । सिधै कर्जा प्रवाहका सीमा चलाउने सकिने सम्भावना नभए पनि जोखिम भारलगायत विषयमा हेर्न सकिन्छ, स्रोतले भन्यो । लघुवित्त वित्तीय संस्थाबारे पनि त्यति धेरै नीति परिवर्तनको सम्भावना छैन । लघुवित्तका सम्बन्धमा राष्ट्र बैंकले बृहत् अध्ययन गरिरहेको र त्यसको प्रारम्भिक प्रतिवेदन मात्र आएकाले केही विषय समेटिन सक्छ । तर लघुवित्तबारे अध्ययन समितिको अन्तिम प्रतिवेदनपछि मात्र थप नीतिगत व्यवस्था गरिने स्रोतले बताएको छ । राष्ट्र बैंकका गभर्नर महाप्रसाद अधिकारीले पनि आवश्यकताअनुसार नीतिगत दर हेरफेर गर्न सकिने जनाएका छन् । गत बिहीबार संघीय संसदन्तर्गतको अर्थसमिति बैठकमा गभर्नर अधिकारीले भनेका थिए, पछिल्लो एक वर्षको अवधिमा बाह्य क्षेत्रमा उल्लेख्य सुधार भएको छ । तर, बैंकको कर्जा असुलीमा समस्या देखिन्छ । व्यवसायमा शिथिलता आएकाले यस्तो अवस्थालाई पनि सहजीकरण गर्नुपर्नेछ । बाह्य क्षेत्रका सूचकमा सुधार आए पनि चालु खाता घाटा कायमै छ । त्यसैले अर्थतन्त्रको जोखिम टरिनसकेकाले यसतर्फ पनि सचेत हुनुपर्ने अधिकारीको भनाइ थियो । राष्ट्र बैंकका केही अधिकारी भने विश्वका बहुसंख्यक राष्ट्रले अझै पनि कसिलो मौद्रिक नीति ल्याइरहेको, अन्तर्राष्ट्रिय मुद्रा कोष (आईएमएफ)लगायत दातृ निकायले लचिलो मौद्रिक नीतिको बेला भइनसकेको सुझाइरहेकाले राष्ट्र बैंक पनि सोही बाटोमा हिँड्नुपर्नेमा जोड दिन्छन् । यसलाई मौद्रिक नीति अपेक्षित रुपमा लचिलो नहुने संकेतका रूपमा बुझ्न सकिने जानकारहरू बताउँछन् । मौद्रिक नीतिले बजेटमा लक्षित उद्देश्य प्राप्तिमा सहयोगी भूमिका खेल्छ । तर पछिल्ला वर्षमा वित्तीय नीति (बजेट) मा भन्दा मौद्रिक नीतिप्रति जनअपेक्षा बढी देखिन थालेको छ । सरकारदेखि निजी क्षेत्रसम्मले आफूअनुकूल नीतिगत व्यवस्थाका लागि मौद्रिक नीतिमा भर परेको देखिनुले यसको पुष्टि गर्छ । सरकारका उच्चपदस्थ अधिकारीले पनि अर्थतन्त्रका समस्या समाधानमा राष्ट्र बैंकको भूमिका धेरै रहेको बताउँदै आएका छन् । यही कारण पनि पछिल्ला वर्षमा मौद्रिक नीति आफ्नो मुख्य उद्देश्यबाट विचलित हुन थालेको आरोप राष्ट्र बैंकलाई लाग्ने गरेको छ । वार्षिक बजेट यथार्थपरक नभई महत्त्वाकांक्षी हुँदै गएकाले कार्यान्वयन नहुने समस्या उत्पन्न भएको, सरकारी निकायबीच प्रभावकारी समन्वय नभई आपसमा दोषारोपण गर्ने प्रवृत्ति बढेको, अप्ठ्यारो परिस्थितिमा राष्ट्र बैंकले खुकुलो नीति ल्याएकोलगायत कारण मौद्रिक नीतिप्रति जनअपेक्षा बढेको हो । गत वर्षको तुलनामा यस वर्ष राष्ट्र बैंकलाई केही सजिलो भने छ । शोधनान्तर स्थिति बचतमा, घट्दो आयात, पर्याप्त विदेशी विनिमय सञ्चिति र बढ्दो रेमिट्यान्स आप्रवाहका कारण यी सूचकको सुधारमा राष्ट्र बैंकले समय खर्चिनुपर्ने छैन । तर आन्तरिक अर्थतन्त्र मन्दीमा छ । वित्तीय प्रणालीमा तरलता थुप्रिए पनि उत्पादन क्षेत्रबाट कर्जा माग आएको छैन । ब्याजदर घट्दो क्रममा रहे पनि अझै महँगो छ । यसकारण वित्तीय स्थायित्व र मूल्यवृद्धि वाञ्छित सीमा राख्नुपर्ने कडा चुनौती भने राष्ट्र बैंकलाई छ ।बजेटमा २० भन्दा बढी कार्यक्रम घोषणा भएका छन्, जुन मौद्रिक नीतिमार्फत सम्बोधन गर्नुपर्नेछ । यसअनुसार वित्तीय क्षेत्रलाई स्वस्थ एवं सबल बनाई मुलुकमा उपलब्ध वित्तीय साधनलाई उत्पादनशील क्षेत्रमा लगानी गर्ने वातावरण सिर्जना गर्ने नीति सरकारको छ । वित्तीय मध्यस्थता लागत कम गरी लगानीका लागि पुँजीमा पहुँच सहज बनाइने नीति छ, बजेटमा भनिएको छ, सहरोन्मुख बस्ती, साना बजार केन्द्रलगायत वित्तीय सेवाको पहुँच नपुगेका स्थानमा विस्तार गरिने, अनलाइन बैंकिङ, मोबाइल बैंकिङ, विद्युतीय भुक्तानी प्रणालीलगायत नयाँ प्रविधिमार्फत वित्तीय कारोबारलाई प्रवर्द्धन गरिनेछ । साना किसान, घरेलु तथा साना उद्यमी र स्टार्टअप व्यवसायीलाई सहज वित्तीय पहुँच पुर्याइने र वित्तीय साक्षरता कार्यक्रम सञ्चालन गरिने सरकारी नीतिलाई पनि मौद्रिक नीतिले समेट्नुपर्नेछ । वित्तीय क्षेत्र विकास रणनीति कार्यान्वयनमा ल्याइने, वित्तीय क्षेत्रका स्रोतसाधन सीमित व्यक्ति, समूह वा भौगोलिक स्थानमा केन्द्रित हुन नदिन समावेशी वित्तको अवधारणालाई पनि मौद्रिक नीतिले समावेश गर्नुपर्नेछ । रेमिट्यान्स आयलाई औपचारिक माध्यमबाट भित्र्याउन प्रोत्साहन गरिनेछ, बजेटमा भनिएको छ, औपचारिक माध्यमबाट विप्रेषण पठाउने श्रमिकलाई सामाजिक सुरक्षा कोषमा आबद्ध गरिनेछ । श्रम स्वीकृति लिई वैदेशिक रोजगारीमा गएका नेपालीलाई लक्ष्य गरी रेमिट्यान्स बन्ड (ऋणपत्र) जारी गरी औपचारिक माध्यमबाट विप्रेषण भित्र्याउने र त्यसरी भित्र्याइएको रकमलाई पूर्वाधार विकासमा उपयोग गरिनेछ ।चालु आर्थिक वर्षको सुरुवातसँगै वित्तीय प्रणालीमा करिब सवा ६ खर्ब रुपैयाँ तरलता (लगानीयोग्य रकम) थुप्रिएको छ । विगतका वर्षमा कर्जा विस्तारको गति हेर्दा यो रकम सबै बैंक तथा वित्तीय संस्थालाई एक वर्षभरि कर्जा दिन पर्याप्त छ । कुनै नाटकीय मोड नआए चालु आर्थिक वर्षभर वित्तीय प्रणालीमा तरलता संकट हुने छैन । यो सबलताको सही उपयोग गराउन राष्ट्र बैंकको भूमिका महत्त्वपूर्ण रहेको स्रोतले बताएको छ । यस्तो अवस्थामा अर्थतन्त्रको अवस्था, कर्जाको माग, रोजगारी सिर्जना, लगानीलगायत पक्ष हेर्दा राष्ट्र बैंकले मध्यमार्गी बाटो रोज्नुपर्छ, न धेरै खुकुलो न कसिलो मौद्रिक नीतिको बाटो कम जोखिमयुक्त हुने जानकारहरू बताउँछन् । जसले गर्दा कृषि, ऊर्जा, उद्योग, पर्यटन, पूर्वाधारलगायत क्षेत्रमा न्यून ब्याजदरमा सहज रूपमा कर्जा प्रवाह हुने तर विलासिताका र उपभोग्य वस्तुको आयातमा जाने कर्जा निरुत्साहित हुने उनीहरूको भनाइ छ ।"
रानी नाकाको कडाइ खुकुलो पारिँदै,"(मोरङ)सीमामा कडाइ गर्दा वारिको विराटनगर बजारमा उपभोक्ता मर्कामा पर्ने गरी मूल्यवृद्धि एवं कालोबजारी हुन थालेको गुसानो बढ्दै गएपछि सोमबारदेखि प्रहरीप्रशासनले व्यावहारिक एवं लचिलो नीति अख्तियार गरेको छ । सर्वसाधारणलाई सीमावर्ती बजार जोगबनीबाट दैनिक उपभोग्य सामग्री किनेर ल्याउन सहज बन्दै गएको छ । जोगबनीमा प्रतिकिलो ६० रुपैयाँ पर्ने चिनी विराटनगरमा ८५ रुपैयाँ, १७० रुपैयाँ लिटर पर्ने खाने तेल २९०, ९ सय रुपैयाँ पर्ने प्रतिकिलो जिरा १३ सय, प्रतिकिलो १ सय ८० पर्ने अनार ३६० देखि ४ सय रुपैयाँ, ५ सय रुपैयाँको सुतीको कुर्तासुरुवाल र साडी १ हजार ५ सयसम्ममा बिक्री भइरहेको छ । जुत्ताचप्पलकै जोडीमा पारिभन्दा वारि दोब्बर मूल्य छ । चामलको बोरामै ३४ सय रुपैयाँको फरक पर्छ ।((विराटनगर६ का किसान रामकुमार कामतलाई शुक्रबार सीमावर्ती भारतीय बजार जोगबनीबाट दैनिक उपभोग्य सामग्री खरिद गरेर ल्याउने क्रममा रानी नाकामा भन्सार कर्मचारी र सशस्त्र प्रहरीले रोके । झोलामा ल्याएका सामान कर्मचारी र सशस्त्र प्रहरीले हेरेपछि उनी घरतर्फ लागे । विराटनगर४ का गृहिणी मीना खड्काले चिनी, खाने तेल, डिटरजेन्ट पाउडर, जिरा, साडी, कुर्ता, गन्जीलगायतका दैनिक उपभोग्य सामग्री जोगबनीबाट किनेर ल्याउने क्रममा भन्सार कर्मचारी र सशस्त्र प्रहरीले रोकेर हेरेपछि घरतर्फ जान दिए । सीमामा अघिल्ला दिनहरूको जस्तै तँछाडमछाड वा खोसाखोसका दृश्य देखिएनन् । विराटनगर महानगर प्रमुख नागेश कोइरालाको पहलमा विराटनगर भन्सार कार्यालय र स्थानीय प्रशासनले सीमावर्ती भारतीय बजार जोगबनीबाट एक सय रुपैयाँभन्दा बढी मूल्यको सामान किनेर ल्याउनेलाई साउन १ देखि भन्सार तिर्न लगाएका थिए । तर खाद्यान्नको भन्सार नकाटिँदा सर्वसाधारण हैरानी बेहोर्न बाध्य भएका थिए ।भन्सार कर्मचारीले खाद्यान्न सामग्रीको भन्सार काट्न जीएसटी बिल र क्वारेन्टाइन जाँच आवश्यक भएकाले जोगबनीबाट किनेर ल्याएका खाद्य सामग्री खरिद गरेकै पसलमा फर्काउन लगाएका थिए । भन्सार तिर्न तयार हुँदा पनि उपभोक्तासँग भन्सार नलिई सामान फर्काउन बाध्य पारेकाले महानगर प्रमुख कोइराला, भन्सार कर्मचारी र स्थानीय प्रशासन आलोचित बनेका थिए । वर्षौंदेखि जोगबनीबाट बिनारोकटोक उपभोक्ताले दैनिक उपभोग्य सामग्री खरिद गरेर ल्याउने गरेको तर महानगर प्रमुख कोइरालाले त्यो परम्परा तोडेर भन्सार तिर्न लगाएको र खाद्य सामग्री महँगो मूल्यमा विराटनगरमा खरिद गर्न बाध्य बनाएको भन्दै महानगरवासी विरोधमा थिए । कांग्रेसका मोरङ उपसभापतिसमेत रहेका महानगर प्रमुख कोइरालाको पार्टी पंक्तिबाट पनि विरोध हुन थालेपछि रानी नाका सहज बनाउँदै लगिएको हो ।विराटनगरसँग टाँसिएको बजारभन्दा यति धेरै मूल्यमा फरक रहेकाले महानगरवासी विरोधमा उत्रेको स्थानीय रामप्रसाद खतिवडाले बताए । सीमामा वर्षौंदेखि बसोबास गर्दै आएका स्थानीयले सधैं सीमावर्ती बजारबाट सस्तोमा खरिद गर्दै आएकाले यति धेरै चर्को महँगो मूल्यमा खरिद गरेर खाँदैनन्, उनले भने, त्यसैले सरकारले बजार मूल्यमा सामञ्जस्य नल्याएसम्म सीमामा बसोबास गर्नेलाई सीमावर्ती बजारबाट सामान किनेर ल्याउन नदिने काम गाह्रो नै हुन्छ ।भन्सार तिरेर सबै खाले सामान ल्याउन दिने हो भने विराटनगरभन्दा जोगबनीबाटै ल्याउँदा सस्तो पर्ने स्थानीय युवती मनीषा चौधरीको अनुभव छ । सीमामा सर्वसाधारण उपभोक्तालाई दुःख दिएर राजस्व बढ्दैन, सेटिङ मिलाएर दिनरात हुने तस्करी रोक्नुपर्छ, चौधरीले भनिन्, विराटनगरको खुला बजारमा पसलपिच्छे व्यापारीहरूले सामानको मनपरी मूल्य राख्छन्, भ्याट बिल माग्यो भने हच्किन्छन्, कालाबजारीको योभन्दा ठूलो उदाहरण के पो हुन सक्छ ?भन्सार नाकामा भएको कडाइले आफूहरूको व्यापार ५ प्रतिशतमा झरेको जोगबनीका किराना पसल सञ्चालक सञ्जित साहले बताए । जोगबनी बजारमा नेपाली रुपैयाँमै कारोबार भइरहेकोबाट पनि नेपाली ग्राहकमै यो बजार निर्भर रहेको प्रस्ट छ, उनले भने, नेपाली ग्राहक आउन रोकिएपछि बजार शून्य हुनु स्वाभाविक हो । तर अब फेरि केही सहज हुन थालेकाले विराटनगरका ग्राहक आउन सुरु भइसकेको छ । जोगबनीमा काठमाडौं, पोखरा, धनकुटालगायत ठाउँबाट आउने ग्राहक भन्सारमा भएको कडाइले रोकिएको हुँदा पुनः व्यापार बढ्न समय लाग्ने उनको भनाइ छ ।कपडाको खुद्रा व्यापार ठप्प भएको तर थोक व्यापार बढेको जोगबनीका कपडा व्यवसायी विजय अग्रवालले जनाए । भन्सारमा कडाइ भएदेखि दिनको एक हजारभन्दा बढी साडी र सोही अनुपातमा अन्य कपडाको अर्डर फोनमै आउन थालेकाले पहिलेभन्दा अहिले नै राम्रो व्यापार भइरहेको छ, उनले भने, यति लामो खुला सीमा नाका रहेकाले कहीँ न कहीँबाट तस्करहरूले व्यापारीहरूले गरेको अर्डर लगिहाल्छ । त्यसैले व्यापारमा कुनै समस्या छैन । जोगबनी बजार अहिले पहिलेको भन्दा सुनसान भएको तर हरेक क्षेत्रको थोक व्यापार बढेको उनले सुनाए । रानी भन्सारमा सरकारले कडाइ गरेर हुन्छ, त्रिभुवन अन्तर्राष्ट्रिय विमानस्थलबाट एक क्विन्टल सुन आउने देशमा भन्सार तिरेर कसैले व्यापार गर्न सक्छ, उनले भने, नेपाली व्यापारीहरूले भन्सार तिरेर स्टक मात्रै म्यानेज गर्ने हो, बाँकी त तस्करीको नै सामान त बेच्ने हो नि । जोगबनी बजारका करिब ५० प्रतिशत व्यापारी र कामदार नेपालकै रहेको कपडा व्यापारी सञ्जय अग्रवाल बताउँछन् । उनीहरू बिहान आउँछन्, राति घर फर्कन्छन्, कमाएर पनि नेपालमै ल्याउँछन्, उनले भने, जोगबनी बजारबाट उपभोक्तालाई मात्र नभएर नेपाली व्यापारी र श्रमिकसँगै सरकारलाई पनि फाइदा छ । यता भन्सार नाकामा कडाइ भएदेखि विराटनगर बजारमा १५ देखि २० प्रतिशत व्यापार बढेको व्यवसायीको भनाइ छ । भन्सार नाकामा कडाइ भएदेखि व्यापारमा सुधार भएको भाटभटेनी सुपरमार्केट विराटनगरका म्यानेजर परशुराम तिम्सिनाले जनाए । नाकामा कडाइ भएदेखि भाटभटेनीमा मात्रै नभई समग्र विराटनगर बजारको नै व्यापार बढेको छ, उनले भने, समग्रमा १५ प्रतिशतसम्म बजार बढेको हो ।भन्सार नाकामा कडाइ भएपछि विराटनगरका व्यापारीहरूले मूल्य बढाएर उपभोक्ता ठगिरहेको गुनासो बढेपछि जिल्ला प्रशासन मोरङको अगुवाइमा विराटनगर महानगर, खाद्य प्रविधि तथा गुण नियन्त्रण र वाणिज्य आपूर्ति तथा उपभोक्ता संरक्षण कार्यालयले शुक्रबारदेखि बजार अनुगमन सुरु गरेका छन् । अनुगमन टोलीले भाटभटेनी र सेन्ट्रल मलमा अनुगमन गर्ने क्रममा उचित मूल्यमा गुणस्तरी सामान सहज तरिकाले सेवाग्राहीलाई बिक्री गर्न निर्देशन दिएको छ ।"
ठूला आयोजनाको विकास खर्च कमजोर,"(काठमाडौं)केही ठूला आयोजना विकास खर्च गर्नमा कमजोर देखिएका छन् । बढी बजेट पाएकै आयोजनामा यस्तो समस्या देखिएको हो । गत आर्थिक वर्ष ०७९८० मा काठमाडौंतराईमधेस द्रुतमार्ग (फास्ट ट्र्याक) विकास खर्चमा कमजोर देखिएको छ । यस आयोजनाका लागि गत आर्थिक वर्षमा पुँजीगततर्फ २९ अर्ब ९९ करोड ९७ लाख रुपैयाँ छुट्याइएको थियो । यसमध्ये गत आर्थिक वर्षको असार मसान्तसम्म १४ अर्ब ९४ करोड १८ लाख रुपैयाँ खर्च भएको छ । अर्थात् विनियोजित पुँजीगत बजेटको ४९६२ प्रतिशत खर्च भएको हो । द्रुतमार्गमा नेपाली सेनाले निर्माण व्यवस्थापनको जिम्मेवारी लिएको छ । गत आर्थिक वर्षको असारसम्म ८, ९ र १० नम्बर प्याकेजको ठेक्का गर्ने तयारीमा रहेको सेनाले त्यसअनुसार ठेक्का गर्न नसक्दा बजेट खर्च कम भएको जनाएको छ । ६ नम्बर प्याकेजको ठेक्का भएर कार्यादेश दिन ढिला हुँदा उक्त प्याकेजमा त्यसअनुसारको बजेट खर्च हुन नसकेको सैनिक प्रवक्ता एवं सहायक रथी कृष्णप्रसाद भण्डारीले बताए । ३ वटा प्याकेजको ठेक्का गत आर्थिक वर्षमै गर्ने योजना थियो, ठेक्का आह्वान गरे पनि प्राविधिक मूल्यांकनमा कोही पनि निर्माण कम्पनी छानिन सकेनन्, उनले भने, जसले गर्दा पुनः उक्त खण्डमा ठेक्का आह्वान गरिएको छ । गत आर्थिक वर्षमै ठेक्का सम्झौता नहुँदा सोचेअनुरूप खर्च हुन सकेन । निर्माण सुरु भएको ६ वर्षमा यस आयोजनाको भौतिक प्रगति २५५४ प्रतिशत छ । खर्च कम गर्ने अर्को आयोजनामा नागढुंगा सुरुङमार्ग पर्छ । यस आयोजनाका लागि गत आर्थिक वर्षमा ५ अर्ब ५४ करोड ४९ लाख रुपैयाँ बजेट विनियोजन भएको थियो । तर आयोजनाले असार मसान्तसम्म विनियोजित पुँजीगत बजेटको ४३२५ प्रतिशत मात्र खर्चिएको छ । अर्थात् आयोजनाले २ अर्ब ३९ करोड ७९ लाख रुपैयाँ मात्र खर्च गरेको छ । मुआब्जाको समस्या अझै टुंग्याउन नसकेको आयोजनाले विनियोजित बजेट खर्च पनि ५० प्रतिशत कटाउन सकेन । नागढुंगासिस्नेखोला सुरुङमार्ग निर्माण थालेको चार वर्षमा २१६३ किमि खनिएको छ । मुख्य सुरुङको दूरी भने २६८८ किमि हो । अब ५२५ मिटर खन्न बाँकी छ । आपत्कालीन सुरुङ पनि २५०१ किमि खनिसकिएको छ, जुन सुरुङको कुल दूरी २५५७ किमि हो । आपत्कालीन सुरुङ खन्न ५६ मिटर मात्र बाँकी छ । निर्माणमा कुनै समस्या नआए ०८१ पुसमा सुरुङबाट यातायात चल्ने नागढुंगासिस्नेखोला सुरुङमार्ग आयोजनाको दाबी छ । समग्रमा सुरुङ खन्ने काम ८९२० प्रतिशत सकिइसकेको छ । नारायणगढबुटवल सडक आयोजनाले पनि खर्च कम गरेको छ । यस सडकलाई दुई खण्डमा विभाजन गरेर ठेक्का गरिएको हो । दुवै खण्डका लागि गत आर्थिक वर्षमा पुँजीगततर्फ ७ अर्ब ४९ करोड ७३ लाख रुपैयाँ विनियोजन भएको थियो । यसमा ३६५२ प्रतिशत अर्थात् २ अर्ब ७३ करोड ७७ लाख रुपैयाँ खर्च भएको छ । उक्त सडक विस्तार ठेक्काको म्याद भदौ ११ मा सकिँदै छ । तर अहिलेसम्म भौतिक प्रगति ४० प्रतिशत मात्र छ । काम नगर्ने ठेकेदारले तेस्रो पटक दुई वर्ष म्याद थपको प्रस्ताव गरेको छ । यस सडकको कुल दूरी ११३ किमि छ । दुई खण्ड गरेर कुल ठेक्का रकम १६ अर्ब ९९ करोड रुपैयाँ हो । चाइना स्टेट कन्स्ट्रक्सन इन्जिनियरिङ कर्पोरेसन कम्पनीले यसको ठेक्का लिएको हो । उक्त कम्पनी जताततै ठेक्का लिएर काम अलपत्र पार्नेमा पर्छ । यो खण्डमा पटकपटक आयोजना प्रमुख, भौतिक पूर्वाधार तथा यातायातमन्त्रीलगायत सरोकारवाला निकायले काम सक्न दबाब दिए पनि अझै सकिएको छैन । काम नगरेपछि सडक विभागले ठेक्का तोड्ने चेतावनी दिए पनि अहिले उक्त निर्णयबाट पछि हटेको छ । अन्य आयोजनाको विकास खर्च भने सन्तोषजनक नै रहेको भौतिक पूर्वाधार तथा यातायात मन्त्रालयले जनाएको छ । भौतिक मन्त्रालय सबैभन्दा बढी बजेट पाउने पर्छ । गत आर्थिक वर्षमा यस मन्त्रालयले पुँजीगततर्फ १ खर्ब ५९ अर्ब २ करोड बजेट पाएकामा ६४५८ प्रतिशत खर्च गरेको छ । मन्त्रालयले कुल पुँजीगत बजेटमा १ खर्ब २ अर्ब ७० करोड रुपैयाँ खर्च गरेको हो । आर्थिक वर्ष ०७७७८ मा ६७ प्रतिशत र ०७८७९ मा ५७ प्रतिशत पुँजीगत खर्च भएको मन्त्रालयका सहसचिव एवं प्रवक्ता भीमार्जुन अधिकारीले बताए । मन्त्रालयले उपलब्ध गराएको खर्चको विवरणअनुसार सबैभन्दा कम खर्च हुने आयोजनामा काँकडभिट्टाइनरुवापथलैयानारायणगढ सडक छ । यस खण्ड विस्तारका लागि चालु आर्थिक वर्षमा ४ अर्ब ६४ करोड विनियोजन भएकामा अहिलेसम्म २३ लाख ३५ हजार रुपैयाँ मात्र खर्च भएको छ । यसलाई प्रतिशतमा हेर्दा शून्य दशमलव ५ प्रतिशत मात्र खर्च भएको हो । कम खर्च हुनुको कारण केही खण्डको डिजाइनको काम जारी रहेको र केही ठेक्का सम्झौता हुने प्रक्रियामा रहेको प्रवक्ता अधिकारीले जनाए । समग्रमा ठूला आयोजनामा मदन भण्डारी, मध्यपहाडी राजमार्ग, हुलाकी राजमार्ग, कान्ति राजपथ, उत्तरदक्षिण (कर्णाली, कालीगण्डकी र कोशी) राजमार्गलगायतका केही आयोजनाले झन्डै विनियोजित बराबर नै पुँजीगत खर्च गरेका छन् । विगतका वर्षको भन्दा गत आर्थिक वर्षमा औसत रुपमा पुँजीगत खर्च भएको भौतिक मन्त्रालयका सचिव केशवकुमार शर्माको भनाइ छ । विभिन्न आयोजनामा काम भएको करिब साढे ४ अर्ब रुपैयाँ रकम तिर्न सकिएन, उनले भने, त्यो रकम भुक्तानी भएको भए पुँजीगत खर्च अझै बढ्थ्यो । स्रोत व्यवस्थापन गर्न नसक्दा उक्त रकम भुक्तानी हुन नसकेको सचिव शर्माले बताए । हामीले काम नगराएको होइन, उनले भने, भुक्तानी मात्र दिन नसकेका हौं ।"
रेडियो नेपालको खुमलटार जग्गा बेच्ने निर्णयको विरोधमा स्थानीय,"(काठमाडौं)सरकारले खुलटारस्थित रेडियो नेपालको जग्गा बिक्रीका लागि प्रक्रिया सुरु गरेपछि स्थानीय आन्दोलित बनेका छन् । उनीहरूले जुन उद्देश्यका लागि अधिग्रहण गरिएको हो, त्यसका लागि प्रयोग नगर्ने हो भने जग्गा फिर्ता गर्नुपर्ने र नभए सार्वजनिक खुलास्थलका रूपमा छाडिनुपर्ने माग गरेका छन् । सरकारले आफूहरूको मागलाई बेवास्ता गर्दै जग्गा बिक्री प्रक्रिया अगाडि बढाए विरोधका कार्यक्रमलाई सशक्त बनाउँदै लैजाने उनीहरूको चेतावनी छ । सरकारले ०३८ सालमा रेडियो नेपालको टावर राख्न भन्दै स्थानीयबाट जग्गा अधिग्रहण गरेको थियो । देशको सञ्चार क्षेत्रको विकास गर्न भनी सरकारले पाटनका रविन महर्जनको परिवारको दुई रोपनी, खुमलटारका यादवकुमार जोशीको दुई रोपनी, पाटनका बुद्धराज शाक्यको एक रोपनी ११ आना, जगत चित्रकारको ३ आना, लक्ष्मीदेवी मानन्धरको ४ आना १ पैसा, भाइचा कुमालको ९ आना १ पैसा, माया प्रधानको ८ आना २ पैसालगायत गरी किसानबाट १ सय ५९ रोपनी ४ आना २ पैसा २ दाम खेतीयोग्य जमिन अधिग्रहण गरिएको थियो । र, ०४२ मा रेडियो नेपाललाई हस्तान्तरण गरिएको थियो । आफ्नो पुर्ख्यौली दुई रोपनी जग्गा ०३८ मा रेडियो नेपालको प्रसारण केन्द्रको टावर राख्नलगायत प्रयोजनका लागि भनी प्रतिआना ९ सय १८ रुपैयाँमा अधिग्रहण गरिएको पाटनका रविन महर्जनले बताए । त्यतिबेला विरोध जनाउँदा राज्यको हितविपरीत लागेको भनेर पुलिस प्रशासन लगाएकाले धान खेती गर्दै आएको जग्गा सरकारलाई सुम्पिएको उनको भनाइ छ । खुमलटारका यादवकुमार जोशीको परिवारले रेडियो नेपालको विकासका लागि भनेपछि वर्षैभरलाई खान पुग्ने अन्न उब्जनी हुने खेत सरकारलाई सुम्पिए । जोशी सम्झन्छन्, अधिग्रहणमा चार दाजुभाइको २ रोपनी जग्गा परेको थियो । त्यति बेला करकापमा परियो, अनि ३ हजार ६ सय ७२ रुपैयाँ मुआब्जा बुझेको थिएँ ।०६८ सालयता किसानबाट अधिग्रहण गरेको जग्गा व्यापारिक प्रयोजनका लागि कौडीको भाउमा भाडामा दिन सुरु भयो । २०७३ मा जियो अटोमोबाइल, इन्फ्राटेक कम्पनी, गणपति तथा भेनियर प्लाइउड उद्योग र ०७४ सालमा कुबेर ज्ञान हाउजिङ कम्पनीलाई भाडामा दिइयो । त्यसपछि जग्गा बिक्री गर्न चलखेल सुरु भयो । ०७५ चैत २८ मा मन्त्रिपरिषद् बैठकले १५९ रोपनीमध्ये ४१ रोपनी ४ आना २ पैसा २ दाम प्रतिआना ४० लाख रुपैयाँमा नेपाल दूरसञ्चार प्राधिकरणलाई बिक्री गर्ने निर्णय गर्यो । त्यति बेला रेडियो प्रसार सेवा विकास समितिले जग्गा बिक्री गर्न वडामा घरबाटो सिफारिसका लागि निवेदन दियो । स्थानीयले विरोध जनाए । संर्घष समिति नै गठन भयो । प्रधानमन्त्री कार्यालय, सञ्चार, गृह मन्त्रालय, अख्तियार दुरुपयोग अनुसन्धान आयोग, ललितपुर महानगरपालिका, मालपोत कार्यालयलगायत राजनीतिक पार्टीहरूलाई ज्ञापन बुझाए । समस्या समाधान भएन । प्रहरी प्रशासन र स्थानीयबीच झडपसमेत भयो । अन्ततः तत्कालका लागि सिफारिस रोकियो ।फेरि ०७६ असोज ३० मा ०७५ मा भएको मन्त्रिपरिषद्को निर्णयलाई जस्ताको त्यस्तै सदर गरियो । स्थानीयले पुनः विरोध जनाए । घरबाटो सिफारिस रोकियो । पछिल्लो समय ०८० असार १२ मा पुनः ०७६ मा भएको निर्णय सदर गरिएको छ । अहिले फेरि सिफारिस लिन आएपछि स्थानीय विरोध उत्रिएका हुन् । शनिबार विरोधसभा नै गरी उनीहरूले कुनै पनि हालतमा जग्गा बिक्री गर्न नदिने बताएका छन् । रेडियो नेपालले खुमलटारमा मात्र नभई देशभर रहेका जग्गा बिक्री गर्न खोजेको छ । देशभैरिबाट विरोध जनाउनुपर्छ, रेडियो जग्गा संरक्षण संर्घष समितिका सल्लाहकार सुवास राईले भने, हामी जस्तोसुकै संघर्ष गर्न पनि तयार छौं । यस जग्गामा पटक पटक कमिसनको खेल भइरहेको छ । ०७५ र ०७६ मा मन्त्रिपरिष्दबाट जग्गा बिक्री गर्ने निर्णय हुँदा प्रधानमन्त्रीमा केपी शर्मा ओली र सञ्चारमन्त्री गोकुल बाँस्कोटा थिए । ०८० असारमा सञ्चारमन्त्री रेखा शर्माले मन्त्रिपरिषद्मा निर्णयका लागि फाइल पठाएकी थिइन् । जग्गा प्राप्ति ऐन ०३४ (संशोधन ०७२) को दफा ३४ मा व्यवस्था भएअनुसार अधिग्रहित जग्गा जुन कामका लागि प्राप्त गरिएको हो, सो कामका लागि आवश्यक नपरी वा प्रयोग गरेर बढी हुन आएको जग्गा साविक जग्गावालालाई फिर्ता गर्न सकिने प्रावधान छ । चलखेल गर्नकै लागि जग्गा बिक्री गर्न खोजिएको अधिवक्ता ध्रुवराज शर्माले आरोप लगाउँछन् । कानुनमा जग्गा फिर्ता गर्न सक्ने प्रावधान हुँदाहुँदै पनि बिक्री गर्न खोज्नुको उद्देश्य एउटै मात्र हो, कमिसन, उनले भने ।०७५ सालमा मन्त्रिपरिषद्ले प्रतिआना ४० लाख रुपैयाँमा जग्गा बिक्री गर्ने निर्णय गरेको थियो । मन्त्रिपरिषद्ले पाँच वर्षपछि पनि त्यति नै मूल्यमा जग्गा बेच्न सहमति दिएको छ । यसरी न्यून मूल्यमा बेच्ने निर्णय गर्नुका पछाडि कमिसनको खेल रहेको स्थानीयको आरोप छ । खुलमटार क्षेत्रमा अहिले न्यूनतम प्रतिआना ६५ देखि ७० लाख रुपैयाँ मूल्य पर्ने रेडियो जग्गा संरक्षण संर्घष समितिका संयोजक कपिल राना मगर बताउँछन् । एक अर्ब ६५ करोड ५० लाख रुपैयाँ कममा बिक्री गर्न खोजिएको छ । यसमा ठूलो कमिसनको खेल भएको छ, उनले आरोप लगाए, ०७४ सालमा छानबिन थालेको अख्तियार दुरुपयोग अनुसन्धान आयोग पनि मौन छ । प्राकृतिक विपद्का बेला बस्न मिल्ने ठाउँसमेत भएकाले यसको संरक्षण पालिकाले पनि गर्नुपर्ने उनको भनाइ छ । रेडियो प्रसार सेवा विकास समितिका कार्यकारी निर्देशक बुद्धिबहादुर केसीले भने जग्गा बिक्री गर्नेमा आफूहरूको हात नभई मन्त्रिपरिषद्को निर्णय मात्र कार्यान्वयन गर्न खोजेको प्रतिक्रिया दिए । सञ्चार मन्त्रालयले पटकपटक कार्यान्वयन गर्न पत्र लेख्छ, उनले भने । दूरसञ्चार प्राधिकरण सरकारकै अंग भएकाले सार्वजनिक हितको प्रयोगका लागि बिक्री गर्न मिल्ने सञ्चार मन्त्रालयका सहायक प्रवक्ता विशाल सापकोटाको तर्क छ । जग्गाको मूल्यांकन र दररेटबारे अहिले केही भन्न सक्ने अवस्था छैन, उनले भने ।घरबाटो सिफारिस दिन जिल्ला प्रशासन कार्यालय ललितपुर र ललितपुर महानगरपालिकाबाट दबाब आइरहेको ललितपुर महानगरपालिका१५ का वडाध्यक्ष सुरेशबहादुर शाहीले जनाए । रेडियो नेपालका शाखा अधिकृत फकाउन २५ पटकसम्म आए । पछि प्राधिकरणका अधिकारी पनि आउन थाले, उनले भने, बरु पद छोड्नु तयार छु । तर स्थानीयको सहमतिबिना कुनै पनि हालतमा सिफारिस दिन्नँ । सिफारिस नदिए आफूलाई पदबाट समेत हटाउन सक्ने सम्भावना भएकाले साथ दिन उनले स्थानीयलाई अनुरोध गरे ।ललितपुरका प्रमुख जिल्ला अधिकारी रुद्रप्रसाद पण्डितले भने सिफारिस दिन भनेर कसैलाई दबाब नदिएको दाबी गरे । कतैबाट कार्यान्वयनका लागि पनि पत्राचार भएको छैन, उनले भने, यो कार्यालयको सरोकारको विषय पनि होइन । सिफारिस दिन दबाब दिएकोबारे आफूलाई जानकारी नभएको ललितपुर महानगरपालिकाका प्रवक्ता राजु महर्जनको भनाइ छ । जग्गा बिक्री गर्न दिन नहुने पक्षमा सांसद पनि छन् । ललितपुरका प्रदेश सांसद प्रेमभक्त महर्जन, रधुनाथ महर्जनलगायत नेताले पनि जग्गाको संरक्षण गर्ने प्रतिबद्धता जनाए । रेडियो नेपाल र नेपाल टेलिभिजन एकीकरण हुँदै छन् । संसद्मा छलफल भएर यो प्रक्रिया अगाडि बढिरहेको छ । त्यसकारण हतार हतारमा बिक्री गर्न खोजिएको हो, राप्रपा सांसद रोशनी कार्की भन्छिन् । दूरसञ्चार प्राधिकरण स्वायत्त निकाय भएकाले प्राधिकरणका नाममा जग्गा दर्ता भएपछि बिक्री गर्न पनि सकिन्छ । तर यसलाई सबै मिलेर रोक्नुपर्छ, उनले भनिन् ।"
सडक अवरुद्ध हुँदा बारीमै थन्कियो आलु,"(दार्चुला)व्यास गाउँपालिका जोड्ने दार्चुलाटिंकर सडक अवरुद्ध हुँदा कृषिजन्य उत्पादन खेतबारीमै कुहिन थालेको छ । बर्खा सुरु भएसँगै टिंकर सडकका विभिन्न ठाउँमा पहिरो खस्दा सडक बन्द भएको हो । तीन साताअघिबाट सडक अवरुद्ध भएपछि किसानले फलाएको आलु खेतमै कुहिन थालेको छ । व्यासका सबैजसो वडामा आलु फल्छ । वडा नम्बर १ बाहेकका सबै किसान आलु उत्पादन गर्छन् । व्यास३, ४, ५ र ६ मा व्यावसायिक रूपमै आलु उत्पादन गरिन्छ । व्यासको धौलाकोट, दुहु गाउँपालिकाको राताकाठा, गर्मौडा भीर, तङ्ले भीरलगायत ठाउँमा खसेको पहिरोले दुई सातादेखि यातायात बन्द छ । यस वर्ष व्यास गाउँपालिकाले किसानलाई व्यावसायिक आलु खेती गर्न प्राविधिक र आर्थिक सहयोग गरेर करिब ६ सय क्विन्टल आलु फलाएका छन् । उत्पादन बिक्री गर्ने समयमा सडक बन्द भएपछि किसानको उत्पादन खेतमै कुहिन थालेको व्यास गाउँपालिकाका कृषि प्राविधिक विश्वेश्वरप्रसाद बडूले जनाए । सडक बन्द भएपछि ढुवानी गर्न नसकिएर किसानले व्यक्तिगत तथा समूहमार्फत उत्पादन गरेका कृषि उपज खेतबारीमै कुहिन थालेको हो । सरकारले उत्पादनमा मात्रै लगानी गरेर नहुने भन्दै उत्पादित कृषि उपजको ढुवानी र बजारीकरणमा सहयोग गर्नुपर्ने किसानको माग छ । जनभावना साना किसान कृषि सहकारी संस्थाले विभिन्न क्लस्टरमा उत्पादन गरेको आलु बारीमै कुहिन थालेको बडूले बताए । किसानले उत्पादन गरेको ६ सय क्विन्टल आलु खेतबारीमा कुहिन थालेको छ, उनले भने, मिहिनेत गरेर फलाएको कृषि उपज बिक्रीका लागि तयार भएको छ । व्यासबाट बजारसम्म पुर्याउने बाटोघाटो बन्द छ । आलु उत्पादन भए पनि भण्डारण गर्न कोल्ड स्टोरको अभाव हुँदा समस्या भएको किसानको गुनासो छ । सहकारीमार्फत किसानले आलु उत्पादन त गरे । तर न भण्डारका लागि कोल्ड स्टोर छ, न त बजारको पहुँच छ, व्यास४ का दरपानसिह कुँवरले भने । कोल्ड स्टोर नहुँदा भण्डारण गर्न पनि नपाएपछि उत्पादित कृषि उपज कुहिने भएपछि सरकार र किसानको लगानी र मिहिनेत खेर जान थालेको उनको भनाइ छ । व्यासमा कृषिलगायत अन्य उत्पादित वस्तु बिक्री गर्ने ठाउँ सदरमुकाम खलंगा र भारतका स्थानीय बजार हुन् ।"
अपर चमेलियाको परीक्षण सुरु,"धनगढी (कास) निजी क्षेत्रको लगानीमा निर्माण सकिएको ४० मेगावाटको अपर चमेलिया विद्युत् आयोजनाको उत्पादन परीक्षण सुरु भएको छ । अपी पावर कम्पनीले निर्माण गरेको आयोजनाले शुक्रबार उत्पादन परीक्षण सुरु गरेको हो । दार्चुलाको मार्मा गाउँपालिका१ किमगडामा रहेको बाँधबाट ६ किमि तल वडा नम्बर २ को घट्टेगाडमा रहेको पावरहाउसमा पानी खसालेर परीक्षण सुरु गरिएको छ । परीक्षणका रूपमा शनिबारदेखि विद्युत् उत्पादन गरी बलाँचस्थित सबस्टेसनबाट राष्ट्रिय प्रसारण लाइनमा जोडिएको छ । ६ हजार १ सय मिटर लामो पेन्स्टक पाइपलाइन, तीन वटा टर्बाइन, जेनेरेटर र अन्य प्राविधिक उपकरण परीक्षण सफल भएपछि विद्युत् उत्पादन सुरु गरिएको हो, आयोजनाका प्रबन्ध निर्देशक सञ्जीव न्यौपानेले भने । दुई सातापछि व्यावसायिक उत्पादन सुरु हुने पनि उनले जानकारी दिए । ३० महिनामा ८ अर्ब ५० करोड लागतमा सम्पन्न आयोजनाबाट उत्पादित विद्युत् भारतनेपाल क्रस बोर्डर प्रसारण लाइनमार्फत भारत जाने पनि प्रबन्ध निर्देशक न्यौपानेले बताए । वर्षभरि नै सुदूरपश्चिममा उत्पादित विद्युत्मध्ये ८० मेगावाट भारत बिक्री हुने सहमति भइसकेको छ, उनले भने । सुदूरपश्चिममा अन्य आधा दर्जन आयोजना पनि निर्माणको अन्तिम चरणमा छन् ।"
मेसीको डेब्युमै सनसनी,"(फ्लोरिडा) इन्टर मियामीमा लियोनल मेसीको डेब्युमा रंगशालामा रहेको बताउन केही मानिसले हजारौं डलर तिरेका छन् । केहीले आफ्नो सिटका लागि लाखौं दिएका छन् । यसैका लागि मालिकहरू १० करोड डलर बढीको अवसरमा प्रतिबद्ध छन् ।यसरी नै अत्यधिक पैसा खर्च गरेको देखिन्छ । मेसीले पनि आफ्नो नयाँ क्लबमा पहिलो रात नै अविस्मरणीय क्षणको अवसर दिएका छन् । उनको जादुयी बायाँ खुट्टाले शुक्रबार ९४ औं मिनेटमा पोस्टको देब्रेतर्फ माथिल्लो कोणबाट बललाई जाली चुमाउँदै इन्टर मियामीलाई लिग कपको खेलमा मेक्सिकन क्लब क्रुज अजुलविरुद्ध २१ को जित दिलाएका छन् ।मैले के देखेको थिएँ भने गोल नै देखें, मेसीले खेलपछि खुसी मनाउँदै भने, मैले गोल देखें । मलाई थाह थियो कि मैले गोल गर्नुपर्छ । उनलाई निकै सजिलो सुनिन्छ । उनले यसलाई सजिलो बनाए पनि ।उनी खेलमा सक्रिय सबैभन्दा महान् खेलाडी हुन्, जसले सातपल्ट बालोन डीओर जितेका छन् । उनी विश्वकप च्याम्पियन पनि हुन् । उनले क्रुज अजुलका चार डिफेन्डरको मानवीय पर्खाल पन्छाउँदै विजयी गोल गरेका हुन् । विनाप्रश्न इन्टर मियामीको छोटो इतिहासकै महान् अवसर हो । राति आकाशमा आतिसबाजी गरिएको थियो र रेफ्रीले खेल सकिएको संकेतस्वरुप सिठी फुक्न करिब एक मिनेटमात्रै बाँकी थियो । यो फिल्म हो, जुन हामीले पहिल्यै हेरिसकेका थियौं, इन्टर मियामीका प्रशिक्षक टाटा मार्टिनोले भने ।मेजर लिग सकर क्लबमा आफ्नो डेब्युमा मेसी मुख्य कलाकार नै भए । उनले बेन्चमा बसेको समयमै समर्थकतिर हात हल्लाइदिए । उनले वार्मअप गर्दा समर्थकले पनि हात हल्लाइदिए । उनी वास्तवमै खेलमा छँदा पनि दर्शकले उनलाई हात हल्लाइदिए ।र, त्यो पर्याप्त थिएन भने उनले अन्त्यमा उत्कृष्ट क्षण आत्मसात् गराइदिए । बल जालीतर्फ बाहिरिएको उनले हेरिरहेका थिए, जुन उनले यसअघि क्लब र देशका लागि करिब आठ सयपल्ट गरेजस्तै थियो । त्यसपछि मैदानको दायाँ कर्नरतिर तीव्र गतिमा दौडँदै सहकर्मीहरूसँग अँगालो हाल्न पाखुरा फैलाएका थिए ।मेसीले मैदान छाड्दासम्म टिम मालिकहरू डेविड बेकह्याम, जोर्गे मास र जोसे मासले प्रतीक्षा गरिरहेका थिए । जोर्गे मासले सुपर स्टारको पसिनाले भिजेको घाँटीमा चुम्बन गर्ने योजना बनाएका थिए । क्रुज अजुलका केही खेलाडी चुपचाप भए । मेसीको टिमलाई कसरी हरायौं भनेर कथा सुनाउन बाँकी छ भनेजस्तै उनलाई हेरिमात्रै रहे ।इन्टर मियामीले चार वर्षको योजना र दुई वर्षको वास्तविक पछ्याइपछि मेसीलाई क्लबमा ल्याएको थियो । मूल्य छ, बेकह्यामले गत साता भनेका थिए । उनी कसरी सत्य भए । यो देशका लागि ठूलो क्षण हो, बेकह्यामले भने, यो लिगकै लागि ठूलो अवसर हो । र, यो हाम्रा लागि धेरै ठूलो गर्व गर्ने क्षण हो । हाफटाइम भएको सिठी बजेपछि पनि कसैले सिट छाडेका थिएनन् । कारण मेसी मैदानमा थिए । उनले हाफटाइमपछिको ब्रेक मा करिब पाँच मिनेट अरू वैकल्पिक खेलाडीसँगै ड्रेसिङ रूम मा फर्किनुअघि वार्मअप गरे । त्सपछि बल्ल दर्शकले आआफ्नो फोन थन्क्याएर श्वास फेर्न पाएका थिए । तैपनि त्यो अस्थायी थियो । मेसी मैदानमा कहिले आउँछ भनेर औपचारिक रूपमै कुरिरहेका थिए । दोस्रो हाफमा चलिरहँदा उनी फेरि वार्मअप गर्न फर्किए । मियामीका दर्शकनजिक वार्मअप गरे । उनले हात हल्लाउँदा दर्शक कुर्लिएका थिए ।दोस्रो हाफको आठ मिनेटमा जवाफ पाइयो कि यो मेसीको समय हो । उनी मैदानमा प्रवेश गर्दा मियामीले १० को अग्रता लिएको थियो । उनले विस्थापित गरेका खेलाडी मिडफिल्डर बेन्जामिन क्रेमासीलाई अँगालो हालेपछि मैदानतिर लागे, जतिबेला करिब २१ हजार दर्शकमा सबै सिटबाट उठेका देखिए । लगभग सबै जना आआफ्ना फोनले उक्त क्षण तथ्यमा उतारिरहेका थिए ।उनले फ्रिकिकमा अवसर गुमाएको भए खेल पेनाल्टी शुटआउटमा जाने थियो । तर, मेसीले आफ्नै किसिमले अन्त्य गगरिदिए । खेलको अन्तिम क्षण थियो र यसमा म गोल गर्न चाहन्थे ताकि खेल पेनाल्टीमा नपुगोस्, मेसीले भने ।मेसीको युगको पहिलो गोल रोबर्ट टेलरले गरे । त्यसमा उनले रोबी रोबिन्सनको लामो पास उपयोग गरेका थिए, जसमा पहिलो हाफको अन्त्यतिर इन्टर मियामीले १० को अग्रता लिएको थियो । यसमा मेसी आफ्नो सिटबाट उफ्रिए, हात हावामा हल्लाए र धेरैपल्ट ताली बजाउँदै मुस्कान छरेका थिए । मेसी मैदानमा प्रवेश गरेपछि केही समयमै क्रुज अजुलले खेल बराबरी गर्यो । तर, अन्तिम कला मेसीकै लागि रह्यो । कथाको किताब अन्त्य गर्ने सधैंजस्तै मेसी नै रहे ।यो उनका लागि सामान्य हो, जुन तिमीलाई थाहा छ, प्रशिक्षक मार्टिनोले भने, यो वास्तवमै सामान्य नै देखियो, होइन। हामी महान् खेलाडी (जीओएटी) का बारेमा कुरा गरिरहेका छौं । मेसीको डेब्युमा महान् खेलाडीहरूको भेला नै भयो । लेब्रोन जेम्स र सेरेना विलियम्स यहाँ वार्तालाप गरिरहेका थिए । फुटबलमा मेसीजस्तै सर्वकालीन महान् हुन् एनबीए (बास्केटबल) मा जेम्स र टेनिसमा विलियम्स । संगीतका लिजेन्ड ग्लोरिया र एमिलो स्टेफन देखिएका थिए । मियामी डल्फिनका क्वारब्याक तुआ तागोभाइओया र किम कारदसियन आफ्ना एक छोरासाथ किन सहभागी भए भनेर निश्चित कारण बताउनकै लागि पनि आएका थिए ।"
"इंग्ल्यान्डको संघर्ष, अमेरिका र जापानलाई सहज","ब्रिसवेन (एएफपी) इंग्ल्यान्डको महिला विश्वकप फुटबल उपाधि अभियान उत्साहजनक रहेन । इंग्ल्यान्डले शनिबार हाइटीविरुद्ध १० को झिनो विजय नतिजा निकाल्न सक्यो । तर, पूर्वविजेता अमेरिका र जापानले आरामदायी सुरुआत गरेका छन् । लगातार तेस्रोपल्ट उपाधि जित्ने लक्ष्यमा रहेको अमेरिकालाई युरोपियन च्याम्पियन इंग्ल्यान्डले कडा चुनौती दिने अपेक्षा गरिएको छ । त्यसका लागि इंग्ल्यान्डले ब्रिसवेनमा ४५ हजार दर्शकसामु हाइटीविरुद्ध जसरी खेलेको थियो, त्यो भन्दा निकै राम्रो खेल्नुपर्ने हुन्छ । पहिलो पटक विश्वकपमा सहभागिता जनाइरहेको हाइटीले खेलको अन्त्यतिर झन्डै खेल बराबरी गरेको थियो । जर्जिया स्टानवेले पहिलो हाफमा गरेको पेनाल्टी गोलमा इंग्ल्यान्डले अग्रता लिएको हो । बल धेरै नियन्त्रणमा लिनुका साथै पोस्टमा निरन्तर आक्रमण गरेको इंग्ल्यान्डलाई गोलरक्षक मेरी एर्प्सले उद्धार गरेकी थिइन् । अन्तिम मिनेटमा रोसलिन इलोइसाइन्टले गोलरक्षकमात्र भएका बेला गरेको प्रहारलाई मेरीले खुट्टाले रोकेर इंग्ल्यान्डको संकट टारेकी थिइन् । प्रतियोगिताका क्रममा फुटबल एसोसिएसन (एफए) सँग बोनस नपाएको विषयमा इंग्ल्यान्डको टोलीमा विवाद भइरहेको छ । गत वर्ष वेम्बलीमा युरोपियन उपाधि जितेको इंग्ल्यान्ड पहिलोपल्ट विश्वकप उपाधि जित्ने दाउमा छ । हामी अझै धारिलो हुनुपर्छ, इंग्ल्यान्डकी प्रशिक्षक सरिना वेगमनले भनिन्, हामी केही पटक गोल नजिक पुगेका थियौं, उनीहरूको रक्षापंक्ति निकै कठिन थियो । तर हामीले प्रयास गरिरहनुपर्छ ।समूह डी को अर्को खेलमा डेनमार्कले पर्थमा चीनमाथि १० को विजय हात पार्यो । वैकल्पिक एमिली भान्डसगार्डले ९० औं मिनेटमा नजिकको दुरीबाट गोल गरी डेनमार्कलाई विजयी बनाइन् । अमेरिका र जापानलाई भने आआफ्नो खेल जित्न त्यस्तो गाह्रो परेन । अमेरिकाले भियतनामलाई ३० ले र जापानले अर्को कमजोर मानिएको टोली जाम्बियालाई ५० ले पराजित गरे । अकल्यान्डस्थित इडेन पार्कमा सोफिया स्मिथ अमेरिकी टोलीकी स्टार खेलाडी थिइन् । ४१ हजारभन्दा बढी दर्शकसामु उनले दुई गोल गर्नुका साथै कप्तान लिन्डसे होरानलाई अर्को गोलमा पास उपलब्ध गराएकी थिइन् । विश्वकपमा ६ खेलाडीलाई पहिलो पटक मौका दिएको लाट्को एन्डोनोभस्कीको अमेरिकाले विपक्षी पोस्टमा भने त्यसअनुरुप रवाफ देखाउन सकेन । अमेरिकाले पोस्टमा २७ पटक आक्रामक गरेको थियो भने भियतनामले एउटै गर्न सकेन । अमेरिकाबाट एलेक्स मोर्गनले पेनाल्टीमा गोल गर्न सकिनन् । विपक्षी पोस्टमा अन्तिम प्रहार गर्नुअघि हामीले अझ राम्रो गर्नुपर्छ, अमेरिकाका प्रशिक्षक एन्डोनोभस्कीले भने, हामीले अवसरहरू बनायौं, पेनाल्टी पनि पायौं । त्यसैले थप केही गोल गर्नुपर्ने हो । यद्यपि अर्को खेलअघि यो खेलका धेरै सकारात्मक पक्षहरू छन् । अमेरिकाले भेट्रान मेगान रापिनोलाई अन्तिम ३० मिनेट खेलाएको थियो । अमेरिकाले अब नेदरल्यान्ड्ससँग खेल्नेछ । सन् २०१९ को फाइनलमा अमेरिकाले नेदरल्यान्ड्सलाई फाइनलमा २० ले हराएको थियो । जापान सन् २०११ मा विश्वकप जित्दा जस्तो चुस्त देखिएको छैन । तर, जाम्बियाका लागि जापान धेरै हाबी बनेको थियो । यस विश्वकप खेलिरहेकामा सबैभन्दा तल्लो वरीयताको राष्ट्र जाम्बियाविरुद्ध जापानले हरेक पटक पोस्टमा बल लैजाँदा गोल गर्न लागेजस्तो देखिन्थ्यो । न्युजिल्यान्डको ह्यामिल्टनमा १६ हजार १ सय ११ दर्शकसामु जाम्बिया निकै फिक्का देखिएको थियो । जापानबाट हिनाता मियाजावाले दुई गोल गरिन् भने मिना तानाका, जुन इन्डो र रिको युकीले ११ गोल थपेका थिए । जापानको समूह सी मा स्पेन जस्तै समान ३ अंक भएको छ । जाम्बियाको निराशा यतिमै सीमित थिएन । गोलरक्षक क्याथरिन मुसोन्डो खेलको अन्तिम समयमा दोहोरो पहेँलो कार्ड पाएर मैदान छाड्नुका साथै पेनाल्टी दिन पुगेकी थिइन् । युकीले दोस्रो प्रयासमा त्यसलाई गोलमा परिणत गरेकी हुन् ।"
मुकेशको पहिलो टेस्ट विकेट,"पोर्ट अफ स्पेन (एएफपी) पहिलो टेस्ट खेलिरहेका भारतका मुकेश कुमारले आफ्नो पहिलो विकेट लिएका छन् । भारतविरुद्धको दोस्रो तथा अन्तिम टेस्टमा तीव्र गतिका बलर उनले किर्क म्याकेन्जीलाई आउट गरेका थिए । मुकेशको बलमा विकेटकिपर इशान किसनले क्याच लिएका थिए । म्याकेन्जी आउट हुनेबित्तिकै वर्षाले खेल अवरुद्ध पारेको थियो । भारतले पहिलो इनिङ्समा बनाएको ४ सय ३८ रनको जबाफ दिनेक्रममा वेस्ट इन्डिजले दोस्रो दिनको खेलको भोजनसम्म क्विन्स पार्क ओभलमा २ विकेट गुमाएर १ सय १७ रन बनाएको छ । वेस्ट इन्डिजले ८६१ बाट दिनको खेल सुरु गरेको थियो । कप्तान क्रेग ब्रेथवेट र म्याकेन्जीले पहिलो घण्टामा भारतीय बलिङको डटेर प्रतिरोध गरे । तर, त्यसपछि मुकेशले टेस्टमा म्याकेन्जीलाई आफ्नो पहिलो सिकार बनाएका थिए । २२ वर्षे उनले ५७ बल खेल्दै ४ चौका र १ छक्का प्रहार गरि ३२ रन बनाए । भोजन लगत्तै आफ्नो अर्धशतक पूरा गरेका ब्रेथवेट ५१ रन बनाई खेलिरहेका छन् । उनले १ सय ७२ बल खेलेर ४ चौका प्रहार गरिसकेका छन् । वेस्ट इन्डिज र भारतबीचको यो १ सय टेस्ट हो । भारत पहिलो टेस्ट सजिलै जितेर शृंखलामा १० ले अगाडि छ ।"
घोडचढी संघमा राजकर्णिकार,"काठमाडौं (कास) नेपाल इक्वेस्ट्रियन (घोडचढी) संघको शनिबार सम्पन्न साधारणसभा तथा निर्वाचनले रवि राजकर्णिकारलाई अध्यक्षमा निरन्तरता दिएको छ । सर्वसम्मत चयन भएको १६ सदस्यीय केन्द्रीय कार्यसमितिमा वरिष्ठ उपाध्यक्ष, नवराज सिलवाल, उपाध्यक्षमा प्रकाशजंग कार्की र रमेशमान मल्ल, महासचिव लोकजंग लामा, सचिवमा राममाया तामाङ र कोषाध्यक्षमा प्रेमबहादुर मोक्तान चुनिएका छन् । सदस्यमा मनऋषि धिताल, सन्तोष बुढाथोकी, हरिप्रसाद श्रेष्ठ, महेश श्रेष्ठ, तेन्जिङ थकाली, कर्मा गुरुङ, ज्ञानेन्द्र श्रेष्ठ, रामसुन्दर वके र सुमन भोम्जन तामाङ चुनिए । सातदोबाटोस्थित अन्तर्राष्ट्रिय खेलकुद परिसरमा भएको साधारणसभा राखेप सदस्यसचिव टंकलाल घिसिङले उद्घाटन गरेका थिए । घोडचढी संघ सन् २०१३ मा खेलकुद परिषद्मा दर्ता भएको थियो ।"
आयोजक स्किब्स विजयी,"काठमाडौं (कास) आयोजक स्किब्स सातौं स्किब्स कप थ्री बाइ थ्री बास्केटबल प्रतियोगिताको जुनियर ब्वाइजमा शनिबार सेमिफाइनल पुगेको छ । घरेलु कोर्टमा स्किब्सले सिद्धार्थ मोडेललाई ५२ स्कोरले पराजित गर्यो । सोही स्पर्धामा पारामाउन्टले एन्जल्स हार्टलाई ६५, ज्ञान निकेतनले रेडियन्टलाई ६५ र गोल्डेनपिकले सूर्योदयलाई ९७ ले हराएर सेमिफाइनल सुरक्षित गरे । सेमिफाइनलमा गोल्डेनपिकको भेट स्किब्स तथा पारामाउन्टले ज्ञान निकेतनविरुद्ध खेल्नेछन् । सिनियर ब्वाइजमा ग्रिनल्यान्ड, सेन्ट जोसेफ, रिलायन्स, हिमालय, ज्ञान निकेतन, नवज्योति, इन्साइट भिजन र निम्सले क्वाटरफाइनलमा स्थान बनाए । सिनियर गर्ल्समा भ्याली पब्लिक, साविक विजेता निम्स, पाठशाला, बसुन्धारा नेसनल एकेडेमी (बीएनए), रिब्स, पारामाउन्ट, एभरेष्ट र नेपाल मोडेलले क्वाटरफाइनल यात्रा तय गरे । स्टाफतर्फ स्किब्स र डिफेन्डिङ च्याम्पियन महामन्जुश्री उपाधिका लागि भिड्ने भएका छन् । स्किब्सले पाठशाला नेपाललाई ९७ र महामञ्जुश्रीले काठमाडौं वर्ल्ड स्कुललाई १९१७ ले सेमिफाइनलमा हराएर उपाधि भिडन्त पक्का गरेका हुन् ।"
