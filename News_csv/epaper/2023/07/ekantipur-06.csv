शीर्षक,विवरण
रेडक्रसमा १६ थरी छानबिन र निर्देशन अलपत्र,"गोदाम घर बनाउन ०७३ मा भक्तपुरमा जग्गा खरिद गर्दा जग्गाधनीको नाममा भुक्तानी नगरी बिचौलिया राजेश देशेमरु भन्ने व्यक्तिमार्फत ६ करोड ३२ लाख ८१ हजार भुक्तानी गर्दा १ करोड ९२ लाख कमिसनको मिलेमतो भएको पनि छानबिनले देखाएका छन् । छानबिनका लागि केन्द्रीय कार्यसमितिमा तत्कालीन सदस्य ललितजंग शाहीको संयोजकत्वमा अध्यक्ष थापा नेतृत्वमा ०७६ असार ६ गते छानबिन समिति गठन गरिएको थियो । ०७७ असोज १९ मा होमप्रसाद पाठक नेतृत्वको अर्को छानबिन समितिले बाटो नभएको जग्गा पनि बाटो भएकै जग्गाको मूल्यसरहमा खरिद गरिएको र यसबाट रेडक्रसलाई करिब एक करोड हानि पुगेको उल्लेख गरेको छ । ०७७ कात्तिक २१ मा गठित प्राविधिक समूहको प्रतिवेदनले भनेको छ, ५ रोपनी १३ आना ३ पैसा किनेको भनी भुक्तानी गरेकामा सो जग्गाको क्षेत्रफल ६ आना १ दाम नपुगेको । यो अनियमिततामा नियमानुसार कारबाही गर्नॅ भनी संसदीय राज्य व्यवस्था समितिले ०७६ फागुन ८ मा गृह मन्त्रालयलाई निर्देशन नै दिएको थियो । यही अनियमितता सन्दर्भमा नेत्रप्रसाद तिमल्सिनाको तदर्थ केन्द्रीय कार्यसमितिले ०७८ वैशाख ९ मा प्रहरीको केन्द्रीय अनुसन्धान ब्युरो (सीआईबी) लाई पत्राचार गरेको थियो । बोलपत्रमा बाटो जोडिएको जग्गा माग गरेर बाटो नजोडिएको किनेर रेडक्रसलाई ९९ लाख ५६ हजार, गोदामघरलाई अनुपयुक्त जग्गा किनेर सो मूल्य बराबर ६७ लाख ५० हजार ठगी भएको पत्रमा उल्लेख छ । कारबाही गराउने व्यहोरा उल्लेख गरेर ०७७ मंसिर २५ मा गृह मन्त्रालयलाई पनि पत्राचार गरिएको थियो । सीआईबीका प्रवक्ता सञ्जयसिंह थापाले पुरानोबारे जानकार नभएको र नयाँ उजुरी नपरेको बताए । जिल्ला प्रशासनले प्रदर्शनीमार्गमा रक्तसञ्चार भवन निर्माणका लागि ठेक्काको विषयमा समेत छानबिन गरेको थियो । एक करोड ५९ लाख ९५ हजार रुपैयाँ बढी आर्थिक भार पर्ने गरी बोलपत्र प्रस्ताव स्वीकृत गरेर पदाधिकारीले अनुचित कार्य गरेको प्रतिवेदनले औंल्याएको थियो । रक्तसञ्चार भवन निर्माणबारे ०७७ मा स्ट्रक्चरल इन्जिनियर शिवलाल चालिसे र अधिवक्ता आकृति खनालको छानबिन प्रतिवेदनमा पनि प्रचलित कानुन, विधि र प्रक्रिया पूरा नगरी ठेक्का दिइएको उल्लेख छ ।यिनै अनियमिततामा फसेका तत्कालीन अध्यक्ष सञ्जीव थापा नेतृत्वको केन्द्रीय कार्यसमितिले जिल्ला प्रशासन काठमाडौंमा संस्था दर्ता नवीकरणको म्याद ०७६ असार मसान्तमा गुजारेको थियो । प्रशासनले ०७६ पुस १ गते, फागुन ५ गते र ०७७ असोज १६ गते पत्राचार गरेर आवश्यक कागजातसहित नवीकरणमा आउन ताकेता गरेको थियो । ०७६ फागुन ८ गते संसदीय राज्य व्यवस्था तथा सुशासन समितिले पनि सरकारी निकायले दिएको निर्देशन रेडक्रसले बेवास्ता गरेको देखिएको भन्दै नीतिगत रूपमै कारबाही प्रक्रियामा जान गृह मन्त्रालयलाई निर्देशन दिएको थियो । समाज कल्याण परिषद्बाट लक्ष्मी कोइराला नेतृत्वको छानबिनले रेडक्रसले नेपालका नियम, कानुन निर्देशन र समाज कल्याण ऐनको पालना नगरेको, आर्थिक अपारदर्शिता, मूल्यवान सम्पत्तिहरूको चुस्त एकीकृत अभिलेख नराखेको भन्दै विधान तत्काल संशोधन गरी पदाधिकारीलाई दुई कार्यकालको सीमा लगाउनुपर्ने, सुशासन, पारदर्शिता, जवाफदेहिता कायम गर्नॅपर्ने सुझाव दिएको थियो । परिषद्कै डा होमनाथ चालिसे नेतृत्वको ०७६ वैशाखको छानबिन समितिले रेडक्रसले सरकार र तालुक निकायले दिएका निर्देशनहरूको पालना नगरेको, परिषद्का फर्म्याट प्रयोग नगरेको, म्याद सकिएका स्वास्थ्यसम्बन्धी बाँडेको लगायत रेडक्रसको विश्वसनीयतामा प्रश्न उठाउने प्रतिवेदन तयार पार्यो । यसपछि रेडक्रस तथा रेडक्रिसेन्ट सोसाइटीहरूको अन्तर्राष्ट्रिय महासंघले लेखापरीक्षण गर्ने संस्था इन्टरनेसनल कपर स्टडी ग्रुप अन्तर्गतको प्राइसवाटर हाउस कपर्स लि बाट गरिएको अध्ययन प्रतिवेदनले रेडक्रसको पारदर्शितामाथि थप अनुसन्धानका लागि सिफारिस गर्यो । महासंघ आफैंले पुनः ०७६ भदौ २२ देखि २४ गतेसम्म छानबिन गर्दै जतिसक्दो चाँडो फोरेन्सिक अडिट गर्न सुझाव दियो । महासंघबाट कमल निरौलाको नेतृत्वमा ०७८ साउनमा गठित छानबिन समितिको अध्ययन प्रतिवेदनले संस्थागत सुशासन र सुधारका लागि सुझाव कार्यान्वयन गर्न सरोकारवालाको सहयोग माग्नुपर्नेलगायत मुख्य १३ बुँदामा सुझाव दिएको थियो । कान्तिपुरलाई प्राप्त ०७३ फागुनदेखि ०७८ साउनसम्म रेडक्रसमाथिका १६ वटा छानबिन, निर्णय र निर्देशनहरूले अनेक अनियमितता औंल्याएको छ । रेडक्रस तथा रेडक्रिसेन्ट सोसाइटीहरूको अन्तर्राष्ट्रिय महासंघ, समाज कल्याण परिषद्, जिल्ला प्रशासन, संसदीय समितिहरू, सीआईबी, अख्तियारलगायतले थालेका छानबिन र अनुसन्धानलाई टुंगोमा नपुर्याउँदा रेडक्रस झनै दलगत स्वार्थले गाँजिएको छ । रेडक्रसमा जति बेथिति देखिए, पहिलो जिम्मेवार सरकार हो, रेडक्रस विज्ञ प्रमेश पौडेल भन्छन्, मुख्यगरी समाज कल्याण परिषद् र सीआईबीले उतिबेलै प्रभावकारी अनुसन्धान र कारबाही गरिदिएको भए आज यो चरम स्थिति आउने थिएन । रेडक्रस कानुन नहुनुको परिणाम संस्था दलगत स्वार्थमा भासिएको उनको भनाइ छ । भूकम्प प्रतिकार्य परियोजनामा कर्मचारी नियुक्ति, नियमविपरीत सुविधा लिएको कुरा आएपछि रेडक्रस तथा रेडक्रिसेन्ट सोसाइटीहरूको अन्तर्राष्ट्रिय महासंघले सच्चिएर जानु भनेर पटकपटक भनेको हो, तत्कालीन पदाधिकारीले नमान्दा अवस्था झनै बिग्रियो, उनले भने । एकपछि अर्को सार्वजनिक भएका अनियमिततामाथि पाँच वर्षसम्म लगातार छानबिन भए । उच्चस्तरीय छानबिन समितिले सुझाव पनि दिए तर कार्यान्वयन भएनन् ।रेडक्रस चार वर्षदेखि जिल्ला प्रशासनमा नवीकरण भएको छैन । तर, तमाम अनियमितता थाती राखेर जबर्जस्त अधिवेशन गराउन जिल्ला प्रशासन, गृह मन्त्रालय र समाज कल्याण परिषद्को मिलेमतो भएको विज्ञले शंका गरेका छन् । अनियमितता, बेथिति भएको भए छानबिन गर्न केही समय लाग्ला, अख्तियारलाई लेखिपठाउनुपर्ने होला, तर यही कारणले रेडक्रसको कार्यसमितिलाई अनिर्णयको बन्दी त बनाउनुभएन नि, महिला, बालबालिका तथा ज्येष्ठ नागरिकमन्त्री एवम् समाज कल्याण परिषद्का अध्यक्ष सुरेन्द्रराज आचार्य भन्छन्, रेडक्रसको अवैधानिकतालाई वैधानिक बनाउनु छ, पहिले संस्था जोगाउनुपर्यो, अनियमितता अनि खुल्दै जाला । रेडक्रसलाई व्यवस्थित र चलायमान बनाउन कार्यसमिति चयन गर्ने वातावरणका लागि गृह मन्त्रालयलाई अनुरोध गरेपछि जिल्ला प्रशासन काठमाडौंले रेडक्रस केन्द्रीय कार्यालयलाई आदेश दिएको मन्त्री आचार्यले बताए । अधिवेशन गराउने भनेर आदेश दिएको थियो, फेरि डिस्टर्ब आयो भन्ने सुन्दै छु, उनले भने । काठमाडौंका सहायक प्रमुख जिल्ला अधिकारी खड्गबहादुर श्रेष्ठले प्रक्रियाहरू पूरा गरेर आए रेडक्रसको संस्था दर्ता नवीकरण हुने बताए । छानबिन गरेका थियौं, दिएका निर्देशन पालना भए र प्रक्रिया पुगे नवीकरण गर्नु हाम्रो अधिकार हो । समाज कल्याण परिषद् महिला मन्त्रालय मातहतको निकाय हो । परिषद्को अध्यक्ष महिला, बालबालिका तथा ज्येष्ठ नागरिकमन्त्री हुन्छन् । रेडक्रसलगायत संघसंस्थामा वैदेशिक सहायता आउँदा परिषद्बाट अनिवार्य स्वीकृति लिनुपर्छ । तर, ०६५ सालदेखि हालसम्म ३० मन्त्री फेरिए पनि रेडक्रसको बेथितिमाथि कसैले गम्भीरता लिएनन् बरु छानबिन र सुझाव दिँदै बेवास्ता गरिदिएका छन् ।"
एक्लै छन् बाआमा,"(काठमाडौं)घडीको कुन सुई कता पुगेको छ, सजिलै देखिँदैन । ८४ वर्षीया पुष्टकुमारी थापा चिम्सा आँखा मिच्दै खुइलिएको पुरानै घडी नियाल्छिन् । उनलाई समयभन्दा घडीसँग जोडिएको प्रेमिल सम्झना महत्त्वपूर्ण छ । श्रीमान्ले जवानीमा दिएको घडीसँग अतीतका कति स्मरण समेटिएका छन् ! ५० वर्षअघिको कुरा हो । छोरीहरूले घडी लगाउने चलन भर्खरै सुरु भएको थियो । एक दिन श्रीमान्ले बिहानै जिस्क्याउँदै पुष्टकुमारीलाई भनेछन्, खै तिम्रा काला हात यता देखाऊ त । गहुँगोरो वर्णकी उनका हात धरधन्दाले कालै भएको थियो । पुष्टकुमारीले सुनाइन्, लजाउँदै हात दिएकी थिएँ, चाँदीझैं टल्किएको यही घडी नाडीमा बाँधिदिनुभयो । त्यो दिनदेखि फुकालेकी छैन । भक्तपुर घर भएकी थापालाई अहिले साथ त्यही घडीको त छ । उनीसँग चलअचल सम्पत्ति त छ तर साथमा आफन्त छैनन्, सन्तानको माया र परिवारको छाया छैन । श्रीमान् साथ छाडेर गए । जेठा छोरा काठमाडौंमै छन् तर उनकै परिवारसँग व्यस्त । कान्छा छोरो बेलायत बस्छन् । जीवनको उतरार्द्धमा एक्लै भइएला भनेर पुष्टकुमारीले सोचेकी पनि थिइनन् । श्रीमान्ले बेलैमा कमाइदिएकाले त्यसैको ब्याज उठाएर उनी शुल्क तिर्दै कुपन्डोलस्थित अलोकी केयर होममा बसेकी छन् । एक साताअघि मात्रै कान्छा छोरा बेलायतबाट आमा भेट्न आएका थिए । सुटकेसभरि लुगा, गहना, खानेकुरा, घडी ल्याएका थिए । छोराले धेरैचोटि भन्यो यो पुरानो घडी फालिदिनुस्, नयाँ लगाउनुस् आमा, पुष्टकुमारीले सुनाइन्, यो घडीमा तेरो बुबाको सम्झना छ, फ्याल्न सक्दिनँ बाबु भनेको छु । छोराले ल्याइदिएको महँगो घडी उनले दराजमै थन्काएकी छन् । पुष्टकुमारीको अनुभवमा उमेर ओझेल लाग्दै गर्दा धनसम्पत्ति र महँगो कुराले मन तान्दैन रहेछ, छोराछोरी साथै बस्ने रहर हुँदोरहेछ । उनी आफूलाई सम्हाल्दै भन्छिन्, छोराछोरी पनि के गरुन् विचरा, उनीहरूको आफ्नै दुःख र बाध्यता छ । कुपन्डोलस्थित अलोकी केयर होममा पुष्टकुमारीजस्ता थुप्रै वृद्धवृद्धा शुल्क तिरेर जीवन बिताइरहेका छन् । कसैले आफैंले बेलामा गरेको सञ्चयले शुल्क तिरेका छन्, कोही छोराछोरीले विदेश जाँदा राखिएकाहरू छन् । कसैले त स्वदेशमै भएर पनि आमाबुबा केयर होमको जिम्मा लगाएका छन् । केयर होममा बस्नेहरूमा धेरैजसो वृद्ध, शारीरिक रूपले अशक्त र अल्जाइमरका बिरामी छन् । पुर्ख्यौली घर ललितपुरकै बागडोल भएकी ७४ वर्षीया कृष्णकुमारीको दिनचर्या केयर होममा चित्र कोरेर बित्छ । कलर पेन्सिलसँगै औंला चलाउँदै गर्दा उनी आफ्ना छोराछोरी पढाउँदाका दिन सम्झन्छिन् । दुई सन्तान छन्, आँखाअगाडि कोही छैनन् । उनलाई लाग्छ, श्रीमान् बेलैमा नबितेको भए घर छाडेर केयर होममा आउनुपर्दैनथ्यो । छोरा आफ्नो परिवार लिएर विदेशमै बसे । छोरी बिहे गरेर गइन् । कृष्णकुमारी छोरासँग बस्न केही वर्ष विदेश पनि गइन् । तर, थप भिसा नपाएपछि उनी नेपाल फर्कनुपर्यो । केयर होममा बस्दै उनले भिसाको आस गरेको तीन वर्ष भयो । भिसा लाग्ने आशामा माथि गइन्छ कि जस्तो छ, उनी भन्छिन्, साउँको भन्दा ब्याजको माया, नातिनीको झल्को आउँछ ।झम्सिखेलकी ८० वर्षीया मीना कर्माचार्य अल्जाइमरकी बिरामी हुन् । बच्चाजस्तै चुलबुले छिन् । खाना खानै मन नगर्ने, चकचक गर्ने, हिँडिरहने र केही सम्झना नहुने यो रोगका लक्षण हुन् । ६ छोरी पाएकी मीनाले सन्तानको अनुहार र नाम बिर्सिएकी छन् । ओछ्यानको ठीकमाथि श्रीमान्सँगको उनको तस्बिर छ, आमालाई परिवारको सम्झना होस् भनेर छोरीहरूले झुन्ड्याइदिएका । तर, मीनाको मगजमा सबै शून्य छ । यो केटाले मलाई एक वर्षपछि लिन आउँछु भनेको थियो अहिलेसम्म आएन भन्दै उनी श्रीमान्को तस्बिर देखाउने गर्छिन् । छोरीहरूलाई चिकित्सक र प्राध्यापक बनाएकी उनी अहिले भौतिक रूपमा एक्ली छन् । छोरीहरूले नै उनको सुविधा र हेरचाहका लागि यहाँ भर्ना गरेको होम केयरकी प्रबन्ध निर्देशक जिना थापाले जानकारी दिइन् । आधुनिकतातर्फ लम्केको समाजमा आज जोकोही हतारमा छन् । परिवारबाट करिअर बनाउन सहर र विदेश हान्निएका छोराछोरी घर फर्कंदैनन् । नयाँ ठाउँ बसाइ सुरु गर्छन् । घरमा बाआमा एक्लाएक्लै भइरहेका छन् । वृद्ध अभिभावकको रेखदेखमा चुनौती छ । कतिपय आमाबुबा अल्जाइमर (स्मरण गुम्ने), शारीरिक रूपले अशक्त र कमजोर हुन्छन् । परिवारले थेग्नै नसकेको अवस्थामा होमकेयर ल्याएर राख्ने प्रवृत्ति बढ्दै गएको प्रबन्ध निर्देशक थापा बताउँछिन् । वृद्धवृद्धालाई केयर होममा राख्नु गलत होइन तर मिलेसम्म परिवारकै साथमा बस्ने आमाबुबाको रहर हुन्छ, उनी भन्छिन् । गैरीधारास्थित होप हर्मिटेजमा बस्दै आएकी ८१ वर्षीया हीरादेवी कर्माचार्यलाई तपाईंको घर कहाँ हो भनेर सोध्यो भने उनी आश्रम नै देखाउँछिन् । घर हाँडीगाउँ हो तर उनका लागि त्योभन्दा गतिलो बास आश्रम हो । यहाँ उनलाई सम्हाल्ने, स्याहार गर्ने कर्मचारी छन् । हीरादेवीको ८ जनाको संयुक्त परिवार थियो । खुट्टा पक्षघात भएपछि स्याहार गर्ने कोही भएनन् । आआफ्ना काममा व्यस्त छोराछोरीलाई उनले आफ्नो जिम्मेवारी थोपर्न चाहिनन् । बूढाबूढी सम्हाल्न छोराछोरीले झन्झटिलो मान्छन्, उनी भन्छिन्, आफैंले केयर होम आउने निधो गरें । बंैंकमा काम गरेकी उनी त्यहींबाट सञ्चय गरेको पैसाले आफू पालिँदै आएको बताउँछिन् । आश्रमको शुल्क पनि उनी आफैंले तिर्दै आएको सुनाइन् । छोराछोरीले बुढेसकालमा हेर्छन् भन्नु बेकार हो, उनी भन्छिन्, बुढ्यौलीमा आफू कसरी बाँच्ने भन्ने जोरजाम आफैंले गर्नुपर्छ ।हीरादेवीले कहिल्यै अर्काको हात थापेर खानु परेन । बेलैमा जागिर गरेकाले उनी आर्थिक रूपले सक्षम थिइन् । तर उनलाई हिजोआज लाग्छ उमेर ढल्केपछि बूढाबूढीको मन बच्चाजस्तै हुँदोरहेछ, परिवार र आफन्तको सामीप्यको आस हुँदोरहेछ । अझै छोराछोरीको साथ महत्त्वपूर्ण हुने उनले सुनाइन् ।झापा, चन्द्रगढीका ७६ वर्षीय तुलसी ढकालले तीन छोरी र एक छोरा हुर्काए । श्रीमती घरमै छन् । तर उनी आफूलाई सधैं एक्लो महसुस गर्छन् । अल्जाइमरको बिरामी भएको भन्दै छोराछोरीले नै काठमाडौंमा उपचार गर्न ल्याए र यतै आश्रममा राखिदिए । घरमै बस्न, गाउँघर र छरछिमेकीसँग रमाउन छुट्यो । छोराछोरी बिरामी हुँदा त हामीले कहिल्यै छोडेनौं नि, उनी भावुक हुँदै भन्छन्, आमाबुबाको जस्तो छोराछोरीको मन हुँदोरहेनछ । इन्द्रचोकमा विशाल घर छ ९० वर्षीय चुन्नेमान महर्जनको । दुई छोरा र चार छोरी छन् । तर, बुढेसकालमा उनी त्यो घरमा अँटाएनन् । बुढ्यौलीसँगै बोली अलि प्रस्ट छैन । आँखा र कान टाठै छन्, ज्यान भने कमजोर भएकाले थरथराउँछ । इन्द्रचोकमा पुगेर मन्दिर दर्शन गर्ने धोको छ । कसैले त्यहाँ पुर्याउला भन्दै दिन गन्दै आश्रममा बस्छन् । लमजुङ बेंसीसहरकी ८७ वर्षीया जीवकुमारी श्रेष्ठ ७ वर्षदेखि शुल्क तिरेर होमकेयरमा बस्दै आएकी छन् । अल्जाइमरकै बिरामी उनलाई छोराछोरीले यहाँ ल्याएर भर्ना गरेका हुन् । सुकुल बुन्न सिपालु उनी अहिले पनि बुन्न सक्छिन् । बुनेका सुकुल सबै छोरालाई भन्दै सँगाल्छिन् । घरी खाटमुनि त घरी सोफामुनि लुकाएर राख्छिन् । आफूलाई बिर्सने रोगले गाँज्दा पनि उनले छोराका लागि उपहार बटुल्न बिर्सिएकी छैनन् । छोराले आश्रमको शुल्क तिर्छन् । उनी आमा भेट्न नआएको वर्षौं भएको होप हर्मिटेजकी एक कर्मचारीले बताइन् । आमाले जति छोराको सम्झना गर्नुहुन्छ, उति छोराले भुलेका छन्, उनले भनिन्, पैसा तिर्छन्, आमा भेट्न भ्याउँदैनन् । हामीकहाँ ६० वर्षभन्दा बढी उमेर भएकालाई वृद्ध भनिन्छ । जनगणना२०७८ अनुसार कुल जनसंख्याको १०२१ प्रतिशत ज्येष्ठ नागरिक छन् । वृद्धको संख्या १४ लाख ४३ हजार ९ सय ७ छ भने वृद्धा १५ लाख ३३ हजार ४ सय ११ छन् । मुलुकमा सरकारी, सामुदायिक र निजी गरी तीन किसिमका वृद्धाश्रम सञ्चालित छन् । सरकारी क्षेत्रको वृद्धाश्रम एउटा मात्र छ पशुपति वृद्धाश्रम । सामुदायिक आश्रम भने १ सय ३ वटा दर्ता भएका छन् । यीमध्ये केही पूरै दाताको अनुदानका भरमा चलेका छन् भने केहीले कम शुल्क लिने गरेका छन् । सहरी क्षेत्रमा निजी कम्पनीले गुड पे गुड सर्भिस उद्देश्य राखेर ४६ वटा स्याहार केन्द्र चलाएका छन् । सरकारले चलाएको एउटा मात्र वृद्धाश्रम पर्याप्त नभएकाले निजी कम्पनीहरू अघि सरेको एजिङ नेपालका निर्देशक प्रकाश गौतम बताउँछन् । राष्ट्रिय मानवअधिकार आयोगको मानवअधिकार संवाहक ज्येष्ठ नागरिक विशेषांक२०७५ को प्रारम्भिक अध्ययनको निचोड छ ज्येष्ठ नागरिक परिवारको माया र सम्मानको भोका छन्, खान र नानाको होइन । अध्ययनमा ६५ जिल्लाका वृद्धाश्रम, कल्पवास र स्याहार केन्द्र समेटिएको थियो । एकल परिवारको विकाससँगै वैदेशिक रोजगारमा जाने पुस्ताका कारण अधिकांश बाबुआमालाई स्याहार केन्द्रमा छोडेर जाने गरेको निष्कर्ष छ । वृद्धवृद्धा मात्रै होइन, घर्किंदो उमेरसँगै आउने विभिन्न समस्याको व्यवस्थापन गर्न बेलैमा सचेत हुन जरुरी रहेको बिहानी सोसल भेन्चरकी संस्थापक सन्तोषी राणा बताउँछिन् । बुढ्यौली समस्या होइन, एक मानवीय अवस्था हो । यस्तोमा सकेसम्म परिवारको सहकार्य जरुरी हुन्छ । बुढ्यौली व्यवस्थापन गर्नकै लागि पछिल्लो समय चुनौती थपिँदै गएकाले ओल्ड एज होम नेटवर्क बनाइएको उनले बताइन् । एक्लो परिवार, बसाइँसराइ र सामाजिक संरचना परिवर्तनसँगै बुढ्यौलीमा चुनौती थपिन थालेका छन्, उनी भन्छिन्, यसका लागि हरेकले सचेत भएर, सुरक्षाका आधार अपनाउन जरुरी छ । ज्येष्ठ नागरिकसम्बन्धी ऐन, २०६३ को दफा ४ उपदफा १ मा ज्येष्ठ नागरिकलाई आफ्नो आर्थिक हैसियत तथा इज्जतअनुसार पालनपोषण तथा हेरचाह गर्नु परिवारको प्रत्येक सदस्यको कर्तव्य हो भनिएको छ । कानुन उल्लंघन गर्ने छोराछोरीलाई सोही ऐनको दफा २६ को उपदफा १ अनुसार तीन लाख रुपैयाँ जरिवाना हुने व्यवस्था गरिएको छ । सोही दफाको उपदफामा ५ मा ज्येष्ठ नागरिकले चलअचल सम्पत्ति प्रयोग वा उपयोग गर्ने परिवारको कुनै सदस्य, नातेदार वा हकवालाले निजलाई आफूसँगै राखी पालनपोषण तथा हेरचार गर्नुपर्ने छ भनिएको छ । परिवारबाट अलग गरे वा अवहेलना गरे प्रहरीमा जाहेरी दिन सक्ने पनि सोही ऐनको दफा ५ मा उल्लेख छ । वृद्धवृद्धाको अधिकारका लागि २०६८ सालमा स्थापना भएको संस्था एजिङ नेपालका निर्देशक प्रकाश गौतमका अनुसार पछिल्लो समय ज्येष्ठ नागरिकको समस्या परिवारविहीन हुने अवस्थामा पुग्नु हो । सरकारले घरबारविहीन ज्येष्ठ नागरिकलाई संरक्षण गर्ने भनेर स्थानीय तहलाई जिम्मा दिएको भए पनि भौतिक संरचनाको अभाव हुँदा ज्येष्ठ नागरिक बेघर हुनुपरेको उनले बताए । केन्द्रमा मात्रै वृद्धाश्रम र सुविधा छ, जिल्ला बाहिरको अवस्था झनै दयनीय छ, उनी भन्छन्, छोराछोरी करिअर बनाउन घर छोडेर जान्छन्, बुढेसकालमा राज्य नै संरक्षक हुनुको विकल्प छैन । ज्येष्ठ नागरिकलाई वृद्धभत्ता दिएपछि दायित्व पूरा भएको आशयमा राज्य उम्किएको छ । भएका कानुन र नीतिलाई कार्यान्वयनमा ल्याउन जरुरी रहेको उनले बताए ।ज्येष्ठ नागरिक राष्ट्रिय कार्य योजना, २०६२ मा ज्येष्ठ नागरिकको ज्ञान, सीप र अनुभव उपयोग गर्ने उपयुक्त कार्यक्रम सञ्चालन नभएको, ज्येष्ठ नागरिकप्रति समुदाय, समाजमा सकारात्मक भावनाको पर्याप्त विकास हुन नसकेको, स्तरीय एवं उपयुक्त वृद्धाश्रम, दिवा सेवा केन्द्र तथा क्लबहरूको संस्थागत र दिगो विकास हुन नसकेको उल्लेख छ ।"
'उपहार ल्याउँदै रेखा,काठमाडौं (कास) अभिनेत्री रेखा थापाले नयाँ फिल्म उपहार निर्माण गर्ने भएकी छन् । कपनगढी ब्यानरमा रेखा फिल्म्सले निर्माण गर्न लागेको फिल्मको निर्देशन ज्ञानेन्द्र देउजाले गर्दै छन् । लभस्टोरी र सोसल ड्रामा उपहार मा रेखासँगै पूजा शर्मा र सुलभ प्रतीक देउजाले अभिनय गर्ने जनाइएको छ । अन्य कलाकार तय हुन बाँकी छ । डेढ करोड रुपैयाँमा निर्माण हुने फिल्ममा रेखा र ज्ञानेन्द्रले लगानी गर्दै छन् । फिल्मको छायांकन केही दिनमा सुरु हुने जनाइएको छ । यसअघि गुरुपूर्णिमाका अवसर पारेर फिल्मको गीत रेकर्ड गरिएको थियो । एलिना चौहान र बाबुल गिरीको स्वरमा रेकर्ड भएको गीतमा बाबुलले संगीत भरेका हुन् । एलिनाले फिल्मका लागि गाएको पहिलो गीतको शब्द शंकर अधिकारीले लेखेका हुन् । फिल्ममा रहने अन्य तीन गीतमा भने अर्जुन पोखरेलले संगीत भर्ने जनाइएको छ ।
डान्स थेरापी,"(लुम्बिनी)हरेक बिहान ४ बजे निद्रा खुल्छ । त्यसपछि उनका हातखुट्टा कुनै न कुनै तालमा नाच्न थाल्छन् । फ्रेस भएर डेराबाट एक किलोमिटर दूरीको सिद्धार्थनगर७, नारायणपथस्थित रुद्रदेवी कलाकेन्द्र पुग्छन् । केन्द्रका दुईवटा खुला हल सफा गर्छन् । भगवान्को मूर्तिमा बत्ती बालेपछि धुन बजाएर बिहानी कक्षाका प्रशिक्षार्थीलाई स्वागत गर्छन् । अनि, व्यायाम, नृत्यका साथै जुम्बा सुरु गर्छन् । रूपन्देहीको सियारी७, अमुवाका २९ वर्षीय सुनिल गुप्तालाई अहिले बिहान ४ बजेदेखि राति ११ बजेसम्म फुर्सद छैन । दिनैभरि व्यस्त रहन्छन् । परिवारका माइला छोरा उनी दुःखमा हुर्किएका हुन् । पिता परमानन्द र आमा नरेमलाई पाँच सन्तान पढाउन र पाल्न हम्मेहम्मे थियो । खेती किसानी गर्ने परिवारमा नृत्य गर्ने कोही थिएन । सुनिल विद्यालय पढ्दादेखि नै माइकल ज्याक्सनको फ्यान थिए । कसैको मोबाइलमा इन्टरनेट जोडेको जानकारी पाउनासाथ भिडियो हेर्थेर् । नृत्य सिकेर पेसा बनाउने रहर भएका उनले रूपन्देहीका विभिन्न इन्स्टिच्युटमा केही समय प्रशिक्षण हासिल गरे । यहाँ सोचेजस्तो भएन । ०६६ सालमा एसएलसी परीक्षा दिएर उनी पहिलो पटक भारततिर लागे । नृत्य सिकेरै केही गर्छु भन्ने सोच बनाएर गएँ, उनले भने, परिवार तथा छिमेकीलाई कामको खोजीमा जाँदै छु भनेको थिएँ । तीन महिना मुम्बईको एक होटलमा काम गर्दै नृत्य सिकेर पुनः नेपाल फर्किएको उनले सुनाए । त्यहाँ छउन्जेल २५ दिनसम्म रेलवेको प्लेटफर्ममा सुतेको थिएँ, उनले भने, आज पनि सम्झँदा भक्कानिन्छु, कोही चिनेको थिइनँ, निदाउन सक्थिनँ । ती रात रेल चलेको र मानिसको भीड हेरेर बिताएँ । २५ दिनपछि कसोकसो साथीभाइ बनाएर नृत्य सिक्ने स्थानसम्म पुगेको उनले बताए । फर्किएर पढ्न थाले । १२ कक्षाको परीक्षा दिएपछि पुनः भारत जाने निधो गरे । दोस्रो पटक भारत जाँदा अलिकति अनुभवले सजिलो भयो, उनले भने, नोएडा, दिल्ली र मुम्बईमा घुम्दै नृत्य सिकें । त्यही अवधिमा डेंगी संक्रमित भएर थला पर्दा परिवारको यादले सताएको उनी सुनाउँछन् । भारतमा पाँच वर्षसम्म फ्रि स्टाइल, जुम्बा तथा बलिउड नृत्य सिकेपछि २०७२ मा नेपाल फर्किए । त्यसपछि गाउँमै कलाकेन्द्र सुरु गरेको उनले बताए । अमुवामा सञ्चालन गरेको एककोठे कलाकेन्द्रमा विद्यार्थी आएनन् । त्यसपछि त्यहाँका बालबालिकालाई निःशुल्क प्रशिक्षण दिन थाले । त्यसको एक वर्षपछि सदरमुकाम भैरहवा सरे । भैरहवामा नृत्यको आकर्षण देखेपछि रुद्रदेवी कलाकेन्द्र स्थापना गरेको उनले बताए । अहिले कलाकेन्द्रका २ वटा ठूला हलमा उनीसँगै ५ जना प्रशिक्षकले काम गरिरहेका छन् । रुद्रदेवीमा हाल ३ सयभन्दा बढी प्रशिक्षार्थी आउँछन्, उनले भने, बिहान ५ बजे सुरु हुने कक्षा राति ९ बजे सकिन्छन् ।बिहान जुम्बा कक्षा चल्छ । कक्षामा महिला तथा पुरुष सहभागी हुन्छन्, उनले भने, साँझमा विद्यार्थी सिक्न आउँछन्, रातिमा चाहिँ जागिरे जुट्छन् । केन्द्रमा तीन महिनाको कोर्सबापत पाँच हजार रुपैयाँ शुल्क लिने गरेको उनले बताए । म नृत्यलाई अनुशासित रूपले हेर्छु र विद्यार्थीलाई सोहीअनुसार सिकाउँछु, उनले भने, नृत्य स्वास्थ्यका लागि समेत फाइदाजनक हो, यो अति स्वतन्त्र खालको हुनुहुँदैन । नृत्य सानादेखि वृद्धवृद्धासम्मले गर्ने कला भएकाले यसमा अनुशासन चाहिने उनको भनाइ छ । सुरुमा एउटा स्पिकर ल्याएर कोठामा कलाकेन्द्र सुरु गरेका उनले अहिले मासिक झन्डै एक लाख रुपैयाँ भाडा तिर्छन् । केन्द्रमा टिचर्स ट्रेनिङसमेत चल्ने भएकाले त्यसका लागि एक वर्षसम्म डेढ लाख रुपैयाँ शुल्क लिएर सिकाउने गरेको उनले बताए । मैले सिकाएका धेरै विद्यार्थी वरपरका विद्यालयमा सिकाउँछन्, कलाकेन्द्र नै खोलेका छन्, उनले भने, मभन्दा मेरा चेला अघि बढून् भनेरै सिकाउने गरेको छु । सुनिल विवाहका जोडी, विद्यालयका शिक्षक तथा स्पेसल कार्यक्रमका लागि सिक्न चाहनेका लागि समेत प्रशिक्षक हुन् । उनलाई हरेक विद्यार्थीले गुरु भनेर दिने सम्मान सन्तुष्टिको ठूलो पाटो हो । राष्ट्रिय लेभलमा अझ धेरैले चिन्न बाँकी भए पनि सामाजिक सञ्जालका माध्यमबाट उनको प्रतिभा नियाल्ने ४ लाखभन्दा बढी भिउवर्स छन् । उनले सामाजिक सञ्जालमा ट्युटोरियल भिडियोसमेत पोस्ट गर्ने गरेको बताए । मैले इटाली, अस्ट्रलिया, फ्रान्स, भारतबाट नेपालीसहित विदेशी फ्यान कमाएको छु, उनले भने, फ्यान फलोइङले बजारमा पहिचान बनेको छ, त्यो ठूलो कुरा हो भन्ने लाग्छ ।सुनिल नृत्यसँगसँगै बालबालिकाको मानसिक स्वास्थ्यमा पनि सचेत छन् । उनले आफूले भोगेको मानसिक पीडाबाट अनुभव बटुलेकाले बालबालिकामा पर्न सक्ने असर तथा उनीहरूको खानपिनबारे मोटिभेसनल कक्षा नै सञ्चालन गर्दै आएको बताए । म हप्तैपिच्छे जिल्लाका विद्यालयमा घुमेर विद्यार्थीलाई मानसिक स्वास्थ्य ठीक राख्ने र खानपानमा ध्यान दिने तरिका सिकाउँछु, उनले भने, म लकडाउनका बेला डिप्रेसनमा गएपछि मलाई यो समस्यासम्बन्धी थाहा भएको थियो । सुनिलले आर्थिक अवस्था कमजोर भएकै कारण परिवारले खेपेको मानसिक तनावको नराम्रो असर आफूमा समेत परेको बताए । बुवाको किड्नी फेल भएपछि ऋणधन गरेर उपचार गरियो, बुवा बित्नुभयो, उनले भने, ऋण तिर्न ३ दाजुभाइ लागिपर्यौं, कोरोनाले निम्त्याएको लकडाउनमा कलाकेन्द्र नै बन्द गर्नेसम्मको स्थिति आएपछि म बिरामी नै परें । आर्थिक स्थिति कमजोर भएकै कारण लकडाउनमा भएको ताकेता तथा ऋणको ब्याजले थिचोमिचो पार्दा कक्षा चलाउन नसकेपछि मानसिक तनाव भई कोठाभित्र बस्न बाध्य भएको उनले बताए । म त आत्महत्या गरौं कि भन्नेसम्मको स्थितिमा पुगेको थिएँ, उनले भने, साथीभाइले सम्झाए, अहिले म बालबालिकालाई सम्झाउँछु । मानिसलाई समस्या पर्दा कोही नभएजस्तो महसुस हुनुले मानसिक रूपमा पीडा दिने कुरा थाहा र अनुभव गरेकै आधारमा उनले विद्यालयमा मानसिक स्वास्थ्यसम्बन्धी कक्षाको क्याम्पेन नै थालेको बताए । नृत्यसँगै मानसिक स्वास्थ्य ठीक राख्ने हो भने मानिसलाई तनावमुक्त र फ्रेस रहन सहज हुने उनी बताउँछन् ।सुनिललाई हाल एकोन फर्निचर, अस्कन इन्डस्ट्रिज र मिलानो फुटवेयरले आफ्नो ब्रान्डमा संलग्न गराएका छन् । ती ब्रान्डको प्रचार गरिदिएबापत उनले केही पारिश्रमिक पाउने गरेका छन् । उनलाई पैसा कमाउने पाटो महत्त्वपूर्ण भए पनि मानिसको स्वास्थ्य सबैभन्दा ठूलो विषय हो भन्ने लाग्छ । नाच्नु दुःख बिर्सनु हो, उनले भने, ठूला उमेर समूहका मेरा विद्यार्थी तनाव भुलाउनकै लागि नाच्छन्, उनीहरू मानसिक स्वास्थ्यमा समेत सचेत हुँदै छन् । सुनिलले नृत्य गर्ने क्रममा धेरै स्थानमा राम्रा पुरस्कारसमेत पाएका छन् । उनले आफूभन्दा पनि आफ्ना चार चेलाले जिल्लाका विभिन्न प्रतियोगितामा प्रथम स्थान हासिल गर्दा आफू अत्यन्तै हर्षित भएको बताए । म उनीहरूको कलाबाट चिनिन्छु, उनले भने, कहाँ सिकेको भन्दा सुनिल सरको कलाकेन्द्रमा भन्ने सुन्नु खुसीको विषय हो । नाच्नु नराम्रो होइन भन्ने विषय समाजमा फैलाउन सके हरेक नृत्यमा रुचि राख्नेले कला प्रस्तुत गर्दै अघि बढ्न मौका पाउने उनी बताउँछन् । गाउँमै भएको एउटा कार्यक्रममा नाचेपछि आफ्नो परिवार, गाउँलेलाई सुनिल नाच्दो रहेछ भन्ने थाहा भएको उनले सुनाए । यो २०७१ सालतिरको कुरा हो, उनले भने, अमुवामा कन्सर्ट भयो, मैले नाचें, सबैले हेरे, मलाई त जिस्काउन पो थाले । सुनिल आफू स्टेजमा नाच्दा आफ्ना बुवाले ताली बजाएर साथ दिएको दिन सम्झँदै अहिलेको प्रगति बुवालाई देखाउन नपाउँदा दुःख लागेको बताउँछन् । उहाँ हुनुहुँदो हो त मलाई स्याबासी दिनुहुन्थ्यो होला, उनले भने, आमालाई लिएर हिँड्थें, अहिले उहाँ पनि बिरामी हुनुहुन्छ, हिँडडुलै कम गर्नुहुन्छ । सुनिल नृत्यबाटै भविष्यमा विदेशसम्म पुगेर नेपालको झन्डा फहराउन चाहेको बताउँछन् । देशमा कलाको प्रोत्साहन गर्न सरकारले चासो नदिएकाले धेरै युवा पलायन भएको उनको भनाइ छ ।"
"'हिँड्छु म एक्लै, जानुछ टाढा","(काठमाडौं) हिँड्छु म एक्लै, जानुछ टाढा । छु अलि बेग्लै, म फूलबीचको काँडा । नाका फिल्ममा उनी आफैंले गाएको गीतले भनेझैं रकस्टार रोबिन तामाङले एक्लो यात्रा तय गरेका छन् । उनले ६० वर्षको उमेरमा मंगलबार फरक यात्रा तय गरेका हुन् । सिंगापुरमा जन्मिएका उनले कहिले हङकङ त कहिले ब्रुनाइमा पढे । बुबा ब्रिटिस आर्मीका मेजर, आमा नर्स । बेलायती सेनाको गोर्खा राइफल्समा रहेका बुबाको दुई वर्षमै बटालियन बदली हुन्थ्यो । फरकफरक देशमा फिरन्ते जीवन बाँचेका उनको नेपाली भाषा फस्ट ल्याङ्वेज होइन । त्यसैले पनि सन् १९९६ तिर नेपाल आउँदा उनी नेपाली बोल्न जान्दैनथे । कसैले नेपाली छिटोछिटो बोले उनलाई गाली गरेजस्तो लाग्थ्यो । खासमा नेपाल आएपछि उनले नेपाली बोल्न सिकेका थिए । मज्जाले नेपाली बोल्न नजान्ने रोबिनले भने अंग्रेजी गाउने थुप्रैलाई नेपालीमा गाउन हौस्याए । त्यतिबेला अंग्रेजी माध्यममा पढेकाहरू अंग्रेजीमै रक एन्ड रोल गाउँथे । कोही विदेश पुगेर बजाउँथे, कोही आफ्नै साथीहरूमा सीमित । अभया सुब्बाले उनकै उत्साह पाएर नेपालीमा गाउन थालिन् । अंग्रेजी विद्यालय पढेर पनि म नेपाली गाउन सक्छु भनेर उहाँले देखाउनुभयो । यहाँ नेपाली रकको दर्शक छ भनेर देखाइदिनुभयो । पहिला म अंग्रेजीमा मात्र गाउँथें । दाइले नेपालीमा पनि रक गाउनका लागि उत्साह जगाइदिनुभयो, अभयाले भनिन् । रोबिनले थुप्रै कन्सर्ट अर्गनाइजरमा आफ्नो नाम प्रस्ताव गरिदिएको अभया बताउँछिन् । रोबिन स्वभावले मिजासिला । सानाठूला सबैलाई गर्ने व्यवहार समान । उनका दौंतरी गीतकारसंगीतकार मुक्ति शाक्य रोबिनले सधैं नेपालीमै गाउन प्रोत्साहन दिएको सम्झन्छन् । रोबिनले क्यानडाको पासपोर्ट त्यागेर नेपाल आएदेखि नै शाक्यसँग दोस्ती जमेको हो । यसअघि रोबिन नेपाल आउनेजाने गर्थे । सन् १९९२ दाजु पाइलट रहेको विमान दुर्घटनामा परेपछि नेपाल आएको शाक्य बताउँछन् । नेपाल आएदेखि उनले शाक्यसँग मिलेर गाउनेबजाउने गरे । नेपाली नयाँ वर्षमै पनि उनी दुईले मिलेर बजाएका थिए । केही समयअगाडि मात्रै क्लब पर्पल हेजमा सँगै बजाए पनि । अन्तिम पटक गत शनिबार भेट्दा दुईबीच नयाँ गीत गर्ने योजना पनि बन्यो । तर त्यो अधुरै रह्यो । नेपाल आउनुअघि उनले क्यानडामा १७ वर्ष इन्जिनियरिङ पेसा गरे । आमाबुबाको खुसीकै लागि मेकानिकल इन्जिनियर बनेका थिए । बाल्यकालदेखि नै जिमी हेन्ड्रिक्स, डिप पर्पल र ब्ल्याक सबाथ सुन्दै हुर्केका रोबिनले क्यानडामा पढ्दै गर्दा क्लब तामाङ पनि खोलेका थिए । त्यसअघि स्कुल पढ्दा एफ ट्रुप को ब्यान्ड पनि खोले । गितारको बानी सानैदेखि बस्यो । तर, परिवार भन्थे, संगीतमा लागेर के खाने ? तर रोबिनले संगीत खेलेरै खाए ।नेपाल आउनेबित्तिकै उनले पोखरामा नयाँ ब्यान्ड खोले रोबिन एन्ड दि लुजा । त्यसयता देशले रक संगीतको स्वाद चाख्यो, नेपालले रकस्टार पायो । उनी अंग्रेजीलाई भन्दा नेपालीमै गाउन रुचाउँथे । लुजासँग छुट्टिएपछि रोबिन एन्ड दि न्यु रेभोलुसन खोले । सामाजिक विषयवस्तुलाई नै प्राथमिकता दिइरहे । केटाकेटी, मुगलान, माइला भाइ, स्वतन्त्र जीवन त्यसकै उदाहरण हुन् ।रोबिनले नेपालमा के मात्र गरेनन् । ठमेलमा ब्याम्बो क्लब खोले । रेस्टुराँ खोले । अभिनय गरे । निगम श्रेष्ठ निर्देशित छड्के मार्फत अभिनयमा डेब्यु गरे । कलाकार नम्रता श्रेष्ठले ग्याङस्टार लिडरको भूमिकामा रोबिनको नाम निगमलाई सुझाइन् । अभिनयको प्रस्ताव लिएर जाँदा रोबिन चकित पनि भएका थिए । तर, उनकै वरिपरिको चरित्रमा अभिनय गर्न पाउँदा उत्साह थपिदियो । अन्तिम पटक छड्के२ खिच्न मनाङमा रोबिनसँग निगमले दुई साता बिताए । अब अर्को वर्षदेखि अभिनयबाट रिटायर्ड हुन्छु भन्दै हुनुहुन्थ्यो । गायनबाट पनि रिटायर्ड भएर परिवारसँग समय बिताउने भन्नुभएको थियो, निगमले सम्झिए ।"
'मिटरब्याजसम्बन्धी अध्यादेशमा धेरै समस्या थिए,"भर्खरै जनता समाजवादी पार्टीको विधान अधिवेशन भएको छ । यो अधिवेशनपश्चात् अब तपाईंहरू कसरी अगाडि बढ्नुहुन्छ ?विधान अधिवेशन पार्टीको संविधानसभा जस्तै हो । प्रत्येक सदस्यले निर्माण गरेको विधानका आधारमा पार्टी सञ्चालन गर्ने हो । पार्टीको आन्तरिक लोकतन्त्रको सर्वोत्तम अभ्यास हामीले भर्खरै गर्यौं । पार्टीका प्रतिनिधिहरूले निर्माण गरेको विधानअनुसार पार्टी अगाडि बढ्छ । बर्खा सकिएपछि राष्ट्रिय महाधिवेशन गर्छौं । महाधिवेशनले नीतिगत दस्ताबेज र राजनीतिक प्रतिवेदन पारित गर्छ, नयाँ नेतृत्व चयन गर्छ । त्यही आधारमा पार्टी अगाडि बढ्ने हो । पार्टीभित्र आन्तरिक लोकतन्त्रलाई बलियो बनाउँदै, पार्टी निर्माण गर्दै र राष्ट्रिय समस्यालाई हल गर्दै अगाडि बढ्ने हो ।आन्तरिक लोकतन्त्रको कुरा गर्नुभयो । विधानले त बहुपदीय प्रणाली अपनाए पनि शक्ति जति अध्यक्षमा केन्द्रित गरेको देखिन्छ । यसरी आन्तरिक लोकतन्त्र कसरी फस्टाउँछ त ?अध्यक्ष भनेको त संस्था हो, व्यक्ति हैन । जुनसुकै पार्टीमा पनि कार्यकारिणी समितिको अधिकार हुन्छ । त्यो अधिकार प्रयोग गर्दा अध्यक्षको दायित्व हुन्छ । अध्यक्ष पदलाई जिम्मेवार बनाइएको छ, अधिकार केन्द्रीय समितिमा दिइएको छ । अध्यक्षलाई विधान वा कार्यकारिणीभन्दा बाहिरको अधिकार केही पनि छैन । केन्द्रीय समितिले निर्णय गरेको आधारमा अध्यक्षले कार्यसम्पादन गर्ने हो । अध्यक्षमा सबै अधिकार ल्यायो भन्नु गलत हो । संघीय परिषद् र केन्द्रीय समिति दुइटा संरचना राखिएका छन् । दुइटा संरचना किन आवश्यक पर्यो ? अशोक राईलाई व्यवस्थापन गर्न हो कि अन्य केही कारण छन् ?हामीले समाजवादी पार्टी बनाउँदाखेरि नै संघीय परिषद्को प्रावधान राख्यौं । संघीय परिषद् भनेको दैनिक काम गर्ने संगठन होइन, कार्यकारिणी संगठन होइन । यो एउटा सभाजस्तो बृहत् संरचना हो । जस्तो नेपाली कांग्रेसमा महासभा छ । यसले पार्टीको वैचारिक र सैद्धान्तिक कार्यमा महत्त्वपूर्ण भूमिका खेल्छ ।मधेशी जनअधिकार फोरमबाट उदाएर ४ वटा पार्टी निर्माणपुनर्निर्माण गर्दै यहाँसम्म आइपुग्नुभएको छ । हालसम्मको अनुभव कस्तो रह्यो ?मधेशीका साथसाथै आदिवासीजनजाति र उत्पीडित वर्ग र समुदाय, जो सीमान्तकृत अवस्थामा थिए, तिनका मुद्दालाई सम्बोधन गर्नका लागि मधेश आन्दोलन भएको हो । मधेशी जनअधिकार फोरमको नेतृत्वमा भएको आन्दोलनले मुलुकमा समावेशी लोकतन्त्र, संघीय शासन प्रणाली र सीमान्तकृत समुदायका लागि आरक्षण, समानुपातिक प्रणालीजस्ता परिवर्तन ल्यायो । त्यो परिवर्तन अगाडि बढ्दै जाँदाखेरि पहाडमा पनि आदिवासी जनजाति, दलित, आर्थिक रूपले विपन्न वर्गहरू एकजुट भए । पहाड र मधेशमा उत्पीडनमा परेका समुदायलाई जोड्दै उत्पीडन अन्त्य गर्नका लागि पछिल्लो समय अशोक राईजीको नेतृत्वमा रहेको संघीय समाजवादी पार्टी र मधेशी जनअधिकार फोरम एकीकृत भई संघीय समाजवादी फोरम बन्यो । मधेशी र जनजाति एवं सीमान्तकृत वर्गका हकअधिकारका लागि लडिरहेको पार्टीलाई अझ फराकिलो बनाउँदै खसआर्य र अन्य समुदायलाई समेट्ने गरी अगाडि बढौं भन्ने कुरा आयो । अगाडि बढ्दै जाँदा बाबुराम भट्टराईजीले नेतृत्व गरेको पार्टी, महन्थ ठाकुरजीले नेतृत्व गरेको पार्टीसँग समेत मिलेर जनता समाजवादी पार्टी बनेको हो । उद्देश्य, लक्ष्य तिनै हुन्, जुन मधेशी जनअधिकार फोरमबाट सुरु भएको थियो । समयअनुसार त्यसमा परिमार्जन हुँदै आएको छ ।बाबुराम भट्टराई र महन्थ ठाकुरसँगको सहकार्य किन लामो समय टिक्न सकेन ? उहाँहरूसँग सहकार्य गर्दाका केही राम्रा पक्ष पनि छन्, केही नराम्रा पक्ष पनि । हामीले बाबुरामजीसँग २३ वर्ष मिलेर काम गर्यौं । उहाँको व्यक्तित्व र विद्वतालाई बुझ्ने अवसर पायौं । तर राजनीतिक रूपले केही तीता अनुभव पनि रहे । बाबुराम भट्टराईजीमा स्थिरता नै देखिएन । बिहान एउटा ट्वीट गर्ने, दिउँसो एउटा ट्वीट गर्ने, बेलुका अर्कै ट्वीट गर्ने, एकअर्काका विपरीत हुने र ट्वीटमार्फत नै राजनीति अगाडि बढाउने प्रयास उहाँले गर्नुभयो, त्यसले गाह्रो पार्यो । महन्थजीहरूसँग काम गर्दा मधेशका शक्तिहरू एकठाउँ भएका थियौं । जनता र देशमा एउटा उत्साह थियो । बाबुरामजी र महन्थजीहरू हुँदा वैकल्पिक शक्तिका रूपमा अघि बढ्दै थियौं । तर आन्तरिक घटनाक्रम र त्यसबाट हुने प्रभावबाट उहाँहरू जोगिन सक्नुभएन । यसो अलिकति हावा आयो, उडेर जानुभयो । अडान लिएर बस्ने, राष्ट्रिय हितलाई सर्वोत्तम रूपमा ठान्ने कार्यको अभावले उहाँहरूले बाटो बिराउनुभयो । अहिले त कहाँ पुग्नुभो कहाँ !यी सबै कुरा गरिरहँदा तपाईं मधेशकै मुद्दामाथि बढी केन्द्रित हुनुभयो । यहाँसम्म आइपुग्दा मधेशका मुद्दा पूरा भए कि बाँकी छन् ?केही पूरा भए, कतिपय अझै बाँकी छन् । हामीले उठाएका मुद्दा मधेशीका मात्र होइनन्, ती राष्ट्रिय मुद्दा हुन्, देशका हुन् । जनजातिका मुद्दा पनि देशकै हुन् । नेपालको आर्थिक व्यवस्था, सुशासन, समृद्धि र संघीय प्रणालीलाई बलियो बनाउने विषय देशकै मुद्दा हुन् । यी सबै राष्ट्रिय मुद्दालाई हल गर्ने दिशातर्फको अगुवाइ जसपाले गर्नुपर्छ भन्ने हाम्रो मान्यता छ । हामी जुन बेला मधेश विद्रोहमा थियौं, त्यो बेलाको मधेशी जनअधिकार फोरमको दस्ताबेज हेर्नुभयो भने त्यसमा नेपालको सार्वभौमसत्ता, भौगोलिक अखण्डता र राष्ट्रिय एकतालाई अक्षुण्ण राख्दै त्यसलाई मजबुत बनाउँदै देशभित्र रहेका विभेद र असमानता अन्त्य गर्ने, त्यसविरुद्ध लड्ने भन्ने स्पष्ट लेखिएको छ । यही लाइनमा अहिले पनि हामी छौं । मुलुकको राष्ट्रिय एकता, सार्वभौमसत्तालाई बलियो बनाउँदै देशभित्र रहेका उत्पीडन, विभेद, असमानताजस्ता अन्यायपूर्ण गतिविधि अन्त्य गर्दै नेपाललाई समाजवादी लोकतान्त्रिक गणतन्त्र मुलुकका रूपमा अगाडि बढाउने हो । हाम्रो पहिलेको ध्येय यथावतै छ ।तपाईंले जनमत पार्टीको मुद्दा संकेत गर्नुभयो । खासमा जनमतसँग कटुतापूर्ण प्रतिस्पर्धा किन ?मैले त्यस्तो (प्रतिस्पर्धा) देखेको छैन । के उहाँ (सीके राउत) ले साँच्चिकै मधेशको मुद्दा ल्याएर आएको हो ? तपाईंहरूलाई त्यस्तो लाग्छ ? मलाई त त्यस्तो लाग्दैन । मधेश आन्दोलनमा उहाँहरू कहाँ हुनुहुन्थ्यो ? लोकतान्त्रिक आन्दोलनमा कहाँ हुनुहुन्थ्यो ? अहिले उहाँको प्रयोग, उहाँको सोचाइ संघीय गणतन्त्रविरुद्ध देखिन्छ । संघीयता, समावेशिता, पहिचान र प्रतिनिधित्वका सवाल मधेश आन्दोलनका ठूला उपलब्धि हुन् । त्यसविपरीत अभिव्यक्ति उहाँबाट आइराखेका छन् । अनि कसरी मधेशको मुद्दालाई लिएर हिँडेको भन्ने ? उहाँको मुद्दाचाहिँ के हो मधेशको ? हामीले त लडेर मधेश प्रदेश बनायौं । संघीय लोकतान्त्रिक गणतन्त्र नेपाल बनायौं । नेपालमा लोकतन्त्र, गणतन्त्र, संघीयताजस्ता ठूला उपलब्धि प्राप्त गर्यौं । त्यसलाई समाप्त पार्न खोज्नु मधेशको मुद्दा हो र ? मधेशका नाममा मधेशलाई नै कमजोर पार्ने र जातीय द्वन्द्व फैलाउने गतिविधि देखियो । अर्को कुरा देश टुक््रयाउनुपर्छ भन्ने मधेशको मुद्दा होइन । कुनै पनि मधेशी जनताले नेपाललाई टुक््रयाउनुपर्छ, देशको सार्वभौमसत्तालाई खण्डित पार्नुपर्छ, क्षेत्रीय अखण्डतालाई खण्डित गर्नुपर्छ भन्दैन । यो मधेश र मधेशीको मुद्दा होइन, हुनै सक्दैन । मधेशका जनता यो मुलुकको सबैभन्दा अग्रिम मोर्चामा रहेका राष्ट्रवादी शक्ति हुन् । उसले विदेशीसामु आफ्नो सार्वभौमिकतासँग कहिल्यै सम्झौता गर्दैन । दुःख झेले, विभेद झेले तर आफ्नो मुलुकका विषयमा सम्झौता गरेनन् । मधेशको इतिहास नेपालको इतिहासभन्दा हजारौं वर्ष पुरानो छ । चाहे त्यो मिथिलाको इतिहास होस् वा कोचिलाको या शाक्यको । त्यतिखेर त नेपाल शब्द पनि थिएन । तर त्यहाँ सभ्यता र संस्कृति थियो । काठमाडौंका संस्थापन मधेशी हुन् । गोपालवंशी, महेशपालवंशीहरू त मधेशी नै थिए । त्यसकारण यो माटो, भूमिसँग मधेशीलाई अलग गर्न सकिँदैन । नेपाल त मधेशीको उपज हो नि । त्यसलाई विखण्डन गर्न खोज्ने प्रयास मधेशको राजनीति हुन सक्दैन ।तर हिजो विखण्डनको मुद्दा बोके पनि उहाँहरू अहिले यही राजनीतिक प्रणालीलाई स्विकारेर आउनुभएको छ नि ?हैन, उहाँहरू अहिले पनि त्यो ह्याङओभरबाट मुक्त भइसक्नुभएको छैन । गतिविधि, व्यवहार, चरित्र हेर्दा उहाँ विखण्डनवादी सोचबाट मुक्त हुनुहुन्न ।जनमत पार्टीका अध्यक्ष सीके राउत र तपाईंबीच कुनै बेला राम्रो सम्बन्ध थियो । गौर हत्याकाण्डमा तपाईंको संलग्नता छ भन्नेसम्मको कुरा उहाँले गर्नुभयो । तपाईं उहाँलाई विखण्डनवादी भन्दै हुनुहुन्छ । तपाईंहरूबीचमा खास द्वन्द्व केमा हो ?उहाँहरूका विचार, मुद्दा, सिद्धान्त सबै फरक छन् । के कुरा गर्नु !मधेशकेन्द्रित राजनीतिकै कुरा गर्दा तपाईंहरू र लोसपाबीचको सम्बन्ध चाहिँ कस्तो हो ?लोसपासँग हाम्रा धेरै कुरा मिल्छन् । सँगै पनि काम गरेकै हो । भविष्यमा पनि फेरि सँगै काम गर्न सकिन्छ । त्यसमा अन्यथा भन्न मिल्दैन । विभिन्न घटनाक्रमले गर्दा उछिट्टिएका मात्र हुन् ।तपाईंको पार्टीको सैद्धान्तिकराजनीतिक विचारधारा के हो ?हामी न कम्युनिस्ट, न क्यापलिस्ट । विशुद्ध सोसलिस्ट । हामी समाजवादी लोकतन्त्र, समाजवादी गणतन्त्रका पक्षधर हौं । त्यसकारण कम्युनिस्ट पनि होइन, पुँजीवादी पनि होइन । हाम्रो आइडोलोजी लेफ्ट टु सेन्टर हो । पहिचान, अधिकार र अस्तित्वका लागि लडिरहेका छौं । विभेद र असमानता अन्त्यका लागि संघर्ष गर्ने पार्टी हो हाम्रो ।तपाईंलाई उत्तरी छिमेकीसँग निकट भन्ने पनि गरिन्छ नि ?हामी उत्तर र दक्षिणतिर कतै पनि होइनौं । बरु बीचमा छौं । हाम्रो बाटो पनि त्यो होइन । कम्युनिस्ट आन्दोलन र पुँजीवादी आन्दोलनका सकारात्मक कुरा ग्रहण गर्ने र समानता, सामाजिक न्याय, लोकतन्त्र र समाजवादका लागि संघर्ष गर्छौं । त्यसैले हाम्रो विचारधारा कम्युनिस्टसँग पनि मिल्दैन, पुँजीवादीसँग पनि मिल्दैन ।अहिलेको राजनीतिक परिदृश्यको समीक्षा कसरी गर्नुहुन्छ ?अहिले पनि राजनीतिक अन्योल अन्त्य भइसकेको छैन । राजनीति स्थिर भइसकेको छैन । जनताले अपेक्षा गरेअनुसारको परिवर्तन भइसकेको छैन । आर्थिक, सामाजिक रूपान्तरणका कार्यक्रम अगाडि बढ्न सकेका छैनन् । संघीय लोकतान्त्रिक गणतन्त्र स्थापना भयो । हामी निरंकुश व्यवस्थाबाट गणतन्त्रमा पुग्यौं । अब आर्थिक विकास, सुशासन र समृद्धिको बाटोमा लाग्नुपर्ने हो । गरिबी, बेरोजगारी, अशिक्षालाई अन्त्य गर्दै अगाडि बढ्नुपर्ने हो । त्यो दिशातर्फ मुलुक जान सकेको जस्तो लाग्दैन ।जनताको असन्तुष्टि जहिलेसम्म हट्दैन, तबसम्म अस्थिरता कम हुँदैन । जनताले राज्यबाट डेलिभरी नपाउँदा असन्तुष्टि जन्मिन्छ । आन्तरिक तत्त्व (कारण) नै प्रमुख हुन्छ । बाहिरकाले त हावा लगाइरहन्छन् । मुख्य कारण आन्तरिक हो । हामीले शिक्षा र स्वास्थ्यका क्षेत्रमा सुधार गर्न सकेनौं । कृषिलाई आधुनिकीकरण गर्न सकेनौं । मुलुकलाई उद्योगधन्दातर्फ लैजान सकेनौं । पर्यटन र जलस्रोतको विकास गर्न सकेनौं । मुलुकको आय बढाउन सकेनौं । हामी विपन्न मुलुककै अवस्थामा छौं । पछौटेपनलाई छाड्न सकेका छैनौं । असन्तुष्टि र अस्थिरताको यो नै मूल कारण हो ।तर तपाईंले एउटा विरोधाभास देखाउनुभयो । तपाईं सरकारमा पनि हुनुहुन्छ, सरकारप्रति नै असन्तुष्ट देखिनुहुन्छ ? जे यथार्थ हो, त्यो भन्नुपर्छ । भन्न नसक्ने धेरै पात्र छन् । के कारणले मुलुक अगाडि बढेन, मुलुकको अर्थतन्त्र अगाडि बढेन, सामाजिकआर्थिक रूपान्तरण अगाडि बढेन, कुनकुन कारणले जनताले राहत पाउन सकेनन्, त्यसको विश्लेषण गरी समस्याको हल खोजेर अगाडि बढ्नुपर्ने बेला आएको छ । मैले यसको यथार्थ चित्रण गर्न खोजेको हो ।तपाईंले संसद्को रोस्ट्रममै उभिएर बजेट ठीक छैन, यसले अर्थतन्त्रलाई माथि उकास्न सक्दैन, गरिबी घटाउँदैन भन्नुभयो । तर अन्तिममा ॅबार्गेनिङ गरेर बजेट पास गर्नुभयो । किन ?हामी अहिले पनि त्यो प्वाइन्ट मा छौं । बजेटको यथार्थ स्थिति र बजेट कस्तो छ भन्ने कुरा त सबैले स्विकारेको हो नि । जसले बजेट प्रस्तुत गरे तिनले पनि रोस्ट्रममा उभिएर त्रुटि छ भनेर स्विकारेकै हुन् । हामीले औंल्याएपछि न स्विकारेको हो । नीतिगत रूपमा हामीले जितेका हौं । अब बजेटलाई पारित नगरे देशै ठप्प हुन्छ, कारोबारै ठप्प हुन्छ, मुलुकलाई ठूलो नोक्सान हुन्छ । हाम्रो लक्ष्य बजेटमा भएका कमजोरी औंल्याएर आउने दिनमा सच्याऊ भन्ने हो । मुलुकलाई ठप्प पार्ने, दुर्घटनामा पार्ने होइन ।प्रधानमन्त्रीले तपाईंहरूको संसदीय दलको बैठकमा पुगेर प्रतिबद्धता गरेपछि बजेटका सबै मुद्दा ठीक भए नि ?प्रधानमन्त्रीले त्यहाँ उठेका प्रश्नको जवाफ त दिनुपर्यो नि । उहाँले भविष्यमा यस्ता कमजोरी सुधार्ने प्रतिबद्धता व्यक्त गर्नुभयो । प्रधानमन्त्रीले प्रतिबद्धता नै व्यक्त गरिसकेपछि विश्वास पनि गर्नुपर्यो ।तर तपाईंहरूका सांसदको निर्वाचन क्षेत्रमा बजेट बढाउने प्रतिबद्धतापछि बजेट पास गर्ने कुरा मिलेको भन्ने आरोप छ नि ?त्यस्तो कुरा भएको छैन । भएका त्रुटि भविष्यमा हुँदैनन् भन्नेमा सहमति हो । हामीले खोजेको पनि यही हो । विकास त सबै क्षेत्रमा गर्नुपर्यो, जुन राज्यको दायित्व हो । कुनै पनि क्षेत्र, समुदायलाई उपेक्षा गरेर गयौं भने मुलुकले ठूलो नोक्सानी व्यहोर्छ । यो कुरा त सबैले बुझ्नुपर्ने हो नि ।तपाईंहरूले बजेटको पक्षमा मतदान नगरेको भए सरकार संकटमा पर्नेवाला थियो, बजेटमा ॅबार्गेनिङ त पक्कै गर्नुभयो होला ।सरकार संकटमा पर्नेभन्दा पनि बजेट पास नहुँदाको संकट अझ ठूलो हुन्थ्यो । मुलुकलाई असफल बनाउने, अस्थिरता निम्त्याउने, अर्थतन्त्रलाई चौपट पार्ने हाम्रो ध्येय होइन । स्थिरता ल्याउने, सुधार्ने र अगाडि बढ्ने हाम्रो ध्येय हो ।स्थिरता त भन्नुभयो । तर बजेट पास गर्नका लागि संसद्मा गरिएको मत विभाजनले त अस्थिरता बढेको संकेत गरेन र ?बहुदलीय संसदीय व्यवस्थामा मत विभाजन हुनु स्वाभाविक हो । भविष्यमा त भन्न सकिँदैन, तत्कालका लागि सत्ता परिवर्तन वा अस्थिरताको कुनै सम्भावना छैन । गठबन्धनको जुन बहुमत छ, त्यसबाट कोही पछाडि हटेर कमजोर पार्ने अवस्था छैन । समस्याको हल गर्दै गठबन्धनलाई अगाडि बढाउनुपर्छ भन्नेमा हामी स्पष्ट छौं । हामी अस्थिरताका पक्षपाती होइनौं । यही सरकारलाई बलियो बनाउने भने पनि प्रमुख प्रतिपक्षी दल (एमाले) सँग पनि तपाईंहरूले राम्रैसँग छलफल, भेटघाट भइरहको छ नि ?कहिलेकाहीं कोहीसँग भेटघाट हुनु, हाइहेलो हुनु अन्यथा होइन । तर यो सरकारलाई भत्काएर अर्को नयाँ सरकार बनाउने पक्षमा हामी छैनौं । अझ प्रस्ट भन्नुपर्दा बेलाबेला एमालेले तपाईंहरूसँग उच्चस्तरीय पदहरूकै प्रस्ताव गरिरहेको भन्ने सुनिन्छ ?त्यो अफर चाहिँदैन । राजनीतिक अस्थिरता निम्त्याएर मुलुकलाई तहसनहस पार्ने पक्षमा म र हाम्रो पार्टी छैन । ओलीजी (एमाले अध्यक्ष केपी शर्मा ओली) सँग त्यस्तो केही कुरा पनि भएको छैन । हावादारी गफमात्र हुन् ।सरकारभित्र तपाईंहरूले संघीय समाजवादी मोर्चा बनाउनुभयो । यसको कुनै दीर्घकालीन लक्ष्य छ कि सत्तास्वार्थ मात्र हो ?मोर्चा तत्कालीन राजनीतिक स्थिरताका लागि पनि हो । विकृति, विसंगति, आर्थिक, राजनीतिक, सामाजिक, पछौटेपनलाई हटाउँदै मुलुकलाई समाजवादी लोकतन्त्रको दिशामा अगाडि बढाउने मोर्चाको दीर्घकालीन लक्ष्य हो । संविधानमा लेखिएको समाजवादउन्मुख दिशातर्फ लैजाने प्रयत्न गर्नका लागि मोर्चा गठन भएको हो । यसले गठबन्धनभित्र विरोधाभास ल्याउने होइन, बरु गठबन्धनलाई बलियो बनाउँदै देशलाई समाजवादी दिशातर्फ लैजान प्रयत्न गर्ने हो ।मोर्चा गठनपछि सत्ता सहयात्री कांग्रेस त सशंकित छ नि ?कांग्रेसको पनि यसमा सहयोग, समर्थन र सद्भाव छ । यसबाट कांग्रेसले तर्सिनुपर्ने वा शंका गर्नुपर्ने अवस्था छैन । यसले कांग्रेसलाई झन् सजिलो भएको छ । मोर्चा र कांग्रेस भन्दा भैगो । १० वटासँग डिल गर्नुभन्दा दुई पक्षबीच डिल गर्दा पक्कै सजिलो हुन्छ । कांग्रेस यसमा खुसी छ । कसैले नबुझेर मन दुखाएको हुन सक्छ ।प्रधानमन्त्री पुष्पकमल दाहालले ससाना दललाई मिलाएर आफू शक्तिशाली हुन खोजेको भन्ने टिप्पणी पनि आइरहेको छ नि ?यो आरोप लगाउने उहाँ (एमाले) पनि आउनुस् न मोर्चामा । हामी स्वागत गर्छौं, के भो र ? तर उहाँहरू त्यो बाटो आउनहुन्न जस्तो छ । फेरि यो मोर्चा एमालेको विरोध गर्न जन्मेको होइन । व्यर्थमा तर्सेको मात्र हो । एमालेलाई भ्रम परेर होला ।प्रधानमन्त्रीको अभिव्यक्तिलाई लिएर प्रमुख प्रतिपक्षी एमालेलगायत दलले बुधबार संसद् अवरोध गरेको छ, जसका कारण मिटरब्याजमा लेनदेन दण्डनीय हुने व्यवस्थासहित मुलुकी संहितासम्बन्धी ऐन संशोधन गर्न जारी गरिएको अध्यादेश संसद्बाट अनुमोदन हुन सकेन । यसलाई कसरी लिनुभएको छ ?प्रधानमन्त्रीले के बोल्नुभएको हो, त्यो उहाँले प्रस्ट पार्ने विषयवस्तु हो । प्रधानमन्त्रीसँग जवाफ माग्न सकिन्थ्यो । तर, संसद् अवरोध गरियो, यो ठीक भएन । संसद् अवरोध समस्याको समाधान हैन । उहाँहरूले प्रधानमन्त्रीको राजीनामा माग्दै नारा लगाउनुभएको छ । तर, उहाँहरूले नै प्रधानमन्त्री बनाएको भन्ने कुरा बुझ्नुपर्छ । संसद् अवरोधका कारण अध्यादेश अनुमोदन हुन सकेन । हामी पनि यसमा संशोधन हुनुपर्छ भन्ने पक्षमा थियौं । अध्यादेशमा समस्या थिए, धेरै व्यवस्था ठीक थिएनन् । एउटा त भूतप्रभावी व्यवस्था थियो, त्यसो गरिनु हुँदैन थियो । अर्कातर्फ सबै लेनदेन मिटरब्याज हो भन्ने व्यवस्था पनि संशोधन हुनुपर्छ भन्ने हाम्रो माग थियो । अब नियमित प्रक्रियाबाट विधेयक अघि बढाएर कानुन संशोधन गर्नुपर्छ । मधेश सरकारको नेतृत्व परिवर्तनको कुरा पनि उठिरहेको छ । खास के हो ?मधेशमा पहिलो आधा कार्यकाल अहिलेकै जसपा नेतृत्वको सरकार चल्छ । त्यसपछि सत्ता गठबन्धनकै दलले नेतृत्व गर्छ । कुन दलले नेतृत्व गर्ने भन्ने कुरा उतिबेलै थाहा हुन्छ ।कोशीमा नयाँ मुख्यमन्त्री चयनको प्रक्रिया चलिरहेको छ । एमालेको प्रस्ताव स्विकारे जसपाको १ सिट पनि निर्णायक हुने देखिन्छ । अब जसपाले के गर्छ ?कोशीमा सत्ता गठबन्धनले कांग्रेसको नेतृत्वमा सरकार गठन गर्ने निर्णय गरिसकेको छ । त्यही प्रयत्नमा अघि बढ्ने हो ।"
कोशीमा सभामुखलाई जोडेर बहुमत देखाउँदै गठबन्धन,"(मोरङ)कोशी प्रदेशमा गठबन्धन दलले सभामुखलाई समेत जोडेर नयाँ सरकार गठनका लागि दाबी पेस गर्ने तयारी गरेका छन् । विश्वासको मत नपाएर हिक्मतकुमार कार्की नेतृत्वको सरकार ढलेपछि प्रदेश प्रमुख खापुङले सरकार गठनका लागि दाबी पेस गर्न दिएको समयसीमा बिहीबार साँझ ५ बजे सकिँदै छ । माओवादीका प्रदेश सांसद दुर्गाप्रसाद चापागाईंले ४७ प्रदेश सांसदको समर्थन जुटाएर बिहीबार सरकार गठनका लागि दाबी गर्ने तयारीमा रहेको बताए । सभामुखसहित ४७ प्रदेश सांसदको समर्थनमा सरकार दाबी पेस गर्ने, त्यसपछि विश्वासको मतका लागि थप प्रदेश सांसदको समर्थन जुटाउन प्रयास जारी राख्ने गठबन्धन दलको नीति रहेको उनले सुनाए । गठबन्धन दलका शीर्ष नेताहरूको बैठकले कांग्रेस संसदीय दलका नेता उद्धव थापाको नेतृत्वमा नयाँ सरकार गठन गर्ने निर्णय गरिसकेको छ । एमाले र राप्रपाका सांसदले भने सरकार गठनका लागि बहुमत पुर्याउन सभामुख गौतमलाई गन्ती गर्न नमिल्ने बताएका छन् । एमालेका प्रमुख सचेतक रेवतीरमण भण्डारीले सभामुख गौतमले गत पुस २८ मा प्रदेशसभामा पहिलो पटक अध्यक्षता गर्न गएपछि आफू आबद्ध रहेको दलको सदस्यता त्यागेको घोषणा गरेको रेकर्ड प्रदेशसभामा रहेको बताए । दलको सदस्यता परित्याग गरिसकेको व्यक्तिलाई गन्ती गरेर सरकार गठनका लागि बहुमत पुर्याउन मिल्दैन, उनले भने, दल त्याग गरेको अवस्थामा सभामुखलाई कारबाही नहुने, प्रदेशसभा सदस्य पद सुरक्षित रहने, दलको ह्वीप नलाग्ने र तटस्थ बस्न पाउने राजनीतिक दलसम्बन्धी ऐनको दफा ३३ ले ग्यारेन्टी गरेको छ ।सभामुखको तटस्थतालाई नै स्वीकार गरेर संविधानको धारा १८६ मा प्रदेशसभामा अध्यक्षता गर्ने व्यक्तिलाई सभामा निर्णयका लागि प्रस्तुत गरिएको जुनसुकै प्रस्तावमा मत दिने अधिकार नहुने र मत बराबर भएको अवस्थामा मात्रै निर्णायक मत दिने व्यवस्था गरिएको भण्डारीको भनाइ थियो । ९३ सदस्यीय प्रदेशसभामा एमालेका ४०, कांग्रेसका २१, माओवादीका १२ (सभामुखबाहेक), राप्रपाका ६, एकीकृत समाजवादीका ४ र जसपाका १ सांसद छन् । सभामुखलाई जोड्दा मात्रै गठबन्धनको ४७ सांसद पुग्छ ।गठबन्धन दलका सांसदहरूले सभामुख प्रदेशसभामा दल त्याग गरेर तटस्थ हुँदा पनि निर्वाचन आयोगको तथ्यांकअनुसार यस प्रदेशमा माओवादीबाट निर्वाचित प्रदेश सांसदको संख्या १३ रहेकोलाई संवैधानिक र कानुनी रूपमा अस्वीकार गर्ने अवस्था नरहेको जिकिर गरेका छन् । सरकार गठनका लागि प्रदेश प्रमुखसमक्ष दाबी पेस गर्न संसदीय दलका नेताको हस्ताक्षर र प्रदेश सांसदको संख्या मात्रै उल्लेख गर्नुपर्छ, कांग्रेसका उपनेता हिमाल कार्कीले भने, त्यसैले सरकार गठनको दाबी पेस गर्न गठबन्धन दल सक्षम छ ।एमालेका प्रदेश सांसद तथा अधिवक्ता लीलाबल्लभ अधिकारीले सरकार गठनको दाबी पेस गर्न सभामुख गौतमलाई माओवादीको सांसदमा गन्ती गर्नेबित्तिकै सभामुखको तटस्थता भंग हुने बताए । कुनै एउटा राजनीतिक दलको सदस्य भएका व्यक्तिले कसरी तटस्थ भएर प्रदेशसभाको बैठक सञ्चालन गर्न सक्छ ? उनले भने, त्यसैले सरकार गठनका लागि दाबी पेस गर्न सभामुखलाई गन्ती गर्नु उपयुक्त हुँदैन र माओवादीले त्यस्तो नगर्नेमा एमाले विश्वस्त छ ।गठबन्धन दलले सरकार गठनका लागि दाबी पेस गर्न सभामुखसहित बहुमत पुर्याउनुका साथै राप्रपालाई पनि फकाइरहेका छन् । राप्रपा अध्यक्ष राजेन्द्र लिङ्देन र राप्रपा कोशीका नेता भक्ति सिटौलासँग सरकार गठनका लागि समर्थन जुटाउन गठबन्धन दलले छलफल गरिरहेको कांग्रेसका प्रमुख सचेतक भूपेन्द्र राईले बताए । राप्रपा नेता सिटौलाले भने गठबन्धन दलसँग सरकार गठनको विषयमा हालसम्म औपचारिक रूपमा छलफल नभएको बताए । गठबन्धन दलले मुख्यमन्त्रीमा कांग्रेसका नेता उद्धव थापालाई निर्णय गर्नुभन्दा अगाडि नै राप्रपासँग छलफल गर्नुपर्ने थियो तर त्यो गरेनन्, कान्तिपुरसँग उनले भने, कांग्रेसले मुख्यमन्त्रीको घोषणा गराएर सरकारमा सहभागी हुन आऊ भन्नेबित्तिकै राप्रपा गइदिनुपर्ने ? त्यस्तो हुँदैन । प्रदेशमा राजनीतिक स्थायित्व र स्थिर सरकार गठन गर्नका लागि राप्रपालाई मुख्यमन्त्री दिन तयार भएको अवस्थामा मात्रै सरकारमा सहभागी हुने हो, नत्र प्रतिपक्षमा बस्ने सिटौलाको भनाइ छ ।राजनीतिकशास्त्रका प्राध्यापक कृष्ण पोखरेलले सभामुखले दलको सदस्यता त्याग गरेको घोषणा प्रदेशसभामा गरिसकेकाले सरकार गठनका लागि सभामुखलाई गन्ती गर्न नमिल्ने बताए । सभामुखको भूमिका तटस्थ रहनुपर्ने भन्ने दलले उहाँको तटस्थता जोगाइदिनु पर्दैन ? उनले भने, बेलायतमा सभामुख भइसकेका व्यक्तिले निर्वाचनमा समेत स्वतन्त्रबाटै भाग लिने गरेको र त्यो निर्वाचन क्षेत्रमा प्रमुख पार्टीहरूले उम्मेदवारसमेत नदिने अभ्यास छ । त्यसैले सभामुखलाई गन्ती गरेर सरकार गठनका लागि दाबी पेस गर्नु संसदीय अभ्यासविपरीतको कार्य हुने पोखरेलको भनाइ छ ।कोशी प्रदेशको प्रदेशसभा जटिल अंकगणितको संकटमा फसेकाले त्यसबाट निस्किन दलका नेताहरूको परीक्षण हुने अवस्था निर्माण भएको उनले बताए । दलहरू चुकेको अवस्थामा प्रदेश मध्यावधि चुनावमा जाने जोखिम छ, उनले भने, निर्वाचनको ८ महिना नबित्दै मध्यावधि चुनावमा जाँदा प्रदेशवासीले संघीयता नै अस्वीकार गर्ने अवस्था निर्माण हुने अर्को जोखिम छ ।अहिलेको संवैधानिक संकटबाट निकासका लागि दलहरू सहमतिमा अघि बढ्नुपर्छ, उनले भने, त्यसका लागि राजनीतिक र पार्टीगत स्वार्थभन्दा माथि उठेर प्रदेश सरकारको स्वायत्तता सिद्ध गर्न सक्नुपर्छ । अहिले गठबन्धन दलले एमाले र राप्रपालाई पाखा लगाएर सरकार बनाउन खोजेका छन् तर त्यसले झन् जटिलता थपिने उनी बताउँछन् । पोखरेलले अहिले प्रदेशका कुनै पनि दल मध्यावधिमा जान सक्ने अवस्था नरहेको बताए । मध्यावधि चुनाव देखाएर एकअर्का दललाई तर्साउन मात्रै खोजेका छन्, उनले भने ।"
न्यायपालिकाको गरिमा जोगाउन बहस सुरु गर,"देशको सर्वोच्च न्यायालयमा २८ हजार मुद्दा विचाराधीन छन् । तर, यही बेला २१ मध्ये ६ न्यायाधीशको पद रिक्त छ । उच्च अदालतमा पनि ४२ न्यायाधीशको पद रिक्त छ, जो केही दिनमै ४५ पुग्नेवाला छ । जिल्लामा ३८ न्यायाधीश छैनन् । यसरी देशभरका न्यायालयमा ८९ अर्थात् कुल दरबन्दीको एक तिहाइभन्दा बढी न्यायाधीशको पद रिक्त छ । तर, न्यायाधीश नियुक्ति प्रक्रिया करिब एक वर्षदेखि ठप्प छ । न्यायालयमा मुद्दाको चाप बढे पनि न्यायाधीश नियुक्तिको इच्छाशक्ति नबढ्नु गम्भीर चिन्ताको विषय हो ।देशको प्रधान न्यायालय पनि करिब १६ महिनादेखि तदर्थ नेतृत्वमा चलेको निकट विगत हामीसँग छ । २०७८ फागुन १ मा तत्कालीन प्रधानन्यायाधीश चोलेन्द्रशमशेर जबरामाथि महाभियोग प्रस्ताव दर्ता गरेपछि संसद्मा प्रतिनिधित्व गर्ने मूलधारका दलहरू आनन्दले सुस्ताए । प्रधानन्यायाधीशमाथि अभियोग लगाएपछि त्यसको तार्किक निरूपण हुनुपर्छ भन्ने चेत र जिम्मेवारी राजनीतिक दलहरूमा देखिएन । त्यसअघि पनि आफ्नै सहकर्मी न्यायाधीशहरूले इजलास साझा गर्न र नेपाल बारको आह्वानमा कानुन व्यवसायीले बहस गर्न पनि अस्वीकार गरेपछि कुनै पनि स्वाभिमानी प्रधानन्यायाधीशले स्वघोषणा गरेर अवकाशको बाटो लिनुपर्ने थियो । तर, न्यायालयको गरिमा र आफ्नो स्वाभिमानलाई समेत दाउमा राखेर जबराले करिब ८ महिना बिताइदिए । जसले गर्दा त्यो बीचमा वरिष्ठतम् न्यायाधीश दीपककुमार कार्कीले कामुकै रूपमा प्रधानन्यायाधीशको जिम्मेवारीबाट अवकाश लिनुपर्यो । दीपककुमारको अवकाशपछि ९ महिनादेखि कामु नेतृत्वमा आएका हरिकृष्ण कार्कीलाई प्रधानन्यायाधीशमा सिफारिस गर्न संवैधानिक अभ्यास होइन, राजनीतिक तिकडम गर्दा दलीय तुष्टीकरण त भएको छ तर स्वाभाविक प्रक्रियामा भएको अस्वाभाविक विलम्बले देशको न्याय प्रणालीलाई आहत बनाएको छ । कार्यकाल डेढ महिना बाँकी रहँदा कार्की त प्रधानन्यायाधीश भएका छन् तर भविष्यमा न्याय प्रणालीलाई राजनीतिक बन्दी बनाउने यही प्रवृत्ति दोहोरिएला कि भन्ने चिन्ता पनि बढेको छ ।राजनीतीकरण र भ्रष्टाचारले न्यायालयको साख संकटमा परेको नौलो विषय होइन । ट्रान्सपरेन्सी इन्टरनेसनलले सन् २०१९ मा गरेको सर्वेक्षणमा ५८ प्रतिशत उत्तरदाताले न्यायपालिकालाई भ्रष्ट वा अति भ्रष्ट ठानेका छन् । ३५ प्रतिशत उत्तरदाताले अदालतमा काम पर्दा घूस दिन बाध्य भएको बताएका थिए । यसले हाम्रो न्यायालयको छवि कस्तो छ भनी प्रस्ट पार्छ । संयोग नै हो, हरिकृष्ण कार्कीकै नेतृत्वमा बनेको कार्यदलले न्यायालय सुधारको प्रतिवेदन प्रस्तुत गरेको थियो । त्यही आधारमा अदालतमा इजलास तोक्दा प्रधानन्यायाधीश वा मुख्य न्यायाधीशको तजबिज चल्ने प्रचलन अन्त्य भएको छ । गत वर्षदेखि नै न्यायालयमा गोलाप्रथाबाट इजलास तोक्ने अभ्यास सुरु भएको छ । तर, न्यायालयमा सुशासन स्थापना र बिचौलियाको प्रभाव अन्त्यलगायतका विषयमा हस्तक्षेप हुन सकेको छैन । त्योभन्दा ठूलो चिन्ता, कुनै पनि तहको न्यायाधीश हुन राजनीतिक नेतृत्वको सद्भाव हुनुपर्ने अवस्थाको अन्त्य कसरी गर्ने हो भन्ने विषयमा सार्थक पहल हुन बाँकी नै छ ।न्यायाधीश छान्न अहिले अभ्यासमा रहेका संरचनाले राजनीतिक प्रभावलाई संस्थागत गरेका छन् । जिल्ला र उच्च अदालतको न्यायाधीश छान्ने न्याय परिषद्मा सर्वोच्चका प्रधानन्यायाधीश अध्यक्ष र वरिष्ठतम् न्यायाधीश सदस्य हुन्छन् । त्यस्तै, बारका प्रतिनिधि एक जना र प्रधानमन्त्रीले पठाएका एक जना सदस्य पनि हुन्छन् । मूलतः यी दुवै प्रतिनिधि राजनीतिक पृष्ठभूमिका हुन्छन् । तर, निर्णायक मतसहित न्यायपरिषद्मा उपस्थित हुने कानुनमन्त्रीले राजनीतिक एजेन्डा बोक्छन्, बोक्दै आएका छन् । त्यतिमात्र होइन, सर्वोच्च न्यायालयको प्रधानन्यायाधीश सिफारिस गर्ने संवैधानिक परिषद्मा पनि अध्यक्षका रूपमा प्रधानमन्त्रीसहित सभामुख, उपसभामुख, राष्ट्रिय सभाका अध्यक्ष र प्रमुख प्रतिपक्षी दलका नेता सबै राजनीतिक पृष्ठभूमिका हुन्छन् । यस्तो राजनीतिक संरचनाले दलीय स्वार्थबाट अलग रहेर निर्णय गर्न सक्छ भनेर विश्वास गर्न सकिँदैन, विश्वास गर्ने आधार पनि यो संरचनाले दिन सकेको छैन । उदाहरण नै पर्याप्त छ, रिक्त स्थानमा न्यायाधीश नियुक्ति गर्न गत वर्षको भदौमा प्रक्रिया थालेको न्यायपरिषद्ले अहिलेसम्म परिणाम दिन सकेको छैन । निर्वाचन र आचारसंहिता, सरकारको निर्माण र विनिर्माण, कानुनमन्त्रीको आगमन र बहिर्गमनजस्ता विषयले न्यायाधीश नियुक्ति पनि प्रभावित भइरहनु स्वाभाविक होइन । अझ, पछिल्लो समय, प्रधानन्यायाधीश कार्की र कानुनमन्त्री धनराज गुरुङबीचको विश्वासको संकटले पनि न्यायाधीश नियुक्तिमा थप ढिलाइ भइरहेको छ ।न्यायमूर्ति छनोटको विषयलाई संवैधानिक र सामाजिक रूपमा वैधानिक बनाउन नसक्ने हो भने हामीले स्वतन्त्र र निष्पक्ष न्यायालयको अपेक्षा गर्न सक्दैनौं । संविधानले गरेका व्यवस्थालाई हाम्रा अभ्यासले अस्वीकार्य बनाइसकेका छन्, यस्तो अवस्थामा सुधारको पहल गर्न ढिलाइ गर्न हुन्न । विधिको शासन, नागरिकका मौलिक हकको रक्षा गर्ने न्यायपालिकाले हो । न्यायपालिका भनेको त्यहाँ भएको बेन्च, कुर्सी, भवन र चोटाकोठा नभई न्याय दिन प्रतिबद्ध न्यायाधीश नै हुन् । प्रभाव र बोझबाट मुक्त न्यायाधीश मात्र न्यायप्रति प्रतिबद्ध हुन सक्छन् । तर कमजोर जनशक्ति छान्ने र बलियो जनशक्तिलाई पनि हुर्मत लिन खोज्ने हाम्रो प्रणाली र प्रवृत्तिले वास्तविक न्यायपालिकाको निर्माण गर्न सक्दैन । त्यसैले प्रवृत्तिगत र प्रणालीगत सुधार गर्दै न्यायपालिकाको गरिमा पुनर्बहालीमा हाम्रो समाज, संसद् र स्वयं न्यायालयले पनि रचनात्मक बहस गर्न ढिलाइ गर्न हुन्न । किनकि न्यायपालिकाको वैधानिकता र विश्वसनीयता न्यायाधीशविशेषको सुविधा र प्रतिष्ठाको विषय होइन, व्यवस्था र सिंगो देशको सरोकार हो ।"
जहाँ पुग्यो त्यहीँ फुर्क्याएर बोल्ने बानीको परिणाम,यथार्थ बोलेका हुन् । सबै नेताहरू प्रधानमन्त्री बन्न दिल्लीको आशीर्वाद लिने गर्छन् । लामा एमआरजी आरपी
भागबन्डाको संक्रमण,"रेडक्रसमा राजनीति प्रवेश गराएर परोपकारी संस्थाहरू पनि ध्यस्त गराउन दलहरू सक्रिय भएको देखियो । संस्थालाई समेत ध्वस्त गराउन सत्ताधारी दल कांग्रेस, माओवादी र समाजवादीका कार्यकर्तालाई प्रवेश गराएर निर्णय गर्नु विधिकै शासनविपरीत हो । यो लोकतन्त्रविपरीत पनि हो । दलहरूको गलत क्रियकलापलाई जिल्ला प्रशासन कार्यालयले समेत साथ दिनु गलत हो । अधिवेशन कहिले र कहाँ कसरी गर्ने भन्ने अधिकार रेडक्रस कार्यसमितिको हो । तर कार्यसमितिको अधिकारलाई हस्तक्षेप गर्दै अधिवेशन गराउन चिठी पठाउनु जिल्ला प्रशासनको लाजमर्दो कार्य हो । यस्तै गतिविधिले रेडक्रस भ्रष्टाचारको आहालमा चुर्लुम्म डुबेको छ । विदेशबाट ठूलो परिमाणमा आएको सहयोग रकम सरकारलाई जानकारी नै नदिई खर्च गरेपछि अख्तियार दुरुपयोगले छानबिन गरिरहेको छ । भ्रष्टाचारको छानबिनलाई निष्पक्ष बनाउन सहयोगी भूमिका खेल्नुपर्ने दलहरू आफैं रेडक्रसको कार्यसमिति कब्जा गरेर हालीमुहाली गर्न खोज्दै छन् । तसर्थ अब रेडक्रस संस्थाप्रति जिम्मेवार भएर काम गर्न सक्ने परोपकारी व्यक्तिहरूको प्रवबेश गराउनुपर्छ । परोपकारीहरूको प्रवेश गराउन सहयोग गर्नु दलहरूको कर्तव्य हो । तिलप्रसाद न्यौपाने, माछापोखरी चोक, काठमाडौं"
काकाकुल कलंकी,"काठमाडौंको कलङ्की क्षेत्र पहिलेदेखि नै खानेपानीको दुःख भएको ठाउँ हो । तीनचार दशकदेखि नै हप्तामा एक दिन मात्र पानी वितरण हुँदै आएको छ । होचो ठाउँबाट तानी ट्याङ्की भरेर पानी वितरण गर्नुपर्ने भएको र मेसिन बिग्रने, पाइप फुट्ने आदि कारणले बेलाबखत त्यो पनि नियमित नहुँदा कष्टले गुजारा गर्नुपर्छ । बहुप्रतीक्षित मेलम्चीको पानी काठमाडौंमा ल्याएर वितरण भइरहेको सुनिन्छ । बालाजु, बानेश्वरतिर घर हुने साथीभाइहरू हप्तामा तीन दिन दिनभरि जस्तो पानी आउँछ, भण्डार गर्ने ठाउँ नहुँदा यत्तिकै खेर जान्छ भन्छन् । कलङ्कीवासीले त्यस्तो अनुभव गर्न त कता हो कता, न्यूनतम आवश्यकता पनि पूरा गर्न पाएका छैनौं । हाम्रो एरियामा प्रत्येक मङ्गलबार बिहान सात बजेदेखि एक घण्टा (यथार्थमा ५०५५ मिनेट) पानी वितरण हुन्छ । गत वैशाखमा मेलम्ची आयो रे भनेर शुक्रबार १० बजेदेखि दुई हप्ता एकएक घण्टा थप पानी वितरण भयो र बन्द भयो । वर्षाको मौसममा पनि हामी कलङ्कीवासी काकाकुल नै बनिरहेका छौं । खानेपानी वितरण प्रणालीको व्यवस्थापनमा संलग्न काठमाडौं उपत्यका खानेपानी लिमिटेडका पदाधिकारीहरूले होचो ठाउँमा फालाफाल हुने पानी प्राविधिक कुरा मिलाएर हामी कलङ्कीवासीको न्यूनतम आवश्यकता पूरा गरिदिए कल्याण हुने थियो । लालानाथ सुवेदी, कलंकी, काठमाडौं"
मेयर 'साहेब होइन !,"नेपालको संविधानले गाउँ कार्यपालिका र नगर कार्यपालिकाको नेतृत्व गर्नेहरूलाई अध्यक्ष र प्रमुख भनेको छ । नगरपालिका प्रमुखहरू मेयर पदले जनसामान्यमा परिचित र सम्बोधित छन् । मेयरसँगै साहेब समेत जोडेर बोलाउने गरिन्छ । यसरी साहेब जोडिएर सम्बोधन प्रधानमन्त्री र मुख्यमन्त्रीलाई गरिँदैन । उसो त नेपाल प्रज्ञा प्रतिष्ठानको बृहत् नेपाली शब्दकोशले साहेब लाई ठूलाबडा व्यक्तिलाई आदरसाथ सम्बोधन गरिने शब्दका रूपमा अर्थ्याएको छ, तर कतिपय नगरप्रमुखको मानस हेर्दा उनीहरू आफूलाई मसीहा, मालिक र मुखिया ठान्छन् । उनीहरूले आफूलाई स्वामी र अधिपति ठान्ने गरेको भुइँबुझाइ छ । प्रधानमन्त्री र मुख्यमन्त्री अप्रत्यक्ष रूपमा चुनिन्छन् भने प्रमुखहरू प्रत्यक्षतः । संघ र प्रदेश सरकारको स्थायित्वको ठेगान हुँदैन । यता स्थानीय सरकार प्रमुखहरू पाँच वर्षका लागि ढुक्क हुन्छन् । पालिकाप्रमुखहरू स्थानीय सरकारका प्रधानमन्त्री हुन्छन्, स्थानीय व्यवस्थापिकाको अध्यक्षता गरेर सभामुख को भूमिकासमेत निर्वाह गर्छन् । साहेबलाई आदरसूचक शब्द भनिए पनि यो सम्बोधन तिनले पाउँछन् जोसँग शक्ति छ, जो केही दिने हैसियत राख्छ, जो केही प्रत्याभूति गर्न सक्छ । अहिले मेयरसँग शक्ति, स्रोत र साधन भएकाले साहेब भनिएको होला तर स्वयं नगरप्रमुखहरूले प्रस्टसँग बुझ्नुपर्ने हो, उनीहरू साहेब होइनन् भनेर ।मूलतः नगरप्रमुखहरू जनताका सेवक हुन् । जनताका सुखदुःखमा सबैभन्दा निकटका सहयोगी हुन् । सेवा र सुविधाका लागि सहजकर्ता हुन् । आपद्विपद्का बखत समन्वयकर्ता हुन् । स्थानीय सरकारहरूले घरघर र व्यक्तिव्यक्तिसँंग मिलेर काम गर्नुपर्ने भएकाले ती भुइँमान्छेले मनको बह पोख्न मिल्ने भरपर्दो साथी हुन् । न्याय छ र न्याय पाइन्छ भनी भुइँतहमा उज्यालो छर्ने आशाका जूनकीरी हुन् । उपलब्ध सुविधाहरूको प्रवर्द्धन, नयाँ सुविधाहरूको बन्दोबस्त, भविष्यका सम्भावनाहरूमाथि विचार गरेर नागरिक जीवनका शारीरिक, आर्थिक, सामाजिक तथा सांस्कृतिक पक्षहरूलाई उत्तम बनाउनु तिनीहरूको उत्तरदायित्व हो । तिनीहरूमा आफ्नो क्षेत्रका सामर्थ्य, इतिहास , जनघर्षण र रिक्तताहरूको बोध हुनुपर्ने मान्यता छ । स्थानीय सरकारको उद्देश्य एकातिर नगरवासीको जीवनलाई गुणात्मक बनाउनु हो भने अर्कोतिर लोकतान्त्रिक मूल्यहरूप्रति जनसामान्यमा जागरुकता पैदा गरी समाज र शासन व्यवस्थाबीच सामञ्जस्य स्थापित गर्नु उसको अभीष्ट हो । यस्तोमा नगरप्रमुखहरूले आफू नगरवासीभन्दा श्रेष्ठ र अब्बल रहेको वा मुक्तिदाता भएको मानस राख्न सक्दैनन्, तिनीहरू त जनताका असल सहयात्रीका रूपमा प्रस्तुत हुनुपर्छ ।आम मान्छेको दैनिक जीवनमा स्थानीय सरकारको भूमिका प्रान्तीय र संघीय सरकारको भन्दा पनि बढी देखिन्छ । स्थानीय शासनको काम बढ्दै जाँदा यसको महत्त्व पनि चुलिँदै जान्छ । जब जनतामा राजनीतिक जागरुकता बढ्दै जान्छ, राजनीतिक संस्कृति मजबुत हुँदै जान्छ, तब उत्तरदायित्व र सहअस्तित्वमा आधारित शासन व्यवस्थाको यो तहले नागरिक सहभागितालाई अझ फराकिलो र उन्नत बनाउँछ । तब भविष्यका नागरिक सेवाहरूको निष्पादनमा स्थानीय तहहरू कोसेढुंगा साबित हुन सक्छन् । तर नगरप्रमुखहरूमा आफू सहरको मुक्तिदाता रहेको मनोग्रन्थि रहुन्जेल भुइँतहमा लोकतन्त्रको पालुवा स्वस्थ ढंगले टुसाउनै पाउँदैन । नगरमा जे विकास हुन्छ त्यो जनताले तिरेको करबाट हुन्छ । यस्तोमा विकासदाताको पगडी स्वयंले लगाउँदै गाउँनगरभरि प्रमुखहरूले आफ्ना तस्बिर झुन्ड्याउनुको के अर्थ ?स्थानीय राजनीति स्थानीय कारकहरूको मात्र समुच्चय होइन । यसमा प्रान्तीय र संघीय घटना, स्वार्थ, सरोकार र तिनले निरूपण गरेका सम्बन्धहरूको पनि ठूलो हात हुन्छ । २०७४ सालमा निर्वाचित स्थानीय जनप्रतिनिधिमध्ये कैयौंले राम्रा अभ्यासहरूको सुरुआत गरेर अनुकरणीय मानक बनाए । अहिले पनि केही छन् जसले जिम्मेवारीबोध राम्ररी गरेका छन् । तर एउटा प्रवृत्ति अझै झाँगिएकै छ, त्यो हो सकेजति लुट्नु । विकासका नाममा मनपरी गर्नुको निहितार्थ छोटो बाटोबाट हसर्नु नै हुन्छ । जनताले के चाहेका छन् ? नगरको आवश्यकता के हो ? प्राथमिकता निर्धारणका आधार के हुन् ? मेयरहरू यस्ता प्रश्नहरूतर्फ आँखा चिम्लिँदै आफ्नै तालमा अघि बढ्ने गरेका छन् । स्थानीय सरकारहरूको असारे विकासको कार्यशैली हेर्दा नगरका लागि दिगो विकास गर्नुभन्दा जसरी भए पनि शिलान्यासउद्घाटन गरी विकासप्रेमी हुनुको गौरवबोधका साथ आफ्नै पिठ्युँ थपथपाउन ती व्याकुल देखिन्छन् ।अधिकांश भूभाग ग्रामीण रहेको नेपालमा लोकतन्त्रको संस्थागत विकासको पहल स्थानीय तहबाटै हुनुपर्छ भन्नेमा कसैको दुईमत नरहला । लोकतन्त्रको सफलता भुइँमान्छेहरूद्वारा सार्वजनिक कार्यमा कति चासो र चिन्ता राखिएको छ भन्नेमा निर्भर गर्छ । पालिकाले आफूनिकटका नागरिकमा कति उत्सुकता जगाउन सकेको छ ? स्वयं नागरिक पनि आफ्नो नाममा स्थानीय सरकारको हर्ताकर्ता बन्न पुगेकाहरूप्रति निगरानी राख्न कतिको तत्पर छन् ? काम गर्ने अहिलेकै ढाँचाले स्थानीय सरकार हुनुको अर्थ सम्प्रेषण गर्दैन । वर्गीय, जातीय, भाषिक, लैंगिक, सांस्कृतिक, आर्थिक र क्षेत्रीय भेदभावको अन्त्य गर्नेÙ राज्यको केन्द्रीकृत र एकात्मक ढाँचाको अन्त्य गरी समावेशी, लोकतांत्रिक र अग्रगामी पुनःसंरचना गर्ने अठोटका साथ स्थानीय सरकार ल्याइएको हो । स्थानीय सरकारले स्थानीय आकांक्षाहरूको कुशलतापूर्वक प्रबन्धन गर्नुपर्छÙ जनरुचिको परिष्कार गर्नुपर्छÙ केन्द्रीय शासनको भार कम गर्दै घरदैलोमा सरकारको अस्तित्वलाई परिभाषित गर्नुपर्छÙ सार्वजनिक क्षेत्रप्रति जनसामान्यमा जागरुकता बढाउनुपर्छ । राष्ट्रप्रति निष्ठा उत्पन्न गर्न स्थानीय सरकार एकातर्फ राजनीतिक शिक्षणको माध्यम बन्छ भने अर्कातर्फ यसले स्थानीयता हुँदै राष्ट्रियतासम्म एकताको भावना सञ्चार गर्छ । तर स्थानीय सरकारमाथि नागरिक निगरानी शून्य भयो । नियामक निकायहरू यदाकदा सलबलाए पनि तिनकै भूमिका प्रश्नरहित छैन । विकास गर्ने आवरणमा खर्च गर्ने प्रक्रिया मिच्ने गरिन्छ । टुक्रे खर्चले टेन्डर छलिन्छ । विकासनिर्माणमा स्थानीय बासिन्दाको स्वामित्व र संरक्षण होस् भन्ने आशय हो, उपभोक्ता समिति अवधारणाको । तर उपभोक्ता समितिहरूमा लाभान्वित समूहभन्दा प्रमुखवडाध्यक्षहरूका मतियारहरू संलग्न गराउने चलन बढेको छ । उपभोक्ता समितिहरू असलमा कर नतिर्ने ठेकेदार भएका छन् । उपभोक्ता समितिको सुरुआती अवधारणा थियो जनताबाट निर्माण, जनताबाट निगरानी, तर यो मन्त्र लुटको औजारमा परिणत भएको छ । अहिले नगरका योजनाहरू हाकाहाकी बिक्री गरिन्छन्, काम लिनुअघि नै पीसी (पर्सेन्ट) टक्य्राउनुपर्छ । प्रमुख र उपप्रमुखबीच कमिसनको दररेट निर्धारित छ, अघोषित रूपमा । प्रमुख र वडाध्यक्षबीच स्रोतको भागबन्डामा मिलीभगत छ । यसअघि प्रमुखउपप्रमुख, प्रमुखवडाध्यक्षहरूबीच मतान्तर तथा घर्षणका रोचक कथाहरू सुनिएÙ कतै नगरपालिकाहरूमा ताल्चा लागे त कतै अख्तियारको छापा पर्यो । स्थानीय स्तरमा उसै पनि विपक्षको प्रावधान छैन । विगतबाट लुट्ने पाठ सिकेका प्रमुखहरू यस पटक काजलको कोठरीमा निस्फिक्री बसेका छन् र कुर्तामा दाग पनि लागेको छैन । जसले एक पटक जिते, तिनलाई लाग्छ पालिकाको स्रोतमाथि मेरो स्वामित्व छ, म जे गर्छु त्यो नगरवासीमाथि निगाह हो । धेरैले आफ्नो पार्टीको नियन्त्रणरेखा उल्लंघन गरेका छन् र तिनीहरू अर्को चुनाव लड्दै नलड्ने वा अर्को पार्टीबाट लड्ने सोचमा छन् । यस पटकको चुनावी अनुभवले तिनीहरूले बुझेका छन्, पैसा भयो भने कुनै न कुनै पार्टीबाट टिकट पाउन पनि सकिन्छ र जित्न पनि सकिन्छ । नवोदित जनप्रतिनिधिहरूमा यही मौका हो, जतिसक्दो कुम्ल्याउनुपर्छ भन्ने मनोरोगले काम गरेको छ । अनियमितता, हेराफेरी र अचाक्लीपनको हदले गर्दा आम मान्छेले भन्न थालेका छन्, स्थानीय लुट्ने स्थानीय लुटेरा । यस्तो कहावत उदीयमान स्थानीय सरकारका लागि दुर्भाग्यको घण्टी हो ।स्थानीय तहको बजेटमा बाँच्ने एउटा परजीवी जमात छ । निर्वाचित जनप्रतिनिधिहरूले कर्मचारीशाहीमाथि नियन्त्रण गर्छन् र तिनीहरूलाई लोकसेवकका रूपमा संहिताबद्ध राख्छन् भन्ने अपेक्षा अपेक्षामै सीमित भएको छ । भुइँयथार्थ के छ भने, पालिकाका प्रशासकीय प्रमुख (प्रप्र) ले आफूलाई मेयरको समानान्तर ठान्छन्, कतिपयले त मेयरलाई कठपुतली नै बनाइदिएका छन् । प्रप्रले मेयरकै तुलनामा गाडी, सुविधाजनक सहरमा डेरा खोज्छन् । मेयर र प्रप्र मिले कसले के गर्न सक्छ भन्ने बुझाइ छ । यसैले छोटो समयमा अकुत आर्जन गरेका कथाहरूमा प्रमुखसँगै प्रप्रको नामसमेत सुनिन्छ ।विकास कसैको दया, माया या उपकार होइन । यो कसैले कृपा गरेर गर्ने होइन । यो कसैले निजी सम्पत्तिबाट गर्ने होइन, तसर्थ दान पनि होइन । यो जनताको अधिकार हो । कहाँ, कसरी र कति खर्च हुँदै छ ? जनताले थाहा पाउनुपर्छ । प्रमुखहरूले लुट्न सजिलो होस् भनेर कतै प्राथमिकताबेगरका काममा त रकम बगाएका छैनन् ? प्रश्न गरौं । आम जनताले अरू केही गर्न नसके पनि जनप्रतिनिधिहरूसँग प्रश्न गरौं, यस्तो हुन सके उनीहरू मर्यादामा बस्छन् । तुलसीदासले अवधीमा लेखेका छन्, मुखिया मुख सों चाहिए, खान पान को एक । पालै पोसै सकल अंग, तुलसी सहित विवेक । अर्थात्, प्रमुखको स्वभाव मुखको जस्तो हुनुपर्छ । जसरी मुख एउटाले खाएको हुन्छ तर शरीरका सम्पूर्ण अंगलाई पोषण पुर्याइरहेको हुन्छ, त्यसरी नै प्रमुखहरूले पनि जनताको हितमा बिनाभेदभाव र थिचोमिचो लाग्नुपर्छ । तर साहेब बन्ने धुनमा मेयरहरू जनहितलाई उपेक्षा गर्नमा तल्लीन छन् । आम मान्छेका घरदैलामा एउटा अधिपतिको कुटिल हाँसो गुन्जिन्छ र तिनका लठैतहरू थपडी बजाउँछन् ।"
विभेद र संघर्षमुनि महिला,"नेपाली समाजमा पुरुषले यदि कुनै काममा उच्च सफलता हासिल गरेमा त्यसको श्रेय उसको मिहिनेत र विभागीय टिमलाई दिने गरिन्छ । तर त्यही स्तरको सफलता महिलाले हासिल गरेमा त्यसको श्रेय सर्वप्रथम उसको परिवार अनि उसको विभागीय टिमलाई दिइन्छ । पुरुषको सफलतामा परिवारको हात कमैले मात्र उल्लेख गर्छन् या गर्नै चाहँदैनन् भने महिलाले बिनापरिवार सफलता पाउन सक्छन् भनी स्विकार्न नै गाह्रो भएको पाइन्छ । महिलालाई निरन्तर सोच्न बाध्य बनाइन्छ कि ऊ कसैकी छोरी हो, कसैकी बुहारी हो, कसैकी आमा हो, कसैकी साथी हो, कसैकी दिदी या बैनी हो । हामी समानता चाहन्छौं, विकास चाहन्छौं, परिवर्तन चाहन्छौं भन्दै ठूलठूला कुरा गर्छौं । देशविदेशका कुरा गर्छौं तर त्यसका लागि कुरीतिमा अल्झिएको पुरानो अनि अति साँघुरो सोच त्याग्न कहिल्यै चाहँदैनौं । हाम्रो खवाइ, बसाइ, लवाइ, हिँडाइ, डुलाइ, बोलीचालीमा अर्थात् बाहिरी आवरणमा देखासिकीले परिवर्तन ल्याए पनि इच्छाशक्ति र सोचमा सकारात्मक परिवर्तन आउन सकेको छैन । कुरासँगै जब काम गर्ने बेला आउँछ, तब बल्ल व्यक्तिको सही पहिचान हुन्छ । बोलाइ अनि गराइमा तालमेल मिल्दैन । हामी छोरी र बुहारीलाई एउटै आँखाले हेर्नुपर्छ भन्छौं तर व्यबहारमा छोरीज्वाइँ सँगै बस्दाहिँड्दा वाहवाह कति राम्रो भन्ने समाजले त्यही ठाउँमा यदि छोराबुहारी भए भने अनेक कुरा गर्छ । यो सामाजिक तथा पारिवारिक विभेद होÙ सकारात्मक सोच, चेतना तथा शिक्षाको अभावले यस्तो भएको हो । छोराको भातखुवाइ छ महिनामा अनि छोरीको पाँच महिनामाÙ खेलौनामा छोरालाई गाडी, बन्दुक, रोबोट अनि छोरीलाई भाँडाकुटी, गुडिया, किचन सेटÙ लुगामा छोरालाई नीलो अनि छोरीलाइ रातो वा गुलाबी रङकोÙ शिक्षामा छोरालाई भन्दा छोरीलाई घरपायक स्कुलकलेजको खोजीÙ सरकारी जागिरमा उमेरको हकमा पुरुषलाई ३५ वर्ष र महिलाका लागि ४० वर्ष आदि सामाजिक विभेदका केही उदाहरण हुन् । केही कुरा त धर्मसंस्कारका रहे, तिनलाई हामीले स्विकार्नुपर्छ । हामो धर्मसंस्कृतिभित्र पनि वैज्ञानिक आधार छन्् । यसो भन्दैमा व्यक्तिविशेषको क्षमताको कदरै नहुनु त भएन । कुनै विज्ञापनमा होस् या स्वागतकक्षमा महिलाको उपस्थितिलाई आकर्षक मानिन्छ, सजावटका रूपमा लिइन्छÙ अझ कहिलेकाहीं त देवीको दर्जा दिन पनि पछि पर्दैनन्, हेर्नुस् न पञ्चकन्या भनिन्छÙ तर पुरुषहरूको सवालमा हेर्नुस् न सप्तर्षि कहिल्यै भनिँदैन । तर जब अर्थोपार्जनको बेला आउँछ अनि कामको बाँडफाँटको पालो आउँछ, तब यो छोरामान्छेले गर्ने, यो छोरीमान्छेले गर्ने भनी भागबन्डा लगाउने गरिन्छ । प्रायः कमाउने तथा बलबुद्धि प्रयोग हुने ठाउँ छोरामान्छेको अनि क्षमता भए पनि नगनिने सजिनेसजाउने, प्रत्यक्ष रूपमा कमाइ नहुने, ओझेलमा रहेका काम छोरीमान्छको भन्ने जुन संस्कार चलेको छ, यो पनि परिवार तथा समाज विकासको एउटा बाधक हो । मेरी एक निकट साथीको भोगाइ साझा गर्न मन लाग्यो । मध्यमवर्गीय परिवारकी साथीको परिवारको बसाइ व्यवसायका कारण सासूससुराभन्दा टाढा थियो । तैपनि उनले सासूससुराको सबै जिम्मेवारी वहन गर्दै आएकी थिइन् । एक दिन मेरी साथी थला परिन् । उपचार सुरु भयो, मुस्किलले उनलाई सन्चो भयो । तर सासूससुरा एक पटक पनि उनलाई भेट्न आएनन् । पछि सुन्नमा आयो, छोरा बिरामी भएको भए त जसरी पनि आउनुपर्थ्योÙ बुहारी त हो, अर्काकी छोरी, उसैको परिवारले हेर्छ भनेछन् सासूससुराले । हेरौं त, हाम्रो सामाजिक चरित्र ! हाम्रो समाजमा लैंगिक असमानताको जरो गहिरो छ । लैंगिक लगायतका विभेद नहोऊन् भनी स्कुले तहदेखि नै हामी जिम्मेवार हुनुपर्छ । पाठ्यक्रम तयार पार्दा नैतिक शिक्षालाई अनिवार्य विषयका रूपमा स्थापित गरेर बाल मनोविज्ञानदेखि नै सुसंस्कार र सचेतनाको जग बसाल्न प्रेरित गर्नुपर्छ । सुशिक्षाले विचार बदलिदिन्छ, सुविचारले परिवार र गाउँसमाजप्रति सचेत बनाउँछ, सचेत र सुसूचित भएर गरिएको कामले गाउँसमाजलाइ दीर्घकालीन रूपमा फाइदा दिन्छ ।संघर्ष हामीले ढुंगेयुगदेखि नै गर्दै आइरहेका छौं, विभेद पनि त्यही क्रममा बढ्दो छ । संघर्षले हामीलाई पाठ सिकाउँछ र नयाँ ऊर्जा र विचारसहित अगाडि बढाउँछ, समाज परिवर्तन गराउँछÙ विभेदले अवरोध खडा गर्छ । विभेदको पहिचान कुनै व्यक्ति, वर्ग, जाति, संस्कार जोडेर होइन कि असल र खराब, फोहोर र सफा, शिक्षित र अशिक्षित, जिम्मेवार र गैरजिम्मेवारका आधारमा हुन सके समाजमा सकारात्मक सोचको विकास हुँदै जाने थियो । भविष्यमा विभेदका कारण हुन सक्ने द्वन्द्व समाप्त हुने थियो । सबैलाई शिक्षाको महत्त्व बुझाउन सके, भौतिक भीडलाई हैन सकारात्मक सोच र उच्च विचारलाई बढावा दिन सके सबै थरीका विभेदहरू घट्दै जाने थिए ।"
समाजवादी मोर्चाको रसायन,"बाहिरै बाबुराममाओवादी नेतृत्वले सधैं लगाउने नारा हो जसको नीति, उसैको नेतृत्व । तर, समाजवादको भाष्य कथ्दै आइरहेका डा बाबुराम भट्टराई र नेपाल समाजवादी पार्टी यो मोर्चाबाहिरै छन् । यसबाट मोर्चा दीर्घकालीन राजनीतिक उद्देश्यभन्दा अल्पकालीन दलीय स्वार्थले बनेको आशंका थप बलियो बनेको छ ।समाजवादी मोर्चामा दलहरूलाई जोड्ने रसायन न राजनीतिक शुद्धीकरणको इच्छाशक्ति हो न त जनहित र राष्ट्रहितको चाहना । न विगतका गल्ती स्विकार्ने मनसाय न त समाजवादको माया । यो त केवल व्यक्तिगत र दलगत स्वार्थकेन्द्रित क्षणिक आवश्यकताको प्रतिफल मात्रै हो । संसद्वादी र गैरसंसद्वादी, कम्युनिस्ट र गैरकम्युनिस्ट, पहिचानवादी र गैरपहिचानवादी शक्तिहरू सत्तास्वार्थका लागि एक ठाउँमा आउनु कहीँ नभएको जात्रा हाँडीगाउँ मा भनेजस्तै राजनीतिक नौटंकीका रूपमा देखा परेको छ । प्रचण्डले ३२ सिटबाट ५४ सिट पुर्याइदिन खोजेको सन्देश उनकै लागि प्रत्युत्पादक हुने जोखिमको प्रारम्भिक संकेत देखिएको छ । विपक्षीलाई गिज्याउने, होच्याउने र उचाल्ने काम गर्दा कांग्रेस, एमाले लगायतका दल मिल्ने सम्भावना बढेर गएको छ । समाजवादी मोर्चा नामको खिचडी पकाउनुको अन्तर्य के हो ? विपरीत रसायनहरूको रासायनिक प्रतिक्रियाले विषाक्त र ध्वंसात्मक प्रतिफल मात्रै दिने जोखिम हुन्छ । यसले देशलाई निकास नदिने निश्चित छ ।"
प्रतिरक्षा गर्न नेपाली टोली क्यानडा जाँदै,"(काठमाडौं)सम्पत्ति शुद्धीकरण र वित्तीय अपराध नियन्त्रणमा न्यूनतम सुधारका काम हुन नसक्दा नेपाल नकारात्मक सूची (ग्रे लिस्ट) मा पर्ने जोखिम देखिएको छ । सम्पत्ति शुद्धीकरण मामिलामा निगरानी राख्ने अन्तर्राष्ट्रिय संस्था फाइनान्सियल एक्सन टास्क फोर्स (एफएटीएफ) अन्तर्गतको एसिया प्रशान्त समूह (एपीजी) ले नेपाललाई नकारात्मक सूचीमा राख्न गत माघमै प्रतिवेदन दिएको थियो । त्यसयता उक्त जोखिमबाट बच्न नेपालले प्रारम्भिक काम ऐन कानुन निर्माण र ती कार्यान्वयन गर्ने निकाय स्थापना गर्न नसकेकाले अब ग्रे लिस्ट मा पर्ने निश्चितजस्तै भएको स्रोतले बताएको छ । खासगरी वित्तीय अपराध नियन्त्रणका लागि समयमै कानुन नबन्दा र बनेका कानुन प्रभावकारी कार्यान्वयन नहुँदा नेपाल ग्रे लिस्ट (नकारात्मक सूची) मा पर्ने निश्चितजस्तै भएको हो ।यही असार अन्तिम साता (जुलाई ९ देखि १४ तारिख) क्यानडामा एफएटीएफको वार्षिक साधारणसभा हुँदै छ । सोही कार्यक्रममा नेपाल राष्ट्र बैंकका गभर्नर महाप्रसाद अधिकारीको नेतृत्वमा करिब ३० जनाको नेपाली टोली क्यानडा जान लागेको छ । साधारणसभामा नेपाल जस्ता राष्ट्रबारे छुट्टाछुट्टै सत्रमा छलफल हुनेछ । त्यस सत्रको निष्कर्षका आधारमा कुनै पनि राष्ट्रलाई कुन सूचीमा राख्ने भन्ने अन्तिम निर्णय हुने र त्यो रिपोर्ट आउँदो असोजमा प्रकाशन हुनेछ । उक्त प्रतिवेदनमार्फत नेपाल ग्रे लिस्टमा परेको औपचारिक घोषणा हुने स्रोतले बताएको छ । त्यसमा हामी प्रतिरक्षा गरेर ग्रे लिष्टबाट बाहिर निकाल्ने प्रयास गर्ने छौं, भ्रमणमा सहभागी हुने एक अधिकारीको दावी छ, हाम्रा केही कमजोरी छन्, त्यसविरुद्ध प्रयास गर्छौं । के हुन्छ, अहिले भन्न सकिँदैन । फएटीएफको ग्रे लिस्ट मा परेको कुनै पनि देशलाई विश्व बैंक, अन्तर्राष्ट्रिय मुद्रा कोष, एसियाली विकास बैंकलगायतले ऋण तथा आर्थिक सहायता नियन्त्रण गर्ने, अनुदान र सहायता बन्द गर्ने जोखिम रहन्छ । त्यसपछि पनि सुधार नभए देश कालोसूचीमा जाने र त्यसको प्रभाव आर्थिक तथा वित्तीय कारोबारमा कडाई हुने छ । नकारात्मक सूचीमा परेको देशबाट अन्तर्राष्ट्रिय बैंकिङ कारोबारमा नियन्त्रण र प्रतीतपत्र कारोबार गर्न कठिनाइ हुन्छ । यस्तो अवस्थामा विदेशी लगानी निरुत्साहित हुने, अन्तर्राष्ट्रिय जगत्मा देशको वित्तीय साख घट्ने तथा सरकार र नागरिकको विदेशमा रहेको सम्पत्ति जोखिममा पर्ने विज्ञ बताउँछन् ।गत फागुनमा केही ऐन संशोधन गर्न बनेको विधेयक पारित गर्न सरकारले तदारुकता देखाएको थियो । यसअनुसार तत्कालीन सरकारले ती ऐन पारित गर्न द्रुतमार्ग (फास्ट ट्र्याक) मा काम गर्ने निर्णय पनि गरेको थियो । तर राजनीतिक दलहरूबीच गठबन्धन परिवर्तन भएर नयाँ सरकार बनेपछि यस विषयमा छलफल नै भएको छैन, स्रोतले भन्यो, कम्तीमा त्यो विधेयक पारित मात्र गरेको भए पनि नेपाल ग्रे लिस्टमा पर्ने सम्भावना यस पटक पनि टार्न सकिन्थ्यो । कानुन बनिहाल्यो, कार्यान्वयनमा लान्छौं भन्न सकिन्थ्यो । अब त्यो बाटो पनि बन्द भएको छ ।गत माघमा एपीजीले प्रारम्भिक प्रतिवेदन नेपाल सरकारलाई पेस गरेयता सम्पत्ति शुद्धीकरण र वित्तीय अपराध नियन्त्रणमा कुनै पनि काम नभएकाले यस पटक ग्रे लिस्टबाट जोगिने सम्भावना नरहेको स्रोतले बताएको छ । यसअघि गत पुसमा नेपालको अवस्था मूल्यांकन गरेर फर्किएको एपीजीको टोलीले तयार पारेको प्रतिवेदनमा नेपाललाई ग्रे लिस्ट राख्न सुझाइएको थियो । त्यसपछि पनि गत वैशाखमा एपीजीको टोली स्थलगत मूल्यांकनका लागि नेपाल आएको थियो । त्यतिबेला टोलीले एपीजीको प्रारम्भिक प्रतिवेदन र नेपालले पठाएको जवाफसम्बन्धमा दुई पक्षीय छलफल पनि गरिएको थियो । त्यसपछि पनि अनलाइनमार्फत एपीजीको टोली र नेपालका अधिकारीबीच निरन्तरजसो छलफल भइसकेको छ । यस अवधिमा नेपालका अधिकारीहरूले सुधारका लागि प्रयासरत छौं भनेर दाबी गरिरहे पनि उनीहरू आश्वस्त हुने आधार तयार भइनसकेको स्रोतले जनाएको छ । यसरी तयार पारेको एपीजीको अन्तिम प्रतिवेदनउपर एफएटीएफको वार्षिक साधारणसभामा छलफल गरेर अन्तिम निर्णय हुनेछ । यद्यपि एपीजीले एकै पटक नकारात्मक वा कालोसूचीमा राख्दैन । आवधिक मूल्यांकनमा मापदण्ड पूरा नगरेको पाइए सुरुमा ग्रे लिस्ट र त्यसपछि मात्र ब्ल्याक लिस्ट मा राख्ने हो । एफएटीएफको साधारणसभाले नेपाललाई ग्रे लिस्टमा राख्ने एपीजी प्रतिवेदनको सुझाव पारित गरे पनि सुधारका लागि ६ महिनादेखि एक वर्षसम्म समय पाउने जानकारहरूले बताएका छन् । ग्रे लिस्टमा परे पनि सुधारका लागि नेपालले निश्चित समय पाउनेछ, तर ग्रे लिस्टमा परिसकेपछि सुधार गर्दा अन्तर्राष्ट्रिय जगत्मा राष्ट्रको छवि नकारात्मक बनिसक्छ, स्रोतले भन्यो, यसकारण सुरुमै सुधार गरेर ग्रे लिस्टमा पर्नै नपरे राम्रो हुन्थ्यो, दुर्भाग्य हाम्रा नेताहरूमा त्यसतर्फ चासो र प्रतिबद्धता नै देखिएन ।आर्थिक वर्ष ०६६६७ मा पनि नेपाल ग्रे लिस्टको जोखिममा रहेको र तत्कालीन सरकारले बलियो कूटनीतिक पहल, कानुन निर्माण र कार्यान्वयनको प्रतिबद्धतामार्फत उक्त जोखिमबाट जोगाएको पूर्वअर्थमन्त्री युवराज खतिवडा बताउँछन् । अहिले ग्रे लिस्टको जोखिम उच्च हुँदाहुँदै पनि नेपाल सरकार र नेपालबाट प्रतिनिधित्व गर्ने टोलीले अन्तर्राष्ट्रिय निकायलाई कत्तिको आश्वस्त पार्न सक्छ भन्ने महत्त्वपूर्ण विषय हो । नेपाली टोलीले अन्तर्राष्ट्रिय निकायलाई आश्वस्त पार्न सकेको अवस्थामा अझै पनि जोगिने सम्भावना छ, उनले भने, आवश्यक आधारभूत काम पनि नगर्ने अनि एफएटीएफको टोलीलाई आश्वस्त पार्न पनि नसक्ने हो भने यस पटक ग्रे लिस्टबाट जोगिन गाह्रो छ । सम्पत्ति शुद्धीकरण निवारण सम्बन्धमा अन्तर्राष्ट्रिय प्रतिबद्धताअनुसार काम नगरेकाले नेपाललाई ग्रे लिस्ट मा राख्नुपर्ने भन्दै एपीजीले प्रारम्भिक प्रतिवेदनमा उल्लेख छ । प्रतिवेदनअनुसार अहिले ६ वटा कारणले नेपाल ग्रे लिस्ट सूचीमा पर्ने सम्भावना छ । तीमध्ये दुई कानुन र कानुन कार्यान्वयन संस्था स्थापनासम्बन्धी छन् भने बाँकी ४ वटा नीति कार्यान्वयन, सुपरिवेक्षण र अनुसन्धानसँग सम्बन्धित छन् । अघिल्ला दुई वटामा नेपाल सफल भए पनि नीति कार्यान्वयन, सुपरिवेक्षण र अनुसन्धानसँग सम्बन्धित विषयमा निकै कमजोर रहेको जानकारहरू बताउँछन् । यसकारण पनि एफएटीएफले नेपाललाई ग्रे लिस्ट मा राख्न चाहेको उनीहरूको भनाइ छ ।प्रभावकारी कार्यान्वयनको अवस्था सम्बन्धमा एफएटीएफले तोकेका ११ सूचकमध्ये दुई वटामा नेपाल मोडरेट, एउटामा लो मोडरेट र ८ वटामा न्यून छ । जब कि ६ वटा यस्ता सूचकमा न्यून भए त्यो राष्ट्र ग्रे लिस्टमा पर्छ, स्रोतले भन्यो, कार्यान्वयनको अवस्थासम्बन्धी मापदण्डमा आतंकवादलाई पनि वित्तीय अपराध मान्नुपर्ने, बिट क्वाइनलगायत डिजिटल करेन्सी नियन्त्रणका लागि कानुन निर्माण, घरजग्गा, क्यासिनोलगायत सम्बन्धमा कडा कानुन बनाएर प्रभावकारी कार्यान्वयन गराउनुपर्नेछ, जुन अहिले नेपालको हकमा सम्भव छैन । यद्यपि गत माघयता सम्पत्ति शुद्धीकरण सम्बन्धमा राष्ट्र बैंकले दर्जनभन्दा बढी बैंक तथा वित्तीय संस्थालाई कारबाही गरिसकेको छ भने सम्पत्ति शुद्धीकारण अनुसन्धान विभागले पनि सेयर बजारमा भित्री कारोबार र केही सहकारी संस्थामा भएको वित्तीय अपराधका सम्बन्धमा अनुसन्धान गरिरहेको छ । यसअघि सन् २०१४ मा उधारो प्रतिबद्धतामै नेपाल कालोसूचीमा पर्नबाट जोगिएको थियो । पटकपटक प्रतिबद्धता मात्र गर्दा अन्तर्राष्ट्रिय निकायले पनि विश्वास गर्ने आधार गुम्ने भएकाले यस पटक नेपाल कालोसूचीमा पर्ने प्रबल सम्भावना रहेको स्रोतको दाबी छ । यसअघि नेपाललाई कालोसूचीबाट बचाउनकै लागि शेरबहादुर देउवा नेतृत्वको सरकारले वित्तीय अपराध निवारणसँग सम्बन्धित करिब डेढ दर्जन कानुन संशोधन गरेर स्वीकृतिका लागि संसद्मा पेस गरेको थियो । केही ऐन संशोधन गर्न बनेको विधेयक नाम दिइएको उक्त विधेयक प्रतिनिधिसभाबाट पास भए पनि राष्ट्रिय सभाबाट पारित हुन सकेन । त्यही सरकारले उक्त विधेयक अध्यादेशका रूपमा अघि बढायो तर राष्ट्रपति विद्यादेवी भण्डारीबाट जारी भएन । प्रधानमन्त्री पुष्पकमल दाहालको नेतृत्वमा नयाँ सरकार बनेपछि सरकारले फेरि उक्त विधेयक संसद्मा पेस गरेको छ । मन्त्रिपरिषद्ले विधेयकलाई फास्ट ट्र्याकमा अघि बढाउने निर्णय पनि गर्यो । त्यसपछि विधेयकउपर सांसदहरूले संशोधन प्रस्ताव पनि पेस पनि गरे, तर मंगलबारसम्म विधेयक पारित भएको छैन ।"
घोराही सिमेन्टको आईपीओ आवेदन पुनः दिन पाइने,"काठमाडौं (कास) लगानीकर्ताले घोराही सिमेन्टको प्राथमिक सेयर निष्कासन (आईपीओ) मा नयाँ आवेदन दिन र यसअघि आवेदन दिएकाले चाहेमा फिर्ता लिन पाउने भएका छन् । नेपाल धितोपत्र बोर्डले यसअघि स्थगन गरेको सेयर निष्कासन प्रक्रिया फुकुवा गर्दै उक्त व्यवस्था गरेको हो । बोर्डले बुधबार एक सूचना जारी गर्दै छानबिन अगाडि बढाउने कार्यलाई निरन्तरता दिँदै यसअघि आईपीओमा आवेदन दिइसकेकाले फिर्ता लिन पाउने वा कित्ता संख्या थपघट गर्न पाउने सुविधा लगानीकर्तालाई प्रदान गर्न निर्देशन दिएको हो । वैदेशिक रोजगारमा गएका तथा स्थानीयलाई यसअघि नै आईपीओ बाँडफाँट भइसकेको छ । सर्वसाधारणलाई भने आवेदन फिर्ता वा कित्ता संख्या थपघट गर्नका लागि ३ दिनको समय दिने व्यवस्था गरिने भएको छ । थप गरिएको तीन दिनको समयसीमाभित्र पूर्ण रूपमा आवेदन नपरेमा बढीमा थप ७ दिन निष्कासन खुला राख्न सकिने व्यवस्था गरिने बोर्डद्वारा जारी सूचनामा उल्लेख छ । बोर्डद्वारा जारी सूचनाअनुसार फर्जी आवेदकको निष्कासनकर्ता कम्पनीसँग प्रत्यक्ष संलग्नता नदेखिएको अवस्थामा निष्कासन पुनः खुला गर्ने निर्णय भएको छ । त्यस्तै भ्रमित पार्ने उद्देश्यले ठूलो संख्यामा आवेदन दिएकोमा जालसाजी अभियोगमा नेपाल प्रहरीसमक्ष छानबिनका लागि सिफारिस गर्ने निर्णय भएको बोर्डले जनाएको छ ।मागभन्दा बढी रकमको आवेदन परिसक्दा पनि समयावधि थप गरेको सम्बन्धमा पनि छानबिन अगाडि बढाइने भएको छ । खातामा पर्याप्त रकम नहुँदा नहुँदै पनि एनआईसी एसिया बैंकमार्फत परेका आवेदन स्वीकृत भएको सम्बन्धमा पनि छानबिन अगाडि बढाइने बोर्डद्वारा जारी सूचनामा उल्लेख छ ।फर्जी आवेदकलाई थप छानबिनका लागि प्रहरीमा सिफारिस, मागभन्दा बढी आवेदन परेको अवस्थामा पनि समय थप गरेकोमा छानबिन, खातामा पर्याप्त रकम नभई आवेदन स्वीकृत गरेकोमा एनआईसी एसियालाई छानबिन गरी आवश्यक कारबाही गर्ने बताइएको छ । यद्यपि यो प्रकरणको मुख्य विषय एकै व्यावसायिक घरानाको लगानी रहेकाले केयर रेटिङ कम्पनीले घोराही सिमेन्टको आईपीओ रेटिङ गर्दा स्वार्थ बाझिएको सम्बन्धमा भने बोर्ड मौन छ ।"
ठेकेदारको दबाबमा म्याद थप्ने सरकारको निर्णय,"(काठमाडौं)ठेकेदारको दबाबमा सरकारले कामै नभएका आयोजनाको म्याद थप गर्ने निर्णय गरेको छ । ठेकेदारको दबाबमा कोभिडपछि मात्र त्यस्ता आयोजनाको म्याद चार पटक थप भइसकेको छ । निर्माण व्यवसायीले मुलुकभर चालु रहेका ३ हजार बढी आयोजनाको म्याद एक वर्ष थप्नुपर्ने माग गरेका हुन् । त्यही मागअनुसार सरकारले आयोजनाहरूको म्याद थप गर्ने निर्णय गरेको हो । काम गरेको प्रगति विवरणका आधारमा म्याद थप गर्ने निर्णय भएको मन्त्रिपरिषद्मा सहभागी सहरी विकासमन्त्री सीता गुरुङले बताइन् । म्याद थप गर्ने निर्णय भएको छ, उनले भनिन्, हचुवाका भरमा म्याद थप गरिने छैन, कति समयसम्मका लागि म्याद थप गर्ने भनेर तोकिएको छैन । तीनतीन महिनाको कामको प्रगतिका आधारमा समय थप गर्ने निर्णय भएको हो । काम नसक्ने र म्याद थप मात्र माग्नेको हकमा ठेक्का तोडेर नयाँ ठेक्का गर्नेसम्मको कुरा मन्त्रिपरिषद् बैठकमा उठेको मन्त्री गुरुङले बताइन् । सबैभन्दा बढी विकास निर्माणको जिम्मेवारी पाएको भौतिक पूर्वाधार तथा यातायात मन्त्रालयका सचिव केशवकुमार शर्माले आयोजनाहरूको म्याद थप गर्ने निर्णयबारे आधिकारिक रूपमा मन्त्रालयमा जानकारी नआएको बताए । पटकपटक म्याद थप गर्दा पनि काम नसक्ने ठेकेदारले मन्त्रीपिच्छे म्याद थपको माग अघि सार्दै आएका छन् । उनीहरूले म्याद थप नगरे निर्माणको काम ठप्प पारेर आन्दोलन गर्नेसम्मको चेतावनी दिने गरेका छन् । भौतिक मन्त्रालयका एक उच्च तहका कर्मचारीका अनुसार कोभिडपछि मात्र चार पटकमा ६ महिनादेखि एक वर्षसम्म म्याद थपिए पनि आयोजनाहरू सम्पन्न हुन सकेका छैनन् । कतिपय आयोजना त अझै रुग्ण बनेका छन् । केही आयोजनामा ठेक्का तोड्ने चेतावनी दिँदासमेत ठेकेदारले अझै प्रगति बढाएका छैनन् । कोभिडपछि आयोजनाहरूमा म्याद थप्ने काम मात्र भएको छ, ती कर्मचारीले भने, थपिएको समयमा काम नसक्नेहरूबाट नै म्याद थप मागी हुन्छ । भौतिक मन्त्रालयका अर्का उच्च तहका कर्मचारीका अनुसार मन्त्रिपरिषद्बाट आयोजनाहरूको म्याद थप गर्ने निर्णय भएको र केही दिनभित्रमा राजपत्रमा प्रकाशित भएसँगै म्याद थपको समय लागू हुने छ । तर, पहिलाजस्तो हचुवाका भरमा एक वर्ष म्याद थप्ने भन्ने छैन, ती कर्मचारीले भने, कामको प्रगति हेरेर आवश्यकता अनुसार म्याद गर्ने निर्णय भएको बुझिएको छ । पटकपटक म्याद थप गरेर पनि प्रगति नदेखिएका आयोजनाको म्याद थप नगर्नेसम्मको निर्णय भएको ती कर्मचारीको भनाइ छ । काम नगर्नेलाई प्रोत्साहन गर्ने गरी म्याद थप गर्ने निर्णय नभएको बुझिएको छ, उनले भने, बजेट नभएर काम नभएका आयोजनाहरूमा प्रगति कम भएको र त्यस्ता आयोजनाको ठेक्का सहमतिमै तोड्ने निर्णय पनि भएको छ । माघमा काम गरेको बिल पेस गर्दा तत्काल भुक्तानी दिन नसकेर वैशाखजेठमा भुक्तानी भए त्यो अवधिको समय गर्ने निर्णयसमेत मन्त्रिपरिषद् बैठकबाट भएको बुझिएको ती कर्मचारीको भनाइ छ । सरकारी पक्षको कमीकमजोरीले निर्माण व्यवसायीलाई कति व्यवधान भएको छ, त्योअनुसार म्याद थप हुने छ, उनले भने, ढुंगागिट्टी, बालुवाको अभाव, भुक्तानी नपाएको अवधि, बाढीपहिरोले गर्दा काम गर्न नपाएको समय जोडेर म्याद थप गर्ने कुरा भएको छ । जुन म्याद थपको अधिकार सम्बन्धित ठेक्का गर्ने सार्वजनिक निकायलाई दिइने जनाइएको छ । म्याद थप हुँदा थप क्षतिपूर्ति भने पाउने छैनन् । म्याद नथपिए, आयोजनामा तोकिएको माइलस्टोन नहटाइए र निर्माण सामग्रीको मूल्य समायोजन नगरिए काम ठप्प पार्नेसम्मको चेतावनी नेपाल निर्माण व्यवसायी महासंघले सरकारलाई दिँदै आएको थियो । पछिल्लो पटक थपिएको म्याद असार मसान्तसम्म मात्र भएको र त्यस अवधिमा काम नसकिने भएकाले म्याद थपको माग गरिएको नेपाल निर्माण व्यवसायी महासंघका अध्यक्ष रवि सिंहले बताए ।"
निकुञ्जमा गैंडा मारेको आरोपमा २ पक्राउ,चितवन (कास) चितवन राष्ट्रिय निकुञ्ज क्षेत्रमा गैंडा मारिएको घटनाको चार महिनापछि २ जना पक्राउ परेका छन् । करेन्ट लगाएर दुईवटा गैंडा मारेर एउटाको खागसमेत लगेको घटनाका आरोपितलाई प्रहरीको केन्द्रीय अनुसन्धान ब्युरो (सीआईबी) ले नवलपरासीको रामग्रामबाट पक्राउ गरेको हो । मध्यबिन्दुमा गैंडा मारेको घटनामा पक्राउ पर्नेमा रामग्राम१८ धरमपुरका ४३ वर्षीय कृष्णबहादुर महतो र होमबहादुर विक छन् । पक्राउ परेकालाई परासीको डिभिजन वन कार्यालय हुँदै सरकारी वकिलको निर्देशनपछि चितवन निकुञ्जको जिम्मामा ल्याइएको छ । पक्राउको ४१ दिनपछि उनीहरूलाई बुधबार चितवन निकुञ्जले सार्वजनिक गर्दै कारवाही अघि बढाएको जनाएको हो । निकुञ्जका प्रमुख संरक्षण अधिकृत डिलबहादुर पुर्जा पुनले गैंडा मार्ने अपराधमा यसपटक पक्राउ परेकाहरू नयाँ रहेको बताए । कृष्णबहादुर गैंडा मार्नेमा प्रत्यक्ष संलग्न रहेको देखिन्छ अधिकृत पुनले भने । गत माघ ६ मा चितवन निकुञ्ज आडको गाउँ मध्यबिन्दु२ सीतापुरमा नारायणी नदीको भंगालोमा गैंडा माउ र बच्चा मरेको भेटिएका थिए । तस्करले नदी किनारको सिद्धेश्वर मन्दिरबाट बिजुलीको तार र घर बनाउँदा प्रयोग हुने बाइन्डिङ तार प्रयोग गरेर करेन्ट लगाएर अन्दाजी १४ वर्षको पोथी गैंडा मारेर खागसमेत लगेका थिए । माउसँगै करेन्ट लागेर अन्दाजी चार वर्षको खाग नपलाएको भाले बच्चा गैंडा पनि मरेको थियो । घटनामा अन्य दुई जनाको संलग्नता अनुसन्धानबाट खुलेको प्रमुख संरक्षण अधिकृत पुनले बताए । तर उनीहरू पक्राउ परेका छैनन् । राष्ट्रिय निकुञ्ज तथा वन्यजन्तु संरक्षण विभागले माघ ११ मा उपमहानिर्देशक अजय कार्कीको नेतृत्वमा घटना छानबिन टोली बनाएको थियो भने निकुञ्ज प्रशासन तथा सेना र सीआईबीले पनि आआफ्नो किसिमले अनुसन्धान गरेका थिए । घटनाको १ सय २६ दिनमा संलग्न आरोपितहरू पक्राउ परेका हुन् ।
चामल सकिँदा खाद्य कार्यालय बन्द,दार्चुला (कास) खाद्य व्यवस्था तथा व्यापार कम्पनी लिमिटेडको खलंगास्थित शाखा कार्यालय बन्द भएको छ । कार्यालयको गोदाममा चामल मौज्दात छैन भने बिक्री कक्षमा बुधबार दिउँसोपछि चामल सकिएको छ । बिक्री कक्ष बन्द गरेर कर्मचारी कागजात मिलाउने काममा लागेको कार्यालयले जनाएको छ । एक वर्ष अगाडिबाट पुनः सञ्चालनमा आएको शाखा कार्यालयले दैनिक एक सय बोरा चामल बिक्री गर्दै आए पनि मौज्दात शून्य भएपछि कार्यालय बन्द गर्नुपरेको शाखाका निमित्त प्रमुख रामसागर मेहताले बताए । सुदूरपश्चिम प्रादेशिक कार्यालय धनगढीलाई वैशाखदेखि नै मौज्दात सकिन लागेको र समयमै खाद्यान्न ढुवानीका लागि ताकेता गर्दै आएको उनको भनाइ छ ।चालु आर्थिक वर्षलाई प्रादेशिक कार्यालयले दार्चुलाका लागि खाद्यान्न ढुवानीको ठेक्का लगाइसकेको अवस्थामा पनि शाखा कार्यालयसम्म आवश्यक खाद्यान्न ढुवानी हुन पाएको छैन । धनगढीबाट अन्य जिल्लामा चामल ढुवानी भइरहेको छ । खाद्य कार्यालयमा चामल मौज्दात नभएपछि बर्खाका दुई महिना चामल अभाव हुने देखिएको छ । यो महिनाको अन्तिमसम्म मात्र चामल ढुवानी हुन सके केही दिनलाई यहाँको समस्या टार्न सकिन्छ । नयाँ आर्थिक वर्षलाई चामल ढुवानीको ठेक्का प्रक्रियामै दुई महिना लाग्ने हुँदा साउन र भदौमा चामल ढुवानी हुने सम्भावना न्यून छ । प्रादेशिक कार्यालय धनगढीको गोदाममा पनि चामल मौज्दात नरहेकाले दार्चुला शाखा कार्यालयलाई यो वर्षका लागि चामल ढुवानी गर्न नसकिने प्रादेशिक कार्यालय प्रमुख इन्जिला बस्नेतले बताइन् ।
साउदी प्रो लिग : सबैभन्दा धनी,"असफल चिनियाँ सुपर लिग अहिले साउदी अरेबियाले जे जस्तो गरिरहेको छ, कुनै बेला चीनले त्यस्तै गरेको थियो । चिनियाँ सुपर लिग (सीएसएल) ले विश्व क्लब फुटबलमै उथलपुथल मच्चाएको थियो । चिनियाँ राष्ट्रपति सी चिनपिङले आफ्नो देशलाई फुटबलमा पनि उत्तिकै शक्तिशाली बनाउने के इच्छा पोखे, त्यहाँका व्यापारी यो क्षेत्रमा लगानी गर्न ओर्लिहाले । विशेषतः रियल स्टेट व्यवसायमा लागेकाहरू । हेर्दाहेर्दै चिनियाँ क्लबले ओस्कार, हल्क, पाउलिन्हो र ज्याक्सन मार्टिनेज जस्ता खेलाडीलाई अनुबन्ध गरेको थियो । ती यस्ता नाम थिए, जसको खेल जीवन युरोपमा मज्जाले चलिरहेको थियो । तर, उनीहरूले चीनलाई आफ्नो गन्तव्य बनाए । यस्तोमा सीएसएल सबैको ध्यान खिच्न सफल रह्यो । धेरैलाई लागेको थियो, विश्व राजनीतिमा चीनको जुन प्रभाव छ, त्यस्तै प्रभाव विश्व फुटबलमा चीनको हुन बेर छैन । कार्लोस टेभेज र डिडियर ड्रोग्बा जस्ता खेलाडी किन्न मात्रै चिनियाँ क्लबले खुलेर खर्च गरेको थियो । सन् २०१६०१७ को सिजनमात्रै नयाँ खेलाडी किन्न चिनियाँ क्लबले ४० करोड डलर खर्चेको थियो । यत्तिको रकम त युरोपकै अरू कुनै लिगले पनि खर्च गरेको थिएन । तर सबथोक चिनियाँ फुटबलले विचार गरे जस्तो भएन । सीएसएलमा विस्तारै चिरा पर्न सुरु भयो । त्यही बेला पूरा विश्वलाई कोरोना भाइरस संक्रमणको महामारीले छोपेको थियो । सीएसएलले पनि यसको प्रकोप सहनै सकेन । सन् २०२१ मा जिङ्सु एफसीले सबैभन्दा पहिले हात झिक्ने काम गरेको थियो । यसका मालिकले अब सक्दिनँ भनेर नै क्लब नै भंग गरे । सबैभन्दा ठूलो धक्का त त्यतिबेला लाग्यो, जतिबेला ग्वाङझाउ एफसी सन् २०२२ को सिजनमा रेलिगेसनमा पर्यो । त्यस अगाडिसम्म ग्वाङझाउ चिनियाँ फुटबलकै सबैभन्दा सफल क्लब थियो । अझ धेरैका लागि उदाहरणका रूपमा पेस गरिने चिनियाँ क्लब । ग्वाङझाउले आठपल्ट चिनियाँ लिगको उपाधि जितेको थियो । त्यतिमात्र होइन, यो दुईपल्टको एसियाली च्याम्पियन्स लिग विजेता रहेको थियो । चिनियाँ फुटबल लिग ढल्नु पछाडि पक्कै पनि कोरोना भाइरसको सबैभन्दा ठूलो हात थियो । तर त्यसको प्रभाव पर्न सुरु हुनुअघि नै त्यसमा समस्या भने देखा परिसकेको थियो । महामारीले सीएसएलमा निर्णायक धक्का पुगेको भने पक्का थियो । सन् २०२१ मा आएर चिनियाँ सरकारी अधिकारीले खेलाडीको तलबमा निश्चित सीमा तोक्न बाध्य भयो, जतिबेला इजक्वेल लेभाजी पीएसजीबाट हेबेइ चीन फोर्चुन आए । त्यतिबेला उनको तलबमात्रै साताको आठ लाख पाउन्ड थियो । यस्तै चर्को तलब दिन चिनियाँ क्लबले ऋण लिएका थियो । यसकै मारमा परेर विस्तारै पूरा लिग नै धराशायी हुन सुरु भयो । एजेन्सीहरूको सहयोगमा"
स्वाटेक तेस्रो चरणमा,"लन्डन (एएफपी) शीर्ष वरीयताकी इगा स्वाटेक बुधबार विम्बल्डन टेनिसको तेस्रो चरणमा पुगेकी छन् । युएस ओपन तथा फ्रेन्च ओपन जितेकी स्वाटेकले स्पेनकी सारा सोरिवेस टोर्मोलाई ६२, ६० ले पराजित गरेकी थिइन् । अल इंग्ल्यान्ड क्लबमा २२ वर्षीया पोल्यान्डकी स्वाटेकले ८४ औं वरीयताकी सारालाई हराउन खासै मिहिनेत गर्नुपरेन । क्रोएसियाकी २० औं वरतिाकी डोना भेकिकले चीनकी झाङ सुआईलाई ६२, ६३ ले हराएर दोस्रो चरण तय गरिन् । आठौं वरीयताकी जर्मनीकी मारिया साकिरी पराजित भइन् । उनी युक्रेनकी मार्टा कोस्टयुकसँग ०६, ७५, ६२ को प्रतिस्पर्धात्मक खेलमा पराजित भइन् । पुरुषतर्फका विश्व नम्बर एक कार्लोस अल्कारेज र महिलातर्फकी डिफेन्डिङ च्याम्पियन एलेना रेब्किनाले विजयी सुरआत गरेका छन् । लगातारको वर्षाले भने अल इंग्ल्यान्ड क्लबमा हुनुपर्ने अधिकांश खेल बिथोलिएका थिए । अल्कारेजले जेरेमी कार्डीलाई ६०, ६२, ७५ ले र रेब्किनाले सेलबाइ रोजर्सलाई ४६, ६१ र ६२ ले हराएका थिए ।"
छोटकरी,"आर्मी च्याम्पियनकाठमाडौं (कास) आर्मी क्लब बुधबार प्रकाश दाहाल स्मृति पुरुष तथा महिला खुला बक्सिङ प्रतियोगितामा टिम च्याम्पियन बनेको छ । नेपाल बक्सिङ संघको तत्वावधानमा बूढानीलकण्ठ नगरपालिका र अखिल नेपाल खेलकुद संघद्वारा संयुक्त रूपमा आयोजित प्रतियोगिताको पुरुषमा आर्मी ६ स्वर्ण, ५ रजत र १ कांस्यसहित टिम च्याम्पियन बन्यो । महिलामा च्याम्पियन बन्दा आर्मीले ३ स्वर्ण, १ रजत र ४ कांस्य जितेको थियो । पुरुषमा बक्समान्डुका शिविर लिम्बू र महिलामा जेनएक्सकी स्वस्तिका तिरुवा उत्कृष्ट बक्सर घोषित भए । दुवैले जनही ५० हजार रुपैयाँ पुरस्कार पाए । पुरुषमा १३ र महिलामा ९ तौलसमूहमा प्रतिस्पर्धा भएको थियो । प्रत्येक स्पर्धामा शीर्ष तीन स्थान हात पार्नेले क्रमशः ५० हजार, २५ हजार र १५१५ हजार पुरस्कार हात पारे । डिगम्बरलाई स्वर्णकाठमाडौं (कास) डिगम्बरप्रसाद पन्तले १५ औं कोरिया ओपन कराते प्रतियोगितामा स्वर्ण पदक जितेका छन् । दक्षिण कोरियाको बुसानमा जुलाई १२ सम्म भएको स्पर्धामा उनले पुरुष ७५ केजीमुनि स्वर्ण जितेका हुन् । कराते प्रशिक्षक सञ्जय रन्जितका अनुसार पुरुष १२१३ वर्ष उमेर समूहमा आर्यन रन्जित र पुरुष ६० केजीमुनि यमबहादुर समालले पनि स्वर्ण जितेका थिए । पुरुष ७५ केजीमुनि आशिष धिमालले कांस्य जितेका थिए । मनास्लु र बलर्स विजेताकाठमाडौं (कास) मनास्लु वर्ल्ड कलेज र बलर्स बास्केटबल एकेडेमीले चौथो सूर्योदय खुला थ्री बाइ थ्री बास्केटबल प्रतियोगिताको उपाधि जितेका छन् । आयोजक सूर्योदय माविको कोर्टमा बुधबार फाइनलमा ब्वाइजतर्फ मनास्लुले ग्रान्डीलाई १७१६ स्कोरले पराजित गर्यो । टाइमआउट तेस्रो भयो । गर्ल्सतर्फ बलर्सले आईएसए नेपाललाई अत्तिरिक्त समयमा १२११ ले हरायो । टिभ्स तेस्रो भयो । मनास्लुका निरन लामा र बलर्सकी पेम्बा डोमा शेर्पा मोस्ट भ्यालुएबल प्लेयर भए । समापनमा राष्ट्रिय महिला बास्केटबल कप्तान सदिना श्रेष्ठलाई १५ हजारसहित सम्मान गरिएको थियो । दुवैमा शीर्ष तीन स्थान हात पार्नेले नगद पुरस्कारसहित छात्रवृत्ति पाउनेछन् ।"
