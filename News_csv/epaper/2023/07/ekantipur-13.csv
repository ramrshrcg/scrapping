शीर्षक,विवरण
शरणार्थी प्रकरणले कांग्रेसभित्र विवाद,"यसै विषयले केन्द्रीय कार्यसमिति बैठक सरेको हो कि भन्ने प्रश्नमा उनले भने, असार २८ र २९ मा संसद्मा महत्त्वपूर्ण विधेयक पारित गर्नुपर्नेछ । त्यसपछि साउने संक्रान्ति पर्ने भएकाले नसर्ने गरी कहिले बैठक बोलाउने भनेर छलफल गर्दा साउन २ गते जुरेको हो । टार्न खोजिएको होइन । पुर्पक्षका लागि थुनामा रहेका खाणलाई पार्टीबाट निलम्बन गर्ने विषय कांग्रेसको परम्परासँग मेल नखाने गरेको विश्वकर्माको भनाइ छ । खुमबहादुर खड्काको मुद्दामा पार्टीले नै अदालतको निर्णय मान्छौं तर स्वीकार गर्दैनौं भनेको रहेछ । अन्य नेताहरूविरुद्धको भ्रष्टाचार मुद्दामा पनि अदालतले दोषी ठहर नगरुन्जेल पार्टीले केही गरेको थिएन । खाण दाइका हकमा अदालतमा मुद्दा विचाराधीन छ । पार्टीले उहाँलाई अगाडि नै निलम्बन गर्यो भने मुद्दाको सुनुवाइमा प्रभाव पर्छ । अदालतले अन्तिम फैसला नगरेसम्म यस विषयलाई लिएर पार्टीको बैठकमा पक्षविपक्षमा बहस गर्न हुन्न, विश्वकर्माले भने ।आफ्नै पार्टीसमेत संलग्न रहेको सरकारको भ्रष्टाचारविरोधी अभियानमा नेतृत्व मौन बस्दा कांग्रेस भ्रष्टाचारको संरक्षक जस्तो बनेको सन्देश प्रवाह हुने तर्क गर्दै संस्थापन पक्षीय नेताहरू त्यसलाई चिरेर अघि बढ्न पनि कांग्रेसमा छलफल निषेध गर्न नहुने बताउँछन् । भुटानी शरणार्थी प्रकरणमै जोडिएका पार्टी सचिव टोपबहादुर रायमाझीलाई एमालेले निलम्बन गर्दा खाणलाई गर्न किन बहानाबाजी ? संस्थापन इतरपक्षका एक नेताले भने, खाणलाई कारबाही गर्दा प्रत्युपादक हुने भय पनि देउवामा रहेको बुझ्न सकिन्छ । समाज धेरै अघि बढिसकेकाले परम्परा देखाएर भ्रष्टाचारका मुद्दामा कांग्रेसले संरक्षक जस्तो भूमिका देखाउन नहुने नेता अर्जुनरसिंह केसी बताउँछन् । कांग्रेसलाई ठूलठूला भ्रष्टाचारको संरक्षण गरेको भनेर सबैतिर आलोचना भइरहेका बेला भ्रष्टाचारविरोधी अभियानमा खरो रूपमा संलग्न भएको देखाउन सक्नुपर्छ । त्यसका लागि केन्द्रीय कार्यसमिति बैठकमा छलफल हुनुपर्छ, उनले भने । कांग्रेस सहमहामन्त्री जीवन परियार अन्तर्राष्ट्रिय चासोको मुद्दा नै बनेको विषयमा लोकतान्त्रिक पार्टीभित्र छलफल नै नहुनु जायज नरहेको बताउँछन् । अहिलेसम्म एजेन्डा तय भएको छैन । पदाधिकारी बैठकमा सभापतिजीले के भन्नुहुन्छ, थाहा छैन । तर, यति ठूलो कान्डका विषयमा लामो समयपछि हुन लागेको बैठकमा छलफल नै नगर्ने हुन सक्दैन । सहमहामन्त्री महेन्द्र यादव भने दुई महिनाअघिको पदाधिकारी बैठकमा थप छलफल नगर्ने भनेर टुंगिसकेको उल्लेख गर्दै यही विषय अब फेरि एजेन्डा नबन्ने बताउँछन् । खाणलाई नियोजित रूपमा फसाइएकाले पार्टीले उनको न्यायका लागि लड्नुपर्ने यादवको भनाइ छ । अदालतले अन्तिम दोषी करार नगरेसम्म दोषी पनि भन्न मिलेन । निर्दोष पनि भन्न मिलेन । दुई महिनाअघिकै पदाधिकारी बैठकमा निलम्बनको प्रस्ताव आएको छैन । पदाधिकारीबाट प्रस्ताव नै नआएपछि निलम्बन गर्ने कुरै आउँदैन । छलफल गर्नुपर्ने आवश्यकता पनि छैन, उनले भने, जिल्ला सभापतिको बैठकमा पनि यो विषय प्रवेश भएन । आम पार्टीका कार्यकर्तालाई खाणमाथि अन्याय भएको छ भन्ने परेको छ । ललिता निवासको जग्गा हिनामिना प्रकरणमा अर्का नेता विजयकुमार गच्छदार जोडिएका छन् । अख्तियार दुरुपयोग अनुसन्धान आयोगले गच्छदारविरुद्ध विशेष अदालतमा मुद्दा दर्ता गरेपछि २०७६ माघमा उनको सांसद पद निलम्बन भएको थियो । सांसद पद निलम्बनमा परिसकेका गच्छदारलाई देउवाले नै गएको आम निर्वाचनमा सुनसरी३ का लागि टिकट दिएका थिए भने पार्टीको १४ औं महाधिवेशनमा आफ्नो प्यानलबाट उपसभापतिमा लडाएका थिए । पार्टी उपसभापति र संसद्को चुनाव दुवैतर्फ पराजित गच्छदारलाई देउवाले केही समयअघि मात्रै केन्द्रीय सदस्यमा मनोनयन गरेका छन् । खाण र गच्छदार दुवै सभापति देउवानिकट नेता हुन । भुटानी शरणार्थी प्रकरणसम्बन्धी एउटा अडियोको कारण देउवापत्नी आरजु राणा पनि विवादमा तानिँदै आएकी छन् । कांग्रेसकै एक नेताका अनुसार अनुसन्धान तन्किँदै जाँदा आरजुसमेत तानिने भय देउवामा छ । आरजुलाई पैसा बुझाएको भनिएको अडियो परीक्षणका क्रममा यसै प्रकरणमा संलग्न दाङका सन्देश शर्माको आवाज मेल खाएको प्रहरीले सार्वजनिक गरिसकेको छ । उक्त अडियो परीक्षणका लागि आरजुले नै प्रहरीमा उजुरी दिएकी थिइन् । यस प्रकरणमा संलग्न मुख्य गिरोहको आवाज रहेको पुष्टि भएपछि आरजुसमेत बयानमा तानिने संशय कांग्रेस नेतृत्वमा देखिन्छ । अब जे भयो, भयो । भुटानी शरणार्थी प्रकरण यसभन्दा माथि नतानियोस् भन्ने मनस्थितिमा नेतृत्व देखिन्छ, ती नेताले भने, ललिता निवासको जग्गासम्बन्धी प्रकरणभन्दा पनि भुटानी शरणार्थीका विषयमा सभापति बढी चनाखो हुनुहुन्छ । यसलाई लिएर पार्टीभित्र थप ध्रुवीकरण नहोस् भन्ने उहाँको चाहना छ ।"
पुष्पकमलकी राजनीतिक सारथि सीताले लिइन् बिदा,"दाहाल र छोरीहरूले दिए दागबत्तीपशुपति आर्यघाटमा सीताको पार्थिव शरीरमा प्रधानमन्त्री दाहाल, छोरीहरू रेनु र गंगाले दागबत्ती दिएका थिए । सरकारका उच्च अधिकारी, दलका नेताहरू, कूटनीतिक नियोगका प्रतिनिधिहरू र सयौं सर्वसाधारणले उनलाई अन्तिम श्रद्धाञ्जली दिएका थिए । कांग्रेस सभापति एवं पूर्वप्रधानमन्त्री शेरबहादुर देउवा, एमाले अध्यक्ष एवं पूर्वप्रधानमन्त्री केपी ओली, एकीकृत समाजवादी अध्यक्ष एवं पूर्वप्रधानमन्त्री माधव नेपाललगायत नेताहरू सीतालाई श्रद्धाञ्जली अर्पण गर्न आर्यघाट पुगेका थिए । राष्ट्रपति रामचन्द्र पौडेल र भारतका प्रधानमन्त्री नरेन्द्र मोदीले सीता दाहालको निधनप्रति दुःख व्यक्त गर्दै श्रद्धाञ्जली व्यक्त गरेका छन् । राष्ट्रपति पौडेलले प्रधानमन्त्री पुष्पकमल दाहालकी पत्नी सीताको निधनको खबरले अत्यन्त दुःख लागेको बताएका छन् । उनले बुधबार बिहान प्रधानमन्त्री दाहाललाई टेलिफोन गरेर दुःख व्यक्त गरेका हुन् । पौडेलले प्रधानमन्त्रीसहित शोकाकुल परिवारजनमा गहिरो समवेदना प्रकट गरेका छन् । यसैगरी भारतीय प्रधानमन्त्री मोदीले ट्वीटरमार्फत सीता दाहालप्रति श्रद्धाञ्जली र दाहालको परिवारमा समवेदना प्रकट गरेका छन् । श्रीमती सीता दाहालको दुःखद निधन भएको खबरले मर्माहत भएको छु, पुष्पकमल दाहालप्रति हार्दिक समवेदना प्रकट गर्दै दिवंगत आत्मालाई चिरशान्ति मिलोस् भनी प्रार्थना गर्दछु, उनले नेपालीमा लेखेका छन् ।कांग्रेस सभापति शेरबहादुर देउवाले विज्ञप्ति जारी गरी सीताको निधनले स्तब्ध भएको बताएका छन् । माओवादी अध्यक्ष तथा प्रधानमन्त्री पुष्पकमल दाहालकी जीवनसंगिनी, पार्टीकी नेतृ तथा केन्द्रीय सल्लाहकार सीता दाहालको निधनको खबरले स्तब्ध भएको छु, उनले लेखेका छन् ।प्रमुख प्रतिपक्षी दलका नेता तथा एमाले अध्यक्ष केपी शर्मा ओलीले थापाथलीस्थित नर्भिक अस्पताल पुगेर श्रद्धाञ्जली व्यक्त गरे । उनले प्रधानमन्त्री दाहालसहित परिवारमा समवेदना व्यक्त गरेका छन् । सम्माननीय प्रधानमन्त्री पुष्पकमल दाहालकी जीवनसंगिनी सीता दाहालको निधनको खबरले अत्यन्त दुःखी छु, दिवंगत सीताप्रति भावपूर्ण श्रद्धाञ्जली अर्पण गर्दै पत्नीवियोगमा रहनुभएका प्रधानमन्त्री दाहाललगायत शोकाकुल परिवारमा गहिरो समवेदना प्रकट गर्दछु ।काठमाडौं महानगरपालिका प्रमुख बालेन शाहले भरतपुर महानगरपालिकाको प्रमुख रहेकी रेनु दाहालप्रति समवेदना व्यक्त गरेका छन् । सम्माननीय प्रधानमन्त्रीसमेत रहनुभएका तपाईंका पिताले सहयात्री, जीवनसंगी गुमाउनुभएको अवस्थामा तपाईंले परिवारमा अभिभावकत्व ग्रहण गर्दै सबैलाई सम्हाल्न सक्ने क्षमता प्राप्त होस् भन्ने कामना गर्दछु, उनले भनेका छन् ।रास्वपा महामन्त्री तथा प्रवक्ता मुकुल ढकालले शोक वक्तव्य जारी गर्दै सीता दाहालको निधनले आफूहरूलाई मर्माहत र स्तब्ध बनाएको उल्लेख गरेका छन् । यस दुःखद घडीमा सम्पूर्ण रास्वपा परिवार उहाँको आत्माको चीरशान्तिको कामना गर्दै हार्दिक श्रद्धाञ्जली व्यक्त गर्दछौं । साथै शोकसन्तप्त परिवारजनमा धैर्यधारण गर्ने शक्ति मिलोस् भन्ने हार्दिक कामना गर्दछौं, रास्वपाले भनेको छ ।"
सर्वोच्चको आदेशले कोशी प्रदेश सरकार 'कामचलाउ,"(काठमाडौंमोरङ)गैरसंवैधानिक रूपमा गठन भएको भन्दै कोशी प्रदेश सरकारविरुद्ध दायर रिटमाथि प्रारम्भिक सुनुवाइ गर्दै सर्वोच्च अदालतले अन्तरिम आदेश जारी गरेको छ । न्यायाधीश सपना मल्ल प्रधानको एकल इजलासले बुधबार मुद्दाको अन्तिम किनारा नभएसम्म दीर्घकालीन असर पर्ने कुनै पनि निर्णय नगर्नू, नगराउनू भन्दै सर्वोच्च अदालत नियमावली २०७४ को नियम ४९ बमोजिम अन्तरिम आदेश दिएको हो । सर्वोच्चको आदेशसँगै कोशी सरकारको वैधानिकता सकिएको र कामचलाउ हैसियतमा खुम्चिएको कानुनविद्हरूले बताएका छन् ।सभामुख बाबुराम गौतमले संविधानले तोकेको तटस्थताको सिद्धान्त उल्लंघन गरी दलविशेषको उम्मेदवारलाई समर्थन दिएर बनाएको सरकार खारेज हुनुपर्ने र हिक्मतकुमार कार्की नेतृत्वकै सरकार बहाल हुनुपर्ने रिटमा माग गरिएको थियो । हामीले बहस गर्दा पनि त्यही आदेश हुनुपर्ने जिकिर गरेका थियौं, रिट निवेदकको पक्षमा बहस गरेका अधिवक्ता बाबुराम दाहालले भने, एकै पटक सरकार खारेज गर्दा राज्यविहीनताको अवस्था आउने हुनाले इजलासले हाललाई अन्तरिम आदेश मात्रै दिने बाटो रोजेको हो, पुरानो सरकार नब्युँतिए पनि नयाँ सरकारको वैधानिकता हालका लागि सकिएको छ ।गणतन्त्र आएपछि सरकार गठनको प्रक्रियाविरुद्ध अन्तरिम आदेश आएको यो पहिलो घटना हो । संविधानमै नभएको सरकार शून्यताको अवस्था नआओस् भन्नका लागि मात्रै तत्कालका लागि पुरानो सरकारलाई अदालतले नब्युँताएको संविधानविद्हरूको विश्लेषण छ । यो सरकार अब कामचलाउ प्रकृतिको हुन पुगेको छ, जसको अर्थ हुन्छ मौजुदा ऐनमा उल्लेख भएको दैनन्दिनको प्रशासनिक कामबाहेक यसले ऐन बनाउने, कुनै नीतिगत निर्णय गर्ने वा पहिलेका कुनै योजना, परियोजना वा कार्यक्रमलाई फेरबदल वा खारेज गर्ने वा थप्ने काम गर्न सक्दैन, संविधानविद् पूर्णमान शाक्य भन्छन्, धेरै लामो समयसम्म कुनै पनि सरकार यो अवस्थामा चल्न सक्दैन । आदेश हेर्दा अदालतले मुद्दाको टुंगो सक्दो छिटो लगाउने योजना बनाएको देखियो ।संविधानमा प्रदेश सरकार वा संघीय सरकार अविश्वासको प्रस्ताव पारित भएमा, विश्वासको मत नपाएमा र प्रधानमन्त्री वा मुख्यमन्त्रीले राजीनामा दिएमा विघटन हुने र अर्को गठन नहुञ्जेल त्यसले काम गरिरहन सक्ने उल्लेख छ । तर, संविधानमा कहीँ पनि कामचलाउ सरकार भन्ने उल्लेख छैन । संविधानमा उल्लेख नभए पनि सर्वोच्चको आदेशको प्रकृतिले कोशी सरकार कामचलाउ हैसियतमै पुगेको शाक्यले बताए । सर्वोच्चले मुद्दाको प्रकृति तत्काल निरूपण गर्नुपर्ने किसिमको भएकाले साउन ३ सम्म विपक्षी मुख्यमन्त्री तथा मन्त्रिपरिषद्को कार्यालयलगायतका नाममा कारण देखाउ आदेश पनि जारी गरेको छ । लिखित जवाफ आएको चार दिनपछि साउन ७ देखि निरन्तरसुनुवाइमा राखी टुंगो लगाउनु भन्ने सर्वोच्चको आदेशमा उल्लेख छ । मुख्यमन्त्री थापाले अदालतको आदेश स्वीकार गरेर अघि बढ्ने बताएका छन् । कांग्रेसका प्रमुख सचेतक भूपेन्द्र राईले पनि सर्वोच्च अदालतको आदेश स्वीकार गर्नुको विकल्प नभएको बताए । सर्वोच्चको आदेश झन्डा हल्लाउने तर काम नगर्ने प्रकृतिको आएको छ, उनले भने, सर्वोच्चले साउन ३ भित्र लिखित जवाफ पेस गर्न र साउन ७ का लागि पेसी तोकेर निरन्तर सुनुवाइ गर्न भएकाले अन्तिम फैसला नभएसम्म पर्ख र हेरको अवस्था छ । प्रदेशसभाको ९३ सदस्यले सभा सञ्चालनका साथै सरकार गठन गर्ने भएकाले गठबन्धन दलले त्यहीअनुसार सरकार गठनका लागि दाबी पेस गरेको र अहिले अदालतमा यससम्बन्धी मुद्दा विचाराधीन रहेकाले धेरै बोल्नु उचित नहुने राईले बताए । सभामुखको समेत हस्ताक्षर जोडेर सरकार गठनका लागि आवश्यक ४७ प्रदेश सांसदको बहुमत देखाई मुख्यमन्त्रीमा गठबन्धन दलका नेता थापालाई नियुक्त गरेको निर्णयविरुद्ध एमाले संसदीय दलका नेता हिक्मत कार्कीका तर्फबाट असार २२ मा सर्वोच्च अदालतमा रिट दायर भएको थियो । रिटमा प्रदेश प्रमुखले मुख्यमन्त्रीमा थापालाई नियुक्त गर्ने निर्णय उत्प्रेषणको आदेशले बदर गरी संविधानकोधारा १६८ को उपधारा (३) बमोजिम प्रदेशसभाको सबैभन्दा ठूलो दलको नेतालाई सरकारको नेतृत्व गर्ने अवसर दिनुदिलाउनु भनी विपक्षीहरूका नाममा परमादेशको आदेश जारी गरी हक प्रचलनको समेत मागदाबी गरेको थियो ।न्याय निरूपणमा समय लाग्ने भएकाले रिट निवेदनको अन्तिम टुंगो नलागेसम्म प्रदेश प्रमुखको मुख्यमन्त्री नियुक्ति गर्ने निर्णय यथास्थितिमा राख्नु र विपक्षी थापालाई मुख्यमन्त्रीका रूपमा कुनै पनि काम कारबाही गर्न नदिनु भनी विपक्षी प्रदेश प्रमुखका नाममा सर्वोच्च अदालत नियमावली २०७४ को नियम ४९ बमोजिम अन्तरिम आदेश जारी गरी इन्साफ पाऊँ भनी रिटमा लेखिएको छ । निवर्तमान मुख्यमन्त्री कार्कीले प्रदेशसभामा असार १५ मा विश्वासको मत नपाएपछि प्रदेश प्रमुख पर्शुराम खापुङले संविधानको धारा १६८ को उपधारा (२) बमोजिम दुई वा दुईभन्दा बढी दलको समर्थनमा असार १७ मा ५ दिनको समय दिएर सरकार गठनका लागि आह्वान गरेका थिए । गठबन्धन दल कांग्रेसका २९, माओवादीका १२, एकीकृत समाजवादीका ४, जनता समाजवादीका १ र सभामुख गौतमले प्रदेशसभा सदस्यको हैसियतमा हस्ताक्षर गरी ४७ प्रदेश सांसदको समर्थनमा प्रदेश प्रमुख खापुङसमक्ष थापाको नेतृत्वमा असार २१ मा सरकार गठनका लागि दाबी पेस गरेको थियो । सभामुखले प्रदेशसभामा दल त्याग गरेको र तटस्थ बस्नुपर्ने संवैधानिक व्यवस्थाविपरीत गौतमको हस्ताक्षरले असंवैधानिक रूपमा कानुनविपरीत बहुमत कायम भएको देखाई मुख्यमन्त्री नियुक्त गरेकाले एमालेले सर्वोच्च अदालतमा रिट निवेदन दायर गरेको थियो । प्रदेश प्रमुख खापुङले थापालाई बिहीबार मुख्यमन्त्री नियुक्त गरी शुक्रबार पद तथा गोपनीयताको शपथसमेत ग्रहण गराइसकेका छन् । तीन सदस्यीय मन्त्रीमण्डल गठनपछि शपथग्रहण गरेका मुख्यमन्त्री थापाले आइतबार थप तीन जना मन्त्री नियुक्त गरेर मन्त्रिपरिषद् विस्तार गरिसकेका छन् । सभामुख गौतमले सरकार गठनका लागि बहुमत पुर्याउन हस्ताक्षर गरी सभामुख पदको तटस्थता भंग गरेको भन्दै चौतर्फी विरोध भइरहेको छ । उनले आफ्नो भूमिकामाथि प्रश्न उठेको अवस्थामा पदबाट राजीनामा दिने बताएका छन् ।"
"सीपीसी टोली काठमाडौंमा, माओवादी टोली दिल्ली जाँदै","(काठमाडौं)दुवै छिमेकका सत्तारूढ दलहरूले नेपालका राजनीतिक दलहरूसँग सम्बन्ध सुमधुर बनाउन भ्रमण आदानप्रदानलाई तीव्रता दिन थालेका छन् । कोरोना महामारी मत्थर भएलगत्तै नेपालका राजनीतिक दल र चिनियाँ कम्युनिस्ट पार्टी (सीपीसी) बीच भ्रमण आदानप्रदान बाक्लिएको छ । दक्षिणी छिमेकी भारतको सत्तारूढ भारतीय जनता पार्टी (भाजपा) र यहाँका दलहरूबीच पनि पार्टी सम्बन्ध विस्तारका प्रयास भइरहेका छन् । दुई मुलुकबीच एकपछि अर्को भ्रमण भइरहेका बेला बुधबार मात्रै बेइजिङबाट सीपीसीको टोली नेपाल आइपुगेको छ । सीपीसीको विदेश विभागको टोलीले नेपालका राजनीतिक दल (विशेष गरी कम्युनिस्ट पार्टीहरू), थिंक ट्यांक, चीन निकट संस्था र पत्रकारहरूसँग भक्तपुरमा कार्यक्रम गर्ने तय भइसकेको छ । उक्त टोलीले काठमाडौंमा बिहीबार नेपाली पक्षसँग चीनको विकास र समृद्धिबारेमा छलफल गर्ने एक कूटनीतिक अधिकारीले जानकारी दिए । उक्त टोली फर्केलगत्तै सीपीसीबाट नेपालमा उच्च तहको भ्रमण गर्ने तयारी छ । सीपीसीका पोलिटब्युरो सदस्य युआन जियाजुन जोङकिङ सहरको प्रतिनिधि मण्डललाई नेतृत्व गर्दै साउन ७ मा आउन लागेको ती अधिकारीले बताए ।युआन सीपीसीको जोङकिङ नगर कमिटीका सचिव हुन् ।अर्कातर्फ नेपालको सत्तारूढ दल माओवादीका नेताहरू भाजपाको निमन्त्रणमा नयाँदिल्ली प्रस्थान गर्ने तयारीमा छन् । माओवादीका एक नेताका अनुसार भाजपाका अध्यक्ष जेपी नड्डाको निमन्त्रणमा पार्टीको एउटा टोली नयाँदिल्ली जाने गरी गृहकार्य गरिरहेको छ । भ्रमणको मिति भने टुंगो लागिसकेको छैन । भाजपा अध्यक्ष नड्डाकै निमन्त्रणमा माओवादी अध्यक्ष पुष्पकमल दाहालले २०७९ असार ३१ मा तीनदिने भ्रमण गरेका थिए । दाहालले भाजपा र माओवादी बीचको पार्टीगत सम्बन्ध र दुई मुलुकबीचको सम्बन्धमा आफ्नो भ्रमण केन्द्रित भएको उल्लेख गरेका थिए । प्रधानमन्त्री दाहालले गत जेठमा भारतको औपचारिक भ्रमण गर्दा भाजपालाई नै खुसी पार्नका लागि मध्यप्रदेशको उज्जैन पुगेर गेरुवस्त्र धारण गरेर महाकालेश्वरमा पूर्जाअर्चना गरेको भन्दै टिप्पणी भएको थियो । तत्कालीन प्रधानमन्त्री तथा कांग्रेस सभापति शेरबहादुर देउवाले २०७८ चैतमा भारतको औपचारिक भ्रमण गर्दा नयाँदिल्लीस्थित भाजपाको पार्टी कार्यालय पुगेका थिए । सोही बेला माओवादी पार्टीबाट ऊर्जामन्त्री रहेकी पम्फा भुसाल पनि पार्टीपार्टीबीचको सम्बन्धलाई सुमधुर बनाउन भाजपा कार्यलयमा पुगेकी थिइन् । भाजपाका विदेश विभाग प्रमुख विजय चौथाइवालेले तीन वर्षयता लगातार रूपमा नेपाल भ्रमण गरिरहेका छन् । हरेक पटकको नेपाल भ्रमणमा कांग्रेस, एमाले र माओवादीका प्रमुख नेताहरूलाई भेट्न उनले छुटाएका छैनन् । सीपीसीले नेपालका कम्युनिस्ट पार्टीहरूसँग सन् १९५० को दशकमै सहकार्य सुरु गरे पनि नेपालमा गणतन्त्र स्थापनापछि पार्टीगत सम्बन्धलाई प्राथमिकता देखिन्छ । सन् २०१३ मा चीनको सत्तामा आएका सी चिनफिङले छिमेकीहरूलाई प्राथमिकतामा राख्दै पार्टीगत सम्बन्धलाई जोड दिइरहेका छन् । २०७४ सालको निर्वाचनमा एमाले र माओवादीलाई एकै स्थानमा ल्याउन र पछि ती दुईबीच एकता गरेर नेकपा बनाउन सीपीसीले खुलमखुला भूमिका निर्वाह गरेको थियो । तत्कालीन नेकपा र सीपीसीबीच सम्बन्ध सुमधुर रूपमा अघि बढिरहेका बेला नै चीनका राष्ट्रपति सी चिनफिङले नेपाल भ्रमण गरेका थिए । पछि नेकपा फुटेर पुरानै अवस्थामा फर्केपछि सीपीसीले कांग्रेसलगायत अन्य दलहरूसँग पनि सहकार्य गर्न थाल्यो । द अरनिको प्रोजेक्ट का सहसंस्थापकहरू तथा पेकिङ विश्वद्यालयमा अन्तर्राष्ट्रिय सम्बन्ध अध्ययन गरेका अनेका रेबेका राजभण्डारी र रैनबसिंह खत्रीले नेपालमा पार्टी कूटनीतिले मिश्रित नतिजा दिएको जनाएका छन् । भारतमा रहेको सेन्टर फर सोसल एन्ड इकोनोमिक प्रोगेस का लागि उनीहरूले संयुक्त रूपमा लेखेको एक च्याप्टरमा नेपालका कम्युनिस्ट पार्टीहरू र सीपीसीबीचको सम्बन्ध उल्लेख छ, जहाँ उनीहरूको निचोड छ, पार्टीहरूबीचको सम्बन्धले दुवै पक्षलाई अवसर सिर्जना गर्न सक्छ । र, अन्य राजनीतिक दलहरूले विदेशी राजनीतिक दलहरूसँग आफ्नो पार्टी सम्बन्धलाई तीव्रता दिन सक्छन्, जसले चुनौती ल्याउन सक्छ । पुष्पकमल दाहाल पुस १० मा तेस्रो पटक प्रधानमन्त्री बनेयता उत्तरी छिमेकी चीनबाट राजनीतिक स्तरमा लगातार भ्रमण आदान प्रदान भइरहेको छ । माओवादीका उपाध्यक्ष तथा पूर्वसभामुख अग्निप्रसाद सापकोटाको नेतृत्वमा पार्टीका २० सदस्यीय टोलीले जेठ ५१८ मा चीन भ्रमण गरेको थियो । यस्तै, माओवादीका महासचिव देव गुरुङको निमन्त्रणामा सीपीसीको सिचुवान मन्त्रालयका सचिव वाङ सिआयोहुईले जेठ १६२० सम्म काठमाडौं भ्रमण गरे । सीपीसी एसियाब्युरोका उपमहानिर्देशक सु मिन नेतृत्वको चिनियाँ टोलीले असार १४ सम्म काठमाडौं भ्रमण गर्यो । अन्तर्राष्ट्रिय मामिलाका जानकार उद्धव प्याकुरेल अहिले दुई मुलुकका सत्तारूढ माओवादी र भाजपाबीच सम्बन्ध अघि बढाउन दुवैका लागि बाध्यता भएको टिप्पणी गर्छन् । पार्टीको विचारधारा र त्यो विचारधारासँगको भातृत्व एउटा हुन्छ, अर्को चाहि पार्टी सरकारमा गइसकेपछि अर्को प्रकारको स्टेकहोल्डरसँग पनि सम्बन्ध बनाउनुपर्ने हुन्छ, उनले भने, उदाहरणका लागि नेपाल मजदुर किसान पार्टी सानो छ र सरकारमा जाँदैन । उसको सम्बन्ध उत्तर कोरियाबाहेक अरूसँग खासै छैन । तर सरकारमा गइरहने पार्टी भएपछि अरूसँग पनि सम्बन्धलाई अघि बढाउनुपर्ने हुन्छ । भाजपाले पनि कर्मचारीतन्त्रभन्दा बाहिर आफ्नो सम्बन्धलाई विस्तार गर्न चाहेको प्याकुरेलको भनाइ छ । नेपालमा माओवादीले भारतको सत्तारूढ दललाई बेवास्ता गरेर अघि बढ्न गाह्रो हुन्छ । भाजपाले पनि नेपालमा माओवादी एउटा शक्तिमा रहँदासम्म बेवास्ता गर्न सक्दैन, उनले भने, त्यसैले दुवैले एकअर्काबीच सम्बन्ध बढाउन खोजेका छन्, जुन सामान्य नै हो ।"
जनमत पार्टीको सत्ता यात्रा केही दिन पर,"(काठमाडौं)प्रधानमन्त्री पुष्पकमल दाहालले मन्त्रालय खाली गराउन नसक्दा जनमत पार्टीको सत्तारोहण धकेलिएको छ । करिब साताअघि प्रधानमन्त्री निवासमा भएको गठबन्धन दलको बैठकमा जनमतलाई सरकारमा फर्काउने सहमति भएको थियो । प्रधानमन्त्री दाहाल बुधबार पत्नी शोकमा परेपछि जनमतको सत्ता( यात्रा थप टाढिएको छ ।जनमतका अध्यक्ष सीके राउतसँगको वार्तापछि प्रधानमन्त्री दाहालले असार १८ को गठबन्धन बैठकमा जनमतलाई सरकारमा सहभागी गराउने प्रस्ताव राखेका थिए । प्रधानमन्त्रीको प्रस्तावअनुसार एक मन्त्रालय दिएर जनमत पार्टीलाई सरकारमा सहभागी गराउने निर्णय भएको छ, उक्त दिनको बैठकमा सहभागी एकीकृत समाजवादीका उपाध्यक्ष राजेन्द्र पाण्डेले भने, कुन मन्त्रालय दिने भन्ने प्रधानमन्त्रीले मिलाउनु हुन्छ । प्रधानमन्त्रीले कांग्रेस वा माओवादीको भागमा रहेको एक मन्त्रालय जनमतलाई दिने उनको भनाइ छ । जनमत पार्टीका उपाध्यक्ष अब्दुल खानका अनुसार प्रधानमन्त्री दाहालले सरकारमा सहभागी हुन आग्रह गरेपछि पार्टीले आन्तरिक तयारी थालिसकेको छ । उपप्रधानमन्त्री पाए पार्टी अध्यक्ष राउत र मन्त्री मात्र पाए अन्य कुनै सांसदलाई मन्त्री बनाउने पार्टीको योजना रहेको उनले सुनाए । राउतले भने अनिता देवीलाई मन्त्रीका लागि सिफारिस गरेको मंगलबार जानकारी दिएका थिए । प्रधानमन्त्रीले आफ्नो पार्टीभित्र कुरा मिलाएर राष्ट्रिय सभाबाट बजेट पास हुनेबित्तिकै मन्त्रिपरिषद् पुनर्गठन गर्ने भन्नुभएको थियो, खानले भने, आज उहाँलाई पत्नी वियोगको घटना भएकाले अरू केही दिन पर सर्छ होला । प्रतिनिधिसभाबाट असार १३ मा पारित बजेट अहिले राष्ट्रिय सभामा छलफलका क्रममा छ । राष्ट्रिय सभाले शुक्रबार बजेट प्रतिनिधिसभामा पठाउने कार्यतालिका छ । बजेट प्रतिनिधिसभाबाट पारित भइसकेकाले कुनै समस्या छैन तैपनि राष्ट्रिय सभामा पठाइएकाले फिर्ता आएपछि मन्त्रिपरिषद् पुनर्गठन गरौंला भन्ने प्रधानमन्त्रीको भनाइ छ, खानले भने । अहिले माओवादीसँग गृह, ऊर्जा, जलस्रोत तथा सिँचाइ, सञ्चार तथा सूचना प्रविधि, संघीय मामिला तथा सामान्य प्रशासन र संस्कृति, पर्यटन तथा नागरिक उड्डयन गरी ५ मन्त्रालय छन् । गठबन्धनको सबैभन्दा ठूलो दल कांग्रेससँग रक्षा, अर्थ, परराष्ट्र, स्वास्थ्य तथा जनसंख्या, उद्योग, वाणिज्य तथा आपूर्ति, सहरी विकास, कानुन, न्याय तथा संसदीय मामिला, युवा तथा खेलकुद र महिला बालबालिका तथा ज्येष्ठ नागरिक गरी ९ मन्त्रालय छन् । सत्ता साझेदार अन्य दलहरू जसपा र एकीकृत समाजवादीसँग २२ तथा लोसपा, नागरिक उन्मुक्ति र नेपाल समाजवादी पार्टीसँग ११ मन्त्रालय छन् । माओवादी एक नेताका अनुसार सकभर कांग्रेसलाई मनाएर एक मन्त्रालय जनमतलाई दिने वा त्यो प्रयास सम्भव नभए आफ्नो पार्टीको भागमा रहेको मन्त्रालय खाली गराउने तयारी भइरहेको छ । प्रधानमन्त्रीले आफ्नो पार्टीको भागमा रहेका मन्त्रालय खाली गराउनुपर्दा संस्कृति, पर्यटन तथा नागरिक उड्डयन वा संघीय मामिला तथा सामान्य प्रशासनमध्ये एक मन्त्रीलाई मनाउने ती नेताले बताए । जनमत पार्टीका महासचिव चन्दनकुमार सिंहले उद्योग, वाणिज्य तथा आपूर्ति वा संस्कृति, पर्यटन तथा नागरिक उड्डयनमध्ये एक मन्त्रालयमा दाबी रहने बताए । जनमत पार्टीले उद्योग, वाणिज्य तथा आपूर्ति मन्त्रालय नपाएकै कारण गत चैत १७ मा सरकार छाडेको थियो । त्यसअघिसम्म अब्दुल खान खानेपानीमन्त्री थिए । हामी सरकारमा जाने निश्चितजस्तै छ, कुन मन्त्रालय दिनु हुन्छ त्यो प्रधानमन्त्रीको कुरा हो, उनले भने ।पुस १० मा बनेको गठबन्धनअनुसार प्रधानमन्त्री दाहाललाई समर्थन र विश्वासको मत दिएको जनमतले उक्त गठबन्धन भत्किए पनि समर्थन कायमै राखेको छ । प्रधानमन्त्री दाहालले पछिल्लो समय जसपालाई निरन्तर काखी च्यापेपछि जनमत पार्टी सत्ता गठबन्धनसँग टाढिँदै गएको थियो । प्रतिनिधिसभामा बजेट पारित गर्ने सम्बन्धमा भएको मतदानमा तटस्थ बसेर दाहाल सरकारलाई आफ्नो असन्तुष्टि प्रकट गरेको थियो । उक्त पार्टीका नेताहरूले सरकारलाई दिएको समर्थन फिर्ता लिनेसम्मको अभिव्यक्ति दिएका थिए । झिनो बहुमतले बजेट पारित भएको र अर्कातिर एमाले अध्यक्ष केपी शर्मा ओलीले सरकार गिराउन प्रयास थालेको हुनाले प्रधानमन्त्री दाहालमाथि जनमतलाई सरकारमा ल्याउन दबाब परेको हो । जसपाका एक शीर्ष नेताले पनि जनमतलाई सरकारमा सहभागी गराउनु प्रधानमन्त्रीको बाध्यता रहेको बताए । जनमतलाई सरकारमा सहभागी हुनबाट नरोक्ने ती नेताको भनाइ छ । जनमतलाई सरकारमा सहभागी गराउनका लागि प्रधानमन्त्रीमाथि आन्तरिक तथा बाह्य दबाब छ, यसमा हामीले बोल्ने कुरा भएन, ती नेताले भने ।"
राईको पापी मान्छे३,काडमाडौं (कास) निर्माता राजकुमार राई ५ वर्षपछि फिल्म निर्माणमा फर्किने भएका छन् । राईले नयाँ फिल्म निर्माणको घोषणा गर्दै फिल्मको मुख्य पात्र चिम्पान्जी हुने जनाएका छन् । उनको नयाँ फिल्मको नाम भने पापी मान्छे३ हो । ६ वर्षअघि राईले वान वे फिल्म निर्माण गरेका थिए । फिल्म जनकदीप पराजुलीको निर्देशनमा तयार हुने बताइएको छ । उनी एक दशकपछि निर्देशनमा फर्कन लागेका हुन् । तर एनिमल राइट्स का कारण जनावरलाई सिनेमामा खेलाउन नपाइने भएकाले चिम्पान्जीका लागि भीएफएक्सको प्रयोग गरिने पराजुलीको भनाइ छ । फिल्मको छायांकन यसै वर्ष हुने र अर्को वर्ष रिलिज गरिने निर्देशक पराजुलीको भनाइ छ । उनका अनुसार फिल्ममा विदेशी कलाकारको समेत अभिनय रहनेछ । तर ती कलाकार कोको हुनेछन् भन्नेबारे उनले केही उल्लेख गरेका छैनन् ।
बेलायतमा दोस्रो महिला प्रधानमन्त्री,सन् २०१६ मा आजकै दिन (जुलाई १३) मा बेलायतको प्रधानमन्त्रीमा थेरेसा मे निर्वाचित भएकी थिइन् । उनी बेलायतको दोस्रो महिला प्रधानमन्त्री हुन् । कन्जरभेटिभ पार्टीका नेता बन्ने दौडबाट एन्ड्रिअ लिडसमले हात झिकेपछि मे प्रधानमन्त्रीमा निर्वाचित भएकी थिइन् । २०१० देखि ६ वर्ष बेलायतको प्रधानमन्त्री रहेका डेभिड क्यामरुनले राजीनामा दिएपछि पार्टीको नयाँ नेता चयन गरिएको थियो । २०१६ को जुन २३ मा भएको जनमतसंग्रहमा ५१९ प्रतिशत बेलायतीले युरोपेली संघ (ईयू) छाड्ने पक्षमा मत दिएपछि क्यामरुनले राजीनामा दिएका थिए । क्यामरुन मन्त्रिपरिषद्मा मे गृहमन्त्री थिइन् । सन् १९५६ मा जन्मिएकी मेले ३० वर्षको उमेरमा राजनीतिक करिअर सुरु गरेकी थिइन् । उनी २०१९ को जुलाईसम्म बेलायतको प्रधानमन्त्री थिइन् । बेलायती संसद्मा दुई पटकसम्म उनीविरुद्ध ल्याइएको अविश्वासको प्रस्ताव असफल भएको थियो । तर ईयूबाट बेलायतको बहिर्गनम (ब्रेक्जिट) सम्बन्धी उनको मस्यौदा प्रस्ताव बेलायती संसद्बाट तीन पटकसम्म असफल भएपछि मे राजीनामा दिन बाध्य भएकी थिइन् । त्यसपछि प्रधानमन्त्री बनेका बोरिस जोन्सनको नेतृत्वमा बेलायत २०२० को जनवरी ३१ बाट ईयूबाट अलग भएको हो । मे मन्त्रिपरिषद्मा जोन्सन गृहमन्त्री थिए ।
त्रिविका १७५ क्याम्पस खारेजी प्रक्रियामा,"काठमाडौं (कास) त्रिभुवन विश्वविद्यालयले सम्बन्धन नवीकरण नगरेका १ सय ७५ क्याम्पस खारेजीको प्रक्रिया थालेको छ । विश्वविद्यालयले १ हजार ६० निजी तथा सामुदायिक क्याम्पसलाई सम्बन्धन दिएको थियो । तीमध्ये दुई पटक सूचना प्रकाशित गर्दा पनि नवीकरण प्रक्रियामा नआएका क्याम्पसको सूची सार्वजनिक गरिएको छ । १ सय ७५ मध्ये सामुदायिक र निजी क्याम्पसको संख्या बराबर रहेको उपकुलपति कार्यालयको योजना निर्देशनालयले जनाएको छ । त्रिविमा ६४ आंगिक क्याम्पस पनि सञ्चालनमा छन् । दोस्रो जनआन्दोलनयता विश्वविद्यालयले मनोमानी सम्बन्धन बाँडेको थियो । पछिल्ला वर्ष ती क्याम्पस विद्यार्थी अभावले संकटमा रहेको विश्वविद्यालय अनुदान आयोगले जनाएको छ । त्रिविसहित अन्य विश्वविद्यालयका करिब साढे ५ सय वटा क्याम्पसमा एक सयभन्दा कम विद्यार्थी अध्ययनरत छन् । त्रिविले क्याम्पस समायोजनको नीतिसमेत अघि सारेको छ ।योजना निर्देशनालयका निर्देशक ध्रुवकुमार गौतमले ८ सय ८२ क्याम्पस नवीकरण प्रक्रियामा आइसकेको जनाए । त्रिविले २०७९ पुस र चैतमा क्याम्पस नवीकरण गर्न सूचित गरेको थियो । गोरखापत्रमा प्रकाशित सूचनामा नवीकरण नगरे सम्बन्धन खारेज किन नगर्ने भनेर सोधिएको छ । तीन पटक सूचना जारी गर्दा पनि नवीकरणमा नआउने क्याम्पसलाई त्रिवि नियमअनुसार कारबाही प्रक्रिया अघि बढाइने उनले बताए । कुनै क्याम्पस नवीकरण प्रक्रियामा भए प्रमाणसहित सम्पर्कमा आउनुपर्छ, उनले भने । डिन कार्यालयमार्फत क्याम्पसको नवीकरण हुने व्यवस्था छ । ९ वटा डिन कार्यालय छन् । नवीकरण नहुनेहरूको सूची विश्वविद्यालयको वेबसाइटमा राखिएको छ ।क्याम्पस समायोजनका लागि असार मसान्तसम्म आवेदन दिन आह्वान गरिएको थियो । ४ वटा क्याम्पस समायोजन भइसकेका छन्, केही आवेदन आएका छन्, गौतमले भने । क्याम्पस समायोजनका लागि दुवै संस्थाका सञ्चालक समितिको निर्णय चाहिनेलगायत लामो प्रक्रिया भएकाले कार्यकारी परिषद्ले म्याद थप गर्ने निर्णय गरेको छ । ७६ जिल्लामा त्रिविका सम्बन्धन प्राप्त क्याम्पस सञ्चालनमा छन् । धेरै क्याम्पस भएका कारण विश्वविद्यालयबाट नियमित अनुगमन र नियमनसमेत हुन सकेको छैन । विश्वविद्यालय अनुदान आयोगको तथ्यांकअनुसार विद्यार्थी संख्या थोरै भएर बन्द हुने अवस्थामा पुगेका क्याम्पस पनि त्रिविकै धेरै छन् । सबै विश्वविद्यालयका गरी १ हजार ४ सय ४० आंगिक, सामुदायिक र निजी क्याम्पस सञ्चालनमा रहेका छन् । तीमध्ये ३ सय निजी, २ सय १८ सामुदायिक र २१ वटा क्याम्पसमा एक सयभन्दा थोरै विद्यार्थी छन् । विद्यार्थी थोरै भएका सामुदायिक र निजी क्याम्पसले अध्यापक, कर्मचारीलाई नियमित तलब सुविधा पनि दिन सकेका छैनन् । देशभर ७ सय ५३ निजी, ५ सय ३७ सामुदायिक र डेढ सय आंगिक क्याम्पस सञ्चालनमा छन् । आयोगले पनि समायोजन नीति लागू गर्ने तयारी गरिरहेको सदस्यसचिव शंकर भण्डारीले बताए ।"
डेढ अर्ब हिनामिना आरोपमा इमेज सहकारीका अध्यक्षविरुद्ध १५४३ जनाको मुद्दा,"(बागलुङ)१ अर्ब ५४ करोड रुपैयाँ हिनामिना आरोप लागेका इमेज बचत तथा ऋण सहकारी संस्थाका अध्यक्ष तथा ढोरपाटन नगरपालिकाका प्रमुख देवकुमार नेपालीविरुद्ध १ हजार ५ सय ४३ जनाले जिल्ला अदालत बागलुङमा ठगी मुद्दा दिएका छन् । सहकारी पीडितले सरकारी वकिलको कार्यालयमार्फत उक्त मुद्दा दर्ता गरेका हुन् । मुद्दा दर्ताका बेला पीडितले बुझाएका फाइल र प्रहरीले बरामद गरेको जिन्सी सामान बुझ्न कर्मचारीलाई भ्याइनभ्याइ भएको छ । बचतकर्ताको १ अर्ब ५४ करोड रुपैयाँ हिनामिनापछि भागेका नेपाली दुई महिना पुग्न लाग्दा पनि सम्पर्कमा नआएको, प्रहरीले पनि अहिलेसम्म पक्राउ गर्न नसकेपछि पीडितहरू सहकारी ठगी मुद्दा लिएर अदालत पुगेका हुन् । यो मुद्दापछि पक्राउ पुर्जी जारी हुने आस गरेका छौं, पीडितमध्येका डिलबहादुर कार्कीले भने, जहाँ भए पनि खोजेर ल्याउने र जायजेथा बेचेर भए पनि हामीहरूको पैसा फिर्ता गरिनुपर्छ । पीडितले यस अघि प्रहरीमा जाहेरी पनि दिएका थिए । नेपाली बेपत्ता भएपछि बचतकर्ताहरू कहिले प्रहरीमा, कहिले सडकमा आन्दोलनमा छन् । अधिकांश पीडितले नेपालीविरुद्ध आर्थिक अपराधको मुद्दा लगाउन राज्यको ध्यानाकर्षण गरेका छन् । आर्थिक अपराधको मुद्दा लगाएर इन्टरपोलमार्फत पक्राउ गर्न पनि उनीहरूले स्थानीय प्रशासनसँग माग गरे । महिना दिनसम्म आन्दोलन गरेका पीडितले हदम्यादको अन्तिम दिन गत सोमबार अदालत पुगेर मुद्दा दर्ता गरेका थिए । अदालतले भने थप दुई दिन लगाएर मात्र मुद्दाको मिसिल रुजु भ्याएको हो । बागलुङ सदरमुकामसहित गलकोट, बुर्तिवाङ र पोखरामा पनि शाखा रहेको इमेज सहकारीमा आकर्षक ब्याज दिने आश्वासनका कारण सयौंले बचत गरेका थिए । शेयर सदस्य नभएकाहरू धेरैसँग सहकारीले कारोवार गरेको थियो । गत वैशाख ६ को सञ्चालक समितिको बैठकको निर्णय भन्दै त्यसको भोलिपल्टदेखि सहकारी संस्था बन्द छ । सुरुमा तरलता अभाव भनिए पनि त्यसपछि सहकारी खुलेको छैन । जेठ पहिलो सातादेखि भने सहकारीका अध्यक्ष नेपाली भागेका हुन् ।"
छोटकरी,"कार्यालयमै प्रहरी जवानलाई यातनासिरहा (कास) जिल्ला प्रहरी कार्यालय सिरहामा कार्यरत प्रहरी जवान अनु रायलाई कार्यालय परिसरभित्र हतकडी लगाएर यातना दिएको भिडियो सार्वजनिक भएको छ । महोत्तरीको जलेश्वर नगरपालिका८ फूलहट्टाका रायलाई सोही कार्यालयका प्रहरी निरीक्षक हेमन्त राईको नेतृत्वमा सोमबार साँझ हातखुट्टा बाँधेर १२ घण्टासम्म यातना दिइएको आरोप छ । रायलाई सिरहा बजारबाट साँझ नियन्त्रण लिएर हतकडी लगाई कार्यालयमा राखिएको छ । रायले निरन्तर अधिक ड्युटी गराएको भन्दै हवल्दारसँग गुनासो पोखेका थिए । हवल्दारको सल्लाहअनुसार रायले इन्स्पेक्टर राईसँग गुनासो गरेपछि यातना दिइएको परिवारले जनाएको छ । जिल्ला प्रहरी कार्यालयका प्रवक्ता एवं डीएसपी रवीन्द्रराज पाण्डेले रायलाई यातना नदिएको दाबी गरे । सोमबार साँझ ड्युटीमा रहेका जवानलाई गाली गलौज गर्दै रायले हतियार खोस्ने प्रयास गरेर भागे, उनले भने, त्यही क्रममा सिरहा बजारबाट नियन्त्रणमा लिई हतकडी लगाएर कार्यालयमा राखिएको मात्रै हो । यातना दिएको होइन । मधेश प्रदेश प्रहरी कार्यालयका डीआईजी जनक भट्टराईका अनुसार घटना छानबिनका लागि डीएसपी ज्ञानकुमार महतोको नेतृत्वमा समिति गठन गरिएको छ ।सामाजिक सञ्जालबाट ठगी आरोपमा ७ पक्राउउदययपुर (कास) सामाजिक सञ्जालमार्फत ठगीमा संलग्न भएका आरोपमा ७ जनालाई प्रहरीले उदयपुरको कटारीबाट पक्राउ गरेको छ । पक्राउ पर्नेमा भारत उत्तराखण्ड पौडीगढवालका ३६ वर्षीय आईटी इन्जिनियर प्रवीण भट्ट, विराटनगर६ का हेमराज साह, सप्तरीको विष्णुपुर२ सिम्राहाका नीरजकुमार साह, राजविराज१ डुम्रीका २५ वर्षीय डम्बर साह, गुल्मीको इस्मा५ का ३२ वर्षीय ध्रुव थापा, झापाको झापा१ बेलौतीबारीका ३१ वर्षीय बरजहान सेख र कलैया२० वसन्तपुरका २३ वर्षीय रुस्तम मन्सुरी छन् । कटारी४ की ३६ वर्षीया सरिता तामाङले दिएको ठगीसम्बन्धी उजुरीको अनुसन्धानका क्रममा उनीहरूलाई पक्राउ गरिएको हो । उदयपुरका एसपी ज्ञानेन्द्र फुयालका अनुसार उनीहरूले फेसबुक, मेसेन्जर, भाइबर, ह्वाट्सएपलगायत सञ्जाल उपयोग गर्दै विभिन्न व्यक्तिबाट १ अर्ब ९ करोडभन्दा बढी ठगी गरेको प्रारम्भिक अनुसन्धानमा खुलेको छ । पक्राउ परेका सबैले सामाजिक सञ्जालमार्फत साथी बनाई प्रलोभनमा पार्ने गरेको प्रहरीले जनाएको छ ।"
हावामा हराइरहेका हवाई सुरक्षाका प्रश्नहरू,"नेपालले फेरि अर्को हवाई दुर्घटनाको दुःख सहनुपरेको छ । पर्वतीय उडान सकेर फर्किंदै गरेका ५ मेक्सिकन नागरिक सवार मनाङ एयरको हेलिकोप्टर मंगलबार सोलुखुम्बुको लिखुपिके५ लामजुरानजिक दुर्घटना हुँदा चालकसहित ६ जनाको घटनास्थलमै मृत्यु भएको छ । योसहित ४४ वर्षयता नेपालमा दर्ता भएका ३८ हेलिकोप्टर दुर्घटना भएका छन् । यात्रुवाहक हवाईजहाज दुर्घटनाको अवस्था पनि उत्तिकै भयावह छ । १३ महिनायता मात्रै दुई ठूला आपत् आइलागेका छन् । गत माघ १ मा मात्रै यती एयरलाइन्सको विमान पोखरामा दुर्घटना हुँदा नेपालको इतिहासमै धेरै अर्थात् ७२ जनाको ज्यान गएको थियो । त्यसको सात महिनाअघि २०७९ जेठ १५ मा तारा एयरको विमान जोमसोममा दुर्घटना हुँदा २२ जनाको निधन भएको थियो । दुःस्वप्नझैं तारन्तार दोहोरिरहेका यस्ता दुर्घटनाका कारण मुलुकको हवाई सुरक्षामाथि गम्भीर प्रश्न उठेको छ । यसले नेपालको अन्तर्राष्ट्रिय छवि मात्रै धमिलिएको छैन, पर्यटन उद्योगमा पनि धक्का लागेको छ । तुलनात्मक लाभको क्षेत्र भैकन मुलुकमा हवाई असुरक्षाका कारण पनि सम्भावनाअनुरूप पर्यटन उद्योग फस्टाउन सकेको छैन । भनिरहनु परोइन, स्तरीय सडक सञ्जाल र विश्वसनीय सार्वजनिक सवारी प्रणाली नभएको नेपालमा हवाई सेवा विलासिता होइन, अनिवार्य आवश्यकता पनि हो । तर त्यही विकल्प पनि असुरक्षित हुँदा त्यसको सोझो असर आन्तरिक र बाह्य पर्यटन दुवैमा पर्छ । यो मारबाट बच्न उड्डयन सुरक्षामा महसुस गर्न सकिने गरी ठोस सुधारको खाँचो छ । हवाई सुरक्षा सुधारमा मुख्य जिम्मेवार निकाय नेपाल नागरिक उड्डयन प्राधिकरणकै सुधार एवं पुनःसंरचना जरुरी छ । तर सरकारी इच्छाशक्ति भएमा सजिलै हुन सक्ने र अत्यावश्यकीय यही काम गर्न पनि नीतिनिर्माताहरू उदासीन छन् । सेवा प्रदान गर्ने र नियमन गर्ने प्राधिकरण आफैं हुनु अस्वाभाविक हो । एकै संस्थाको दोहोरो कार्य स्वयंमा स्वार्थको द्वन्द्व छ, यही कारण हवाई सुरक्षासम्बन्धी मूल प्रश्नको सम्बोधनमा समस्या छ । सरकारी नीति पनि प्राधिकरणलाई नियामक र सेवा प्रदायकका रूपमा छुट्याउनुपर्छ भन्ने नै छ । प्राधिकरणलाई टुक््रयाएर सेवा प्रदायक र नियामक निकाय अलगअलग बनाउने दुई विधेयक गत चुनावअघि राष्ट्रिय सभाबाट पारित भए पनि तल्लो सदनमा अड्किएका थिए । चार साताअघि मात्रै पनि यससम्बन्धी दुई विधेयक मन्त्रिपरिषद् पुगेका त छन्, तर चलखेलको भय उत्तिकै छ । सेवा प्रदायक र नियामक निकाय अलगअलग संस्था बनाउन अन्तर्राष्ट्रिय दबाब उत्तिकै छ । अन्तर्राष्ट्रिय नागरिक उड्डयन संगठन (आईकाओ) ले २०२२ अप्रिलमा गरेको नेपालको उड्डयन सुरक्षा परीक्षणमा पनि यही सुझाव दिएको छ । कार्यक्षेत्र र उत्तरदायित्वको स्पष्ट विभाजनसहित प्राधिकरणलाई टुक््रयाउन भनेको छ । २०१३ डिसेम्बरमा नेपालका वायु सेवालाई कालोसूचीमा राखेको युरोपियन कमिसनले प्रतिबन्ध अझै कायम राख्नुको एउटा कारण पनि प्राधिकरणको दोहोरो भूमिका नहटाउनु नै हो । यति हुँदाहुँदै पनि यससम्बन्धी विधेयक संसद्मा दर्ता हुनबाट रोक्न अझै घनीभूत कसरत भैरहेको छ । पछिल्लो समय त, पर्यटनमन्त्री सुदन किराती र प्राधिकरणका महानिर्देशक प्रदीप अधिकारीबीचको मनमुटावको मूल्य पनि हवाई सुरक्षाले चुकाउनुपरेको छ । गत असार ११ गते एक साताको भाका राखी मन्त्रालयले महानिर्देशक अधिकारीलाई नौबुँदे स्पष्टीकरण नै सोधेको थियो । त्यसपछि अर्को स्पष्टीकरण सोधिएको छ । मन्त्रीले स्पष्टीकरण सोध्ने र महानिर्देशकले जवाफ नदिने स्थितिमा सरकारको नेतृत्व रमिते जस्तै छ । यो गतिरोध व्यक्तिगत वाद प्रतिवादका लागि रमाइलो हुन सक्छ, तर नागरिकको जीवन सुरक्षा, देशको प्रतिष्ठा र आर्थिक व्यवस्थाका लागि घातक छ । यसै पनि कोभिडले थिलथिलो भएको पर्यटन क्षेत्र विश्वभर जुरुक्क उठ्दा पनि नेपालमा भने फेरि गतिमा फर्कन सकेको छैन । यसले नेपालको आर्थिक अवस्थालाई कमजोर बनाइरहेको छ । यो स्थिति स्वतः भएको होइन, हाम्रा नीतिनिर्माता र नियमक निकायसँग योजना, दृष्टिकोण र प्रतिबद्धता भएको भए हाम्रो गतिमा सुधार भैसक्थ्यो । आफ्नो सम्पूर्ण शक्ति र हैसियत देशलाई बलियो बनाउन होइन, एकअर्कालाई देखाउन केन्द्रित हुने हो भने हाम्रा आगामी दिन पनि अन्धकारमय हुनेछन् । प्रश्न कुनै मन्त्री वा महानिर्देशकको मात्र हुँदै होइन, हवाई क्षेत्रको दीर्घकालीन सुरक्षा र समग्र मुलुककै साखको हो । यसको सुदृढीकरणका लागि सरकारको नेतृत्व लगायत सम्पूर्ण नीतिनिर्माता र सरोकारवाला उड्डयन सुरक्षाको जिम्मेवार निकायको पुनःसंरचनामा प्रतिबद्ध हुनैपर्छ । नीतिगत एवं संरचनात्मक सर्तहरू पूरा गर्दा मात्रै हवाई यात्रालाई सुरक्षित बनाउने बाटो फराकिलो हुन्छ भन्ने तत्त्वबोध सबैमा हुनुपर्छ ।"
कांग्रेस सुधार्ने मौका,"अहिले कुनै राजनीतिक दलभित्र गुटउपगुट र विवाद छ भने त्यो संसद्को सबैभन्दा ठूलो दल कांग्रेसभित्रै छ । जुनसुकै दल पनि विवादबाट उन्मुक्त छैन । तर अन्य दलको विवाद कांग्रेसको जस्तो बाहिर छताछुल्ल छैन । कांग्रेसका महामन्त्रीद्वय गगन थापा र विश्वप्रकाश शर्मा पार्टीको नेतृत्व जतिसक्दो चाँडो युवा पुस्तामा हस्तान्तरण होस् भन्ने चाहन्छन् । यसैका लागि गत पुसमा भएको पार्टीको संसदीय दलको निर्वाचनमा नै थापा पार्टी सभापति शेरबहादुर देउवासँग दलको नेतामा प्रतिस्पर्धामा उत्रिएका थिए । तर त्यसबेला उनले अपेक्षा गरे अनुसार मत पाउन सकेनन् । यसबाट के देखियो भने कांग्रेसमा अझै पनि पुरानै पुस्ताप्रति आकर्षित हुनेको सङ्ख्या धेरै छ । यद्यपि त्यो बेलाको माहोल अलि फरक भएकै कारण पनि थापाको पक्षमा उल्लेख्य मत नपरेको स्पष्ट छ । त्यतिबेला निर्वाचनपछि बन्ने नयाँ सरकार बनिसकेको थिएन । सरकार गठनका लागि स्पष्ट बहुमत नपाएको भए पनि ठूलो दल र तत्कालीन गठबन्धनको सहयोगमा कांग्रेसकै नेतृत्वमा सरकार बन्ने निश्चित थियो । कांग्रेसबाट सरकारको नेतृत्व गने पालो उनै देउवाको आउने निश्चित थियो । देउवा प्रधानमन्त्री भएपछि आफूहरूले विभिन्न मन्त्रालय पाउने आशा कांग्रेसका सांसदहरूमा व्यापक थियो र शेखर कोइराला र थापा पक्षकै भनिएका कतिपय सांसदले समेत देउवालाई मत गरेको देखिन्थ्यो । अहिले पुस ६ को भन्दा फरक परिस्थिति बनिसकेको छ । यदि अब कांग्रेसले दलको नेता परिवर्तनका लागि चुनाव गर्यो भने र पुस ६ कै दुई उम्मेदवार (देउवा र थापा) चुनावी मैदानमा उत्रिए भने थापाले जित्ने सम्भावना त अझै देखिँदैन तर उनले पहिलेको भन्दा बढी मत पाउनेमा कुनै शङ्का छैन । त्यसबेला कांग्रेसका सांसदहरू पादको लोभमा डुबेकै हुन् । कांग्रेसमा सुधारको कुरा गर्ने धेरै भएपनि पदीय लोभमा उनीहरू विचार र व्यवहारमा समानता देखाउन सक्दैनन् । गएको आम निर्वाचन र पार्टीको महाधिवेशनमा एउटै धारमा रहेका कोइराला र थापाको बीचमा नै पछिल्लो समय समान धारणा देखिन छोडेको छ । आगामी महाधिवेशनपछि पार्टी सभापति सुम्पिने देउवाको आश्वासनपछि कोइराला देउवातिर ढल्कन थालेका छन् । पारिवारिक विरासतका आधारमा राजनीति केन्द्रको वरिपरि आइपुगेका कोइराला र विद्यार्थी जीवनदेखि नै राजनीतिमा लागेका थापाको तुलना गर्ने हो भने राजनीतिको अनुभव कोइरालामा भन्दा थापामा धेरै होला भन्ने लाग्छ । युवा पुस्तामा नै नेतृत्व आओस् भन्ने हो भने शेखर कोइराला र शेरबहादुरको उमेर अन्तर खासै धेरै देखिँदैन यसैले पनि कांग्रेसले साँच्चिकै युवा पुस्तामा नेतृत्व ल्याउन महामन्त्रीद्वय गगन थापा र विश्वप्रकास शर्माजस्ता नेतालाई नै अगाडि सार्नुपर्ने देखिन्छ । किनकि पदाधिकारीमा उनीहरूभन्दा युवा अरू आइपुगेका छैनन् । देउवाको नेतृत्वमा दोस्रो कार्यकाल पार्टी अगाडि बढिरहँदा पार्टी छिन्नभिन्न हुँदै गइरहेकामा कसैको दुईमत नहोला । पार्टीलाई सुधार्ने मौका यही हो किनकि अब २०८४ सालमा हुने निर्वाचनका लागि आजैदेखि सुधारको बाटो खोजिएन भने पार्टीको पोजिसन कहाँ पुग्ला भन्न सकिँदैन । सुजन देवकोटा, पालुङ्टार४, गोरखा"
मूल्य तोक्ने मात्र होइन अनुगमन पनि होस्,"हिजो सरकारले धानको समर्थन मूल्य घोषणा गर्यो । तोकिएको मूल्य गत वर्षको भन्दा लगभग अढाई सय रुपैयाँले बढी छ । व्यापारीले किसानको धान सही मूल्यमा किनून्, बिचौलियाले त्यसबाट गैरकानुनी फाइदा लिन नपाऊन् भन्ने मनसायले सरकारले मूल्य निर्धारण गर्नु मनासिब देखिन्छ । तर सरकारले मूल्य मात्र निर्धारण गर्छ, बजार अनुगमन र नियमन गरेको पाइँदैन । खाद्य कम्पनीले पनि किसानको उत्पादन तयार भएको अवस्थामा होइन, बिचौलियाहरूले धान सस्तोमा हात पारेपछि निकै ढिलो गरेर आफूले खरिद प्रक्रिया सुरु गर्दछन् । गत वर्ष पनि सरकारी समर्थन मूल्य ३ हजार एक सय थियो । गत वर्ष तर किसानले २३२४ सयमा बेच्न बाध्य भएका थिए । अहिले मोटा र मध्यमको प्रतिक्विन्टल क्रमशः ३ हजार एक सय ९८ र ३ हजार ३ सय ६२ रुपैयाँ तोकेको छ । कुनै पनि वस्तुको मूल्य त्यसको उपलब्धता अर्थात् उत्पादन, उत्पादन लागत, बजारको माग र आपूर्तिको आधारमा हुने गर्दछ । हतारहतारमा गरेको समर्थन मूल्य निर्धारणले किसान, सरकार वा कुनै पक्षलाई फाइदा हुँदैन । अनुगमन, नियमन र खाद्य कम्पनीलाई समयमै खरिदका लागि निर्देशन दिएमा मात्र यसले सार्थकता पाउन सक्छ । महेन्द्रसिंह बम, टीकापुर१, कैलाली"
लेबल लगाउने कुरा कति जायज ?,"साउनदेखि आयातकर्ताले लेबल लगाउने कुरामा अझै बहस जरुरी छ । आयातकर्ताको विवरण राख्न केही विदेशी उत्पादनकर्ताले मान्लान् वा नमान्लान् त्यो एउटा विषय छ । त्यसबाहेक थोरै सामान आयात गर्नुभयो भने आयातकर्ताले विवरण राख्न मान्दैन । किनकि ठूलो उत्पादनकर्ताले यस्तो जिम्मेवारी लिएर बस्दैन । लेबलले थप लागत बढाउँछ । सूचना अनुसार आयातकर्ताले आफैं पनि लेबल लाउन मिल्ने रहेछ । आयात गरेपछि यो त सम्भव होला । पैठारीकर्ताको त ठीकै भए पनि वितरकको विवरणचाहिँ अमिल्दो देखिन्छ । आयातकर्ताले सामान धेरै वितरकलाई दिन्छ । कुन वितरकले कति लिन्छ, त्यो पहिल्यै थाहा हुँदैन । वितरकको नाम पहिले नै राख्दा वितरकले रकम पेमेन्ट दिएन भने आउने समस्या कसरी हल हुन सक्छ ? वितरकको विवरणको लेबल त अगाडि राख्न मिलेन । फेरि वितरक कसलाई भन्ने ? नेपालमा आयातकर्ताले वितरकलाई दिन्छ । बीचमा अरू वितरक पनि हुन्छन् । खास वितरक को हो ? किनकि आयातकर्ता पनि वितरक हुन्छ । सानो सामानमा त आयातकर्ता र वितरकको नाम, ठेगाना, एक्जिम कोड, वेबसाइट, इमेल राख्दा त सामान नै छोपिने रहेछ । यो नियमले अनधिकृत पैठारी रोकिन्छ कसरी ? अनधिकृत पैठारीमा पनि यस्तो लेबल राख्यो भने त्यो अनधिकृत पैठारी नै हो भनेर उपयोगकर्ताले कसरी थाहा पाउने ? सामान त नक्कली हुबहु आउँछ । तर लेबलको कुरा जटिल छ । व्यापार गर्न त्यसै पनि गाह्रो छ । अहिले बैंकबाट ऋण त लाँदैनन् रे । झन् अब यस्तो लेबल राख्ने अर्को झन्झट थपियो । बढी अनधिकृत पैठारी त कपडा र जुत्तामा हुन्छ । के यसमा लेबल लाउन सहज छ ? यो नियमले त हुँदै हुँदैन । अनधिकृत पैठारी रोक्न भन्सारको मुहानमै रोक्न सक्नुपर्छ । खुला सिमानामा कडाइ गर्न सक्नुपर्छ । आफ्नो सबै जिम्मेवारी व्यापारीलाई दिनु कति उचित हो ? अन्जना ताम्राकार, नयाँ सडक, काठमाडौं"
'ठूलो नेताको ठूलै डर : स्वकीय सचिवालयमा आफन्तको मात्रै भर समाचारमा  बाट लिइएका टिप्पणी :,घीउ बाहिर नपोखियोस् भन्ने मान्यता । अनिमेष आचार्य
सपनाहरूको छायाछवि,"कुरा सुरु हुन्छ, असार दोस्रो हप्तादेखि । काठमाडौंबाहिरको ताजा खबर के होला ? मान्छेहरूका मनभित्र चाकाचुली खेलिबस्ने पछिल्ला प्रश्नहरू के होलान् ? जब मनमा यस्ता अनेकौं प्रश्न खेल्न थाले, हामी केही साथीले उत्तर खोज्न एउटा विमर्शयात्रा गर्ने निर्णय गर्यौं । हाम्रो समूह थियो छ जनाको । प्रशान्त सिंह, सुरेन्द्र चौधरी, बुद्धछिरिङ मोक्तान, मुमाराम खनाल, डम्बर खतिवडा र म । केन्द्रीय सत्ताभन्दा टाढा बसेर काठमाडौं चियाउने सीमान्त मान्छेहरूका आँखाबाट हेर्दा सिंहदरबार कस्तो देखिएला ? राजधानीमा ठडिएका पार्टीहरूका आलिसान दरबारको छिँडीमा वर्षौंवर्ष पाइला राख्न नपाएका दुःखी कार्यकर्ताहरूका मनमा खिचिएको राजनीतिको पछिल्लो चित्र कस्तो होला ? लगातार परिवर्तनको आन्दोलनमा हिँडेको कुनै थकित राजनीतिक कार्यकर्ताले देखेको राज्यको असली रूप र चरित्र कस्तो होला ? आशा र निराशाका अनेकौं पत्रभित्र हिउँजस्तै जमेर बसेका मान्छेहरूका चिसा सपनाहरूको छायाछवि कस्तो होला ? के परिवर्तनका सम्भावनाहरू मरिसके, कि अझै बाँचेका छन् ? यी थिए हाम्रो यात्रालाई उत्प्रेरित गर्ने प्रश्नहरू । त्यसो त हामी देशैभरि जान चाहन्थ्यौं । तर पहिलो चरणमा हामीले यात्रा गर्यौं चितवनदेखि काकरभिट्टासम्म । यात्राका दौरान हामीले चितवन, हेटौंडा, वीरगन्ज, लहान, इटहरी, विराटनगर, काकरभिट्टा र उदयपुरलाई केन्द्र बनाई सानाठूला दर्जनौं विमर्श र भेटघाट गर्यौं । भेटघाटमा पार्टीहरूका कार्यकर्तादेखि नागरिक समाजका प्रतिनिधि, चिन्तक, अभियन्ता र जागरुक युवाहरूसम्मको सहभागिता थियो । अवश्य नै, घुमेपछि मान्छेहरूलाई भेटिन्छ । मान्छेहरूसँग हुन्छन् आफ्नै ज्ञान, विवेक, अनुभव र अनुभूतिका सन्दर्भ र कथाहरू । तिनै अनेकौं मनभित्र लुकेर बसेका सप्तरंगी सन्दर्भहरूको एकीकृत शब्दचित्र हो सपनाहरूको छायाछवि । हामीले भेटेका मान्छेहरू स्वभावतः केन्द्रसँग असन्तुष्ट थिए । यहाँ केन्द्र एउटा विम्ब हो, जसलाई हामी ज्ञान, सत्ता र शक्तिको केन्द्र भन्न सक्छौं । मान्छेहरू केन्द्रसँग रिसाउनुको अर्थ थियो पुरानो ज्ञान, सत्ता र शक्तिलाई इन्कार गर्नु । पुरानो राजनीतिलाई इन्कार गर्नु । राज्यको ढाँचा र ढंगलाई इन्कार गर्नु । अथवा, आफ्नै विगतका ज्ञान र सत्तासँग मोहभंग हुनु वा त्यसको प्रेम र आसक्तिबाट निवृत्त रहनु । हिजो आफ्नो स्कुल र आन्दोलनसँग मान्छे विश्वस्त थियो । जस्तो, कांग्रेसीहरू कांग्रेससँग विश्वस्त थिए । त्यसले आर्जेको इतिहासप्रति उनीहरूमा गर्व थियो । त्यसैले हुनुपर्छ, भविष्य सुखद हुने विश्वासमा उनीहरू आफूलाई कांग्रेसी भनेर चिनाउँदा रमाउँथे । कम्युनिस्टको अवस्था पनि फरक थिएन । आफूलाई प्रगतिशील भन्ने कम्युनिस्टहरू त्यो परिचयभित्र संघर्ष, त्याग र विश्वासको उज्यालो भेट्थे । सायद, मधेश राजनीतिमा पनि आन्दोलनको ओज थियो । तर आज सबै उल्टोपाल्टो भयो । सबै बिब्ल्याँटो । न कांग्रेसीहरू कांग्रेसी रहे, न कम्युनिस्टहरू कम्युनिस्ट रहे । कुरा सुन्दा लाग्थ्यो, आफैंले गोडमेल गरेका राजनीतिक स्कुल, ज्ञान, सत्ता र शक्तिकेन्द्रहरूसँग मान्छेको यति ठूलो अविश्वास योभन्दा पहिले कहिल्यै देखिएको थिएन । हामीले भेटेका अधिकतम मान्छेहरूमा वैचारिक तथा राजनीतिक संक्रमणको अवस्था देखिन्थ्यो । अर्थात्, पुरानो राजनीति भत्कँदै थियो । तर नयाँ बनेको थिएन । पुराना विचार, संगठन, मुद्दा र आन्दोलनहरूको औचित्य सकिँदै थियो । तर नयाँले आकार लिएको थिएन । महासंक्रमणको अवस्था । यसै सन्दर्भमा हाम्रो प्रश्न थियो कसरी हामी यति ठूलो ज्ञान, सत्ता र शक्तिको महासंक्रमणमा आइपुग्यौं ? यो प्रश्नका अनेक समाजशास्त्रीय चिन्तनधाराहरू होलान् । यद्यपि, हामीले भेटेका मित्रहरूको एउटा उत्तर समान थियो आज जुन ज्ञान, सत्ता र शक्तिको वर्चस्व छ, त्यसको पवित्रता र सृजनशीलता सकियो । अब त्यसलाई बोक्नुको अर्थ छैन । कस्तो विचित्रको अवस्था ! यदि ज्ञानको पवित्रता र शक्ति सामाजिक संघर्ष, उत्पादन सम्बन्ध र प्रकृतिसँग मान्छेले गरेको अन्तरक्रियाबाट सृजित हुन्छ भने, आज केन्द्र (काठमाडौं) को ज्ञान दलालीमा आधारित छ । सत्ताको दलाली । सम्पत्तिको दलाली । पदको दलाली । स्वभावतः श्रममा आधारित ज्ञानको वर्चस्व शक्तिशाली हुन्छ । तर जब हाम्रो राजनीतिलाई उत्प्रेरित गर्ने ज्ञानको स्रोत स्वयं दलाली बन्छ, त्यसले आम मान्छेलाई कसरी अपिल गर्छ ? कुरा सीधा थियो आम मान्छेलाई अपिल नगर्ने र आशा नजगाउने राजनीति भत्किनु स्वाभाविक हुन्छ । त्यसैले यो भत्किँदै छ । यो अर्थमा ज्ञान, सत्ता र शक्तिका पुराना केन्द्रहरू भत्कँदै छन् । अथवा, ज्ञान, सत्ता र शक्तिको पुनर्गठन हुँदै छ । आफूमाथि शासन गर्ने ज्ञान परम्परा र सत्ताको प्रचलित केन्द्रबाट मान्छे विमुक्त हुँदै छ । मान्छे सार्वभौम हुँदै छ । तर त्यसपछि के होला ? थाहा छैन । यद्यपि भित्रभित्र मान्छे आफ्नै स्वामित्वको नयाँ ज्ञान र सत्ताको खोजीमा छ । यो नेपाली समाजमा देखा परेको एक ऐतिहासिक संक्रमणको अवस्था हो । एउटा आँधी आउनु अगाडिको अवस्था, जुन काठमाडौंबाहिर टेक्नासाथ यत्रतत्र देखिन्छ । यसको राजनीतिक सन्देश हो अब केन्द्र (काठमाडौं) को आँखाले हेरेर देश देखिँदैन । अब केन्द्रले मात्र बनाउने सपनाले देशलाई छुँदैन । अब केन्द्रमा कोरिने राष्ट्रको चित्रभित्र सम्पूर्ण देश अटाउँदैन । अब केन्द्रमा लेखिने राजनीतिक भाष्यले भुइँलाई अपिल गर्दैन । अब केन्द्रमा बनाइने गठबन्धन वा मोर्चाले देशलाई समेट्दैन । सन्देश स्पष्ट छ राजनीति र सत्ताका कथित केन्द्रहरू भत्किसके, तिनीहरूले यो कुरा समयमै बुझेको राम्रो । यो यात्रामा देखिएको अर्को विशेष कुरा के भने, समय तीव्र गतिमा बदलिँदै छ । त्यसैले हुनुपर्छ, सत्ता राजनीतिको केन्द्रभन्दा पर उभिएको मान्छे पनि बदलिँदै छ । ऊ परम्परागत दलतन्त्रको झन्डा फालेर आफूलाई स्वतन्त्र घोषणा गर्दै छ । त्यसैले भुइँमा नितान्त नयाँ राजनीतिक प्रवृत्तिहरू देखिन थालेका छन् । जस्तो परम्परागत राजनीतिका मौजाहरू भत्किँदै छन् । अर्थात्, कसैको पनि कोर एरिया अब छैन । न आज कतै कम्युनिस्टका पकेट क्षेत्र छन्, न त कांग्रेसका । न त मधेशी नेताका कोर एरिया छन् न त पहाडेका । वस्तुतः आज दलहरूका भौगोलिक आधारक्षेत्रहरू मात्र भत्किएका होइनन्, परम्परागत वर्गआधार पनि भत्किँदै छन् । कुनै बेला सर्वहारा वर्गको काँधमा कम्युनिस्टहरू उभिन्थे । कांग्रेस आफ्नो वर्गआधार मध्यम वा धनीवर्गलाई मान्थ्यो । तर आज सर्वहारा मुक्तिको कम्युनिस्ट नारा वा प्रजातन्त्रको कांग्रेसी नाराले ती खास वर्ग वा प्रवर्गलाई उद्वेलित गर्दैनन् । यस्तो लाग्छ, आज मतदाता कुनै दलको स्थायी मतदाता रहेन । ऊ सार्वभौम भयो । मान्छेका कुरा सुन्दा लाग्छ, आज नयाँनयाँ प्रोपगान्डाहरू बजार कब्जा गरेर बसेका छन् । दस वर्ष अगाडिका भाष्यहरू बिस्तारै काम नलाग्ने हुँदै छन् । आज समाजवाद, सामाजिक न्याय, अग्रगमन, आन्दोलन, क्रान्ति, विद्रोहजस्ता शब्दहरूको ओज घटेको छ । आन्दोलनमा स्थापित पुराना नाराहरूले मान्छेलाई उद्वेलित वा उत्प्रेरित गर्दैनन् । समयसँगै पुराना राजनीतिक भाष्यहरू विघटित हुँदै छन् । अब मधेशको मुक्तिदाता मधेशवादीहरू मात्र रहेनन् । अब सत्ताधारी कम्युनिस्ट र सर्वहारावर्गको बाटो अलग भयो । अब कांग्रेसले आफूलाई सच्चा प्रजातन्त्रवादी भन्दा पत्याउने जमाना सकियो । त्यसैले हुनुपर्छ, अहिले ओलीले गर्ने रोमाञ्चक भाषण, प्रचण्डको क्रान्तिको कथा, विप्लवको जनविद्रोह, उपेन्द्रको मधेशमुक्ति र गगनहरूको संकथनमा धेरैको विश्वास छैन । त्यति मात्र होइन, कसैले आज भद्रतासाथ देशका गम्भीर राजनीतिक मुद्दाहरूमा विमर्श चाहन्छ भने, उसको स्वर हल्लाभित्र हराउँछ । आज मान्छेहरूको धेरै ध्यान लोकतन्त्र, सामाजिक न्याय वा समाजवादजस्ता विषयमा भन्दा जादुचटकमा जान्छ । त्यसैले दिक्क मान्दै, विचारवान् मान्छेहरू भन्छन् लोकरिझ्याइँको पुर्वैया चलेको छ । परिणाम, सत्य किनारमा अलपत्र रुँदै छ र राजनीतिको रंगमञ्चमा उभिएर लोकतन्त्रको तमासा देखाउँदै छ लोकरिझ्याइँ । यद्यपि आश्चर्य यो छ कि, आफ्नै हुर्मत लिँदा पनि कांग्रेसी र कम्युनिस्टहरू मौन, तर्कहीन र रक्षात्मक छन् । यात्रामा देखिएको अर्को रोचक कुरा के भने, चियापसलमा वादविवाद गर्ने मान्छेहरूका अनुहार फेरिँदै छन् । कुनै समय चियापसलमा बसेर चर्काचर्की गर्ने कम्युनिस्ट वा कांग्रेसीहरू आज शान्त छन् । सायद, उनीहरू आफ्ना असफलताहरूबारे गम खाँदै होलान् । हुन सक्छ, उनीहरूसँग तर्क सकिए । अथवा, मान्छेले सुन्न छाडे । यो पनि हुन सक्छ कि उनीहरू समयक्रममा पहिलेभन्दा उदार भए । अथवा, उनीहरू आफ्नो परम्परागत वैचारिक सम्मोहनबाट मुक्त भए । त्यसैले आज चियापसलमा केपी वा प्रचण्डको विरोध गर्दा कुनै कम्युनिस्टहरू रिसाउँदैन । मधेशमा आज सानसँग उपेन्द्र वा महन्थको विरोध गर्न पाइन्छ । आज कम्युनिस्टहरूको गोलामा पसेर मार्क्सलाई उडाउन र समाजवादमाथि व्यंग्य गर्न पाइन्छ । आज मधेशको केन्द्रमा पुगेर संघीयतामाथि प्रश्न गर्न पाइन्छ । तर रोचक यो छ कि, आज नयाँ चेहराहरू चियापसलमा उपस्थित हुन थालेका छन्, जो नयाँ दलका कार्यकर्ताहरू हुन् । उनीहरू ठ्याक्कै उसरी नै चियापसलमा बसेर घण्टौं तर्क (वा कुतर्क) गर्छन् जस्तो कुनै बेला कांग्रेसी वा कम्युनिस्टहरू गर्थे, जो स्वयं अरूलाई जतिसुकै गाली गर्न पनि स्वतन्त्र छन् तर उनीहरूका बारेमा अरूले चुइँक्क बोल्नसमेत पाउँदैन । नयाँ राजनीतिक दल र स्वतन्त्रको कुरा के छ ? नयाँ दल र स्वतन्त्रहरूबारे सर्वत्र जिज्ञासा छ । यद्यपि हामीले जहाँ, जोसँग कुरा गर्यौं, स्थानविशेषका कुरा फरक छन् । जस्तो, चितवन र हेटौंडामा रवि र बालेनको चर्चा धेरै थियो । मधेशमा सीके राउत धेरै सुनिन्थे । कोशीपूर्व लागेपछि रवि वा बालेनको भन्दा धेरै चर्चा हुन्थ्यो हर्क साम्पाङको । रास्वपाबारे मुख्यतः तीन खाले विचार थिए । पहिलो, रास्वपाको राजनीतिक चरित्र कस्तो होला ? कतै यो भाइ राप्रपा वा एमाले त हुँदैन ? प्रश्नहरू थिए । दोस्रो, के कांग्रेस र कम्युनिस्टप्रतिको आक्रोशलाई रास्वपाले आफ्नो स्थिर समर्थनमा बदल्न सक्ला ? रास्वपा अलिक उत्ताउलो, अस्थिर र छिपछिपे भएको मान्छेहरूको टिप्पणी थियो । तेस्रो, झापा, मोरङ र सुनसरीका छलफलहरूमा कतिपयले रास्वपाको पछिल्लो गतिविधि एमाले निर्देशित वा प्रभावित भएको समेत टिप्पणी गरे । यस्तो लाग्थ्यो, गम्भीर विकल्पको अपेक्षा गर्नेहरू अझै रास्वपाप्रति विश्वस्त छैनन् । उसले आफूलाई परिपक्व बनाउन आवश्यक छ । स्थानीय अगुवाहरूसँग भेटघाट गर्दा हामीले छलफल गर्ने अरू थप दुइटा प्रश्न थिए । पहिलो, के हाम्रो समाज सामाजिक सञ्जालका उडन्ते तर्कहरूमा फसेकै हो ? दोस्रो, के राजनीतिमा गम्भीर विमर्शको युग सकियो ? सबैको उत्तर थियो, त्यस्तो होइन । आश्चर्य के भने, सामाजिक सञ्जालमा देखिने उडन्ते तर्क, अराजकता र छिपछिपे बहसले सहरलाई भन्दा गाउँलाई कम प्रभावित गरेको देखियो । कतिपय मान्छेहरूको भनाइ थियो लोकरिझ्याइँ र उडन्ते तर्कहरूबाट राजनीतिलाई बचाउनुपर्छ । कुरा सुन्दा लाग्थ्यो, मान्छेमा ज्ञान, तथ्य र सत्यको खोजी जारी छ । निश्चय नै, समाजमा अस्थिरता र अराजकता बढेको छ । अवश्य नै, यत्रतत्र छटपटी छ । छटपटीलाई सम्हाल्ने, आशाहरू सृजना गर्ने र अगाडि जाने राजनीतिक नेतृत्व आज कतै देखिँदैन । अवश्य नै, बहुदलीय व्यवस्था छ र दलहरू छन् । तर कुनै पनि मौजुदा दलप्रति मान्छे विश्वस्त छैनन् । राजनीतिमा उत्प्रेरणा र विश्वास हराएको छ । यो निकै खतरनाक अवस्था हो । त्यसैले हुनुपर्छ, कुरा गर्दा मान्छेहरूमा गहिरो वितृष्णा देखिन्छ । उनीहरू भन्छन् नेपाली राजनीतिलाई केही छट्टु वा चलाखहरूले नेतृत्व गरिरहेका छन् र हामी जनता मूर्ख बनिरहेका छौं । यो निराशाको अभिव्यक्ति हो, जसले एकै पटक अराजकता र विद्रोहको अवस्था सृजना गरेको छ । मान्छेहरूको आरोप छ नयाँ पार्टीहरूले त्यही निराशा र आक्रोशको लाभ लिइरहेका छन् । तर समाजलाई सही दिशा दिन अराजकतालाई मलजल गरेर हुँदैन । बरु त्यसलाई सम्हाल्नुपर्छ र मान्छेलाई गम्भीर प्रयत्नतिर लगाउनुपर्छ । यसका लागि मजबुत लोकतान्त्रिक र अग्रगामी राजनीतिक संरचना चाहिन्छ, जुन आजको आवश्यकता हो । यस्तो विकल्पका लागि नेपाली समाज बहस गर्न सधैं खुला देखिन्छ । आजलाई अन्तिम कुरा, सबैतिर मान्छेहरू दुःखी छन् । तर, त्यो दुःखको कारण के हो भन्ने कुरा बिस्तारै धेरैले थाहा पाउँदै गएका छन् । जब कारणहरू खुल्दै जान्छन्, स्वभावतः विकल्प उद्घाटित हुँदै जान्छ । त्यसैले अहिले जुन राजनीतिक संक्रमण देखिँदै छ, त्यो अस्थायी हो । आम मान्छे अहिले जसरी चुपचाप बसेका छन्, यो मुर्दा शान्ति होइन । यो चिन्तनको समय हो । विकल्पको चिन्तन । लोकतान्त्रिक र प्रगतिशील राजनीतिक विकल्पको चिन्तन । हामी जहाँजहाँ पुग्यौं, स्पष्ट देखिन्छ कि देश नयाँ युगको प्रतीक्षामा छ । अर्थात्, एउटा परिवर्तनको आँधी पक्कै आउँदै छ । यसलाई जसले देख्दैन, त्यो सर्वथा नाश हुनेछ ।"
बाढीलाई यसरी पनि बुझ्ने कि ?,"वर्षायामको सुरुआतसँगै केही वर्षयता हामी भारी वर्षा, बाढी, पहिरो लगायतका प्रकोपहरूको सामना गरिरहेका छौं । विभिन्न सरकारी तथा गैरसरकारी संस्थाहरूका प्रतिवेदनमा उल्लेख भएका तथ्यांक हेर्दा नेपालमा हरेक वर्ष औसत १७० देखि २०० जनासम्म मानिसको मृत्यु बाढी र बाढीजन्य घटनाहरूका कारण हुने गरेको छ । आर्थिक क्षतिको आँकडा नियाल्दा कुल राष्ट्रिय आयको झन्डै १४ प्रतिशत नोक्सानी बाढीकै कारणले हुने गरेको देखिन्छ । सन् १९७१ देखि २०११ सम्मका प्राकृतिक प्रकोपमा भएको मानवीय क्षतिको तथ्यांक विश्लेषण गर्दै २०१८ मा प्रकाशित एउटा अनुसन्धानात्मक अध्ययनले कुल मानवीय क्षतिको ३४५ प्रतिशत बाढीका कारण मात्र हुने गरेको तथ्य अगाडि ल्याएको थियो । यी तथ्यांकहरू हेर्दा पनि प्राकृतिक प्रकोपबाट नेपालमा हुने मानवीय क्षतिको ठूलो हिस्सा बाढीसँग जोडिएको देखिन्छ । एसियाली विकास बैंकको प्रतिवेदन अनुसार, नेपाल बाढीको सापेक्ष प्रभावको दृष्टिले विश्वको दसौं उच्च स्थानमा छ । यही वर्ष पनि मनसुन सुरु भएसँगै पूर्वी नेपालको पहाडी क्षेत्रमा आएको बाढीका कारण ३० जनाभन्दा बढी मानिसले ज्यान गुमाइसकेका छन् । विस्थापित मानिस तथा भौतिक र आर्थिक क्षतिको विवरण संकलन भए पनि सार्वजनिक भैसकेको छैन । विश्वको प्राकृतिक प्रकोपजन्य मानवीय क्षति, विस्थापन र भौतिक सम्पत्तिको तथ्यांक हेर्दा पनि बाढी र यसले पुर्याउने हानिनोक्सानीको हिस्सा सबैभन्दा बढी छ । स्टटिस्टाको वेबसाइटमा राखिएको सूचना अनुसार, बाढीका कारण सन् २०२० मा विश्वमा ६,१७९ मानिसले ज्यान गुमाए । १ करोड ६१ लाख मानिस बाढीकै कारण विस्थापित भए । एकदुई वर्षहरूलाई अपवाद मान्दा यी दुवै रेखीय तथ्याङ्क सन् १९७० पछि निरन्तर रूपमा उकालो लाग्दै आएका छन् । विश्वको बढ्दो तापक्रमले त यो रेखाको गति झन्झन् उकालो चढ्ने प्रक्षेपण जलवायु परिवर्तन सम्बन्धी अन्तरसरकारी प्यानलले विभिन्न समयमा प्रकाशित गर्दै आएका प्रतिवेदनहरू र अन्य अध्ययनअनुसन्धानले गरेका छन् । तसर्थ पनि बाढी र बाढीजन्य घटनाहरू वर्तमान मानव समाजका लागि ठूलो जोखिमका रूपमा देखा परेका छन् र विश्वको तापक्रम बढ्दै जाँदा यो झन् वृद्धि हुँदै जानेछ । हामी पनि यो जोखिमलाई नचाहँदानचाहँदै बेहोर्नुपर्ने अवस्थामा छौं र त्यसलाई बेहोर्दै पनि आएका छौं । हामी नवीन र कमजोर भौगोलिक धरातलीय संरचनामा बसेका छौं । यसलाई हेर्दा हामी बसेको भूगोल प्राकृतिक प्रकोपका दृष्टिले ज्यादै जोखिममा छ । यसले नेपालसहित समग्र हिमालय क्षेत्रको सामाजिकपर्यावरणीय परिस्थितिमा जोखिम बढाएको छ । यो जोखिमका मूलभूत तीन कारक देखिन्छन् (१) नियमित रूपमा हुने प्राकृतिक प्रकोपका घटनाहरू, (२) मानवसञ्चालित गतिविधिहरू, र (३) विश्वको बढ्दो तापक्रम । विश्वको बढ्दो तापक्रमले गर्दा पछिल्ला तीनचार दशकमा पानी पर्ने तरिकामा ठूलो परिवर्तन देखिएको छ । वर्षौंदेखि जमेर रहेका हिमचट्टानहरू द्रुतगतिमा पग्लने क्रममा छन् । हिमतालहरूको आयतन बढ्ने र ती फुट्दो क्रममा छन् । मनसुनी र आकस्मिक बाढीका घटनाहरू बढेका छन् । यसको ज्वलन्त उदाहरण नेपालमा पछिल्ला वर्षहरूमा आएका बाढीहरू हुन् २०६५ को सप्तकोशीको बाढी, २०६८ को वैशाखको सेतीको आकस्मिक बाढी, २०७३ को भोटेकोशीको बाढी, २०७८ का मर्स्याङ्दी र मेलम्चीका बाढी । यी घटनाहरूले पनि हामी विश्वको बढ्दो तापक्रम, प्राकृतिक तथा मानवसृजित गतिविधिका कारण उत्पन्न भएका बाढीपहिरोजस्ता घटनाहरूबाट उत्पन्न जोखिमबाट बाहिर रहन सकेको देखिँदैन । हामीले बाढीजन्य घटनालाई भेल वा पानीको बहावको मात्रासँग मात्र जोडेर हेर्ने गर्दै आएका छौं । के त्यसो भए बाढीको प्रकोप पानीको बहाव बढेका कारण मात्र भएको हो त ? के हाम्रा क्रियाकलाप वा गतिविधिहरू यसका लागि जवाफदेह छैनन् ? अहिलेको विश्व पुँजीवादी अर्थव्यवस्थासँग जोडिएको छैन ? राज्यका नीतिसँग जोडिँदैन ? बाढीको अर्थराजनीतिका बारेमा सोच्न आवश्यक छैन ? यी र यस्ता प्रश्नहरूका बारेमा सोचिँदैन भने बाढीजन्य घटनाप्रतिको हाम्रो बुझाइ र हेराइ आफैंमा त्रुटिपूर्ण र एकांगी हुन जान्छ ।फेरि एक पटक फर्कौं त असार ४ गते रातिको कोशी प्रदेशको हेवा खेलाको बाढी र त्यसले निम्त्याएको मानवीय क्षतितर्फ । बाढीमा पर्ने अधिकांशमा जलविद्युत्गृह निर्माणमा कार्यरत कर्मचारी र मजदुरहरू छन् । ती सबैजसो कामका सिलसिलामा त्यहाँ पुगेका थिए । उनीहरू पानीको बहावक्षेत्रमा बसेर जलविद्युत् गृह निर्माण गर्दै थिए जुन आफैंमा जोखिमयुक्त स्थान हो । त्यसैले त प्रसिद्ध समाजशास्त्री अलरिक बेक भन्छन् जब योजनाबद्ध र योजनाविहीन मानवीय गतिविधि र क्रियाकलापहरू गलत ठाउँमा हुन थाल्छन्, तिनले मानवीय जोखिम र खतराहरूको दर पनि बढाउँछन् । वास्तवमा बेक सही छन् । वर्षाको समयमा खोला किनारमा बसेर हामी आफैं जोखिमलाई निम्त्याइरहेका त छैनौं ? यसले हामीसामु बाढी र बाढीजन्य घटनालाई प्राकृतिक प्रकोपको भाष्यबाट मात्र हेर्ने कि मानवीय क्रियाकलापसँग पनि गाँसेर हेर्ने भन्ने प्रश्न तेर्स्याएको छ । यो प्रविधिको विकाससँगै जोडिएको जोखिम होइन त ? यो भौतिक विकासको चाहना, जलविद्युत् कम्पनीले देखेको नाफा, राज्यले देखेको कर संकलनको स्रोत र कामदारले देखेको जीविकोपार्जनको उपायसँग जोडिएको विषयवस्तु होइन ? त्यसैले यी र यस्ता घटनाहरूलाई पानीको बहावभन्दा बाहिर निस्केर गहन रूपमा केलाउन आवश्यक छ । बाढी वस्तुपरक घटना हो वा आत्मपरक ? यसलाई घटना का रूपमा बुझ्ने वा प्रक्रिया का रूपमा ? यो सधैं विद्वान्हरूबीच नटुंगिने बहसका रूपमा आएको देखिन्छ । तर मिडियामा आउने समाचार, सरकारी र गैरसरकारी निकायहरूले संकलन र तयार पार्ने प्रतिवेदनले यसलाई प्रक्रियामा भन्दा घटनाकेन्द्रित, आत्मपरकभन्दा वस्तुपरक रूपमा प्रस्तुत गरेको देखिन्छ । बाढीबाट कति जनाको मृत्यु भयो, कति जना बेपत्ता भए, कति विस्थापित भए र कति आर्थिकभौतिक क्षति भयो भन्ने विषयवस्तुमा समाचार र प्रतिवेदनहरू केन्द्रित छन् । यी तथ्यांकको आवश्यकता र महत्त्व छ तर मानवीय पक्षमा भएको क्षतिलाई बुझ्न यो मात्र पूर्ण छैन । मानवीय क्षतिसँगै जोडिएर आउने व्यक्तिका अन्य सामाजिक, आर्थिक, शैक्षिक, सांस्कृतिक, राजनीतिक तथा मनोवैज्ञानिक पक्षका बारेमा खोइ त खोजी ? त्यसका बारेमा खोइ त अभिलेख ? यी पक्षहरूको अभिलेखीकरण आवश्यक छैन ? के सरकार वा सम्बन्धित पक्षहरूको अन्तिम कार्य नै तथ्यांक अभिलेखीकरण गर्नु मात्र हो ? के घटनापछि सम्बन्धित व्यक्तिहरूको आश्रित परिवारमा परेका समस्याका बारेमा पनि सरकार र गैरसरकारी निकायहरूको जिम्मेवारी र जवाफदेही रहनुपर्दैन ? यी पक्षहरूका बारेमा सार्वजनिक बहस हुनुपर्छ । अहिले पनि हामीले एकपक्षीय रूपमा बाढीका घटनाहरूलाई तथ्यांक र क्षतिपूर्तिकेन्द्रित भएर संश्लेषण गरिरहेका छौं । यसमा आधुनिक ज्ञान दोषी छ, जसमा मात्रात्मक तथ्यांक र कम्युटर प्रविधिले निकालेको तथ्यांकको दबदबा छ । ज्ञानदेखि नीतिसम्मका बहसहरूमा युरोअमेरिकी ज्ञानको हालीमुहाली छ । यसले अन्य ज्ञानलाई बेकामे बनाएको छ । हामी त्यसको दासत्वलाई स्वीकार गर्न बाध्य छौं । उसले भन्छ सूचना भनेको तथ्यांक हो, यो तथ्यमा आधारित हुनुपर्छ, वस्तुपरक हुनुपर्छ । हामीले पनि हो नै भन्दै आएका छौं । त्यसैले बाढीपहिरोबाट भएको मानवीय र भौतिक क्षतिलाई पनि जोडदार रूपमा अंकगणितीय रूपमा मापन गर्दै आएका छौं । समाचारका शीर्षकहरू र सरकारीगैरसरकारी प्रतिवेदनहरूका लागि पनि तीनै अंकगणितीय आँकडाहरू महत्त्वपूर्ण भएका छन् । बाढीका आत्मपरक विश्लेषण र बुझाइहरू गौण भएका छन् । बाढीपछिका दीर्घकालीन असरहरू अभिलेखीकरण भएका छैनन् । यसरी अंकगणितीय आँकडाले बाढीपीडितहरूका वास्तविक समस्यालाई न चित्रण गर्न सक्छ न त अन्य बहुआयामिक पक्षलाई बुझ्न । अन्त्यमा, बाढीपहिरो प्राकृतिकभन्दा ज्यादा सामाजिक र अर्थराजनीतिक घटना हो । यसलाई प्राकृतिक प्रकोपका रूपमा मात्र नहेरी मानवीय क्रियाकलाप र गतिविधिसँग जोडेर हेर्नुपर्छ । यो आधुनिक प्रविधिको विकाससँगै बढ्न थालेकाले मानवसृजित घटना हो । पुँजीवादी अर्थव्यवस्थासँग मायाप्रीति गाँसिएको घटना हो । राज्यका नीतिहरूसँग गाँसिएको घटना हो । त्यसैले यसलाई आँकडाभन्दा माथि उठेर वातावरण, समाज र प्रविधिबीचको अन्तरसम्बन्धका आधारमा बुझ्न आवश्यक छ । यसलाई प्राकृतिक र मानवसृजित क्रियाकलाप जोडिएको नदीको दोभानका रूपमा हेर्नुपर्छ । यसलाई विश्वको पुँजीवादी परिवेशसँग जोडेर हेर्नुपर्छ । यसका लागि विहंगम दृष्टिकोण र गहन अध्ययनको आवश्यकता छ ।"
उत्तर कोरियाद्वारा लामो दूरीको क्षेप्यास्त्र परीक्षण,सोल (राससएएफपी) उत्तर कोरियाले लामो दूरीको ब्यालेस्टिक क्षेप्यास्त्र परीक्षण गरेको छ । यो परीक्षण प्योङयाङले आफ्नो हवाई क्षेत्रको उल्लंघन गर्ने अमेरिकी जासुसी विमानहरूलाई खसाल्ने धम्की दिएको केही दिनमै भएको हो । दुई कोरियाबीचको सम्बन्ध अहिलेसम्मकै सबैभन्दा तल्लो बिन्दुमा छ । दुई पक्षीय कूटनीति अवरुद्ध भएको छ । उत्तर कोरियाली नेता किम जोङ उनले सामरिक एवं आणविकलगायत हतियार विकासका लागि आह्वान गरेका छन् । नेता किमको आह्वानको जवाफमा सोल र वासिङ्टनले सुरक्षा सहयोगलाई बढाएका छन् । यदि प्योङयाङले अमेरिका र उसका सहयोगीहरूविरुद्ध आणविक हतियार प्रयोग गरेमा उत्तर कोरियालाई आणविक हतियारले नै जवाफ दिएर वर्तमान सरकारको अन्त्य गराउने अमेरिकाले जनाउँदै आएको छ । परीक्षणलाई गम्भीर उत्तेजना भन्दै संयुक्त सेना प्रमुखले त्यसबाट कोरियाली प्रायद्वीपको शान्ति र सुरक्षामा हानि हुने भएकाले त्यसलाई अविलम्ब रोक्न प्योङयाङलाई आह्वान गरेको छ ।
प्यालेस्टाइनले जेनिन शिविर पुनर्निर्माण गर्ने,"जेनिन (राससएएफपी) प्यालेस्टिनी राष्ट्रपति महमुद अब्बासले जेनिन शरणार्थी शिविरको पुनर्निर्माण गर्ने बताएका छन् । गत साता इजरायली सेनाले जेनिनमा गरेको दुई दिने कारबाहीमा १२ जना प्यालेस्टिनी र एक इजरायली सैनिकको मृत्यु भएको थियो । राष्ट्रपति अब्बासले बुधबार जेनिन भ्रमणको क्रममा भने, हामी एक अधिकार, एक राज्य, एक कानून हौं भन्न यहाँ आएका छौं । हाम्रा जनताको एकता र सुरक्षामा खलल पुर्याउने जोकोहीलाई पनि चेतावनी दिन चाहन्छौं । अब्बासले उत्तरी वेस्ट बैंक सहरमा रहेको शिविरको एक दशकपछि पहिलो पटक भ्रमण गर्दा शिविरलाई संघर्षको प्रतीक को रूपमा वर्णन गरे । इजरायलले शिविर आतंकवादको केन्द्र रहेको लगाउँदै आएको छ । हालै इजरायलले शिविरमा गरेको आक्रमणमा सयौं सैनिकका साथै ड्रोन आक्रमण र सेनाका बुलडोजरले सडकहरू भत्काएका थिए र सयौं घरहरूमा क्षति पुर्याएका थिए ।"
युक्रेनले पाएन नेटोको सदस्यता,"लिथुआनिया (एजेन्सी) उत्तर एट्लान्टिक सन्धि संगठन (नेटो) को दुई दिन चलेको सम्मेलनमा प्रमुख राष्ट्रहरूले युक्रेनलाई थप हतियार सहयोगको प्रतिबद्धता जनाएका छन् । लिथुआनियाको विलनियसमा मंगलबार र बुधबार भएको सम्मेलनमा युक्रेनको सदस्यता मुख्य विषय बनेको थियो । तर, स्विडेन नयाँ सदस्य बन्ने निश्चित भए पनि युक्रेनलाई सदस्यता दिनेबारेमा भने सम्मेलनले कुनै निर्णय गरेन ।युक्रेनका राष्ट्रपति भोलोदिमिर जेलेन्स्कीले सदस्यता प्राप्तिमा ढिलाइ र कुनै अवधि पनि नतोकिएपछि सम्मेलनअघि नै असन्तुष्टि जनाएका थिए । उनले ट्वीट गर्दै यदि युक्रेनलाई नेटोको सदस्यता दिनेबारे कुनै अवधि नतोकिने हो भने यो सम्मेलन निरर्थक रहेको बताएका थिए । सम्मेलनमा नेटोका प्रमुख जेन्स स्टोल्टेनवर्गले युक्रेनलाई सदस्यता दिनेबारे कुनै निर्णय नभएको बताएका छन् । तर, उनले युक्रेन नेटोमा सहभागी हुन नजिक पुगेको धारणा राखेका थिए ।नेटोले सन् २००८ मा युक्रेन भविष्यमा संगठनमा आबद्ध हुन सक्ने जनाएको थियो । तर, हालै मात्र फास्ट ट्र्याक बाट सदस्यता दिनेबारेमा पनि कुनै निर्णय हुन सकेन । नेटोको प्रावधानअनुसार यदि यसमा आबद्ध कुनै पनि देशमाथि अन्य देशबाट आक्रमण भएमा आक्रमणकारी देशविरुद्ध नेटोले युद्धको घोषणा गर्नुपर्नेछ । यदि अहिले युक्रेनलाई सदस्य दिने हो भने नेटोले रुसविरुद्ध युद्धको घोषणा गर्नुपर्नेछ । यद्यपि, युक्रेनले युद्धको समयमा नेटोमा सहभागी हुन नसकिने प्रावधानलाई स्वीकार गरेको छ । तर उसले जतिसक्दो छिटो नेटोको सदस्यता पाउन जोडबल गरिरहेको छ ।युक्रेनले सदस्यता पाउन पहिले आर्थिक, राजनीतिक र सैन्य योग्यताहरू पूरा गर्नुपर्ने नेटोको भनाइ छ । यस्तै, हाल नेटोले युक्रेनलाई सहयोग गरिरहेको र सदस्यता दिएपछि रुसविरुद्धको युद्धले अझै ठूलो रुप लिने भएकाले पनि ढिलाइ भइरहेको हो । अमेरिकी राष्ट्रपति जो बाइडेनले पनि युक्रेन नेटो सदस्य बन्न अझै तयार नभएको बताएका थिए । सम्मेलनअघि उनले एक अन्तर्वार्तामा युद्धको क्रममा युक्रेनलाई सदस्यता दिन नसकिने र उसले अन्य योग्यता पूरा गर्नुपर्ने उल्लेख गरेका थिए । सम्मेलनको अन्त्यमा राष्ट्रपति बाइडेनले युक्रेनी राष्ट्रपति जेलेन्स्कीलाई भेट्दै जी७ राष्ट्रमार्फत युक्रेनलाई सहयोग जारी रहने प्रतिबद्धता जनाएका छन् । युक्रेनको स्थल, हवाई र सामुद्रिक गरी तीनै तहको रक्षा क्षेत्रलाई अत्याधुनिक सैन्य उपकरण सहयोग गरिने उनले बताएका हुन् । हाम्रा सबै सहकर्मीहरूको सहमति छ कि युक्रेनको भविष्य नेटोमा नै छ, बाइडेनले भने, हाम्रो सहयोग निरन्तर र भविष्यसम्म रहने स्पष्ट पार्छौं ।युक्रेन नेटोको सदस्य नबने पनि जी७ बाट सहयोग पाउने भएको छ । सुरक्षा प्रबन्धमा रक्षा उपकरण, प्रशिक्षण र प्रविधि हस्तान्तरण हुनेछ । बेलायतका प्रधानमन्त्री ऋषि सुनकले युक्रेनलाई गरिने सहयोगबाट रुसलाई बलियो सन्देश जाने बताए । यस्तै, युक्रेनलाई अमेरिकाबाट प्राप्त एफ१६ जेट विमान उडानका लागि आगामी अगस्टदेखि पाइलहरूलाई रोमानियामा प्रशिक्षण दिइने पनि सहमति भएको छ । सन् १९४९ मा स्थापना भएको नेटोमा सुरुवाती समयमा अमेरिका, बेलायत, क्यानडा, फ्रान्सलगायत १२ देश सहभागी थिए । पछिल्लो सयम युरोप र उत्तर अमेरिकाका गरेर ३१ सदस्य रहेको नेटोमा अब स्विडेन पनि थपिएको छ । नेटोमा आबद्ध देशहरूमा कतैबाट आक्रमण भएमा सबैले प्रतिरक्षा गर्ने सहमति छ । यद्यपि, नेटोको मुखय उद्देश्य भने युरोपमा तत्कालीन सोभियत संघको विस्तार रोक्नु थियो । सन् १९९१ मा सोभियत संघ विघटन भएपछि पूर्वी युरोपका अल्बानिया, बुल्गेरिया, हंगेरी, पोल्यान्ड, रोमानिया, लिथुआनिया लगायत देश सहभागी भएका थिए । युक्रेन पनि नेटोमा सहभागी हुने भएपछि रुसले आफ्नो सुरक्षाको कारण देखाउँदै युद्ध थालेको हो ।"
सहकारी सुधार्न २७ बुँदे सुझाव,सञ्चालकहरूलाई ऋणको सीमाबचत तथा ऋण सहकारी दर्ता तथा कार्यक्षेत्र विस्तार अनुमति रोककर्जा सूचना केन्द्रऋण असुली न्यायाधिकरणसहकारी बचत तथा कर्जा सुरक्षण कोष स्थापनाघर जग्गालगायत नकमाउने सम्पत्ति खरिद गर्न निरुत्साहित
नयाँ नाका नखुल्दा महँगीको मार,"(मुगु)चीन सीमास्थित नाक्चेनाङ्ला व्यापारिक नाका नखुल्दा जिल्लाका बासिन्दा अचाक्ली महँगीको मार खेप्न बाध्य छन् । चार वर्षअघि चीन सरकारले कोरोना महामारीको कारण देखाउँदै नाका बन्द गरेको थियो । यो वर्ष पनि उत्तरी व्यापारिक नाका नखुल्ने संकेत देखिएपछि सबैभन्दा बढी मार मुगुमकार्मारोङ गाउँपालिकाका बासिन्दालाई परेको छ । उनीहरू पाँच दिनसम्म हिँडेर सदरमुकाम गमगढी आई खाद्यान्न र दैनिक उपभोग्य सामानको जोहो गर्न बाध्य छन् ।सदरमुकामबाट किनेको सामान प्रतिकिलो ५० रुपैयाँसम्ममा खच्चडमा ढुवानी गर्नुपर्दा मुगमकार्मारोङमा महँगीको मार अचाक्ली छ । जब कि उनीहरूलाई चिनियाँ सीमा पुग्न एक दिनमात्र हिँड्नुपर्छ । यो वर्ष पनि नाका नखुल्ने संकेत देखिएको मुगुमकार्मारोङ गाउँपालिका अध्यक्ष छिरिङक्याप्ने लामाले बताए ।कोरोना महामारीअघि नाका खोल्नुभन्दा एक महिनाअगाडि हामी जनप्रतिनिधिलाई तिब्बतबाट बैठकका लागि खबर आउँथ्यो, उनले भने, तर, यो वर्ष अहिलेसम्म खबर आएन, नाका नखुल्ने भएर त होला । मुगु र तिब्बतको सीमास्थित हायाजिमारका साउनमा १५ दिने तिब्बती अस्थायी हाटबजार पनि लाग्दै आएको थियो । त्यही हाटबजारबाट किनेको खाद्यान्न र दैनिक उपभोग्य सामग्रीले स्थानीयले वर्षभरिको जोहो गर्ने गरेका थिए । चिनियाँ खाद्यान्न सस्तो हुने भएकाले हाटबजार लाग्दासम्म स्थानीयलाई ठूलो राहत भएको उनको भनाइ छ ।चार वर्षसम्म उत्तरी नाका नखुल्दा कार्मारोङवासीलाई नुन, चामल, तेल, मैदा, चिनी, घिउलगायत खाद्यान्न किन्न सास्ती भएको छ । वर्षमा एक बाली उवा मात्र उत्पादन हुने र त्यसले ३ महिना पनि खान नपुग्ने भएपछि गाउँपालिकाको १७ वटा बस्तीका बासिन्दा लामो समयदेखि तिब्बती खाद्यान्नमा निर्भर छन् । सदरमुकाममा पाइने खाद्यान्नभन्दा चिनियाँ खाद्यान्न ३ गुणा कम सस्तो थियो, स्थानीय कर्माछिरिङ लामाले भने, दूरी पनि नजिक भएकाले ढुवानी भाडा पनि सस्तो थियो ।तिब्बती नाका नखुल्दा जीवन निर्वाह गर्नै कठिनाइ भएको माग्रीगाउँका सोनामछिरिङ लामाले जनाए । नाका बन्द हुँदा जडीबुटी बेच्न मुस्किल भएको छ, उनले भने, पाखोबारीमा फलेको स्याउ, चुलीलगायत फलफूल पनि कुहिएर खेर जान थाले । चार वर्षअघिसम्म स्थानीयले यार्चा, कटुकी, भोल्ते, वन लसुन, रातो च्याउ, गुच्ची च्याउलगायत जडीबुटी तिब्बती हाटबजारमा बिक्री गर्थे भने फर्कंदा वर्षभरि पुग्ने खाद्यान्न र उपभोग्य सामग्री खरिद गर्थे । चीनमा जडीबुटीको भाउ राम्रो छ । तर नाका बन्द भएपछि महँगो ढुवानी भाडा तिरेर नेपालगन्ज हुँदै भारततर्फ जडीबुटी पठाउनुपर्ने बाध्यता भएको उनको गुनासो छ ।कार्मारोङको जडीबुटी लामो दूरी प्रयोग गरी भारत निकासी गर्दा विभिन्न ठाउँमा अनावश्यक कर तिर्नुपर्ने भएकाले घाटा सहनुपरेको स्थानीय व्यापारी मेलबहादुर शाहीले बताए । उनका अनुसार मुगुबाट नेपालगन्ज पुर्याउँदासम्म प्रतिकिलो ५० रुपैयाँ राजस्व र ढुवानी भाडा खर्च हुन्छ ।ढुवानी भाडा महँगो हुँदा सदरमुकाम गमगढीमा ९ रुपैयाँ प्रतिकिलो पाइने नुन, डोल्फु, चितै, कार्ती, किम्रीलगायत गाउँमा ७५ रुपैयाँमा पाइने गरेको किम्रीगाउँकी छेजुङ तामाङले बताइन् । खच्चडबाट ढुवानी गर्दा ३४ दिनमा सदरमुकामबाट सामान आइपुग्छ, यहाँसम्म ढुवानी गरेको भाडामात्रै प्रतिकिलो ५० रुपैयाँ छ, उनले भनिन्, नाका नखुल्दा कर्जा काडेर भए पनि खाद्यान्नको जोहो गर्नुपरेको छ । गाउँमा २५ किलोको मोटो चामल बोराको ३ हजार ५ सय रुपैयाँ छ । जब कि सदरमुकाममा त्यो चामल बढीमा एक हजार रुपैयाँमा पाइने उनले जनाइन् । मुगु, चितै र डोल्फुमा सदरमुकाममा १ हजार रुपैयाँमा पाइने एक बोरा सिमेन्टको ६ हजार मूल्य पर्ने उनले जानकारी दिइन् । मुगुको उत्तरी नाका खुलाउन सरकारले तत्काल पहल गर्नुपर्ने प्रतिनिधिसभा सदस्य ऐनबहादुर शाहीको भनाइ छ ।"
सरकारी वेबसाइट नै छैनन् सुरक्षित,"(काठमाडौं) उपराष्ट्रपति रामसहाय प्रसाद यादवको कार्यालयको आधिकारिक वेबसाइट खोल्दा यूआरएल बारमा नट सेक्योर लेखेको देखिन्छ । यसको अर्थ सुरक्षाका लागि सो वेबसाइटमा सामान्य आधारभूत प्रबन्धसमेत अपनाइएको छैन । कुनै पनि बेला वेबसाइटमा ह्याकरले अनधिकृत पहुँच राख्ने जोखिम छ । नट सेक्योर वेबसाइटमध्ये अर्को छ, नेपाल सरकारका सम्पूर्ण आधिकारिक सूचनाको दस्तावेज संग्रह रहेको नेपाल राजपत्रको वेबसाइट । यसमा विधायिकाबाट पारित ऐन, सरकारले जारी गरेका अध्यादेश, नियम, सरकारी निर्णय र महत्त्वपूर्ण सार्वजनिक सूचना संगृहीत छन् । सञ्चार तथा सूचना प्रविधि मन्त्रालयअन्तर्गत मुद्रण विभागले राजपत्र प्रकाशन गर्छ । विभागका प्रवक्ता बुद्धिबहादुर बनमालाले भने, त्यससम्बन्धी काम हाम्रा कम्प्युटर अपरेटरले गर्नुहुन्छ, मलाई त्यति जानकारी भएन ।सेक्योर वा सुरक्षित वेबसाइटहरूको यूआरएल ठेगानामा ताल्चा जस्तो सानो संकेत (सेक्युरिटी लक) देखिन्छ । उपराष्ट्रपतिको कार्यालयसहित राजपत्र, मधेशी आयोग, नेपाल आयल निगम लिमिटेड, नापी विभागलगायत कैयौं सरकारी कार्यालयका वेबसाइटमा सेक्युरिटी लक छैनन् । ती वेबसाइटमा सेक्योर सकेट्स लेयर (एसएसएल) सर्टिफिकेट प्रयोग नगरिएकाले भल्नरेबल (असुरक्षित) बनेका हुन् । इन्टरनेट सुरक्षाका लागि वेब सर्भरहरूले एसएसएल प्रमाणपत्र राख्छन् । यो राखेपछि ताल्चा जस्तो संकेत देखापर्छ भने एसएसएल प्रयोग नभएका वेबसाइटमा नट सेक्योर देखिने मात्र होइन, कतिपय अवस्थामा त्यस्ता बेवसाइट खुल्दैनन्, ह्याकिङ र अन्य किसिमका साइबर आक्रमणको पनि सहजै निसानामा पर्न सक्छन् । कम्प्युटर र सर्भरबीच डाटा आदानप्रदान हुँदा एसएसएलले डाटा इन्क्रिप्सन वा डाटालाई गोप्य कोडमा बदल्ने काम गर्छ । गुगल जस्ता कतिपय वेब ब्राउजरले एसएसएललाई अनिवार्य गरेका छन् । सन् २०१८ देखि नै गुगलले एचटीटीपी वेबसाइटहरूलाई असुरक्षित र एचटीटीपीएस वेसबाइटलाई सुरक्षित भनेर चिह्न लगाउन थालेको थियो । आफ्ना डिभाइसमा सेक्युरिटी सेटिङ कडा गरिएको छ भने एचटीटीपी वेबसाइट खोल्न गाह्रो पर्छ । एचटीटीपीबाट एचटीटीपीएस बन्न एसएसएल वा टीएलएस प्रमाणपत्र राख्नुपर्छ । यस्ता डिजिटल प्रमाणपत्र विदेशी कम्पनीहरूले बेच्छन्, केही त इन्टरनेटमा निःशुल्क उपलब्ध छन् । खरिद गरिएका प्रमाणपत्र वार्षिक न्यूनतम १५ देखि २० डलर (२३ हजार रुपैयाँ) तिरेर नवीकरण गर्न सकिन्छ । एड्भान्स खालका एसएसएलको मूल्य लाखौं पर्छ । धेरैजसो वेबसाइट होस्टिङ गर्ने सेवा प्रदायकहरू आफैंले एसएसल सर्टिफिकेट उपलब्ध गराउँछन् । नेपाल सरकारका करिब १५ सय वेबसाइट होस्टिङ गरिरहेको राष्ट्रिय सूचना प्रविधि केन्द्र (एनआईटीसी) ले ती सबै वेबसाइटमा एसएसएल सर्टिफिकेट समावेश भएको जनाएको छ । वेबसाइट होस्ट गर्न सी प्यानल सफ्टवेयर खरिद र नवीकरण गर्दा हामीलाई एसएसएल सर्टिफिकेट साथमै प्राप्त हुने भएकाले यहाँबाट होस्टिङ भएका सबै वेबसाइटमा एसएसएल राखिएको छ, केन्द्रका प्रवक्ता सफल श्रेष्ठ भन्छन्, यो सेयर्ड होस्टिङका लागि हो । कतिपयले भर्चुअल होस्टिङ सेवा लिनुभएको छ । भर्चुअल मेसिन लिनेले आफैंले एसएसएल सर्टिफिकेट राख्नुपर्छ । ०७९ फागुनसम्म सरकारी क्लाउडमा रहेका ३१९ सरकारी निकायमा सूचना प्रविधि प्रणाली उपयोगका लागि ७१९ भर्चुअल मेसिन सञ्चालनमा छन् । साइबर सुरक्षा क्षेत्रमा काम गरिरहेकी मोनाल टेक्नोलोजीकी संस्थापक मोना न्याछों कतिपयले एसएसएल राख्ने जस्तो सामान्य विधिसमेत अपनाउने नगरेको बताउँछिन् । राष्ट्रिय परिचयपत्र तथा पञ्जीकरण विभाग, राहदानी विभाग, यातायात व्यवस्था विभाग, लोकसेवा आयोग जस्ता महत्त्वपूर्ण डाटा राखिने कार्यालयका वेबसाइटको सकेसम्म साप्ताहिक वा मासिक रूपमा सुरक्षा जाँच गरिनुपर्ने उनले जनाइन् । ०७९८० मा ७० वटा सूचना प्रणालीको सेक्युरिटी अडिट भएको र त्यसमध्ये उच्च, मध्यम र कम जोखिम भएका क्रमशः १०९, ९८, १४४ वटा जोखिम पहिचान भएको विभागले जनाएको छ । अडिट गराउन चाहने निकायको संख्या बढेको बढ्यै छ, विभागका महानिर्देशक प्रेमशरण श्रेष्ठ भन्छन्, हामीले पनि अडिट गर्नेबारे सर्कुलर जारी गर्ने गरेका छौं । ह्याक भएका सरकारका वेबसाइटबारे गुगलमा साधारण खोजी गर्यो भने पनि लामो सूची देखिनेवेब व्यवस्थापनविज्ञ अनिश भट्टराई बताउँछन् । सेक्युरिटी लकबारे उपराष्ट्रपतिको कार्यालयका प्रवक्ता बिजुकुमार श्रेष्ठसँग कुरा गर्दा उनले प्राविधिक विषयमा आफूलाई त्यति जानकारी नभएको बताए । हाम्रो वेबसाइट खुलिरहेकै छ, उनले भने, त्यस्तो कुनै समस्या देखिएको छैन । सेक्युरिटी लकबारे जानकारी थिएन । अब सुधार गर्नेछौं ।"
अर्थ संक्षेप,"नबिलको निक्षेप ३ खर्ब ७८ अर्बकाठमाडौं (कास) नबिल बैंकले ३९औं वर्ष पूरा गरेको छ । सन् १९८४ जुलाई १२ मा स्थापना भएको बैंकले हालसम्म ३ खर्ब ७८ अर्ब रुपैयाँ निक्षेप संकलन गरी ३ खर्ब ४० अर्ब रुपैयाँ कर्जा प्रवाह गरेको जनाएको छ । ३९औं वार्षिकोत्सवको अवसरमा बुधबार बैंकका प्रमुख कार्यकारी अधिकृत ज्ञानेन्द्रप्रसाद ढुंगानाले कर्मचारीहरूको योगदान र मिहिनेत तथा ग्राहकको विश्वासले नबिल बैंक अब्बल हुन सकेको बताए । दिगो र डिजिटलाइज्ड बैंकिङलाई अझ सबल बनाउँदै ग्राहकलाई सुविधा दिन बैंक तत्पर रहने ढुंगानाको भनाइ छ । सन् १९९४ मा एटीएम सेवाको सुरुवात गरेको नबिलले सन् २०१२ मा पहिलो पटक मोबाइल बैंकिङ थालेको हो । हालसम्म बैंकका देशभर २६४ शाखा तथा २९८ एटीएम सञ्चालनमा छन् । नाडा अटो सो स्टल बुकिङ खुल्यो काठमाडौं (कास) सवारीसाधन तथा पार्टपुर्जाको कुम्भमेला नाडा अटो सो भदौ २६ गतेदेखि काठमाडौंको भृकुटीमण्डपमा आयोजना हुने भएको छ । हरेक दसैंअघि आयोजना हुँदै आएको प्रदर्शनी कोभिडका कारण सन् २०२० र २०२१ मा रोकिएको थियो । सन् २०२२ पनि सरकारले सवारीसाधनको आयातमाथि प्रतिबन्ध लगाएपछि विद्युतीय सवारीसाधनको मात्रै प्रदर्शनी गरिएको थियो । यस पटकको नाडा अटो सोमा विद्युतीयसहित पेट्रोलियम चारपांग्रे, तीनपांग्रे तथा दुईपांग्रे सवारीसाधन, ढुवानीका साधन, स्पेयर पार्टस्, टायरट्युब, ब्याट्री, एसेसरिज, अटो कम्पोनेन्टस् एवं ग्यारेज उपकरणसमेत राखिनेछन्, नाडाद्वारा जारी विज्ञप्तिमा भनिएको छ । प्रदर्शनीमा एक लाखभन्दा बढी दर्शकको अवलोकन र २० अर्बभन्दा बढी कारोबार हुने अनुमान छ । ग्लोबल आईएमई बैंकको नयाँ शाखाकाठमाडौं (कास) ग्लोबल आईएमई बैंकले स्वयम्भू र ललितपुरको बालकुमारीमा नयाँ शाखा सञ्चालनमा ल्याएको छ । नयाँ शाखाबाट बुधबारदेखि बैंकिङ सेवा सुरु हुनेछ । ७७ जिल्लामै बैंकको शाखा पुगेको छ । देशभर ३५९ शाखा कार्यालय, ३६२ एटीएम, ३२२ शाखारहित बैंकिङ सेवा, ६४ एक्सटेन्सन तथा राजस्व संकलन काउन्टर छन् । एसबीआईका ग्राहकलाई बेभरेजमा छुट काठमाडौं (कास) नेपाल एसबीआई बैंकका ग्राहकले विराटनगरस्थित जीआर फुड एन्ड बेभरेजको सेवामा विशेष छुट पाउने भएका छन् । बैंकका कोशी प्रदेश प्रमुख रविन घिमिरे र जीआरका महाप्रबन्धक श्यामप्रसाद शाहबीच सम्झौता भएको हो । बैंकका सम्पूर्ण भिसा डेबिट कार्ड तथा मोबाइल बैंकिङ सेवा प्रयोगकर्ताले सम्राट क्याफे एन्ड पबमा कार्ड तथा मोबाइल बैंकिङ प्रयोगबापत भुक्तानीमा विशेष छुट पाउनेछन् ।"
आर्मी र हेल्प नेपालको जित,"काठमाडौं (कास) त्रिभुवन आर्मी क्लब र टिपटप हेल्प नेपाल क्लबले बुधबार सातौं प्रधानमन्त्री कप एनभीए महिलापुरुष राष्ट्रिय भलिबल क्लब लिगमा लगातार चौथो जित पाएका छन् । लिगमा दुवै टोलीको समान ११ अंक भए पनि प्राप्त सेट नतिजाका आधारमा आर्मीको अग्रता रहेको छ । हेल्प नेपालले नेपाल पुलिस क्लबलाई ३२ को प्रतिस्पर्धात्मक सेटमा पराजित गर्दै अगाडि बढेको हो । हेल्प नेपालले पहिलो सेट २५२० ले आफ्नो पक्षमा पायो । दोस्रो सेट पुलिसले २५२० ले आफ्नो जितेपछि खेल ११ सेटको बरावरीमा पुग्यो । हेल्प नेपालले तेस्रो सेटमा कडा चुनौती सामना गर्दै ३०२८ ले जितेर खेलमा २१ को अग्रता बनायो । तर, चौथो सेटमा पुलिसले बाजी मार्यो । सेट पुलिसले २५१८ ले आफ्नो पक्षमा ल्याएपछि खेल २२ को स्थितिमा पुग्यो । अन्तिम तथा निर्णायक सेट रोचक बन्यो । हेल्प नेपालले २४२२ को स्कोरमा कब्जा गरेर खेल जित्यो । अर्को खेलमा आर्मीले पनि विभागीय टोली एपीएफ क्लबसँग ३२ को संघर्षपूर्ण जित निकालेको थियो । एपीएफले पहिलो सेटमा २५१८ ले अग्रता बनायो । २५१६ दोस्रो सेट जितेको आर्मीले तेस्रो सेटमा लय कायम राख्न सकेन र एपीएफलाई २४२६ ले सुम्पियो । प्रतिस्पर्धात्मक चौथो सेटमा आर्मीले २८२६ को स्कोर बनाएपछि खेल २२ को बराबरीमा पुग्यो । अन्तिम तथा निर्णायक सेट १७१५ ले टुंग्याउँदै आर्मीले खेल जितेको हो । पुरुषतर्फकै अर्को खेलमा शैलुङ बाघढुंगा स्पोर्टस् क्लबले दावाँली मिलन क्लबलाई ३२ को सेटमा पराजित गर्यो । सैलुङले २५१९, १४२५, २२२५, २५२१, १५१३ को स्कोरमा नतिजा निकाल्यो । लिगमा शैलुङको पहिलो जित हो ।"
ओमेगा च्याम्पियनसिप फाइट असार ३० मा,"काठमाडौं (कास) मिक्स्ड मार्सल आर्टस गेमको रूपमा ओमेगा च्याम्पियनसिप यही असार ३० गते राजधानीमा हुने भएको छ । शंखमूलस्थित अनमोल बैंक्वेट हलमा हुने च्याम्पियनसिपमा भारतीय र नेपाली खेलाडीले प्रतिस्पर्धा गर्नेछन् । मिक्स्ड मार्सल आर्टस (एमएमए) एक फुल कन्ट्याक्ट प्रतिस्पर्धा हो । यसमा बक्सिङ, किक बक्सिङ, जुडो, मुवाँथाईलगायत विभिन्न खेलको प्रविधिको मिश्रण हुन्छ । पहिलोपल्ट हुने लागेको ओमेगा च्याम्पियनसिपमा तीन प्रोफेसनल बाउट र ६ एमेच्योर बाउट हुनेछ । प्रोतर्फ लाइटवेटमा नेपालका कोशिश खड्काले भारतका विक्की ग्वाडेसँग, वेन्टमवेटमा भारतका हंशराज र प्रखर तथा फेदरवेटमा लव सिंह र अंकित पाञ्चलले प्रतिस्पर्धा गर्नेछन् । प्रदर्शनीको रुपमा रहने महिला वाउटमा रजिना विष्टको भिडन्त संगीता धामीविरुद्ध हुनेछ ।आयोजक ओमेगा च्याम्पियनसिपका अध्यक्ष मेम्बरसिंह चेम्जोङले नेपालमा मिक्स्ड मार्सल आर्टसको प्रवर्द्धन गर्दै अन्तर्राष्ट्रिय स्तरमा प्रतिस्पर्धा गर्ने फाइटर उत्पादन गर्न च्याम्पियनसिप सुरु गरिएको बताए । एमेच्योर र प्रो फाइट दुवैका खेलाडीले नगद पुरस्कार पाउनेछन् । प्रो फाइट तीन राउन्ड र हरेक राउन्ड ५ मिनेटको हुनेछ । एमेच्योर फाइट तीन राउन्ड र हरेक राउन्ड ३ मिनेटको हुने जनाइएको छ । मिक्स्ड मार्सल आर्टस एसोसिएसन अफ नेपालको समन्वयमा हुने च्याम्पियनसिपमा खेलाडीका लागि सबै प्रोटोकल र सुरक्षा उपायहरू अवलम्बन गरिने अध्यक्ष चेम्जोङले बताए ।"
सूर्यांशुलाई गृहजिल्लाको सम्मान,"काठमाडौं (कास) एसीसी यू१६ इस्ट जोन कप क्रिकेटको उपाधि जितेको नेपाली टोलीका सदस्य सूर्यांशु कोइरालालाई गृहजिल्ला चितवनले सम्मान गरेको छ । चितवन जिल्ला क्रिकेट संघले बुधबार राजधानीमा आयोजित कार्यक्रममा २५ हजारसहित सम्मान गर्यो ।मलेसियामा गत साता सम्पन्न प्रतियोगितामा सूर्यांशुले नेपाल यू१६ बाट सबै चार खेल खेलेका थिए । ओपनिङ ब्याटरको भूमिकामा उनले सेमिफाइनलमा इन्डोनेसियाविरुद्ध नेपालबाट सर्वाधिक ४३ रन बनाएका थिए । फाइनलमा मलेसियाविरुद्ध १८ रन बनाएका उनले समूह चरणमा थाइल्यान्डविरुद्ध ४० र मलेसियाविरुद्ध २९ रन बटुलेका थिए । नेपाल क्रिकेट संघका कोषाध्यक्ष रोशन सिंह, सदस्य प्रशान्तविक्रम मल्ल, चितवन जिल्ला क्रिकेट संघका उपाध्यक्ष उमेश पिया, सदस्य उत्सव श्रेष्ठ र राजु गुप्ताले सूर्यांशुलाई सम्मान गरे । सूर्यांशुको व्यस्तताले काठमाडौंमै कार्यक्रम गर्नुपरेको उपाध्यक्ष पियाले बताए । उनले प्रतिभावान खेलाडीलाई प्रोत्साहन गर्नु जिल्लाको दायित्व भएको बताए ।"
रेबकिनामाथि जाबेरको बदला,"लन्डन (एएफपी) ओन्स जाबेरले एक सेटले पछाडि रहेको स्थिति उल्टाएर डिफेन्डिङ च्याम्पियन एलिना रेबकिनालाई पराजित गर्दै बुधबार विम्बल्डन टेनिसको अन्तिम चारमा प्रवेश गरेकी छन् । यससँगै जाबेरले रेबकिनामाथि गत वर्षको विम्बल्डन फाइनलमा बेहोरेको हारको बदला पूरा गरेकी छन् । सन् २०२२ को उपाधि भिडन्तको पुनर्खेलमा छैटौं वरीयताप्राप्त ट्युनेसियाली खेलाडी जाबेरले तेस्रो वरीयताकी प्रतिद्वन्द्वी काजकिस्तानकी रेबकिनालाई ६७ (५७), ६४, ६१ ले हराइन् । अब २८ वर्षीया जाबेरले सेमिफाइनलमा दोस्रो वरीयताकी आर्यना सबालेन्काको सामना गर्नेछिन् । यो प्रदर्शनबाट म निकै खुसी छु, खेलपछि जाबेरले भनिन् । यो खेल निकै भावनात्मक रह्यो । रेबकिनाको सर्भिस निकै कडा थियो, त्यसैले यो जित विशेष रह्यो । अब दुई खेल बाँकी छन् र यी खेलमा पनि राम्रो गर्न चाहन्छु, उनले थपिन् । खेलमा राम्रो सुरुआत भने रेबकिनाले गरेकी थिइन् । उनले पहिलो सेटको चौथो गेममा पहिलोपल्ट सर्भिस ब्रेक गरिन् । बाँकी सेट भने जाबेरको नाममा रह्यो । दोस्रो सेट ५४ को स्थितिको निर्णायक मोडमा उनले सर्भिस ब्रेक गर्न सफल रहिन् । तेस्रो तथा निर्णायक सेटमा जाबेर अझ आक्रामक भएर प्रस्तुत भइन् र यसलाई सजिलै जितिन् । रेबकिनाले यसअघिका खेलमा एकैपल्ट मात्र सर्भिस गुमाए पनि जाबेरविरुद्ध त्यसलाई दोहोर्याउन सकिनन् । बेलारुसकी सबालेन्काले भने अमेरिकाकी मेडिसन किजलाई पराजित गरिन् । दोस्रो वरीयताकी सबालेन्काले खेल ६२, ६४ ले जितिन् । यससँगै उनी लगातार चौथो ग्रान्ड स्लामको सेमिफाइनल पुग्न सफल रहिन् । जनवरीमा अस्ट्रेलियन ओपन जितेकी सबालेन्काले शनिबारको फाइनल प्रवेश गर्न सफल रहे विश्व नम्बर एकको स्थान कब्जा गर्नेछिन् । उनलाई किजले पहिलो सेटमा सुरुमै सामान्य चुनौती पेस गरे पनि त्यो लामो समय टिकेन । मैले विम्बल्डनको दोस्रो सेमिफाइनल खेलिरहेकी छु र यसको व्यग्र प्रतीक्षामा छु । मलाई विश्वास छ, यसपल्टको सेमिफाइनलमा म राम्रो गर्न सक्छु । पहिलो सेमिफाइनलयता म निकै फेरिएको खेलाडी भएकी छु । त्यस खेलपछि मैले धेरै मिहिनेत गरेकी छु ।"
छोटकरी,"कबड्डीमा पुरानै नेतृत्वकाठमाडौं (कास) अखिल नेपाल कबड्डी संघको अध्यक्षमा पुनः तुलसा थापा चुनिएकी छन् । बुधबार सम्पन्न निर्वाचनले उपाध्यक्षमा कुमार आले र रतिया राजवंशी चुनेको छ । महासचिवमा अरविन्दकुमार झा, सचिवमा तर्कराज भट्ट र कोषाध्यक्षमा कृष्णदेव पन्त निर्वाचित भए । सदस्यमा तेजबहादुर विष्ट, नीराजन श्रेष्ठ, जनक चौधरी, जयबहादुर बोहरा, विन्दु थापामगर, भगवती अधिकारी, निर्मलाकुमारी बीसी, शरद दर्शनधारी, राजकुमार क्षेत्री, उमालाल यादव र धीरेन्द्र राजवंशी चुनिए । संघको अधिवेशनमा ४२ जिल्लाका प्रतिनिधि सहभागी रहेका थिए । नवनिर्वाचित कार्यसमितिको पहिलो बैठकले एक वर्षभित्र कबड्डी लिग सुरु गर्ने, अन्तर्राष्ट्रिय कबड्डी प्रतियोगिता गर्ने, १९औं एसियाली खेलकुदमा भाग लिने महिला खेलाडीलाई तत्काल वैदेशिक प्रशिक्षकको व्यवस्था मिलाउने, महिला सशक्तीकरण कार्यक्रमलाई निरन्तरता दिने निर्णय गरेको छ । उक्त बैठकले २०३७ देखि २०८० सालसम्म अन्तर्राष्ट्रिय कबड्डीमा पदक जितेका खेलाडीलाई छिट्टै नगदसहित सम्मान गर्ने निर्णय पनि गरेको छ ।वादोरियो करातेमा केसी काठमाडौं (कास) नेपाल वादोरियो कराते डो संघको तेस्रो केन्द्रीय महाधिवेशनले हरिशरण केसीलाई अध्यक्षमा निरन्तरता दिएको छ । १७ सदस्यीय केन्द्रीय कार्यसमिति बुधबार सम्पन्न निर्वाचनबाट वरिष्ठ उपाध्यक्षमा तेजेन्द्र गुरुङ, उपाध्यक्षमा पुरुषोत्तम भण्डारी, दीपेन्द्र विष्ट, सरितादेवी शर्मा र यादवलाल श्रेष्ठ, महासचिवमा प्रतीक्षा श्रेष्ठ, सचिवमा श्यामचन्द्र श्रेष्ठ र कोषाध्यक्षमा पुरुषोत्तम पोखरेल चुनिए । सदस्यमा सिमोन खत्री, राजु अधिकारी, लक्ष्मणराज बराल, सुजन नेपाल, निश्चल हिराचन, विनोद कार्की, लक्ष्मी रिजाल शर्मा र ऋष्मा पोखरेल चयन भए ।"
