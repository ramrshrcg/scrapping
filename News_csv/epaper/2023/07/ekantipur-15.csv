शीर्षक,विवरण
डाक्टरी पढाउँदै स्थानीय सरकार,"तृप्ति शाही (वीरेन्द्रनगर), काशीराम डाँगी (रोल्पा) र चित्रांग थापा (धनगढी)"
अमेरिकी मन्त्री लुको जोड एमसीसी कार्यान्वयन,"लुले परियोजना कार्यान्वयनमा जान लागेको जानकारी पनि ओलीलाई गराएका थिए । लु शिष्टाचार भेटका लागि आउनुभएको थियो । उहाँले एमसीसी परियोजना कार्यान्वयनमा जान लागेको भन्दै त्यसका लागि धन्यवाद व्यक्त गर्नुभयो । हाम्रोतर्फबाट पनि धन्यवाद व्यक्त गरियो, बैठकमा सहभागी एमाले विदेश विभाग प्रमुख राजन भट्टराईले भने । लुले परराष्ट्रमन्त्री एनपी साउदसँग लामो कुराकानी गरेका छन् । उनीहरूबीच सिंहदरबारस्थित परराष्ट्र मन्त्रालयमा भेटवार्ता भएको थियो । मन्त्री साउदसँग लुले एमसीसी कार्यान्वयनबारे चासो राखेको स्रोतले बतायो । बैठकमा सहभागी एक पदाधिकारीका अनुसार लुले सन् २०२६ मा नेपाल अल्पविकसित मुलुकहरूको सूचीबाट स्तरोन्नति हुने र त्यसपछि पनि अमेरिकी सहयोगको निरन्तरता र बढोत्तरीको वाचा गरे । भेटमा मन्त्री साउदले नियमित सहयोग र कोभिड१९ को संकटमा प्राप्त सहयोगका लागि कृतज्ञता व्यक्त गरेका थिए । लुको भ्रमणलाई लिएर काठमाडौंस्थित अमेरिकी दूतावासकी प्रवक्ता आना रिचीएलेनले पाँच वर्षभित्र अत्यावश्यक विद्युतीय पूर्वाधार उपलब्ध गराउने, सडक मर्मतसम्भारको क्षमतामा सुधार गर्ने र हजारौं रोजगारी सिर्जना गर्ने बताइन् । परराष्ट्रमन्त्री साउद, ओली र देउवासँग लुले लोकतन्त्रका लागि शिखर सम्मेलनमा नेपालले हासिल गरेका उपलब्धि, मानवअधिकार संरक्षणको पछिल्लो समय सुदृढीकरण र आगामी अगस्टमा कार्यान्वयन सुरु हुने एमसीसी कम्प्याक्टको हालसम्मको प्रगतिका बारेमा छलफल गरेको उनले कान्तिपुरलाई बताइन् । कूटनीतिक संलग्नताहरू सुरक्षित, समृद्ध र प्रजातान्त्रिक मूल्यमान्यतालाई अगाडि बढाउन अमेरिकानेपाल र क्षेत्रीय साझेदारीलाई सुदृढ गर्ने नियमित हिस्सा रहेको बताइन् ।"
बीआरआईमार्फत नेपालको समृद्धि,"४० वर्षमा विश्वका धेरै देश कहाँबाट कहाँ पुगे । नेपाल अझै त्यही अवस्थामा छ, उनले भने, नेपालले अबको एक दशकमा विकास गर्नुपर्छ, नत्र ढिलो हुन्छ । नेपालमा राजनीतिक अस्थिरताले गर्दा पनि समस्या भएको उनको भनाइ छ । काठमाडौं विश्वविद्यालयअन्तर्गत ग्लोबल इन्गेजमेन्ट डिभिजनका कार्यवाहक निर्देशक उद्धव प्याकुरेलले चीनले पछिल्लो समय गरेको विकासलाई लिएर विश्व बैंक र यूएनडीपी जस्ता संस्थाले समेत प्रशंसा गरेको बताए । गरिबी हटाउने कि गरिब भन्ने उदाहरण प्रस्तुत गर्दै उनले चीनले गरिबी हटाउने मोडल अपनाएको प्रस्ट पारे । नेपालचीन सोसल रिलेसन एकेडेमीका अध्यक्ष प्राध्यापक बालमुकुन्द रेग्मीले चीनले कसरी निजी क्षेत्रलाई प्राथमिकताका साथ प्रोत्साहन गरेर आर्थिक समृद्धिको ढोका खोल्यो भनेर चर्चा गरे । माओवादी नेता लीलामणि पोखरेलले अहिलेको चीनको विशेषता समृद्धि हासिल गर्ने रहेको बताए । चीनबाट बुधबार आएका सीपीसी विदेश विभागको टोलीले बिहीबार भक्तपुरमा कार्यक्रम गरेको थियो । टोली शनिबार फर्कने कार्यक्रम छ ।"
मणिपुर अशान्तिको अन्तर्य,"चुपचाप नेपालीभाषीमणिपुरीकुकी हिंसाबारे नेपालीभाषीहरू टिप्पणी गर्नै चाहँदैनन् । उनीहरू दुई महिनायता चुपचाप छन् । मणिपुरमा नेपालीभाषी बसोबासको इतिहास करिब २ सय वर्ष पुरानो छ । भारतीय गोर्खा परिसंघको एक दस्ताबेजका अनुसार सन् १८२४ ताका मणिपुरका तत्कालीन शासक गम्भीर सिंहले नेपाली (गोर्खा) सैनिकको सहयोगमा बर्माबाट भूमि अतिक्रमण गर्न रोकेका थिए । सुबेदार निरन्जन क्षेत्री र टेकेन्द्रजित सिंहले मणिपुरलाई अतिक्रमण हुनबाट जोगाएको इतिहास छ । मणिपुरको काङ्लातोम्बीदेखि काङ्पोक्पीसम्मको करिब २५ किलोमिटर क्षेत्र नेपालीभाषी बाहुल्य मानिन्छ । ब्रिटिस उपनिवेशकै बेला ब्रिटिस सरकारले नेपालीका लागि यो क्षेत्र छुट्याएको थियो । यो क्षेत्र ब्रिटिस सरकारले गोर्खा फौजका परिवारको जीविकाका लागि गाई पाल्न भनेर छुट्याएको थियो । कालापहाड, तोरीबारी, नुनपानी, मुकुली, चन्द्रमान, सेती खोलालगायत क्षेत्रमा नेपालीको बाक्लो बसोबास छ । दुई महिनादेखि जारी हिंसाबारे मणिपुरका नेपालीभाषी बेखबर छैनन्, तर यो विषयमा खुलेर बोल्न चाहँदैनन् । मणिपुरी र कुकी दुवै समुदायबाट बराबरी सुरक्षा र संरक्षण पाएका करिब ५० हजार नेपालीभाषी यतिबेला हिंसाबारे चुपचाप छन् । हामी असुरक्षित पनि छैनौं, धेरै सुरक्षित पनि छैनौं, एक नेपालीभाषीले नाम गोप्य राख्ने सर्तमा भने, जे होस् हामीलाई ठीकै छ । कतिपय नेपालीभाषीहरू भने हिंसाका कारण भागेर नेपाल प्रवेश गरेको पनि पाइएको छ । कतिपय भने मेचीपारि भारततिरै आश्रित छन् । घरजग्गा रुङ्ने मान्छे मात्रै छाडेर नेपालीभाषीहरू आइरहेका छन् । मणिपुरीकोकी हिंसाका कारण एक नेपालीभाषीको ज्यान गएको थियो । केही नेपालीभाषीको पसल जलाइएको थियो । हामी मणिपुरी र कुकीको द्वन्द्वको दोहोरो मारमा परेका छौं, एक नेपालीभाषीले भने, के गर्नु बोलिसक्नु छैन ।एजेन्सीहरूको सहयोगमा"
अस्थिरतालाई मलजल गर्दै प्रमुख दल,"(काठमाडौं)प्रमुख राजनीतिक दलको केन्द्रीय सिन्डिकेट का कारण कोशी प्रदेश सरकार संकटमा परेको छ । कोशीमा सत्ता गठबन्धन र प्रतिपक्ष दल दुवैको बहुमत नपुगेपछि अब सरकारको भविष्यमाथि प्रश्न उठेको छ । प्रदेशसभाका सभामुख बाबुराम गौतमले नै गठबन्धन सरकारको पक्षमा हस्ताक्षर गरेपछि उत्पन्न विवाद सर्वोच्च पुगेर सरकार कामचलाउमा परिणत भएको छ । कोशी प्रदेशबाट अस्थिर राजनीतिको सुरुवात भएको छ । स्थायी राजनीतिको गफ गर्दै आएका राजनीतिक दलले सत्तास्वार्थका लागि पुनः अस्थिर राजनीतिलाई मलजल गरेको उदाहरण यो हो । कोशीमा ९३ सदस्यीय प्रदेशसभामा सत्ता गठबन्धन कांग्रेसका २९, माओवादीका सभामुखसहित १३, एकीकृत समाजवादीका ४ गरी र जसपा १ सांसद गरी ४७ छन् । प्रतिपक्षमा एमालेका ४० र राप्रपाका ६ गरी ४६ छन् । सभामुख गौतमले बहुमत पुर्याउन हस्ताक्षर गरेपछि कांग्रेसका उद्धव थापा असार २१ मा मुख्यमन्त्री भएका थिए । राप्रपाले सत्ता गठबन्धनलाई समर्थन नगरेसम्म यो कोशी सरकारले विश्वासको मत पाउने अवस्था छैन । एमाले र राप्रपा गठबन्धन बन्यो भने पनि एक सिट रहेको जसपाको समर्थ नभए सरकार बन्ने सम्भावना छैन । ०७९ पुस १० मा एमाले र माओवादी गठबन्धन बनेपछि हिक्मतकुमार कार्की मुख्यमन्त्री नियुक्त भएका थिए । मुख्यगरी दुई दलको गठबन्धन टुटेसँगै गत १५ असारमा कोशी सरकार ढलेपछि राजनीतिक संकट चुलिएको छ । नेपालको संविधान धारा १६८ को उपधारा २ मा दुई वा दुईभन्दा बढी दलको समर्थनमा सरकार गठन गर्न सकिने, उपधारा ३ मा ठूलो दलको नेतृत्वमा प्रदेश प्रमुखले मुख्यमन्त्री नियुक्त गर्न सक्ने व्यवस्था छ । त्यस्तो सरकारले ३० दिनभित्र विश्वासको मत लिनुपर्ने छ । कुनै सरकारले विश्वासको मत लिन नसकेको अवस्थामा उपधारा (७) मा मुख्यमन्त्रीको सिफारिसमा प्रदेश प्रमुखले प्रदेशसभालाई विघटन गरी ६ महिनाभित्र अर्को प्रदेशसभाको निर्वाचन सम्पन्न हुने गरी निर्वाचन मिति तोक्ने व्यवस्था पनि छ । हाल राजनीतिक दलको सत्ता केन्द्रित मानसिकताका कारण कोशीमा तत्काल गठबन्धन (कांग्रेस, माओवादी, एकीकृत समाजवादी र जसपा) र विपक्षी (एमाले र राप्रपा) कसैको पनि बहमत पुग्ने अवस्था देखिँदैन । एमाले, माओवादी, राष्ट्रिय स्वतन्त्र पार्टीलगायतको गठबन्धनमा माओवादी अध्यक्ष पुष्पकमल दाहाल प्रधानमन्त्री भएका थिए । राष्ट्रपति बनाउने विषयमा एमाले र माओवादीबीच सहमति नभएपछि यो गठबन्धन टुट्यो । त्यसपछि सरकार बनेको एक महिनाभित्र माघ २७, ०७९ एमालेको नेृत्वमा भएको सुदूरपश्चिम प्रदेश सरकार ढलेको थियो । मुख्यमन्त्री राजेन्द्रसिंह रावलले विश्वासको मत नपाएपछि कांग्रेस संसदीय दलका नेता कमलबहादुर शाह मुख्यमन्त्री बनेका हुन् । उनले विश्वासको मत पाए पनि एकीकृत समाजवादीबाट सुदूरपश्चिम सरकारका अर्थमन्त्री नरेशकुमार शाहले ल्याएको बजेटप्रति सत्तारूढ दलकै तीव्र असन्तुष्टि छ । यतिसम्म कि समाजवादीकै सांसदहरू आफ्नै अर्थमन्त्रीविरुद्ध उभिएका छन् । सुदूरपश्चिम सरकार माओवादी, एकीकृत समाजवादी र नागरिक उन्मुक्ति पार्टी संसदीय दलको बैठकले बजेट संशोधन नगरे समर्थन नगर्ने निर्णय गरेका छन् । बजेटप्रति सत्तापक्षभित्रबाटै व्यापक असन्तुष्टि छ । यथास्थितिमा पारित गर्न दिनुहुँदैन भन्ने ती दलको निर्णय छ, माओवादी सुदूरपश्चिम प्रदेश सांसद ओमविक्रम भाटले भने । सुदूरपश्चिमको बजेटप्रति व्यापक असन्तुष्टि भए पनि सत्ता गठबन्धन दलले केन्द्रबाट जसरी पनि बजेट पारित गराउन दबाब दिइएको त्यहाँबाट एक सांसदले भने । हामीले जति बोले पनि केन्द्रबाट बजेट पारित गर भने बाध्य भएर समर्थन गर्नुपर्ने अवस्था छ, ती सांसदले भने । माओवादीले राष्ट्रपति चयनमा रामचन्द्र पौडेललाई समर्थन गरेपछि एमालेसँग गठबन्धन टुटेका कारण एमालेको नेतृत्वमा रहेका कोशीमा गत असार १५ मा, गण्डकीमा वैशाख १०, लुम्बिनीमा वैशाख ११, र सुदूरपश्चिममा गत माघ २८ मा सरकार ढलेका थिए । संघमा फागुनमै सत्ता गठबन्धन फेरिए पनि कोशीमा भने जेठ २३ सम्म माओवादी र असार १५ सम्म एमाले नेतृत्वको सरकारमा रहेको थियो । प्रदेश निर्वाचनपछि जसपाले नेतृत्व गरेको मधेश, माओवादीले नेतृत्व गरेको वाग्मती र कर्णाली सरकारले मात्र पाँच महिना समयावधि पार गरेका छन् । कोशी, गण्डकी, लुम्बिनी र सुदूरपश्चिममा एकदेखि बढीमा पाँच महिनामा सरकार फेरिँदा राजनीति खलबलिएको छ । केन्द्रबाट निर्देशन नहुने हो भने हामी एमाले सरकारलाई समर्थन फिर्ता लिने थिएनौं । त्यसो भएको भए राजनीतिक संकट पनि आउने थिएन, माओवादी कोशी प्रदेशका एक सांसदले भनाइ छ । केन्द्रीय गठबन्धनका कारण कोशी प्रदेश सरकारले ल्याएको बजेट कार्यान्वयनमा संकट उत्पन्न भएको छ । एमालेको नेतृत्वको सरकारले अध्यादेशबाट बजेट ल्याएको थियो । मधेशका मुख्यमन्त्री सरोजकुमार यादवलाई सरकारबाट बाहिरिएको एमालेले जेठ ३० मा विश्वासको मत दियो । जबकि अरू कुनै प्रदेशमा एमालेले सत्ता गठबन्धनलाई समर्थन गरेको थिएन । जसपाबाट मुख्यमन्त्री बनेका यादवलाई एमालेले राजनीतिक स्थिरताका लागि विश्वासको मत दिएको बताएको छ । एमाले महासचिव शंकर पोखरेलले स्थिरताका लागि मधेश सरकारलाई विश्वासको मत दिएको बताएका थिए । उनको भनाइ थियो, राजनीतिक अस्थिरताका विरुद्धमा एमालेले मधेश प्रदेश सरकारलाई विश्वासको मत दिएर बाँकी प्रदेशलाई पनि अस्थिरतातर्फ जानबाट रोक्न अन्य दलले यस्तै रचनात्मक भूमिका खेल्ने अपेक्षा राखेको छ । कोशी प्रदेशको राजनीतिक संकटतर्फ संकेत गर्दै उनले यस्तो भनेका थिए । मधेश सरकारलाई एमाले, कांग्रेस, माओवादी, जसपा, जनमत, लोसपा, एकीकृत समाजवादी गरी सबै दलले समर्थन गरेका छन् । टर्न सक्छ मध्यावधि ?कोशी प्रदेशसभामा प्रतिनिधित्व गर्ने राजनीतिक दलले मेरो गोरुको बाह्र टक्का भनेजस्तै अडान नछाडे वा सर्वोच्चले सभामुखले सरकार निर्माणमा मत दिन सक्ने फैसला गरेको अवस्थामा बाहेक मध्यावधि निर्वाचनमा जाने करिब निश्चित छ । यस्तो अवस्थामा राजनीतिक दलले मध्यावधि निर्वाचन टार्न सक्ने विकल्प छन् । ६ सिट भएको राप्रपाले गठबन्धन सरकारलाई समर्थन गरेर आलोपालो मुख्यमन्त्री लिनुपर्ने एउटा विकल्पका रूपमा हेरिएको छ । कोशीका मुख्यमन्त्री उद्धव थापाले विश्वासको मत पाउन नसकेको अवस्थामा ठूलो दल एमालेलाई जसपाले समर्थन गर्नुपर्नेछ । मधेशमा जसपा नेतृत्व सरकार संकटमा परिहाले एमालेले जोगाउने सर्तमा कोशीमा जसपाले एमालेलाई समर्थन गरे मध्यावधि टर्न सक्ने पनि विश्लेषक बताउँछन् । गठबन्धनले राप्रपालाई विश्वासमा लिने सबैभन्दा बलियो विकल्पका रूपमा हेरिएको छ । कांग्रेस महामन्त्री विश्वप्रकाश शर्माले राजनीतिक अस्थिरता कसैको चाहना नभएको भन्दै कोशी प्रदेशको संकट टार्नेबारे गठबन्धनले समाधान निकाल्न गम्भीर छलफल गर्ने बताए । कोशी प्रदेशसभामा गठबन्धन र विपक्षी बराबर भएको अवस्थामा हामी राप्रपासँग ठोस प्रस्ताव लिएर छलफल गर्छौं, उनले भने, राजनीतिक अस्थिरता सुरु भयो भने निराशा बढ्नेछ । समाधानसहित विकल्प लिएर अघि जानुपर्छ ।कांग्रेस नेता ज्ञानेन्द्रबहादुर कार्कीले मध्यावधिले कसैको हित नगर्ने भन्दै कोशीका सभामुख बाबुराम गौतमको मतबारे प्राविधिक समस्या समाधान गर्ने दाबी गरे ।राप्रपा अध्यक्ष राजेन्द्र लिङ्देनले आफ्नो पार्टीलाई विश्वासमा लिने अवस्थामा मध्यावधि निर्वाचन टर्न सक्ने बताए । बल ठूला दलको कोर्टमा छ । हामी पर्ख र हेरको नीतिमा छौं । राप्रपाले किस्तीमा मत राखेर सरकार बचाउनतिर लाग्दैन, उनले भने, ठूला दलले हामीलाई विश्वासमा लिएर मध्यावधि टार्न सक्छन् । उनले राप्रपालाई मुख्यमन्त्री दिए कोशीको राजनीतिक संकट गर्न सक्ने संकेत गरे । हामीले केही मागेका छैनौं । ठूला पार्टीबाट प्रस्ताव आएको छैन । उनीहरूको भरपर्दो सहकार्यको आए हामी निर्णय गर्छौं, उनको भनाइ छ । माओवादी सचिव राम कार्कीले कोशी प्रदेशसभाको समीकरण अपवादका रूपमा रहेको बताए । राजनीतिक स्थिरता चाहने हो भने अपवादका रूपमा ठूला दल एक ठाउँमा आएर सरकार बनाउनुपर्यो, उनले भने, कि बहुमत पुर्याउन सक्नुपर्यो, सकिन्न भने मिलेर राजनीतिक संकट टार्नुपर्यो । उनले कोशीमा राजनीतिक संकट टार्न नागरिक समाजले दबाब दिनुपर्ने बताए । पूर्वसभामुख एवं राजनीतिक विश्लेषक दमनाथ ढुंगानाले संसदीय व्यवस्थामा मध्यावधि निर्वाचन अन्तिम विकल्प भएको भन्दै दलहरूले कोशीमा सकेसम्म समाधान निकाल्नुपर्ने बताए । दलहरूले राजनीतिक संकट टार्ने प्रयास गर्नुपर्छ । संसदीय व्यवस्थापमा मध्यावधि अन्तिम विकल्प हो, उनले भने, दलहरूबीच सहमति नै भएन भने मध्यावधि जानु संसदीय व्यवस्थाको चरित्र पनि हो । अरू विकल्प छैन । राष्ट्रपति कसलाई बनाउने भन्नेबारे विवाद हुँदा एमालेमाओवादी गठबन्धन दुई महिनामै भत्कियो । प्रधानमन्त्रीमा पुष्पकमल दाहालले निरन्तरता पाए पनि त्यसले आममानिसमा शंका उत्पन्न भयो । कांग्रेस र माओवादीबीच खटपट हुनबित्तिकै जुनसुकै बेला सरकार ढल्न सक्ने अवस्था छ । नक्कली शरणार्थी प्रकरणमा कांग्रेस नेता बालकृष्ण खाण पक्राउ परेपछि असन्तुष्ट सभापति शेरबहादुर देउवा अझै दाहालप्रति सशंकित छन् । त्यसको अनुसन्धान आरजु देउवासम्म पुग्ने हो भने दाहाल सरकार संकटमा पर्ने अनुमान छ । त्यस्तै कांग्रेस संस्थापनबाहेकका नेताहरू एमालेसँग सत्ता साझेदारबारे हुने छलफलले पनि बेलाबेला सरकार परिवर्तन हुने चर्चा चल्दै आएको छ । स्थायी सरकारको नारा लिएर ०७४ को आम निर्वाचनमा गठबन्धन गरेका एमाले र माओवादीका अध्यक्षद्वय केपी शर्मा ओली र पुष्पकमल दाहालबीच स्वार्थसंघर्षका कारण साढे तीन वर्षमा सहकार्य टुटेको थियो । स्वार्थसंघर्ष उत्कर्षमा पुगेका बेला सर्वोच्च अदालतले ०७७ फागुन २३ मा नेकपा विघटन गरिदिएको थियो । दुई दलबीच ०७५ जेठ पहिलो साता पार्टी एकीकरण भएको थियो । त्यसपछि एमाले र माओवादी पुरानै अवस्थामा फर्किएका थिए । आफ्नो सरकार ढल्ने अवस्था भएपछि तत्कालीन प्रधानमन्त्री ओलीले ५ पुस ०७७ र ८ जेठ ०७८ मा संसद् विघटन गरी अस्थिरताको बीउ रोपेका थिए ।"
लम्पी रोगबारे सडकदेखि सदनसम्म सरकारको आलोचना,"(काठमाडौं)महामारीको रूप लिएको लम्पी स्किन रोगबारे सडकदेखि सदनमा आवाज उठ्न थालेको छ । असार २५ सम्म ७ लाख ६४ हजार ६ सय ३८ पशुमा देखिएको रोगबाट २६ हजार ९ सय ४१ पशु मरेका छन् । यस्तो अवस्था अझै बढ्न सक्ने सरकारकै निकायहरूले बताए पनि रोग नियन्त्रणमा कृषि तथा पशुपन्छी विकास मन्त्रालयले तदारुकता नदेखाएपछि किसानदेखि सांसदसम्मले आलोचना गरेका हुन् । गाईबस्तुमा देखिएको लम्पी स्किन रोग नियन्त्रण र क्षतिपूर्तिको माग राख्दै असार २७ मा पशु सेवा विभागमा धर्ना दिएको राष्ट्रिय किसान सञ्जालले शुक्रबार पुनः पत्रकार सम्मेलन गरेरै सरकारको विरोध गर्यो । शुक्रबारै प्रतिनिधिसभा बैठकमा समेत लम्पी स्किन रोगको विषयले प्रवेश पाएको छ ।प्रतिनिधिसभा बैठकको सुरुवातमा एमालेका प्रमुख सचेतक पदम गिरीले लम्पी स्किनले महामारीको रूप लिँदा पनि सरकार जिम्मेवार बन्न नसकेको आरोप लगाए । चार महिनामा लम्पीले विकराल रूप लिएको छ । धेरै किसानका दुधालु गाईभैंसी मरेका छन् । खेती लगाउने समयमा गोरु मरेका छन् । लम्पी रोग विकराल भइरहँदा सरकार गम्भीर देखिएन । सरकारले त्यसलाई जति गम्भीरतासाथ लिनुपर्थ्यो, जुन तदरुकता देखाउनुपर्थ्यो र उपचारमा लाग्नुपर्थ्यो, गिरीले भने, सरकार उदासीन हुँदा विपन्न र गरिब किसानले ३७ अर्बको क्षति बेहोर्नुपरेको छ । रोगले महामारीकै रूप लिइरहँदा सरकारले करिब ११ लाख डोज खोप मात्र आयात गरेको छ । करिब २ लाख २२ हजार पशुलाई मात्रै खोप दिइएको छ । कृषिले बजेट अभावकै कारण सबै ठाउँमा खोप दिन नसकेको बताउँदै आएको छ । तर, सांसदहरू बजेटको बहाना बनाउन नमिल्ने बताउँछन् । खोप नपुग्नुको एउटै कारण सरकारले बजेट नदिनु रहेको विभागका महानिर्देशकहरू बताउँछन् । किसान पीडामा छन् । यस विषयमा जिम्मेवारीविहीन भएर सरकारले अभिव्यक्ति दिन मिल्दैन, गिरीले भने, पैसा नभएको हो भने निर्वाचन क्षेत्र पूर्वाधार कार्यक्रमबाट रकमान्तर गरेर भए पनि किसानलाई राहत, औषधि र खोप उपलब्ध गराउनुपर्यो । गाउँमा जुन प्रकारले प्राविधिक पठाउनुपर्थ्यो, त्यसअनुसार प्राविधिक र खोप पठाइएको छैन । राप्रपाकी सांसद रोशन कार्कीले पनि लम्पी स्किनको रोकथामका लागि सरकारी योजनाका विषयमा संसद्लाई जानकारी गराउन माग गरिन् । कृषिमन्त्री मन्त्रालयमा बस्न मात्रै जानुभएको होइन होला, लम्पी स्किन रोकथामका लागि केके काम गर्नुभएको छ, उहाँले यहाँ आएर बताउनुपर्यो, खोप समयमा किन पुग्दैन ? औषधि किन पुग्दैन ?, रोग रोक्न केकस्ता कार्यक्रम छन् ? कार्कीले प्रश्न गरिन्, यस विषयमा सदनलाई जानकारी गराउन अत्यन्त जरुरी छ । यस विषयमा जवाफ दिन सभामुखबाट कृषिमन्त्रीलाई रुलिङ होस् । कृषिमन्त्री पन्छिएर बस्न मिल्दैन ।लम्पी रोग विकराल भए अर्को आर्थिक संकट आइलाग्ने उनले बताइन् । त्यसका लागि कृषि मन्त्रालय संवेदनशील भएर लाग्नुपर्नेमा उनको जोड छ । हामी प्रत्यक्ष होस् वा पार्टीका रूपमा होस्, किसानसँग जोडिएका छौं, हामीलाई उनीहरूले मत दिएका छन्, कार्कीले भनिन्, लम्पी स्किनबारे यहाँ व्यापक छलफल हुन्छ होला भन्ने लागेको थियो । किसानको बेहाल भएको छ । हजारौंको संख्यामा चौपाया मारेका छन् । कृषिमन्त्रीलाई बोलाउन रुलिङ हुन्छ भन्ने लागेको थियो । तर किन हो हामीमा संवेदनशीलता देखिएन । खोप र रोग नियन्त्रणका लागि बजेट नभए दैवी प्रकोपका लागि छुट्याइएको करिब ७४ करोड लम्पी रोगमा पनि खर्च गर्नुपर्ने कार्कीको भनाइ छ । अर्थमन्त्रीज्यूले दैवी प्रकोप (बाढीपहिरो) का लागि ७४ करोड छुट्याइएको भन्नुभएको थियो, लम्पी रोगले किसानको भविष्यमा ठूलो खेलबाड भएको छ, उनले भनिन्, कुनै पार्टीको सत्ता जोगाउन नभई पीडित किसानको तथ्यांक संकलन र अनुदान दिनुपर्छ । यस विषयमा अर्थमन्त्रीलाई संवेदनशील हुन आग्रह गर्छु ।लम्पी स्किनकै कारण किसान उठ्न नसक्ने अवस्थामा पुगेकाले तत्काल राहतको व्यवस्था हुनुपर्ने कांग्रेसका सांसद रामहरि खतिवडाले बताए । लम्पी स्किन रोगले एउटा सबैतिर प्रभावित बनाएको छ । यो पहाडमा झनै विकराल अवस्था भएको छ, उनले भने, गोरु मर्दा पहाडमा खेत नै बाँझो बस्ने अवस्था छ । यो बेला सरकारले लम्पी उपचारका लागि तत्काल व्यवस्था गर्नुपर्छ । आवश्यक व्यवस्था मिलाउन आग्रह गर्छु ।सांसदहरूले कृषिमन्त्रीले जवाफ दिन आग्रह गरेपछि प्रतिनिधिसभाका सभामुख देवराज घिमिरेले लम्पी स्किनको रोकथामका विषयमा सदनलाई जानकारी गराउन रुलिङ गरेका छन् । सभामुख घिमिरेले सरकारले त्यसबारे गरेको काम कारबाहीबारे सदनलाई जानकारी दिन रुलिङ गरेका हुन् । लम्पी रोगका सन्दर्भमा विगतका बैठकदेखि आजका बैठकमा पनि कुरा उठेको छ । यस सम्बन्धमा स्पष्ट पार्न र सरकारले यो रोकथामका लागि गरेका कार्यबारे सदनलाई जानकारी गराउन सम्बद्ध मन्त्रीलाई निर्देश गर्दछु, उनले भने ।सरकारले रोग नियन्त्रण र राहतमा ध्यान नदिए राष्ट्रिय किसान सञ्जालले आन्दोलन गर्ने जनाएको छ । सञ्जालले शुक्रबार पत्रकार सम्मेलन गरेर एक सातासम्म हेर्ने र त्यसपछि कडा रूपमा प्रस्तुत हुने जनाएको छ । रोग नियन्त्रण र खोपका लागि प्रत्येक पालिकामा करोड रुपैयाँ पठाउनुपर्नेमा एक लाखका दरले पठाएको छ, यो लाजमर्दो कुरा हो, अखिल नेपाल किसान महासंघका अध्यक्ष प्रेम दंगालले, अर्बौं रुपैयाँको क्षति भएको अवस्थामा रोग नियन्त्रणको तयारी शून्य छ । किसानको माग सम्बोधन नभए किसानको पक्षमा आन्दोलन गर्नेछौं ।सरकारसँगै बिमा कम्पनीले पनि लापरबाही गरिरहेको सञ्जालका संयोजक गणेश तिमिल्सिनाले बताए । किसानलाई बजेट चाहिएन, रोग नियन्त्रण गर्न औषधोपचार र गाउँमा डाक्टर भए पुग्छ, उनले भने, किसानका गाईभैंसी बचाइदिनुपर्यो । तत्काल राहतको व्यवस्था गरिदिनुपर्यो । पशु सेवा विभागका अनुसार ०७९ चैतमा कोशी प्रदेशबाट सुरु भएको लम्पी प्रकोप मुलुकभर महामारीका रूपमा फैलिएको छ । असार २५ सम्म ७ लाख ६४ हजार ६ सय ३८ पशुमा रोग देखापरेको छ । ४ लाख ९३ हजार ४ सय ३९ पशु निको भए पनि २६ हजार ९ सय ४१ पशु मरेका छन् । २ लाख ४४ हजार २ सय ५८ पशुमा अझै रोग सक्रिय रूपमा रहेको विभागले जनाएको छ ।"
कामको भुक्तानी नपाएपछि निर्माण व्यवसायी सडकमा,"(काठमाडौं)काम गरेको रकम भुक्तानी नपाएपछि निर्माण व्यवसायी आन्दोलित बनेका छन् । भुक्तानी र वास्तविक म्याद थपको मागसहित निर्माण व्यवसायी आन्दोलित बनेका हुन् । चैतदेखि काम गरेको भुक्तानी नपाएपछि नेपाल निर्माण व्यवसायी महासंघ टोलीले शुक्रबार माइतीघर मण्डलामा नाराबाजीसहित एक घण्टा धर्ना दियो । असार मसान्तसम्म तुरुन्त रकम भुक्तानी गर, सम्पूर्ण ठेक्काको एकमुष्ट म्याद थप गर, मूल्य समायोजन तुरुन्त कार्यान्वयन गर, माइलस्टोनको व्यवस्था तुरुन्त खारेज गर लगायत नारासहित व्यवसायीले धर्ना दिएका हुन् । अहिलेसम्म सबैभन्दा ठूलो समस्या नै काम गरेको रकम भुक्तानी नहुँदा भएको नेपाल निर्माण व्यवसायी महासंघका अध्यक्ष रवि सिंहले बताए ।विभिन्न विकासे मन्त्रालयबाट १५ अर्ब रुपैयाँ भुक्तानी लिनु छ, बिल पास गरेर भुक्तानीका लागि अर्थ मन्त्रालय पठाइएको बुझिएको छ, उनले भने, अहिलेसम्म सबै रकम भुक्तानी भइसकेको छैन । दायित्व सिर्जना हुन बाँकी र काम गरिसकेको थप ३५ अर्ब रुपैयाँ भुक्तानी लिन रहेको सिंहले जनाए । नियमित भुक्तानी नहुँदा पुँजीगत खर्च पनि कम भएको व्यवसायीहरूको भनाइ छ ।बिल पास भएको भौतिक मन्त्रालयको ९ अर्ब, ऊर्जा, जलस्रोत तथा सिँचाइ, सहरी विकास र खानेपानी मन्त्रालयबाट २२ अर्ब रुपैयाँ भुक्तानी लिन बाँकी छ, अध्यक्ष सिंहले भने । अर्थ मन्त्रालयमा भुक्तानी माग्न जाँदा बिनाबजेटको आयोजनामा किन काम गरेको भन्दै उल्टै गाली गर्ने गरेको व्यवसायीको आरोप छ । बिनाबजेटका आयोजनाको भुक्तानी गर्न नसक्ने जवाफ आयो, उनले भने, हामीले ठेक्का सम्झौता गरेर यति समयभित्र काम गर्ने भन्ने कि अर्थले बजेट दिन्छ, दिँदैन भनेर जोखना हेरेर बस्ने ?अर्थबाट सहज रूपमा रकमान्तरको रकम निकासा नपाउँदा समस्या भएको सडक विभागका महानिर्देशक सुशीलबाबु ढकालले बताए । त्यसको प्रभाव आयोजनाको काममा परेको उनले सुनाए । निर्माण व्यवसायीसँग सम्झौता भएअनुसार काम भयो, त्यहीअनुसार बिलको भुक्तानी दिनुपर्छ, उनले भने, पैसा भएको ठाउँमा भुक्तानी भएको छ । पैसा नभएको ठाउँमा रकम भएको स्रोतबाट रकमान्तरको प्रस्ताव गरिएको छ । त्यसमा पनि कुनै ठाउँमा रकम फुकुवा नभएका कारण रकमान्तर स्वीकृत नभएको उनले जनाए । निर्वाचन क्षेत्रमा सांसदले सिफारिस गरेका सडकमा निर्माण जारी रहे पनि रकम भुक्तानी हुन नसकेको उनको भनाइ छ ।जुन सडकको ८० करोड रुपैयाँ भुक्तानी गर्नुपर्नेछ, अहिले रकमान्तर प्रस्तावका लागि पेस गरेको फाइल स्वीकृत गरिदिए त्यहीअनुसार भुक्तानी हुन्थ्यो, ढकालले भने, अहिले पुल निर्माणको पनि २ अर्ब रुपैयाँ भुक्तानी गर्न बाँकी छ । यसमा अर्थले व्यवस्थापकीय भूमिका खेल्नुपर्ने उनको सुझाव छ । अहिले निर्माण व्यवसायी आफैं भुक्तानीका लागि अर्थ मन्त्रालय पुग्नुपर्ने अवस्था छ, उनले भने ।पहिला भुक्तानीमा समस्या भए पनि अहिले केही सहज भएको सहरी विकास मन्त्रालयका सूचना अधिकारी सुरेशकुमार वाग्लेले जनाए । सुरुमा समस्या नै थियो, उनले भने, अहिले कामै नभएका आयोजनामा बाहेक अन्यमा भुक्तानी समस्या छैन । शुक्रबार मात्र ८० करोड रुपैयाँ अर्थबाट स्वीकृत भएर भुक्तानी अघि बढाइएको उनले बताए । समयमै रकमान्तरको रकम स्वीकृत भएको भए त्यहीअनुसार काम हुन्थ्यो, उनले भने, ढिला भुक्तानी गर्दा काममा पनि बाधा पुगेको छ । अर्थसँग ४५ अर्ब रुपैयाँ रकमान्तर माग गरिएकाले त्यहीअनुसार भुक्तानी भइरहेको भौतिक पूर्वाधार तथा यातायात मन्त्रालयका सहसचिव एवं प्रवक्ता भीमार्जुन अधिकारीले जनाए । निर्माण व्यवसायीहरूले सहज रूपमा रकम भुक्तानी नभएकाले थप काम गर्नसमेत समस्या भएको उनको भनाइ छ । बजेट प्रणालीअनुसार गर्न सकिने र मिल्न सक्ने आयोजनामा भुक्तानी दिइरहेको अर्थ मन्त्रालयका सचिव अर्जुन पोखरेलले बताए । सकेसम्म निर्माण व्यवसायीको दायित्व तिर्ने भन्ने नै हो, तर अवस्था हेरेर तिर्नुपर्छ, उनले भने, हामीले भुक्तानीलाई विवेकपूर्ण रूपमा हेरेका छौं, यति गर्दागर्दै कतैकतै रोकिएको हुन सक्छ । वैदेशिक स्रोतको रकम फुकुवा भएको हुँदैन, यसमा चाहेर पनि भुक्तानी दिन सकिँदैन । फुकुवा नभएका स्रोतहरूमा भुक्तानी रोकिने र फुकुवा हुनासाथ दिइने उनले बताए । आर्थिक वर्ष सकिनै लाग्दा असारमा आएर बढी खर्च हुने विकास निर्माणको एउटा मोडल नै बनिसकेको उनको भनाइ छ ।बजेट प्रणालीमा सुधार गर्दागर्दै पनि सुधार भइसकेको छैन, उनले भने, चाँडै बजेट ल्याउँदा पनि योजना कार्यान्वयनको प्रक्रिया माघफागुनमै पुग्ने गरेको छ, यसमा सुधारको खाँचो छ । यस वर्ष माघबाटै बजेटमा छलफल गरिने उनले बताए । कहिले बजेटको सीमाभन्दा बढी दायित्व सिर्जना भएको हुन्छ, उनले भने, त्यसबाहेक बजेटले दिएसम्म र सरकारको ढुकुटीमा भएसम्म सरकारको दायित्वलाई क्लियर गर्दै लैजानुपर्छ ।"
जलविद्युत्को पीपीए खोलौं : परिसंघ,काठमाडौं (कास) भारतले १० वर्षमा १० हजार मेगावाट बिजुली खरिद गर्ने समझदारी गरेको र उक्त माग पूरा गर्न विद्युत् खरिदबिक्री सम्झौता (पीपीए) खुलाउन नेपाल उद्योग परिसंघले माग गरेको छ । परिसंघ अध्यक्ष राजेशकुमार अग्रवाल नेतृत्वले ऊर्जा जलस्रोत तथा सिँचाइमन्त्री शक्तिबहादुर बस्नेतलाई भेटेर पीपीए खुलाउन माग गरेको हो । मन्त्री बस्नेतसँगको भेटमा परिसंघका नवनिर्वाचित अध्यक्ष अग्रवालले जलविद्युत् आयोजनाको पीपीए खुला गर्न आग्रह गरे । प्रधानमन्त्रीको हालै भएको भारत भ्रमणका क्रममा भारतले १० वर्षमा १० हजार मेगावाट विद्युत् खरिद गर्ने समझदारी गरिसकेकाले जलविद्युत् आयोजनाको पीपीए पूर्ण रूपमा खुला गरी निर्माणको वातावरण बनाउनुपर्नेमा उनले जोड दिए ।नेपाल विद्युत् प्राधिकरणको पुनःसंरचना गर्न र प्रसारणलाइन निर्माण तथा विद्युत् व्यापारमा निजी क्षेत्रको संलग्नता गराउन उनको आग्रह छ । विद्युत् निर्यात हुँदै गर्दा स्वदेशमै रहेका उद्योगले सहज रूपमा विद्युत् नपाइरहेको र यसले उद्योगहरूको उत्पादन लागत बढाउन सहयोग गरेको उनले बताए । मन्दीमा रहेको अर्थतन्त्रलाई उकास्न बजेटको प्रभावकारी कार्यान्वयनमा पनि जोड दिए ।समग्र ऊर्जाको विकासका लागि निजी क्षेत्रसँग सहकार्य गरेर अगाडि बढ्न प्रतिबद्ध रहेको मन्त्री बस्नेतले बताए । हालकै लागतमा १० हजार मेगावाट उत्पादन गर्न २० खर्ब बराबर लगानी आवश्यक पर्ने र त्यसले अर्थतन्त्रमा दूरगामी प्रभाव पार्ने उनको भनाइ छ । समग्र ऊर्जा क्षेत्रको विकासका लागि ऊर्जा दशक घोषणा गरी अगाडि बढ्न गृहकार्य गरिरहेको उनले जनाए ।
मिटरब्याज विधेयकको विपक्षमा जसपा,"(काठमाडौं)सत्ता गठबन्धनकै एक घटक जनता समाजवादी पार्टी (जसपा) ले मिटरब्याजसम्बन्धी विधेयक जस्ताको त्यस्तै पास गर्न नसक्ने जनाएपछि उक्त विधेयक अलपत्र पर्ने भएको हो । राष्ट्रिय सभाबाट पारित भइसकेको मुलुकी संहितासम्बन्धी केही नेपाल ऐनलाई संशोधन गर्ने विधेयक भूतप्रभावी भएको बहाना निकालेर जसपाले साहुको पक्षमा विधेयक बनाउनुपर्ने सर्त अघि सारेको छ । सत्ता गठबन्धनबीच नै विधेयकलाई लिएर मतभेद देखिएपछि यसको लाभ मिटरब्याजीलाई नै पुग्ने संशय बढेको हो । सत्ता गठबन्धनमा रहेको जसपा नै विरोधमा उत्रिएपछि उक्त विधेयक पारितको प्रक्रियाबाट पन्छाइएको छ । जसपाको विरोधपछि सरकार पनि विधेयक अघि बढाउन हच्किएको छ ।विधेयकमा ऋणको लिखत स्थानीय तहबाट ६ महिनाभित्र प्रमाणित गर्नुपर्ने, कसुरजन्य कार्य गरेमा ७ वर्ष जेल र ७० हजार रुपैयाँ जरिवाना हुनुपर्ने सरकारको प्रस्ताव गलत भएको भन्दै जसपाले संशोधन हालेको छ । संशोधन नगरी विधेयक पारित गर्न खोजेमा विपक्षमा मतदान गर्ने जसपाको चेतावनीपछि प्रतिनिधिसभाको बिहीबारको बैठकमा यो विधेयकले स्थान पाउन सकेन । जसपा मिटरब्याजपीडितको भन्दा पनि मिटरब्याजी साहुको पक्षमा किन उभियो भन्ने हामीले पनि बुझ्न सकेका छैनौं, गठबन्धनका एक नेताले भने ।निर्वाचनका बेला आर्थिक सहयोग दिने, ऋणीहरूलाई मत हाल्न बाध्य पारेकै कारण जसपा मिटरब्याजीको पक्षमा लागेको हुन सक्ने ती नेताको शंका छ । विधेयक अघि बढाउँदा गठबन्धन नै धरमर हुने भयले सरकारले नै उक्त विधेयक अघि बढाउन नचाहेको राष्ट्रिय स्वतन्त्र पार्टीका प्रमुख सचेतक सन्तोष परियारले आरोप लगाए । सत्ता गठबन्धनमा रहेका दलहरूबीच खटपट हुने भएपछि बिहीबारको बैठकको कार्यसूचीमा यो विधेयक राखिएन, उनले भने, सरकार मिटरब्याजसम्बन्धी विधेयक पारित गर्न गम्भीर हुनुको साटो सरकार टिकाउन लागिपरेको प्रमाणित भयो ।कानुनमन्त्री धनराज गुरुङले भने उक्त विधेयक पारित गर्न सरकार पछि नहट्ने जिकिर गरे । सरकारले जुन उद्देश्य राखेर विधेयक अघि बढाएको हो, पारित गर्न पछि हट्दैन । सत्ता गठबन्धन र विपक्षी दलहरूसँग छलफलपछि विधेयक पारित गर्छौं, उनले भने । गृहमन्त्री नारायणकाजी श्रेष्ठले विधेयक अघि बढाउन कानुनमन्त्रीसहित सत्ता गठबन्धन दलका मुख्य सचेतकसँग शुक्रबार छलफल गरेका थिए । छलफलपछि विधेयक अघि बढाउन सत्ता गठबन्धनबीच सहमति भएको एक नेताले बताए । शनिबार दिउँसो पनि विज्ञहरूसहित छलफल हुने जसपाका मुख्य सचेतक प्रदीप यादवले बताए । सत्ता गठबन्धनका अरू दल पनि विधेयक संशोधन गर्न तयार छन्, उनले थपे, अन्य कानुनसँग नबाझिने र भूतप्रभावी कानुनी व्यवस्था नराख्ने सर्तमा हाम्रो समर्थन रहन्छ ।असार २० यता संसद्को कार्यसूचीमा मुलुकी अपराध संहिता र देवानी संहिता संशोधन गर्ने मुलुकी संहितासम्बन्धी केही नेपाल ऐनलाई संशोधन गर्ने विधेयक राख्ने र हटाउने क्रम जारी छ । यससम्बन्धी अध्यादेश निष्क्रिय भएपछि प्रतिस्थापन विधेयक प्रतिनिधिसभामा विचाराधीन छ । विधेयक रोक्न विपक्षी दल लागेको सरकारले आरोप लगाइरहँदा शुक्रबारदेखि भने रोक्न को लागिपरेको रहेछ भन्ने उदांगो भएको परियारले बताए । रास्वपाका सभापति रवि लामिछानेले प्रतिनिधिसभाको शुक्रबारको बैठकको कार्यसूचीमा मिटरब्याजसम्बन्धी प्रतिस्थापन विधेयक नल्याएकामा आपत्ति जनाए । उनले सदनमा विधेयक प्रस्तुत नभए रास्वपाले संसद् चल्न नदिने चेतावनीसमेत दिए । यसअघिको बैठकमा कार्यसूचीमै थियो । हामीले प्रतिस्थापन विधेयकमार्फत त्यसलाई अघि बढाउने प्रतिबद्धतासमेत जनाएका थियौं । तर आजको कार्यसूचीमा यो किन आएन ?, शुक्रबार प्रतिनिधिसभाको बैठकमा उनले भने, यो कसका कारणले रोकियो ? सरकारले जानकारी दिनुपर्छ । मिटरब्याजको पीडाबाट जनता जीवनमरणको दोसाँधमा छन् । हामी फास्ट ट्र्याकबाट पास गराउन प्रतिबद्ध छौं । मिटरब्याजपीडितहरू मधेश प्रदेशका विभिन्न जिल्लाबाट खाली खुट्टा ११ दिन हिँडेर चैत दोस्रो साता काठमाडौं आएका थिए । उनीहरू ब्याजलाई पनि साँवामा गाभ्दै हिसाब बढाउने गरेको, ऋण चुक्ता हुँदासमेत जग्गा फुकुवा नगरिएको भन्दै मिटरब्याजपीडितले घरजग्गा फुकुवा गरिदिन र साहुको दुष्चक्रबाट छुटकारा दिलाइदिन सरकारसमक्ष हारगुहार माग्दै आएका थिए ।प्रमुख प्रतिपक्षी एमालेका सांसद रघुजी पन्तले मिटरब्याजसम्बन्धी विधेयक संसद्मा नल्याएको प्रति आक्रोश पोखे । सत्तापक्षले एमालेका कारण विधेयक पास भएन भनेर भ्रम फैलाउँदै हिँडे पनि सदन निर्बाध चल्दा पनि विधेयक कार्यसूचीमा नराखिएको भन्दै उनले असन्तुष्टि जनाए । एमालेको अवरोधका कारण विधेयक पास भएन भन्दै हिँड्नुभएको थियो । आज हामीले हाउस रोकेका छैनौं, तर विधेयक कार्यसूचीमा नै छैन, उनले भने । संसद्मा ल्याउन के कारणले रोकिएको हो, त्यसबारे प्रधानमन्त्री र सम्बन्धित मन्त्रीले जवाफ दिनुपर्ने उनले माग राखे । विधेयक आफू नल्याउने अनि दोष प्रतिपक्षको थाप्लामा हाल्ने ?, उनले भने, यो स्वाभाविक भएन ।"
ब्राजिलमा महिला फुटबलको त्यो प्रतिबन्ध,"(साओ पाउलो)डिल्मा मेन्डिसलाई राम्रोसँग सम्झना छैन, सानोमा आफूलाई कतिपल्ट समातियो भनेर । उनको दोष ? ब्राजिलमा फुटबल खेल्नु । त्यो त ब्राजिल भन्नेबित्तिकै फुटबल जोडिएर आउँछ । तर, यही ब्राजिलले सन् १९७९ सम्म चार दशक महिलालाई फुटबल खेल्नमा प्रतिबन्ध लगाएको थियो । अर्को सातादेखि अस्ट्रेलिया र न्युजिल्यान्डमा महिलाको विश्वकप सुरु हुँदै छ । ब्राजिल आफैंले पनि यो प्रतियोगिता खेल्दै छ । ठीक यही बेला तिनै मेन्डिस सुनाउँछिन्, फुटबल खेल्ने आफ्नो सपना पूरा गर्न आफूले केके मात्र गर्नुपर्यो । सन् १९७० तिर उनी सानै थिइन् । आफ्ना केटा साथीहरूलाई आइसक्रिम खुवाउँथिइन् । त्यतिबेला उनी उत्तरपूर्वको क्यामाकारीमा केटाहरूसँगै फुटबल खेल्थिन् । आइसक्रिमको बदलामा तिनै केटाहरू प्रहरी आउँदै गरेको खबर ठीक समयमा सुनाउँथे । जतिबेलासम्म मैदानमा प्रहरी हुन्थे, तिनी कतै कहीं कुनामा लुक्थिन् । प्रहरी गएपछि फेरि फुटबल खेल्थिन् । तर, सधैं यस्तो पनि हुँदैनथ्यो । प्रहरी आउँदै गरेको समाचार ठीक समयमा आउँदैनथ्यो । त्यसैले मेन्डिस प्रहरीको झ्यालखानासम्म पुग्थिन् । अचेल उनी ५९ वर्षकी भइन् । उनी भन्छिन्, सानोमा मलाई लाग्थ्यो, पुलिसको काम खराब काम गरेकालाई समाउनु थियो । तर, मलाई कहिल्यै लागेन कि फुटबल खेलेर मैले केही गलत गरें । त्यसो प्रहरीले मलाई कहिल्यै पनि दुर्व्यवहार गरेनन् । तर तिनै प्रहरी के पनि भन्थे भने फुटबल पुरुषका लागि मात्र हो, त्यसैले केटीले फुटबल खेल्न पाइन्न । सन् १९४१ ताका ब्राजिलीका राष्ट्रपति थिए, गेटुलियो भारगास । यिनै राष्ट्रपतिले महिलालाई खेलकुदमा सहभागी हुनबाट रोक लगाएका थिए । त्यही बेला खेलकुदमा किशोरकिशोरी लाग्नु राम्रो मानिन्थ्यो । किन हो, भारागास महिलालाई खेलकुदमा सहभागी गराउनुपर्छ भन्ने मान्यताविरुद्ध थिए । यसको कारण के हो भनेर कहिले भनिएन । न त खेलकुदमा सहभागी हुने महिलालाई कस्तो कानुन लाग्ने हो, त्यो नै भनियो । त्यसैले जसले महिलालाई खेलकुदमा सहभागी भयो भनेर समाउँथे, तिनै प्रहरीले आफ्नो स्वविवेकमा सजाय दिन्थे ।बेलायत, जर्मनी र फ्रान्स जस्ता देशमा पनि केही समय महिलालाई खेलकुदमा सहभागी हुनबाट रोकिएको थियो । तर, ब्राजिल नै त्यस्तो एकमात्र देश रह्यो, जहाँ यसलाई लिएर कानुन नै बन्यो । सन् १९७९ सम्म यो कायम रह्यो । मेन्डिस जस्ता खेलाडीले खेलिरहे । तर ३८ वर्ष लामो प्रतिबन्धका कारण ब्राजिलमा महिला खेलकुदले कहिल्यै पनि प्रगति गर्ने अवसर नै पाएन । जबकि यही समय अवधिमा ब्राजिलले पुरुषमा तीनपल्ट फुटबलको विश्वकप जितिसकेको थियो । त्यो समयको ब्राजिली समाज पनि आफैंमा अत्यधिक रुढीवादी थियो । महिलालाई आफ्नो शरीर अरूका सामु प्रदर्शन गर्नु नराम्रो मानिन्नथ्यो । ब्राजिली खेलकुदबारे अनुसन्धान गर्दै आएका सिल्भाना गोयलनरका अनुसार कोही पनि महिलालाई खेलकुदमा सहभागी भयो भनेर कहिल्यै पनि कारबाही गरिएन, कम्तीमा कारबाही भएको प्रमाण छैन । तर, अधिकांस समय खेलकुदमा सहभागी भएका महिलालाई समातिन्थ्यो अनि सोधपुछ गरेर छाडिन्थ्यो ।समातिने डरकै कारण धेरैले खेल्न पनि छाडेनन् । खेलेर नै कानुन तोड्ने काम भयो । केहीले खेल्नकै लागि पुरुषको जस्तो पहिरनमा मैदान छिरे । केहीले रातिराति मात्र खेल्थे । त्यो पनि लुकेर । सार्वजनिक नहुने स्थितिमा । जतिबेला प्रहरी आउँथे, त्यसलाई अनेक उपाय निकालेर छक्याउने काम पनि हुन्थ्यो । केहीलाई भने खेलकुदमा सहभागी हुँदा परिवारकै सहयोग हुन्थ्यो । जस्तो कि मेन्डिस नै । जतिबेला उनलाई प्रहरीले खेल्यो भनेर नै समात्ने गर्दथ्यो, उनलाई विश्वास थियो बुवा छुटाउन आउने छन् ।तर, उनलाई आमाले भने धेरै समर्थन गरेनन् । उनकी आमालाई लाग्थ्यो, खेलकुद भनेको त पुरुषकै लागि मात्र हो । मेन्डिस परिवारकै कान्छी थिइन् । उनका पाँच दाजु थिए । उनी भन्छिन्, घरमा आमा र दाजुहरूले मलाई कुट्थे पनि । तर, अर्को दिन उनी जस्तै परिस्थितिमा खेल्न तयार हुन्थिन् । परिवारको अत्याचार र दबाबकै कारण धेरै महिलाले खेलकुद त्यागे, उनी सम्झिन्छन् । उनले खेल्न भने कहिल्यै छाडिनन्, केही समय त फुटसल पनि खेलिन् । यो फुटबलको नयाँ स्वरूप थियो । कोर्ट पनि सानो भए हुन्थ्यो । सन् १९८३ मा महिलाका लागि फुटसल खुला गरिएको थियो । त्यही बेला त हो समान अधिकारको आवाज उठ्न थालेको । सन् १९९५ मा भने मेन्डिसले संन्यास लिइन् र प्रशिक्षक बनिन् । उनले नै त हो ब्राजिली महिला फुटबलका प्रख्यात खेलाडी फोर्मिगालाई हुर्कन र बढ्न मदत गरेको । उनकै नेतृत्वमा सन् २०१९ मा ब्राजिली महिला टिमले सात खेलाडीसम्मिलित हुने एक प्रतियोगिता जितेको थियो ।उनकै समयमा पनि केही महिला फुटबल खेलाडी वास्तवमै राम्रा थिए । तर, त्यही विभेदकारी कानुनले तिनलाई खेल्नबाट रोकेको थियो । यस्तै कारणले दक्षिण अमेरिकी महिला फुटबलको इतिहास धेरै मात्रामा कहिल्यै पनि समृद्ध रहेन । समय फेरिएको छ, ब्राजिलले नवौंपल्ट महिलाको विश्वकप खेल्दै छ । यसपल्ट मार्टाको कप्तानीमा खेल्दै छ । ब्राजिलले सन् १९९१ मा पहिलो पटक महिला विश्वकपमा सहभागिता जनाएको थियो । ब्राजिलको सबैभन्दा राम्रो प्रदर्शन गरेको २००७ मा फाइनल पुग्नु नै रह्यो, जहाँ टोली फाइनलमा जर्मनीसँग २० ले पराजित भयो । मार्टाले उक्त प्रतियोगितामा सर्वाधिक ७ गोल गरेकी थिइन् ।"
पुलिसका दुवै टोली फाइनलमा,"काठमाडौं (कास) नेपाल पुलिस क्लबको दुवै टोली सातौं प्रधानमन्त्री कप एनभिए महिला तथा पुरुष राष्ट्रिय क्लब लिगको फाइनल पुगेका छन् । महिलातर्फ अन्तिम लिग खेलमा पुलिसले न्यु डायमन्ड क्लबलाई ३० को सोझो सेटमा पराजित गर्यो । योसँगै पुलिस अपराजित रहँदै फाइनल पुगेको छ । पुलिसले २५२०, २५१४, २५१७ ले विजयी नतिजा निकाल्यो । पुलिसले ५ खेल जित्दै १५ अंक बटुल्यो । उपाधिका लागि विभागीय प्रतिद्वन्द्वी एपीएफको सामना गर्नेछ । एपीएफ ११ अंकसाथ दोस्रो स्थानमा रहेर फाइनल पुग्यो । शुक्रबार आर्मीले गण्डकी प्रदेशलाई २५१८, २५१२, २५१५ ले हराएको थियो । आर्मीसँग ८ अंक रह्यो ।त्रिपुरेश्वरस्थित कभर्डहलमा पुरुषतर्फ पुलिसले एपीएफलाई २५२२, २५१३, २५१५ ले हराएको थियो । जित्नैपर्ने दबाबका साथ कोर्टमा उत्रिएको पुलिसको १५ अंक भएको छ । पुलिसले फाइनलमा टिपटप हेल्प नेपाल र आर्मीमध्ये एकसँग उपाधिका लागि प्रतिस्पर्धा गर्नेछ । पुलिसले एक खेल गुमाएको थियो । दिनको अर्को खेलमा गण्डकी प्रदेशले दावाँली मिलन क्लबलाइ २५२१, २५१५, २५१६ ले हरायो । गण्डकीको ६ अंक भएको छ ।"
पाकिस्तानसँग नेपालको कमजोर ब्याटिङ,"(काठमाडौं)शर्ट पिच बलमा नेपाली ब्याटिङको कमजोरी पुनः एक पटक उदांगिएको छ । पाकिस्तान ए ले नेपालको कमजोर पक्षको फाइदा उठाउँदै श्रीलंकामा भइरहेको एसीसी पुरुष इमर्जिङ टिम्स कप क्रिकेटमा शुक्रबार ४ विकेटको जित हात पारेको छ ।शहनवाज दहनी र मोहम्मद वसिमको सानदार पहिलो स्पेलपछि टस जितेर ब्याटिङ गरेको नेपाली टोली कोलम्बो क्रिकेट क्लब मैदानमा १६ ओभरमा ७२८ को स्थितिमा पुगेको थियो । सोमपाल कामीले प्रतिश जिसी र ललित राजवंशीसँग अन्तिम दुई विकेटमा १ सय ७ रन जोडेपछि नेपालको स्कोर हेर्नलायक बनेको थियो । नेपाल ३७ औं ओभरमा १ सय ७९ रनमै अलआउट भयो । नेपालले पहिलो ओभरमै १४ रन जोडेको थियो । त्यसमा आसिफ शेखले ३ चौका प्रहार गरे । कुशल भुर्तेल (१) लाई दोस्रो ओभरमै दहनीले बोल्ड गरेपछि नेपाली ब्याटिङ धर्मराउन लाग्यो । आसिफ (१२), पवन सर्राफ (१), अर्जुन साउद (१७), गुलशन झा (१३) सबै शर्ट पिच बलमा आउट भए । कप्तान रोहित पौडेल (४) लेगसाइड गएको बलमा विकेटकिपरलाई क्याच दिन पुगे । भीम सार्की (०) र कुशल मल्ल (१७) इनसाइड एज लागेर बोल्ड हुन पुगे । पाकिस्तानी ओपनिङ बलिङ जोडी दहनी र वसिमले नेपालका ९ विकेट लिएका थिए । सोमपालले ७५ रन बनाए । उनी नेपालबाट आउट हुने अन्तिम खेलाडी थिए । उनले १ सय १ बल खेल्दै ९ चौका र २ छक्का प्रहार गरे । ३७ औं ओभरको अन्तिम बलमा एक रन लिने प्रयासमा उनी विकेटकिपरलाई क्याच दिन पुगे । उनी प्लेयर अफ द म्याच दहनीको पाँचौं सिकार बनेका थिए । सोमपालले प्रतिशसँग नवौं विकेटमा ५८ र ललितसँग दसौं विकेटमा ४९ रनको साझेदारी गरे । त्यसमा ललितको योगदान १० बलमा १ रन बनाउनु रह्यो । प्रतिशले २४ बल खेल्दै १ चौका र २ छक्कासहित २६ रन बनाए । मुवासिर खानलाई २८ औं ओभरको पहिलो बलमा लङअफमा छक्का प्रहार गरेका उनी अर्को बलमा त्यही सट दोहोर्याउँदा लङअफमा क्याच दिन पुगे । दहनीले १० ओभरमा ३ मेडन राख्दै ३८ रन खर्चे भने वसिमले १० ओभरमा १ मेडन राख्दै ५१ रन खर्चेर ४ विकेट लिए । फिल्डिङमा पनि नेपालको राम्रो सुरुआत भएन । सोमपालको इनिङ्सको पहिलो बल साइम अयुबको ब्याटबाट एज लागेर पहिलो स्लिपमा गएको थियो । तर, कुशल भुर्तेलले त्यसलाई नियन्त्रणमा लिन सकेनन् । अयुबले २४ रन बनाए । त्यसभन्दा अगाडि हसिबुल्लाह खान १२ रन बनाई आउट भए । ओमार युसुफले ३६, तैयब ताहिरले ५१ र कामरान गुलामले ३१ रन बनाएपछि पाकिस्तानले ३३ ओभरभित्र १ सय ८१ रन बनाउँदै लक्ष्य पूरा गर्यो । नेपालबाट ललितले ३ विकेट लिए । उनले ८५ ओभरमा १ मेडन राख्दै ५० रन खर्चे । सोमपालसँग नयाँ बल लिएर आएका अफ स्पिनर पवन सर्राफले ५ ओभरमा १ मेडन राख्दै १५ रन खर्चेर २ र कुशल मल्लले ६ ओभरमा २२ रन खर्चेर १ विकेट लिए । नेपालले सोमबार भारत ए सँग समूह चरणको दोस्रो खेल खेल्नेछ । भारत ए ले शुक्रबार नै कोलम्बोमा भएको खेलमा यूएईलाई ८ विकेटले हराएको थियो । यूएईले पहिलो ब्याटिङ गर्दै निर्धारित ५० ओ भरमा ९ विकेट गुमाई बनाएको १ सय ७५ रनलाई भारतले २७ औं ओभरमा १ सय ७९ रन बनाउँदै पूरा गरेको थियो ।"
डिजिटल उपवास,"कोही त छ जसलाई म आफ्नो भन्न सक्छुहृदयका सबै कुरा खुलेर भन्न सक्छुमेरो दुःखमा रोइदिनेमेरो खुसीमा हाँसिदिने सबैभन्दा माथि छ मेरो एउटा साथी छ गायक सुगम पोखरेलको माथिको गीतले भनेझैं मान्छेलाई सुखदुःखमा साथ चाहिन्छ । हामी दुःखमा समानुभूति प्रकट गर्न र खुसीमा उत्सव मनाउन साथी खोज्छौं । चाहन्छौं, हाम्रो आवाज कसैले सुनिदेओस् π तर, के हामीले त्यस्तो साथी पाइरहेका छौं त, जोसँग सुखदुःख साट्न सकौं ? के कसैले हाम्रो आवाज सुनिरहेको छ ? विज्ञानप्रविधिले फड्को मारिरहँदा कतै हामी त्यसैको भीडमा हराइरहेका त छैनौं ? मानव जीवनलाई आविष्कारहरूले सहज त बनाएको छ, तर किन मानिसहरू विक्षिप्त छन् ? हिजोका चौपारी, पानीपँधेरो, चियापसल वा कफीहाउस मा हुने जमघट अब सामाजिक सञ्जाल को भुलभुलैयामा बदलिएको छ । सामाजिक सञ्जाल प्रयोग गर्नैहुन्न भन्ने त होइन, मिडिया साक्षरता भएका मुलुकका जागरुक नागरिकको समूहले सामाजिक सञ्जाललाई पनि सिर्जनात्मक उपयोग गरिरहेकै छ । तर, भनिन्छ नि अति भयो भने खती हुन्छ ! धरै भयो भने सामाजिक सञ्जाल पनि जन्जाल बन्छ । हामी कुन सामाजिक सञ्जाल चलाउँछौं भन्ने समस्या होइन, समस्या त कति र कसरी चलाउँछौं भन्ने हो । चौपारीमा बसेर चेस वा बाघचाल खेल्नुसट्टा अनलाइनमा कलब्रेक वा लुडोमा रमाइरहेका छौं । बुकमा भन्दा फेसबुकमा रमाएका छौं ।टर्किस साहित्यकार एलिफ सफाक निबन्धात्मक पुस्तक हाउ टु स्टे सेन इन एन एज अफ डिभिजन मा मानिसहरू भीडमा पनि किन एक्लो महसुस गरिरहेका छन् भन्नेबारे चर्चा गर्छिन् । कोरोना कहरले हामी लामो समय कोठाभित्रै थन्कियौं । त्यसै त सामाजिक सञ्जालको बढ्दो प्रयोगले घटिरहेको हाम्रो आमनेसामने संवाद झन् पातलियो । सफाक लन्डनमा राखिएको एउटा बोर्डको प्रसंग सुनाउँछिन् । कोरोना महामारी समाप्त भएपछि मानिसहरू के चाहन्छन् भन्ने प्रश्न सोधिएको थियो । जब यो सबै समाप्त हुन्छ, तपाईं यो दुनियाँलाई पहिलेभन्दा कसरी फरक देख्न चाहनुहुन्छ ? बोर्डमा तरहतरहका उत्तर थिए, त्यसमध्ये सफाकको नजर एउटा पृथक् जवाफमा गयो । मेरो चाहना छ कि मेरो आवाज सुनियोस् । जब यो सबै अन्त्य हुनेछ, म यस्तो एक पृथक् दुनियाँमा बस्न चाहन्छु, जहाँ मेरो आवाज सुनिन्छ ।वास्तवमा सामाजिक सञ्जालमा विचारभन्दा बढी छटपटी देखिन्छ । सबैका आआफ्ना सपना छन् । हतास छन् मानिसहरू, जुन सामाजिक सञ्जालका पोस्टहरूमा पोखिन्छ । सहानुभूति र ढाडस दिने पनि भेटिन्छन् त्यहाँ, मजाक र खिसिट्युरी गर्ने पनि । यसले झन् हामीलाई दलदलमा फसाएको छ । त्यसैले त सफाकको प्रश्न छ, हामी यस्तो युगमा छौं कि, जहाँ हाम्रा पुर्खालाई भन्दा हामीलाई डिजिटल र मिडिया प्लेटफर्मले समान अभिव्यक्तिको अवसर प्रदान गरेको छ भनिन्छ । तर, पनि यति धेरै मान्छेहरू किन एक्लो महसुस गरिरहेका छन् ?भन्न त भनिन्छ प्रविधिले दुनियाँ पहिलेभन्दा नजिकियो । तर, पनि मानिसहरू टाढा भइरहेका छन् । पहिलेभन्दा बढी हामी विभाजित भएका छौं । सामाजिक सञ्जालमा हामी हाम्रा कुरा सुनाइरहेका छौं, तर किन कसैले सुनिरहेको छैन ? केवल व्यवस्था र सत्ता होइन । केवल पैसा र शक्ति होइन, डेटा र ज्ञान पनि मुठीभर व्यक्तिको कब्जामा रहेको सफाकको मत छ । पछिल्लो समय हामीले फरक मत वा विचारलाई सुन्ने प्रयास नै गरेका छैनौं । सामाजिक सञ्जालमा अल्गोरिदम ले पस्किने एकाकी विचारले हामीलाई भुत्ते र असहिष्णु बनाएको छ । फरक लिंग, धर्म, जात वा राष्ट्रका मान्छेलाई ख्यालठट्टाको विषय बनाइएको छ । फरक मत र विचारको मन्थनबाटै नयाँ विषय सिकिने हो, तर हामी सामाजिक सञ्जालमा आउने लाइकका लागि जे पनि बोल्न र लेख्न तयार छौं । सामाजिक सञ्जालको बढ्दो प्रयोगले विश्वमै मनोरोगीहरूको संख्या पनि बढिरहेको तथ्यांक सार्वजनिक भइरहेका छन् । विश्व स्वास्थ्य संगठनका अनुसार, विश्वमा करिब २८ करोड मानिसले मानसिक समस्या झेलिरहेका छन् । स्वास्थ्य तथा जनसंख्या मन्त्रालयको अध्ययन अनुसार, नेपालमा नसर्ने रोगहरूमध्ये १८ प्रतिशत हिस्सा मानसिक रोगको छ । कोभिडअघि नै मन्त्रालयको तथ्यांकमा २ लाख ६५ हजार मानिसमा कुनै न कुनै किसिमको मानसिक समस्या भेटिने गरेको थियो । कोभिडका कारण यो संख्या बढे पनि तथ्यांक आइसकेको छैन । राष्ट्रिय मानसिक स्वास्थ्य सर्वेक्षण नेपाल, २०७७ अनुसार, नेपालमा १३ देखि १७ वर्षका ५२ प्रतिशत किशोरकिशोरीमा मानसिक स्वास्थ्य समस्या देखिएको छ । विश्वभर लगभग २० प्रतिशत बालबालिका तथा किशोरकिशोरीमा भावनात्मक, व्यावहारिक तथा अन्यखाले मानसिक स्वास्थ्य समस्या भएको अध्ययनहरूले देखाएका छन् ।अमेरिकी जनरल सर्जन डा विवेक मूर्तिले हालै जारी गरेको एडभाइजरी अनुसार, अमेरिकामा ८ र १० कक्षामा पढ्ने विद्यार्थीले दैनिक औसत साढे ३ घण्टा सामाजिक सञ्जालमै बिताउँछन् । उनको अनुसन्धानले भन्छ सामाजिक सञ्जाल प्रयोगकै कारण किशोरकिशोरीमा मानसिक स्वास्थ्यसम्बन्धी समस्या देखिएको छ । सामाजिक सञ्जालको अत्यधिक प्रयोग बालबालिका र किशोरकिशोरीमा मात्रै होइन, वयस्क मानिसकै स्वास्थ्य समस्या बनिरहेको छ । मानिसहरूले सामाजिक सञ्जालका प्लेटफर्महरू धेरैभन्दा धेरै प्रयोग गरून् भनेरै पुस नोटिफिकेसन, अटोप्ले, असीमित स्क्रोलिङ फिचर, लाइक र अटोट्यागिङ जस्ता विशेषता राखिएको डा मूर्तिको मत छ । अमेरिकामा राष्ट्रिय स्तरमा गरिएको सर्भेमा १११५ वर्षका छात्राहरूमध्ये एकतिहाइले आफूहरूलाई सामाजिक सञ्जालको (कु)लत लागेको बताए । अझ ८ र १० कक्षामा पढ्ने विद्यार्थीमध्ये कतिपयले दैनिक औसत ७ घण्टा विभिन्न सामाजिक सञ्जालमा बिताउने गरेको बताए । जर्जटाउन विश्वविद्यालयका सहप्राध्यापक क्याल न्युपोर्टले डिजिटल मिनिमलिज्म ः चुजिङ अ फोकस्ड लाइभ इन अ नोइजी वर्ल्ड पुस्तकमा सामाजिक सञ्जाललाई चलाखीपूर्ण तरिकाले चलाएर यसको सदुपयोग गर्नुपर्छ भन्ने नयाँ दर्शन प्रस्तुत गरेका छन्, जसलाई उनले डिजिटल मिनिमलिज्म र उक्त दर्शन पछ्याउनेलाई डिजिटल मिनिमलिस्ट नाम दिएका छन् । मिनिमलिज्म को अर्थ हुन्छ अतिसूक्ष्मवाद । यो थोरैभन्दा थोरै वस्तु वा सामग्रीको उपभोग गरी जीवन जिउने कला हो । डिजिटल मिनिमलिज्म हामीले प्रयोग गर्ने प्रविधिमा लागू हुन्छ । खासमा यो सही वस्तु, प्रविधि वा मान्छेको काँटछाँट हो । जीवनमा नकारात्मक प्रभाव पारिरहेका वस्तु वा प्रविधि हटाउनु नै सूक्ष्मवाद हो ।सहप्राध्यापक न्युपोर्ट डिजिटल मिनिमलिज्म लाई परिभाषित गर्दै भन्छन्, डिजिटल मिनिमलिज्म एउटा दर्शन हो, जसले तपाईंको जीवनमा कुन डिजिटल सञ्चार साधन मूल्यवान् वा उपयोगी छ भनेर प्रश्न गर्न सघाउँछ । न्युपोर्ट नचाहिने डिजिटल हल्लालाई हटाउनुपर्ने तर्क गर्छन् । भन्छन्, नचाहिने डिजिटल हल्ला हटाउनुपर्छ । सामाजिक सञ्जालको व्यवस्थित प्रयोगले तपार्इंको जीवनमा महत्त्वपूर्ण सुधार ल्याउनेछ । न्युपोर्ट सामाजिक सञ्जालले कसरी हामीलाई आधुनिक दास बनाएर औंलामा नचाइरहेको छ भन्ने उदाहरण प्रस्तुत गर्छन् । उनले विभिन्न सामाजिक सञ्जाल कम्पनीमा काम गरेका व्यक्तिका अन्तर्वार्ता, आलेखलाई सन्दर्भका रूपमा समेत प्रयोग गरेका छन् । आफैंले पनि अनुसन्धान गरेका छन् । फेसबुकको आफैं फोटो ट्याग हुने अल्गोरिदम (कम्प्युटर कोडिङ) देखि नोटिफिकेसनसम्म कसरी सुनियोजित तरिकाले ल्याइएको हो भन्ने प्रसंग उनले पुस्तकमा लेखेका छन् । ट्रिस्टन ह्यारिस, सिन पार्कर, लेह पर्लम्यान र आडम अल्टरजस्ता अनुसन्धाताहरू अम्मली सामाजिक सञ्जाल विरुद्ध ह्वीसलब्लोअर बनिरहेका छन् । कमभन्दा कम सामाजिक सञ्जाल प्रयोग गरी कसरी व्यावसायिक तथा सामाजिक जीवनलाई अगाडि बढाउन सकिन्छ भन्ने अनुसन्धानमा निरन्तर लागेका छन् उनीहरू । अमेरिकी सेन्टर फर डिजिज कन्ट्रोलको युथ रिस्क बिहेभियर सर्भे ले माध्यमिक तहमा पढ्ने विद्यार्थीमध्ये ४२ प्रतिशत कुनै न कुनै रूपमा दुःखी भएको देखाएको छ । त्योमध्ये पनि २२ प्रतिशतमा आत्महत्याको सोच आएको छ । डा विवेक मूर्ति पनि दैनिक ३ घण्टाभन्दा बढी सामाजिक सञ्जालमा बस्ने व्यक्ति डिप्रेसनमा जाने दोब्बर सम्भावना हुने अनुसन्धानमा देखिएको बताउँछन् । एडिनबर्ग विश्वविद्यालयमा ग्लोबल पब्लिक हेल्थकी प्राध्यापक देवी श्रीधरले यसबारे गार्डियन मा बालबालिकाका लागि सामाजिक सञ्जाल धूमपान वा जुवाजस्तै हो । किन प्रयोग गर्न दिने ? भनेर लेख लेखेकी छन् । जसरी चुरोट, सुर्ती र रक्सी वा जुवातासमा एउटा नीति बनाइएको छ, सामाजिक सञ्जाल प्रयोगका सन्दर्भमा पनि त्यस्तै नियम बन्नुपर्ने उनको मत छ । बाथ विश्वविद्यालयका अनुसन्धानकर्ताहरूको अध्ययनले समेत एक हप्ता सामाजिक सञ्जालमा छुट्टी लिने व्यक्तिहरूको मानसिक स्वास्थ्यमा सुधार आएको देखाएको छ । सामाजिक सञ्जालको प्रयोगबारे सरकारले कम्पनीहरूलाई नियमन गर्न एउटा नीति नै बनाउनुपर्ने श्रीधरको मत छ । कम्पनीहरूले पैसा कमाउनका लागि सुरक्षा, स्वास्थ्यमा ध्यान दिएका छैनन् । जति समय हामी स्क्रिनमा बिताउँछौं, त्यति धेरै उनीहरूले पैसा कमाउँछन् । श्रीधरले नै एउटा तथ्यांक उल्लेख गरेकी छन्, स्न्यापच्याटले ९९ प्रतिशत आम्दानी प्रयोगकर्तालाई विज्ञापन देखाएरै उठाउँछ, मेटा (जोसँग फेसबुक, इन्स्टाग्रामको स्वामित्व छ) को हकमा यो ९८ प्रतिशत छ । यसको अर्थ हामीले समय दिएका छौं, उनीहरूले पैसा कमाएका छन् । मनोविद् जिन ट्वेन्जले जेनेरेसन्स पुस्तकमा ५ वटा उमेर समूहको मानसिक स्वास्थ्यबारे चर्चा गरेकी छन् । २०१२ देखि सामाजिक सञ्जालमा उछाल आएको हो । सन् २००९ मा किशोरकिशोरीमध्ये आधाले मात्रै दैनिक सामाजिक सञ्जाल प्रयोग गर्थे, जुन २०२२ मा आइपुग्दा ९५ प्रतिशत पुगेको छ (प्यु रिसर्च सेन्टर) ।प्रिन्सटन विश्वविद्यालयबाट मनोविज्ञानमा विद्यावारिधि गरेका क्रिस सेड सामाजिक सञ्जाल किशोरकिशोरीको सामाजिक जीवनमा आणविक बम बनिरहेको बताउँछन् । फेसबुक र ट्वीटरमा समेत काम गरेका सेड एनपीआरसँगको कुराकानीमा भन्छन्, किशोरकिशोरीको सामाजिक जीवनमा आणविक बमजस्तै हो सामाजिक सञ्जाल । मलाई लाग्दैन पछिल्लो समय किशोरकिशोरीहरू सामाजिक सञ्जालमा जस्तै भौतिक रूपमा समाजसँग घुलमिल भएका छन् ।सामाजिक सञ्जालले हामीलाई ख्याति मात्रै दिएको छैन, यसले तनाव पनि थपिदिएको छ । लाइक, कमेन्ट, सेयर र लभ रियाक्टमा हाम्रो दिमाग घुमिरहेको छ । केही कलाकार वा सेलेब्रिटीका हकमा सामाजिक सञ्जाल गलपासोसमेत भएको छ । नभएका लाञ्छना लगाउने र व्यक्तिगत गालीगलौजका कारण सेलेब्रिटीहरूले सामाजिक सञ्जाल चलाउनसमेत छाडेका छन् । सेलेना गोमेज, लिजो, टम हल्यान्डजस्ता कलाकारले केही समय इन्स्टाग्राम र ट्वीटरबाट छुट्टीसमेत लिए । केही त लामो समयदेखि नै सामाजिक सञ्जालबाट बाहिर छन् । सूचनाको बाढीमा कुन सही कुन गलत ? मानिसहरू रनभुल्लमा छन् । मानिसहरू आफ्नो अनुकूलको सूचना भाइरल बनाउँछन्, जसले सञ्चार उद्योगलाई समेत चुनौती थपेको छ । स्यापियन्स का लेखक, इजरायली इतिहासकार युभल नोह हरारी सित्तैको सूचना एकदमै खतरनाक भएको बताउँछन् । राम्रो सूचना पाउन पैसा तिनुपर्ने मत राख्ने उनले गार्डियन सँगको एक अन्तर्वार्तामा भनेका छन्, सञ्चार उद्योगका हकमा सित्तैंमा सूचना दिने विषय डरलाग्दो हो । यदि तपाईं सित्तैंमा पर्याप्त सूचना दिनुहुन्छ भने मानिसको ध्यान कसरी तान्नुहुन्छ ? हामी उच्च गुणस्तरीय खाना, लुगा र गाडीका लागि पैसा तिर्न तयार छौं भने स्तरीय सूचनाका लागि किन छैनौं ?मान्छे खुसी छैनन्, तर पनि सामाजिक सञ्जालमा नक्कली हाँसो हाँसिरहेका छन् । केही दिनअघि चिनियाँअमेरिकी गायिका कोको ली मानको आत्महत्यापछि एकपटक पुनः सामाजिक सञ्जालमा डिप्रेसनबारे चर्चा भयो । बढ्दो स्माइलिङ डिप्रेसन (भित्रभित्रै दुःखी र चिन्तित, तर समाजका अघि खुसी भएजस्तो देखाउने) बारे पनि विमर्श भइरहेको छ । नाम, दाम र प्रसिद्धिसँगै मानिसमा चिन्ता पनि थपिएको छ । ग्लोबल टाइम्स सँगको कुराकानीमा चिनियाँ विज्ञान प्रतिष्ठानका अनुसन्धानकर्ता चाङ कान भन्छन्, सबैले स्माइलिङ डिप्रेसनका बिरामी चिन्न सक्दैनन्, बिरामीका नजिकका मान्छेले भने उसको व्यवहारमा आएको परिवर्तन थाहा पाउन सक्छन् ।बारम्बार सामाजिक सञ्जालमा नोटिफिकेसन र म्यासेज चेक गर्ने बानी पनि डिजिटल कुलत बसेको संकेत हो । यूएसए टुडे सँगको कुराकानीमा डा साहला मोदिर भन्छिन्, प्रत्येक घण्टा नोटिफिकेसन, म्यासेज हेर्नुले तपाईंको पेसा र सामाजिक सम्बन्धलाई नै असर पुर्याउँछ । लाइक ले त झन् धेरै दुर्व्यसनको सिकार बनाउँछ, लाइक खोज्ने बानीले हाम्रो शरीरमा डोपामाइनको मात्रा घटाउँछ । शरीरमा डोपामाइन र सेरोटोनिनजस्ता रसायनको मात्रामा कमी आएमा मान्छे सामान्यतः सुस्त, नकारात्मक र चिडचिडे भई क्रोधको सिकार हुनपुग्छ ।प्रयोगकर्ताले फेसबुक, इन्स्टाग्राम र टिकटकमा पैसा नतिरे पनि कम्पनीले अर्बौं डलर कमाइरहेका छन् । उनीहरूले हाम्रो डेटा बेचेर कमाएका पनि होइनन्, हाम्रो विचार, विश्वास र बानीलाई चलाखीपूर्ण तरिकाले बदलेर उनीहरू पैसा कमाइरहेका छन् । सेन्टर फर ह्युमन टेक्नोलोजीका अध्यक्ष तथा सहसंस्थापक ट्रिस्टन ह्यारिस सामाजिक सञ्जाल संयोगवश दुर्व्यसनको स्रोत नबनेको राय राख्छन् । हामी सामाजिक सञ्जाल लगआउट गर्न सक्दैनौं । किनकि हामीलाई यसको लत लागिसकेको छ । कम्पनीले चाहेको पनि ठ्याक्कै यस्तै हो । संयोगवश यो अम्मली बनेको होइन, यो बनाइएको नै यसैका लागि हो । ह्यारिसले केही वर्षअघि सीबीएस न्युज को सिक्स्टी मिनेट्स मा एन्डरसन कुपरसँग भनेका थिए, तिनीहरू (सामाजिक सञ्जाल कम्पनी) ले मान्छेलाई प्रोग्रामिङ गरिरहेका छन् । प्रविधि तटस्थ हुन्छ भन्ने गरिन्छ, प्रयोग कसरी गर्ने भन्ने हामीमै निर्भर छ भनिन्छ, तर वास्तवमा त्यति मात्र साँचो होइन ।कसैले फ्रेन्ड रिक्वेस्ट वा लाइक पठाएमा नीलो संकेत देखिने गरी डिजाइन बनाइए पनि फेसबुकले अन्ततः रातो रङ (ध्यान तान्ने रङ) छान्यो, जसका कारण क्लिकको मात्रा बढ्यो । घरकै विषयमा कुरा गर्नुपरे पनि फेसबुकमा देखेको, इन्स्टामा देखेको भन्नुपर्ने अवस्था छ । कुराकानी हुन छाडेको छ । परिवारकै सदस्यसँग पनि कुराकानी गरिँदैन । केही दिनअघि मेटाले ट्वीटरजस्तै थ्रेड्स लन्च गर्यो । केही घन्टामै त्यसमा लाखौं प्रवेश गरे । आखिर किन ? एउटै मान्छे फेसबुक, ट्वीटर, इन्स्टाग्राम, टिकटक, थ्रेड्स, स्न्यापच्याट, ह्वाट्सएपमा समय बिताउन भ्याइरहेको छ वा उपस्थिति जनाइरहेको छ ? कुनै एक सञ्जालमा नभए सबैथोक गुमाउँछौं भन्ने हामी सोचिरहेका छौं । तर, हामीले केही गुमाइरहेका छौं भने त्यो हो कुराकानी, छलफल र विमर्श । भर्चुअल संसारमा हामी रमाइरहँदा हाम्रा नजिकका आफन्त, छरछिमेकी र साथीसंगी बिर्सिइरहेका त छैनौं ?हामीमध्ये कतिले अहिले म्यागजिन, पत्रपत्रिका र पुस्तकलाई समय दिइरहेका छौं ? सामाजिक सञ्जालमा आइरहेको सूचनाको बाढीमा हराइरहेका त छैनौं ? त्यसैले ब्लगर र विश्लेषक एन्ड्रयु सुलिभानले सन् २०१६ मै न्युयोर्क म्यागजिनमा लामो आलेख लेखेका थिए, म मान्छे हुने गर्थें शीर्षकमा । उनको लेखको सार थियो, समाचार, गसिप र तस्बिरको अन्तहीन बमबारीले हामीलाई सूचनाको अम्मली बनाइदिएको छ । यसले त मलाई चकनाचुर बनाइदिएको छ, तपाईंलाई पनि बनाउन सक्छ ।पुस्तक पढ्ने, लेख्ने, हिँड्ने, साथीसंगी, आफन्तजनसँग भेटघाट गर्ने केही नयाँ कुरा सिक्ने ! मान्छे बन्नु छ भने चाहिएका बेलाबाहेक सामाजिक सञ्जालबाट बाहिर आउनुहोस् । एमआईटी प्राध्यापक सेरी टर्कल रिक्लेमिङ कन्भर्सेसन मा भन्छिन्, मुखामुख भएर कुराकानी गर्नु मान्छेको स्वाभाविक बानी हो । म प्रविधिविरोधी होइन, यसलाई स्मार्ट तरिकाले प्रयोग गर्नुपर्छ भन्ने मेरो विचार हो । वास्तवमा प्रविधिले हामीलाई कतिपय कुरामा सहज बनाइरहँदा हाम्रो सोचाइलाई बन्धक त बनाइरहेको छैन ? प्रविधि र सामाजिक सञ्जालमाथिको निर्भरता बढिरहेको छ, सँगसँगै यसको कसरी सदुपयोग गर्ने र यसबाट कसरी लत हटाउने भन्ने उपाय पनि सुझिइरहेका छन् । डिजिटल डिटक्स, डिजिटल फास्टिङ ले काम पनि गरिरहेको छ । डिजिटल डिटक्स प्रविधिको कुलत हटाउने उपाय हो, जसमा मोबाइलको नोटिफिकेसन बन्द गर्ने, खाने समयमा फोन प्रयोग नगर्ने, परिवारसँग हुँदा, हिँड्दा, सुत्नुअघि मोबाइल नहेर्ने, ओछ्यानबाट टाढा राख्ने, सुत्नुअघि मन लागेका पुस्तक वा केही पढ्नेलगायतका उपाय अपनाइन्छ । त्यस्तै डिजिटल फास्टिङ आफूलाई डिजिटल डिभाइस बाट अनप्लग गर्ने अर्थात् छुटाउने काम नै हो । जसरी मानिसहरू स्वस्थ शरीरका लागि साताको कुनै दिन निराहार वा फलफूल वा हल्का खाना खाएर व्रत बस्छन्, त्यसरी नै पछिल्लो समय मानसिक स्वास्थ्यका लागि डिजिटल फास्टिङ अर्थात् प्रविधि उपवासको अवधारणा आएको छ । हप्ताको कुनै दिन वा महिनामा कुनै हप्ता मानिसहरू स्मार्टफोन, ट्याब्लेट, ल्यापट्यापबाट टाढै बसेर प्रविधिसँगको स्वस्थ सम्बन्ध बनाउने प्रयास भइरहेको छ । केही वर्षमै हामी प्रविधिप्रति यति निर्भर भइसक्यौं कि अब यसबाट छुटकारा पाउन विभिन्न उपाय खोज्नुपरेको छ । सामाजिक सञ्जालले हामीलाई एकअर्कासँग जोड्ने नाममा तोडिरहेको भान हुन्छ । फेसबुकले आफ्नो उद्देश्यमा भनेको छ, हाम्रो उद्देश्य मानिसहरूलाई समुदाय निर्माणका लागि शक्ति दिने हो ताकि विश्व अझ नजिक आओस् । सामान्य रूपमा हेर्दा यो सकारात्मकै लाग्ने सहप्राध्यापक क्याल न्युपोर्टको भनाइ छ, उनीहरूले तपाईंलाई तिनीहरूको इकोसिस्टममा प्रवेश गरेर सेयर र कनेक्ट भइराख्नुस्, अनि राम्रो भइहाल्छ भन्ने सन्देश दिएका छन् । न्युपोर्ट सामाजिक सञ्जाल होस् वा अन्य विद्युतीय प्रविधि, तिनलाई आवश्यकताअनुसार छनोट गरेर मात्र चलाउनुपर्ने सुझाव दिन्छन् । उनले पुस्तकमा कसरी सामाजिक सञ्जाल वा मोबाइलबाट टाढा बस्न सकिन्छ भन्ने विभिन्न उपायसमेत सुझाएका छन् । केही समय सामाजिक सञ्जालबाट छुट्टी लिने, घुम्न जाने, अन्तरक्रियाहरूमा सहभागी हुने, परिवारलाई समय दिनेलगायतका उनका प्रयोगात्मक सुझाव छन् । अमेरिकाको अमिस समुदाय विद्युतीय प्रविधिको अति न्यून प्रयोगबाट कसरी चलिरहेको छ भन्ने उदाहरण पनि उनले प्रस्तुत गरेका छन् । अमिस समुदायकी एक महिला भन्छिन्, स्मार्टफोन नचलाउने निर्णयले मलाई एक प्रकारको स्वायत्तता दिएको छ । मैले मेरो जीवनमा प्रविधिले खेल्ने भूमिकालाई नियन्त्रण गरिरहेको छु ।सामाजिक सञ्जालको फाइदै नभएको पनि होइन । टाढाका साथीसंगीसँग कुराकानी गर्न होस् वा व्यावसायिक जीवन नै यसैमा जोडिएका व्यक्तिले त यो चलाउनै पर्यो । नत्र बेकामे भएर असीमित स्क्रोलिङ गरिरहनु वा मोबाइलमा घोप्टिरहनु भने अम्मलै हो । त्यसैले सामाजिक सञ्जालका फाइदा र बेफाइदाबारे तपाईं कोसँग कुरा गर्नुहुन्छ, त्यस्तै उत्तर आउनेछ । पिर्ट्सबर्ग विश्वविद्यालयका ब्रायन प्रिम्याकलगायतले गरेको अनुसन्धानले पनि जति सामाजिक सञ्जालमा भुलियो त्यति नै धेरै एक्लोपन बढ्दै जाने देखाएको छ । सामाजिक सञ्जालको अम्मलबाट बाहिर आउन केही घरायसी सीप सिक्न पनि न्युपोर्टको सुझाव छ । मोटरसाइकलको सामान्य मर्मत, सामान्य बुकसेल्फ, फर्निचर मर्मतलगायतका काम सिक्दा उपयोगी मात्र होइन, समयको सदुपयोगसमेत हुन्छ । कोही बिरामी भएमा सामाजिक सञ्जालमा गेट वेल सुन भन्छौं हामी । कसैले आफन्त गुमाए पनि आरआईपी वा हार्दिक समवेदना फेसबुकबाटै लेखिदिन्छौं । तर, हामीमध्ये कतिले भेटेरै स्वास्थ्यलाभको कामना गरेका छौं वा समानुभूति प्रकट गरेका छौं ? यो गम्भीर प्रश्न छ ।फेसबुक, ट्वीटर, टिकटक, स्न्याप्च्याट लगायतका एपलाई सामाजिक सञ्जाल बनाउने कि जन्जाल ? त्यो हाम्रै हातमा छ । यसबाट कमाल गर्ने वा अम्मली बन्ने ? त्यो पनि हाम्रै हातमा छ । जसरी सामाजिक सञ्जालको अम्मलमा फस्न समय लागेन, गफगाफको पुरानै शैलीमा फर्किन पनि धेरै समय लाग्दैन ।"
क्षितिजकी मायालु मनपन्छी,"आम कवि बाहिरी संसारमा कविता खोज्छन्, तर रमेश क्षितिज आफैंले आफैंलाई खोज्ने वा चिन्ने कविता लेख्छन् । अध्यात्मशास्त्र अनुसार पृथ्वी, जल, वायु, अग्नि (तेज) र आकाशबाटै मानवरचना भएको हो । यस संग्रह पनि आकाशगंगा, अग्निउत्सव, जलतरंग, वायनृत्य र भूयात्रा गरी पाँच भँगालोमा बाँडिएको छ । मनु मन्जिलले भनेजस्तै हाम्रा कविता दुःख, निराशा, हीनता, कुण्ठा र घृणाका मसलाले चुलिएका छन् । त्यस्ता कविता पढ्दा अनिद्रा, अवसाद र एक्लोपन अझै बढ्ने छन् । आजका व्यथित मनुवालाई आत्मिक शान्ति र अन्तस्करणमा जीवन्त ऊर्जा भर्ने काव्यथेरापी दिने सामर्थ्य क्षितिजका कवितामा छन् ।हो एक्लोपन, निराशा, अन्याय, असमानता, गरिबी, बेथिति, विसंगति यावत् छन् दुनियाँमा । तर, रमेश क्षितिज त्यसलाई नै भव्य देखाएर बस्ने कवि होइनन् । जीवन कठिन छ तापनि प्रेम, अध्यात्म, सौन्दर्य आदिमार्फत विषम परिस्थितिमा पनि जीवित रहने उत्प्रेरणा र शक्ति प्रदान गर्छन् भन्ने उनको विश्वास छ । दुःख आइपर्दैमा जीवन दुःखमय हुने होइन । त्यो त हामी आफैंले कामकुराको चाँजोपाँजो मिलाउन नसकेर निम्तिने न हो । क्षितिजका कविताले भनेजस्तै जीवन र प्रकृति धन्य छन् । जस्तोसुकै अवस्थामा पनि आशाको अरुणोदय पर्खने कविको जिकिर छ विषालु जीवन पनि पीयूषदर्शी बन्न सक्छ ।क्षितिजका कवितामा दया, माया, प्रेम, ममता, करुणा, स्नेह, सौजन्य, क्षमता, सहनशीलता, धीरता, स्थिरता, सदिच्छा, सत्प्रयास, सद्ज्ञान, सद्धर्म, सत्कर्तव्य इत्यादि प्रसाद गुण छन् । उनको कविताकर्मको लक्ष्य नयाँ सौन्दर्य खडा गर्नु हो । भाषामा लालित्य अनि शिल्पमा सौष्ठव थप्नु पनि हो । अर्को शब्दमा सत्यं शिवं सुन्दरंको स्वर सिँगार्नु हो । यी कवितामार्फत क्षितिजले विमुग्धकारी सौन्दर्यको प्रतिमान खडा गरेका छन् । चाहे त्यो मानवीय सौन्दर्य होस् वा प्राकृतिक । ती आनुभूतिक सौन्दर्यले चाक्षुषीय तृप्ति दिन्छन् । पाठकलाई फराकिलो अँगालो दिन्छन् । मानसिक निर्मलता, वैचारिक पवित्रता, वाचिक मृदुलता, आचरणगत सात्विकता आदि पनि उनको काव्यिक किल्लाभित्रै छन् । रमेश क्षितिजको काव्यशैली किन अलग छ भने उनी आत्मबोधका साथ नवीन, तरोताजा र तीव्र आस्वाद्य कविता लेख्छन् । प्रकृतिको मानवीकरण गर्छन् । मानवको प्रकृतिकरण गर्छन् । कविको स्पर्श अद्भुतै हुन्छ । त्यो चमत्कारी मसीका कारण कहिले प्रकृति मानव बन्छ त कहिले मानव प्रकृति बन्छ । प्रकृति मानवको चिर सहचरी न हो ।रमेश क्षितिजलाई पढ्दा लाग्छ, कविता र कठोरता सँगसँगै बस्दैनन् । कविता र कृत्रिमता पनि सँगसँगै रहँदैनन् । व्यक्ति र कृतिबीच हाडनाता हुन्छ । ५३ थान कविताभरि त्यो आभास भइरहन्छ । क्षितिजका कविता एकछिनका लागि होइन, सधैंका लागि, जीवनका लागि हो । पर्वत पर्वतमा बटुवा घाम का कविताहरूभित्र प्रेम, मानवता, कल्याण र न्यायका लागि गाइएका मंगल गीत वा पवित्र प्रार्थना छन् । स्वप्नदर्शी हृदयको आवाज अनि जीवनमन्त्र छन् । प्रकृति, जीवन र रहस्यहरूसँगका साक्षात्कार छन् । कविता जीवनलाई उत्सवमय बनाउन अन्तरंग साथी बनोस् भन्ने क्षितिजको आग्रह छ । र, यिनले क्षितिजको असाधारण काव्यकारिताको प्रमाण दिन्छन् । अर्को साँझ पर्खेर साँझमा (२०५७), घर फर्किरहेको मानिस (२०६९), हुँदै पर्वत पर्वतमा बटुवा घाम (२०७९) सम्म आइपुग्दा रमेश क्षितिज समकालीन नेपाली कविताको एउटा चुचुरो बन्न पुगेका छन् । तर, उनका कविता हस्याङफस्याङमा भन्दा फुर्सदमा पढ्न जाती हुन्छ । भीडभाडको भन्दा एकान्तको साथी बनाउनु श्रेयस्कर हुन्छ । कविलाई प्रशंसा त चाहिन्छ । तर, अचाक्ली प्रशंसा चाहिँदैन । क्षितिजका कवितामा यदाकदा पुनरुक्ति या द्विरुक्ति दोष भेटिन्छन् । आफ्नै पूर्ववर्ती कवितामा प्रयोग भइसकेका विम्बहरू हुबहु दोहोरिएको छ । रमेश क्षितिजजस्ता कवि यसमा सचेत भएकै जाती । कविताको पुछारमा टीका या फुटनोट अनिवार्य थिएनन् । तिनले पाठकीय स्वतन्त्र धारणालाई कुण्ठित गरिदिन्छन् । किनभने कविको साधिकार शब्दमा मात्र छ, अर्थमा छैन ।जहाँ पुग्छुपुग्छु भनेर बग्ने त गण्डकी होबाटो हिँड्नलाई पुग्ने मुकाम छ जिन्दगी हो । (मन्दिरको घण्टी)"
बिस्का : जात्रा मनाइने देशमा एक मिथकीय प्रेम,सबैले ढाँटेका रहेछन्तिमीले जस्तै !
एउटा बिरालोको आत्मालाप,"मानिसजनावर सम्बन्धको बेगिन्ती पोया फुकाउनु जोकसैको वशको विषय होइन । त्यस्ता सम्बन्ध एकातिर संवेदनाको वकालत हुनसक्छ भने अर्कोतिर मानव दम्भको प्रकटीकरण । लैनसिंह बाङ्देलको लंगडाको साथी ले उजागर गरेको कुकुर र एक अपाङ्ग पात्रको सम्बन्धको गहिराइ अथवा जर्ज अर्वेलको सुटिङ एन एलिफेन्ट मा देखाइएको एक हाकिमको दम्भको पराकाष्टामाझ हजारौंको नजारा बनेको हात्तीको दर्दनाक मृत्युदुवै मानिस र जनावरबीचको सम्बन्धकै पाटाहरू हुन् । यस धर्तीमाथि आफ्नै मात्र दाबी गर्ने मानिस सधैं अरूलाई अधीनमै राख्ने प्रयत्न गर्छ । त्यसमा सहोदर सहयात्रीदेखि पशुजगत र प्रकृति सबै परेका छन् । यो बेमेलीय अन्तरसम्बन्धमा शक्तिको चलखेल प्रस्टै देखिन्छ । शक्ति, फगत एक शब्द या अमूर्त अभिव्यक्तिमा सीमित रहन्छ त्यतिन्जेल जुनबेलासम्म त्यो प्रयोगमा आउँदैन । त्यसैले माइकल फुको शक्तिको अस्तित्वलाई प्रयोग (एक्सन) सँग जोड्छन् । प्रयोगसँग मात्र शक्तिको अस्तित्व हुन्छ भन्ने फुकोको भनाइ मानव समाजलाई नियाल्दा छर्लंग हुन्छ । तथापि यसको प्रयोग र प्रभुत्व मानवेतर जीवमा पनि उत्तिकै देखिन्छ । ठूलो कुकुरको टोले दादागिरीदेखि घरको पुरा टिप्न बेगिएको कागलाई लखेट्न आतुर घरपालित साना कुकुरसम्म आआफ्नो रवाफ र शक्तिको प्रदर्शनी गर्छन् । ज्यादातर पशुजगत्मा भने शक्तिको प्रयोग जीवन चक्रीय नियम पालनाको खातिर भएको देखिन्छ । एकअर्कामा आश्रित जीवहरूको एक विशाल चक्र जो छ प्रकृतिमा, त्यसअलावा कमजोरलाई हेप्ने चलन पनि प्राकृतिप्रदत्त गुण हो । सडकहुँदी बरालिइहिँड्ने भुस्या कुकुरमध्ये पनि घच्चीकाले लुते च्याँसेलाई लघारेको दृश्य वालछ्याल देखिन्छ जताततै । मानिस र घरपालित जनावरको सम्बन्धलाई मसिनो गरी केलाउने कार्य संवेदनशील व्यक्ति या उनीहरूसँग ज्यादा घुलमिल हुनेहरूले गर्छन् । यस मामलामा लेखकहरू निकै अघि देखिन्छन् । त्यसैको परिणामस्वरूप जुगजुगान्तर मानिसको अनुस्मृतिमा रहने कृतिहरूको सृजना भएको छ । विश्व साहित्य (नेपाली साहित्यसहित) मा मानवजनावर सम्बन्धलाई विभिन्न किसिमले प्रस्तुत गरिएको छ । जस्तो लेभ तोल्सतोयको कथा यार्डस्टिक ले वेवास्तामा परेको टाटे घोडा यार्डस्टिकको जीवनी र दृष्टिकोण प्रस्तुत गर्छ । यस कथाले मानवसमाज, मानवस्वभाव, सगोत्रीको खिसीट्युरीयुक्त व्यवहार, माया, अनि एक्लोपनको फेहरिस्ता अनावरण गर्छ । शक्तिशाली मानिसको असंवेदनशीलता र जनावरको संवेदना, भावनात्मकता र जीवन जगत् चिन्तनको नयाँपन अभिव्यक्त छ यस कथामा । जन्मजातै शरीरमा लिइआएको थोप्लाथोप्लीका कारण ऊ कसैको प्राथमिकतामा नपर्ने बेकाम्मे साबित हुनपुग्छ र एकदिन खसी पारिन्छ । तत्पश्चात् सगोत्रीहरूकै अवहेलना र तिरस्कारपूर्ण व्यवहारका कारण साह्रै मर्माहत र एक्लो हुन्छ । तोल्सतोयले उद्घाटन गरेको यार्डस्टिकको पीडित मनोभावले जो कसैको मन मस्तिष्क कम्पित पार्छ । केही समययता नेपाली साहित्यमा जनावरको विषयमा लेखिएका किताब छापिइरहेका छन् । सञ्जीव उप्रेतीको हंस, खगेन्द्र लामिछानेको फुर्के यसैका उदाहरण हुन् । हालै सुकन्या वाइबाको संस्मरणात्मक कृति म किट्टी बिरालो प्रकाशित भएको छ, जसले बिरालोदृष्टिबाट मानिस र जनावरबीचको स्नेहिल, गाढा सम्बन्ध अनावरण गरेको छ । यस संस्मरणले किट्टीको बाल्यकालदेखि जीवनको अन्तिम अवस्थासम्मको वृत्तान्त समेट्नुका साथै उसले आश्रय पाएको घरको प्रत्येक सदस्यको जीवनको केही अंश पनि उतारेको छ । मानवसमाज जातीय, लैंगिक, वर्गीयजस्ता अनेकन् विभेदी जालोमा बेस्सरी जकडिएको सर्वविदितै छ । पशुजगत्मा भने यसखाले विभेद देखिन्न, तथापि पोथी बिरालो भने प्रजनन क्षमताका कारण हेलामा पर्ने गर्छन् । छाउरी भएकै कारण किट्टी जन्मेको घरबाट नवघरमा पठाइन्छे । आफू जन्मघरबाट परित्यक्त हुनुलाई उसले यसरी बुझ्छे, तर छाउरी बिरालोलाई बच्चा जन्माउने भनेर कसैले मन पराउँदैनन्, कसैले लाँदैनन् । ती दिदीले कसैले पनि नलैजाने म छाउरी बिरालोलाई यस घरमा ल्याइछन् (पृ ११) । त्यसपछि सुरु हुन्छ उसको त्यस परिवारसँगको गजबको सम्बन्ध । माम (बजु) देखि, पापाआमा, उनीहरूका साना नानीहरू साथै परिवारका अन्य सदस्यसँगको उसको नाता बिस्तारै झ्याङ्गिँदै जान्छ । मामले सुनाउने अनेक कथा र त्यस परिवारकी विदुषी दिदी (पारिजात) र लामाजी (निर्मल लामा) को प्रसंग उसलाई अति रोचक लाग्छ । किट्टीले विदुषी दिदीको शारीरिक अशक्ततादेखि लामाजीको भूमिगत जीवनको विषयमा पनि मामबाटै थाहा पाउँछे । त्यस घरका सदस्यहरू जनावरप्रेमी भएकाले त्यहाँ आश्रय पाएका कुकुर, बिरालोको सूची लामै छ किज्जी, कल्टु, मुस्या, आक्रोश, खुकुमणि, काली, ज्वाइँ कुकुर, भलाद्मी कुकुर, किस्ने आदि । कुकुरको नामकरणमा भने विदुषी दिदी सबैभन्दा अगाडि हुन्छिन् । किस्ने उनको सबैभन्दा प्यारो कुकुर । मामकी सातवर्षे नातिनी पनि बिरालोसँग खुब नजिक छिन् । उनैले किट्टीको छोरीहरूको नाम राख्छिन् तुलसी र सेती । यस पुस्तकले किट्टीको जन्म, त्यस घरमा प्रवेशदेखि, हुर्काइ, रजस्वला, दुई बेत नानी जन्माएको समय हुँदै जीवनको अन्तिम अवस्थासम्मको वृत्तान्त प्रस्तुत गरेको छ । यस संस्मरणले एकातिर किट्टीको जीवनी भनेको छ भने समानान्तर रूपमा त्यस परिवारको कथा, देशको सामाजिकरजानीतिक अवस्था र मानिसको जनावरप्रतिको दृष्टिकोण पनि उजागर गरेको छ । मानवकेन्द्रित सामाजिक नियम, कानुनभित्र जनावरको अस्तित्वको सवाल प्रायः गौण रहन्छ । बौद्धिक र सर्वश्रेष्ठ प्राणी भएको दाबीसहित मानिसले पृथ्वीेलगायत यस ब्रह्माण्डको एकछत्र भोगचलन गर्ने मात्रै नभई प्रकृति, पर्यावरण र अन्य जीवजन्तुमाथि अधिक दोहन गरिरहेको छ । यस ब्रह्माण्डमा हरेक चीज एकअर्कासँग जोडिएको छ भन्ने व्यारी कमनरको सरल, तर अत्यन्त गम्भीर भनाइलाई मनन गर्नुको साटो मानिस दिनानुदिन प्रकृति र अन्य जीवप्रति असंवेदनशील बनिरहेको छ । परिणामस्वरूप मानवअस्तित्वलाई नै सङ्कटमा पार्न सक्ने कोरोनाजस्तो भाइरसको उत्पत्ति र नवस्वरूपहरू फैलिने क्रम जारी छ । मानिसको मालिक प्रवृत्ति, हैकमवादी शैली र प्रभुत्वको अघिल्तिर घरपालित जनावरहरू भने सदा निम्छरो नै ठहरिन्छन् । बोल्ने भाषा नभए पनि घरपतिप्रतिको व्यवहारले उनीहरूको अनुभूति र भावनालाई प्रस्ट पार्छ । तालिमप्राप्त कुकुर, चरा, बाँदरदेखि हात्ती लगायतलाई मानिसले मनोरञ्जनका निम्ति प्रयोग गर्ने गर्छन्, जो निनीहरूको प्राकृतिक अधिकारको हननकै एक स्वरूप हो । किट्टीले मान्छेको हेपाहा व्यवहारदेखि, निर्दयी र स्वार्थी प्रवृत्ति पनि भोगेकी छ । कोभिड१९ को सङ्क्रमण बढेसँगै उसले जहीँतहीँबाट चिसोपना महसुस गरेकी छ कौसीतिर पुरानो सामान राख्ने ठाउँमा जाऊँ, कालीले भुकेर आउनै दिँदैन । तलतिर जाऊँ, मभन्दा ठूली र बलियो अर्को ढाडी माउ बिरालोले खेद्याखेद्यै गर्छ । कोठामा जाऊँ, पापाले कठालोमा समातेर जा, बाहिर जा भनेर निकालिहाल्छन् (पृ५५) । पशु संसारमा ठूलोले सानोलाई खेदो गर्ने त छँदै छ तथापि मानिसले झैं आफ्नो फाइदा र अनुकूलताका लागि प्रयोग गर्ने र प्रतिकूल अवस्थामा बेवास्ता गर्ने निकृष्ट व्यवहार भने त्यता हुँदैन । हरेक कोणबाट मानिस आफ्नो स्वार्थ र आफूलाई केन्द्रमा राखेर व्यवहार गर्ने प्राणी हो, जसका कारण अन्य जीवजन्तु दोहनमा पर्छन् । यस पुस्तकमा किट्टीले अनेकन् सन्दर्भ र प्रसंगसहित मानिस र जनावरबीचको सम्बन्धसाथै त्यस परिवारको माम (बजू), विदुषी दिदी र लामाजीको व्यक्तित्वको अनेकन् पाटा उजागर गरेको छ । सुकन्या वाइबाको म किट्टी बिरालोले किट्टीको व्यक्तिगत जीवनदेखि उसले आश्रय पाएको घर, समाज र देशकै कथा समेटेको छ । मानिस र घरपालित जनावरबीचको आत्मीय र भावनात्मक सम्बन्धका अनेक पक्षबारे चिन्तन गरिएको यस पुस्तकमा ०३६ सालको सोरोफेरोमा भूमिगत अवस्थामा रहेका लामाजीले लुकीभागी हिँड्नुपर्ने अवस्था, शारीरिक रूपमा अशक्त विदुषी दिदीमाथिको राज्यको लगातारको निगरानीदेखि कोरोना महाव्याधिकालीन समयको त्रासदीपूर्ण भोगाइसम्म एउटा बिरालोको दृष्टिकोणबाट प्रस्तुत गरिएको छ ।"
टिम महेन्द्र जब जनतासँग हार्यो,"विसं २०१३, फागुन दोस्रो साताको एक बिहान । हालको धनकुटाको तल्लो टुँडिखेलमा फुटबल खेलिरहेका किशोरहरू एकाएक खुसी देखिए । सेनाका एक कर्नेलले किशोरहरू खेलिरहेको मैदानमै पुगेर सुनाए, राजा महेन्द्र फुटबल म्याच खेल्न राजी छन्, तयार हुनु । त्यो सुनेपछि उनीहरू उत्साही हुँदै खुसीले एकै स्वरमा कराए हुर्रे !टुँडिखेलछेवै थियो, गोकुण्डेश्वर माध्यमिक विद्यालय । त्यसैको रजत जयन्तीका अवसरमा आयोजित कार्यक्रमको निम्तो मान्दै तत्कालीन राजा महेन्द्र शाह त्यहाँ पुगेका थिए । राजासँगै थिए, तत्कालीन आईजीपी नरशमशेर जबरा । भर्खरै जुँगाको रेखी बस्दै गरेका किशोरहरू तन्मयसाथ फुटबल खेलिरहेको दृश्यले नरशमशेरको ध्यान खिच्यो । आईजीपी नरशमशेरले यो दृश्यबारे राजालाई जाहेर गरे । अनि राजा उत्साही भएर आफ्नो टिम बनाएर उनीहरूसँग प्रतिस्पर्धा गर्न तयार भए । यसरी महेन्द्र भर्सेज धनकुटा टाउन टिमको फुटबल प्रतियोगिता जुर्यो, जसले धनकुटा र आसपासका क्षेत्रमा फुटबलको महत्त्व मात्रै बढाएन, पूरै जिल्लामा खेलकुदको माहोल बनायो । त्यतिबेला राजाको टिमविरुद्ध धनकुटा टाउन टिमबाट मैदानमा उत्रेका खेलाडीहरू उमेरको उत्तरार्द्धमा पुगिसके । तर, त्यो समयको सम्झना सुनाउँदा उनीहरू अहिले पनि उत्साही देखिन्छन् । धनकुटा टिमका खेलाडीमध्येको थिए, तुलसी दिवस, एलपी जोशी, मोतीलाल श्रेष्ठसहितका ११ जना । तुलसी दिवस चर्चित कवि भए । एलपी जोशी रिटिङरिटिङ नबजाऊ बिनायो लगायत चर्चित गीत गाएर चिनिए भने मोतीलाल शिक्षाको क्षेत्रमा काम गर्ने शिक्षाविद्का रूपमा स्थापित भए । त्यसबेला धनकुटा टिमका गोपाल दास क्याप्टेन थिए, तुलसी दिवस गोलकिपर । ब्याकमा थिए, गोपाल श्रेष्ठ र एलपी जोशी । जगतबहादुर श्रेष्ठ, इन्द्रबहादुर श्रेष्ठ बीचमा खटिए । मोतीलाल श्रेष्ठ, मदनबहादुर श्रेष्ठ, बद्रीभगत श्रेष्ठ, सुविदबहादुर श्रेष्ठ पनि मैदानमा तयारीका साथ उत्रिए ।महेन्द्रको टिमबाट फुटबल खेल्न मैदानमा उत्रिएका थिए सेनाका जर्नेल, कर्नेल, मेजरहरू । राजाको टिमका क्याप्टेन तत्कालीन प्रहरीका आईजीपी नरशमशेर भए पनि टिमको नेतृत्व राजा महेन्द्रले गरेको थिए । मोतीलालका अनुसार, राजा महेन्द्र खेल सुरु हुँदा मैदानमा आए । खेलाडीहरूलाई सान्त्वना दिँदै अन्य खेलको जिम्मा दिएर उनी अगाडि रहेको मञ्चमा बसेर खेल हेरिरहे । खेल चलिरहँदा राजाले घरी उठ्दै, घरी बस्दै खेलको मजा लिइरहेको सम्झना खेलाडीहरूमा ताजै छ । ८७ वर्षीय एलपी जोशी उसबेला महेन्द्रको टिमसँग फुटबल खेल्दाको स्मरण गर्दा अझै पनि उत्साही बन्छन् । उनका अनुसार, त्यसबेला उक्त टिमका खेलाडीको औसत उमेर १७१८ मात्र थियो । कलिलो उमेरका खेलाडीको उत्साह देखेर राजा र सेनाका उच्च पदाधिकारीसमेत चकित परेको सन्दर्भ उनले सुनाए । राजा महेन्द्रको पछाडि लस्कर लागेर आएका उनका टिमका खाइलाग्दा खेलाडीसामु आफूहरू फुच्चे लागे पनि मनमा निकै जोस रहेको जोशी सुनाउँछन् । उनले हाँस्दै भने, हामीलाई रत्तिभर धक लागेन । बरु कति बेला भिडौं र गोलको वर्षा गरौं भन्ने हतारो लाग्यो ।टुँडिखेलको खेल मैदान अहिलेजस्तो व्यवस्थित थिएन । प्याराफिट त कल्पनाबाहिरको कुरा थियो । नजिकको बारीका कान्ला र घरको आँगनमा बसेर स्थानीय दर्शकले खेलको रमिता हेरेका थिए । त्यतिबेला अहिलेजस्तो हुटिङ गर्ने चलन पनि थिएन । त्यस खेलका खेलाडी ८६ वर्षीय मोतीलालका अनुसार, आफ्नो टिमले जितोस् भनेर केही दर्शकले ताली भने बजाएको स्मरण सुनाए । हाम्रो टिमका भन्दा महेन्द्र टिमका आर्मी, प्रहरीका कारण दर्शक संख्या बढी देखिन्थे, उनले भने, महेन्द्र र उनका साथमा रहेकाहरू पनि आफ्ना पक्षका खेलाडीलाई हौस्याउँदै ताली बजाइरहेको देखिन्थे । मोतीलालका अनुसार, त्यतिबेला फुटबल खेलको अवधि ४५ मिनेटको थियो । खेल सुरु भएको १० मिनेट नबित्दै धनकुटा टाउन टिमले खाता खोल्यो । पहिलो गोल सेन्ट्र्रल फरवार्ड भई खेलेका मदनबहादुर श्रेष्ठले लगाए । त्यसलगत्तै दोस्रो गोल मोतीलालले थपे । खेलको अन्तिम चरणमा चाम्लिङले पुनः धनकुटाको तर्फबाट गोल थपे । खेलको अन्तिम अवधिसम्म पनि महेन्द्रको टिमले गोलको खाता खोल्न सकेन । सुरुवाती अवस्थादेखि नै महेन्द्र टिमको तालमेल नमिल्दा धनकुटालाई फाइदा भएको त्यही टिमका खेलाडी तुलसी दिवस बताउँछन् । शून्यविरुद्ध ३ गोलले विजेता बनेको धनकुटा टिमका खेलाडीलाई महेन्द्रले धाप मार्दै स्याबासी दिएको एलपी सम्झन्छन् । हाल ८८ वर्षीय जगत त्यसबेला आफ्नो टिमको राम्रो तयारीका कारण जित हात पारेको सुनाउँछन् । प्रतियोगितामा विजेता बनेको धनकुटा टिमका खेलाडीलाई राजा महेन्द्रले काँसको आकर्षक कप प्रदान गरे भने उपविजेता रहेका आफ्ना टिमका खेलाडीलाई काँसको कचौरा दिए । मोतीलालका अनुसार, टिमका क्याप्टेन गोपाल दाससहित सबै खेलाडीलाई राजा महेन्द्रले बधाई दिएका थिए । विजेतालाई कप दिएपछि महेन्द्रले ठट्यौली गर्दै कप पाउनेभन्दा कचौरा पाउनेलाई फाइदा भएको बताएका थिए रे । उनले आफ्ना टिमका क्याप्टेन नरशमशेरलाई कचौरा पाउनेले कम्तीमा कचौरामा दाल पिउन पाउने भयौ भन्दै ठट्टा गर्दा खेलाडीहरू गलल हाँसेको जोशी स्मरण गर्छन् । खेल सकिएपछि महेन्द्रका साथ गएका फोटोग्राफरले दुवै टिमका खेलाडीको तस्बिर कैद गरेका थिए, जुन तस्बिर अझै पनि जगतबहादुर, मोतीलाल लगायतका घरको भित्तामा सजिएको छ । ८८ वर्षीय जगतबहादुरले भित्ताको तस्बिर देखाउँदै भने, यो तस्बिर देख्दा मलाई अझै तन्नेरी बेलामा पुर्याउँछ । समय बितेको पत्तो नहुने । त्यस्तै एलपी जोशी आफ्नो मोबाइलमा रहेको त्यतिबेलाको तस्बिर हेर्दै पुराना दिनहरू स्मरण गर्छन् । हाल झापाको दमकमा बसोबास गर्दै आएका जोशीले भने, फोटो हेर्दा मलाई सत्तरी वर्षअघिको धनकुटा टुँडिखेल पुर्याउँछ ।राजाको टिमविरुद्ध फुटबल खेलेर जित हासिल गरेपछि धनकुटा टाउन टिम चर्चाको केन्द्रमा रह्यो । तर, इतिहास खोतल्दै जाने हो भने त्यसभन्दा अघि नै धनकुटामा टिम तयार पारेर फुटबल खेलेको भेटिन्छ । पुराना खेलाडीहरूका अनुसार, २००७ सालमै जीबी याक्थुङ्बाको नेतृत्वमा प्रहरी टिमले टुँडिखेलमा फुटबल खेलेको थियो । उनको नेतृत्वमा २०११ सालसम्म फुटबल खेल भइरहन्थ्यो । त्यसबेला धनकुटा बजार क्षेत्रका किशोरहरू प्रहरीको तिनै टोलीले फुटबल खेलेको देखेपछि प्रभावित भए । तिनैले पछि समूह बनाएर खेल्न थालेका हुन् । फेरि तत्कालीन एसएसपी रोम थापाले २०१२ मा तिनै किशोरहरूलाई तालिम दिएपछि दह्रिलो टिम बनेको एलपी जोशी बताउँछन् । उनले भने, त्यसपछि आफैं टिम बनाएर खेल्न थालियो । उक्त टिम सुनसरी, मोरङसम्म प्रतियोगिता भिड्न जान्थे, र विजेता, उपविजेता बन्थे । त्यसबेला गोपालदास श्रेष्ठ, माधवलाल श्रेष्ठ, जयबहादुर श्रेष्ठ, गोपाल श्रेष्ठ, उमेश्वर श्रेष्ठ, गणेशबहादुर श्रेष्ठलगायत दह्रिएका खेलाडी थिए । धनकुटाको सात दशक लामो फुटबल इतिहासकै कारण अहिले पनि राष्ट्रिय टिममा धनकुटाका खेलाडी टुट्ने गरेका छैनन् । फुटबलको राष्ट्रिय टिमको नेतृत्व सम्हालेका सुजल श्रेष्ठ (हाल खेल जीवनबाट संन्यास) देखि कप्तान किरण चेम्जोङ सबै धनकुटाकै हुन् । पछिल्लो अवस्थासम्म पनि धनकुटामा उम्दा फुटबल खेलाडी जन्मिरहेको जिल्ला फुटबल संघका निवर्तमान अध्यक्ष गोविन्द राई बताउँछन् । पुरुष तथा महिला दुवैतर्फ फुटबल खेलाडी अब्बल बन्दै गएका छन्, उनले भने, सात दशकभन्दा बढी इतिहास बोकेको धनकुटाको फुटबल टिमले राष्ट्रिय टिममा पनि प्रभावकारी छाप छोड्दै छन् । पदम भट्टराई राष्ट्रिय टिममा पुगेका छन् । यस्तै, सिर्जना चेम्जोङ राष्ट्रिय टिमबाट खेल्दै छिन् । बी डिभिजनअन्तर्गत पनि झम्सिखेल, खुमलटार, नयाँ बस्ती क्लबमा धनकुटे खेलाडी खेल्दै छन् । एपीएफ टिमका खेलाडी राजु नगरकोटी, हिमालयन शेर्पाको मुख्य प्रशिक्षक सुनम श्रेष्ठ, रेफ्री तुफान चेम्जोङ, महेश मल्लिकलगायत धनकुटाकै उत्पादन हुन् । स्थापित खेलाडी बुद्ध चेम्जोङ पनि छुटाउन नमिल्ने नाम हो । यहाँका महिला खेलाडी कोशी प्रदेशमै अगाडि छन् । सात दशक लामो इतिहास बोकेको धनकुटाको फुटबलको साख जोगाउन उत्पादनमा जोड दिनुपर्ने अग्रज खेलाडीहरू बताउँछन् । हरेक खेलाडीको विश्राम लिने समय आउने हुनाले अन्य खेलाडी उत्पादनका लागि तालिम र प्रोत्साहन जरुरी रहेको राईको तर्क छ । जिल्लाका सातमध्ये पाँच पालिकामा त फुटबल खेल्ने मैदान तयार भइसकेको छ । धनकुटाको तल्लो टुँडिखेल राणाकालीन अवस्थामै तयार भएको थियो । प्रतिष्ठित भीमनारायण स्मृति, रारा फुटबललगायत फुटबल प्रतियोगिता नियमित सञ्चालन हुँदै आएका छन् ।"
फोकस आउट,"सिकायतपेटिका कि हाजिरपेटिका ?कम्प्लेन अर्थात् सिकायत अर्थात् गुनासो । एउटा त्यस्तो बाक्सा, जहाँ कुनै बेला जनता सांसदप्रति आफ्ना सिकायत र सुझाव यही पेटिकामा छाडिराख्थे । के आजकल जनतालाई सिकायत लेख्ने फुर्सद छैन ? किनभने जनताले सिकायत लेखिछाड्ने त्यो बाक्सामा अहिले छ डिजिटल हाजिर मेसिन । र, त्यो बाक्सा छ संसद्भवन प्रवेश गर्ने मुख्यद्वारको देब्रेपट्टि, नयाँ बानेश्वरमा । हाजिर मेसिन टाँस्सिएको बाक्साको नाम भने बदलिएको छैन । हाजिर मेसिनमुनि लेखिएकै छ सिकायतपेटिका । संसद्भवनमा सिकायतपेटिका त छ, तर छैन सिकायत । अंगद ढकाल"
"एक डाक्टर, एक झाँक्री","एउटा झाँक्रीमिथरम्मा पुरनचन भुइँफुट्टा झाँक्री थिए । कहाँबाट आएको ? उनी भन्थे रे, पुथा हिमाल । राजदरबारको उपचारमा खट्थे । उनका दुई श्रीमती थिए । बिहेपछि उनको तन्त्रमन्त्रले बाटो मोड्यो । त्यसपछि बोक्सी उत्पत्ति भए । तीमध्ये एक त राजाकै कान्छी श्रीमती । यो कुरा उनले बाहिर ल्याएपछि रम्मालाई दरबार निकालाको योजना बन्यो । तर, राजाको आदेश नआउँदै उनले बोक्सी रानीलाई बिरामी बनाएर आफू तल्लो मानोवामा लुक्न गए ।खोजतलास गर्दा पनि रम्मा भेटिएनन् । रम्माका दुई श्रीमतीहरूलाई दरबार लगियो ।रम्मा तल्लो मानोवामा फलाम, तामाका भाँडाकुँडा बनाएर बसेको थाहा पाए, राजाले । राजाका दूत तल्लो मानोवा पुगे ।पूर्व दिशा, पश्चिम दिशा र पुथा हिमालतिर गयो होला भन्दै रम्माले राजाका दूतहरूलाई अलमल्याए । दूतहरू पुथा हिमाल पुग्न असान मसानहरूले बाटो छेके भने पूर्वपश्चिम जाँदा देउराली देवताहरूले । रम्माको शिरमा कालिजको प्वाँख, आँखामा अंगारको गाजल, नाकमा सरिस्यार्घाको सुवा (झाँक्रीहरूको कार्यमा प्रयोग हुने रूखको पात) र झाँक्रीको सुरुवालको डाम देखे । दूतहरूले सोधे, झाँक्री होइन ?उनले छल गर्न भने, म त टिकु कामी हो । हिउँमा आँखा बिग्रेला भनेर गाजल लाउँछु, जाडो छेक्न सुरुवाल ।दूतहरूले जुक्ति निकाले । जंगलबाट सरिस्यार्घा र तीतेपाते लिएर रम्माको आरनमा हाले । आरनमा बलिरहेको आगोको धूवाँले रम्मा झाँक्री काँप्न थाले ।झाँक्री नै भएको प्रमाणित भएपछि रम्मालाई दूतहरूले दरबार पुर्याए । रानी निको भइन् । बोक्सी रानीले पुनः जाल बिछ्याउन थालिन् ।रम्माले शक्ति बढाउन नौ रात, नौ दिन सातानाम पसेर (सुतेर) देवताहरूसँग समय बिताइरहेका बेला रानीले उनीसहित उनको परिवारलाई छल गरिन्, खोलाछेउमा लगेर जलाइन् ।झाँक्रीको बँदेल देवता आएर पानीले आगो निभाए । रम्माको हड्डीलाई चोखो ठाउँमा गाडे । केही समयपछि रम्माले छोरीको शरीरमा जन्म लिए । पगिल पुँ नामक झँकर्याल्नीको मृत्युपछि उनका सन्तानहरूमा पुनर्जन्म लिए । यसरी नै पुस्तान्तरण भएर झाँक्री फैलिए ।यो कथा पुराना झाँक्रीहरूले सुनाउँछन् ।"
