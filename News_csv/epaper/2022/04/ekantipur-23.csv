शीर्षक,विवरण
रफ्तार यही रहे व्यापार घाटा १७ खर्ब,"भन्सार विभागका अनुसार आर्थिक वर्ष २०७७७८ को पहिलो ९ महिनामा व्यापार घाटा १० खर्ब १६ अर्ब रुपैयाँ मात्रै थियो । अहिले भने घाटा बढेको बढ्यै छ । १४ खर्ब ६६ अर्ब ६६ करोडको सामान आयात हुँदा १ खर्ब ६० अर्ब ५७ करोडको मात्रै निर्यात गर्न सकियो, विभागका एक अधिकारीले भने, आयात यही रफ्तारमा रहे व्यापार घाटा १७ खर्ब नाघ्छ । निर्यात भएका वस्तुमा भटमास, पाम तेल, सनफ्लावर तेल अगाडि छ । ती वस्तु स्वदेशमै उत्पादन हुने भए पनि व्यवसायीले कच्चा पदार्थ आयात गरी प्रशोधन गरेर पुनः निर्यात गरिरहेका छन् । जसले गर्दा समग्र निर्यात व्यापार बढाइदिएको छ । खाने तेल स्वदेशमै उत्पादन गर्न सकिन्छ । तर अर्बौं रुपैयाँको आयात भएको छ । बंगलादेशबाट पिनासमेत आयात भएको छ, वाणिज्य विज्ञ रवि सैंजुले भने, आयातित कच्चा पदार्थ रिफाइन गरेर निर्यात गरेका छौं । विडम्बना खाने तेल निर्यात गर्यौं भनेर मक्ख परेका छौं । सबैभन्दा बढी डिजेल १ खर्ब ५ अर्ब ९७ करोड, पेट्रोल ४७ अर्ब २३ करोड, ग्यास ४५ अर्ब ३४ करोडको आयात भएको छ । इन्धनको विकल्पमा विद्युतीय सवारी, विद्युतीय चुलोको चर्चा चले पनि इन्धनको आयात र खपत बर्सेनि बढ्दो छ ।विलासिताकै वस्तु सवारी, सुनचाँदी, रक्सी, चुरोट, मोबाइल, पर्फ्युम, कपालमा लगाउने रंग, बडी लोसनसमेत अर्बौं रुपैयाँको आयात भएको छ । यस्ता वस्तु आयातले विदेशी मुद्रा सञ्चिति घट्दो क्रममा छ । बडी लोसन, कपालमा लगाउने तेल, क्रिमलगायत वस्तु अत्यावश्यक होइनन्, अहिलेको खराब अर्थतन्त्रमा ती वस्तु आवश्यक छैनन्, अर्थविद् केशव आचार्यले भने, प्राथमिकताको हिसाबले स्वदेशमै उत्पादन गर्न सके पनि उद्योग स्थापनाभन्दा ट्रेडिङमा जोड भयो । जसले गर्दा थप समस्या देखिएको हो । भन्सार विभागका अनुसार ९ महिनामा ४६ अर्ब ३४ करोड रुपैयाँको सवारीसाधन तथा तिनका पार्टपुर्जा आयात भएको छ । जबकि २०७७७८ मा ७० अर्ब ७२ करोडको आयात भएको थियो । त्यस्तै, यही अवधिमा ३ अर्ब १० करोडको ड्राई फ्रुट्स, २८ करोड ८४ लाखको पर्फ्युम, ३५ अर्ब ६ करोडको मोबाइल तथा टेलिफोन आयात भएको छ । २ अर्ब ४२ करोडको चुरोट तथा सुर्तीजन्य पदार्थ, २ अर्ब ३९ करोडको रक्सी भित्रिएको छ । हाल यी वस्तुको एलसी बन्द छ । २८ अर्ब ५४ करोडको सुन, १२ अर्ब ८३ करोडको चाँदी भित्रिएको छ । त्यस्तै, ४ अर्ब ३८ करोडको चिनी, ९९ करोडको लसुन, १६ करोडको मेवा, १ अर्ब ३१ करोडको केरा आयात भएको छ । कृषि तथा पशुपन्छी विकास मन्त्रालयका वरिष्ठ तथ्यांक अधिकृत रामकृष्ण रेग्मीका अनुसार मुलुकभर ७५ हजार ३ सय ६८ हेक्टरमा फलफूल खेती हुन्छ । ती क्षेत्रफलमा वार्षिक ८ लाख ५८ हजार ८ सय २२ टन उत्पादन हुन्छ । मागअनुसार उत्पादन हुन सकेको छैन, त्यही भएर आयातमै भर परिरहेका छौं, उनले भने । ९ महिनामा ६४ करोडको कागती, ५ अर्ब ५६ करोडको स्याउ, १ अर्ब १ करोडको अनार आयात भएको छ । फलफूल जस्तै अन्नको आयात पनि अस्वाभाविक रूपले बढेको छ । ५ अर्ब ३० करोडको गहुँ र १५ अर्ब ५ करोडको मकै आयात भएको छ । मन्त्रालयका अनुसार मुलुकभर ७ लाख ७ हजार ५ सय ५ हेक्टरमा गहुँ खेती गरिन्छ । वार्षिक उत्पादन २१ लाख ८५ हजार २ सय ८९ टन हो । मकै ९ लाख ५७ हजार ६ सय ५० हेक्टरमा खेती हुन्छ, जहाँ वार्षिक २८ लाख ३५ हजार ६ सय ७४ टन उत्पादन हुन्छ । ९ महिनाको अवधिमा १५ अर्ब २२ करोडको धान र २४ अर्ब ९० करोडको चामल आयात भएको छ । मुलुकभर १४ लाख ५८ हजार हेक्टरमा धान खेती हुन्छ । ती क्षेत्रफलबाट ५५ लाख ५० हजार ८ सय ७८ टन उत्पादन हुन्छ । वाणिज्य विज्ञ सैंजुले बजार व्यवस्थापन नहुँदा किसानको उत्पादन बजारसम्म पुग्न नसकेको बताए । कोभिडकालमा भारतबाट ७ अर्बको तरकारी आयात हुँदा धादिङलगायत जिल्लामा करिब ४ अर्बको नष्ट भयो । आन्तरिक व्यवस्थापन गर्न नसकेर समस्या भइरहेको छ, उनले भने, किसानले उत्पादन बजारसम्म लैजान सकेका छैनन् । सरकारले यहीं भएको सामान परिचालन गर्नुपर्छ । स्वदेशी उत्पादन उपभोग गर्न सके आयात स्वतः घट्ने उनले बताए ।"
"गठबन्धन : माथि जोड्दै, तल तोड्दै","विनोद भण्डारी (विराटनगर), घनश्याम खड्का (म्याग्दी), प्रकाश बराल (बागलुङ), सन्तोष सिंह (जनकपुर), डीआर पन्त (डडेलधुरा), नगेन्द्र अधिकारी (काभ्रे), हरिराम उप्रेती (गोरखा), वसन्तप्रताप सिंह (बझाङ) र अर्जुन शाह (धनगढी)"
जसले उपदेशलाई उद्योग बनाए,"(काठमाडौं)एउटा लोकोक्ति छ बोल्नेको पिठो बिक्छ, नबोल्नेको चामल पनि बिक्दैन । तर, केही मानिस यस्ता छन्, जो पिठो होइन, कुरै बेचेर करोडौं कमाइदिन्छन् । तिनैमध्येका एक हुन् डा विवेक बिन्द्रा । उनी आफ्ना कुरा बेच्न शुक्रबार काठमाडौं उत्रिएका छन् । शनिबार गोदावरीको सनराइज कन्भेन्सन हलमा उनको प्रवचन सुन्न तीन हजार मानिसले टिकट काटिसकेका छन्, जसको मूल्य कम्तीमा ८ हजार छ भने बढीमा २० हजार । पछिल्ला केही वर्ष एसियाभर लोकप्रियता कमाएका यी भारतीय प्रेरक वक्ता लाई नेपाल बोलाउने आयोजक संस्था जिनियस इन्साइडरका अनुसार गोदावरीमा व्यापार व्यवसाय गर्ने तरिकाबारे बिन्द्राले ४ घण्टाजति बोल्नेछन् । यसबापत टिकट काटेर सुन्न आएका मझौला र सुरुवाती अवस्थाका व्यवसायीबाट २५ लाख हाराहारी पैसा जम्मा हुनेछ । त्यसको भोलिपल्ट ताहाचलमा बिन्द्राले व्यवसाय व्यवस्थापनबारे वित्तीय क्षेत्रका सञ्चालकलाई उत्प्रेरित गर्नेछन् । यसमा चाहिँ २ सय ५० जना सहभागी हुनेछन्, आयोजक जिनियस इन्साइडरका सहसंस्थापक सञ्जीव गुप्ता भन्छन्, सबैले टिकट काटिसके । यो टिकटको मूल्यचाहिँ २५ हजारदेखि ३५ हजारसम्म छ, जसबाट ६५ लाख हाराहारी संकलन हुनेछ । यसरी दुई दिनका केही घण्टामा बिन्द्राले झन्डै ९० लाख रुपैयाँको कुरा बेच्नेछन् । चर्चित व्यक्तिको सम्पत्तिबारे लेख्ने भारतीय मिडिया नेटवर्थ डटकम तथा फिल्मीसिअप्पा डटकम लगायतका अनुसार बिन्द्राले गत वर्ष कुरा बेचेर १६ करोड कमाए । पछिल्लो समय निकै बिक्न थालेको उनको कुराले जोडेको कुल सम्पत्ति एक अर्ब हाराहारी पुगेको छ । चिकित्सकहरूले बढ्ता पैसा लिएर मानिसको ज्यानमाथि खेलबाड गरेकाले तिनलाई ज्यानमारा भनेबापत मुद्दासमेत खेपेका बिन्द्रा आफैंचाहिँ कुरा सुनाएबापत डाक्टरको भन्दा चर्को मूल्य किन लिन्छन् ? कुरै सुन्नलाई कम्तीमा आठ हजारको टिकट सस्तो हो त ? शुक्रबार त्रिभुवन अन्तर्राष्ट्रिय विमानस्थलमा ओर्लनेबित्तिकै उनलाई सञ्चारकर्मीले प्रश्न गरे । नसक्ने केहीलाई आधा मूल्यमा पनि सुन्न पाउने व्यवस्था मिलाएको छु, उनले हतपत चलाख जवाफ फर्काएर प्रश्न छल्न खोजे, मेरा धेरै युट्युब भिडियो सित्तैमा पनि उपलब्ध छन्, त्यो सुने पनि भयो । ४० वर्षको उमेरमा कुरै बेचेर अर्बपतिको सूचीमा पर्न लागेका बिन्द्राको बाल्यकाल भने बडा दुःखपूर्ण थियो । लखनउमा जन्मेका उनले अढाई वर्षको हुँदा बुबा गुमाए । लगत्तै आमाले अर्को बिहा गरिन् । बाल्यकालमा उनलाई खान, लाउनै धौधौ थियो । यतिसम्म कि, उनले आफ्ना पुराना पुस्तक बेचेर पेटको भोक मेटाउँथे । टुहुरा बिन्द्रा बुढा हजुरबाहजुरआमा र काकाकाकीको दयामायाले हुर्के । १६ वर्षको उमेरमा गुजारा चलाउन उनले बच्चाहरूलाई नेतृत्व विकास तालिम दिन थाले । जेनतेन कमाएको पैसाले उनले व्यवस्थापनमा स्नातकोत्तरसम्मको पढाइलाई अघि बढाउँदै थिए, त्यति नै बेला एउटा सानो संयोगले बिन्द्राको जीवनमा ठूलो बदलाव ल्यायो । एक दिन मेरा गुरुले भागवत् गीता हातमा थमाइदिनुभयो, आफ्नो जीवनका संघर्षपूर्ण वर्षबारे उनले एक भिडियोमा भनेका छन्, त्यो पढेपछि म अर्कै मान्छे भएँ । गीतामा कृष्णले एक ठाउँमा अर्जुनलाई भनेका छन्, उत्तिष्ठ अर्थात् उठ ! बिन्द्रालाई लागेछ, यो अर्जुनलाई मात्रै होइन, कृष्णले उनलाई पनि भनेका हुन् । दुःखपूर्ण परिवेशबाट उनी मानसिक रूपमा उठेजस्ता भए रे गीता पढेर । त्यसपछि चार वर्षजति संन्यासी जीवन बिताएका बिन्द्र एक दशकअघि उत्प्रेरक वक्ताका रूपमा अघि बढे । गीताका श्लोकलाई व्यवसायमा कसरी सफलता पाउने भन्ने जुक्तिसँग जोड्दै उने गर्ने सरल र तर्कपूर्ण कुराले छिट्टै मानिसको ध्यान तान्यो । पछिल्लो समय युट्युमार्फत उनले आफ्ना कुराको बजारीकरण गरेका छन् । १ करोड ८८ लाख सब्सक्राइबर भएको उनको युट्युब च्यानल डा विवेक बिन्द्रा औसतमा दिनहुँ ५ लाखले हेर्छन् । मानिस जम्मा पारेर घण्टाको लाखौं रुपैयाँ लिन्छन् उनी । कम्तीमा ९० हजार तिरेर इन्डिपेन्डेन्ट बिजनेस कन्सल्ट्यान्ट (आईबीसी) अर्थात् स्वतन्त्र व्यापार सल्लाहकारहरू उनको तालिम लिन्छन् । आयोजक गुप्ताका अनुसार नेपालमा झन्डै ६ सय युवाले गत वर्ष आईबीसीको तालिम लिए । त्यसमध्ये ४७ जना उनलाई स्वागत गर्न विमानस्थलमै पुगेका थिए । उहाँका कुरा मलाई खुब मन पर्छ, बिन्द्रालाई भेट्न आएका हेटौंडामा बेकरी व्यवसाय गर्ने युवा उद्यमी बुद्ध लामा भन्छन्, त्यसैले ९० हजार तिरेरै भए पनि आईबीसीको तालिम लिएँ । नेपालसहित संसारका १ सय २५ भन्दा बढी देशमा यस्ता हजारौं आईबीसी छन्, जो खासमा बिन्द्राका कुराको स्थानीय प्रतिनिधि हुन् । यस्ता आईबीसी कसैको व्यवसाय उकास्न बिन्द्राको महँगो कुरा सुन्न उत्प्रेरित गर्छन् । उनीहरूको सिफारिसमा त्यो सुनेबापत बिन्द्रा तिनलाई कमिसन दिन्छन् । वस्तुहरूको नेटवर्क मार्केटिङ संसारभर फस्टाए पनि कुराको नेटवर्क मार्केटिङ रफ्तारका साथ बिन्द्राले गरिरहेका छन्, जसले गर्दा प्रत्येक वर्ष उनको आम्दानी २५ प्रतिशतले बढ्न थालेको छ । तर, बिन्द्रा आफ्नो कामलाई नेटवर्क मार्केटिङसँग तुलना गर्न मन पराउँदैनन् । यो नेटवर्क मार्केटिङजस्तो देखिएला, तर होइन, उनले कान्तिपुरसँग भने, म नेटवर्क मार्केटिङ कहिल्यै गर्दिनँ, तर यसको विरोधी पनि होइन ।उद्योगकै स्तरमा कुराको व्यापार चलाएका बिन्द्रा मनकारी स्वभावका छन् । आम्दानीको ठूलो हिस्सा उनी दिल्लीका गरिब बालबालिकालाई साँझ, बिहानको भोजनमा खर्च गर्छन् । लकडाउनका बेला इस्कोनको भोजन अभियानका लागि उनले एक करोड भारतीय रुपैयाँ सहयोग गरेका थिए । यत्रो पैसा कमाउने गरी आखिर बिन्द्रा कस्तो कुरा गर्छन् त ? उनलाई सुन्नेहरू भन्छन्, प्रेरणादायी । बजारमा स्वास्थ्य बिग्रे जति पनि उपचार पाइन्छ, किनभने अस्पताल जतै पनि छन् र डाक्टर जति पनि भेटिन्छन्, कागजको दुनाटपरी उत्पादन गर्ने कोटेश्वरस्थित कम्पनी रिलायन्स नेपालका निर्देशक राधेश्याम साह भन्छन्, तर व्यवसाय बिरामी परे उपचार गर्ने डाक्टर हतपत कहीँ पाइन्न, बिन्द्रा त्यस्तै विरल डाक्टर हुन् । बिन्द्रालाई युट्युबमा मात्रै सुनेका साह आफ्ना उत्प्रेरणाका स्रोत कस्ता होलान् भन्ने जिज्ञासाले विमानस्थलसम्म स्वागत गर्न पुगेका थिए । जब शान्त र हँसिलो मुद्रामा बिन्द्रा बाहिर आए, साहलगायत उनका शुभेच्छुकले खादा लगाउँदै ठूलो हर्षोल्लाससहित एकैपटक आवाज निकाले, बाउन्स ब्याक ! यही शीर्षकमा उनले शनिबार गोदावरीमा दिने मन्तव्यमा भाग लिने ३ हजारमध्ये ४४ वर्षीय साह पनि हुन् । उनलाई आफ्नो व्यवसायलाई नयाँ गति दिन बिन्द्राबाट चाखलाग्दो सूत्र हात पार्ने आस छ । बिन्द्रा व्यवसायलाई एक युद्ध मान्छन्, जहाँ प्रतिस्पर्धा, अक्षमता, रुग्ण वातावरण जस्ता अरू थुप्रै तत्त्वलाई परास्त नगरी सफलता हात लाग्दैन । व्यापारिक संसारको कुम्भ मेलामा पैसा लगानी गरेर भनेजस्तो आम्दानी गर्न नसकेपछि अनेक शस्त्रअस्त्रले सुसज्जित कौरव सेनाका अगाडि किंकर्तव्यविमूढ बनेका अर्जुनझैं निराश मानिसका माझ बिन्द्रा कृष्णझैं अनेक रणनीति लिएर उभिन्छन् । अर्जुनलाई कृष्णले युद्ध कला सिकाएका थिएनन्, त्यो त द्रोणले पहिल्यै सिकाएका थिए, भन्छन्, कृष्णले त अर्जुनलाई आत्मविश्वास दिलाएका थिए ।भारत, नेपाल, बंगलादेशका अलावा हिन्दी भाषाप्रति लगाव भएका मध्यएसियाका अन्य देशका युवा उद्यमीलाई ढाडस दिन आफू केन्द्रित भएको उनको भनाइ छ । पहिलो विश्वमा उद्यमशीलतालाई प्रेरित गर्ने अरू पनि धेरै मानिस छन्, त्यसैले म त्यहाँ ज्यादा सोचिरहेको छैन, नेपाल आउनुको कारणमा उनले भने, एसियामा, त्यसमाथि दक्षिण एसियामा गरिबी छ, त्यो हटाउन उद्योग व्यापारमा जागरण ल्याउन जरुरी छ । त्यसका लागि म युवाहरूमा जागरण ल्याउँदै छु । अरूलाई उत्प्रेरित गरेर पैसा कमाउने काममा अहोरात्र खटिरहने उनी स्वयंचाहिँ के कुराले उत्प्रेरित हुन्छन् होला ? यो प्रश्न सुन्दा उनी केहीबेर मुस्कुराए । एक क्षण आँखा स्थिर पारेर टक्क रोक्किए अनि भने, मेरा करोडौं शुभचिन्तक मलाई सुनेर आनन्द आयो भन्छन्, मेरा कुरा मानेर करोडौंको व्यापार गरें भन्छन्, त्यसले खुबै प्रसन्न पार्छ । गोदावरी र ताहाचलमा जस्तै उद्यमी र कर्पोरेट लिडरका सामु उनी समूहमा उत्प्रेरणादायी कुरा बेच्ने गर्छन् । आईबीसी प्याकेजबाट मात्रै होइन, व्यवसायबाट मनग्य आम्दानी गर्ने सूत्र उद्योगीहरूलाई सिकाउँछन् । आत्मविश्वास नै सबभन्दा ठूलो पुँजी हो, उनको मूल मन्त्र छ, त्यो छ भने केही नभए पनि जीवनमा सबथोक हुन्छ, त्यो छैन भने सबथोक भएर पनि केही बाँकी रहन्न । दिल्लीको अमिती बिजनेस कलेजबाट एमबीए गरेका बिन्द्रालाई हजारौं व्यवसायीको जीवनमा परिवर्तन ल्याएको भन्दै श्रीलंकाको एक खुला विश्वविद्यालयले सन् २०१७ मा मानार्थ विद्यावारिधिको उपाधि दिएको थियो ।"
एमाले घोषणापत्र : समृद्धिको सपना,"(काठमाडौं)एमालेले २०७४ को स्थानीय निर्वाचनमा जस्तै मुलुकको समृद्धिको वाचा घोषणापत्रमा दोहोर्याएको छ । शुक्रबार सार्वजनिक घोषणापत्रमा शिक्षा, स्वास्थ्यदेखि औद्योगिकीकरण र रोजगारीसम्मका १७ वटा प्रतिबद्धता जनाइएको छ ।एमालेले गत स्थानीय निर्वाचनमा अघि सारेको र यसपटकको मूल नारा पनि मिल्दोजुल्दो छ । आसन्न निर्वाचनका लागि एमालेले सुशासन, समृद्धि र समाजवादको आधार: पालिकापालिकामा एमालेको सरकार नारा तय गरेको छ, २०७४ मा समृद्धि, समानता र सबल राष्ट्रको आधार: गाउँदेखि केन्द्रसम्मै एमालेको सरकार मूल नारा थियो । समृद्धिकै नाराको बलमा गत निर्वाचनमा पहिलो पार्टी बनेको एमालेले यसपटक पनि तिनै नारालाई निरन्तरता दिएको हो । घोषणापत्रमा आफ्ना जनप्रतिनिधिले सदाचारमा दृष्टान्त स्थापित गर्ने, आफूले कुनै भ्रष्टाचार नगर्ने र कडाइका साथ भ्रष्टाचार नियन्त्रण गर्ने दाबी छ । गुणस्तरीय शिक्षाका आधारमा प्राविधिक शिक्षाको विस्तार गर्ने, सामुदायिक विद्यालयको सुधारअन्तर्गत पालिकाहरूलाई पूर्ण साक्षर बनाउने, सबैभन्दा योग्यलाई शिक्षण पेसामा आकर्षित गर्ने नीति र योजना तर्जुमा गर्ने घोषणापत्रमा उल्लेख छ । २०७४ को स्थानीय निर्वाचनमा एमालेले गुणस्तरीय र व्यवस्थित शिक्षामा जोड दिएको थियो । संविधानले तोकेबमोजित माध्यमिक तहसम्मको शिक्षाको व्यवस्थापनमा स्थानीय तहहरूलाई सक्षम तुल्याइनेछ, घोषणापत्रमा उल्लेख थियो, केन्द्रीय शिक्षा नीति एवं मापदण्डको अधीनमा रही आवश्यकताअनुसार नीति, नियमावली र निर्देशिका बनाउन स्थानीय सरकारलाई आवश्यक प्राविधिक सहयोग गरिनेछ । शैक्षिक सुधारका लागि त्यतिबेला एमालेले गरेका धेरै वाचा अझै पूरा भएका छैनन् ।यसपटकको घोषणापत्रमा निरोगी नेपाल, स्वस्थ नेपाली अन्तर्गत पूर्वाधार, जनशक्ति, वित्तीय व्यवस्था र स्वास्थ्य चेतनाको विकासद्वारा स्वास्थ्यसम्बन्धी मौलिक हक कार्यान्वयन र निरोगी नेपाल निर्माण गर्ने, धेरैजसो स्वास्थ्य सेवा निःशुल्क उपलब्ध गराउने दाबी छ । केपी शर्मा ओली नेतृत्वको तत्कालीन सरकारले सबै पालिकामा अस्पताल शिलान्यास गरे पनि ती अलपत्र छन् । सबै नागरिकलाई अनिवार्य स्वास्थ्य बिमामा आबद्ध गर्ने र गरिबीको रेखामुनि रहेका जनताका लागि बिमा रकमको ५० प्रतिशत सरकारले भुक्तानी गरिदिने प्रतिबद्धता पनि कार्यान्वयन हुन सकेको छैन । स्वच्छ खानेपानी, सफा बस्ती र राम्रो आनीबानी शीर्षकमा एमालेले एक घर एक धारा अभियानअन्तर्गत आगामी दुई वर्षभित्र सबै नागरिकमा खानेपानीको सुलभ आपूर्ति सुनिश्चित गर्ने दाबी गरेको छ । जबकि पाँच वर्षपहिले पनि गाउँपालिका र महानगर उपमहानगरनगरपालिकामा बसोबास गर्ने सम्पूर्ण नागरिकलाई पर्याप्त स्वच्छ पिउने पानीको सुनिश्चितता हुने गरी आवश्यक पूर्वाधार विकास गर्ने उल्लेख थियो । उज्यालो पालिकाअन्तर्गत विपन्न परिवारलाई घरायसी प्रयोगका लागि विद्य्त् निःशुल्क उपलब्ध गराउने तथा उन्नत कृषि: किसानको समृद्धि कार्यक्रमभित्र जीवनको आधारका रूपमा रहेको खाद्य पदार्थ उत्पादन गर्ने, कृषि क्षेत्रलाई उच्च महत्त्व दिएर लगानी अभिवृद्धि गर्ने र मुलुकलाई कृषि उत्पादनमा आत्मनिर्भर बनाउने योजना छ । भूउपयोग नीतिलाई प्रभावकारी कार्यान्वयन गर्ने, कृषियोग्य जथाभावी प्रयोगलाई नियन्त्रण गर्ने, व्यावसायिक खेती गर्न चाहनेलाई भूमि बैंकमार्फत आवश्यक जमिन उपलब्ध गराउने दाबी पनि घोषणापत्रमा छ । दिगो यातायात पूर्वाधार कार्यक्रमअन्तर्गत सडक, हवाई, जल, केबलकार र रोपवे, दूरसञ्चारलगायत आवागमन र सञ्चार सम्बन्धका सबै माध्यमको विकास र प्रयोग गरी आवगमन, सेवा र आपूर्ति व्यवस्थालाई सहज र आधुनिक बनाउने एमालेको योजना छ । सडक निर्माण गर्दा यसको दिगोपन, लाभ र पर्यावरणीय प्रभावको अध्ययन गरी मापदण्ड पालनाको अनिवार्य व्यवस्थापन गर्ने र जथाभावी डोजर प्रयोगलाई निरुत्साहित गर्ने दाबी एमालेको छ । जथाभावी डोजर प्रयोग अहिले देशकै समस्या बनेको छ ।ठूला नदी प्रणालीहरूमा जल यातायातको विकास गर्ने, ग्रामीण क्षेत्रमा सडक सुरक्षा र दुर्घटना रोकथामका विशेष कार्यक्रम सञ्चालन गर्ने कुरा पनि घोषणापत्रमा समावेश छ । २०७४ को घोषणापत्रमा पनि राष्ट्रिय ध्वजावाहक पानीजहाज चलाउने महत्त्वाकांक्षी योजना थियो । घोषणापत्रमा थियो, भूपरिवेष्टित मुलुकले समुद्र उपयोग गर्न पाउने अधिकारअनुरूप हिन्द र प्रशान्त महासागरमा नेपाली ध्वजावाहक पानीजहाज सञ्चालनको कानुनी तथा संस्थागत तयारी गरिनेछ । तर, ओली नेतृत्वको तत्कालीन सरकारले पानीजहाज कार्यालय स्थापना गर्ने काम मात्र गर्यो ।विद्युतीय सवारीसाधनलगायत पर्यावरणमैत्री यातायात सञ्चालनलाई प्रोत्साहन गर्ने र यससम्बन्धी आवश्यक पूर्वाधार विकास गर्ने दाबी एमालेको छ । मोटरबाटो पुग्न कठिन बस्तीहरूमा स्तरीय पदमार्ग, केबलकार र अन्य वैकल्पिक प्रबन्ध गर्ने, आवश्यक ठाउँमा पक्की पुलको व्यवस्था गर्ने अर्को महत्त्वाकांक्षी कार्यक्रम पनि एमालेले राखेको छ । संघ र प्रदेशसँग सहकार्य गर्दै सुकुम्बासी तथा अव्यवस्थित बसोबासीका समस्या सदाका लागि समाधान गर्ने र घरबारविहीन नागरिकलाई सुरक्षित आवास, विपद् पीडित आवास तथा दलित समुदायको आवासका कार्यक्रमलाई अभियानका रूपमा सञ्चालन गर्ने दाबी गरिएको छ ।घर नक्सा पास प्रणालीलाई सरल र प्रभावकारी बनाउने, औद्योगिकीकरण र आर्थिक वृद्धि: स्वदेशमै रोजगारी सम्मान र समृद्धि कार्यक्रमअन्तर्गत प्रत्येक पालिकामा कम्तीमा एउटा औद्योगिक ग्राम, प्रत्येक प्रदेशमा कम्तीमा एउटा औद्योगिक क्षेत्र स्थापना र सञ्चालन गर्ने कुरालाई एमालेले घोषणापत्रमा समावेश गरेको छ । २०७४ को घोषणापत्रमा पनि यही कुरा उल्लेख छ । एक प्रदेश एक आधुनिक औद्योगिक क्षेत्र नीतिअनुरूप प्रत्येक औद्योगिक क्षेत्रमा दस वर्षभित्र एक लाख व्यक्तिले रोजगारी प्राप्त गर्ने गरी उद्योगहरू स्थापना गरिनेछ, प्रत्येक स्थानीय तहमा न्यूनतम एक उद्योग ग्राम विकास गरिनेछ, गत निर्वाचनको घोषणापत्रमा लेखिएको थियो, सरकार बनेको पहिलो महिनादेखि नै तराईवासी महिलाको उत्थानका लागि एक घर एक महिला रोजगारको कार्यक्रम लागू गरिनेछ ।रोजगार सूचना केन्द्रलाई थप प्रभावकारी बनाउँदै बेरोजगारी अवस्थाको तथ्यांक संकलन र सूचना प्रणाली विकास गर्ने, बेरोजगारलाई प्रधानमन्त्री रोजगार कार्यक्रममा आबद्ध गर्ने, स्वरोजगार बन्न चाहनेलाई सहुलियत ऋण वा अनुदान सहयोग उपलब्ध गराउने दाबी एमालेको छ । समानताको महिला यात्रा: समाजवादउन्मुख राज्य कार्यक्रमभित्र महिला उद्यमशीलतामार्फत स्वरोजगारी बढाउने, राज्य र समाजका हरेक अंग र क्रियाकलापमा महिलाको अर्थपूर्ण सहभागिता सुनिश्चित गर्ने दाबी छ । यसबाहेक पालिकालाई महिला हिंसामुक्त बनाउने दाबी एमालेको छ । जलवायु अनुकूलन र विपद् व्यवस्थापन: विकास र वातावरणबीच सन्तुलन कार्यक्रमभित्र खाना पकाउन र घरायसी प्रयोगका लागि किफायती ऊर्जा उपलब्ध गराउने, घरलाई दाउरा, गुइँठा र धूवाँबाट मुक्त गर्ने योजना छ ।"
अमेरिकी संसदीय टोली काठमाडौंमा,"(काठमाडौं)पाँच अमेरिकी सांसदको टोली औपचारिक भ्रमणमा शुक्रबार काठमाडौं आइपुगेको छ । नेपाल र अमेरिकाबीच कूटनीतिक सम्बन्धको ७५ औं वर्षगाँठका उपलक्ष्यमा सेनेटर क्रिस्टन जिलिब्रान्डको नेतृत्वमा टोली तीनदिने भ्रमणमा आएको हो । टोलीमा सिनेटरहरू माथिल्लो सदनका सेल्डन ह्वाइटहाउस, कोरी बुकर, मार्क केली र प्रतिनिधिसभा सदस्य मोन्डेयर जोन्स छन् । सबै डेमोक्र्याटिक पार्टीका हुन् ।अमेरिकानेपाल बीचको दौत्य साझेदारीको एक हिस्साका रूपमा उच्चस्तरीय संसदीय टोली औपचारिक भ्रमणका लागि काठमाडौं आइपुगेको नेपालस्थित अमेरिकी राजदूतावासले जनाएको छ । टोलीले प्रधानमन्त्री शेरबहादुर देउवा, दलका नेताहरू र सरकारी अधिकारीहरूसँग भेटघाट र विभिन्न विषयमा छलफल गर्ने कार्यक्रम छ । उक्त टोली र परराष्ट्रमन्त्री नारायण खड्काबीच शनिबार सिंहदरबारस्थित मन्त्रालयमा भेटवार्ताको कार्यक्रम छ ।राजदूतावासका अनुसार टोलीका सदस्यहरूको भ्रमण हिमालय क्षेत्रमा जलवायु परिवर्तनको प्रभावमाथि समेत केन्द्रित छ । यस गम्भीर संकटका बारेमा थप बुझ्नका लागि उहाँहरूले शनिबार दिउँसो एक पदयात्रामा भाग लिने योजना बनाउनुभएको छ, दूतावासले जनाएको छ । परराष्ट्र स्रोतका अनुसार उक्त टोलीले इसिमोडको कार्यालयमा गएर स्थलगत भ्रमण गर्न लागेका हुन् । उनीहरूले मीनेन्द्र रिजालको नेतृत्वमा रहेको नेपालअमेरिका संसदीय मैत्री समितिसँग भेटवार्ता गर्ने छ । उनीहरूको अधिकांश कार्यक्रम शनिबारै हुने र आइतबार बिहान फर्कने तालिका छ ।राजदूतावासका अनुसार उक्त टोली पोल्यान्ड र भारतलगायतका देशहरूको लामो भ्रमणको सिलसिलामा नेपाल पनि आएको हो । रुसको नाजायज र अन्यायपूर्ण युद्धका विरुद्ध अमेरिकाले युक्रेन र नेटो गठबन्धनप्रतिको आफ्नो सहयोगलाई कसरी जारी राख्न सक्छ भन्नेबारे बुझ्नका लागि संसदीय टोलीले पोल्यान्डको यात्रा गरेको थियो, राजदूतावासद्वारा जारी विज्ञप्तिमा भनिएको छ, युक्रेनमा रुसले गरेको क्रूर हमलाको निन्दा गर्ने अधिकांश देशहरूमा नेपाल सामेल भएको छ ।नेपालले फागुन १२ मा युक्रेनमाथि रुसले गरेको सैन्य कारबाहीको विज्ञप्तिमार्फत विरोध गरेको थियो । रुसले युक्रेनमाथि सैन्य आक्रमण सुरु गरेपछि परराष्ट्र मन्त्रालयले विज्ञप्ति जारी गर्दै कुनै पनि अवस्थामा एउटा सर्वभौम राष्ट्रविरुद्ध गरिने शक्ति प्रयोगको विपक्षमा नेपाल रहने जनाएको थियो ।नेपाल कुनै पनि सार्वभौम देशको विरुद्ध कुनै पनि परिस्थितिमा गरिने शक्ति प्रयोगविरुद्धमा छ, कूटनीति र संवादको माध्यमबाट विवादको शान्तिपूर्ण समाधानमा विश्वास गर्दछ, परराष्ट्र मन्त्रालयको विज्ञप्तिमा भनिएको थियो । महासन्धिविपरीत युक्रेनको दोनेत्स्क र लुहास्क क्षेत्रलाई रुसले स्वतन्त्र राज्यको मान्यता दिएको थियो ।नेफालले यत्रुेनमाथि रुसी हमलाको विरोध गरे पनि दुई छिमेकी भारत र चीन भने तटस्थ बसेका थिए । राष्ट्र संघको आपत्कालीन सभा बोलाउनका लागि रुसविरुद्ध मत दिए पनि रुसलाई मानवअधिकार समितिकै सदस्यबाट निलम्बन गर्ने सम्बन्धमा भने नेपालले तटस्थ भूमिका निर्वाह गरेको थियो । जसलाई परराष्ट्र मन्त्रालयकी प्रवक्ता सहसचिव सेवा लम्सालले विषयवस्तुको गहनताका आधारमा नेपालले संयुक्त राष्ट्रसंघमा मतदान गरेको बताएकी थिइन् ।नेपालअमेरिका कूटनीतिक सम्बन्ध ७५ वर्ष पुगेको अवसरमा उच्च स्तरीय भ्रमणलाई निरन्तरता दिने क्रममा पब्लिक डिप्लोमेसी ब्युरो अफ साउट एन्ड सेन्ट्रल एसियाकी अमेरिकी उपसहायक मन्त्री केली केइडरलिङ पनि यसै साता काठमाडौं आएकी थिइन् ।नेपालले सम्झौताको ५ वर्षपछि फागुनमा अमेरिकी सहयोग परियोजना मिलेनियम च्यालेन्स कर्पोरेसन (एमसीसी) सम्झौता संसद्बाट अनुमोदन गरेको थियो । अनुमोदनलगत्तै नेपालले यसै साता नेपाललाई ८० अर्ब रुपैयाँ अनुदान सहयोग गर्यो ।"
"को उम्मेदवार बन्न पाउँछन्, को पाउँदैनन् ?","(काठमाडौं)स्थानीय तहको निर्वाचनका आइतबारदेखि ७ सय ५३ स्थानीय तहमा राजनीतिक दल र स्वतन्त्र व्यक्तिले उम्मेदवारी दर्ता गर्ने कार्यतालिका छ । निर्वाचन आयोगले उम्मेदवारी दर्ता गर्न दुई दिन समयसीमा दिएको छ ।सत्ता साझेदार दलहरूले गठबन्धनको सहमति गरेका छन् । प्रमुख प्रतिपक्ष एमालेले पनि राप्रपा नेपालसँग केही स्थानमा तालमेल गरी प्रतिस्पर्धामा उत्रिएको छ । सर्वोच्च अदालतले बहाल रहेका स्थानीय तहका जनप्रतिनिधि उम्मेदवार बन्न नसक्ने आदेश गरेपछि धमाधम राजीनामा दिन थालेका छन् । स्थानीय तह निर्वाचन कानुनअनुसार लाभको पदमा बसेका व्यक्ति उम्मेदवार बन्न पाउँदैन । सरकारी कोषबाट पारिश्रमिक वा आर्थिक सुविधा पाउने जुनसुकै पदमा बसेकालाई लाभको पदका रूपमा व्याख्या गरिएको छ ।स्थानीय तहको निर्वाचनमा दलको उम्मेदवारी हैसियत वा स्वतन्त्र रूपमा नेपाली नागरिकले दिन पाउँछन् । निर्वाचन आयोगले उम्मेदवारी दिँदा आवश्यक पर्ने कागजपत्रको सूची नै सार्वजनिक गरेको छ । उम्मेदवार र कर्मचारीहरूलाई दुविधा नहोस् भनेर मनोनयन दर्ता गर्दा के कागज आवश्यक पर्छ, कसले उम्मेदवार दिन पाउँछन् भन्ने विवरण पठाइसकेका छौं, आयोगका प्रवक्ता शालिग्राम पौडेलले भने । आयोगले विगतमा अभ्यास नभएको र यसपालिदेखि लागू हुने गरी स्थानीय तहको उम्मेदवार हुन पेस्की र बेरुजु हुन नहुने, सम्बन्धित स्थानीय तहमा ठेक्काको काम गरेको हुन नहुने र बहालवाला जनप्रतिनिधि भए पदबाट राजीनामा दिनुपर्ने प्रावधान राखेको छ । स्थानीय तहको उम्मेदवार हुन नेपाली नागरिक, २१ वर्ष पूरा भएको र उम्मेदवार हुने स्थानीय तहमा मतदाता नामावलीमा नाम भएको हुनुपर्छ । त्यस्तै कानुनले पनि योग्य ठहर्याएको व्यक्तिमात्रै उम्मेदवार बन्न सक्छन् । सरकारको स्वामित्व वा नियन्त्रणमा रहेको निकायबाट पारिश्रमिक पाउने व्यक्ति उम्मेदवार बन्न अयोग्य मानेको छ । त्यस्तै निर्वाचन कसुरमा दोषी ठहर भएको व्यक्ति पनि उम्मेदवार बन्न योग्य मानिँदैन । निर्वाचन कानुनले कसुरदार ठहरेपछि कैद भुक्तान सकेको दुई वर्ष पूरा भएको व्यक्तिमात्रै उम्मेदवार बन्न पाउने कानुनी व्यवस्था छ । आपराधिक घटनामा दोषी ठहर भएको व्यक्ति भने कहिले पनि उम्मेदवार बन्नै पाइँदैन । भ्रष्टाचार, बलात्कार, मानव बेचबिखन, लागूऔषध, सम्पत्ति शुद्धीकरण, राहदानीमा दुरुपयोगमा दोषी ठहर भएका व्यक्ति उम्मेदवार बन्न पाउने छैन । यसबाहेक अपराधमा २० वर्षभन्दा बढी जेल सजाय पाएको व्यक्ति पनि उम्मेदवार बन्न अयोग्य ठहरिन्छ । संगठित अपराधमा कसुर ठहर भएपछि तीन वर्ष सजाय पाएको भए कैदमुक्त भएको ६ वर्ष पूरा भएको हुनुपर्छ । जातीय, छुवाछूत, बोक्सी र बहुविवाहको मुद्दामा कैदमुक्त भएको तीन वर्ष पूरा नभएसम्म उम्मेदवार बन्न अयोग्य ठहरिन्छ । ५ वर्षसम्म सजाय तोकिएको कुनै पनि मुद्दामा जेल सजाय भोगेर फर्केको ६ वर्ष भएको व्यक्तिमात्रै उम्मेदवार बन्न सक्छन् । कालोसूचीमा रहेको व्यक्ति पनि सूचीबाट नाम नहटेसम्म उम्मेदवार बन्न अयोग्य ठहरिन्छ । निर्वाचन आचारसंहिताअनुसार स्थानीय तहबाट पेस्की, बेरुजु भएका व्यक्तिले पनि उम्मेदवारी दिन पाइँदैन । दाबी विरोधमा उजुरी परेर मापदण्ड नपुगेको ठहरे उम्मेदवारी नै खारेज हुने कानुनी प्रावधान छ । विदेशको स्थायी आवासीय अनुमतिपत्र लिएको व्यक्तिले पनि उम्मेदवारी दिन पाउँदैनन् । उम्मेदवार बन्न ९ प्रकारका कागज गाउँ कार्यपालिकाको अध्यक्ष, उपाध्यक्ष वा नगर कार्यपालिकाको प्रमुख, उपप्रमुख पदमा उम्मेदवार दिन चाहने व्यक्तिले नागरिकता, त्यही स्थानीय तहको मतदाता भएको निस्सा, स्थानीय तहको कुनै वडाको मतदाता नामावलीमा नाम रहेका एक जना प्रस्तावक र एक जना समर्थकसहित मनोनयन पत्र पेस गर्नुपर्ने हुन्छ । निस्सा भनेको निर्वाचन अधिकृतको कार्यालयबाट लिएको मतदाता नामावलीको उतार हो । यदि उम्मेदवारले मतदाता परिचयपत्र बुझाए पनि हुन्छ । उनीहरूले १ हजार ५ सय धरौटी जम्मा गरेको रसिद पनि पेस गर्नुपर्ने हुन्छ । महिला, दलित र अल्पसंख्यकले भने धरौटीबापत ७ सय ५० रुपैयाँ मात्रै बुझाए पनि हुन्छ । धरौटी छुट पाउनका लागि आर्थिक रूपले विपन्न व्यक्ति भएमा वार्षिक पारिवारिक आय ५० हजार रुपैयाँभन्दा कम भएको स्थानीय तहले गरेको सिफारिस पेस गर्नुपर्ने हुन्छ । दलको उम्मेदवार भएर मनोनयन दर्ता गर्ने हो भने दलले प्रदान गरेको औपचारिक पत्र नै पेस गर्नुपर्ने हुन्छ । दलका तर्फबाट उम्मेदवारीको औपचारिक पत्र दिन अधिकार पाएको पदाधिकारीले हस्ताक्षर गरेको हुनुपर्छ । निर्वाचन प्रयोजनका लागि दल दर्ता गर्न नै दलहरूले निर्वाचन आयोगमा हस्ताक्षरको नमुना बुझाएको हुन्छ । त्यही हस्ताक्षर भएको पत्र मनोनयनमा पेस गर्नुपर्ने हुन्छ । उम्मेदवारी दिँदा संघ, प्रदेश र स्थानीय तहमा वा यसको स्वामित्वमा रहेको संस्थाबाट पारिश्रमिक पाउने गरी बहाल रहेको भए त्यस्तो पदबाट राजीनामा दिएको निस्सा पनि पेस गर्नुपर्ने हुन्छ । स्थानीय तहमा अहिले बहाल छ भने पनि राजीनामा दिएको हुनुपर्ने अदालतले आदेश दिइसकेको छ । उम्मेदवारले आफैं कतै पनि संलग्न नभएको स्वघोषणा नै गर्नुपर्ने हुन्छ । वारेसमार्फत मनोनयन पत्र दर्ता गराउन पनि मिल्छ तर वारेसनामा पेस गर्नुपर्छ । गाउँपालिका र नगरपालिकाको वडाध्यक्ष, वडा सदस्य पदको लागि पनि मनोनयन गर्दा यही प्रक्रिया हो । धरौटी भने कम छ । वडाध्यक्षको उम्मेदवारले एक हजार र वडा सदस्यले ५ सय पेस गरे हुन्छ । महिला, दलित र विपन्नले २ सय ५० मात्रै तिरे हुन्छ ।"
पालिका प्रमुखदेखि प्रदेश सांसदसम्मको राजीनामा,"धनुषा स्थानीय तहको निर्वाचनमा उम्मेदवार बन्न कतिपय पालिकामा प्रमुखदेखि प्रदेश सांसदसम्मले आफ्नो पदबाट राजीनामा दिएका छन् । पालिकामा उम्मेदवार हुन बहालवाला पदाधिकारीले पदबाट राजीनामा दिनुपर्ने नियम छ । रौतहटको निर्वाचन क्षेत्र नं ४ ख बाट मधेसका स्वतन्त्र प्रदेश सांसद शेष अबुल कलामले पदबाट राजीनामा दिएका छन् । प्रदेशसभा संसद् सचिवालयमा उनले राजीनामा बुझाएको सचिव रञ्जित यादवले बताए । अजादले गढीमाई नगरपालिकाको प्रमुखमा उम्मेदवारी दिने तयारी गरेका छन् । त्यसैगरी भरतपुर महानगरको प्रमुखमा उम्मेदवारी दिन एमालेका वाग्मती प्रदेश सांसद विजय सुवेदीले बिहीबारै राजीनामा बुझाइसकेका छन् ।जनता समाजवादी पार्टी (जसपा) ले उनलाई उम्मेदवार बनाउन नाम सिफारिस गरेको छ । स्थानीय तहमा उम्मेदवारीका लागि मधेस प्रदेशका मन्त्रीले पनि राजीनामा दिने तयारीमा छन् । एकीकृत समाजवादीले सिरहाको सिरहा नगरपालिका प्रमुखका लागि कानुन, न्याय तथा प्रदेशसभा मामिलामन्त्री प्रमोदकुमार यादवको नाम सिफारिस गरेपछि उनी राजीनामा दिन लागेका हुन् । पार्टीले आफ्नो नाम सिफारिस गरेकाले उम्मेदवारी दिन मन्त्री पदबाट राजीनामा गर्ने विषयमा छलफल भइरहेको यादवले बताए । यादव गत मंसिर ५ मा मन्त्री पदमा नियुक्त भएका थिए ।यता जनकपुरधाम उपमहानगरको प्रमुख पदमा उम्मेदवारी दिन प्रमुख प्रतिपक्षी दल लोकतान्त्रिक समाजवादी पार्टी (लोसपा) नेपालका प्रमुख सचेतक परमेश्वर साहले राजीनामाको तयारी गरेका छन् । प्रदेशसभा सदस्य साह धनुषा निर्वाचन क्षेत्र नं ३ ख बाट तत्कालीन राजपाबाट निर्वाचित भएका थिए । लोसपाबाट जनकपुरको नगरप्रमुखमा साहको नाम पनि सिफारिस भएको छ ।बिर्तामोड संवाददाताका अनुसार उम्मेदवारी दिन शुक्रबार झापाका विभिन्न स्थानीय तहका १ सय ५० भन्दा बढी जनप्रतिनिधिले पदबाट राजीनामा दिएका छन् । आइतबारसम्म यो संख्या दोब्बर हुने अनुमान छ । पार्टीबाट टिकट पाउने ग्रिन सिग्नल पाएका जनप्रतिनिधिले पदबाट राजीनामा दिएका हुन् । बिर्तामोड नगरपालिकाकी उपप्रमुख पवित्रा महतारा प्रसाईं र ८ जना वडाध्यक्षसहित २८ जनाले पदबाट राजीनामा दिएका छन् । प्रसार्इं एमालेबाट नगर प्रमुख पदमा उम्मेदवारी दिने तयारीमा छिन् । कांग्रेससहितको गठबन्धनबाट बिर्तामोड३ का वडाध्यक्ष भोजराज सिटौला पनि नगर प्रमुखको उम्मेदवार बन्ने दौडमा छन् । दमक नगरपालिकाकी उपप्रमुख गीता अधिकारीले पदबाट राजीनामा दिएकी छन् । उनले पनि एमालेबाट नगर प्रमुख पदमा उम्मेदवार बन्नका लागि राजीनामा दिएको बताइन् । १० वटा वडा रहेको दमकका ८ जना वडाध्यक्षले शुक्रबार पदबाट राजीनामा दिएका छन् । वडा सदस्यको पनि राजीनामा आउने क्रम जारी रहेको नगर प्रमुख रोमनाथ ओलीले बताए । गौरीगन्ज गाउँपालिकाका अध्यक्ष, उपाध्यक्ष र सबै ६ जना वडाध्यक्षसहित २८ जनाले राजीनामा दिएका छन् । बाह्रदशी गाउँपालिकाका अध्यक्ष, उपाध्यक्ष र ६ जना वडाध्यक्षसहित २५ जनाले राजीनामा बुझाएका छन् ।"
खच्चडले धानेको उत्तरी गोरखा,"(गोरखा)पेम्बा छिरिङ उमेरले ६० नाघे । उत्तरी गोरखाको दुर्गम बिहीको रानागाउँका पेम्बाको किसानी, गोठालो र ज्याला मजदुरीबाहेक इलम छैन । एउटै सुर्ता छ, पाखोबारीमा गरेको दुःखले बाह्रै महिना खान पुग्दैन । हातमुख जोर्न वैकल्पिक काम खोज्नुपरेको छ ।खेती गर्यो बाँदर र भालुले सताउँछ, ज्यालामा काम गरे दिनको ६ सय रुपैयाँ पाइन्छ, त्यही ज्यालाको काम पनि पाइँदैन, उनले भने, पेट भर्नकै लागि यतिविधि दुःख छ । उब्जनीले खान नपुगेपछि बेसाएर खानुपर्ने बाध्यता रहेको उनले बताए । उत्तरी गोरखाको चुमनुब्री गाउँपालिकामा सातवटा वडा छन् । धान खेती हुँदैन । खाद्यान्न, लत्ताकपडा र विकास निर्माणका लागि सिमेन्ट र रड पनि तल्लो क्षेत्रबाट खच्चडमार्फत ढुवानी गर्नुपर्छ । लागतभन्दा तेब्बर मूल्य तिरेर खच्चडबाट पुगेको समाग्री उपभोग गर्नुको विकल्प छैन । नामरुङका साइँला लामा ३० वर्ष अघिसम्म उपभोग्य सामग्री खरिदका लागि गोरखा बजार आइपुग्थे । आठ दिन लगाएर चामल, नुनलगायत सामग्री बोकेर नामरुङ पुगेको उनी अझै सम्झन्छन् । एक पाथी चामलको २० रुपैयाँ पर्थ्यो, त्यो समयको परिवेशअनुसार चल्यौं, उनले भने, अहिले जे समान ल्याउनुपरे पनि खच्चडै हो । ३० वर्षअघिसम्म पिठ्युँमा बोकेर दैनिक उपभोग्य सामग्री ढुवानी गर्दै आएका स्थानीयलाई खच्चड पुगेसँगै केही सहज भने भएको छ । तर खच्चडको ढुवानी भाडाले लागतको तेब्बर मूल्य तिर्नुपरेको दुर्गमवासी बताउँछन् ।हेलिकप्टरबाट ल्यायो भने महँगो पर्न जान्छ, खच्चडले खाद्यवस्तु नल्याए बाँच्ने आधारै अर्को छैन, स्थानीय जीवन गुरुङले भने । माछाखोलाबाट बिहीको बुरमा खच्चडबाट सामान ढुवानी भाडा मात्र प्रतिकिलो ५० रुपैयाँ पर्छ । २० रुपैयाँको नुन हाम्रो गाउँ आइपुग्दा ५० रुपैयाँ ढुवानी भाडा जोडेर ७० रुपैयाँ पर्छ, गुरुङले भने । उत्तरी गोरखामा चामल ढुवानीका लागि मनास्लु पदमार्गमा झन्डै एक सय हाराहारीमा होटल छन् । होटल र स्थानीयलाई दैनिक उपभोग्य सामग्री ढुवानीका लागि खच्चडकै भर रहेको जीवनले बताए । खच्चड व्यवसायीले उत्तरी गोरखाका लागि ठाउँअनुसारको ढुवानी भाडा तय गरेका छन् । गोरखाको आरुघाटबाट ५ दिनको पैदल यात्रापछि पुगिने तिब्बत सीमा क्षेत्रको सामागाउँ प्रतिकिलो ढुवानी भाडाको ८० रुपैयाँसम्म पर्छ । गाउँपालिकाको केन्द्र सिर्दिवाससम्म प्रतिकिलो ३० रुपैयाँ खच्चड व्यवसायीले ढुवानी भाडा लिन्छन् । लागतको तुलनामा ढुवानीमा बढी खर्च भएपछि उपभोग्य सामग्रीको भाउ तेब्बर पर्ने स्थानीय बताउँछन् । आफ्नो जग्गामा उत्पादित अन्नले वर्ष दिनभर नधान्ने लिहीका काल्तेन लामाले जानकारी दिए । आठ हल मेलोको जमिनमा काल्तेनले आलु, मकै, करु लगाउँछन् । बारीको अनाजले ८९ महिना बल्लतल्ल पुगिहाल्छ, उनले भने, खच्चडबाट सामान नआए बाह्रै महिना खान पुग्दैन । सडक सञ्जालले नजोडेको उत्तरी क्षेत्रमा खच्चडबाहेक ढुवानीको साधन छैन । नुन र तेल पनि खच्चडबाट आएन भने खान पाउँदैनौँ, उनले भने । उपभोग्य सामग्री खरिदका लागि गोरखाकै तल्लो क्षेत्र र तिब्बती बजारको भर पर्नुपर्ने बाध्यता रहेको उनले सुनाए । कोरोना जोखिम बढेसँगै चीन सरकारले बन्द गरेका उत्तरका दुई नाका दुई वर्षयता ठप्प छन् । अहिले आरुघाटकै भर हो, खच्चडबाट आएको सामान किन्न पनि पैसा चाहियो, काल्तेन भन्छन्, यहाँ दुःख बढी छ, टाउकोमा नाम्लो नराखी पेट पाल्नै गाह्रो छ । कोरोना जोखिमअघि सीमा क्षेत्रका स्थानीयले घोडा, याक र चौंरीमार्फत तिब्बत बजारबाट पनि दैनिक उपभोग्य सामग्री किन्थे । सडक सञ्जालले नजोडिँदा चुमनुब्री गाउँपालिकाअन्तर्गत सामागाउँ, छेकम्पार, चुम्चेत, बिही, ल्हो, प्रोक र सिर्दिवासका स्थानीयलाई उपभोग्य सामग्री ढुवानी र आउजाउमा पैदलको विकल्प छैन । बर्खाको समयमा बर्सेनि मनास्लु पदमार्ग अवरुद्ध हुँदा ढुवानी नै रोकिने गरेको नामरुङका घिर्मे लामा बताउँछन् । बर्खामा बाटो अप्ठ्यारो हुन्छ, खच्चडले ढुवानी भाडा पनि बढी लिन्छन्, उनले भने । उत्तरी गोरखाका स्थानीयले भूकम्पले भत्काएको घर निर्माणका लागि पनि खच्चडबाटै निर्माण सामग्री ढुवानी गरे । खच्चडबाट रड, सिमेन्ट, जस्तापातालगायत सामग्री ढुवानी गर्दा घर निर्माणको लागतसमेत बढेको छेकम्पारका छिरिङ लामाले जानकारी दिए । सरकारको ३ लाख अनुदानले सामान ढुवानीको भाडा तिर्न पनि पुगेन, उनले भने, सामान्य घर बनाउन ४५ लाख ढुवानीमै जान्छ, गाउँमा एउटा सानै घर बनाउन पनि कम्तीमा १५२० लाख खर्च भएको छ । दुर्गमका स्थानीयलाई सहुलियत दरमा चामल बिक्रीका लागि चुमनुब्री गाउँपालिकाको केन्द्र फिलिममा खाद्यको डिपो छ । फिलिमको डिपोसम्म चामल ढुवानीको अनुदान सरकारले दिने गरेको छ । फिलिमस्थित डिपोबाट उपल्लो क्षेत्रका स्थानीयले अतिरिक्त ढुवानी भाडा खर्च गरेर खच्चडमार्फत खाद्यको चामल पुर्याउँछन् । सामागाउँका स्थानीयलाई फिलिम पुग्न पैदल दुई दिन र छेकम्पारवासीलाई डेढ दिन लाग्छ । फिलिमको खाद्यको डिपोमा रहेको चामल सामागाउँ, चुम्चेत, छेकम्पार, ल्हो, प्रोक, बिहीका स्थानीयले अतिरिक्त ढुवानी भाडा खर्च गरेर ढुवानी गर्नुपर्ने बाध्यता छ ।"
५ खर्बका ५ हजार आयोजना बेवारिस छाडेर ठेकेदारको निर्माण होलिडे,"(काठमाडौं)देशभर निर्माणाधीन ५ हजारभन्दा बढी आयोजना अलपत्र पार्दै निर्माण व्यवसायीले काम ठप्प पार्ने चेतावनी दिएका छन् । निर्माण सामग्रीको मूल्य अचाक्ली बढे पनि सरकारले समायोजनमा कुनै चासो नदिएपछि व्यवसायीले निर्माण ठप्प पार्नुपरेको बताएका छन् । आइतबारबाट अत्यावश्यकबाहेकका निर्माणका काम रोक्दै निर्माण होलिडे गरिने नेपाल निर्माण व्यवसायी महासंघले जनाएको छ । निर्माण सामग्रीमा भएको अत्यधिक मूल्यवृद्धिको सम्बोधन वा मूल्यवृद्धि नियन्त्रण भई सामान्य अवस्था नभएसम्म निर्माण होलिडे जारी रहने महासंघको भनाइ छ । निर्माण व्यवसायमा आबद्ध १७ हजारभन्दा बढी व्यवसायी पेसाबाटै पलायन हुने स्थिति देखिएपछि आफूहरूले यस्तो कदम चाल्नुपरेको महासंघका अध्यक्ष रवि सिंहले बताए । यसले देशभर भौतिक पूर्वाधार, सहरी विकास, खानेपानी, ऊर्जा, जलस्रोत तथा सिँचाइ मन्त्रालयअन्तर्गत ५ खर्ब रुपैयाँभन्दा बढीका ५ हजार आयोजनाको काम रोकिनेछ । निर्माण उद्योग धराशायी हुँदा समग्र अर्थतन्त्रमा नकारात्मक असर परेकोबारे प्रधानमन्त्री, मन्त्रीहरू, मुख्य सचिव, सचिवहरूलगायत सरोकारवाला सबैको ध्यानाकर्षण गराउँदासमेत माग सुनुवाइमा चासो नदिएको महासंघको आरोप छ । निर्माण सामग्रीको मूल्यवृद्धिलाई सम्बोधन गर्न २०६५ सालमा मूल्य समायोजन मार्गदर्शन१ जारी गरिएको छ । सोहीअनुसार यसपटक पनि मूल्य समायोजन मार्गदर्शन२ जारी गर्नुपर्ने व्यवसायीको माग छ । अप्रत्याशित रूपमा बढेको मूल्यवृद्धिलाई सम्बोधन गर्नुपर्छ, सिंहले भने, अहिले भएको निर्माण सामग्रीको मूल्यवृद्धिअनुसार ७० प्रतिशत आफ्नै गोजीबाट बेहोर्नुपर्ने अवस्था छ । घरघडेरी बेचेर विकास निर्माणका काम कसरी गरौं ? बिमा निर्देशिका २०७८ खारेज गर्नुपर्ने पनि उनको भनाइ छ । सार्वजनिक खरिद नियमावलीको एघारौं संशोधनमा भएका त्रुटि सच्याउनुपर्नेमा पनि महासंघको जोड छ । एक अर्ब रुपैयाँभन्दा कमको काममा अनुभवको प्रमाणपत्र चाहिने र त्यसका लागि ८० करोड रुपैयाँ बराबरको काम गरेको अनुभव चाहिने व्यवस्था पनि सच्याउनुपर्ने महासंघको माग छ । कामको अनुभवको प्रमाणपत्र एक अर्बभन्दा बढीको आयोजनाका लागि ६६६६ प्रतिशत भए पुग्ने भनिएको छ । यस्तो व्यवस्था साना निर्माण व्यवसायीको पक्षमा छैन, उनले भने, साना व्यवसायीका लागि यस्तो व्यवस्था ८० प्रतिशत राखिएको छ । तर ६० प्रतिशत बनाउने सहमति भएको थियो । तर त्यो नियमावलीमा आएन । पाँच करोड रुपैयाँसम्मको ठेक्कामा कुनै पनि मापदण्ड नतोकी प्रारम्भिक चरणमा ठेक्कामा सहभागी हुन पाउनुपर्ने व्यवस्था गर्नुपर्ने माग पनि महासंघको छ । ठूला निर्माण व्यवसायीको प्रभावमा परेर खरिद नियमावली संशोधन गर्दा साना निर्माण व्यवसायी मारमा परेको सिंहको भनाइ छ । ठूलालाई मात्र सहज बनाउने गरी नियमावली संशोधन गरिएको छ, उनले भने, साना निर्माण व्यवसायीलाई व्यवसायबाटै पलायन हुने काम नगरियोस् । नियमावलीमा भएका त्रुटि चाँडै सच्याइयोस् । अहिले प्रतिकिलो ६२ रुपैयाँ रहेको डन्डीको मूल्य १३५, ५२ रुपैयाँको बिटुमिन ११५, ८५ रुपैयाँको डिजल १४३ र सिमेन्ट प्रतिबोरा ५ सयबाट ६ सय रुपैयाँ पुगेको महासंघले जनाएको छ । सरकारले मूल्यवृद्धि समायोजन गरेपछि मात्र हामीले काम अघि बढाउँछौं, अध्यक्ष सिंहले भने । अहिले बर्खाअघि गर्नुपर्ने पुल निर्माणलगायत काम भए पनि अन्य काम भने भदौपछि मात्र हुने उनको भनाइ छ । पेट्रोलियम पदार्थ, बिटुमिन, फलामजन्य सामग्रीलगायत निर्माण सामग्रीमा अप्रत्याशित मूल्यवृद्धि भएकै कारण निर्माणको काम रोकेर निर्माण होलिडेमा जानुको विकल्प नभएको महासंघका महासचिव रोशन दाहालले बताए । अहिले निर्माणको समय हो । बर्खामा निर्माणका काम कम हुन्छन् । यही बेला निर्माणको काम ठप्प पार्दा विकास खर्च कम हुनेदेखि निर्माणका कामसमेत प्रभावित हुने भौतिक पूर्वाधार तथा यातायात मन्त्रालयको भनाइ छ । यस्तो बेलामा काम रोक्नु राम्रो नरहेको भौतिक मन्त्रालयका प्रशासन महाशाखा प्रमुख तुलसीनाथ गौतमले बताए । हाम्रो पनि ध्यानाकर्षण भएको छ, कसरी माग सम्बोधन गर्न सकिन्छ, छलफल गरेर अगाडि बढ्न तयार छौं, उनले भने, तर यो काम हुने समयमा निर्माण होलिडे गर्न हुन्न । बजारमा तरलता अभाव छ, काम गरेर विकास खर्च बढाउन जरुरी छ ।"
गुणस्तरहीन पुष्टि भएपछि पुल निर्माण रोकियो,"(खोटाङ)निर्माणको सुरुवाती चरणमै गुणस्तरहीन भएको गुनासो आएको र परीक्षण गर्दासमेत गुणस्तरहीन पुष्टि भएपछि ऐंसेलुखर्क गाउँपालिकाको लिदिङ खोला पुल अलपत्र परेको छ । पालिका१ राखावाङ्देल र वडा नम्बर ३ स्थित ऐंसेलुखर्कको बीचमा पर्ने पुलको ठेक्का पुष्पाञ्जली जिम्बा जेभीले लिएको हो । ३ करोड २० लाख १८ हजार ९ सय ११ रुपैयाँ लागतमा २०७९ भदौ २८ भित्र सक्ने गरी २०७७ फागुन २८ मा पुल निर्माण सम्झौता भएको थियो । तर निर्माणाधीन पुलको जग नै कमजोर भएको परीक्षण रिपोर्टमा देखिएको ऐंसेलुखर्कका वडाध्यक्ष राजेश राजभण्डारीले बताए । सुरुमै परीक्षण गर्दा रिपोर्ट फेल आयो, त्यसपछि काम रोकिएको हो, राजभण्डारीले भने । पुलमा प्राविधिकले सम्झौताअनुसार काम नभएको र गुणस्तरहीन सामग्री प्रयोग गरिएको जनाएपछि परीक्षण गर्न पठाउँदा रिपोर्ट फेल आएको गाउँपालिका अध्यक्ष विश्वनाथ निरौलाले बताए । परीक्षणका लागि गुणस्तर अनुसन्धान तथा विकास केन्द्र ललितपुरमा पठाइएको थियो । केन्द्रले २०७८ को २ मंसिरमा परीक्षणको रिपोर्ट पठाएको थियो । पाँच महिनाअघि गुणस्तरहीन पुष्टि भएको कामको रिपोर्ट फेरि सच्याइएको छ । गुणस्तर अनुसन्धान तथा विकास केन्द्र ललितपुरले गुणस्तरहीन भएको भन्दै पुष्टि गरेको कामलाई अर्को कम्पनीले सच्याएपछि त्यही रिपोर्ट गाउँपालिकामा पेस गरिएको छ । गाउँपालिकामा चैत २७ मा सच्याइएको रिपोर्ट पेस गरिएको छ । परीक्षण विश्व कन्सर्ट प्रालि डिल्लीबजारले गरेको हो । पछिल्लो चोटि निर्माण कम्पनी आफैंले खोजेको परीक्षण केन्द्रले पास परेको रिपोर्ट आएकाले सेटिङमा मिलाइएको आशंका गरिएको छ ।"
मुक्तिनाथमा खचाखच पर्यटक,"(लमजुङ)यति बेला हिमाली जिल्ला मुस्ताङमा पर्यटक खचाखच छन् । चक्रीय अन्नपूर्ण पदमार्गको मुक्तिनाथ क्षेत्रमा अझ बढी पर्यटक छन् । मुक्ति क्षेत्रमा बढी मात्रामा धार्मिक पर्यटक पुग्ने गरेका छन् । आन्तरिक मात्रै नभएर भारतीयसमेत बस रिजर्भ गरेर मुक्तिनाथमा पुग्ने गरेको व्यवसायी बताउँछन् । गाउँदेखि दुई दिन यात्रा गरेर मुक्तिनाथ पुगेको लमजुङको क्व्होलासोंथर गाउँपालिका४ कमागाउँकी पूर्णकुमारी गुरुङले बताइन् । मुक्तिनाथमा बढेको भीडले स्वयं पर्यटक नै दंग परेका छन् । भारतको गुजरातबाट आएकी पूर्णकाशी गुरुङ मुक्तिनाथ क्षेत्रमा पर्यटकको भीड देख्दा अचम्ममा परिन् । पछिल्लो समय अत्यधिक मात्रामा पर्यटक आएको होटल व्यवसायी बताउँछन् । मान्छे नै गन्न नसक्ने गरी आएका छन्, मुक्तिनाथमा होटल व्यवसाय गरिरहेका कर्म लामाले भने । मुक्तिनाथमा २० भन्दा बढी पर्यटकीय होटल रहेको र सबै खचाखच रहेको उनले जानकारी दिए । समुद्री सतहदेखि ३ हजार ८ सय मिटर उचाइको मुक्तिनाथमा प्रतिदिन ४ हजार जनाले दर्शन गरिरहेका पुजारी कृष्णप्रसाद सुवेदीले बताए । अप्रिल, मे र जुन मनाङ र मुस्ताङमा पर्यटक आउने सिजन हो । चक्रीय अन्नपूर्ण पदमार्गमा वैशाखजेठमा विदेशी पर्यटक अत्यधिक आउँछन् । यो सिजनमा धेरै मात्रामा भारतीय तीर्थालु आउने गरेको पुजारी सुवेदीको भनाइ छ । भारतीय प्रधानमन्त्री नरेन्द्र मोदीले मुक्तिनाथको दर्शन गरेपछि दक्षिणी भारतबाट धेरै तीर्थालु आएको उनले बताए । मोदीले २०७५ वैशाख २९ मा मुक्तिनाथ दर्शन गरेका थिए । अहिले मुक्तिनाथमा जिप, कार, स्कोर्पियो र बस सजिलै आउन सक्ने इलाका प्रहरी कार्यालय मुक्तिनाथका असई गिरु पौडेलले जानकारी दिए । एकै दिन ३ सयको हाराहारीमा मोटरसाइकलका सवारी साधनसमेत आउने गरेको उनले बताए । अहिले प्रतिदिन औसत ३ सय भारतीय पर्यटक मुस्ताङ आउने गरेको अन्नपूर्ण संरक्षण क्षेत्र आयोजना (एक्याप) इलाका संरक्षण कार्यालय जोमसोमका पर्यटन सहायक राजन लामिछानेको भनाइ छ । औसत ५० जना भने तेस्रो मुलुकका रहने गरेको उनले बताए । पर्यटकलाई पोखरा, मुस्ताङतर्फ घासा र जोमसोममा पर्मिट दिने गरिएको एक्याप मनाङका कार्यालय प्रमुख ऋषि बरालले जानाकरी दिए । सार्क मुलुकका पर्यटकलाई प्रतिव्यक्ति १ हजार र विदेशीलाई प्रतिव्यक्ति ३ हजार रुपैयाँ लिएर संरक्षित क्षेत्रको भ्रमण अनुमति दिइन्छ । कोरोना संक्रमणपछि मुक्तिनाथको चेकपोस्ट बन्द छ । पर्यटकलाई दृष्टिगत गरी मुक्तिनाथ चेकपोस्ट छिट्टै सञ्चालन गरिने उनले बताए ।"
चैते धान रोपाइँको चटारोमै किसानले पाएनन् मल,"(काठमाडौं)विगतका वर्षमा रासायनिक मल नपाएर चिन्तित बाँकेका किसान मगनसिंह थापा मगर यस वर्ष भने मल पाउनेमा आशावादी थिए । जीटूजी (सरकारसरकार) मार्फत मल ल्याएर आपूर्ति व्यवस्था सहज बनाइदिने सरकारको आश्वासनले किसान धानबालीमा मल पाउनेमा ढुक्क थिए । तर सरकारको आश्वासन यस वर्ष पनि झूटमै परिणत भयो । चैते रोपाइँ भइसक्यो । न त डीएपी छ, न त युरिया नै, थापामरले भने, रोपाइँकै बेला डीएपी, पोटास चाहिन्छ । त्यसको २०२१ दिनमा युरिया आवश्यक पर्छ । धान रोपेको २१ दिन नाघिसक्यो, अहिलेसम्म डीएपी नै पाएनौं ।मलकै अवस्थाबारे कृषि सामग्री कम्पनी र साल्ट ट्रेडिङसँग बुझ्दा मल आउने सम्भावना नरहेको बताउने गरेको थापामगरको भनाइ छ । गाईभैंसी भएका किसानले गोबर मल प्रयोग गरेका छन् । तर नभएका किसानले यत्तिकै बाली लगाएका छन् । धादिङका भक्तबहादुर बस्नेतले पनि चैते धान रोपाइँ सकेको २५ दिनबित्दासमेत मल नपाएको गुनासो गरे । धान पोटाउने बेला पनि मल नपाउने हो कि भन्ने उनको चिन्ता छ । यस क्षेत्रमा मंसिरबाटै मल थिएन । गत वर्ष पनि थिएन, यस वर्ष पनि त्यस्तै भयो । मल बिक्री गर्ने सहकारीलाई आग्रह गरिरहेका छौं । तर आएको छैन भन्छन्, उनले भने, जीटूजीबाट आयात हुने भन्ने सुनेका थियौं । तर नाटक मात्रै रहेछ । धान पोटाउने बेला युरिया टपिङ दिनुपर्छ । यस्तै अवस्था रहे त्यति बेला पनि मल पाउने सम्भावना छैन । सिन्धुपाल्चोकका किसान जितबहादुर बस्नेतको भनाइ पनि उस्तै छ । मल अभावकै कारण कमसल मल महँगो मूल्य तिरेर किन्नुपरेको उनको गुनासो छ । बोराको २५ सयमा पाइने गरेको मल ३ हजार रुपैयाँभन्दा बढी पर्यो । डीएपी मल कालोकालो, धूलोजस्तै छ, उनले भने, सरकारले समयमै उपलब्ध नगराइदिँदा कमसल मल नै महँगोमा किन्नुपरेको छ ।चैते धान रोपाइँ करिब सकिन लागेको राष्ट्रिय कृषक समूह महासंघ अध्यक्ष नवराज बस्नेतले बताए । गाउँसहर कतै पनि मल छैन । कृषि मन्त्रालयले ल्याउन सकेन । तर, कृषि सामग्री कम्पनी र साल्टका डिपो कर्मचारीले मल आउँछ भनेर आशा मात्रै देखाउँछन्, उनले भने, त्यसैले किसान दुःखी छन् । समयमै मल नहुँदा उत्पादन कसरी बढ्छ ? रोपाइँ हुने क्षेत्रफलका आधारमा वार्षिक करिब साढे ७ लाखदेखि ८ लाख टन मल आवश्यक पर्छ । यसमध्ये साढे ५ लाख टन आयात गर्न सके किसानले अभाव महसुस गर्नुपर्दैन । धानबालीका लागि करिब १ लाख ५० हजार मल आवश्यक पर्छ । अनुदानको मल कृषि सामग्री कम्पनीले ७० र साल्टले ३० प्रतिशत खरिदबिक्री गर्दै आएका छन् । तर साल्टसँग मल छैन । २२ हजार टन युरिया र २० हजार टन डीएपीका लागि टेन्डर गरेका छौं । उक्त मल असार मसान्तसम्म ल्याउँछौं, साल्टका सहायक महाप्रबन्धक कुमार राजण्डारीले भने ।कृषि सामग्रीसँग मौज्दात न्यून छ । डीएपी २० हजार, पोटास ७ हजार ५ सय टन र युरिया ७ सय टन मात्रै रहेको कृषि सामग्री कम्पनीका कामु प्रबन्ध सञ्चालक राजेन्द्रबहादुर कार्कीले जानकारी दिए । उक्त मल पनि केही दिनयता मात्रै आइपुगेको हो । उक्त मल किसानलाई वितरण गरिएको छैन । केही दिनमा २० हजार टन डीएपी र १० हजार टन युरियाका लागि टेन्डर गरिने उनले बताए । उक्त मल डेढ महिनामा ल्याउने गरी काम गरिरहेको कार्कीको भनाइ छ । जीटूजीका विषयमा भने मन्त्रालयले मात्रै भन्न सक्ने उनले बताए । सम्झौता भए ढुवानीका लागि तयार छौं । जीटूजी भएपछि १५२० दिनपछि मल आयात गर्न सक्छौं, उनले भने, यस विषयमा थप कुरा मन्त्रालयलाई नै जानकारी छ । सरकारले भारतबाट जीटूजी व्यवस्थाबाट ५ वर्षका लागि रासायनिक मल ल्याउन गत फागुनमा एमओयू गरेको थियो । कृषि सचिव गोविन्द शर्मा र भारतका तर्फबाट रसायन तथा मलखाद मन्त्रालयका सचिव राजेशकुमार चतुर्वेदीबीच समझदारीपत्रमा हस्तक्षर भएको थियो । त्यसपछि कृषि सहसचिवको नेतृत्वमा अर्थ मन्त्रालय, वाणिज्य तथा आपूर्ति मन्त्रालय, कानुन मन्त्रालयलगायत प्रतिनिधि रहने गरी स्टेयरिङ कमिटी गठन भएको थियो । कमिटीले मल खरिद गर्दा मूल्यको विषय टुंग्याउने भनिए पनि अहिलेसम्म प्रगति भएको छैन । कमिटीको बैठक एक पटक मात्रै बसेको छ । दुईवटा कमिटी बनेर छलफल भइरहेको कृषि मन्त्रालयका प्रवक्ता प्रकाशकुमार सञ्जेलले बताए । अबको एक सातामा केही निर्णय हुने उनको भनाइ छ । एउटा सहसचिवस्तरीय कमिटी, अर्को कृषि सामग्री कम्पनी र भारतको नेसनल केमिकल एन्ड फर्टिलाइजर कम्पनीबीच कमिटी बनेर छलफल भइरहेको छ । यहाँबाट छलफल गरिसकेका छौं । अबको पालो भारततर्फको हो, सञ्जेलले भने । जीटूजी प्रक्रिया वैशाख मसान्तसम्म टुंगो लागेर जेठ दोस्रो साताबाट मल आयात हुने उनको भनाइ छ । साल्ट ट्रेडिङ कम्पनीले गत वर्ष डीएपी २५ हजार र युरिया ७५ हजार टनका लागि टेन्डर गरेको थियो । तर उसले २५ हजार टन युरिया मात्रै आयात गर्न सक्यो । ७५ हजार टन डीएपी आएन । मल आउन नसक्नुको कारण ग्लोबल मार्केट हो । प्रतिटन ४५५ डलर पर्ने युरिया १२०० डलर पुग्यो, जसले गर्दा एलसी खोलिसकेको मल ल्याउन सकिएन, साल्ट ट्रेडिङका राजभण्डारीले भने, चीनले निर्यात रोक्ने र अन्य ठूला देशले पनि मल होल्ड गर्दा थप समस्या भयो । भारतको आईपीएल कम्पनीमार्फत मल ल्याउने सम्झौता भएकाले ढिलोचाँडो आउने उनको दाबी छ । कृषि सामग्री कम्पनीले १ लाख १३ हजार ५ सय टन मल आयातको टेन्डर गरेकामा जम्मा ५ सय टन मात्र आयात गर्न सक्यो । बाँकी मल चीनमै थन्किएको छ । उक्त मल आयात गर्न नसक्दा बजारमा थप हाहाकार देखिएको हो ।"
भारतबाट फर्किनेमा छैन चुनावी उत्साह,"(कञ्चनपुर)पिठ्युँमा ठूलो झिटीगुन्टा बोकेर शुक्रबार बिहानै कञ्चनपुरको गड्डाचौकी नाकामा पुगेका दैलेखको चावी नगरपालिका२ सिरहका हर्क विक घर पुग्ने हतारोमा थिए । मंसिरमा काम खोज्दै भारत उत्तराखण्डको अल्मोडा पुगेका उनी गहुँबाली भित्र्याउन स्थानीय चुनावको मतदानकै लागि घर फर्किएका छन् । भोट हाले, नहाले पनि केही फरक त छैन तर पनि दान गर्नु राम्रो हुन्छ, उनले भने, अहिलेसम्म कुनै पनि चुनावमा भोट छुटाएको छैन । ६५ वर्षीय विक अल्मोडामा सडक निर्माणको काम गरेर फर्किएका हुन् । दैनिक ज्यालादारीमा उनी सडकको पर्खाल बनाउन मिस्त्री काम गर्थे । गाउँमा चुनाव पनि आयो, घरमा गहुँ भित्र्याउने पनि चटारो छ, उनले भने, अल्मोडामा पनि नेपालीहरू चुनावकै कुरा गरिरहेका छन्, धेरै जना घर फर्किन्छन् होला । अघिल्लो निर्वाचनका बेला मतदान गर्दा उनमा केही उत्साह थियो । गाउँमै रोजगारी पाउने र काम खोज्दै भारत पस्नुपर्ने बाध्यता अन्त्य हुने उनले आशा गरेका थिए । तर आफूले मतदान गरेर चुनेका जनप्रतिनिधिहरूले ५ वर्ष बिताउँदा पनि रोजगारीको कुनै कार्यक्रम नल्याउँदा उनी निराश छन् । त्यही भएर मतदानमा उनको खासै उत्साह देखिएको छैन । विकमा मात्रै होइन मतदानप्रति अरूहरूमा पनि उत्साह छैन । भारतबाट घर फर्किने अधिकांश मतदानमा भाग लिन तयार भए पनि विगतको जस्तो उत्साह भने कसैमा पनि देखिँदैन । मौकाले घर आएका बेला मतदान गरे पनि नेताहरूप्रतिको आशा र भरोसा टुटेको उनीहरू बताउँछन् । हामीले त जानुपर्ने उतै (भारत) हो, भोट हालेपछि यिनीहरू त खालान्, दैलेखकै उसमान मियाँले भने, आफ्ना कार्यकर्ता र घरपरिवारलाई नौकरी चाकरीमा राख्लान् । मियाँ पनि अल्मोडाबाटै घर फर्किन लागेका छन् । उनी माघमा भारत पसेका थिए । उनी पनि विकझैं सडक निर्माणको काम गर्थे । गाउँमा खेतीपातीको काम आएकाले घर फर्किएको भन्दै उनले मतदानपछि फर्किने बताए । गहुँ काट्ने र मकै छर्ने काम आयो, उनले भने, घरमा काम गर्ने कोही छैन, कामदार पनि पाइँदैनन् । अल्मोडामा ठूलो संख्यामा नेपाली काम गरिरहेका छन् । दैलेख, कालीकोट, मुगुलगायत जिल्लाका पनि धेरै छन् । वैशाख ३० को स्थानीय तहको निर्वाचनबारे अल्मोडामा पनि नेपालीबीच चर्चा भइरहने मियाँ बताउँछन् । कतिपयले दुईचार हजार खर्चेर भोट हाल्नकै लागि गएर के हुने हो र भन्छन् ? उनले सुनाए, हामीले गाउँमा ज्याला मजदुरी गरेर खान नपाउने भएपछि किन जाने भन्ने धेरैको बुझाइ छ । बाँके कोहलपुरका मदन परियारले भने यो भोट हाल्न जानुपर्ने सुनाउँछन् । भोट हाल्नु पनि नसाजस्तै हुँदो रहेछ, परियारले भने, गाउँमा चुनावको रौनक छ, टिहरी गढवालमा पनि नेपालकै चुनावको विषयमा चर्चा हुन्छ । उनलाई पनि निर्वाचनमा परिवर्तन हुने आशा छैन ।बहुदल आएपछि हरेक निर्वाचनमा मतदान गरेका उनलाई विकास र रोजगारीका विषयमा केही आशा पलाएको थियो । संघीयतापछि त झनै गाउँमा धेरै परिवर्तन आउने उनी आसमा थिए । तर उनले सोचेजस्तो नत बहुदलपछि परिवर्तन आयो न संघीयता पछि नै । बाउबाजेका पालादेखि हामीले भारतमै मजदुरी गरिरहेका छौं, परियारले भने, हाम्रा छोरानातिले पनि यही नियति भोग्नुपर्ने जस्तो छ । निर्वाचनका बेला दलहरूले दिने चुनावी नारा र प्रतिबद्धता कागजमै सीमित हुने गरेको उनी बताउँछन् । पछिल्लो स्थानीय तहको निर्वाचनमा पनि उम्मेदवारहरूले गाउँगाउँमा रोजगारीलगायत प्रतिबद्धताहरू गरेका थिए । तर पाँच वर्षमा वास्तविक बेरोजगार एउटा मजदुरले पनि नपाएको उनको ठम्याइ छ । ४८ घण्टाअघि नाका बन्द कञ्चनपुर स्थानीय तहको निर्वाचनलाई लक्षित गरी कञ्चनपुरमा नेपालभारत सीमानाका ४८ घण्टाअघिदेखि बन्द गर्ने र आपराधिक गतिविधि नियन्त्रणमा सहकार्य गर्ने नेपालभारत सीमा क्षेत्रका सुरक्षा निकायका प्रमुखबीच सहमति भएको छ । शुक्रबार महेन्द्रनगरमा बसेको दुवैतर्फका सुरक्षा निकायका प्रमुखहरूको बैठकले उक्त सहमति गरेको हो । स्थानीय तहको निर्वाचनको तयारी स्वरूप सीमा क्षेत्रका सुरक्षा निकायका प्रमुखहरूको बैठक बसेको हो, कञ्चनपुरका प्रमुख जिल्ला अधिकारी रामप्रसाद पाण्डेयले भने, निर्वाचनका बेला सीमा क्षेत्रमा आवश्यक सुरक्षासँगै नाका बन्द गर्ने विषयमा छलफल र सहमति भएको छ । नाका बन्द भएका बेला बिरामी तथा अत्यावश्यक कामका लागि आउजाउ गर्नेलाई भने रोकटोक गरिने छैन । पूर्णागिरि मेलाको अवधि भएका कारण यस विषयमा पनि सहजीकरण गरिने प्रजिअ पाण्डेयले बताए । उनका अनुसार सीमानाकामा आवागमनमा हुने समस्यादेखि मानव बेचबिखन तथा ओसारपसार, तस्करी र वन्यजन्तुका आखेटोपहार ओसारपसारलगायतको नियन्त्रणका लागि समन्वय तथा सूचना आदानप्रदानका विषयमा छलफल भएको छ । कञ्चनपुरसँगै भारततर्फ उत्तरप्रदेशको पिलिभित तथा उत्तराखण्डका उधमसिंहनगर र चम्पावत जिल्लाका सुरक्षा निकायका प्रमुख बैठकमा सहभागी थिए । सुदूरपश्चिम प्रदेश प्रहरी प्रमुख डीआईजी पुरुषोत्तम कँडेल, सशस्त्र प्रहरीका डीआईजी दुर्गा भण्डारी तथा भारत उत्तराखण्डको कुमाउ रेन्जका डीआईजी निलेश आनन्द भरणे बैठकमा सहभागी थिए ।"
स्वास्थ्य सूचक प्रगतिमा टेड्रोसको प्रशंसा,"काठमाडौं (कास) विश्व स्वास्थ्य संगठन (डब्लूएचओ) का महानिर्देशक डा टेड्रोस एड्हानोम गेहब्रेयससले राष्ट्रपति विद्यादेवी भण्डारी र प्रधानमन्त्री शेरबहादुर देउवासँग शुक्रबार शिष्टाचार भेटवार्ता गरेका छन् । प्रधानमन्त्री निवास बालुवाटारमा शुक्रबार बिहान भएको भेटमा प्रधानमन्त्री देउवाले कोरोना भाइरस महामारीका बेला महानिर्देशक डा गेहब्रेयससले खेलेको नेतृत्वदायी भूमिकाको प्रशंसा गर्दै त्यतिबेला डब्लूएचओले नेपाललाई खोप वितरण गरी महत्त्वपूर्ण सहयोग गरेकामा आभार व्यक्त गरे । प्रधानमन्त्री देउवाले नेपालको स्वास्थ्य क्षेत्रमा सहयोग गर्न पनि महानिर्देशक डा टेड्रोसलाई आग्रह गरे । प्रधानन्त्रीले नेपाली स्वास्थ्यकर्मीको क्षमता अभिवृद्धि, स्वास्थ्य क्षेत्रमा बहुपक्षीय साझेदारीलगायतका विषयमा सहकार्य गर्न नेपाल सरकार तयार रहेको धारणा भेटमा राखेका उनको सचिवालयले जनाएको छ । महानिर्देशक डा टेड्रोसले नेपालले कोरोना भाइरसविरुद्धको खोप धेरैजसोलाई लगाएकामा खुसी व्यक्त गरेको परराष्ट्र मन्त्रालयका प्रवक्ता एवं सहसचिव सेवा लम्सालले जानकारी दिइन् । महानिर्देशक डा टेड्रोसले नेपालले स्वास्थ्य क्षेत्रमा पुर्याएको योगदान निकै उदाहरणीय र प्रशंसनीय रहेको बताएका थिए । उनले नेपालले दक्षिण एसियामै टाइफाइडविरुद्ध बालबालिकालाई खोप सुरु गरेकामा पनि नेपाल सरकारलाई धन्यवाद दिए । नेपालले छोटो समयमा बाल तथा मातृ मृत्युदर घटाएको लगायतका स्वास्थ्य सूचकमा गरेको प्रगतिमा पनि उनले प्रशंसा गरेका थिए । स्वास्थ्य तथा जनसंख्यामन्त्री विरोध खतिवडाको निमन्त्रणामा महानिर्देशक डा टेड्रोस तीनदिने भ्रमणमा बिहीबार नेपाल आएका हुन् ।"
भूकम्प पूर्वसूचना प्रणाली अर्को जोड्ने तयारी,"काठमाडौं (कास) २०७२ को भूकम्पपछि नेपाल विज्ञान तथा प्रविधि प्राज्ञ प्रतिष्ठान (नास्ट) लाई चीनले भूकम्प पूर्वसूचना प्रणाली (मापन केन्द्र) स्थापना गर्न उपकरणहरू उपलब्ध गराएको थियो । वाग्मती र गण्डकी प्रदेशका विभिन्न स्थानमा ती उपकरण जडान गरिए पनि सञ्चालनमा आउन सकेका छैनन् । तर, भइरहेको केन्द्र सञ्चालनमै नआई नास्टले प्रदेश १ मा दुई वटा केन्द्र जडान गर्न टेन्डर आह्वान गरेको छ । अहिले स्थापना गर्न लागिएको केन्द्र कोसीपारिका दुई स्थानमा रहने नास्टले जनाएको छ । पहिलेका केन्द्र भने जडान भएको ६ वर्ष बितिसक्दा पनि सञ्चालनमा आउन सकेका छैनन् । नास्टका तत्कालीन उपकुलपति जीवराज पोखरेलले चीनको केयरलाइफसँग नेपालका विभिन्न ठाउँमा उपकरण जडान गर्ने सम्झौता गरेका थिए । यसका लागि चीनले ८० वटा उपकरण उपलब्ध गराएको थियो । तीमध्ये वाग्मती र गण्डकी प्रदेशका विभिन्न स्थानमा ६० वटा जडान भएका छन् । पूर्वसूचना दिने यी उपकरणले भूकम्पका तरंग सर्भरसम्म पुर्याएर सर्वसाधारणलाई जानकारी दिन्छन् । चीनले यस्ता उपकरण आफ्ना सबै प्रान्तमा जडान गरिसकेको छ । भूकम्पबाट दुई प्रकारको तरंग निस्कन्छन्, पी र एस । पी को गति छिटो हुने भएकाले यो पहिले आउँछ । एस तरंगको गति ढिला आउँछ र त्यसले क्षति भने बढी गर्छ । पी तरंग आएको थाहा हुनेबित्तिकै सेन्सरले त्यसबारे सर्भरलाई पठाइदिन्छ । त्यहाँ भूकम्पबारे तथ्यांक र डाटा थाहा हुनेबित्तिकै एप वा एसएमएसलगायतका माध्यमबाट सर्वसाधारणलाई जानकारी पुग्छ । यसमा कति समयमा भूकम्प आउने र त्यसको म्याग्निच्युड कति भन्ने थाहा हुन्छ । पूर्वसूचना हुँदा मानिसहरूले आफूलाई सुरक्षित राख्न सक्छन् । सेन्सरले तथ्यांक संकलन गरे पनि त्यहाँबाट केन्द्रीय सर्भरमा पुग्न नसक्दा समस्या देखिएको नास्टका प्रविधि संकायका प्रमुख डा रवीन्द्र ढकालले बताए । यो समाधान गर्ने दक्ष जनशक्ति नास्टसँग नहुँदा अझै सञ्चालना आउन नसकेको हो । यसका लागि परराष्ट्रमार्फत चिनियाँ अधिकारीहरूसँग संवाद गरिरहेको नास्टले जनाएको छ ।"
अत्यावश्यक परीक्षणमा निजीको भर,"आन्द्रासम्बन्धी रोग पत्ता लगाउन प्रयोग गरिने फ्लोलोस्कपी मेसिन बिग्रिएको १५ वर्ष बित्यो । मुटुको परीक्षण गर्ने कोरियोग्राफी मेसिन थन्किँदा कार्डियोलोजी विभाग दुई वर्षदेखि बन्द छ । सेवा बन्द भएसँगै बिरामी मात्र मर्कामा छैनन्, दुई जना कार्डियोलोजिस्ट पनि कामविहीन भएका छन् । अहिले मुटुको परीक्षण गर्न दैनिक ५७ जना बिरामी आउँछन् । ७ सय रुपैयाँमा हुने परीक्षणका लागि उनीहरू निजीमा दुई हजार ५ सयदेखि ३ हजार रुपैयाँसम्म तिर्न बाध्य छन् । त्यस्तै क्यान्सर रोग उपचार गर्न प्रयोग गरिने फ्लो साइटोमिटर मेसिन छैन । क्यान्सर पत्ता लगाउन प्रयोग गरिने ल्याबको सामान हिस्टोप्याथोलोजी पनि छैन । अस्पतालमा आउने बिरामीमध्ये प्रत्येक वर्ष क्यान्सरका रोगी बढ्दै गएको तथ्यांक छ ।तैपनि अस्पताल प्रशासनले खरिद गर्न चासो नदिएको ल्याबकै कर्मचारी गुनासो गर्छन् । ल्याबका प्राविधिक शमशेर नेपालीले भने, प्रविधि कहाँबाट कहाँ पुगिसक्यो तर कान्तिमा अझै दिसापिसाबको जाँच म्यानुअल नै छ । रगत जाँच गर्ने मेसिन १० वर्ष पुरानो जेनतेन सञ्चालनमा छ । अत्याधुनिक मेसिन खरिद गर्न कसैको ध्यान गएको छैन । उनका अनुसार रगतजन्य रोग पत्ता लगाउने हेमाटोलोजी एनालाइजर खरिद गर्न यस वर्ष २४ लाख रुपैयाँ बजेट छुट्याइएको थियो । तर आर्थिक वर्ष सकिन लाग्दा पनि मेसिन खरिदमा कसैले चासो दिएनन्, उनले भने ।कान्तिका निर्देशक डा बसौलाले कुनै पनि बजेट फ्रिज हुन नदिने बताए । अर्थ मन्त्रालयले सीमित बजेट विनियोजन गरेकाले अत्याधुनिक मेसिनहरू खरिद गर्न गाह्रो हुने गरेको हो, उनले भने, मन्त्रालयले कान्तिलाई वार्षिक करिब ३० देखि ४० करोड रुपैयाँको हाराहारी मात्र बजेट विनियोजन गर्छ, त्यसैले तलबभत्ता पनि खुवाउनुपर्छ । अस्पताल विकास समितिको आम्दानीले कर्मचारीलाई उपदान खुवाउनै धौधौ छ । उनका अनुसार चालु आवमा अर्थ मन्त्रालयसँग नयाँ अपरेसन थिएटर सेटअप गर्न १० करोड रुपैयाँ र कार्डियोलोजी विभाग सञ्चालनमा ल्याउन एक करोड रुपैयाँ बजेट माग गरिएको छ । अर्थ मन्त्रालयले बजेट सुनिश्चित गरेमा यसै आर्थिक वर्ष सामान खरिद गरेर सेवा सुरु गर्छौं, उनले भने ।कान्तिका मर्मत तथा सम्भार अधिकृत रोशन बज्राचार्यले नयाँ मोडेलको मेसिन खरिद गर्दा पनि पुरानै भर्सन पर्ने गरेको बताए । यसले मेसिन बिग्रियो भने बजारमा पार्टपुर्जा पाउन समस्या हुन सक्छ, सस्तोमा पाइयो भनेर पुरानो मोडेलको सामान खरिद गर्ने प्रवृत्ति पनि छ, उनले भने, व्यापारीले अन्य देशमा चलाइसकेका सामान पनि भित्रिने गरेको छ । उनले महँगो उपकरण खरिद गर्न स्वास्थ्य मन्त्रालयबाट अनिवार्य स्वीकृति लिनुपर्ने व्यवस्था गर्नुपर्ने बताए । स्वास्थ्य मन्त्रालयका सहप्रवक्ता समीर अधिकारीले अल्ट्रासाउन्ड र एक्सरेजस्ता मेसिन खरिद गर्न अनिवार्य स्वीकृति लिनुपर्ने प्रावधान ल्याइसकेको बताए ।यसबाहेक कान्तिमा फिजियोथेरापीको सामान पनि पर्याप्त छैन । बोलीको उपचार विधि स्पिच थेरापी, अंकुशम थेरापी (बाँगो भएको हातखुट्टा सिधा बनाउने विधि) छैन । मिर्गौला बिग्रिएका बालबालिकाका लागि हेमोडायलसिसको व्यवस्था छैन । अस्पतालको ब्लड बैंकमा प्लाज्मा छुट्याउने उपकरण छैन । हिस्टोप्याथोलोजी (कोषिकाको नमुनाको परीक्षण गरी क्यान्सर रोग पत्ता लगाउने), साइटोलोजी (टिस्यु नमुनाहरूको परीक्षण) गर्ने व्यवस्था छैन । सफाइका मेसिन पनि थन्किएका छन् । फोक्सो अवस्था हेर्ने ब्रोन्कोस्कोपी सेवा सुरु गरिसकेको र डायलसिसका लागि एक जना चिकित्सकलाई भारतमा तालिम लिन पठाइसकेको अस्पतालले जनाएको छ ।कोभिडमा मात्रै चार जना कान्तिका निर्देशक परिवर्तन भइसकेका छन् । स्वास्थ्यमन्त्री भानुभक्त ढकाल आउँदा डा आरपि बिच्छालाई निर्देशकबाट हटाएर डा कृष्ण पौडेललाई बनाए । करिब सात महिना पौडेलले निर्देशक सम्हालेपछि २०७७ पुसमा मन्त्री हृदयेश त्रिपाठीले पुनः विच्छालाई निर्देशक बनाए । २०७८ साउनमा स्वास्थ्य राज्यमन्त्री उमेश श्रेष्ठ आएपछि बिच्छालाई स्वास्थ्य विभागको निर्देशक बनाए । त्यसपछि कान्तिमा डा अजित रायमाझी निर्देशक बने । स्वास्थ्यमन्त्री विरोध खतिवडा आएपछि डा रायमाझीलाई हटाएर २०७८ फागुनमा भरतपुर अस्पतालमा कार्यरत डा बसौलालाई निर्देशक बनाए । डा बसौलाभन्दा सिनियर कान्तिमा अन्य ५ जना छन् । मन्त्रीले सिनियर चिकित्सकहरूलाई पाखा लगाएर जुनियरलाई जिम्मेवारी दिएका हुन् । कान्तिमा ओपीडीमा दैनिक ५ सयभन्दा बढी बिरामी उपचारका लागि आउँछन् । यीमध्ये ६० प्रतिशत उपत्यकाबाहिरका छन् ।"
खत्रीले बुझाए ओहोदाको पत्र,काठमाडौं (कास) अमेरिकाका लागि नेपालका राजदूत श्रीधर खत्रीले मंगलबार राष्ट्रपति जो बाइडेनसामु आफ्नो ओहोदाको पत्र बुझाएका छन् । राजदूत खत्रीले आफ्नो ओहोदाको प्रमाणपत्र परराष्ट्र विभागमार्फत ह्वाइट हाउसमा बुझाउँदै बाइडेनलाई नेपालको राष्ट्रपति विद्यादेवी भण्डारी र प्रधानमन्त्री शेरबहादुर देउवाले प्रकट गरेको शुभेच्छा पत्र पनि बुझाएका थिए । साथै राजदूत खत्रीले नेपाललाई अमेरिकाले गरेको निरन्तर सहयोगका लागि राष्ट्रपति बाइडेनलाई धन्यवाद दिँदै दुई देशबीचको मित्रता र साझेदारी आगामी दिनमा अझ प्रगाढ र फराकिलो हुने विश्वास व्यक्त गरे ।राजदूत खत्रीको ओहोदाको पत्र स्वीकार गर्दै राष्ट्रपति बाइडेनले राजदूतलाई वासिङ्टन डीसीमा कूटनीतिक नियोगको सदस्यका रूपमा स्वागत गरेका थिए । उनले दुई देशको साझा एजेन्डालाई अगाडि बढाउन र दुई देशबीचको बलियो र चिरस्थायी मित्रतालाई अझ प्रगाढ बनाउने अमेरिकी सरकारको इच्छा रहेको बताएका थिए ।
कान्तिपुरकर्मी खतिवडालाई पितृ शोक,विराटनगर (कास) उदयपुरका कान्तिपुर संवाददाता डिल्लीराम खतिवडालाई पितृ शोक परेको छ । उनका ९० वर्षीय पिता सिद्धिप्रसाद खतिवडाको शुक्रबार बिहान चौदण्डीगढी६ स्थित घरमा निधन भएको हो । खतिवडा मुखको क्यान्सरबाट एक वर्षदेखि पीडित थिए । उनका ६ छोरा र दुई छोरी छन् ।
तीन वर्षपछि बोर्ड बैठक,"राष्ट्रिय खेलकुदमा रग्बी सेभेन्ससातौं राष्ट्रिय खेलकुदमा प्रदर्शनी खेलको रूपमा रहेको रग्बी सेभेन्सले पदक तालिकामै उल्लेख हुने गरी नवौं राष्ट्रिय खेलकुदमा प्रवेश पाएको छ । त्यसैले रग्बी सेभेन्स राष्ट्रिय खेलकुदमा नयाँ खेल हुनेछ । बाँकी ३५ खेलले निरन्तरता पाएका छन् । आयोजक गण्डकी प्रदेशको प्रस्तावमा परम्परागत खेल छेलो र क्यानोइङलाई प्रदर्शनी खेलको रूपमा राखिएको छ ।राखेपका अनुसार नवौं राष्ट्रिय खेलकुदमा सात प्रदेश, तीन विभागीय टिम र गैरआवासीय नेपाली संघ (एनआरएनए) गरी ११ टिमका करिब ६ हजार ८ सय खेलाडी, १ हजार प्रशिक्षक, १ हजार निर्णायक, ५ सय व्यवस्थापक र १ सय १४ जना संघका प्रतिनिधि हुनेछन् । प्रदेश खेलकुद परिषद्ले आआफ्नो क्षेत्रमा खेलाडी छनोट गर्ने र समिति नभएको प्रदेशमा सम्बन्धित मन्त्रालयले छनोट प्रतियोगिता गर्ने सदस्यसचिव घिसिङले बताए, छनोटका लागि मिति तोकेका छैनौं । टिम दर्ता जेठ १० सम्म तोकिएको छ । घिसिङ रग्बी संघका पूर्वअध्यक्ष पनि हुन् ।"
सागका स्वर्णधारी बक्सरत्रय फाइनलमा,"(काठमाडौं) नेपाल पुलिस क्लबका भूपेन्द्र थापामगर र आर्मीका पूरन सुनार शुक्रबार वीर गणेशमान सिंह स्मृति राष्ट्रिय बक्सिङ प्रतियोगिताको फाइनल पुगेका छन् । वसन्तपुर डबलीमा पुरुष ६३ केजी तौलमा १३औं सागका स्वर्ण विजेता भूपेन्द्रले एपीएफका सोनम सार्कीलाई हराए । आर्मीका पूरनले लुम्बिनी प्रदेशका अनिल पुनमगरलाई हराए । वीर गणेशमान सिंह स्पोर्ट्स कमिटीको आयोजनामा भएको प्रतियोगिताको पुरुष ५२ केजीमा आर्मीका प्रेम चौधरी र एपीएफका प्रदीप महर्जनले फाइनलमा स्थान बनाए । प्रेमले पुलिसका चन्द्रबहादुर थापा र प्रदीपले मधेस प्रदेशका मदनकृष्ण डंगोलले हराए । ५७ केजीमा आर्मीका इन्द्र सुनारले पुलिसका शम्भु राजवंशी र एपीएफका पूरन राईले गण्डकी प्रदेशका सौगात कुमाललाई हराएर फाइनलमा स्थान बनाए । ६९ केजीमा पुलिसका सनिल शाही र आर्मीका दानबहादुर दर्लामीले फाइनल पक्का गरे । १३औं सागका स्वर्ण विजेता सनिलले सुदूरपश्चिम प्रदेशका भरत चन्द र दानबहादुरले वाग्मती प्रदेशका शिरीष खनाललाई हराए । ७५ केजीमा आर्मीका दीपेश लामाले मधेस प्रदेशका कोशिश श्रेष्ठ र प्रदेश १ का सनम गुरुङले कर्णालीका दिलराज भण्डारीलाई पराजित गर्दै फाइनलमा स्थान बनाए । ८१ केजी तौलमा आर्मीका दीपक श्रेष्ठ र सुदूरपश्चिमका श्यामबहादुर महताले फाइनल पक्का गरे । दीपकले प्रदेश १ का पर्साङ लिम्बू र श्यामले वाग्मती प्रदेशका रोशन स्याङ्तानलाई पराजित गरे । ९१ केजी तौल समूहमा एपीएफका रविन नेपाल र आर्मीका गणेश प्रधान फाइनल तय गरे । रविनले गण्डकी प्रदेशका किरण बिक र गणेशले प्रदेश १ का प्रसिस रुचाललाई हराए ।महिला ५१ केजीमा पुलिसकी दिवाना शेर्मा र आर्मीकी मीनु गुरुङले फाइनल पक्का गरे । दिवानाले एपीएफकी सञ्जुमाया थिङ र सागकी स्वर्णधारी मीनुले लुम्बिनी प्रदेशकी माया खत्रीलाई हराए । ५७ केजीमा आर्मीकी चन्द्रकला थापाले एपीएफकी नङ्जा बुढामगर र पुलिसकी निशा तामाङले प्रदेश १ की सुस्मिता राईलाई हराएर फाइनल पक्का गरे । ६० केजीमा आर्मीकी संगीता दंगाल र एपीएफकी संगीता सुनारले फाइनलमा स्थान बनाए । संगीताले वाग्मतीकी शशिकला राई र सुनारले प्रदेश १ की नारिका राई हराए । एपीएफकी विनीता थापा मगरले लुम्बिनी प्रदेशकी जुनमाया थारू र आर्मीकी पुनम रावलले मधेस प्रदेशकी अपराजिता गोतानीलाई हराउँदै ६९ केजीको फाइनलमा स्थान बनाए । ७५ केजीमा एपीएफकी सरस्वती राना र आर्मीकी नीरु गुरुङ फाइनल पुगे । सरस्वतीले मधेसकी पूजा गुप्ता र नीरुले प्रदेश १ की त्रिशा लिम्बूलाई पराजित गरे ।प्रत्येक तौल समूहका विजेताले २५ हजार, उपविजेताले १५ हजार र तेस्रो हुने २ खेलाडीले समान ७ हजार ५ सय रुपैयाँ नगद पुरस्कार पाउनेछन् । उत्कृष्ट पुरुष खेलाडीलाई मोटरसाइकल र उत्कृष्ट महिला खेलाडीलाई स्कुटर प्रदान गरिने आयोजक कमिटीले जनाएको छ ।"
दुई पुलिसको उपाधि दाबी,"(धनगढी)धनगढी रंगशालाको फ्लडलाइटमा शनिबार प्रथम राष्ट्रिय मुख्यमन्त्री वीवाईसी महिला गोल्डकप फुटबल प्रतियोगिताको उपाधिका लागि विभागीय प्रतिद्वन्द्वी एपीएफ र नेपाल पुलिस क्लब भिड्दै छन् । वनदेवी युवा क्लबको आयोजनामा भएको प्रतियोगिता जित्ने दुवै टिमको दाबी छ । धनगढी रंगशालामा शुक्रबार प्रिम्याच कन्फ्रेन्समा दुवै टोलीका कप्तान र प्रशिक्षकले उपाधि जित्ने दाबी गरेका हुन् ।उत्कृष्ट लयमा रहेको एपीएफकी कप्तान अनिता बस्नेतले फाइनल जित्नका लागि खेल्ने बताइन् । उनले रातिको समयमा खेल्दा केही कठिनाइ भएको भए पनि उपाधि आफ्नो टिमले जित्ने दाबी गरिन् । पहिलो पटक फ्लडलाइटमा खेल्दा आउने समस्याले गाह्रो भइरहेको छ । कुनै बेला लाइटमा समस्या आउँदा खेलको रिदम बिग्रने समस्या छ, कप्तान अनिताले भनिन् सात वर्षपछि फाइनल पुगेका छौं । महिला गोल्डकप पहिलो पटक भएको हुँदा हामी सबैलाई उत्साही बनाएको छ । हामी च्याम्पियन हुन्छौं । त्यही हिसाबको तयारी छ । एपीएफका प्रशिक्षक जनकसिंह थारूले पनि जित्नका लागि खेल्ने बताए । लिगमा पनि लगातार जितिरहेका छौं । नकआउट प्रतियोगिता पनि जित्छौं । उनले भने, हामीले पुलिसलाई हराउँदै आएका छौं । फेरि हराएर उपाधि जित्छौं । एपीएफले सेमिफाइनलमा आर्मीलाई ३२ ले हराएको थियो भने त्यसअघि विराटनगर महानगरपालिकामाथि ८० को जित पाएको थियो । नेपाल पुलिस क्लबले पनि उपाधि जित्ने दाबी गरेको छ । लामो समयपछि प्रतियोगिताको फाइनलमा पुगेकाले सोही अवसरलाई मौकामा बदल्ने पुलिसको दाबी छ । पुलिसकी कप्तान घिमकुमारी गुरुङले पनि जित्नका लागि खेल्ने बताइन् । जित्नका लागि खेल्छौं । सबैले त्यहीअनुसार तयारी गरेका छौं । उनले थपिन्, फ्लडलाइटमा नयाँ अनुभव लिइरहेका छौं । रमाइलो पनि भइरहेको छ । दिउँसो खेले भएको भए गर्मी हुन्थ्यो । राति हुँदा सजिलो भएको छ ।पुलिसका प्रशिक्षक सञ्जीव जोशीले पनि जित्नकै लागि फाइनल खेल्ने बताए । धेरै वर्षपछि फाइनल पुगेका छौं । जित्नका लागि खेल्छौं । मैदानमा केही समस्या छ । बललाई चाहेअनुसार खेलाउन गाह्रो भइरहेको छ । नयाॅ फर्मेसनअनुसार टिमले पनि प्रगति पाइरहेको छ । राम्रै नतिजा आउँछ । पुलिसले सेमिफाइनलमा आयोजक वनदेवी युवा क्लबलाई ३० ले हराएको थियो भने त्यसअघि चन्द्रपुर नगरपालिकामाथि १० को जित पाएको थियो । विजेताले ५ लाख र उपविजेताले २ लाख ५० हजार रुपैयाँ पुरस्कार पाउनेछन् । प्लेयर अफ द म्याचले ५ हजार, विभिन्न विधाका उत्कृष्ट खेलाडीले जनही १० हजार र सर्वोत्कृष्ट खेलाडीले ५० हजार रुपैयाँ प्राप्त गर्ने आयोजक क्लबका अध्यक्ष सुशन जोशीले बताए ।"
मुम्बईले नचाहेको कीर्तिमान,"मुम्बई (पीटीआई) इन्डियन प्रिमियर लिग (आईपीएल) को सबैभन्दा सफल टिम हो मुम्बई इन्डियन्स । यही टोली जारी संस्करणमा सबैभन्दा बिर्सनलायक लयबाट गुज्रिइरहेको छ । बिहीबार मात्रै मुम्बईले लगातार सातौं हार बेहोरेको थियो, चेन्नई सुपर किंग्सविरुद्ध । यससँगै प्रतियोगितामा अहिलेसम्मकै सबैभन्दा खराब सुरुआतको नचाहिँदो कीर्तिमान पनि बनेको छ । ईपीएलको सुरुआती सिजनको पहिलो लगातार ७ खेलमा कुनै पनि टोली यसरी पराजित रहेको यो पहिलोपल्ट हो । समग्रकै कुरा गर्दा पनि मुम्बई एकै संस्करणमा लगातार ६ वा त्यो भन्दा बढी खेल गुमाउने सातौं टिम भएको छ । यो कसैको पनि रूचि नभएको कीर्तिमान यसअघि सन् २००८ मा डेक्कन चार्जर्सको थियो, जतिबेला टोलीले पनि ७ खेल गुमाएको थियो । सन् २०१५ मा पन्जाब किंग्स यही नियतिबाट गुज्रियो । दिल्लीले यस्तो स्थिति तीनपल्ट बेहोरेको छ । दिल्लीले २०१३ मै दुई अवसरमा ६६ खेल गुमाएको थियो । २०१४ मा दिल्लीले लगातार ९ खेलमा हार बेहोरेको थियो ।सन् २०१२ र २०१३ बीच पुने वारियर्सले पनि लगातार ९ खेलमा हारको मुख हेर्नुपर्यो । अझ कोलकाता नाइट राइडर्स पनि सन् २००९ मा लगातार ९ खेलमा अचम्मले पराजित भएको थियो । यसपल्ट मुम्बईलाई लिएर फरक के भने यो प्रतियोगिताकै सबैभन्दा सफल टिम हो । अहिले पनि यो टिममा धेरै खोट लगाउने स्थान छैन, तर यही यति धेरै नमीठो लयबाट गुज्रिइरहेको छ । झन त्यसमाथि यी सबै हार प्रतियोगिता सुरु भएदेखिका हुन् । त्यसको अर्थ अब मुम्बईलाई सच्चिन पनि गाह्रो छ । २०१४ मा पनि मुम्बई लगातार ५ खेलमा पराजित थियो, तर त्यो सिजन मुम्बई प्लेअफमा छनोट हुन सफल रहेका थियो । यस्तोमा प्रश्न छ, के यो सिजन २०२२ मा मुम्बई प्लेअफका लागि छनोट हुने छ त ? मुम्बईले ७ खेल गुमाइसकेको अर्थ हो, टोलीले प्रतियोगितामा लिग चरणका आफ्ना लगभग आधा खेल खेलिसकेको छ । मुम्बईले अब सातै खेलमात्र खेल्न बाँकी छ ।यस्तो भन्न सकिन्छ, मुम्बईलाई प्लेअफमा छनोट हुन सजिलो मात्र छैन । लगभग असम्भवजस्तै छ । अहिलेसम्म भएका प्रतियोगिताको तथ्यांक केलाउने हो भने पनि प्लेअफमा पुग्न १४ देखि १६ अंक चाहिन्छ । लगभग १६ अंकले प्लेअफमा छनोट हुने निश्चित आधार तयार हुन्छ । यदि १४ अंकमा कुनै टिम रहन्छ भने उसलाई प्लेअफमा पुग्न राम्रो नेट रनरेट पनि उत्तिकै आवश्यक पर्छ । अझ भनौं, १४ अंकमा प्लेअफको मुख्य आधार नै प्लेअफ हो ।अब मुम्बईले लगातार ७ खेल जित्छ भने पनि १६ अंक हुने छैन । अहिले यति खराब लयमा रहेको टिमले कसरी बाँकी सबै ७ खेल जित्छ भनेर कल्पना गर्न सकिन्छ ? यस्तोमा यो सम्भव नै भएको छ । त्यसैले अब स्थिति के भएको छ भने मुम्बईले यो सिजनलाई बिर्सेकै राम्रो र अबको नयाँ सिजनमा ध्यान केन्द्रित गर्नुमै ठीक । तर मुम्बई जत्तिको टिमले आफ्नो प्रतिष्ठाका लागि त खेल्नुपर्ने हुन्छ, टोलीको उद्देश्य अबका खेलमा राम्रो खेल्ने त हुनैपर्छ ।"
भुवनलाई सूर्य नेपाल च्यालेन्ज,"काठमाडौं (कास) भुवन नगरकोटीले शुक्रबार रोयल नेपाल गल्फ क्लबको पार ६८ मा सूर्य नेपाल गल्फ टुर २०२१२२ अन्तर्गत छैटौं प्रतियोगिता सूर्य नेपाल च्यालेन्ज जितेका छन् । नेपालका नम्बर एक प्रो भुवनले अन्तिम चरणमा दुई अन्डर ६६ को कार्ड खेलेर कुल १३ अन्डर २५९ स्कोरसहित उपाधि जिते । उनले जयराम श्रेष्ठलाई ४ स्ट्रोकले हराएर सिजनको दोस्रो र समग्रमा १०औं उपाधि जिते । भुवनले एक लाख रुपैयाँको चेक पाए ।फाइनल राउन्डमा ६ अन्डर ६२ को कार्ड बनाएका जयराम ९ अन्डर २६३ बनाउँदै दोस्रो स्थानमा रहेर ६५ हजार पुरस्कार जिते । इभन पार ६८ राउन्ड खेलेर सञ्जय लामा ६ अन्डर २६६ स्कोरसहित तेस्रो स्थानमा रहे । दिनेश प्रजापति र रामे मगरले ५ अन्डर २६७ को कुल स्कोर बनाएर चौथो स्थानमा रहँदै ३६ हजार पाए । दिनेशले दुई ओभर ७० र रामेले ५ अन्डर ६३ स्कोर बनाएका थिए ।धनबहादुर थापा छैटौंमा रही ३० हजार तथा तीन खेलाडी भुवनकुमार रोक्का (७६), दीपक मगर (७३) र नीरज तामाङ (७१) ले सातौं स्थानमा रहेर जनही २४ हजार रुपैयाँ जिते । रवि खड्का १०औं स्थानमा रहे । एमेच्योरतर्फ सुवास तामाङले ५ अन्डर २६७ को कुल स्कोर बनाउँदै सफलता पाए । अन्तिम दिनमा १ ओभर ६९ बनाएका सुवास समग्रमा चौथो रहे । सुरेश तामाङ २९१ बनाउँदै दोस्रो भए भने गजेन्द्र गुरुङ २९२ बनाएर तेस्रो भए । सूर्य नेपाल प्रालिको प्रायोजनमा प्रोफेसनल गल्फर्स एसोसिएसन नेपालले आयोजना गरेको यो ७२ होल प्रतियोगितामा ३८ व्यावसायिक र २२ एमेच्योर खेलाडीले भाग लिएका थिए । विजेतालाई सूर्य नेपालका ब्रान्ड म्यानेजर रजत थापा, आरएनजीसीका अध्यक्ष प्रचण्डबहादुर श्रेष्ठ र पीजीए नेपालका सल्लाहकार घनश्याम थापाले पुरस्कार वितरण गरेका थिए ।"
बोस्टर्न र धुलाबारी फाइनलमा,"(काँकडभिट्टा) बोस्टर्न ब्लास्टर र धुलाबारी टाइगर काँकडभिट्टामा जारी रसोई झापा सुपर लिग क्रिकेट प्रतियोगितामा शुक्रबार फाइनल पुगेका छन् । चिरपरिचित प्रतिद्वन्द्वी आइतबार उपाधिका लागि भिड्नेछन् । चार खेलमा तीन जित निकालेको धुलाबारी ६ अंकसाथ अगाडि रह्यो । विराट, बोस्टर्न र सनराइजको ४४ अंक थियो । तर नेट रनरेटका आधारमा बोस्टर्न फाइनल पुगेको हो । २ अंकमात्रै जोडेको भद्रपुर समूहको अन्तिममा छ । पहिलो खेलमा धुलाबारीले सनराइज काँकडभिट्टालाई २ विकेट र दोस्रो खेलमा बोस्टर्नले भद्रपुर राइजिङ किङलाई ७ विकेटले पराजित गर्दै दुई टोली फाइनल पुगेका हुन् । काँकडभिट्टा मावि मैदानमा टस हारेर ब्याटिङको मौका पाएको सनराइजले १९१ ओभरमा सबै विकेट गुमाई धुलाबारीसामु १ सय ५४ रनको लक्ष्य प्रस्तुत गरेको थियो । राष्ट्रिय खेलाडी पवन सर्राफले ३७, भूपाल दंगालले ३३ र फिर्दोज अन्सारीले १७ रनको योगदान दिए । धुलाबारीका ज्ञानेन्द्र श्रेष्ठले ४, दीपेश कँडेल र मुकुन्द यादवले ३३ विकेट झारे । मुकुन्द प्लेयर अफ द म्याच भए । १ सय ५५ रनको लक्ष्य राखेर पाएको धुलाबारीले ८ विकेट गुमाई लक्ष्य पूरा गरेको थियो । धुलाबारीका मुकुन्द यादवले नटआउट ५५ रन बनाए । डम्बर विष्टले २५ र विवेक बुढाथोकीले १७ रनको योगदान दिए । फिर्दोज अन्सारीले ४ र आयुश नेउपानेले २ विकेट लिए । बोस्टर्न र भद्रपुरबीचको दोस्रो खेल रोमान्चक बन्यो । बोस्टर्नले टस जितेपछि ब्याटिङ गर्न आएको भद्रपुरले ९ विकेट गुमाई १ सय ५७ रनमात्रै जोड्न सक्यो । श्रवण यादवले ४६, पूर्वराष्ट्रिय खेलाडी मञ्जित श्रेष्ठले ३१ र महबुब आलमले २० रनको योगदान दिए । बोस्टर्नका मिनास थापाले ३, करण केसीले २ तथा सुनील आचार्य र राहुल पाठकले ११ विकेट झारे । बोस्टर्नले ११५ ओभरमा ३ विकेट गुमाई लक्ष्य पूरा गरेको थियो । करण केसी नायक बने । उनले ३५ बलमा ९१ रन जोडे । यो प्रतियोगिताकै धेरै व्यक्तिगत ठूलो स्कोर हो । २ विकेटसमेत लिएका उनी प्लेयर अफ द म्याच बने । विधान गोश्वामीले ४९ रन बनाए । भद्रपुरको बलिङ फितलो साबित भयो । श्रवण यादवले २ र सुजन घिमिरेले १ विकेट लिए पनि जितलाई पर्याप्त थिएन ।"
रेलले छाडेका दीर्घ हिक्का,"सपनाबाट झल्याँस्स ब्युँझिन्छु । छेउमा यिनै लेखकका सात थान किताबको एउटा चाङ छ । राति पढ्दापढ्दै तिनै चाङबीच निदाएको रहेछु ।त्यसो त केही रङसित पहिल्यै चिनापर्ची नभएको होइन, तर इन्द्रेणीको सिंगै चाङ एकएक गर्दै छिचोल्छु । लेखक धच गोतामे आफ्नो शिल्प र बौद्धिकताको प्रकाशको सेतो बिम आफ्नो अनुभूतिको प्रिज्ममा फ्याँक्छन् र त्यहाँबाट निक्लन्छन् यी सात सिर्जना घामका पाइलाहरू, यहाँदेखि त्यहाँसम्म, उत्तरोत्तर, कालान्तर, सम्झनाका गल्छेँडाहरूमा, तीन वास, संज्ञा सर्वनाम । सातै रङको धङधङीले यतिखेर सम्पूर्ण आह्लादित हुन्छु । मीठो खाइसकेपछि नचुठूँजस्तै, जिब्रो फट्कारिरहूँजस्तो । जिब्रो लालायित छ, दाँतका काप काप छिरेर स्वाद सोहोर्न खोज्छ । रहलपहल स्वाद मानौं अझै तिनै कापकापमा लुकेर बसिरहेका छन् । हतारिएर, आँखा दौडाउँदै पन्ना छिटोछिटो पल्टाएर काम छिन्ने कोटीको साहित्य पढ्ने हो भने यिनलाई नपढे हुन्छ । यिनी आफ्ना अक्षरका उकालीमा घरी पसिना कढाइदिन्छन्, घरी शीतल चौतारो ओछ्याइदिन्छन् र काव्यको ताजा हावाले हम्किदिन्छन् । घरी चिसो ढुंगेधारो पुर्याइदिन्छन्, घरी शिल्पभाषाका मनोरम वन र वाटिकामा लगेर कताबाट के टिप्नू र उठाउनुझैँ गरी पाठकलाई रनभुल्लमा पारिदिन्छन् । मान्छे सबैभन्दा निःशब्द त्यसबेला हुन्छ, जुनबेला या ऊसित भन्नलाई केही हुँदैन या ऊसित भन्नुपर्ने धेरै कुरा हुन्छन् । यिनलाई चाटीचुटी पढिसकेपछि मेरो त्यस्तै हाल भएको छ । जुन स्टेसनबाट चढेँ, ओर्लिसकेको छु । तर, यात्रा यो यस्तो रह्यो, उत्रे पनि फेरि उही स्टेसन खोज्दै जाऊँ र यात्रा दोहोर्याऊँ । तिनै खलिहानहरू हेरेर रमाऊँ, जेलको दिवार प्रस्ट देखिने कुमालटोलको त्यही घरमा बास मागूँ, पवन र अणुलाई दौँतरी बनाऊँ, क्रान्तिका तिनै गीत सुनेर निदाऊँ, रक्सौल, वीरगन्जको छपकैयाँ पोखरीदेखि चेरवन्त मुर्किपालियासम्म सबैलाई आँखाका घडामा भर्दै एउटा सिँगै इतिहास आफ्नै मनस्थितिमा ओसार्दै पछार्दै हिँडिरहूँजस्तो । धच जबजब अतीतको सुरुङ खनेर आफ्नो गाउँ र परिवार उग्राउन थाल्छन्, यिनको कवि हृदय भावुकताको काँध हालेर आउँछ र पाठकका चेतनालाई रिमरिम पारिदिन्छन् । अरू पनि थुप्रै लेखकलाई पढ्नुको अनुभवले भन्दै छु, लिपपोत गरेर लेखिएका साहित्यले भन्दा आफ्नो बाल्यकाल र गाउँ सम्झेर लेख्नेले उत्कृष्ट साहित्य लेखेका छन् । धच अपवाद छैनन् । संस्मरणमा जबजब यिनी गाउँ, माता, पिता, भाइबहिनी र नाता कुटुम्बका कुरा उप्काउँछन्, आफ्ना अनुभूतिका फोहोराले पाठकलाई उद्वेलित गरिदिन्छन् । अनुभवका यति विराट भण्डार भएका लेखक, कुशल प्रशासक, देश र विदेशका अनेकन यात्रा, मन्त्री र सचिव, प्रधानमन्त्री, कूटनीतिक, स्वदेशी र विदेशी संगतको महासागरै उपलब्ध भए पनि यिनी आफ्ना सिर्जनामा सबैभन्दा बढी त आफ्नै गाउँ लेख्दा खुकुलिन्छन् । खोइ, यो प्रशासनतन्त्र, राजकाज र राजनीति आफैँ रूखासुक्खा र बर्बर लागेर होला, पढ्दा मजा आए पनि गाउँले जति तिनले रस दिँदैनन् । त्यसैले बेलाबेलामा यिनै लेखकले लेखेका संस्मरणका गहिरो आहालमा चुर्लुम्म डुबेर मथिएका ग्राम्य र बाल्यकालीन अनुभूतिका साहित्यक पौष्टिकले म आफ्नो भोक मेटाउँछु । म यिनका यिनै ग्राम्य संस्मरणका अनुभूतिमा आफूलाई पनि डगरको धूलोमैलो चाट्दै, कट्टु तान्दै, बिनाचप्पल लखनटट्टु हुँदै दौडेको भेट्टाउँछु । खोइ, लेखकले महको कुन गुलियो रेखी छरे र म कमिलाझैँ झुम्मिन पुगेँ । सायद यिनका साहित्यमा कला बर्खामा छङछङ गड्गडाउँदै, पहाडका भित्ता हिर्काउँदै, भीरपहराबाट झ्वाम्म फाल हान्दै सर्वत्र रसाउँदै, उछिट्टिँदै, छ्याप्दै बग्ने छहराजत्तिकै रसिलो, शीतल र मनोरम रूपमा आएकाले होला । साहित्यका नाममा रूखो शैली र प्रगतिवादिताका नाममा चर्का नाराको नगडा बजाउँदै यिनी नकुर्लिएकाले होला । लेखकले आफ्नो उम्दा साहित्य त्यो बेला सिर्जना गर्छन्, जब तिनले सबैभन्दा धेरै हन्डर खान्छन् । प्रत्येक वसन्त पञ्चमीको दिन मोटो जिल्दा भएको कापी किनेर फूलअक्षताले पूजा गरेर, फिलिमको मुहूर्तजस्तै एक पंक्ति भए पनि लेखेर प्रारम्भ गर्दै उपन्यासको फेहरिस्त कोरी र काल्पनिक घटनाको तेरिज तयार पारेर आगत जत्तिकै एक किलोको मोटो किताब लेख्ने लेखकको इच्छा पटकपटक सिल्टिमुर खान्थ्यो । सिंगै उपन्यासलाई कमलझैँ फुल्न दिन, यी लेखकलाई योजना आयोगको हिलोमा गएर पछारिनुपर्यो । त्यसो त बाल्यकालमा रक्सौलमै हुँदा, हिलोमा गाढा तानेजत्तिकै कष्टले अक्षरका भारी तानेर पढ्न सुरु गरेका यी लेखक केही समयमै पुस्तकालयसितको रातदिनको सत्संगले सिंगै पुस्तकालयलाई चोर औँलामा नाङ्लो नचाएजस्तै नचाइदिन सक्ने भइसकेका थिए । शब्द र अक्षरहरूसितको उठबस नौलो थिएन उनका लागि ।अतः आफूले पटक्कै नरोजेको ठाउँ, सबैका हेय र हेपाइहरूबीच यहाँ के गर्छस् ? भनेर सोधिँदा यिनले पुस्तकालय छाने र निरन्तरको साधनामा लागे । पुस्तकालय यी बडेबडे योजनाविद्को दृष्टिमा हेपिने नै ठाउँ थियो । हेपिने नै भयो । बरा, ज्ञानको असिमित भण्डारलाई धनको तुजक भएकाले कहाँसम्म पो नाप्न सक्थे र ?त्यही हेपिने ठाउँमा बसेर यसपटक कुनै पूजाआजाको श्रीगणेश नगरी, कुनै कल्पनाको बाक्लो जंगलमा नभौंतारिई आफ्नै बारीको माटो भिजाएर कच्याककुचुक पारी उनले अनेक आकृति झिक्न थाले र आफ्नो पहिलो उपन्यासको चल्ला काढे । हरेकपटकझैँ यसपटक त्यो ओसिएको पटकाझैँ फुस्स भएन । मज्जाले पड्क्यो । त्यो बारुदको गन्ध घामका पाइलाहरू बनेर अझै फिँजिएकै छ, पछिपछिसम्म फिँजिइरहनेछ ।धचका आख्यानका पात्रहरूले त मुटुमा चार किल्लै गाढे, तर संस्मरणबाट पनि यिनका केही पात्रहरू आफ्ना हाँडाचिन्डा बोकेर हृदयको छेउकुनामा थर्पु हाल्न आइपुगे । केही पात्र मनका दैलो, ढोका र झ्यालबाट अझै चियाइरहन्छन् । केही पात्र अगाडिको डगरमा दोहोरीलत्ता गरिरहेका फेला पर्छन् । प्रभाव बेग्लाबेग्लै ।रागी बैरागी, बाट रामप्रसाद रायका पिता काली राय भन्ने पात्रको चरित्रचित्रण कतिपय आख्यानका पात्रभन्दा उम्दा लाग्छ । भजनियाँहरूसित छोरा हिँडेपछि उनमा आएका नैराश्य र कुष्ठरोगका कारण एक्लिएको दुर्दान्त अन्त्यले आहत बनाउँछ ।मलाई असाध्यै मन परेको एउटा संस्मरण हो, सीमान्त सहर: एक धूलौटे छाया । यहाँ सहर आफैँ पात्र छ । कुनै बूढो सर्पले छाडेर गएको काँचुलीजस्तो लम्पसार यस सहरको स्वाँस्वाँ र फ्वाँफ्वाँ, दौड र धूप, बहसका गर्मागर्मी, सीत्कार र आर्तनाद, साउती र चर्काचर्की सबथोक जीवन्त लाग्छन् । घामका पाइलाहरू मा वर्णन गरिएको गाउँ छाड्ने छट्पटी र सहर ओड्ने तीव्र आकांक्षा भएको सहर यही हुँदो हो ।तिम्रो माया मार्न सकिनँ, अर्को बेजोड संस्मरण हो । संस्मरणको तानाबाना बुन्दै बुन्दै, पाठकलाई बडो स्वाद दिईदिईकन अल्मल्याउँदै आफ्ना साथी, संगाती र उनीहरूसितको उठबसको बयान यिनी गर्छन् । ठाउँठाउँमा आइरहन्छन् तीर्थराज, जोसित धच छायाजस्तै टाँस्सिइरहन्छन् । मर्न बरु गाह्रो हुन्न, तिम्रो माया मार्नै सकिनँ, भन्ने आफ्नो प्रिय गीत कतिपटक गुन्गुनाइरहँदा पनि त्यो लेख्नेचाहिँ यिनै तीर्थराज हुन् भनेर नौनौ वर्षसम्म थाहा पाउन नसकेको कथाले जिब्रो दाँतको चेपबाट फुत्त निक्लिन्छ । ओझेलमा परेका क्रान्तिकारी, का चन्द्रमान कम्पाउन्डरबारे सिनेमा बनाए हुन्छ । यस्ता पात्रहरू इतिहासका चेपमा थिचिएर कति परेका होलान्, पढिसेकर निकैबेर सोचिबसें ।जानी दुस्मनपछि कसरी मीतको साइनोमा गाँसिन पुगे, बडो रोचक र औपन्यासिक आनन्द दिने कोटीको बेजोड संस्मरण हो कर्णालीको बगरमा ।कसैगरी बिर्सनै नसकिने अर्को संस्मरण हो विषवृक्षको छायामुनि, जसमा दुई मुसलमान पात्र छन्, मुहम्मद अमिन र हइ खाँ । प्रतिस्पर्धा, इवि र प्रतिशोधका कारण असमयमै जीवनलीला सिद्धिएका यी दुई मित्रको हविगतबाट धेरैले पाठ सिक्न सक्छन् । यसलाई धचले औपन्यासिक कोरीबाटी र साज शृंगार गराइदिएर अझै सशक्त रूपमा धेरै पाठकका लागि पाठ दिनेगरी किन ल्याएनन् भनेर सोध्न मन अझै लाग्छ ।संस्मरणभित्रको रोचक विधा हो यात्रा संस्मरण । यात्राका लागि एउटा तिघ्रा सधैँ शून्यमा उचालिरहने मान्छेलाई नै अक्सर यात्राहरू जुरिरहन्छन् । तीन बास को दुईदिने पठनयात्रामा यिनले संसारभरिका दजनौँ सहर र गाउँमा लगेर पाठकलाई सयौँ बास बसाइदिन्छन् र आफू पनि सुटुक्क गएर पाठकका मनभित्र बसिदिन्छन् । सबैभन्दा मीठो यात्रा र सुखद बासचाहिँ टायर, गाढा र धूलौटे बाटो मा हरिनगर नामको सानो देहाती स्टेसन ओरालेर सिलबटिया गाउँमा जाने यात्रामा भेटेँ । सिलबटिया, यिनकी सानीमालाई बिहा गरेर पठाइएको भारतको गाउँ हो । त्यहाँ सानीमाकी नन्द बनेर उपस्थित हुन्छिन् भर्खरकी विवाहित नोना, जो माइत आएकी हुन्छिन् । उनलाई घर फिर्ता लैजानका लागि लिन आउँदै हुन्छन् तारिणी । सर्पदंश मार्फत मुटुमा प्रभावको भयंकर दंश दिने उही तारिणीप्रसाद कोइराला । आफूलाई प्रिय लागेको लेखकको संस्मरणमा अर्को प्रिय लेखकको सानो प्रवेशले दिने सुख बेग्लै हुँदोरहेछ, मन परेको पाहुना एक रात बास बस्न आएजस्तै । सिलबटियामा बालक धचले भेटेका वयस्क तारिणीलाई पछि वयस्क धचले कलकत्तामा गएर दुई अग्ला मानिसमा फेरि भेट्छन् । त्यो भेट कम रोचक कहाँ छ र ? आफ्ना संस्मरणहरूमा धचले जीवनमा चढेका धेरै सिँढी खिपेका छन् । कतिपय सिँढी फड्केका छन् । केही एउटै खुड्किलालाई दोहोर्याईतेहर्याई खिपेका छन् । पढ्दै जाँदा त्यो खुड्किलोमा फेरि पुगिन्छ र पाठकलाई लाग्छ, यहाँ त मैले पहिल्यै पाइला टेकिसकेको हुँ । छुटेका धेरै कुरा छन्, छुट्छन् नै । आफ्नो सिंगै जीवनलाई केही संस्मरणमा कोही कसरी अटाउन सक्छ ? जीवनको सिंगै पोखरीबाट कति बाल्टिन अनुभूति उबाउने, कुन कुनो र छेउबाट उबाउने अनि सिर्जनामा कति घोप्ट्याउने, लेखककै मर्जी । लागेको थियो पढ्दा, यिनले त्यो बाल्टिनमा आफ्नो जीवनसाथी र छोराछोरीलाई केही थोपामा मात्रै सीमित किन गरे ? गोपालचन्द्र अलिक बढी अटाउँदा अर्का भाइ (ध्रुवचन्द्र, जो मेरा प्रिय लेखक हुन्) किन कम अटाए ? लागिरह्यो पढुन्जेल, आफ्नो जीवनको सबै क्षितिज यिनले किन देखाएनन् ? जुनजुन पर्दा यिनले उघार्न चाहेनन्, मेरो पाठकीय चौचौ, लेखकलाई अझै जानूँ भन्ने तीव्र लालसा नै होला । शिरदेखि पुछारसम्म, टुप्पोदेखि फेदसम्म प्रशंसै प्रशंसा गरे पनि छोटकरीमा मलाई लागेका यिनका केही कमजोरी नभनी म यहाँबाट हिँडे भनेँ स्तुती गर्न आएको आरोप लाग्ला । त्यसो त कनीकनी कमजोरीकै लागि कमजोरी निकालेको होइन । पढ्दा च्वास्स बिझाएका तृणहरूलाई नघोच्ने गरी यहाँ राख्ने जमर्को मात्रै गरेको हुँ । संस्मरण र आत्मकथा विधा आफैँमा यस्तो हो कि के हो, तर हरलेखक यी विधामा आत्मप्रशंसा र बहादुरीका किस्सा मात्रै सुनाएर जान्छन् । कमजोरी भन्नुपरे पनि यसरी भन्छन्, मानौं लेखकको बहादुरी हो । नियत जतिसुकै राम्रो भए पनि यति लामो जीवनमा जिब्रो कहीँ चिप्लिएकै हुँदो हो, हात कतै छुटेकै हुँदो हो । हिँड्दा हिँड्दै खुट्टा कहीँ लड्खडाएको पनि होला । मन विषाक्त कहिल्यै भएन र ? रिसले आँखै नदेख्ने दिन आएन होला ? तर, आत्मकथा र संस्मरणहरू पढ्दा त्यहाँबाट आफ्ना दुर्बलता र कमजोरीहरू चामलबाट कंकड फ्याँकिएझैँ फ्याँकिन्छन् । मान्छे त झन् कमजोरी सहित पो सुन्दर हुने होइन र ? धचलाई पनि उनका संस्मरणमा कमजोरीसहित खोजिरहेँ । तर, त्यो फेला पार्न नसक्नु मेरै कमजोरी रह्यो ।अग्लो तन्काएको डोरीमाथि नाचिरहने नटराजको कामजस्तै कठिन, शिवको जटाबाट गंगा ओरालेजस्तै टाइपका केही विम्ब दोहोरिहन्छन् (यद्यपि दोहोर्याउनै हुन्न भन्ने त छैन) । एक पटक बिसौनीमा पुर्याएर अडेस लगाइसकेको स्मृति ठाउँठाउँमा उनी झिकिरहन्छन्, हुन त एउटै स्मृतिबाट अथवा घटनाबाट अरू धेरै स्मृति गाँसिन्छन् पनि । यिनका सातै पुस्तकलाई मैले इन्द्रेणी भने पनि एउटा रङ मलाई अलिक फिक्का लाग्यो संज्ञा सर्वनाम । यिनी व्यंग्यमा उति पारंगत नभएको मैले पाएँ । घामका पाइलाहरू को राप यहाँदेखि त्यहाँसम्म मा पुग्दा अलिक धमिलो हुन्छ । तर, लेखक मलाई प्रिय छन्, यी कमजोरीसहित ।यसो भन्नु कत्ति उचित हुन्छ, म जान्दिनँ, तर सुन्दर साहित्य मलाई सुराजत्तिकै चढ्छ । दुइ पेग साहित्य आँखाको भाँडोमा हालेर हृदयभित्र घुटुक्क पारूँ, मेरो चेतना रिमरिम गर्न थाल्छ । एक चौथाइ घाँटीबाट ओर्लिन पाएको छैन टाउकामा सारंगी मेरो पनि बज्छ । केही राम्रो पढूँ, मस्तिस्कमा विचारहरू रमरम गर्न थाल्छन्, कलम मेरो चौचौ गर्न थाल्छ, सिर्जनाको एउटा आवेग मेरो भावुकतामा लत्पतिएर आउँछ र मलाई निचोरनाचर पार्छ ।तर, यस्तो रोजरोज मलाई हुँदैन । राम्रो साहित्य गैँडाको खागजत्तिकै दुर्लभ भइरहेको बेला मभित्रको तिर्खालु पाठक आफैँभित्र एउटा बिराट मरुभूमि हुर्काउन अभिशप्त छ । त्यसैले कुवा फेर्दै हिँडिरहने जोखिम उठाउनुभन्दा टिलपिल पानी छल्काइरहने सीमित कुवातिर धाउन मन लाग्छ । शब्दहरूका काँडेझाडी र रूखा बगरहरू हिँडेर पाइताला दुखाउनुभन्दा कलाको सिनित्त चौरमा बिसाउँदै, रमाउँदै, लामा सास फेर्दै हिँड्नुमा रुचि लाग्छ ।साहित्यमा धच गोतामे टिलपिल पानी छल्काइरहने तिनै कुवामध्येका पुराना कुवा हुन् । नबिझाउने, सिनित्त तिनै चौरमध्येका शीतल चौर हुन् ।यिनीबारे जति लेखे पनि, सिँगै धानबारी छिरेर धानको एउटा बालालाई निमोठनामठ पारी एक मुठ्ठी धान निकालेजति मात्रै हुन्छ । यिनका काव्य र कला चहार्न फुर्सद नदिईकन आँखालाई दिन दिनभरि हिँडाइरहनुपर्छ । हृदयलाई हरदम ओछ्याइरहनुपर्छ ।मैले पढेका लेखकमध्ये पनि धेरै कम लेखक छन्, जो हृदयले लेख्छन् । धच ती थोरैमध्येका उम्दा लेखक हुन् । उनी आफ्नो घर सम्झेर, हृदय निचोर्छन् आफ्नो घरको धूलौटे आँगन, जहाँ पाँचै दाजुभाइ लडीबुडी खेल्दै दूधे ओठमाथि जुँगाका रेखी हाल्छन् र पिताको आतंक, माताको ममता र बज्यैका फतफतबीच ती हुर्किन्छन् । ममताको पोल्टो सधैँका लागि छिट्टै रित्तियो र त्यो फतफत घरलाई सधैँ रित्तो र बुच्चो तुल्याएर मौन भइसक्यो । परस्परको सम्बन्धलाई स्वार्थको झीनो कसरले धमिल्याउँदै लग्यो र पिताको अहर्निश आतंकले आफ्नो फडा खुम्च्याएर बिस्तार बिस्तार एउटा अव्यक्त आशीर्वादको काँचुली फेर्यो । तर, ममता र आशीर्वादमा धेरै अन्तर हुन्छ । ममतामा स्नेहको सुस्केरा हुन्छ, आशीर्वादमा शुष्क सहानुभूति ।र, आफ्नो गाउँ सम्झेर उनको कवि हृदय यसरी मैन हुन्छ:म जलपोतको पन्छीजस्तैआफ्नो दुर्बलताको सुमेरुमाथि बसेर हेरिरहेछुकहिले आफूलाई,कहिले त्यस गाउँलाई,जो आफ्नो काथर र विवशताकोप्रश्नचिह्न बोकेरलामो कालदेखि उभिएको छयौटै ठहर, यौटै ठाउँ,त्यही हो मेरो गाउँ ।"
पात्रद्रोह,"(प्रिय पाठकवृन्द ! म यहाँ तपाईंसँग माफी चाहन्छु । मैले तपाईंलाई कथा सुनाउन सकिनँ । मेरो कथाका पात्रहरू र कथानक अहिले निकै गम्भीर मनोदशामा छन् । कथानक र चरित्र सही फेला पर्यो भने जरुर हामी फेरि एउटा सुन्दर कथा लेख्नेछौं, पढ्नेछौं । आउनुहोस् त्यो सही समयको प्रतीक्षा गरौं ।)"
मोम्चोकी मंगली,"कथाकार वसन्त पराजुली विस्तारमा कथा भन्छन् । जस्तो कि एउटा उदाहरण, वक्ररेखा । यसमा धेरै वक्र छन् । अब टुंगिन्छ कि भन्यो, अर्को वक्र भेटिन्छ । बिहेको दृश्यबाट कथा सुरु हुन्छ, नवजीवनको प्रारम्भ हुन्छ । त्यसै क्रममा कथामा असारको महिना र झमझम दर्कंदै गरेको पानीको प्रवेश समाहित छ । बिहेपछि अस्ट्रेलिया जाने सपना भेटिन्छ । एरेन्ज म्यारिज पनि छ । नारी चिन्तनसहितको दर्शन छ । घरी काग कराउँदै गर्छ । घरी कालो बिरालो म्याउँ गर्छ । बिहेमा हुने सांस्कृतिक वर्णन पनि छ । सुहागरात पनि छ । यसैमा तीज पनि आउँछ । वसन्तको कथाकिताब मोम्चो मा ११ कथा छन् । अर्थात् ११ घटना वा दृश्य । कथाहरूमा कुनै वक्ररेखा बने त कुनै कुटी नम्बर २०० । लेखक तरल हुँदै गए, बग्दै गए अनि हलुंगो भए । आफ्ना चिन्तनलाई कथाको रूप दिँदै भन्ने कुरा भने । कथालाई रोमाञ्चित बनाउन टर्निङ पोइन्ट चाहिन्छ, वसन्तका कथामा त्यो भेटिन्छ । उनी कथामा महिला स्वभिमान, नारी अस्तित्व र उनीहरूका पीडाबारे आफ्ना विचार राख्छन् । हाडनाता पर्ने दिदीबहिनीलाई बलात्कार गर्नेकी श्रीमती बन्न अस्वीकार गर्ने नारी पात्रसमेत उभ्याउँछन् । बिहे गरिहालेका भए सम्बन्धविच्छेद गराएर समेत कथा टुंग्याउँछन् । आख्यान लेखनमा क्राफ्टिङको भूमिका महत्त्वपूर्ण छ । अंग्रेजीमा यसलाई द मेकानिक्स अफ फिक्सन भनिन्छ । यसलाई आख्यान टेक्निक भन्दा हुन्छ । यसअन्तर्गत नै विषय, चरित्र, संवाद, त्यसको गति, घटना निर्माण, दृश्य शिल्प, नाटकीय संरचना, औचित्य, लेखको दृष्टिकोण आदि पर्छन् । कथाकार वसन्तले कथामा यी विषयलाई चट्ट मिलाएका छन् । संग्रहको शीर्ष कथा मोम्चो लाई हेर्ने हो भने यस कथामा यी सब चिरिच्याट्ट मिलेका छन् । शीर्षकथा संग्रहकै उत्कृष्ट कथा हो । यसमा क्राफ्टिङ सुन्दर छ । लेखकले यसको पटकथा निर्माण, चरित्र चित्रण, परिस्थिति निर्माणमा निकै समय खर्चेका छन् । यस कथामा धेरै विषय समावेश छ नाबालिग प्रेमदेखि प्रेममा धोका खाएसम्मको यात्रा । यात्राबीच छ मंगली र गोरेको प्रेम । बाल्यावस्थामामै बन्नुपरेको आमाको कथा । पतिपत्नीको कटु सम्बन्ध । घरेलु हिंसा । जीवन संघर्ष । भागी विवाह, सन्तान प्रेम वा ममताको व्याख्या । नारी अस्तित्वका कुरा पनि ।तर, अन्त्यमा ठूलेलाई छाडेर मंगली अन्तै जान्छे । एउटै कथामा यी सबै विषय अटाउने लेखकको धैर्यको प्रशंसा गर्नैपर्छ । तर, बीचबीचमा पाठकसँग धेरै प्रश्न संकलित हुन्छन् । सानो ब्यागमा धेरै कपडा कोच्न खोजेजस्तो पनि लाग्छ । तर, सबै कथाले केही न केही नयाँपन दिन्छन् । र, सन्देश प्रवाह गर्छन् ।"
जहाँ इन्धनको लाइनमै मर्छन् मान्छे,(चर्चित कथासंग्रह 'ड्रिम क्याचर्स की श्रीलंकाली लेखक प्रियकण्ठाले कोसेलीका लागि अंग्रेजीमा लेखेको आलेखको अनुवाद ।)
११४ वर्षअघिको त्यो 'पेरिसदेवी नगरी,"डिल्लीशमशेर आइफिल टावरमा रहेको वायरलेस टेलिफोन देखेर चकित परेका छन् । उनले टेलिफोनलाई विचित्र यन्त्र भन्दै लेखेका छन्, त्यहाँ एउटा टेलिफोन पनि थियो । यहाँ रुस, अफ्रिका र अन्य परदेशमा रहेका मान्छेसँग वार्ता गर्नका लागि वारलेस नाम गरेको विचित्र यन्त्र थियो । त्यो यन्त्रले तारैबिना केवल तरंगको बलले मात्रै टेलिग्राफले जसैगरी अनेक काम गर्दछ । पेरिस यात्रामा डिल्लीशमशेर सहरको सौर्न्दयबाट मात्रै मुग्ध छैनन्, त्यहाँका महिलाहरूको स्वतन्त्रता देखेर पनि चकित परेजस्ता देखिन्छन् । महिलाहरूका निम्ति पूर्ण रूपमा बन्द रहेको त्यतिबेलाको नेपाली समाजमा हुर्केका डिल्लीशमशेर पेरिसका महिला देखेर चकित पर्नु अस्वाभाविक देखिन्न । डिल्लीशमशेरले लेखेका छन्, पेरिसपुरीका सुन्दरीहरू कस्ता थिए त भने, हात्तीको जस्तो हिँडाइ भएका, कमलको फूलजस्ता अनुहार भएका, नौला किसिमका र आधुनिक वस्त्रहरू लगाउने, राम्रो हुनका लागि अलंकार लगाउनै नपर्ने, मिठो बोली भएका, संस्कारयुक्त स्त्रीहरू थिए । तिनीहरूको त्यो हिँडाइ, बोलाइ, अनुहारको सौन्दर्यको वर्णन गरेर नसकिने किसिमका सुन्दरीहरू त्यहाँ थिए । हावाको गतिको भन्दा पनि तीव्र गतिले वर्णन गर्दा पनि उनीहरूको वर्णन गरी साध्य छैन । संसारमा चाहिँ नारीलाई अवला भन्दछन्, तर पेरिसका युवतीहरू भने सबै शास्त्रहरू जानेका, मुखमा सरस्वतीको बास भएका, विदुषी, गृहकार्य र राजकार्य पनि सबै कामहरू विद्वान् पुरुषले झैं गरी सामान्य किसिमले चलाउने खालका रहेछन् यहाँका स्त्रीहरू । हृष्टपुष्ट, विद्या र धनले युक्त भएका मानिसहरूमात्रै पेरिसपुरीमा बस्ने गर्दथे । चन्द्रशमशेरभन्दा आधा दशकअघि पेरिस पुग्दा डिल्लीशमशेरजसरी नै जंगबहादुर पनि पेरिसले भोग गरेको स्वतन्त्रता र जीवनशैलीबाट प्रभावित देखिन्छन् । जंगबहादुरको बेलाईत यात्रा मा पेरिस यात्राको खण्डमा लेखिएको छ, बघैचामा जब रात पर्यो शहरवासी जवानजवान लोग्न्यास्वास्नीहरू आया, नाचतमाशा गर्या, रोटी, मासु, सराप खरिद गरी खाया । जंगको बेलाइत यात्रा मा त पेरिस सहरलाई कैलाशसँग तुलना गरिएको छ । लेखिएको छ, यस्ता तह्रको प्यारिस नगरी देख्दा कैलासमा रह्याका जस्तो, कैलास हो कि भन्याजस्तो लाग्न्या । जंगको भन्दा एक कदम अघि बढेर डिल्लीशमशेरले पेरिसको भव्यतालाई स्वर्गसँग तुलना गरेका छन् । लेखेका छन्, पेरिस पुरी चाहिँ सबैको मनलाई हरण गर्ने किसिमको थियो । हामीले धेरै ठाउँमा स्वर्गको वर्णन सुन्यौं, तर अहिले आएर स्वर्ग भनेकै यहि पेरिस रहेछ भन्ने जस्तो लाग्यो ।उनले पेरिसलाई नगरीहरूको रानी को उपमा दिँदै लेखेका छन्, जसरी हाउभाउ कटाक्षद्वारा राम्री स्त्रीले युवकहरूलाई वशमा पार्छिन् त्यसरी नै पर्यटकहरूलाई पेरिसनगरीले वशमा पार्थ्यो । त्यसैले पनि पेरिसलाई नगरीहरूकी रानी भनिएको हुनुपर्छ । जगंबहादुर ४० दिन पेरिस घुमे । तर, चन्द्रशमशेरको दलबल सात दिनमै पेरिस भ्रमण गरेर साउन १५ मा नेपाल फर्केको देखिन्छ । पेरिसको सुन्दरता छाडी नेपाल फर्किनुपर्दाको समयलाई डिल्लीशमशेरले यसरी लेखेका छन्, पेरिसलाई वियोगमा पार्दै आफ्ना पार्श्ववती र आफन्तहरूसहित भएर अब यो पेरिस छाड्नुपर्छ भन्ने विचार गरी सोही दिन फर्किए । यस्तो सर्वोत्तम र सर्वमुखीले सम्पन्न भएकी यस्ती पेरिसनगरी धन्य छिन् भन्दै उक्त नगरी छाडेर जानुपर्दा विस्मात पनि उत्तिकै भयो । पेरिस चाहिँ सर्वोत्तम र सर्वमुखी भएकाले धन्य छिन्, हामी चाहिँ त्यस्ती पेरिसनगरीलाई हेर्न पाएर धन्य छौँ । यस्ती अनुपम पेरिस देवी सधैं नै आनन्दको चरम अवस्थामा रहिरहुन् भनेर म ईश्वरसँग प्रार्थना गर्दछु ।"
साहित्यमा कोरलिएका हल्लाका चल्ला !,"वर्ष २०७८ को साहित्यतर्फ रिपोर्ट कार्ड बनाउन तम्सेको छु । हतारहतार प्रेस पसेका थुप्रै पुस्तक त्यतै कतै अड्केका छन् । तर, वैशाख १५ सम्म तिनले पुरस्कार गुठीहरूको दर्ता नम्बर पाइसक्नेछन् । तिनको रोजाइमा बजारभन्दा पनि पुरस्कार पर्छन् । तिनलाई बजारले वास्ता नगरे पनि पुरस्कारदाताले पत्याइरहेकै छन् । असलकमसल पुस्तक हरेक वर्ष पुरस्कृत भएकै छन् । बजारले पत्याउने साहित्य र नपत्याउने गैरसाहित्य हुने होइन । पुरस्कारले पत्याएका राम्रा र नपत्याएका नराम्रा हुने पनि होइनन् । न त बहुसमीक्षित, बहुप्रशंसित वा बहुसंस्करणित पुस्तक नै उम्दा हुन् । उसो त साहित्यको वर्षसमीक्षा पनि कर्मकाण्ड भइसक्यो । वर्षभरि कसले के लेखे वा छापे ? तिनको के कति चर्चा भयो ? कसले के पुरस्कार पाए ? कसले कुन महोत्सव गरे ? कुनकुन साहित्यकार बोलाएर कुनकुन सेसन राखियो ? बेस्ट सेलर कोको भए ? कसले कति कमाए ? कति लेखक उदाए, कति अस्ताए ? त्यस्तो चर्चा गरिबस्नु पनि हदैसम्मको क्लिसे काम हो ।साहित्यमा वर्षका उपलब्धि के हुन्, क्षति के हुन् ? वर्ष साहित्य समीक्षाको मेनुमा सायद यिनै कुरा पर्दा हुन् । तर, मेनुबाहिर छेउकुनाको यसो चियोचर्चो गर्नु पनि मनासिब हुन्छ । त्यसैले मेरो पुस्तक, पुरस्कार र महोत्सवको सूची दिएन भनेर कोही दुःखी नहुनुहोला ।साँच्चै भन्ने हो भने नेपाली साहित्य थुप्रै विरोधाभासमा जकडिएको छ । एकातिर प्रकाशक बन्धुहरू निन्याउरो मुख लगाएर किताबको बिक्री छैन भनिरहेका छन् भने अर्कातिर साहित्य पोस्ट्डटकम हरेक महिना बेस्टसेलर सूची निकालिरहेको छ । कति अमिल्दो कुरा ! बिक्री नभईकन कसरी बेस्टसेलर भयो होला ? बजारबाट साहित्य अलग नहोला । तर, बजारकै आधारमा साहित्यको मूल्यांकन हुन सक्दैन ।गत वर्षको सबैभन्दा उल्लेखनीय साहित्यिक समाचार के हो भने उदय अधिकारी (चितवन) समेत अब पाठक रहेनन् । मैले नेपाली साहित्यमा मानेका पक्का पाठक उदय लेखकमा बढुवा भए । उनले ६ जना साहित्यकारको अन्तर्वार्ता पुस्तक प्रश्न बजारमा ल्याएका छन् । त्यसैले होला, मेरो म्यासेन्जर बक्समा उनको हेलो सर ! हेलो सर !! गुड मर्निङ सर ! को मात्रा बढिरहेको छ । हुन त पाठक नै लेखक हुने हो । तर, अब स्वयं उदयजी कति पाठक रहने हुन्, मलाई शंका छ । नेपाली साहित्यको चिन्ताजनक स्थिति नै पाठकभन्दा लेखक धेरै हुनु हो ।म साहित्यहन्ता होइन, तर एक पाठक जरुर हुँ । सबैलाई राम्रो, राम्रो भन्न सक्ने उत्साह मसँग छैन । मलाई थाहा छ, लेख्न सजिलो छैन । हाम्रा लेखकहरू उत्साही छन् । मिहिनेती छन् । उनीहरूको प्रयास राम्रो छ । तर, यति प्रयासले साहित्यलाई पुग्दैन । वाह, बधाई या क्याबात् भन्न मिल्ने रचना साह्रै थोरै छन् ।नेपालमा राजनीतिक क्षेत्र जति कुरूप छ, साहित्य त्योभन्दा कम्ता छैन । नेतृत्वले राजनीतिको नाममा जतिसुकै डकैती गरोस्, थपडी बजाउने कार्यकर्ता हुन्छन् नै । साहित्यमा पनि पकेटका (पपेट) पाठक छन् । कथित फ्यानहरू आफ्नो लेखकले जे लेखे पनि त्यसको भजनकीर्तन गर्छन्, आरती उतार्छन् । तिनलाई कृतिसँग मतलबै छैन, सिर्फ व्यक्ति हेर्छन् । छुस्स आलोचना भइहाल्यो भने भिड्न आइलाग्छन् । ती साहित्यका होइनन्, व्यक्तिविशेषका बडिगार्ड हुन् । जनता निश्चित पार्टीका मतदाता हुँदा देशलाई घाटा छ भने पाठक निश्चित लेखकको मात्र हुँदा साहित्यलाई पनि मर्का पर्छ । वास्तवमा हामीकहाँ मञ्च, प्रशंसा र पुरस्कारलाई लेखकले धान्न सक्ने स्थिति छैन । प्रशंसकलाई लेखकको पहिलो किताबजस्तै किताब चाहिएको छ, प्रकाशकलाई पहिलेको जस्तै चल्ने किताब चाहिएको छ, लेखक बबुरोले यति धेरै दबाब कसरी धानोस् ? उसले सुगम बाटो तय गर्छ, आफ्नै किताबको नक्कल । त्यसपछि नक्कल बमोजिमको नक्कलको सिलसिला चलिरहन्छ । तिनले कति अब्बल, श्रेष्ठ र उत्कृष्ट लेखे कुरा जान्न केही पुरस्कार प्राप्त कृति पढ्यो भने थाहा भइहाल्छ । राजनीतिक दलका नेताहरू जसरी प्रायोजित प्रचारबाजीमा रमाउँछन्, लेखकसाहित्यकारहरू पनि त्यही समाजको उपज हुन्, उनीहरूले फर्जी प्रशंसा नरुचाउने कुरै भएन । पालैपालो प्रायोजित प्रचारबाजीमा उत्रने अनि पुरस्कार पाए हर्षबढाइँ थोपर्ने, पाइएन भनेर रुवाबासी गर्ने ! लेखकहरूलाई कति प्रचार चाहिएको हो ? म आफैं छक्क पर्छु । प्रचारबाजी कभर बाटै सुरु हुन्छ । बोक्राबाजीको दुनियाँमा गुदीतिर पस्ने कष्ट कसले गरोस् ? खल्तीका अनलाइनमा इमानदार समीक्षा आउने सम्भावना हाललाई देखिँदैन ।यहाँ कनीकनी एउटा किताब लेखेको नवोदित साहित्यकारले पनि ठूलै पुरस्कार ताकेको हुन्छ । आजको दिनमा पुरस्कार पाउनु नै ठूलो वा राम्रो लेखक हुने प्रमाणचिह्न होइन । पुरस्कार पाउँदा लेखकीय परिचयको फैलावट बढ्न सक्छ । तर, पुरस्कार नितान्त प्राविधिक कुरा हो । त्यसका दाता, निर्णायक सबै मानिस हुन् । मानिसलाई कमजोरीसहित बुझ्नुपर्छ । मानिसले नजिक नै देख्ने हो । टाढाको कुरा अनुमान मात्र हुन्छ ।लेखकलाई सबैभन्दा भूलभुलैयामा राख्ने माध्यम भएको छ, सामाजिक सञ्जाल । खासमा यी सञ्जाल नामका जञ्जालको कामै हल्लाका चल्ला कोरल्नु हो । लेखकहरू भर्चुअल लाइक, कमेन्ट, रिट्विट, बधाई तथा शुभकामना गन्ने, सुनियोजित रूपमा कसैले आफ्नो किताब च्यापेको फोटो खिचेर टाँस्ने अनि आफू यति लोकप्रिय भएको भ्रम दिने गरिरहेका छन् । त्यसका आधारमा को राम्रो, को नराम्रो छुट्याउन सकिँदैन । उनीहरू यस्ता भ्रामक आकांक्षाबाहिर जान सकेका छैनन् । साहित्य भनेको साहित्य मात्र हो, सनसनी होइन ।अखबारका लेखोट पढेर जति आनन्द आउँछ, त्यही जति वा त्योभन्दा दोब्बर आनन्द आउँदैन भने त्यो बिलकुल साहित्य होइन । प्रायःजसो लेखोट दोहोर्याएर पढिँदैन, दोहोर्याएर नपढिने वा पढ्न नसकिने पनि साहित्य होइनन् । यहाँ त एकफेर पनि मेसैसित पढ्न नसकिने साहित्य हुन सक्दैन । मलाई लाग्छ, यहाँ सेलेब्रिटी भनिएका वा महोत्सवहरूमा यसरी लेख्नुपर्छ, त्यसरी लेख्नुपर्छ भन्ने साहित्यकारहरू नै दोहोर्याएर पढ्ने खालको लेख्दैनन् ।गत वर्ष पनि साहित्यले बाजी मारेको भनेको अनुवादमा नै हो । मोहन मैनालीकृत आकाशमुखी लाई झोलामै बोकेर हिँडिरहेको छु । निबन्ध वा गैरआख्यानमा रुचि राख्नेले पढे हुने किताब होइन कृति पाएर म गद्गद् छु । ११ जना विदेशी लेखकका उम्दा रचनाले ११ वटै किताब पढे बराबरको ताकत दिनेछन् । विदेशी लेखक मात्र किन ? नेपाली मूलकी लेखिका मञ्जुश्री थापाको उपन्यास अल अफ अस इन आवर वोन लाइभ्स को अनुवाद उज्ज्वल प्रसाईकृत एक्लै एक्लै को अवतारमा पठनीय ल्याएका छन् । अंग्रेजी साहित्यमा पहुँच नहुनेका लागि सुरेश बडालले पाउलो कोएलोको आत्मकथात्मक उपन्यास हिप्पी को अनुवाद गरेका छन् । गैरआख्यानमा विनोदविक्रम केसी र नरेश ज्ञवालीले अरुन्धती रोयको ती विद्रोही ती महात्मा, वसन्त थापाले टोनी हागनको बिल्डिङ ब्रिजेज टु थर्ड वर्ल्ड लाई नेपालमा मेरो खोजयात्रा, योङ्गे मिङ्ग्युर रिम्पोछेको सेल्फहेल्प विधाको पुस्तक जोय अफ लिभिङ लाई डा सरोज धितालले जिउनुको मज्जा उल्था गरेर नेपाली पाठकलाई सुन्दर खजाना पस्केका छन् । तिनलाई साहित्य जगत्ले धेरथोर स्वागत गरेकै छ । यस हिसाबले हाम्रा अनुवादकले साहित्यको धर्म छाडेका छैनन् । नियात्रा अहिलेको साहित्यमा सबभन्दा फस्टाएको फसल हो । अनौपचारिक तथ्यांकमा गएको वर्ष धेरै नियात्रा विधाका पुस्तक छापिएका छन् । साहित्यकै सबभन्दा रोमाञ्चक विधा भएकाले यसमा नयाँपुराना लेखकको घुइँचो हुनु स्वाभाविक छ । यात्रा साहित्यमा धेरै लेखक हुनु उत्साहकै कुरा हो । तर, यो विधाका लेखकहरूले तारानाथ शर्मा, जनकलाल शर्मा, देवीचन्द्र श्रेष्ठ आदि साहित्यकारले थपना गरेको वरपीपल चौतारीमा सुस्ताउनेबाहेक लेखक स्वयंले बिसौनी या सिग्नेचर निर्माण गरे भनेर देखाउने आधार कमै छन् ।धेरैजसो नियात्रामा पर्यटकभन्दा पनि भिजिटर का रूपमा एकपटक त्यस ठाउँमा पुगेको छ, खालि स्पोन्सर वा साथीभाइ, नातागोता, इष्टमित्रको मात्र कन्सिरी तात्ने गरी बखान गरेको छ, टुरिस्ट गाइडले जसरी बाटो र ठाउँ भट्ट्याएको छ, तर लेखकीय उद्दाम अनुभूति विरलै छन् । साहित्य लेखनमा सबभन्दा बढी महत्त्वपूर्ण हुन्छ, निजात्मक अनुभूति । मौलिक वा विशिष्ट अनुभूतिबिनाका लेखनले पाठकलाई बाँधेर राख्न सक्दैन । अर्थात् पाठकले लेखकको जुत्ता लगाएर हिँड्नै पाउँदैन ।समाजले मानेका लेखक वा साहित्यकारलाई तिमीले पढेकै छैनौ भन्नु अपमान हुन जान्छ । तर, के हाम्रा नियात्रा लेखकले अरूले यिनै विषयमा लेखेका पुस्तक पढेका छन् ? शंशय नै लाग्छ । कम्तीमा लेख्नेले स्वदेश वा विदेशमा घुम्ने ठाउँ केके छन्, र ती कहाँ पर्छन् भन्ने कुरा युट्युबमा भिडियो नै छन् भन्ने हेक्का राखे हुने । यो बाँच्ने विधा बाँझोचाहिँ छैन । गत वर्ष केही पुस्तक दृष्टान्तका रूपमा आएका छन् । तिनलाई पढाकुहरूले पक्कै खोजीमेली गर्नेछन् । कविता त नेपाली साहित्यको नियमित र उर्वर फसल भइहाल्यो । तर, कवितालाई नपढिने विधाका रूपमा खुम्चिएको भन्नु अतिशयोक्ति होइन । छन्दबाहेकका कविता लघुकथा, निबन्ध, चुट्किला वा समाचार के हुन्, छुट्याउन मुस्किल परिरहेको छ । कविता कति विवश भरिया भएको छ भने आजका राजनीतिक, सामाजिक, आर्थिक, सांस्कृतिक मुद्दा उसकै थाप्लोमा छ । मुद्दाको तारेख बोकेर कविता आलसतालस देखिएको छ । कविताले कहिलेसम्म झन्डा बोक्ने ? कतिका एजेन्डा बोक्ने ? विधागत रूपमा कविता वाद होइन, बोधको नजिक हो । तर, वादको बन्धनमा रुमल्लिएका कविहरू राजनीतिक दलका होल टाइमर नेता हुन् कि एनजीओका बेतलबी कार्यकर्ता हुन् ? यसै भन्न सकिँदैन । भावुकता या संवेदनाबिनाका कविताको पवित्रतामा जहिल्यै सन्देह हुन्छ । थोत्रा सूत्र र तुकबन्दी वा शब्दको बासी गठबन्धनले नयाँ कविता बन्दैन । विम्बको ठाउँमा नारा राखेर चल्दैन । जसले जेसुकै भनोस्, कविता भन्नु भावुकता वा संवेदनाकै उपज हो । वैश्विक चेतना आफ्नो ठाउँमा होला । तर, कविमा कमन सेन्स चाहिएला, तर पोलिटिक्कली करेक्ट हुने बाध्यता छैन । आजको साहित्यमा राजनीति जबर्जस्त छ । राजनीति ठाडै डकैती भइसक्दा पनि एकथरी कवि कवितामै राजनीति गर्छु भन्न पछि पर्दैनन् । कोरा भाषण, समाचार वा अलि चर्को गाली बेइज्जतीलाई नै सशक्त वा बेजोड कविता मान्ने हामी कुण्ठित हौं, कवि होइनौं । कविताद्वेषी हौं, काव्यप्रेमी होइनौं । राम्रा कविलाई अघि नलगाउने हो भने कविता विधाको स्तत्त्व बिलाउँदै जान सक्छ ।साहित्यमा सबैभन्दा बदनामी र कुख्याति कमाएको विधा आत्मकथा हो । कन्फेसन को क पनि नभएको पुस्तकलाई कसरी आत्मकथा मान्ने ? यो आत्मा नै गुमाएको साहित्य बनेको छ । अनौपचारिक इतिहास मान्न सकिने यो विधाको सेना, प्रहरी, निजामतीका हाकिम, व्यापारी, लेखक, पत्रकारले हुर्मत लिइसकेका छन् ।अहिले कसैको आत्मकथा पनि चल्तीमा छैन । आत्मकथाका उम्मेदवार पनि खासै देखिँदैनन् । वर्षान्तमा आएको सत्यमोहन जोशीको आत्मकथा सत्यमोहन ले के कति चमत्कार गर्छ, त्यो भविष्यमै थाहा होला ।लेखकहरूले औधी रुचाएको विधा हो आख्यान । बजारको बाछिटाजस्तो एक बार ट्राई मारिहालौं भन्ने शैलीमा आख्यान प्रवेश चलेको चल्यै छ । वर्ष २०७८ मा आञ्चलिक स्वादको औपन्यासिक उपस्थिति अब्बल देखिँदै छ । तिनले लोक जीवन, लोक परिवेश, लोक लवज अनि लोक शब्दावलीलाई निकै महत्त्व दिएका छन् । यसले नेपाली शब्दभण्डार पनि चुलिएको छ । केही शैक्षिक उपन्यासहरू पनि पठनीय रूपमा आएका छन् । प्रवासबाट पनि कतिपय उपन्यास वैश्विक आवाज बोकेर उदाएका छन् । आख्यानकारहरूको मनसुवा नराम्रो होइन, तर ठ्याक्कै राम्रो हुन बाँकी नै छ । गत वर्ष कथामा पनि छिटपुट सम्भावना देखिएका छन् । सबै संग्रहका सबै कथा राम्रा नभए पनि कतिपयले कथामा जेथा थप्ने काम गरेका छन् । विधागत जानकारी नपाएका वा अग्रजका कथा नपढेकाले कतिपय चर्को अन्तरद्वन्द्वमा फसेका देखिन्छन् । घटनाको मुचुल्का उठाउने वा मुचुल्कालाई नै कथा बनाउने उद्यममा अधिकांश कथाकारहरू देखिन्छन् । त्यस्तो धङधङीबाट उन्मुक्त भएको राम्रो ।साहित्यमा सुखद कुरा अरू पनि छन् । यो वर्ष महाकाव्यहरूले आफ्नो उपस्थिति देखाएका छन् । लगभग भूतपूर्व विधा भइसकेको महाकाव्य बलियोसँग आउनु भनेको साहित्यका निम्ति शुभ संकेत पनि हो । यो विधा बजार, अर्मपर्म वा प्रोपगान्डाका लागि आएको भन्दा पनि दीर्घ साधना अनि साहित्यप्रतिको आस्थाको प्रतिफल हो । अहिले कथित मूलधारमा गीत, गजल, हाइकु आदि विधाको खासै चर्चा परिचर्चा हुँदैन । संख्यात्मकको साटो गुणात्मक स्तरमा आउने चुनौती भए पनि ढिलोचाँडो ती विधालाई न्याय हुने नै छ ।इतिहास, संस्कृति, कलाका किताब लगभग दुर्लभ छन् । तर, तिनको पाठक छैनन् भन्ने होइन । लेखक एकदमै थोरै भएकाले उनीहरूलाई परिचयको संकट छैन । साहित्यमा सबैभन्दा उदेकलाग्दो कुरा साहित्यसमालोचना र सिद्धान्तका पुस्तक हम्मेसि देखिँदैनन् । विश्वविद्यालयका अध्यापकहरूले यदाकदा विभिन्न परियोजना अन्तर्गत लेखे पनि स्वतन्त्र अध्येताको सर्वथा अभाव छ । नाटक विधा त साहित्यमा लगभग गयल नै भइसक्यो । राम्रो जीवनी पनि गत वर्ष देखिएनन् ।गत वर्ष पालिकास्तरीय साहित्य महोत्सव असार नलाग्दै भए । सायद स्थानीय तहमा नेतृत्व नफेरिँदै बजेटको जोहो गर्ने मनोविज्ञानले होला । महोत्सवमा महिला प्रतिनिधित्वले टाउको दुखाउन थालेपछि अब त सामाजिक सञ्जालमा अग्रिम प्रचारप्रसार पनि हुन छाड्यो । पालिकापिच्छे महोत्सव हुनु ठीकै हो । तर, जुन ठाउँको महोत्सवमा पनि काठमाडौंका एक हूल लगेर तिनैका बीचमा पाण्डित्याइँ छाँट्नु पनि कम विस्मयकारी होइन । पाठकहरूलाई के नलागोस् भने यो गत वर्षको कुरा मात्र हो । यहाँ हरेक वर्ष दोहोरिने कुरा यिनै हुन् । फेरि पनि साहित्य लेख्ने साहित्यकारले हो । किताब छाप्ने प्रकाशकले नै हो । पढ्ने काम पाठककै हो । पाठक वा समीक्षक महोदय ! नेपाली साहित्यबारे स्वस्थ बहसमा उत्रौं । साहित्यकारको पनि शुभचिन्ता गरौं, तर साहित्यको बेवास्ता नगरौं ।"
दोहा विमानस्थलमा एक उदास अनुहार,"दोहा विमानस्थलको ट्रान्जिट लाउन्जमामेरो एउटा पुरानो कविताकी नायिकाजस्तीसानो काँटीकी त्यो दुब्लीपातली स्त्री उडान पर्खिरहेका यात्रुहरुको भीडमानितान्त एक्ली, अन्यमन्यस्क, चुपचापमुन्टो निहुराएर बसिरहेकी थिई,उसको उदास मुहारको क्यानभासमा कोरिएको थियो चिरन्तनदेखि उसले भोग्दै आएको अथाह पीडाको बीभत्स चित्र ! नितान्त पराइ र निर्मम, धारिलो प्रकाशको आघातले घाइते भएकीजस्ती देखिने त्यो स्त्रीको थिई ? के थियो उसको पहिचान ?दोहा विमानस्थलको विस्तृत परिसरभित्रअनेक भेष र भूषाका मानिसहरुले बनाएकोकुरङ कोलाजमा के खोजिरहेकी थिई ऊ भन्न सकिँदैनथ्योआफूभित्र मरिसकेका प्रियअप्रिय संवेगहरुकोलासबाट आएको तिखो दुर्गन्धलाई पन्छाउँदैसजिलैसँग सास फेर्न एकमुठी सफा हावापो खोजिरहेकी थिई कि ?साना काँटीका दुब्ला आइमाईहरु शीर्षककोमेरो पुरानो कवितामा देखिएकी आमा त पक्कै पनि थिइन ऊहो, त्यस्तै त्यस्तै चाहिँ देखिएकी थिईतर, आँसु र रगतको सगुन दिँदैखुसीसाथ पछ्याउँदै हिँड्न ऊसँग मायालाग्दा लोग्नेमान्छेहरु थिएनन् उसको हृदयमा खोपिएको लोग्नेमान्छेको विम्बत बनेको थियो:उसको छातीमा रगडेर निभाइएका चुरोटका ठुटाहरु, टोकेर रगतमुच्छेल पारिएका घाइते ओठहरु र कुत्सित वासनाको आगोमा डढेर खग्रास भएकोउसको खोटो मातृत्वबाट ! एक थोपासम्म पनि आँसु बाँकी नभएका कठोर आँखाहरु उठाएर जब उसले एकपटक हेरी मतिरमेरो वरिपरिको संसारमा फैलियो बाक्लो अन्धकारम उभिन बाध्य भएँ आफ्नै आत्माको कठघरामार, बिनादलिल, बिनाबहस, बिनाप्रतिरक्षा म पुरुषले ठहर गरेँ आफूलाई उसको अपराधी !"
