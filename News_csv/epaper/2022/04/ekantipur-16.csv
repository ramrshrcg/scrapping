शीर्षक,विवरण
यूएसएडको करिब ८० अर्ब अनुदान स्वीकृत,"(काठमाडौं)सरकारले अमेरिकी अन्तर्राष्ट्रिय विकास नियोग (यूएसएड) बाट ६ सय ५९ मिलियन अमेरिकी डलर (८० अर्ब १ करोड २७ लाख रुपैयाँ) अनुदान लिने प्रस्ताव स्वीकृत गरेको छ । गत बुधबार बसेको मन्त्रिपरिषद् बैठकले यस्तो निर्णय गरेको सरकारका प्रवक्ता एवं सञ्चार तथा सूचना प्रविधिमन्त्री ज्ञानेन्द्रबहादुर कार्कीले शुक्रबार पत्रकार सम्मेलनमार्फत जानकारी दिए । एउटै दातृ निकायबाट नेपालले हालसम्म लिएको यो सबैभन्दा ठूलो अनुदान हो । यो अनुदान नेपालले विभिन्न क्षेत्रमा खर्च गर्ने गरी ५ वर्षभित्र पाउनेछ । अनुदान लिने स्वीकृति मन्त्रिपरिषद्ले दिएको छ, अब सरकार र यूएसएडबीच अनुदान सम्झौता हुन्छ, अर्थ मन्त्रालयअन्तर्गतको अन्तर्राष्ट्रिय आर्थिक सहायता समन्वय महाशाखा प्रमुख ईश्वरीप्रसाद अर्यालले भने, मुख्यगरी शिक्षा, स्वास्थ्य, दिगो ऊर्जा, कृषि, निजी क्षेत्रको क्षमता अभिवृद्धिलगायत क्षेत्रमा यो रकम खर्च हुनेछ । नेपालले पाउन लागेको यो अनुदान रकम खर्च गर्नका लागि क्षेत्रगत टुंगो लागे पनि आयोजनागत रूपमा टुंगो नलागेको उनले बताए । कुन आयोजनामा कसरी खर्च गर्ने भनेर सरकार र यूएसआईडीबीच आपसी छलफलबाट तय गरिसकेपछि दुई पक्षबीच अनुदान सम्झौता हुनेछ । त्यस्ता आयोजना छनोटका लागि काम भइरहेको अर्थ मन्त्रालयले जनाएको छ । पाँच वर्षभित्र पाइसक्ने यो अनुदान रकम प्रत्येक वर्ष १३ करोड २० लाख डलर अर्थात् १६ अर्ब १५ करोड रुपैयाँ बराबर नेपालले पाउनेछ । नेपालले आगामी आर्थिक वर्षबाटै यो रकम पाउन सुरु गर्नेछ र सन् २०२७ सम्म पाउनेछ । त्यस्तै, विश्व बैंक समूहको अन्तर्राष्ट्रिय विकास संस्था (आईडीए) बाट १८ अर्ब रुपैयाँ बराबरको सहुलियत ऋण लिने प्रस्ताव पनि मन्त्रिपरिषद् बैठकले स्वीकृत गरेको छ । बजेटरी सपोर्टका रूपमा लिइएको यो ऋण ०७५ प्रतिशत ब्याजदरमा लिन लागिएको अर्थ मन्त्रालयले जनाएको छ । यो रकम सम्झौता गर्नेबित्तिकै सरकारको खातामा आउनेछ । संस्थागत क्षमता सुधार तथा संघीयता कार्यान्वयनलगायत क्षेत्रमा खर्च हुनेछ ।यूएसएडले नेपालका विभिन्न २१ वटा क्षेत्रका १ सय ३९ वटा परियोजनामा सहायता गरिरहेको छ । यस्ता परियोजनामा ६० वटा साझेदार जोडिएको यूएसएडको विवरणमा उल्लेख छ । सन् २०२० को विवरणअनुसार यूएसएडले सबैभन्दा बढी मातृ स्वास्थ्य र परिवार नियोजनका क्षेत्रमा २४ मिलियन अमेरिकी डलर बराबर सहायता रकम प्रदान गरेको छ । त्यस्तै कृषितर्फ १४ मिलियन, सरकार र नागरिक समाजतर्फ १३ मिलियन, सञ्चालन खर्चतर्फ १३ मिलियन, आधारभूत शिक्षातर्फ ९८ मिलियन र शिक्षातर्फ ६९ मिलियन डलर सहायता उपलब्ध गराएको देखिन्छ । वातावरण सुरक्षातर्फ ६६ मिलियन डलर, एचआईभी तथा एड्स रोकथामका लागि ४८ मिलियन डलर, आधारभूत स्वास्थ्यतर्फ ४७ मिलियन डलर र प्राकृतिक प्रकोप तथा विपद् व्यवस्थापनतर्फ ४३ मिलियन अमेरिकी डलर परिचालन भएको छ । ऊर्जा क्षेत्रमा २२ मिलियन डलर, खानेपानी क्षेत्रमा २ मिलियन डलर, व्यवसाय तथा अरू सेवातर्फ ३ मिलियन डलर र अरू बहुपक्षीय क्षेत्रमा २६ मिलियन डलर परिचालन भएको देखिन्छ । त्यसैगरी, सामाजिक पूर्वाधार निर्माणतर्फ ९ लाख ५० हजार डलर, खाद्य सुरक्षातर्फ ३ लाख ६५ हजार डलर, इमर्जेन्सी रेस्पोन्सतर्फ २ लाख २२ हजार डलर, द्वन्द्व व्यवस्थापन र शान्ति सुरक्षातर्फ १ लाख ९३ हजार डलर र प्रोग्राम डिजाइन एन्ड लर्निङमा १ लाख ८ हजार डलर बराबर परिचालन गरेको छ ।"
चौंरी गोठ फर्कंदै किसान,"(पाँचथर)अत्यधिक चिसो भए बेंसी झार्नु र गर्मीमा लेक उकालिनु चौंरीपालकका लागि निकै सास्तीको यात्रा हुन्छ । चौंरीले गर्मी खप्न सक्तैनन् । तर चौंरीपालनमा राम्रो आम्दानी छ, जसले यसमा लाग्ने लगानी श्रम र समयको सन्तोषजनक हिसाब दिन्छ । त्यसैले हिजोआज फेरि चौंरी पाल्न पहाड उक्लिनेहरू बढ्न थालेका छन् । पाँचथरमा पाँच वर्षदेखि आयोजना भइरहेको महोत्सवमा केही किसान चौंरीपालनमा सास्ती भए पनि फाइदा मनग्य हुने बताइरहेका भेटिए । पाँच वर्ष मलेसियामा बसेर फर्केका फालेलुङ४ का सन्दीप राईले फालौटमा चौंरी पाल्न थालेका छन् । साउदी र कतारमा ७ वर्ष श्रम गरेर फर्केका फालुङकै सन्तकुमार राईले पनि यही पेसा अँगालेका छन् । पहिले गोठाले जीवन कष्टकर थियो । घिउ, छुर्पी बेच्न इलाम र पाँचथरसँगै भारतका विभिन्न बजार पुर्याउनुपर्थ्यो, ती समस्या समाधान हुँदै गएकाले फेरि गोठ फर्केको हुँ, उनले भने । सन्तकुमारका अनुसार अहिले चौंरीगोठसम्म यातायात र सञ्चारको पहुँच छ । रोगब्याधी लाग्दा उपचार सजिलो भएको छ । अब तरिका पुर्याएर चौंरीपालन गर्दा राम्रै फाइदा लिन सकिने भएको छ, उनले भने । भारतको सिक्किमसँग सिमाना जोडिएका पाँचथरइलामका सन्दकपुर, आहाल, चारराते, नेपालटार, फालौट, बिखे, तीन सिमाना र तारिफुले चौंरी गोठका पकेट क्षेत्र हुन् । ती क्षेत्रमा वन्यजन्तुको आक्रमण, उत्पादित वस्तु निर्यातमा समस्या, बजार अभाव, रोगले निम्त्याउने खतरा जस्ता समस्याले चौंरीपालन व्यवसाय संकटमा पर्न नदिन चौंरी किसान र सरोकारवालासँगको सहकार्य भएको छ । गाउँपालिका, प्रदेश र संघीय सरकारका विभिन्न निकायले चौंरी प्रवर्द्धनका लागि महोत्सवसँगै विभिन्न कार्यक्रम सुरु गरेपछि किसानको आकर्षण बढ्न थालेको हो । पछिल्लो समय विभिन्न व्यवसायमा संलग्न धेरै युवा चौंरीपालनमा फर्केको अगुवा किसान चन्द्रलाल नेपाल बताउँछन् । लोप हुन लागेको यो व्यवसाय प्रवर्द्धनका लागि चौंरीपालक र चौरीजन्य संघसंस्थासँगको साझेदारीमा फालेलुङ गाउँपालिकाले यस क्षेत्रमा २०७४ देखि चौंरी पर्यटन महोत्सव आयोजना गर्नर् थालेको थियो । महोत्सव आयोजना हुन थालेपछि चौंरीगोठ रहेका खर्कसम्म बाटोघाटो आयो, भेटेरिनरी अस्पताल, स्थानीय सरकार हुँदै प्रदेश र संघीय सरकारका विभिन्न निकायबाट चौंरी प्रवर्द्धनमा सहयोग पुग्ने सामग्रीमा अनुदान, रोग लाग्दा उपचार र बिमाका कार्यक्रम अगाडि बढे, अगुवा चौंरीपालक नेपाल भन्छन्, स्वदेश र विदेशबाट चौंरी हेर्न आउनेहरूबाट उत्पादनको बजारीकरणमा सहयोग पुग्यो, पछिल्लो समय व्यवसायी स्वयंले गोठमै आएर चौंरीजन्य उत्पादन खरिद गर्न थाले ।चौंरीलाई हिमालको संस्कृति र पर्यटनसँग जोड्दै महोत्सवका माध्यमबाट पर्यटनको विकास पनि गर्न खोजिएको गाउँपालिका अध्यक्ष सञ्चकुमार केरुङको भनाइ छ । यो वर्ष १ वैशाखबाट फालेलुङ४ चाररातेमा सुरु भएको पाँचौं चौंरी पर्यटन महोत्सव ४ दिनसम्म चल्नेछ । भारतको सिक्किम र पश्चिम बंगालसँगको सीमावर्ती क्षेत्रमा आयोजना गरिएको महोत्सवमा पाँचथरको याङवरक र फालेलुङका गोठबाट ल्याइएका विभिन्न रङ र प्रजातिका चौंरी आकर्षणको केन्द्र बनेका छन् । महोत्सवमा किसानले पालेका चौंरी, याक, नाक, तोले, उराङ र डिहीको प्रदर्शनीसँगै चौरी एवं भेडाजन्य उत्पादनका स्टलहरू राखिएको छ । चौंरीसँग सम्बद्ध किसान, संरक्षण संस्था, स्थानीय पर्यटन एवं युवा क्लबले महोत्सवको आयोजना गरेका हुन् । महोत्सव हेर्न प्रदेश १ का पाँचथर, ताप्लेजुङ, तेह्रथुम, इलाम, झापा र मोरङसँगै भारतको सिक्किम, दार्जिलिङ, पञ्जाब र कर्साङका बासिन्दा पुगेका छन् ।"
गठबन्धनले महिला प्रतिनिधित्व घट्ने जोखिम,"(काठमाडौं)राज्यका सबै निकायमा महिलाको समानुपातिक समावेशी प्रतिनिधित्व हुनुपर्ने संवैधानिक प्रावधान रहे पनि सत्तारूढ पाँचदलीय गठबन्धनका कारण महिला उम्मेदवारको संख्या घट्ने जोखिम बढेको छ । कांग्रेस, माओवादी, एकीकृत समाजवादी, जनता समाजवादी र जनमोर्चाले वैशाख ३० मा हुने स्थानीय तह निर्वाचनमा गठबन्धन गरेर साझा उम्मेदवार बनाउने निर्णय गरिसकेका छन् । गठबन्धनले साझा उम्मेदवार छनोट गर्न सातबुँदे आधारसमेत तय गरिसकेको छ । गठबन्धनले कानुनी छिद्र खोज्दै अध्यक्ष, उपाध्यक्ष, नगर प्रमुख र उपप्रमुखमा पुरुष मात्रै उम्मेदवार उठाउ नसक्ने भन्दै सत्तापक्षकै महिला नेतृहरूले विरोध जनाउन थालेका छन् । संविधानमा राज्यका सबै निकायमा महिलालाई समानुपातिक समावेशी सिद्धान्तका आधारमा सहभागी हुने हक हुने स्पष्ट उल्लेख छ, माओवादी नेतृ जयपुरी घर्तीले भनिन्, अध्यक्षउपाध्यक्ष वा प्रमुखउपप्रमुखमध्ये एउटा पद महिलाले पाउनुपर्छ ।संविधानमा महिलालाई सबै निकायमा समानुपातिक समावेशी रूपमा समेट्नुपर्ने मौलिक हकको व्यवस्था भए पनि कानुन बन्न सकेको छैन । संविधान जारी भएको तीन वर्षमा बन्नुपर्ने कानुन ६ वर्षसम्म बन्न सकेको छैन । कानुन नबनेपछि संविधानमै भएको व्यवस्था लागू हुने भएकाले प्रमुख र वडाध्यक्षमा पनि समानुपातिक रूपमा समावेशी गर्नुपर्ने हुन्छ, एमाले नेतृ बिन्दा पाण्डेले भनिन्, गठबन्धनको नाममा महिलाको कोटामा पुरुष उम्मेदवार बन्ने वातावरण बन्नु हुँदैन । स्थानीय तह निर्वाचनमा प्रमुख र उपप्रमुखमध्ये एउटामा महिला अनिवार्य व्यवस्था गर्न भन्दै महिला नेतृहरूले प्रमुख निर्वाचन आयुक्त दिनेश थपलिया र प्रधानमन्त्री शेरबहादुर देउवालाई भेटेर ध्यानाकर्षण गराइसकेका छन् । उहाँहरूले हाम्रो कुरा नकार्नु भएन, व्यवहारमा भने सत्तासीन दलले संविधानमा भएको व्यवस्थालाई छाडेर कानुनको दफा टेकेर दुवै पदमा पुरुष उठाउन खोजिएको छ, पाण्डेले भनिन् ।स्थानीय तह निर्वाचन ऐनको दफा १७ को उपदफा ४ मा अध्यक्ष, उपाध्यक्ष र प्रमुख, उपप्रमुखमा उम्मेदवारी दिँदा एक जना महिला हुनैपर्ने बाध्यकारी व्यवस्था छ तर कुनै दलले एउटा मात्रै उम्मेदवार उठाउँदा महिला हुनैपर्ने बाध्यता छैन । यही कानुनी छिद्रमा टेकेर दलहरूले पुरुषलाई मात्रै उम्मेदवार बनाउने डर महिला नेतृहरूको छ । ऐनमा भनिएको छ, दलले अध्यक्ष र उपाध्यक्ष, प्रमुख र उपप्रमुख तथा जिसस प्रमुख र उपप्रमुखमध्ये ५० प्रतिशत महिला उम्मेदवार रहने गरी मनोनयनपत्र पेस गर्ने व्यवस्था मिलाउनुपर्नेछ । तर, दलले एक मात्र पदमा उम्मेदवारी दिएमा यो प्रावधान लागू हुने छैन ।निर्वाचन आयोगले वैशाख ११ र १२ मा उम्मेदवारी दिने मिति तय गरेको छ । दलहरू उम्मेदवार छान्न जुटिरहेका बेला आयोगको निर्णयले अन्योल थपेको छ । आयोगले चैत २९ मा जारी गरेको प्रेस विज्ञप्तिमा स्थानीय तहको प्रमुख र उपप्रमुख वा अध्यक्ष र उपाध्यक्षमध्ये एक पदमा मात्र उम्मेवारी दिँदा महिलालाई प्राथमिकता दिन भनिएको छ । आयोगले चैत १६ मा राजनीतिक दललाई पठाएको निर्देशनमा प्रमुख र उपप्रमुख वा अध्यक्ष र उपाध्यक्ष पदमध्ये कुनै एक पदमा मात्र उम्मेदवारी दिने राजनीतिक दलले महिलाको मनोनयनको व्यवस्था गर्ने भनिएको थियो । आयोगले महिला उम्मेदवारलाई प्राथमिकता मात्रै दिने भन्ने व्यवस्था गलत भएको भन्दै कांग्रेस नेतृ डिला संग्रौलाले सामाजिक सञ्जालमा विरोध नै जनाएकी छन् ।दलहरूले कुनै एक पदमा मात्र उम्मेदवारी दिँदा महिलालाई अनिवार्य गर्नुपर्ने प्रावधानको सट्टा प्राथमिकता मात्रै दिए पुग्ने आयोगको भनाइ सविधानको मर्म र भावनाविपरीत छ, संग्रौलाले भनेकी छन्, संविधानलाई नाघ्ने अधिकार आयोगलाई पनि छैन । यस्तो विवादास्पद निर्णय सच्याउनका लागि आयोगको तत्काल ध्यानाकर्षण गर्न मैले पार्टी केन्द्रीय समितिको आगामी बैठकमा माग गर्नेछु । आयोगले यो निर्णय सच्याएन भने आयोगको यस्तो निर्णयविरुद्ध देशभरिका महिला आन्दोलन गर्न पनि पछि पर्ने छैनन् । ०७४ को स्थानीय निर्वाचनमा निर्वाचितमध्ये ४२५ प्रतिशत महिला जनप्रतिनिधि रहेकामा यस वर्ष ४५ प्रतिशत पुर्याउने लक्ष्य रहेको प्रमुख निर्वाचन आयुक्त दिनेश थपलियाले बताए । हामीले चाहँदैमा बनाउन सकिँदैन, उम्मेदवार छनोट गर्ने दलहरू हुन् भने मत दिने जनता, उनले भने, आयोगको काम घचघच्याउने र दलहरूलाई आग्रह गर्ने मात्रै हो । महिलाको उपस्थिति बढाउन दलहरू गम्भीर भएर लाग्नुपर्ने हुन्छ ।गत निर्वाचनमा ७५३ पालिकामध्ये प्रमुख २ पदमा निर्वाचित १ हजार ५ सय ६ जनामध्ये ७ सय १८ महिला छन्, जुन कुल पदाधिकारी संख्याको ४७ प्रतिशतभन्दा बढी हुन्छ । प्रमुखमा १८ जना मात्रै छन् । यसपालि हाम्रो जोड महिला उपप्रमुख मात्रै होइन, प्रमुखकै संख्या बढाउनुपर्छ भन्नेमा छ, माओवादी नेतृ जयपुरी घर्तीले भनिन्, संविधानले महिला हुनैपर्ने व्यवस्था गरेको छ । गठबन्धन हुँदा होस् वा नहुँदा, महिला एक हुनैपर्छ । एउटा दलले पुरुषलाई उम्मेदवार बनाउँछ भने अर्कोले महिलालाई बनाउनुपर्छ भनेर कुरा उठाएका छौं । गठबन्धनले एक जना महिला अनिवार्य गरेर उदाहरणीय काम गर्ने अवसर रहेको उनले बताइन् । राष्ट्रपति र उपराष्ट्रपति, सभामुख र उपसभामुख, राष्ट्रिय सभा अध्यक्ष र उपाध्यक्षमा महिला हुनुपर्ने संवैधानिक र कानुनी बाध्यता भएजस्तै संघीय संसद्मा प्रतिनिधित्व गर्ने प्रत्येक राजनीतिक दलबाट निर्वाचित कुल सदस्य संख्याको कम्तीमा एक तिहाइ सदस्य महिला हुनुपर्ने व्यवस्था छ ।"
डब्लूएचओ प्रमुख नेपाल आउने,"काठमाडौं (कास) विश्व स्वास्थ्य संगठन (डब्लूएचओ) का महानिर्देशक ट्रेडोस एडहानोम गेहब्रेयसस वैशाख ८ मा नेपाल आउने भएका छन् । स्वास्थ्य तथा जनसंख्या मन्त्रालयको निमन्त्रणामा ट्रेडोस ३ दिनका लागि नेपाल आउन लागेका स्वास्थ्य सचिव रोशन पोखरेलले जानकारी दिए । भ्रमणका क्रममा उहाँले राष्ट्रपति, प्रधानमन्त्री, स्वास्थ्यमन्त्रीलगायतसँग शिष्टाचार भेट गर्नुहुने कार्यतालिका छ, पोखरेलले भने, कोरोना महामारीमा उल्लेखनीय काम गरेका शुक्रराज ट्रपिकल तथा सरुवा रोग अस्पताल, राष्ट्रिय जनस्वास्थ्य प्रयोगशाला र कुनै एक प्राथमिक स्वास्थ्य केन्द्रमा समेत पुग्नु हुनेछ ।"
बढ्यो कर्णालीका मन्त्रीसांसदको तलब,"(वीरेन्द्रनगर)कर्णाली प्रदेश मुख्यमन्त्री, मन्त्री र सांसदहरूको पारिश्रमिक तथा सेवा सुविधा बढेको छ । कर्णालीका मुख्यमन्त्री तथा मन्त्रीहरूको पारिश्रमिक तथा सुविधा सम्बन्धमा व्यवस्था गर्न बनेको ऐन२०७५ को अनुसूचीलाई हेरफेर गरेर प्रदेश सरकारले पारिश्रमिक तथा सुविधा बढाएको हो । गत फागुन २५ मा बसेको मन्त्रिपरिषद् बैठकले सेवा सुविधा बढाउने निर्णय गरेको थियो । उक्त निर्णय भएको एक महिनापछि (चैत ३० मा) प्रदेश राजपत्रमा नयाँ तलबमान सार्वजनिक गरिएको छ । प्रदेश सरकारको कार्यकाल सकिन ८ महिना मात्रै बाँकी रहेका बेला कर्णालीमा मुख्यमन्त्री, मन्त्री तथा सांसदहरूको पारिश्रमिक र सेवा सुविधामा वृद्धि गरिएको हो । नयाँ अनुसूचीअनुसार यसअघि ६० हजार ७ सय ७० रुपैयाँ मासिक पारिश्रमिक लिँदै आएका मुख्यमन्त्रीले अब ७० हजार ७ सय ३० रुपैयाँ तलब सुविधा पाउँनेछन् । यस्तै, अतिथि सत्कारस्वरूप १५ हजार रुपैयाँ पाउँदै आएकामा अब २० हजार पाउने भएका छन् । ५२ हजार तलब बुझिरहेका मन्त्रीहरूको तलब ८ हजार ३ सय २० रुपैयाँ वृद्धि गरी ६० हजार ३ सय २० पुर्याइएको छ । प्रदेश सरकारमा सहायक तथा राज्यमन्त्री नभए पनि तलबसुविधा भने बढाइएको छ । यसअघि ४९ हजार रुपैयाँ तलब तोकिएका राज्यमन्त्रीलाई अहिले बढाएर ५६ हजार ८ सय ४० रुपैयाँ बनाइएको हो । प्रदेश सभामुखले यसअघि ५७ हजार मासिक पारिश्रमिक लिँदै आएका थिए । अब ६१ हजार ४ सय ८० रुपैयाँ पाउने राजपत्रमा उल्लेख छ । विपक्षी दलका नेता र उपसभामुखको ५० हजारबाट बढाएर ५८ हजार रुपैयाँ पुर्याइएको छ । सत्ता पक्षका प्रमुख सचेतक, विपक्षी दलका प्रमुख सचेतक र संसदीय समिति सभापतिहरूले अब ५६ हजार ८ सय ४० रुपैयाँ पानेछन् । यसअघि ४८ हजार रुपैयाँ थियो । प्रदेशसभा सदस्यहरूले यसअघि ४५ हजार पाउँदै आएकोमा अब ५२ हजार ६ सय तलब पाउने भएका छन् ।प्रदेश सरकारका प्रवक्ता एवं आर्थिक मामिला तथा योजनामन्त्री बिन्दमान विष्टले अन्य प्रदेशको तुलनामा कम भएपछि सेवा सुविधामा सामान्य हेरफेर गरिएको बताए । अर्थतन्त्र संकटोन्मुख रहेको समयमा मन्त्री तथा सांसदको तलब बढाइएको भन्दै विरोध र आलोचना सुरु भएको छ ।"
बालबालिकालाई खोपमा अझै अन्योल,"(काठमाडौं)५११ वर्ष उमेर समूहका बालबालिकाले अझै कोरोनाविरुद्घको खोप लगाउन पाएका छैनन् । सरकारले मार्च महिनाभित्रै खोप लगाइसक्ने घोषणा गरे पनि अझैसम्म कहिलेबाट अभियान सुरु हुन्छ निश्चित भएको छैन ।सरकारले बालबालिकाका लागि आउने भनिएको फाइजर कम्पनीको खोप ५११ वर्ष उमेर समूहलाई लगाउने निर्णय गरेको थियो । स्थानीय निर्वाचनअघि नै खोप भित्र्याएर लगाइसक्ने सरकारको तयारी रहे पनि विश्वभर अत्यधिक माग रहेकाले फाइजर कम्पनीबाट खोप प्राप्त हुने समय अझै यकिन भइनसकेको स्वास्थ्य मन्त्रालयको भनाइ छ । स्वास्थ्य मन्त्रालयले खोप सल्लाहकार समितिको सिफारिसअनुसार ५११ वर्षसम्मका बालबालिकालाई कोरोनाविरुद्घको खोप लगाउने निर्णय गरिसकेको छ, स्वास्थ्य मन्त्रालयका सहप्रवक्ता डा समीरकुमार अधिकारीले भने, जसअनुसार मन्त्रालय फाइजर खोप ल्याउन सक्रिय भएर लागेको छ । मुलुकभर ५११ वर्ष उमेर समूहका करिब ३५ लाख बालबालिका छन् । उक्त जनसंख्यालाई खोपको प्राथमिक मात्रा (२ मात्रा) र खेर जान सक्नेसमेत आकलन गर्दा ८४ लाख मात्रा खोप आवश्यक रहेको स्वास्थ्य सेवा विभागअन्तर्गतको बाल स्वास्थ्य तथा खोप शाखाले जनाएको छ । अभियानका लागि अन्य सबै तयारी भने भइसकेको शाखाले जनाएको छ । बालबालिकालाई खोप लगाउन हामी तयार छौं, शाखा प्रमुख सागर दाहालले भने, फाइजर खोप लगाउने प्रक्रियाबारे देशभर स्वास्थ्यकर्मीलाई तालिम दिइसकिएको छ । प्रधानमन्त्री तथा मन्त्रिपरिषद् कार्यालय स्रोतले भने असारसम्म खोप लगाएर सक्ने योजनामा सरकार रहेको जनाएको छ । उक्त परिमाणको खोप कम्तीमा साताको फरकमा ४ पटक गरी मुलुक भित्र्याउने प्रारम्भिक योजना छ, स्रोतले भन्यो ।खोप भित्रिएको एकदेखि डेढ साताभित्रै लगाइसक्ने व्यवस्था गर्न सकिने प्रमुख दाहाल दाबी गर्छन् । तर, नेपालमा हाल अति न्यून तापक्रममा १५ लाख मात्रा खोप मात्रै भण्डारण गर्न सकिने क्षमता छ । खोप उत्पादन मितिदेखि ६ महिनासम्म माइनस ९०६० डिग्री सेल्सियससम्म भण्डारण गर्नुपर्छ । २८ डिग्री सेल्सियस तापक्रममा अनडाइल्युटेड अर्थात् उपयोग गर्न पातलो नबनाइएको अवस्थामा १० सातासम्म राख्न सकिन्छ । उपयोग गर्ने हकमा भने २५ डिग्री सेल्सियसमा करिब १२ घण्टासम्म राख्न सकिन्छ । क्लिनिकल ट्रायलअनुसार यो खोप ५११ वर्षसम्मका बालबालिकामा दोस्रो मात्रा लिएको एक सातापछि ९०७ प्रतिशत प्रभावकारी देखिएको कम्पनीको दाबी छ ।हाल नेपालमा १२ वर्ष वा सोभन्दा माथिको जनसंख्याका लागि मात्र कोरोनाविरुद्घको खोप उपलब्ध छ । हालसम्म १२१७ वर्षसम्मका बालबालिकाका हकमा ९२ प्रतिशत अर्थात् ३१ लाख ४५ हजार ४ सय ५१ जनालाई पहिलो मात्रा र ७५ प्रतिशत अर्थात् २५ लाख ८४ हजार ३ सय २६ जनालाई पूर्ण मात्रा खोप लगाइएको छ । शुक्रबारसम्म मुलुकभर खोप लगाउन योग्य संख्याको ६६३ प्रतिशत अर्थात् १ करोड ९३ लाख ६२ हजार ३ सय ६१ जनाले पूर्ण खोप पाइसकेका छन् । २ करोड २१ लाख ४६ हजार ४ सय ८६ जनाले कम्तीमा एक मात्रा खोप लगाइसकेका छन् । यो संख्या कुल जनसंख्याको ७५९ प्रतिशत हो । हालसम्म ४ करोड ५ लाख ८५ हजार ५ सय ५७ मात्रा खोप खपत भइसकेको छ ।"
निमित्त हाकिमकै भरमा बित्यो पाँच वर्ष,"(काठमाडौं)संघीयताको मर्मलाई आत्मसात् गर्दै सिंहदरबारको अधिकार गाउँगाउँ पुर्याउने घोषणासहित पाँच वर्षअघि निर्वाचित जनप्रतिनिधिको कार्यकाल सकिन एक महिना बाँकी छ । बितेका पाँच वर्षमा संघीय सरकारले नै प्रशासनिक क्षेत्रमा चरम बेथिति भित्र्याएको छ । यस अवधिमा दुई सयभन्दा बढी स्थानीय तहले प्रशासकीय अधिकृत नै पाएनन् ।प्रदेश र स्थानीय तहको मेरुदण्ड भनिएको संघीय निजामती कर्मचारी ऐनको विधेयक प्रतिनिधिसभामा पेस भएको डेढ वर्षसम्म निर्णय हुन सकेन । राज्यव्यवस्था समितिले पारित गरेका विधेयकलाई गत कात्तिकमै प्रतिनिधिसभाबाट फिर्ता लिएपछि बेथिति झन् झाँगिँदै गएको छ । संघीयताविज्ञ एवं राष्ट्रिय सभाका सांसद खिमलाल देवकोटाले सरकारले कर्मचारी व्यवस्थापनका लागि निजामती ऐन ल्याउन नसक्नु भूल भएको बताए । कर्मचारी समायोजन गर्दा प्रदेश र स्थानीय तहलाई बेवास्ता गरेका कारण अहिले जथाभावी बेथिति देखिएको उनको भनाइ छ । संघीय सरकारले आफूखुसी गर्दाको परिणाम अहिले देखिएको छ, उनले भने, राज्य व्यवस्थाले २०७७ असारमा पारित गरेको निजामती विधेयक अघिल्लो सरकारले प्रतिनिधिसभामा टेबल नै गरेन । अहिले उक्त विधेयक नै फिर्ता लिइयो । त्यसकै परिणाम कतिपय प्रदेश र स्थानीय तहले निजामती ऐन जारी गरे पनि कार्यान्वयन गर्न सकेनन् ।स्थानीय तहका प्रमुखहरूले संघीय सरकारले सरुवामा गरेको राजनीतिक हस्तक्षेप र समायोजन ऐनविपरीत जथाभावी निर्णयका कारण बेथिति मौलाएको बताएका छन् । सर्वोच्च अदालतले समायोजन ऐनका कतिपय प्रावधानमाथि नै प्रश्न उठाएको छ । सर्वोच्चले कर्मचारीलाई मर्का नपर्ने गरी कानुन बनाएर मात्र कार्यान्वयन गर्न सरकारलाई आदेश नै दिएको छ । कर्मचारी व्यवस्थापन गर्न नसक्नुको असर स्थानीय तहको कार्यसम्पादन कमजोर देखिएको मात्र होइन, बेरुजुसमेत बढेको जनप्रतिनिधिको भनाइ छ । अहिले स्थानीय तहको कुल बेरुजु ४० अर्ब ८३ करोड छ । यो कुल लेखा परीक्षण रकमको ५ प्रतिशत हो । स्थानीय तहको चालु आवको ६ महिनाको कुल खर्च २४ प्रतिशत छ । बडीमालिका नगरपालिका बाजुराका मेयर मदम बडुवाल प्रश्न गर्छन्, पाँच वर्षमा ९ जना प्रमुख प्रशासकीय अधिकृत फेरिपछि कसरी प्रभावकारी काम गर्न सकिन्छ ? क्षमता भएका कर्मचारीले काठमाडौं नछाडेको उनले बताए । प्रमुख प्रशासकीय अधिकृत आएको ८ दिनमा फेरि अन्यत्र सरुवा भएको उदाहरण छ, उनले भने, यस्तो व्यवहारले स्थानीय तहको कार्यसम्पादन कसरी राम्रो हुन सक्छ ? उनले कर्मचारी अभावका कारण सुदूरपश्चिममा सञ्चालित प्रदेश तथा स्थानीय शासन सञ्चालनसम्बन्धी कार्यक्रम शीर्षकमा २०७७७८ का लागि विनियोजित ५० करोड फ्रिज भएको बताए । संघीय मन्त्रालय स्रोतका अनुसार सुशासन शीर्षकमा छुट्याइएको उक्त बजेट यो वर्ष पनि खर्च हुने सम्भावना छैन ।बडीमालिकाका मेयर बडुवाल मात्र होइन, अधिकांश पालिका प्रमुखहरूको गुनासो एकै प्रकारको छ । ईशनाथ नगरपालिका रौतहटका मेयर सन्तोषकुमार मेहता आफ्नो कार्यकालको अधिकांश समय निमित्तको भरमा सञ्चालन भएको बताउँछन् । पाँच वर्षमा ६ जना प्रशासकीय अधिकृत फेरिएको उनले बताए । उनले संघीय मामिला मन्त्रालयले राजनीतिक आस्थाका आधारमा प्रशासकीय अधिकृत सरुवा गरेकाले यो अवस्था आएको दुखेसो गरे । उनले भने, अहिले सर्वोच्च अदालतको आदेशमा आएका प्रमुख प्रशासकीय अधिकृतले काम गरिरहेका छन् । निमित्तका भरमा पालिका सञ्चालन गर्दा प्रक्रियागत रूपमा खर्च विवरण मिलाउन नसकेकाले बेरुजु देखिने गरेको उनले बताए । रौतहटमा १६ नगरपालिका र दुई गाउँपालिका छन् । बितेको पाँच वर्ष अधिकांश समय निमित्तको भरमा स्थानीय तह सञ्चालन भएको मेहताले जानकारी दिए ।दाङको घोराही उपमहानगरपालिकाका मेयर नरुलाल चौधरीले दरबन्दीअनुसार कर्मचारीहरू स्थानीय तहमा गएर काम गर्ने मनस्थितिमा नदेखिएको बताए । सहसचिवको दरबन्दी भएको आफ्नो उपमहानगरमा दुई वर्षदेखि उपसचिवले निमित्त चलाएको उनले जानकारी दिए । यस अवधिमा स्थानीय तह सञ्चालन गर्ने प्रशासकीय अधिकृत एउटा स्थानीय तहमा खटिएको पत्र बुझेर अर्कोमा हाजिर हुन नपाउँदै सरुवाको निर्णय भएका घटना दोहोरिएको दोहोरियै भए । एकातिर स्थानीय तहमा पठाउने कर्मचारीको अभाव छ, अर्कातर्फ सरुवा भएर जानै नमान्ने, गएकाहरू बस्न नमान्ने र बसेकाहरूको पनि जनप्रतिनिधिसँग मेलमिलाप हुन नसक्ने समस्या छ, मन्त्रालयका एक अधिकारीले भने ।प्रदेश र स्थानीय तहमा समायोजन भएर गएका कर्मचारी संघीय दरबन्दीमा सरुवा हुन नपाउने अभ्यास छ तर संघीय मामिला मन्त्रालयको राजनीतिक नेतृत्व फेरिनेबित्तिकै ऐनमा भएका व्यवस्था परिवर्तन गरेर कार्यविधि र निर्देशिकामा टेकेर समायोजन मिलान भन्दै सरुवा गर्न थालेपछि समस्या जटिल बन्दै गएको हो । मन्त्री फेरिनेबित्तिकै समायोजन ऐनका प्रावधान कसरी मिच्न सकिन्छ भनेर बाटो खोज्ने गरेको अधिकारीहरू बताउँछन् । मुलुकभरका निजामती कर्मचारीको व्यवस्थापन र परिचालनको जिम्मेवारी लिएको संघीय मन्त्रालयकै नेतृत्व पटकपटक फेरियो । चार वर्षको अवधिमा पाँच जना मन्त्री र पाँचै जना सचिव फेरिएका छन् । तर राजनीति नेतृत्वले स्थायी समाधान खोज्नेभन्दा पनि सरुवालाई नै मुख्य काम ठान्यो, मन्त्रालयका अधिकारीहरू भन्छन्, मन्त्रीहरू आफ्ना निकट कर्मचारीलाई खुसी पार्ने काममा मात्रै लागे ।सरकार र संसद्ले कर्मचारीको स्थायी व्यवस्थापनमा ध्यान नदिँदा अहिले प्रशासनिक क्षेत्र अन्योलको भुमरीमा परेको सांसद देवकोटाको भनाइ छ । समायोजन ऐन कार्यान्वयनका क्रममा कार्यविधि, निर्देशिकाजस्ता प्रावधान धमाधम मन्त्रिपरिषद्बाट पारित गराएर कर्मचारी सरुवा गर्न थालेपछि समस्या थपिँदै गएको हो । यसको नकारात्मक असर स्थानीय तह सञ्चालन र कर्मचारी समायोजन ऐन कार्यान्वयनमा परेको छ । यसबाट संघीयता कार्यान्वयनमा समेत प्रत्यक्ष असर परेको विज्ञहरूको भनाइ छ । नगरपालिका संघ नेपालका अध्यक्ष तथा धुलिखेल नगरपालिकाका मेयर अशोककुमार व्याञ्जु संघ र प्रदेश सरकारले आवश्यक कानुन नबनाउँदा कर्मचारी व्यवस्थापन हुन नसकेको बताउँछन् । स्थानीय तहले निर्माण गरेका कानुन र नीतिगत निर्णय कार्यान्वयनको जिम्मेवारी कर्मचारीको हो, उनले भने, कर्मचारी नै नभएपछि कसरी काम गर्ने ? स्थानीय तहले धेरै समस्यासँग जुध्दै पाँच वर्ष काम गरेको उनले बताए । सरकारले मनोमानी निर्णय गर्न थालेपछि सर्वोच्चको पूर्ण इजालसले मुलुक संघीय प्रणालीमा गएकाले प्रशासनिक संघीयतालाई ख्याल गर्न गत माघमा निर्देशनात्मक आदेश दिएको थियो । उक्त आदेश कार्यान्वयनका लागि निजामती ऐन जारी हुनुपर्छ । संघीय मन्त्रालयका प्रवक्ता तथा सहसचिव बसन्त अधिकारी निजामती ऐन जारी नहुनु नै समस्याको जड भएको बताउँछन् । ऐन नहुँदा कतिपय निर्णय प्रक्रियामा प्रभाव परेको उनले स्विकारे । भन्छन्, प्रस्ट कानुन नहुँदा कतै न कतै समस्या आउँछ । संघीय निजामती ऐन नबन्दा कर्मचारीले भने वृत्तिविकास, सेवासुविधा, सरुवाबढुवा, निवृत्तिभरणपछिको पेन्सनजस्ता विषय उठाउँदै आएका छन् । संघीय ऐनकै आधारमा प्रदेश निजामती ऐन र स्थानीय तह कर्मचारी ऐन जारी गर्नुपर्छ । उक्त ऐन नबन्दा प्रदेश र स्थानीय तहले कर्मचारीको सेवासुविधा, बढुवालगायत विषयमा निर्णय गर्न सकेको छैन । सातै प्रदेशमा गठन भएका प्रदेश लोक सेवा आयोगलाई पनि प्रदेश सरकारले कर्मचारीको आवश्यकता, दर्ता प्रणाली, बढुवा, निवृत्तिभरण र त्यसपछिको व्यवस्थापनजस्ता विषयमा प्रस्ट प्रस्ताव गर्न सकेको छैन ।"
अध्यक्षसहित १४ विरुद्ध भ्रष्टाचार मुद्दा,"काठमाडौं (कास) गैरकानुनी रूपमा नदी दोहन गरी राजस्व हिनामिना गरेको अभियोगमा कैलालीको मोहन्याल गाउँपालिकाका तत्कालीन अध्यक्षसहित १४ जनाविरुद्ध विशेष अदालतमा मुद्दा दायर भएको छ । ५४ लाख १८ हजार ५ सय ८० रुपैयाँ बिगो तथा बिगोबमोजिम जरिवाना मागदाबी गर्दै अख्तियार दुरुपयोग अनुसन्धान आयोगले पालिकाका तत्कालीन अध्यक्ष नवलसिंह रावल (हाल निधन), कार्यवाहक अध्यक्ष पूजादेवी बुढामगर, प्रमुख प्रशासकीय अधिकृत गणेशदत्त ओझा, वडाध्यक्षहरू र निर्माण व्यवसायीसहित १४ जनाविरुद्ध मुद्दा दर्ता गराएको हो ।तत्कालीन अध्यक्ष रावलसहित जनप्रतिनिधि, कर्मचारी र निर्माण व्यवसायीको मिलेमतोमा पत्थरगढ, सेतो, सालघारी, गोडे, खण्डे, वादे, साउडे र कान्द्रा खोलानदीबाट ढुंगा, गिट्टी र बालुवा अवैध रूपमा उत्खनन गरी सरकारी राजस्व हिनामिना गरिएको अख्तियारले दायर गरेको अभियोजनमा उल्लेख छ । वडा१ का अध्यक्ष नवीन पुन मगर, २ का अध्यक्ष देवीदत्त उपाध्याय, ३ का अध्यक्ष नन्दराम गिरी, ४ का अध्यक्ष टेकबहादुर बोगटी, ५ का अध्यक्ष छविलाल हौजाली मगर, ६ का अध्यक्ष टीकाराम भण्डारी, ७ का अध्यक्ष खरप्रसाद अधिकारी, पालिका सदस्यहरू राधिका दमाई, तारा शर्मा र विशालकुमार पहराईको मिलेमतोमा नदीजन्य पदार्थ उत्खननबापत् ठेकेदारले तिर्नुपर्ने राजस्व मिनाहा गराई ५४ लाख १८ हजार ५ सय ६८ रुपैयाँ हानिनोक्सानी हुने गरी निर्णय गराएको देखिन्छ, अभियोजनमा भनिएको छ ।न्यु बडिमालिका निर्माण सेवा र त्यसका सञ्चालक मकरबहादुर शाहलगायतले उत्खनन अनुमति र सर्तअनुसार पहिलो र तेस्रो किस्ता रकम नै जम्मा नगरी सम्झौता गरेको, धरौटीबापत्को रकम पनि फुकुवा गरेको, प्रमाणित राजस्व रसिदबिनै उत्खनन तथा लेनदेनसम्बन्धी सेटिङ मिलाएको र पछि मिलेमतोमै राजस्व रकम पालिकाबाटै मिनाहा गरेको अनुसन्धानबाट खुलेको अख्तियार प्रवक्ता श्यामप्रसाद भण्डारीले जानकारी दिए । उनका अनुसार किस्ता रकम, आन्तरिक राजस्व कार्यालयमा बुझाउनुपर्ने मूल्य अभिवृद्धि कर, पालिकाले पाउने रोयल्टीबापत् ५६ लाख ३ सय ४८ रुपैयाँ मागदाबीसहित बडिमालिका निर्माण सेवा र सञ्चालक शाहविरुद्ध पनि भ्रष्टाचार मुद्दा दायर भएको छ ।रावल २०७४ को स्थानीय निर्वाचनमा एमालेका तर्फबाट पालिका अध्यक्ष निर्वाचित भएका थिए । उनको उच्च रक्तचाप र मस्तिष्काघातका कारण २०७७ चैतमै मृत्यु भइसकेको छ । त्यसपछि कार्यवाहक अध्यक्षको जिम्मेवारी बुढामगरले सम्हाल्दै आएकी छन् । तर, नदी दोहन र अवैध उत्खननको निर्णय हुँदा पालिकाको नेतृत्वमा रावल नै थिए । उनको मृत्युपछि पनि पटकपटक सरकारी सम्पत्ति हिनामिना हुने गरी निर्णय भएको अख्तियारको दाबी छ ।"
चुनावी गतिविधिमा चन्द समूहका कार्यकर्ता,"(रोल्पा)स्थानीय तह निर्वाचनलाई सदुपयोग गर्ने नीति लिएपछि नेत्रविक्रम चन्द नेतृत्वको नेकपाका नेताकार्यकर्ता निर्वाचन केन्द्रित गतिविधिमा सक्रिय बनेका छन् । चुनावी प्रतिस्पर्धामा संलग्न हुने भएपछि पार्टी र सम्भावित उम्मेदवार भेला, सभा र घरदैलोमा जुटेका हुन् । निर्वाचन आयोगमा दल दर्ता नभए पनि स्वतन्त्र उम्मेदवार उठाई निर्वाचनमा भाग लिने उसको तयारी छ । एमसीसी परियोजना र भ्रष्टाचारविरोधी दलसँग सहकार्य गरेर निर्वाचनमा भाग लिन नेकपाले निर्देशन दिइसकेको छ । जिल्लाका हरेक स्थानीय तहमा कार्यकर्तालाई उम्मेदवार बन्न पार्टीले विशेष निर्देशन दिएको नेकपा रोल्पा सचिव दिनेशविक्रम चन्दले बताए । सके आफैं उम्मेदवार बन्ने, नसके असल एवं स्वतन्त्र व्यक्ति उम्मेदवार बनाई सघाउने योजनासहित केन्द्रीय तहका नेतासमेत गाउँगाउँमा खटिएका छन्, उनले भने, जिल्लाका सबै तह र वडासम्मै उम्मेदवारी दिने तयारी छ । पार्टीको निर्देशनपछि केन्द्रीय सदस्यहरू चूडामणि वली, केशबहादुर बाँठामगर, जिल्ला सचिव चन्द, पूर्वजिल्ला सचिव सन्तोष सुवेदी, जिल्ला नेता अमित घर्तीमगरलगायत नेता चुनावी अभियानमा खटिएका छन् । वली गंगादेव गाउँपालिकामा, बाँठा माडी गाउँपालिकामा, घर्तीमगर थबाङ गाउँपालिकामा अध्यक्षको उम्मेदवार बन्ने निश्चित भएको सचिव चन्दले जानकारी दिए ।चन्द परिवर्तन गाउँपालिका र सुवेदी सुनील स्मृति गाउँपालिका प्रमुखका लागि उम्मेदवारी दिने तयारीमा छन् । सुवेदी ४ वर्षअघि नेकपा प्रवेश गरेका थिए । लामो समय जेलमा बसेका जिनाबाङ रोल्पाका वली पार्टीका न्याय विभाग प्रमुखसमेत हुन् । पालिका अध्यक्ष भएपछि भ्रष्टाचार रोक्ने, सशस्त्र द्वन्द्वपीडितलाई न्याय दिलाउने तथा सांस्कृतिक रूपान्तरणसम्बन्धी कार्य गर्ने उनले बताए । गत निर्वाचनमा गंगादेवको प्रमुखमा माओवादीका उम्मेदवार वीरबहादुर खत्री विजयी भएका थिए । यो पालिकामा कांग्रेस र एमालेसमेत गरी त्रिपक्षीय प्रतिस्पर्धा छ । करिब २ सय बढी मत ल्याएर खत्री विजयी हुँदा कांग्रेस र एमालेका उम्मेदवारले लगभग बराबर मत ल्याएका थिए । नेकपाका अर्का केन्द्रीय सदस्य बाँठामगरले कृषि र पशुपालन क्षेत्रमा विशेष योजना ल्याउने प्रतिबद्धता जनाएका छन् । थबाङका अमित अघिल्लो निर्वाचनमा पालिका अध्यक्ष पदका प्रत्याशी थिए । पार्टीले निर्वाचनमा भाग लिने अनुमति नदिँदा पनि स्थानीयको दबाबमा उनी थबाङमा उम्मेदवार बनेका थिए । पार्टीको नीतिविपरीत उम्मेदवार बनेकामा उनीमाथि अनुशासनको कारबाहीसमेत भएको थियो । थबाङकै जयप्रकाश रोकाको नामसमेत अध्यक्षको उम्मेदवार बन्ने चर्चामा छ । थबाङकै स्थानीय नेता हितप्रसाद रोकासमेत उक्त पदका दाबेदार मानिएका छन् ।स्थानीय निर्वाचनमा भाग लिनेनलिनेबारे केन्द्रीय कमिटीको बैठकमा लामो छलफलपछि मात्रै नेकपा नेतृत्व निर्वाचनलाई सदुपयोग गर्ने निष्कर्षमा पुगेको हो । निर्वाचन प्रक्रियामा सामेल हुँदा जनताले प्रत्यक्ष रूपमा नेता छान्न पाउने भएकाले भाग लिनु उचित भएको पार्टीको निष्कर्ष रहेको अमितले सुनाए । जिल्ला इन्चार्जसमेत रहेका बाँठामगरले स्थानीय तहमा असल र इमानदार नेतृत्व निर्वाचित हुन नसकेपछि भ्रष्टाचार बढ्ने र जनताले दुःख पाउने अवस्था आएकाले निर्वाचनमा सामेल हुनेबारे पुनर्विचार गरिएको बताए ।"
मृत्यु शंकास्पद भन्दै प्रदर्शन,"बुटवल (कास) तिलोत्तमामा शंकास्पद तरिकाबाट मृत्यु भएकी अमृता खत्रीका लागि न्यायको माग गर्दै आफन्त प्रदर्शनमा उत्रिएका छन् । तिलोत्तमा२ भेटनरी लाइनकी २९ वर्षीया खत्रीको बुधबार राति मृत्यु भएको थियो । प्रहरीका अनुसार विष सेवनबाट सिकिस्त उनको अस्पताल ल्याउँदै गर्दा बाटोमै मृत्यु भएको हो । आफन्तले भने पति प्रेमलगायत घरपरिवारले विष खुवाएर हत्या गरेको आरोप लगाएका छन् । दोषीलाई कारबाहीको माग गर्दै आमा समूह र टोल विकास समितिले शुक्रबार मृतकको घरबाहिर नाराजुलुससँगै जानकीनगरबाट राजमार्ग हुँदै विरोध र्याली निकालेर इलाका प्रहरी कार्यालयमा धर्ना दिएका थिए । प्रहरीले बल प्रयोग गरेर उनीहरूलाई हटाएको थियो । त्यसक्रममा मृतककी आमा, दाजु र छिमेकी गरी पाँच जना घाइते भएको आफन्त सुरज न्यौपानेले बताए । प्रहरीले भने निषेधित क्षेत्रमा नाराजुलुस गरेकाले सामान्य बल प्रयोग गरेर हटाएको दाबी गरेको छ । प्रहरीले बल प्रयोग गरेर जुलुस तितरबितर पारेपछि अमृताका आफन्तले सिद्धार्थ राजमार्गअन्तर्गत साँझ जानकीनगरमा करिब एक घण्टा प्रदर्शन गरेका थिए । अमृताका दाजु पुष्पक खत्रीले परिवारले विष सेवन गराएर बहिनीको हत्या गरेको भन्दै जाहेरी दिएका छन् । अमृताका पति प्रेम, ससुरा पहलसिंह र सासू दीपाविरुद्ध किटानी जाहेरी आएको इप्रका बुटवलका डीएसपी ठगबहादुर केसीले बताए । प्रहरीले तीनै जनालाई नियन्त्रणमा लिएर कर्तव्य ज्यान मुद्दामा जिल्ला अदालतमा पाँच दिनका लागि हिरासतमा राख्ने म्याद लिएको छ । घटना अनुसन्धान भइरहेको छ, डीएसपी केसीले भने । बुटवलस्थित लुम्बिनी प्रादेशिक अस्पतालमा रहेको अमृताको शवको माइती पक्षले सहमति नदिएपछि पोस्टमार्टम भने भएको छैन । मृतकका दाजु पुष्पकका अनुसार अमृता र उनका परिवारबीच राम्रो सम्बन्ध नभएको दाबी गरेका छन् । उनका अनुसार पति प्रेमले कुटपिट गर्थे भने सासूले गाली गर्थिन् । अमृताले बुधबार राति ९ बजेर ३२ मिनेटमा फोन गरेर आफूलाई बचाउन र घरबाट बाहिर निकाल्न म्यासेज लेखेकी थिइन्, उनले भने, म्यासेज आएपछि सोधखोजमा लाग्दै थियौं । यत्तिकैमा उनको मोबाइल अफ भयो । बुधबार बिहान प्रेमले अमृता बिरामी भएको भन्दै पुष्पकलाई अस्पतालमा बोलाएका थिए । अमृताको डायरीको अन्तिम पाना च्यातिएको छ, त्यसले केही रहस्यहरू लुकाएको छ, पुष्पकले भने । तिलोत्तमा२ वरपीपलपथकी अमृता र प्रेमले प्रेम विवाह गरेका थिए । उनीहरूका ८ वर्षे छोरा छ । भारतमा मजदुरी गर्ने प्रेम पाँच वर्षयता तिलोत्तमामा बस्न थालेका थिए । परिवार सदस्यमा मेल थिएन । मंगलबार मात्रै अमृतामाथि कुटपिट भएपछि छिमेकीले बोलाएका माइती पक्ष मिलेर बस्न आग्रह गर्दै फर्केका थिए । सोही साँझ माइती गएकी अमृता श्रीमान् प्रेमले बोलाएपछि फर्केकी थिइन । यसैबीच अमृता मृत्युको घटना छानबिन माग राखेर भएको विरोध प्रदर्शनको समाचार संकलनमा पुगेका पत्रकारमाथि शुक्रबार दुर्व्यवहार भएको छ । इप्रका बुटवलका सई बाबुराम घिमिरेले फोटो तथा भिडियो डिलिट गर्न निर्देशन दिँदै खबरकुरा डटकमका शरण कर्माचार्य, दिनेश श्रेष्ठ, ग्लोबल आवाजका डीबी सुस्लिङ र समतल अनलाइनका सन्तकुमार श्रेष्ठमाथि हातपात गरेका हुन् । उक्त घटनाको विरोधमा पत्रकार महासंघ रूपन्देहीलगायतले विज्ञप्ति जारी गर्दै दोषीलाई कारबाहीको माग गरेका छन् ।"
बुद्धकृष्णले नवौंपल्ट जिब्रो छेडाए,"भक्तपुर (कास) मध्यपुर थिमि नगरपालिका८ बोडेका बुद्धकृष्ण बाग श्रेष्ठले नवौंपल्ट जिब्रो छेडाएका छन् । ४९ वर्षीय श्रेष्ठले यसअघि ०६२ देखि ०६५ सम्ममा ४ पटक, ०७४ देखि ०७६ मा ३ पटक र ०७८ र यस वर्ष गरी नौ पटक जिब्रो छेडाएका हुन् । बिस्केट जात्राअन्तर्गत प्रत्येक वैशाख २ मा मध्यपुर थिमि८ बोडेमा जिब्रो छेड्ने जात्रा मनाइन्छ ।जिब्रो छेड्ने जात्रालाई जोगाउन बोडेवासीमध्ये नेवार श्रेष्ठ थरका व्यक्ति चाहिने परम्परा छ । सोही परम्पराअन्तर्गत श्रेष्ठले सयौंको भीडमा जिब्रो छेडाएका हुन् । जिब्रो छेडाउन तीन दिन भोकै बस्नुपर्छ । एक महिनादेखि तेलमा डुबाइराखेको करिब १ फिट लामो सियोले जिब्रो छेड्ने चलन छ । जिब्रो छेड्नुअघि कर्मी नाइकेले सम्पूर्ण देवीदेवताको प्रार्थना गर्ने परम्परा छ । जिब्रो छेड्दा रगत आउनु हुँदैन । रगत आए अनिष्ट हुने जनविश्वास छ । विशेष पहिरन र खुट्टामा तान्त्रिक घन्टी (घुङ्ग्रो) लगाई जिब्रो छेड्नुअघि शक्तिपीठहरूको दर्शन गर्नुपर्छ । जिब्रो छेडिसकेपछि पनि चन्द्राकार बत्ती (भ्य) बोकी बोडे नगर परिक्रमा गर्ने प्रचलन छ । वैशाख २ गते बिहानैदेखि जिब्रो छेड्ने नाइकेले विभिन्न देवगणको पूजा गरी पाँचो गणेशको प्रांगण रहेको पाटीमा मञ्च मनाई नायखिँ बाजाका साथ जिब्रो छेड्ने परम्परा छ । जिब्रो छेडाएर नगरपरिक्रमा गराए देशमा दुःख नहुने, रोग, अनिकाल, अनावृष्टि, अतिवृष्टि, महाभूकम्प हुन नदिने जनविश्वास छ ।"
"महिला मतदाता धेरै, नेतृत्वका आकांक्षी थोरै","(चितवन)कांग्रेसको भरतपुर महानगर समितिले आइतबार र सोमबार महानगर प्रमुखउपप्रमुखमा उम्मेदवार हुन चाहनेले नाम लेखाउन आह्वान गर्यो । प्रमुखमा २५ जना र उपप्रमुखमा २४ जना आकांक्षी देखिए । जसमध्ये प्रमुखमा जम्मा ३ जना र उपप्रमुखमा ७ जना महिलाले मात्रै नाम टिपाए । भरतपुर महानगरमा महिला मतदाताको संख्या पुरुषको भन्दा धेरै छ । तर, नेतृत्व दाबी गर्नेमा पुरुष नै अगाडि छन् । निर्वाचन आयोगका अनुसार भरतपुरमा १ लाख ८५ हजार ७ सय ५२ जना मतदाता छन् । महिला मतदाताको संख्या ९६ हजार ८ सय ६७ र पुरुषको संख्या ८८ हजार ८ सय ८४ छ । अन्य मतदाता १ जना छन् ।मतदाता संख्यामा अगाडि रहे पनि महानगरको नेतृत्व लिने दौडमा पुरुषको जति महिलाको उपस्थिति देखिँदैन । जिल्लाभरकै अवस्था पनि यस्तै छ । ७ स्थानीय तह रहेको चितवनमा भरतपुरसहित रत्ननगर नगरपालिका, खैरहनी नगरपालिका, माडी नगरपालिका र कालिका नगरपालिकामा पुरुषभन्दा बढी महिला मतदाता छन् । राप्ती नगरपालिका र इच्छाकामना गाउँपालिकामा मात्रै पुरुष मतदाताको संख्या धेरै छ । जिल्लाको कुल मतदाता संख्या ३ लाख ९७ हजार ६ सय ८५ हो । जसमा महिला मतदाता २ लाख ४ हजार ६ सय ६६ र पुरुष मतादता १ लाख ९३ हजार १८ रहेका छन् ।२०७४ को स्थानीय निर्वाचनमा ३ स्थानीय तह प्रमुखमा महिला विजयी भएका थिए । इच्छाकामनामा कांग्रेसकी उम्मेदवार गीता गुरुङ, राप्तीमा एमालेकी उम्मेदवार प्रभा बराल र भरतपुरमा माओवादीकी उम्मेदवार रेनु दाहाल विजयी भएका थिए । राप्ती प्रमुख बराल आफू नेतृत्वमा दोहोरिने मनस्थितिमा नरहेको बताइन् । भरतपुरमा दाहाल फेरि दोहोरिने चर्चा छ । तर, गठबन्धनका दलबीच सहमति भने जुटिसकेको छैन । भरतपुरमा एमालेले विजय सुवेदीलाई उम्मेदवार बनाउने घोषणा गरिसकेको छ । अन्य स्थानीय तहमा आकांक्षीको नाम संकलन गर्न दलहरू क्रियाशील छन् । जसमा महिला आकांक्षी र टिकट पाउनेको संख्याबारे अहिल्यै यकिन भइसकेको छैन ।वडाध्यक्षमा पनि महिलाहरूको इच्छा खासै देखिने गरेको छैन । कुल ९८ वडा रहेको चितवनमा अघिल्लो निर्वाचनमा ३ महिला मात्रै वडाध्यक्ष बनेका थिए । उम्मेदवार नै कम भएका कारण जितेर आउने महिला कम भएका हुन् । महिलाले चाहना राखे पनि उम्मेदवार नै बन्ने सम्भावना कम छ । किनकि निर्णय लिने ठाउँमा अझै पनि महिला कम छन्, महिला अधिकारकर्मी मीना खरेलले भनिन् । यो पटक उनले भरतपुर प्रमुखमा उम्मेदवारी दिने चाहना राखेर कांग्रेसको भरतपुर कमिटीमा आकांक्षीका रूपमा नाम दर्ता गराएकी छन् । महिला मतदाता धेरै छन् । महिलाका मुद्दाहरू स्थानीय तहले समेट्न आवश्यक छ । महिलाका मात्रै नभएर समग्रमा नागरिकलाई सेवा दिने सोच राखेर योजना बनाए सबैका मुद्दा समेटिने छन्, उनले भनिन् ।स्थानीय तहले बाटोघाटो र पूर्वाधार निर्माणलाई जोड दिँदै आएका छन् । तर, चितवनमा २० दिनभित्र ४ छात्रा विद्यालयभित्रै यौन दुर्व्यवहारको सिकार भए । यस्ता मुद्दालाई निराकरण गर्नेतर्फ पालिकाको ध्यान जानुपर्ने हो तर त्यसो हुन सकेको छैन, उनले भनिन् । कानुनी रूपमा बाध्य पारिएका पदमा बाहेक महिलालाई मुख्य पदमा उठाउन नखोजिने प्रवृत्ति रहेको उनले सुनाइन् । चुनाव खर्चिलो भयो, महिलाले खर्च गर्न सक्दैनन् भन्ने सोच छ होला या खर्च गर्नुपर्छ नउठौं भन्ने महिलालाई लाग्दो हो तर अब यसरी नबसौं, उनले अपिल गरिन् ।एमाले चितवनकी निवर्तमान अध्यक्ष तथा राष्ट्रिय सभा सदस्य पार्वती रावल पनि खर्चका कारण झस्कने अवस्था बढेको बताउँछिन् । हामीले महिलालाई प्रमुख र वडाध्यक्षहरूमा आउन प्रोत्साहन नै गरेका छौं । नतिजा भने सोचेजस्तो छैन, उनले भनिन् । माओवादी वाग्मती प्रदेश कमिटीकी कोषाध्यक्ष संगीता भट्टराई आफ्नो पार्टीको नीति महिलालाई नेतृत्वमा आउन प्रोत्साहित गर्नु रहेको बताउँछिन् । तर सोचे जस्तो त छैन, किनकि महिलालाई अगाडि बढाउनुपर्छ भन्ने सोच आएको र योजना बन्न थालेकै धेरै भएको छैन, उनले भनिन् ।साहित्यकार एवं अधिवक्ता सरिता तिवारी मतदाता संख्या जसरी नेतृत्वमा महिला आउने वातावरण बनाउन दलहरू लाग्नुपर्ने बताउँछिन् । प्रमुख, उपप्रमुख मात्रै होइन, वडाध्यक्षमा पनि महिलालाई उठाउनुपर्छ । महिलाका विशिष्ट मुद्दाहरू सम्बोधन हुनुपर्छ । यसबारे दलहरूले मतदाता, विज्ञहरूसँग बसेर छलफल गर्न आवश्यक छ, उनले सुझाइन् । महिनावारी र प्रजनन स्वास्थ्यसँग जोडिएका विषयमा महिला नेतृत्वले प्रभावकारी काम गर्न सक्ने उनको बुझाइ छ ।"
१० करोडको पन्छी नष्ट हुँदा किसानले पाएनन् क्षतिपूर्ति,"(काठमाडौं)पशुपन्छीमा देखिने बर्डफ्लु रोग तीव्र रूपमा फैलिए पनि नियन्त्रणको प्रयास प्रभावकारी देखिएको छैन । बर्डफ्लु लागेपछि सम्बद्ध क्षेत्रका पन्छीजन्य वस्तु नष्ट गरिएकामा त्यसबापतको क्षतिपूर्ति पनि किसानले पाउन सकेका छैनन् । गत जेठ १० मा काठमाडौं महानगरपालिका, कीर्तिपुर नगरपालिका र चन्द्रागिरि नगरपालिकाका किसानले पालेका टर्कीका नमुनामा बर्डफ्लु पुष्टि भएको थियो । त्यसपछि मोरङ र पुनः काठमाडौंको गोकर्णेश्वर नगरपालिका, चितवन हुँदै अहिले बर्डफ्लु १३ जिल्लामा फैलिएको छ । अहिले मोरङ, सुनसरी, उदयपुर, धनुषा, बारा, पर्सा, चितवन, मकवानपुर, ललितपुर, भक्तपुर, काठमाडौं, सिन्धुपाल्चोक र कास्कीमा बर्डफ्लु पुष्टि भइसकेको पशुसेवा विभागका महानिर्देशक रामनन्द तिवारीले जानकारी दिए । यसबाट करिब डेढ लाख पशुपन्छी नष्ट गरिएको छ । अव्यवस्थित आपूर्ति प्रणाली र खुला सीमाका कारण हुने कुखुराको चोरीतस्करीले बर्डफ्लु फैलिन सघाएको सरोकारवाला बताउँछन् । विभाग र प्रदेशस्थित मन्त्रालय, कृषि ज्ञान केन्द्रलगायत काम प्रभावकारी रूपमा हुन नसकेको किसानको भनाइ छ । वाग्मती प्रदेशमा मात्रै ६ जिल्लामा रोग फैलिएको उनीहरूले बताए । वाग्मतीमा विगतमा पनि बर्डफ्लु देखिएकै थियो । तर यो हदसम्म पुग्छ भन्ने लागेको थिएन, विभागका सूचना अधिकारी चन्द्र ढकालले भने, नियन्त्रण प्रयास गर्दागर्दै देशका विभिन्न १३ जिल्लामा पुग्यो । बर्डफ्लु रोग फैलिएसँगै नियन्त्रणका लागि विभिन्न स्थानमा कर्मचारी परिचालन गरिएको ढकालले बताए । रोग देखिएका क्षेत्रमा रहेका सम्पूर्ण घरपालुवा पन्छी, अन्डा, दानालगायत रोग सार्न सक्ने वस्तु नष्ट गरी नियन्त्रण गरिएको विभागको दाबी छ । वाग्मतीका ६ जिल्लाबाट करिब ५ करोडका पन्छी नष्ट गरिएको कृषि तथा पशुपन्छी विकास मन्त्रालय, वाग्मती प्रदेश सचिव शरणकुमार पाण्डेले बताए । अन्य प्रदेशको तुलनामा वाग्मतीमा पोल्ट्री बढी छन् । मुलुकभर कुखुरा आपूर्ति हुने वाग्मतीबाटै हो, त्यही हिसाबले पनि जोखिम देखिएको छ, उनले भने, ६ जिल्लामा करिब ५ करोडको नष्ट भएको अनुमान छ ।बर्डफ्लु फैलिएसँगै सरकारले प्राविधिक टोली खटाएर किसानले पालेका पशुपन्छी नष्ट गरिरहेको छ । तर, नष्ट गरिएका पशुपन्छीको क्षतिपूर्ति किसानले पाएका छैनन् । करिब १०१२ करोडको क्षति भएको अनुमान छ । तर कुनै किसानले क्षतिपूर्ति पाउन सकेका छैनन्, सूचना अधिकारी ढकालले भने, विभागमा करिब एक करोड रुपैयाँ मात्र बजेट छ, तर किसानलाई क्षतिपूर्ति दिनेसम्बन्धी मापदण्ड स्वीकृत नहुँदा त्यो पनि वितरण गर्न सकेनौं । यसअघि बर्डफ्लु रोग नियन्त्रण आदेश २०६४ अनुसार प्रमुख जिल्ला अधिकारीको संयोजकत्वमा रहने समितिले सिफारिस गरेका आधारमा क्षतिपूर्ति दिइन्थ्यो । नयाँ बर्डफ्लु नियन्त्रण नियमावली २०७८ जारी भएसँगै उक्त आदेश खारेज गरिएको छ । नियमावलीअनुसार बर्डफ्लुका कारण पन्छी वा पन्छीजन्य पदार्थ नष्ट गरिए हानिनोक्सानी भएका व्यक्तिलाई सरकारले स्वीकृत गरेको मापदण्डका आधारमा राहत दिन सकिने उल्लेख छ । तर नियमावलीअनुसार मापदण्ड तयार भए पनि यो स्वीकृत हुन सकेको छैन । किसानलाई प्रचलित मूल्यको ७० प्रतिशत क्षतिपूर्ति दिने प्रस्ताव मापदण्डमा छ । मापदण्ड स्वीकृतिका लागि अर्थ मन्त्रालयबाट मन्त्रिपरिषद्मा जाने क्रममा छ, ढकालले भने, स्वीकृत भएपछि बल्ल बाटो खुल्छ । छिटो स्वीकृत भइदिए किसानलाई क्षतिपूर्ति वितरण गर्न सहज हुन्थ्यो । गत माघमा नियमावली जारी भएपछि त्यसअनुसार किसानलाई दिइने क्षतिपूर्तिको मापदण्ड बनाएर अर्थ मन्त्रालयमा पठाइएको ढकालले जानकारी दिए ।"
नागढुंगा सुरुङ ५ दिनदेखि ठप्प,"काठमाडौं (कास) पाँच दिनदेखि नागढुंगासिस्नेखोला सुरुङमार्ग निर्माण रोकिएको छ । सुरुङ खन्न थालेपछि पानीका मुहान सुकेको भन्दै चन्द्रागिरि नगरपालिका२ का स्थानीयले निर्माणमा अवरोध गरेका हुन् । गत चैत २८ र २९ मा स्थानीयले टुटिपाखामा रहेको निर्माण कम्पनी हाज्मा एन्डो र परामर्शदाताको कार्यालय तोडफोड गरेको आयोजनाले जनाएको छ । यही वडाका स्थानीयले धादिङतर्फ पनि निर्माणको काम अघि बढ्न दिएका छैनन् । यसअघि स्थानीयले २०७७ फागुनमा आजीवन निःशुल्क खानेपानीको व्यवस्थापन गर्नुपर्नेलगायत ८ बुँदे माग आयोजनासमक्ष राखेका थिए । तर आफूहरूका माग पूरा नगरिएको वडा नम्बर २ वडा अध्यक्ष गोपी सुर्खेतीले बताए । खानेपानीलगायतका माग राखेर निर्माण कम्पनीको कार्यालय पुग्दा प्रहरीले हस्तक्षेप गरेपछि झपड भएको उनको दाबी छ । वडाध्यक्ष सुर्खेतीकै नेतृत्वमा गएको टोलीले कार्यालय तोडफोड गरेको आयोजना स्रोतको दाबी छ । तर सुर्खेतीले भने आफूहरूले केही तोडफोड नगरेको बताए । वार्तामा बसिरहेका बेला स्थानीयमाथि प्रहरी हस्तक्षेप हुँदा स्थानीय आक्रोशित बनेको उनको भनाइ छ । वार्ताबाट समस्या समाधानको प्रयास भइरहेको नागढुंगासिस्नेखोला सुरुङमार्ग आयोजनाका निर्देशक नरेशमान शाक्यले बताए । तीव्र गतिमा निर्माणको काम भइरहेको समयमा अचानक अहिले आएर काम रोकिएको छ, उनले भने, वार्ता भइरहेकाले छिट्टै समस्या समाधान भएर निर्माणको काम अघि बढ्छ । पानीको समस्या भएका ठाउँमा सुक्खायाममा आयोजनाले डेढ महिनासम्म ट्यांकरबाट पानी उपलब्ध गराउने शाक्यले जनाए । पानी तान्ने पम्प परिवर्तन गर्ने र त्यसका लागि एउटै पम्पको डेढदुई करोड रुपैयाँ पर्ने रहेछ, उनले भने, यसका लागि अध्ययन गरेर काम गर्नुपर्छ । पम्प जडान हुने बेलासम्म सुक्खायाममा ट्यांकरबाट पानी उपलब्ध गराइने उनको भनाइ छ । अहिले प्रतिदिन ५ ट्यांकर पानी उपलब्ध गराइराखेका छौं, शाक्यले भने, त्यसले नपुगे प्रतिदिन १० ट्यांकर पानी दिन तयार छौं । तर आफूहरूका माग पूरा भएनन् भनेर कार्यालय तोडफोड गर्नु गलत रहेको उनले बताए ।"
प्रभावकारी भएन डिजिटल भ्याटमा क्यासब्याक योजना,"काठमाडौं (कास) सरकारले दुई वर्षअघिदेखि कार्यान्वयनमा ल्याएको मूल्य अभिवृद्धि कर (भ्याट) को डिजिटल भुक्तानीमा १० प्रतिशत नगद फिर्ता (क्यासब्याक) दिने योजना अझै प्रभावकारी रूपमा कार्यान्वयनमा आउन सकेको छैन । कर प्रणाली सुधारका लागि प्रविधि र करमा सहभागिता बढाउने भन्दै आन्तरिक राजस्व विभागले २८ माघ २०७६ बाट यस्तो व्यवस्था कार्यान्वयनमा ल्याएको थियो । सरकारले आर्थिक वर्ष २०७६७७ को वार्षिक बजेटमा यस्तो व्यवस्था राखेपछि विभागले त्यसलाई औपचारिक कार्यक्रममार्फत नै घोषणा गरेर कार्यान्वयनमा ल्याएको थियो । सरकारले लागू गरेको यो व्यवस्थाअनुसार बायोमेट्रिक दर्ता र विद्युतीय माध्यमबाट बिल भुक्तानी गर्ने उपभोक्ताले आफूले तिरेको भ्याटको १० प्रतिशतले हुने रकम बैंक खातामा फिर्ता पाउनुपर्ने हो । तर यसको प्रभावकारिता भने निकै न्यून देखिएको छ । भ्याटमा क्यासब्याक योजना कार्यान्वयनका लागि आन्तरिक राजस्व विभागले पहल गरिरहे पनि उपलब्धि अपेक्षाकृत नरहेको विभागका निर्देशक राजुप्रसाद प्याकुरेल बताउँछन् । उपभोक्ताको बैंक खाता, भुक्तानी प्रणाली, विक्रेता र सरकारी निकायसमेत जोड्ने गरी प्राविधिक संयन्त्र तयार पार्नु निकै कठिनपूर्ण रहेको उनको भनाइ छ । डिजिटल भ्याट भुक्तानीमा नगद छुट दिने व्यवस्थाका लागि उपभोक्ताको बैंक खातादेखि व्यवसाय र सरकारी निकायबीच प्रणाली विकास गर्नुपर्छ । यसमा तीनचार पक्षमा समन्वयको कुरा आयो, प्याकुरेलले भने । उपभोक्ताले कुनै वस्तु वा सेवा खरिदमा तिरेको भ्याट रकम व्यवसायीहरूले सरकारलाई तिर्छन् । यसको अर्थ उपभोक्ताले तिर्ने करका लागि व्यवसायी मध्यस्थकर्ताको भूमिकामा रहन्छ । भ्याट फिर्ताका लागि विक्रेता, सेवा प्रदायक र विद्युतीय बिजकसम्बन्धी काम गर्ने कम्पनी विभागको सफ्टवेयरमा जोडिनुपर्छ, जसकारण सबैभन्दा पहिले व्यवसायी यो प्रणालीमा आबद्ध हुनुपर्छ । सँगसँगै भुक्तानीसम्बन्धी सेवा दिइरहेका संस्थाको प्रणाली पनि यसमा जोडिनुपर्छ । यी सबै निकायको समन्वयकारी संयन्त्र अभावमा क्यासब्याकसम्बन्धी योजना प्रभावकारी हुन नसकेको प्याकुरेलले बताए । विक्रेतालाई खातावालाको विस्तृत विवरण जानकारी हुँदैन । सुरक्षाका दृष्टिले पनि त्यो गोप्य रहनुपर्छ । पेमेन्ट गेटवेलाई पनि प्रणालीमा आबद्ध गर्न सजिलो छैन, उनले भने । आन्तरिक राजस्व विभागले एक जना कर अधिकृत बराबर कम्तीमा एक जना व्यवसायीलाई यस्तो क्यास ब्याक प्रणालीमा आबद्ध गर्ने गरी कार्ययोजना बनाएको थियो । तर त्यो योजना पनि प्रभावकारी हुन सकेको देखिँदैन । अहिले केही व्यावसायिक कम्प्लेक्स र मार्टमा निश्चित बैंकका डेबिट कार्डबाट बिल भुक्तानी गर्दा उपभोक्ताले भ्याट फिर्ता पाउन थालेको प्याकुरेलले बताए । नेपाल इन्भेस्टमेन्ट बैंकको प्रणालीमा आबद्ध बैंकहरूको डेबिड कार्डबाट भुक्तानी गर्दा उपभोक्ताले क्यासब्याक पाउन थालेका छन् । त्यो पनि भाटभटेनीलगायत निश्चित व्यावसायिक ठाउँमा मात्रै उपलब्ध छ, प्याकुरेलले भने । बिगमार्ट, सेल्सबेरी, केकेएफसीलगायतका व्यावसायिक क्षेत्रले यो प्रणालीमा जोडिन खोजेको पनि उनको भनाइ छ ।विभागले सबै प्रकारका डिजिटल भुक्तानीमा क्यासब्याक दिइने जनाएको थियो । जसअनुसार उपभोक्ताले राष्ट्र बैंकबाट मान्यता प्राप्त वालेट, मोबाइल बैंकिङ र विद्युतीय कार्ड (डेबिट कार्ड, भिजा, मास्टरकार्ड) लगायतबाट भुक्तानी गर्दा भ्याट फिर्ता पाउँछन् ।"
काठमाडौं विमानस्थल जेठ १५ देखि २४ घण्टा खुला,"(काठमाडौं) यात्रु र उडानको चाप थेग्न नसकेपछि नागरिक उड्डयन प्राधिकरणले त्रिभुवन अन्तर्राष्ट्रिय विमानस्थललाई चौबीसै घण्टा सञ्चालन गर्ने भएको छ । प्राधिकरणका महानिर्देशक प्रदीप अधिकारीका अनुसार देशभरको हवाई यातायातको चापलाई घटाउन यस्तो गर्न लागिएको हो । जेठ १५ गते गणतन्त्र दिवसका दिनदेखि काठमाडौं विमानस्थललाई २४ घण्टा सञ्चालन गर्दै छौं, शुक्रबार बबरमहलमा सञ्चारकर्मीमाझ उनले भने । यसअघि २०७५ जेठमा बिहान ६ देखि राति १२ बजेसम्म गरी १८ घण्टा सञ्चालन हुँदै आएको काठमाडौं विमानस्थललाई तत्कालीन पर्यटनमन्त्री रवीन्द्र अधिकारीले तीन घण्टा थपेर २१ घण्टासम्म सञ्चालनमा ल्याएका थिए । यो निर्णय भएको १० महिनापछि काठमाडौं विमानस्थलको धावनमार्ग रातको समयमा जीर्णोद्धार गर्ने ठेक्काको समय सुरु भएपछि पुनः उडान सञ्चालनको समय घटेको थियो । त्यसपछि कोभिडका कारण लकडाउन लागू भएपछि अन्तर्राष्ट्रिय र आन्तरिक उडान कटौती हुँदै जाँदा विमानस्थल सञ्चालनको समय पनि खुम्च्याइएको थियो । यसैबीच प्राधिकरणले बिहीबारदेखि भैरहवास्थित गौतमबुद्ध विमानस्थलको पुरानो १५ सय मिटर लामो धावनमार्ग बन्द गरेर अन्तर्राष्ट्रियतर्फको ३ हजार मिटर लामो नयाँ धावनमार्ग सञ्चालनमा ल्याउँदै छ । वैशाख ८ देखि भैरहवाको गौतमबुद्ध अन्तर्राष्ट्रिय विमानस्थलको पुरानो धावनमार्ग बन्द गरेर ३ हजार मिटरको नयाँ धावनमार्ग सञ्चालनमा ल्याउँदै छौं, महानिर्देशक अधिकारीले भने, आन्तरिक उडान गर्ने बुद्ध, यती, श्री, गुण र सौर्य गरी ५ वटा वायुसेवाले नयाँ धावनमार्ग प्रयोग गर्नेछन् । अब पाइलटले भैरहवाको नयाँ धावनमार्गमा अभ्यस्त हुनुपर्नेछ । हामीले नयाँ विमानस्थलसँग सम्बन्धित हवाई रुट, धावनमार्ग, नेभिगेसन, उडान व्यवस्थापन प्रणाली, विमानस्थलमा रहेका सुविधाहरूबारे विस्तृत प्राविधिक जानकारी एयरर्याक (एरोनटिकल इर्न्फमेसन रेगुलेसन एन्ड कन्ट्रोल) मा प्रकाशन गरिसक्यौं । अब पाइलटले ककपिटमा र आफ्ना उपकरणमा भैरहवा विमानस्थलको पुरानो संरचनालाई चिन्ने छैनन्, उनले भने । उनीहरूले अद्यावधिक गरिएको प्राविधिक सूचना जेप्सन चार्टमार्फत पाउने भएकाले नयाँ धावनमार्ग बिहीबारदेखि सञ्चालन हुन लागेको हो । भैरहवाको अन्तर्राष्ट्रिय विमानस्थलको धावनमार्ग सञ्चालन हुने भए पनि अन्तर्राष्ट्रिय उडान भने जेठ २ को बुद्ध जयन्तीबाट सुरु हुने छन् । तर, विदेशबाट आएका जहाज सिमराको आकाशमा होल्ड मा फन्को लगाउनुपर्ने अवस्था आइहाले अब बंगलादेश र भारततर्फ डाइर्भट हुनुपर्ने छैन । अब विदेशी जहाजले काठमाडौं विमानस्थल बन्द भएको अवस्था वा अन्य कुनै इमर्जेन्सी कारणमा भैरहवा विमानस्थलमा अवतरण गर्न सक्नेछन्, महानिर्देशक अधिकारीले भने, त्यहाँको टावर हामीले फागुन पहिलो सातादेखि नै सञ्चालनमा ल्याइसकेका छौं । भैरहवाको धावनमार्ग तयार छ । कोरोनाको असर कम देखिएसँगै अहिले काठमाडौं विमानस्थलमा यात्रुको अत्यधिक चाप छ । आन्तरिक उडान ५ घण्टासम्म डिले भइरहेका छन् । विमानस्थलका महाप्रबन्धक प्रेमनाथ ठाकुरका अनुसार दैनिक ३ सय ७० हाराहारी उडान भइरहेको काठमाडौंमा ४ सय १६ सम्म हुन थालेका छन् । दैनिक कम्तीमा २५ हजार यात्रु ओहोरदोहोर भइरहेका छन् । मौसमका कारण उडान प्रभावित हुँदा यात्रुको चाप टर्मिनल भवनले थेग्न सकिरहेका छैनन् ।"
कान्तिपुरकर्मी तामाङ पुरस्कृत,काठमाडौं (कास) ललितकला प्रज्ञा प्रतिष्ठानले राष्ट्रिय ललितकला पत्रकारिता पुरस्कार कान्तिपुरकर्मी सुशीला तामाङलाई दिएको छ । नक्सालस्थित प्रतिष्ठानमा शुक्रबार उपराष्ट्रपति नन्दबहादुर पुन तथा प्रतिष्ठानका कुलपति केके कर्माचार्यले तामाङलाई ताम्रपत्रसहित नगद २५ हजार रुपैयाँ प्रदान गरे ।
खेलअघि नै प्रशिक्षक भन्छन् छनोट हुन सक्दैनौं,"(काठमाडौं)कुवेती प्रशिक्षक अब्दुल्लाह अल्मुताइरीले नेपाली राष्ट्रिय फुटबल टिमको जिम्मेवारी सम्हालेपछि गत वर्ष चैतमा भनेका थिए साफ च्याम्पियनसिपको फाइनल खेल्ने लक्ष्य हो । नेपालले ऐतिहासिक फाइनल पनि खेल्यो । प्रत्येक खेलमा जित निकाल्ने उनको चाहना हो । उनी निकै बलिया टिमको सामना गर्दा पनि आक्रामक खेल्दै जितको लक्ष्य राख्ने गर्छन् । उनी शुक्रबार भने फरक रूपमा देखिए । उनले भने, नेपाल एसियन कपमा छनोट हुन सक्दैन ।एसियन कप २०२३ तेस्रो चरणको छनोटका खेलहरू जेठ अन्तिम साता हुँदै छ, जहाँ नेपालले जोर्डन, कुवेत र इन्डोनेसियाविरुद्ध खेल्नेछ । कुवेती भूमिमा हुने निर्णायक छनोटका लागि ट्रेनिङ थालेको पहिलो दिन नै अल्मुताइरीले महादेशीय फुटबलको सर्वोच्च प्रतियोगिताका लागि नेपाली टिम योग्य वा तयार नभएको बताए । उनले बारम्बार दोहोर्याए, हामी एसियन कपमा छनोट हुन सक्दैनौं । यो वास्तविकता हो । उनले थपे, प्रतियोगिताअघि हाम्रो छनोट सम्भावना भने छ । एसियन कपमा पुग्ने सपना पनि देख्नुपर्छ । तर, हामी वास्तविक धरातलमा उभिनुपर्छ । हामीले कडा चुनौती भने दिनेछौं । भ्रमणका लागि मात्रै कुवेत जाने छैनौं ।आयोजक चीनसहित १३ देशले यसअघि नै एसियन कप २०२३ खेल्ने पक्का गरिसकेका छन् । यो तेस्रो चरणको छनोटका ६ समूहमा २४ टिमले प्रतिस्पर्धा गर्दैछन् । यसबाट समूह विजेता ६ टिमसँगै दोस्रो हुनेमध्ये उत्कृष्ट ५ टिम गरी ११ देश एसियन कपमा पुग्नेछन् । छनोटको समूह ए मा नेपालले जेठ २५ मा जोर्डन, २८ मा कुवेत र जेठ ३१ मा इन्डोनेसियाविरुद्ध खेल्दै छ । कुवेत सिटीमा हुने खेलबाट नेपाली टिम एसियन कपमा पुग्न योग्य छैन त ?प्रशिक्षक अल्मुताइरीको बोलीअनुसार त नेपाली फुटबल समर्थकले आफ्ना टिमले एसियन कपको छनाट पार गर्ने आस गर्नु ठीक होइन । विश्वकपएसियन कप छनोटमा अस्ट्रेलिया, जोर्डनविरुद्ध खेल्दा पनि आक्रामक खेल्ने, जितकै चाहना राख्ने र ठूला कुरा गर्ने उनको व्यवहार यसपालि फेरिएको हो । नेपाली फुटबलको वास्तविकता पनि उस्तै छ । दक्षिण एसियाली स्तरबाट माथि कहिल्यै उक्सिन सकेको छैन । साफ च्याम्पियनसिपको झन्डै तीन दशक इतिहासमा एकपल्ट मात्रै फाइनलमा पुग्न सक्यो, जुन उचाइमा नेपाली टिम गत असोजमा माले (माल्दिभ्स) मा भएको संस्करणमा पुगेको थियो । साफको उपाधि होडमा पहिलोपल्ट पुगेको टिमलाई भारतले ३० ले हराएको थियो । फाइनलको त्यो स्कोरले पनि अन्तर्राष्ट्रिय फुटबलमा नेपालको हैसियत देखाउँछ ।एसियाली फुटबलमै सबैभन्दा कमजोर टिम भएको क्षेत्र दक्षिण एसिया नै हो । यहाँ च्याम्पियन हुन नसक्ने टिमले महादेशकै उत्कृष्ट २४ टिममा पर्ने लक्ष्य राख्नु निकै महत्त्वाकांक्षी सपना हुन्छ । त्यसैले पनि सेलिब्रेटी प्रशिक्षक अल्मुताइरी आफ्ना समर्थकलाई दिवास्वप्न बाँड्न चाँहदैनन् । गत फागुनमा सम्पन्न सहिद स्मारक ए डिभिजन लिगका १४ क्लबमा करिब ३ सय खेलाडी थिए । तर, उनले अन्तर्राष्ट्रिय खेल खेल्नसक्ने खेलाडी ४५ भन्दा बढी नभएको बताए । अहिलेको छनोटमा उनले २५ खेलाडी बोलाएका छन् । उनले घरेलु फुटबलको सिकाइमै प्रश्न गरे, मैले लिगमा सबै खेल हेरें । तर, लिग सकिँदासम्म कुनै पनि क्लबले कस्तो शैलीमा फुटबल खेल्छ भन्ने पत्ता लगाउन सकिनँ ।तत्काल वा अहिले नै बार्सिलोनाजस्तो खेल्न टिम नपाउने उल्लेख गर्दै उनले भने, राम्रो खेलाडी उत्पादन गर्न समय लाग्छ । सानैदेखि सँगसँगै खेलेका खेलाडीहरूले नै माथि आएर सिनियर लेभलमा राम्रो गर्ने हो । यसका लागि नेपालमा (हामीसँग) २० भन्दा बढी फुटबल एकेडेमी चाहिन्छ । ग्रासरुटका कार्यक्रम चाहिन्छ । एकेडेमी र ग्रासरुट फुटबल खोइ कहाँ छ ? उनले अन्तर्राष्ट्रिय स्तरमा खेल्ने दुई खेलाडी (रोहित चन्द र किरण चेम्जोङ) मात्रै नेपाली टिममा भएको पनि बताए । किरण, रोहित, सुजल श्रेष्ठ, विशाल राई, देवेन्द्र तामाङबाहेक २९३० वर्षका अरू सिनियर खेलाडी नभएको उल्लेख गर्दै उनले भने, यू१६ देखि एकैपल्ट आएका खेलाडी धेरै छन् । तहगत रूपमा आउनुपर्छ ।एसियन कप छनोटको ड्र ले पनि धेरै कुरा प्रस्ट पार्दछ, जहाँ नेपाली टिम सबैभन्दा कमजोरहरूको पट मा थियो । त्यसैले पनि छनोटमा लगातार जोर्डन, कुवेतजस्ता बलिया टिमविरुद्ध खेल्नुपर्ने परिस्थिति नेपाललाई आइलागेको हो । दोस्रो चरण छनोटमा नेपाली टिम कुवेतविरुद्ध ७० (कुवेत सिटी) र १० (थिम्पु) तथा जोर्डनविरुद्ध ३० (अम्मान) र ३० (कुवेत सिटी) ले हारेको थियो । कुवेती टिमलाई घरेलु मैदान र मौसमको साथ हुनेछ । जोर्डन पनि खाडी मुलुक हो । यसै पनि जोर्डनलाई एसियाली फुटबलको राम्रै टिम मानिन्छ । इन्डोनेसियाको लिग फुटबल निकै राम्रो छ, एसियाकै आकर्षक लिगमा पर्छ । त्यहाँको पर्सिजा जकार्ताका स्थापित मिडफिल्डर हुन् नेपालका रोहित चन्द । तर, इन्डोनेसियाको राष्ट्रिय टिमको प्रदर्शन र नतिजा भने लिगजस्तै राम्रो छैन । तर, पर्सिजाले दुई वर्षअघि आसियन च्याम्पियनसिपको फाइनल खेलेको थियो । फिफा वरीयतामा जोर्डन ९१, कुवेत १४६, इन्डोनेसिया १५९ र नेपाल १६८ औंमा छन् । फिफा वरीयताले फुटबल स्तर सही मापन त गर्दैन, तर यसले केही फरक भने पार्छ नै । त्यसैले पनि अल्मुताइरी पहिलाजस्तै एसियन कप छनोटमा महत्त्वाकांक्षी नभएको हुनसक्छ ।तयारी पनि पहिलाजस्तो पाँचतारे होटलमा छैन । एन्फालाई चुनावी माहोलले छपक्कै छोपेको छ । त्यहीभित्र रहेको होस्टेलमा राष्ट्रिय टिमका खेलाडीहरूलाई राखिएको छ । कतार र कुवेतमा गएर प्रशिक्षण गर्ने भनिएको छ । तर, कहिले जाने निश्चित गरिएको छैन । मैत्रीपूर्ण खेलका लागि अफगानिस्तान, यमन र ओमानलाई प्रस्ताव गरेको छ । पक्का भने भइसकेको छैन ।"
कप्तान सन्दीप सम्मानित,"(चितवन)नेपाली राष्ट्रिय क्रिकेट टोलीका कम्तान सन्दीप लामिछाने शुक्रबार गृह जिल्ला चितवनमा सम्मानित भएका छन् । चितवन जिल्ला क्रिकेट संघले कप्तान सन्दीपको सम्मानमा भरतपुरमा कार्यक्रम गरेको थियो । संघका कार्यबाहक अध्यक्ष सुदीप पिया, सचिव उमेश पियालगायतले चितवनको चिनारी गैंडा उपहार दिँदै सम्मान गरेका थिए । चितवनले पहिलोपल्ट राष्ट्रिय क्रिकेटको कप्तानी गर्ने अवसर पाएको खुसीयालीमा उनलाई सम्मान गरिएको अध्यक्ष पियाले बताए । उनले सन्दीपको सफलताले चितवनका खेलाडीमा उर्जा थपेको सुनाए । भावी दिनमा चितवनका धेरै खेलाडी राष्ट्रिय टिममा प्रतिनिधित्व गर्ने विश्वास बढेर गएको पियाको भनाइ थियो । सन्दीपको मिहिनेतले उनी यो स्थानमा पुगेको हुँदा अरू खेलाडीलाई अझै मिहिनेत गर्न पियाले सुझाए । गृह जिल्लाको संघको सम्मानबाट आफूलाई हौसला मिलेको सन्दीपले बताए । खेलजीवनमा यस्ता सम्मानले उत्साह थप्ने उनको भनाइ थियो । उनले जिम्बावेसँग एकदिवसीय र ट्वान्टी२० शृंखला हुन थालेको जानकारी दिए । यो शृंखलाले विश्वकप लिगमा हुने प्रदर्शनका लागि थप सहयोगी बन्ने उनले बताए । जिम्बावे ए टिम भनिए पनि सबै राष्ट्रिय खेलाडीको उपस्थिति रहने भएकाले उनीहरूसँग हुने खेलले विश्वकपका लागि राम्रो तयारी पुग्ने उनको भनाइ थियो । सन्दीप चितवन नारायणगढको क्याम्पाचौरबाट क्रिकेट सिक्दै राष्ट्रिय टिमसम्म पुगेका हुन् । उनी इन्डियन प्रिमियर लिग खेल्ने पहिलो र एकमात्र नेपाली क्रिकेट खेलाडी हुन् । सन्दीपको घर रत्ननगरमा छ । रत्ननगरमा बस्नुभन्दा पहिले उनी नवलपुरमा दिदीको घरमा बसेर क्याम्पाचौरमा क्रिकेट प्रशिक्षण लिन आउँथे । राष्ट्रिय क्रिकेट टोलीका पूर्व कप्तान राजु खड्काको प्रशिक्षकत्वमा उनले प्रशिक्षण लिएका हुन् ।"
जिम्बावे ए काठमाडौं आउने,"काठमाडौं (कास) नेपालले जिम्बावे ए को आतिथ्यता गर्ने भएको छ । नेपालसँग तीन एकदिवसीय र तीन ट्वान्टी२० खेलको शृंखला खेल्न जिम्बावे टोली चैत १५ मा काठमाडौं आइपुग्ने नेपाल क्रिकेट संघ (क्यान) ले जनाएको छ । चैत १७, १९ र २१ मा नेपालले जिम्बावे ए सँग तीन एकदिवसीय तथा चैत २३, २४ र २६ मा ट्वान्टी२० शृंखला हुनेछ । क्यानले एकदिवसीय खेललाई लिस्ट ए को मान्यता दिलाउने प्रयास गरिररहेको जनाएको छ । सबै खेल कीर्तिपुरस्थित त्रिवि क्रिकेट मैदानमा हुनेछ । क्यानले जिम्बावे ए सँगको शृंखलाका लागि कमर्सियल र ब्रान्डिङ अधिकार को सम्झौता लेभिन स्पोर्ट्स प्रालिसँग गरेको छ । लेभिनले कमर्सियल, टिकेटिङ र ब्रोडकास्टिङ (नेपाल र विदेश) अधिकार राख्नेछ । हालै पपुवा न्युगिनीसँगको दुई एकदिवसीय अन्तर्राष्ट्रिय शृंखला तथा पपुवा न्युगिनी र मलेसियासम्मिलित त्रिकोणात्मक ट्वान्टी२० शृंखलाको कमर्सियल र ब्रान्डिङ अधिकार पनि क्यानले लेभिन स्पोर्ट्सलाई बेचेको थियो ।"
तेक्वान्दो प्रशिक्षकका लागि सहयोग अभियान,"धनगढी (कास) तेक्वान्दो प्रशिक्षक शेरबहादुर सिंह लिभर (कलेजो) रोगबाट पीडित भएका छन् । उनको उपचारका लागि ५० लाखभन्दा बढी खर्च लाग्ने चिकित्सकहरूले बताएका छन् । ठूलो रकम जोहो गर्ने क्षमता आफूसँग नभएको भन्दै उनले सहयोगका लागि अपिल गरेका छन् । नेपाल तेक्वान्दो संघले ५० हजार रुपैयाँ सहयोग गरेको छ । उक्त सहयोग रकम सुदूरपश्चिम प्रदेश तेक्वान्दो संघका अध्यक्ष सुभाष शाहीले लिभरपीडित सिंहलाई शुक्रबार हस्तान्तरण गरे । नेपाल तेक्वान्दो संघका सुदूरपश्चिम इन्चार्ज साम्राज्यविक्रम पाण्डेको पहलमा उक्त रकम पठाइएको थियो ।लिभर ब्रिगिएर उपचाररत प्रशिक्षक सिंहले अहिले आफ्नै पहलमा उपचार गराइरहेका छन् । उनलाई चिकित्सकले लिभर ट्रान्सप्लान्ट गर्न सुझाएका छन् । यसका लागि नेपालमा झन्डै ५० लाख र भारतमा एक करोड रुपैयाँ खर्च लाग्ने अनुमान छ । सहयोग रकम हस्तान्तरण कार्यक्रममा प्रशिक्षक सिंहले आफूलाई सक्दो सहयोग आवश्यक रहेको बताए । उनले अहिलेसम्म कसैलाई आर्थिक सहयोगका लागि नगुहारेको सुनाए । खेलाडी हुने बेलादेखि नै ग्यास्ट्रिक र अल्सरको समस्या थियो । धेरै वर्ष खेलेर पचाइयो । स्वास्थ्यमा सुरुमा लापरबाही गर्दा अहिले लिभरको अवस्था चौथो स्टेजमा छ । सबैतिर चेकजाँच पनि गरिसकेको छु, प्रशिक्षक सिंहले भने, डाक्टरले औषधी खाएर निको हुँदैन । तर ट्रान्सप्लान्ट गरे १०१५ वर्षसम्म बाँचिन्छ भनेका छन् । त्यत्रो रकम मसँग छैन । साथीभाइले सहयोग गरिरहेका छन् । सबैलाई सहयोग गर्न आह्वान गर्दछु ।प्रदेश तेक्वान्दो संघका अध्यक्ष सुवास शाहीले प्रशिक्षक सिंहका लागि सहयोग अभियान सुरु भएको बताए ।"
झापा सुपर लिग आजदेखि,"काँकडभिट्टा (कास) लर्डबुद्ध क्रिकेट एकेडेमीको आयोजनामा शनिबारदेखि झापा सुपर लिग क्रिकेट प्रतियोगिता हुँदै छ । काँकडभिट्टा माविको मैदानमा हुने प्रतियोगिता प्रदेश १ मै पहिलोपल्ट हुन लागेको आयोजकको दाबी छ । आयोजकका कोषाध्यक्ष चोलानाथ दाहालले प्रतियोगिताको सम्पूर्ण तयारी पूरा भएको बताए । उद्घाटन खेलमा सनराइज काँकडभिट्टा र बोस्टर्न ब्लास्टरबीच प्रतिस्पर्धा हुनेछ । बोस्टर्नले राष्ट्रिय क्रिकेटर करण केसी, समीर कार्की र मिनास थापालाई मैदानमा उतार्ने छ । सनराइजले पवन सर्राफ, कमल खत्री र फिर्दोश अन्सारीलाई आफ्नो टिममा राखेको छ । वैशाख ९ सम्म चल्ने लिगलाई शिवशक्ति ग्रुपको रसाई तोरी तेलको मुख्य प्रायोजन गरेको छ । विजेताले २ लाख ११ हजार र उपविजेताले १ लाख ११ हजार रुपैयाँ पुरस्कार पाउनेछन् ।"
एसियाडबारे छलफल,काठमाडौं (कास) राष्ट्रिय खेलकुद परिषद्ले चीनमा हुने १९ औं एसियाली खेलकुदमा नेपालले भाग लिने सम्भाव्य खेलका राष्ट्रिय संघका प्रतिनिधि र मुख्य प्रशिक्षकसँग शुक्रबार छलफल गरेको छ । सातदोबाटोस्थित अन्तर्राष्ट्रिय खेलकुद परिसरमा भएको बैठकमा राखेपका सदस्यसचिव टंकलाल घिसिङले पदक हासिल गर्ने लक्ष्यसहित तयारी अगाडि बढाउन निर्देशन दिएका छन् । उनले पूर्वतयारीको समय कम भए पनि त्यसलाई सक्दो सदुपयोग गरेर प्रशिक्षण व्यवस्थापन गर्नुपर्नेमा बताए ।
टेनिस टोली भारत जाने,"काठमाडौं (कास) आईटीएफ वर्ल्ड जुनियर टेनिस कम्पिटिसन (डब्लूजेटीसी) को फाइनल क्वालिफाइङमा नेपालका तीन महिला खेलाडीले प्रतिस्पर्धा गर्ने भएका छन् । वैशाख ५ देखि १० सम्म भारतको नयाँ दिल्लीमा हुने यू१४ उमेर समूहको प्रतियोगितामा सुनिरा थापा, आध्या पौड्याल र जेनी खड्काले प्रतिस्पर्धा गर्नेछन् । प्रशिक्षकमा रामेश्वर थापा छन् । चार सदस्यीय नेपाली लनटेनिस टोली शनिबार त्यसतर्फ जाने छ ।"
हजुरबाको रेडबुक,"६अन्त्यमा, गीताको गाँठो पढिसकेपछिको मेरो सानो निष्कर्ष:मेरा हजुरबाको गीताप्रेम वर्णव्यवस्थाको पक्षमा थियो भन्ने सत्य बुझ्न मलाई पाँच दशकभन्दा बढी समय लाग्यो । उनमा आफ्नो समयका प्रशस्त विरोधाभास थिए । उनी कुनैकुनै बेला दयानन्द सरस्वतीको सत्यार्थ प्रकाश लाई पनि राम्रो किताब भन्ने गर्थे । मैले प्रेतकल्प को रचनागर्भमा यस सन्दर्भबारे अलि लामो चर्चा गरिसकेको छु । एकातिर उनको भगवत्गीताप्रतिको चरम अनुराग र अर्कातिर अस्पृश्यता र बालविवाहका विरोधी अनि विधवा विवाहका कट्टर पक्षधर स्वामी सरस्वतीलाई पनि मनको अर्को कुनामा राख्ने लोभ । यसको अर्थ के हुन्छ ? मेरो विचारमा उनको यो चरम दुविधा मानवद्वेषी युगको मौलिक अन्तरविरोध थियो । तर, म भने हजुरबाको त्यो पापी युगको पक्षमा कहिल्यै उभिन सकिनँ ।"
तिमी तेस्रोपटक मर्दैनौ बाउ १,"मेरा बाउ राजा त्रिभुवनभन्दा तीन वर्ष जेठा, म उनका पनाति दीपेन्द्रभन्दा झन्डै दस वर्ष कान्छो । म बाउभन्दा त्रिहत्तर वर्ष कान्छो अनि आमाभन्दा छयालीस वर्ष । बाउका काइँला काका सत्तरी वर्ष छेउछाउबाहेक अग्रजहरू कोही पनि चालीस कटेनछन् । भाइ पैंतीसै वर्षमै, बैनी तीस वर्ष नपुगीकनै बिते । समकालीनहरू सबैजसो आधा उमेरमै बिते पखाला, निमोनिया, जन्डिसबाट । र, केही रूखबाट, केही भीरबाट लडेर गए । अहिले भए उपचार हुन्थ्यो, धेरैजसो बाँच्थे । धामीझाँक्रीले कसैलाई बचाउन सकेनन् ।बाउले राणा, बहुदल, पञ्चायत र पुनः बहुदल भोगे । उनी जन्मिँदा चन्द्रशमशेरको हुकुमी राज थियो । मर्दा वीरेन्द्रको बहुदल । आफूभन्दा ठूलो भारी बोकेर गोठ सार्दै बाल्यकाल बिताए । किशोर भएपछि भर्ती भए । विदेशमा बेलायती अहंकारका लागि लडे, देशमा प्रजातन्त्रका लागि । सभा, बैठक, सम्मेलन धाउँदै र गाउँले कचिङ्गलको कचहरीमा मध्यस्तता गर्दै दौडधुपमा धेरै वर्षहरू खर्चे । तर, ती दिनरातका दौडधुप समाजसेवा थिए कि राजनीति ? बाउलाई थाहा थिएन । भोटो, लंगौटी र खाली खुट्टा परदेसिएका बाउ तीन जना भरिया लिएर सानका साथ घर फर्किएका रे ! एउटा भारीमा बाकसभरि कम्मल र लुगाका थाक । दोस्रो भारीमा फोल्डिङ खाट, कुर्सी र भाँडाकुँडाहरू । तेस्रो भारीमा नुन, मट्टीतेल र देशी मिठाईहरू । आफूले खागीको ठूलो पोटिलो अत्तर मगमगाउने रुकस्याक बोकेका । भरियाहरू ज्याला थापेर बाटो लागे रे । लाहुरे बाउ गाउँमा चाउरिए । वर्षैपिच्छे पेन्सन थाप्न विहार जानु, फर्किंदा वर्षभरिलाई एक ढाकर नुन, केटाकेटीलाई लुगा र अलिअलि देशी मिठाई ल्याउनु । सामल बोकेर गोठ जानु, ढुङ्ग्रोमा मही छल्काउँदै घर आउनु । बस्तुभाउ खर्कतिरै । एक जमिन, एक मौसम, एक बालीको चलन । घुम्ती, मिश्रित र घुसुवा खेती नाइँ । जमिन धेरै टाढा । मल र स्याहार कम । अन्नका बोट पहेंला सिङ्लिङ्ग । अलिअलि लागेको फल चरा मुसालाई । नियमित अनिकाल । बेसाउन हिँडेकाको लाममा बाउ पनि ढाकार बोकेर मिसिन थाले हरेक साल । श्रीमती बितेपछि छोरीभन्दा कान्छी दोस्रो श्रीमती भित्र्याए बाउले । त्यसपछि सिरीखुरी दुई भाग दुई छोराहरूलाई र एक भाग आफू गरी तीन भाग पारेर छोराहरूसँग छुट्टिए । जेठो छोरालाई जुगठाउँ सुहाउँदो गतिलै तीनतले घर बनाइदिए । कान्छोलाई मूल घर छोडिदिए । आफू भने दस ठाउँमा चुहिने थोत्रो पालीमा यता टाल्दै, उता टाल्दै दस वर्ष रहे । छुट्टिएपछि किनेका जग्गाहरू पनि खुरुखुरु तीन भाग लगाइरहे । कान्छीपट्टि नै पाँच भाइ छोरा भइसके, तर बाउले हरेक नयाँ जग्गा तीन भाग लगाइरहे । माघको चिसो दिन । मैयुङडाँडाको सालिमा तुषारोले पहेंलो भएको थियो । कुकुम जङ्गलबाहेक सबैतिर फुस्रो देखिन्थ्यो । थामडाँडाबाट ओरालो लग्दै थियो घाम । पाँच वर्षको म बरालिएर फर्किंदा घरभरि मान्छे थिए । दन्दनी आगो दन्किरहेको अँगेनाको दक्षिणपट्टि ज्वालाको सुनौलो प्रकाशभित्र बाउ मधुरो आवाजमा हँहँ हँहँ गर्दै उत्तानो सुतेका थिए । एक जनाले टाउकामा समातेको, अर्कोले तिघ्रामा तेलले मालिस गर्दै गरेको । एक जना विभिन्न फल, पात र जराहरू खलमा कुट्दै थियो । आमा ध्वाँसोले कटकटिएका ढुङ्ग्राहरू एकपछि अर्को खोल्दै, खन्याउँदै, हेर्दै, थन्क्याउँदै थिइन् । बाउलाई के भएको हो ? केटाकेटीले प्रश्न गर्न नहुने जुग थियो । बुझेँ । गोविन्देको बारीमा गोठाला गर्दै थिए बाउ । पश्चिमपट्टि खोल्सीको डिलमा भकिम्लोका तीनवटा बुट्टा मरेका रहेछन् । बाउलाई लागेछ, दाउरा । अनि निहुरिएर भाँच्न थालेछन् । दुइटा भाँचेछन् । तेसोचाहिँ ठूलो पनि अलि तल पनि । मास्तिर तानेछन्, भाँच्चिएनछ । तलतिर धकेलेछन्, रूखसँगै बाउ पनि हुत्तिएर खोल्सीतिर झरेछन् । झर्दाझर्दै कसोकसो घुमेर टाउको माथितिर, चाक तलतिर परेछ । साँढेको जुरोजत्रो ढुङ्गोमा टुँइके बजारिएछ । बाउ उठ्न सकेनन् । चिच्याए । कसैले सुनेन । निकै बेरपछि खोल्सीसँगैको बाटोमा माथिल्लो गाउँ जाँदै गरेको बैदारे काकाले थाहा पाएछन् । र, दाजुहरू बोलाएर बाउलाई बोकेर घर ल्याएछन् ।घरमै जडीबुटीले उपचार गर्दा साता दिनसम्म कुनै सुधार नआएपछि अस्पताल लैजाने कुरा भयो । दुई जना भरिया खोजियो । बाउलाई भरियाले डोकामा हाले । खपिनसक्नु दुख्दो छ । छटपटाहट छ । अरू उपाय छैन । चारपाँच दिनमा धरान पुर्याएर भरिया फर्के । दिदी र दाजुले बागडोग्रा पुर्याए । चिरफार भयो । घाउ पाक्यो । दुखाइ झन् बढ्यो । बाउको चीत्कार अस्पताल नाघेर धेरै परसम्म पुग्यो । फेरि चिरियो । डाक्टरहरूले भने, उमेर छिप्पिएको कारण ठीक हुँदैन । घाउ निको भएपछि घर लानु । चार महिनामा बाउ डोकामा बोकिएर घर आइपुगे । अनि सदाका लागि ओछ्यान लागे । बाउमा कहिल्यै हार, निराशा र हीनताबोधको भाव देखिएन । घाम लागेका बेला घस्रिँदै आँगनमा घाम ताप्न निस्किन्थे । तर, उनले एक दिन पनि सित्तैंमा घाम तापेनन् । मालिङ्गो आफैँ फुटाउँथे । बाँसचैं अरू जान्नेले मसिनो पारेर दिनुपर्थ्यो । चोया काढ्थे । डालो, झाक, फुर्लुङ बुन्थे । अल्लो र लोक्ताबाट धागो निकाल्थे, बटार्थेर् । दाम्लो, नाम्लो, जाबी बनाउँथे । घरमा चाहिएको छैन भने अरूलाई उपहार दिन्थे । कसैकसैले चिनो मागेर पनि लैजान्थे । उध्रेको लुगा आफैं तुन्थे ।साथमा सधैं किताब हुन्थ्यो । नेपाली, संस्कृत र हिन्दीका किताबहरू ठूलो स्वरले लयबद्ध पढ्थे । रामायण बढ्ता पढ्थे । लालहिराको कथा, पञ्तन्त्रका कथा अनेक कथाहरू, मुलुकी ऐन, पल्टनका म्यागाजिनहरू ! अलि ठूला अक्षर भएका कुनै पनि चीज एकएक शब्दको अर्थ खोज्दै पढ्थे । नाकको टुप्पोदेखि तालुसम्मै खरानीको लामो ठाडो टीका लगाउँथे । एकतारे बजाउँदै निर्गुण गाउँथे । बाउको साथी रेडियो थियो । समाचार खुब चासोका साथ सुन्थे । आफू पुगेको ठाउँको नाम समाचारमा आयो भने हौसिन्थे । आउनेहरूलाई देशविदेशका घटनाहरू सुनाउँथे । एउटा घुमुवा व्यापारी आयो । जगर किन्ने, चुरा पोते बेच्ने । हप्तादिन बस्यो । बेलुका आउँथ्यो, बिहान जान्थ्यो । बाउ खाटमा सुत्थे, व्यापारी भुइँमा, बाजेसँग गफ गर्दै सुत्ने उसैको इच्छाअनुसार । एक बिहान उठ्दा त व्यापारी पनि छैन बाउको रेडियो पनि छैन । बाउले जेठो दाइलाई राम्ररी बजाएका रे ! बाउछोरा गोठ बस्थे । बाउ गाउँतिर झरेछन् । गोठमा कुखुरा थिए । छोरा कुखुरालाई घाँटीमा बाँधेर खेल्न थालेछ । खेलाउँदा खेलाउँदै घटेसो लागेर कुखुरो मरिहालेछ । साँझ बाउ आइपुगे । छोरा थर्थरी काम्दै टाट्नापछाडि लुकेको । बाउले अबदेखि त्यसो नगर्नू भनेछन् । कुखुरो पकाएर दुवैले खाएछन् । भोलिपल्ट पनि बाउ सबेरै निस्केछन् । छोराले भएजत्ति सबै कुखुरा समात्दै घाँटी कस्दै थुपारेछ । बाउ आउपुग्दा त कुखुराजति भुर्कुट ! अनि बाउको पालो छोरालाई एउटा दाम्दोले खाँबोमा बाँधेर अर्को दाम्लोले झ्याम कि झ्याम हानेछन्, जीउभरि सुम्ला !भेट्न आउनेहरू अक्सर रक्सी ल्याइदिन्थे, बाउलाई । बाउ फारो गर्थे । म नजिकैको प्राथमिक स्कुल पढ्ने । अरूभन्दा पहिला घर आउँथे । बासी भात चिसै खाएर बाउको छेउमा पढ्न बस्नुपर्ने । पाठ पढेर सुनाउनुपर्ने । लेखेर देखाउनुपर्ने । यति गरेपछि खानेकुरा पुरस्कार पाउथेँ । केही नभए आधा गिलासजति रक्सी पाउँथे । स्वाट्ट पारेर कुद्थेँ । लेख्दा अलिअलि हात कामे पनि बाउ कर्सिभ लेख्थे ।बाउभन्दा दसौं वर्ष पछिकाहरू कोही ठयाम्मै देख्दिनँ भन्थे । कोही सुन्दैनथे । कोहीका दाँत थिएन । बा किताब पढ्थे । रेडियो सुन्थे । भुटेको मकै चपाउँथे, हड्डी टोक्न नपाए के मासु खानु भन्थे । अन्तिम अवस्थासम्ममा बाउका दुइटा मात्रै दाँत फुक्लेका थिए । एउटाचैं, ढिडोसँगै लपेटिएर निलिएको ।बाउ न त जोकमेकर थिए न जोकटेलर । तर, उनका कतिपय कुराहरू जोकजस्ता थिए । वार चलिहरेको थियो । बाउको ड्युटी लायक केटा खोज्नु थियो । सिलिगुडीमा एक हूल केटाहरू फेला परे । सोधेछन्, कता हिँड्या ? उनीहरूले भनेछन्, भर्ती । सबैलाई दार्जिलिङ पुर्याएर भर्ती गरे । एक दिन सोधेछन्, तिमीहरू कोही चार नम्बरको छौ कि ? भोजपुरलाई पूर्व चार नम्बर भनिन्थ्यो । दुइटाले भनेछन्, छौं साब ! दुवै केटा आफ्नै टोलका रहेछन् । एक दिन त्यसैमध्येको एउटा शाकाहारी समूहमा रहेछ । सोधेछन्, साधु होस् कि क्या हो ? मासु चल्दैन ? उसले भनेछ, चल्छ नि ! त्यसो भा किन यता, मासु उता छ । केहीबेरअघि एउटा साब आएर सोधेको रैछ, मुर्गी खाने कि सब्जी खाने ? उसले मुर्गी भनेको मुड्की बुझेछ । कुटाइ खानुपर्ने डरले हतारहतार सब्जी खाने सब्जी खाने भनेको रैछ । राजा, राणा र कांग्रेसले दिल्ली सम्झौता गरे । डा केआई सिंह र रामप्रसाद राईले मानेनन् । भोजपुरमा रामप्रसादको प्रभाव थियो । गृहमन्त्री बीपी कोइराला आफैँ स्थानीय नेताहरूसँग कुरा गर्न भोजपुर आउने भए । मानिसहरू कोइरालालाई स्वागत गर्न श्यामशिला ओइरिए । पल्लोछेउमा लावालस्कर देखापरे पछि जिन्दावाद को नारा घन्किन थाल्यो । पाँचसात विद्रोहीले मुर्दावाद भन्नथाले । अरूले पनि जिन्दावाद भन्न छोडेर मुर्दावाद भन्न थाले । मुर्दावाद भन्दै कोइरालालाई अबीर चढाए । २०१५ को आमचुनाव । एक मतदाता मतपत्र लिएर सरासर बाहिर निस्किन लागेछ । कर्मचारी र सुरक्षाकर्मीले सम्झाउँदै बाटो देखाउँदै भनेछन्, यता । ऊ मतपत्र बोकेर बाहिरै जान खोज्दोरहेछ । किन ? परको चिलाउनेको रूख देखाउँदै भनेछ, त्यसमा भोट हाल्ने हो । मधेसमा जग्गा किन्नु जाऊँ दाजु, कप्तानले भनेपछि बाउ पनि एक झोला ढ्याके पैसा बोकेर मधेस झरे । धरानमा एकदुई पक्का घर र लहरै छाप्राहरू थिए । एउटा छाप्रा होटलमा राखिदिनू है भन्दै झोला हुत्त्याइराखे । तीन दिनपछि आए । झोलाहरू जस्ताको तस्तै रैछन् । कप्तानले झोला घोप्ट्याए । झोलाभरि पैसा देखेर होटलवाला छक्कै परे । झोला थोत्रो, डङ्डङ्ती गनाउने भएर कसैले नछोएको रैछ । बाउ जग्गा नकिनी फर्किए । उबेला हनुमान नगरमा ठूलो हिउँदे मेला लाग्थ्यो । बाउहरू पेन्सन थाप्दै मेला भर्न हूलै बाँधेर लागे । खाना आफैं पकाइ खानुपर्ने । सप्तकोसीको सतहभरि मान्छेको बिस्टा तैरिरहेको । पानीको अर्को उपाय थिएन । अनि ? पानीको सतहमा भाँडा बजायो । मानव बिस्टा परपर हट्थ्यो । हतारहतार स्वाट्ट पानी उघायो । कान्छो हाँगोको जेठो भएकाले गाउँले सामाजिक मर्यादाक्रममा बाँचुन्जेल बाउ सबैभन्दा माथि रहे । बाउ भन्थे, एउटा मान्छे तीनचोटि मर्छ । मान्छेको पहिलो मृत्यु सामाजिक मृत्यु हो । मानिसहरूले माया मारेको, तिरस्कार गरेको अवस्था । दोस्रो, भौतिक मृत्यु । अनि तेस्रो, आत्मिक मृत्यु । आत्मिक रूपमा मरिसकेको मान्छेलाई कसैले सम्झिँदैन, सपनामा पनि देख्दैन । बाउ मलाई भनिरहन्थे धेरै पढ्नु, ठूलो मान्छे हुनू । उनले यो वाक्य अन्तिमपटक मलाई क्याम्पसमा पढ्दा जाडो बिदापछि फर्किने बेला भनेका थिए । मैले स्नानोकोत्तर पास गरेको थाहा पाएको भए बाउ खुसीले नाच्थे होलान् । पढेर पनि भत्ता, कमिसन, उपहार नआउने सानो जागिरमा अल्झिरहेको तथा सँगैका धेरै साथीहरू ठूलाठूला घर गाडीका मालिक भइसक्दा पनि कान्छो छोरो करिबकरिब तन्नम देख्दा निराश नभए पनि बाउ खुसी भने हुने थिएनन् होला । तर, अप्ठ्यारो परिस्थितिमा बाउको सम्झनाले मात्रै पनि शरीर, मन र मस्तिष्कमा तमासको ऊर्जा सञ्चार हुन्छ ।अहिले बाउलाई सम्झिन गतिलो फोटो पनि छैन । बाउ स्मृतिमा मात्रै छन् । मेरो सपनामा बारबार आइरहन्छन् । त्यसैले बाउ, तिमी तेस्रोपटक मर्नेछैनौ !"
रातभरि हुरी चलिराखोस्,"कथा के हो ? कथामा कस्तो शक्ति हुन्छ ? कथाले कसरी मनमस्तिष्क प्रभावित पार्छ ? कसरी यसले जीवनदर्शन र छोपिएका यथार्थलाई सरल तरिकाले देखाउन सक्छ ? इन्द्रबहादुर राई (१९८४२०७४) को रातभरि हुरी चल्यो कथा पढेपछि यस विषयको गहिरोसँग बोध हुन्छ । करिब छ दशकअघि नै दार्जिलिङको परिवेशमाथि लेखिएको र सामाजिक यथार्थलाई प्रस्तुत गरिएको यो कथा उनको पहिलो कथासङ्ग्रह विपना कतिपय मा सङ्गृहीत छ । मस्तिष्क हल्लाइदिने, नयाँ केही बोध भएजस्तो हृदयको भित्तामा अमिट भएर बस्ने कथाको पृथक् स्वादको अनुभूति यही कथाबाट भयो । यो कथाका प्रत्येक संवाद, अनुच्छेद, सन्दर्भ र त्यहाँ प्रयुक्त दृश्यविम्ब यति प्रभावकारी र जीवन्त लाग्छन् कि हरेकपटक पढ्दा म आफैँलाई नयाँ पाउँछु । कथामा रातभरि हुरी चल्छ । पानी पर्छ । कालेका बाबुआमा डराउँछन् । त्रास बोकेर उनीहरू रातभरि जागै बस्छन् । काले बहिनीलाई च्यापेर मस्त निदाउँछ । पहिले हुरीको डरले छानो उडाउँछजस्तो हुन्छ । पछि पानी परेर पहिरो जालाजस्तो हुन्छ । यत्तिकैमा भाले बास्छ । बिहान हुन्छ । रातभरिको सारा पीडा भुलेर आआफ्ना काममा लाग्छन् उनीहरू । कालेकी आमा दूध बेच्न बजार जान्छे । कालेको बाबु फोरुवाले पानीको कुलो बनाउन थाल्छ । मुख्य कथानक लगभग यत्ति हो । तर, कथामा ससाना घटना र पात्रहरूलाई यसरी बुनिएको छ कि, जसमा कैयौं दर्शन र मानवीय जीवनका यथार्थहरू पालैपालो उजागर हुँदै जान्छन् । कथाको प्रारम्भमा प्रस्तुत गरिएको जुन परिवेश वा दृश्यविम्ब छ, त्यसले सीधै त्यही असीनब्बेवटा मट्टीतेलको टिनले छाएको झुप्रो घरमा पुर्याउँछ र कालेको बाबुआमानजिकै बसाइदिन्छ । कथामा कालेका बाबुआमा आगो तापिरहेका थिए भनेर सकिने सन्दर्भलाई पनि यति मिहिन रूपमा प्रस्तुत गरिएको छ कि लाग्छ, म पनि त्यहीँ उनीहरूसँगै त्रसित हुँदै आगो तापिरहेको छु, घरभित्र छिरेको हावाले हल्लाएको ढिब्रीको धमिलो उज्यालोमा कालेको बाबु र आमा दुवैले माथि धुरीतिर हेरे । दाउरा बालेको धूवाँले रङ्गिएका काला टिनहरू, ऐले कुनैकुनैमा पानीका मसिना दानाहरू पसिना आएका झैँ देखिन्छन् । यस्ता विम्बात्मक वाक्यले किताबका अक्षर पढिरहेजस्तो होइन, कुनै पर्दाको दृश्य हेरिरहेको अनुभूति हुन्छ । र, यसबाट बोध गर्न सकिन्छ परिस्थिति र परिवेशलाई जति सूक्ष्म रूपमा चित्रण गर्न सक्यो त्यति जीवन्त बन्नेरहेछ कथा ।कथामा गुजुल्टिएका दर्शन छैनन्, तर सामान्य विषयभित्र गहिरो चिन्तन छ । हुरीले घरको छाना उडाएर लैजान्छ कि भनेर त्रसित भएको कालेको बाबु बलोमा बाँधेको डोरीलाई जाँतोमा ल्याएर कसेपछि ढुक्क हुन्छ । आखिर मान्छे कत्रो भ्रममा बाँच्छ हगि ? कथामा यो सन्दर्भ पढ्दै गर्दा मैले कालेको बाबुआमाको भ्रमलाई मात्र देखिनँ मभित्रका कैयौँ भ्रमलाई पनि देखेँ । जस्तो कि, बस या जहाजमा यात्रा गरेर जब हामी गन्तव्यमा पुग्छौँ अनि हामीलाई लाग्छ कि बल्ल बाँचियो । कतै डुङ्गा चढेर उत्रँदा होस् या हिमाल आरोहणबाट फर्कंदै गर्दा होस् यस्तो लाग्छ, हामीले मृत्युलाई जित्यौं । तर, मृत्यु घरसम्म आइपुग्दैन र ? घरको बाथरुम र बेडरुममा मृत्यु आइनपुग्ने त होइन नि ! तर, हामी यहाँ सुरक्षित भएको भ्रममा ढुक्क हुन्छौं । कथामा दाम्पत्य सम्बन्धमा हुने साथ, सहयोग र समझदारीलाई जसरी प्रस्तुत गरिएको छ, यसले लोग्नेस्वास्नीको सम्बन्धको संवेदनशीलतालाई सूक्ष्म रूपमा देखाएको छ । एकअर्कासँग रिसाएजस्तो गरे पनि भित्रैदेखि माया र विश्वास गर्नु, एउटा रिसाउँदा अर्कोले फकाउनु, दुवैले एकअर्कोको ख्याल राख्नु, कामहरू मिलेर गर्नुजस्ता सन्दर्भहरूलाई कथामा सङ्केतात्मक रूपमा प्रस्तुत गरिएको छ । मानिसलाई आपत्विपत् पर्दा जहिले पनि आफूलाई मात्र परेजस्तो लाग्छ । यस कथामा पनि हावाहुरी र पानी अन्त कतै नपरी उनीहरू बसेको डाँडामा मात्रै आएजस्तो लाग्छ उनीहरूलाई र कालेकी आमा दिक्दार हुँदै भन्छे, हावा पनि यै डाँडामा चैं कति चलेको ! त्यसको सास । त्यसमाथि भयभीत हुँदै कालेको बाबु थप्छ, पानी पर्दा अब फेरि पैरोको डर योचैं ठाउँमा बास बसाउन जानिएन रैछ । हावाहुरी चलेको र पानी पर्न थालेको त्यो मध्यरातमा ती लोग्नेस्वास्नी चरम निराशाको स्थितिमा पुग्छन् र आफूलाई निरीह अनुभव गर्छन् । यो नै जीवनको अन्तिम पल होजस्तो लागेको समयमा जसरी आममानिसले भगवान्को नाम लिन्छन् त्यसैगरी उनीहरू पनि नजिकैको आफ्नै परिचित भगवान् सम्झँदै भन्छन् हे ! महाकालबाबा तिमी छौ राख्ने बचाउने ।भोलिपल्ट बिहान सधैंझैं कालेकी आमा दूध बेच्न सहर जान्छे । सधैं देखिरहेको सहर आज उसलाई भिन्न लाग्छ । मान्छेको हेर्ने दृष्टिकोण भिन्न भएपछि दृश्य पनि भिन्न देखिन्छन् । सहरका सुकिला मान्छेलाई देखेपछि उसलाई सहरका सबै मान्छे सुखी हुन्छन्जस्तो लाग्छ । एकाएक ऊभित्र गाउँको दुःख र गाउँले जीवनप्रति वितृष्णा जाग्न थाल्छ । उसले गाउँको नकारात्मकतालाई मात्र देख्न पुग्छे, यो बारी लिएको दिनदेखि फुर्सदको नाम छैन आफूलाई । औंलाहरू हँसियाले काटेर, हत्केला गोबर र धूलाले चिरिएर देखाइसक्नु छैन । जीउ झुम्रो भएर गइसक्यो । एक दिन घर छाड्न सकिँदैन, टाढा घुम्न जाने त असम्भवको इच्छा । यत्तिकै जोतिएर मर्नुपर्छ । अहँ यसरी दिनरातको पहिरो र हावाको डरमा बाँचेर एक एकर जमिनको माटो वर्षमा दुईचोटि पल्टाएर जीविका गर्ने मेलो परिवारको हत्या हो । यसरी गाउँप्रतिको नकारात्मक भावले उसलाई अझ कमजोर बनाउँछ र अब सहरमै बस्ने निर्णय गर्छे । यसरी मनमनै सहर झर्ने निर्णय गरेर कोठासमेत खोजिसकेकी कालेकी आमाले जब बीबी गुरुङकी स्वास्नी मरेको कारण थाहा पाउँछे उसको मनस्थिति फेरिन्छ । राति हावाहुरी र पानी आएका बेला निनी अर्थात् बिरालोलाई भित्र नदेखेपछि त्यसलाई खोज्ने क्रममा चिप्लिएर लडेपछि बीबी गुरुङकी स्वास्नीको मृत्यु हुन्छ । कालेकी आमालाई लाग्छ, यसरी सुखले सहरमै बस्नेहरूको पनि त यसरी मृत्यु हुने रहेछ त्यो पनि जाबो बिरालोकै कारण । यसपछि कालेकी आमाको सहरप्रतिको भ्रम हट्छ र गाउँप्रति फेरि आस्था जाग्छ । उसले गाउँलाई सकारात्मक र जीवनलाई आशावादी रूपमा हेर्छे र भन्छे आपद्विपद् जहीं पनि छ । हो, हुरीले बिगार्यो तर अब सब ठीक बनाइहाल्छौं । कुनै नसकिने काम होइन त्यति गर्न । आफ्नो घर छ । गोठ छ, गोठमा गाईहरू छन्, बारी छ, बारीमा तीस चालीस झ्याङ बाँसहरू छन्, काँक्राको लहरा आकाशतिर जाँदै छ, हुरीले कति पो बिगार्न सक्छ र ? इ अब गएर बनाइहाल्नुपर्छ । कथामा दुःख त गाउँसहर जता पनि रहेछ भन्ने बोधसँगै गाउँप्रति आस्थाभाव जागृत भएको छ । र, दुःखसँग भागेर होइन, लडेर जित्नुपर्छ भन्ने बोध गराएर आशावादी जीवनदृष्टिसहित कथाको अन्त्य भएको छ ।परम्परित सोच, संस्कृति र कथातत्त्वको परिभाषाले कथामा कालेको बाबु नायक र कालेकी आमालाई नायिका अर्थात् कालेको बाबुको स्वास्नी मात्र देख्छ । तर, कथामा उनीहरूको भूमिका हेर्दा कथाको नायकत्व कालेकी आमामा छ र नायक कालेकी आमा नै हो । उसले कथामा भनेकी छ, बेचिदिन्छु दुबै माऊ गाई र कोरलीहरू सब सोहोमोहो दाम मिलाएर । बारी पनि बेचिदिन्छु । घरको टिन, काठपात सब बेचिदिन्छु । पाँचछ रुपियाँको सानो कोठा लिएर सहरमै बस्छु । दुईवटा छोराछोरीलाई हल्कै पार लाउँछु । बस्दिनँ त्यस्तो सुन्ने ठाउँमा । यहाँ कालेकी आमा आँटी छ, परिश्रमी छ । उसलाई आफूप्रति विश्वास छ । भविष्यप्रति आशा छ र जिम्मेवारीबोध पनि छ । मान्छेले आफैँलाई मात्र केन्द्रमा राख्ने, आफ्नै दुःखलाई मात्र ठूलो देख्ने र अरूको दु:खलाई दुःखै नदेख्ने प्रवृत्तिमाथि परोक्ष रूपमा व्यङ्ग्य गरेको छ कथाले । विसङ्गतिबोधको कारक मृत्यु र अस्तित्ववादको कारक आशा हो भन्ने बोध गराउँछ कथाले । यस्तै मार्मिक कथा नेपाली साहित्यले अरू पनि पाइराखोस्, अर्थात् रातभरी हुरि चलिराखोस् !"
नेहरूको सेरवानीमा रातो गुलाफ,"कवि गुरु रवीन्द्रनाथ ठाकुरको निबन्धसंग्रह घरे बाहिरे बाट प्रभावित भएर अमर्त्य सेनले होम इन द वर्ल्ड संस्मरण लेखे । त्यो पुस्तक पढिसकेपछि मलाई पनि आफू तीन वर्ष बसेकोपढेको शान्ति निकेतनमाथि केही लेख्न मन लाग्यो । रवीन्द्रनाथलाई नदेखे पनि उनले नामकरण गरिदिएका अमर्त्य सेनलाई भने मैले देख्ने, भेट्ने मौका पाएँ । त्यो सन्दर्भ यस्तो छ । यो सन् २००२ तिरको कुरा हो । काठमाडौंबाट डा देवेन्द्रराज पाण्डे र केशव माथेमाको नेतृत्वमा एउटा टोली अ साउथ एसिएन भिजन अन्तर्गत इन्क्लुडिङ द एक्सक्लुडेड भन्ने विषयमा हुन लागेको कार्यशाला गोष्ठीमा भाग लिन भारतको दिल्ली गएको थियो । दुईदिने कार्यक्रम दिल्लीको ह्याभिटेड सेन्टरमा हुने तय भएको थियो । सहभागीहरूमा त्रिविका केही प्राध्यापकमध्ये म, प्रमिला राई र डा चुन्दा बज्राचार्य थियौं । पहिलो दिनको उद्घाटनपछि दोस्रो दिन कार्यपत्र प्रस्तुत र छलफलको कार्यक्रम थियो । हामी प्राध्यापकहरू स्टेज तल दर्शकदीर्घामा थियौं । हठात् मैले देवेन्द्रराज र केशव माथेमालाई हामी बसिरहेको ठाउँतिर आइरहेको देखेँ । नजिक आएपछि उहाँहरूले भन्नुभयो, भुवनजी तपाईंलाई केही अनुरोध गर्न आएका हौं । मैले अचम्मित हुँदै सोधेँ, कस्तो अनुरोध ? पाण्डेजीले भन्नुभयो, यो सत्रमा कानुनविद् इन्दिरा राणा आउने कुरा थियो, तर कारणवश उहाँ नआउने हुनुभो । अब नेपालका तर्फबाट प्रतिनिधित्व गर्न महिलाका हैसियतले तपाईंले मञ्चमा गएर बीचको कुर्सीमा बसिदिनुपर्यो ।म दर्शकदीर्घाबाट उठेर मञ्चमा गएर बीचको कुर्सीमा बसें । एक छिनपछि मेरो दायाँ कुर्सीमा अमर्त्य सेन र बायाँ कुर्सीमा भारतका पूर्वप्रधानमन्त्री आईके गुजराल आएर बस्नुभयो । पहिलो वक्ता गुजरालले भारतमा विद्यमान वर्ग विभेद, गरिबी र महिलाको स्थितिबारे बोल्नुभयो । गुजराल बसेपछि उद्घोषिकाले आप भी कुछ बोलेंगी ? भनेर मसमक्ष सोध्न आइन् । मेरो कुनै तयारी थिएन, मुलुकको प्रतिनिधित्व गर्न मात्रै कुर्सीमा बसेकी थिएँ । उद्घोषिकाले सोधेपछि भनें, ठीक है ! कुछ देर मै भी बोलुंगी । उठेर माइक समातें । बिस्तारै बिस्तारै बोल्दै जाँदा लगभग आधा घण्टा जति बोलेछु । मेरो बोलाइमा हिन्दी, अंग्रेजी, बंगाली सबै भाषा मिसिएको थियो । सकिएपछि कुर्सीमा बस्न खोज्दा गुजरालले उठेर पिठ्यूँमा धाप दिँदै भन्नुभयो, बहुत अच्छा लगा । अर्कोतिर खरानी रङको सुटमा मोटो चस्मा लगाएका विदेशीजस्ता गोरा, अग्ला अमर्त्य सेनले मुस्कुराउँदै उठेर हात मिलाउँदै भन्नुभो, खुब भालो बोलेछों । कोथाई सिखले बाङ्ला भाषा ? मैले भने, शान्तिनिकेतने । उहाँले फेरि भन्नुभयो, सेइ जन्य यतो सुन्दर बाङला बोलेछो, खूब भालो (त्यसैले त यति राम्रो बंगाली बोल्यौ, खूब राम्रो ।) मञ्चबाट ओर्लिएपछि पनि धेरैले बधाई दिए । त्यो दिन मेरा लागि अविस्मरणीय भयो । अमर्त्य सेनको पुस्तक होम इन द वर्ल्ड मा उनले बाल्यकाल बिताएको शान्ति निकेतनको चर्चा छ । गुरुदेव रवीन्द्रनाथ ठाकुरको सान्निध्यमा बिताएको बाल्यकाल र आफ्नो नाम अमर्त्य कसरी रहन गयो भन्ने प्रसङ्ग पनि छ । अमर्त्यकी आमा अनिता पनि कुशल नृत्याङ्गना थिइन् । उनले कवि गुरुका धेरैजसो नाटकमा खेलेकी थिइन् । उनीहरूबीच पारिवारिक सम्बन्ध थियो । रवीन्द्रनाथले परिकल्पना गरेको शान्ति निकेतनमा मैले पनि अमर्त्य सेनले लेखेजस्तै रूखको छहारीमुनि बालबालिकाको स्वतन्त्र शिक्षाको पठनपाठन देखेँ । संगीत, नृत्य, कलाको संगम र त्रिवेणी देखेँ । यो सन् १९६८ तिरको कुरा हो । विराटनगरबाट सुशीला कोइरालाले खोल्नुभएको नृत्य प्रशिक्षण स्कुलमा पहिलो चरणको नृत्यको पढाइ सकियो । त्यसपछि उच्च शिक्षाका लागि काठमाडौंमा नृत्य विधामा अन्तर्वार्ता दिएर (कोलम्बो प्लानअन्तर्गत) छनोटमा परेँ । त्यतिबेला शान्ति निकेतनको बोलपुर स्टेसन पुग्न कलकत्ताबाट चार घण्टाको बेग्लै रेल चढ्नुपर्थ्यो । विराटनगर, जोगवनी, कटिहार हुँदै हावडा एक्स्प्रेसबाट कलकत्ता जानुपर्थ्यो । आजकाल सिलिगडीबाट शान्ति निकेतन जान बोलपुर स्टेसनमै रोकिने रेलगाडी पाइन्छ । मेरो स्मृतिमा शान्ति निकेतन पुगेको पहिलो दिनको घटना भने ताजै छ । त्यस दिन साँझपख होस्टलको कोठामा बसिरहँदा होम सिकनेस ले रुन मन लागिरहेको थियो । मोबाइल, कम्प्युटर, टीभीविहीन समय थियो त्यो । केही बंगालीभाषी केटीहरू आएर मेरो हात तान्दै चलोचलो पियारा तुलते चलो भने । मैले केही बुझिनँ । उनीहरूको पछि लागें । त्यो भनेको होस्टेलपछाडि ठूलो अम्बाको बोट रहेछ । कोही रूखमा चढेर, कोही तलबाट हाँगाले झारेर अम्बा टिपिरहेका रहेछन् । मलाई अघि नै बंगालीमा पियारा तूलते चलो भनेको त अम्बा टिप्न जाऊँ भनेका रहेछन् । यो सम्झिएर मलाई अहिले पनि हाँसो उठ्छ । बिस्तारै बंगाली भाषा बोल्ने, सिक्ने अभ्यास हुँदै गयो । पछि त सबैले मलाई तुमी कि बांगाली भनेर सोध्न थाले । म फिस्स हाँसेर आमी नेपाली भन्थें । उनीहरू कि चमत्कार बांगला बोलछो तुमी भन्थे । शान्ति निकेतनमा बालबालिकाको पठनपाठन (बाल भवन) सँगै कलेज स्तरका लागि विश्वभारती विश्वविद्यालय थियो । म संगीत, नृत्य भवनकी छात्रा थिएँ । सिनियर नेपाली विद्यार्थी मिली हलधर (डा हलधरकी छोरी) संगीत भवनमै थिइन् । कला भवनमा प्रमिला गिरि (प्रदीप गिरिकी दिदी) थिइन् । त्यहाँका पुराना शिक्षक भन्थे, केही समय यहाँ बीपीकी बहिनी विजयालक्ष्मी (बुनु दिदी) ले पनि पढ्नुभएको थियो । गिरिजाबाबु निर्वासनमा छँदा सुष्मा भाउजूले सुजातालाई बाल भवनमा भर्ना गरेर जानुभयो । त्यो शान्ति निकेतनमा बिताएको बाल्यकालको सम्झना सुजातालाई पनि होला । कलेजस्तरका विद्यार्थी र ससाना बालिकाबीचको सम्बन्ध परिवारका सदस्यको जस्तै थियो । शान्ति निकेतनको होस्टेल बसाइको विशेषता थियो त्यो । अर्को विशेषता के थियो भने विश्वभारती विश्वविद्यालयका कुलपति भारतका प्रधानमन्त्री हुने गर्थे । मैले आफ्नो बसाइमा भारतका तीन प्रधानमन्त्री जवाहरलाल नेहरू, लालबहादुर शास्त्री र इन्दिरा गान्धीलाई नजिकैबाट देखेँ । विद्यार्थीलाई अतिथि स्वागतमा खटाइएको हुन्थ्यो । नेहरूको व्यक्तित्व आकर्षक थियो नै, उनको कालो सेरवानीमाथिको खल्तीमा रातो गुलाफको कोपिला पनि टक्क अडिएको हुन्थ्यो । त्यस्तै सादा कुर्ता र धोतीमा सुस्तरी बोल्ने शास्त्रीजीलाई देखें । रवीन्द्रनाथ बस्ने वासस्थान (उत्तरायन) नै अतिथिगृह हुन्थ्यो । चारैतिर सुगन्धित फलफूलले घेरिएको त्यो स्थानमा मन्दमन्द स्वरमा रवीन्द्र संगीत गुन्जिरहन्थ्यो । नेहरू, शास्त्रीजी, इन्दिरा गान्धी त्यो मधुरो संगीत सुन्दै हिँडिरहेका हुन्थे । रवीन्द्रनाथ बस्ने उत्तरायन घरको प्रत्येक कोठामा उनैले बनाएका चित्रहरू टाँगिएका हुन्थे । मेरो तीन वर्षको अध्ययन समाप्तिपछिको दीक्षान्त समारोहमा तत्कालीन प्रधानमन्त्री इन्दिरा गान्धी आएकी थिइन् । दीक्षान्त समारोहमा कागजको प्रमाणपत्र होइन पहेंलो ओढ्ने खास्टो र आँपको पात अनि मुजुरा दिने चलन थियो प्रकृतिको चिह्नस्वरूप । उल्लासमय वातावरणमा रूखको छहारीमुनि नाटक, नृत्य, संगीत सबै भइरहन्थ्यो, सर्वत्र रवीन्द्रनाथमय शान्ति निकेतन । यसरी सम्पन्न हुन्थ्यो दीक्षान्त समारोह । म त्यहाँ छँदा कुनै एउटा वर्ष प्रज्ञा प्रतिष्ठानबाट बालकृष्ण सम, लैनसिंह बाङ्देल, चन्द्रमान मास्के, पारसमणि प्रधान त्यो असाधारण शान्ति निकेतन अवलोकनार्थ आएका थिए । उनीहरूका सम्मानस्वागतमा ख्यातिप्राप्त गायक, गायिकाहरूले रवीन्द्र संगीत सुनाएका थिए ।त्यो टोलीले भारतका प्रख्यात, तर शान्ति निकेतनवासी चित्रकार नन्दलाल वोस र मूर्तिकार रामकिंकर बेन्जलाई पनि भेटेको थियो । अहिले ती हाम्रा मूर्धन्य साहित्यकार, कलाकार सबै दिवगंत भइसके । तर, मेरो स्मृतिमा भने शान्ति निकेतनको सेरोफेरो घुमाउँदा उनीहरूसँगै हिँडेको त्यो समय, त्यो संगत जीवनको अविस्मरणीय क्षण भएर बसेको छ ।त्यहाँ कडा अनुशासन थियो । खाली खुट्टै हिँड्नुपर्थ्यो । नृत्य कक्षामा पनि गुरुहरूले कडा अभ्यास गराउँथे । विद्यार्थीहरूलाई समूहमा होइन, बेग्लाबेग्लै प्रशिक्षण दिइन्थ्यो । म सम्झिन्छु, मलाई रवीन्द्रनाथको गीति नाटक चित्राङ्गदा मा मदनको भूमिकामा कति कठोर परिश्रम गर्नुपरेको थियो । गुरुहरू कहिल्यै थाकेको देखिँदैनथे । उनीहरूकै सत्प्रयासबाट मैले त्यो भूमिका राम्रोसँग प्रदर्शन गर्न सफल भएकी थिएँ । मेरा गुरुहरू भन्थे, नृत्य विद्या कलाकी जननी हो । यो प्रत्यक्ष उपस्थित भएर अङ्गको सञ्चालन र भाव भंगिमाद्वारा प्रदर्शित गरिने कला हो । त्यसबाट नै यो कलाको मूल्यांकन हुन्छ । समय र सीमा परिधि (स्टेज) भित्र रहेर गर्नुपर्ने नृत्य कला एकाग्र भएर रचिने साहित्यजस्तो होइन । मैले धेरैपछि यो बुझेँ, गुरुहरू सही रहेछन् । नृत्य सबैभन्दा कठिन कलाअभ्यास रहेछ । यसको जस्तो जीवन्तता कलाको अरू पक्षमा पाइँदैन, गुरुले भनेको सम्झिरहन्छु । शान्ति निकेतनको सम्झनासँगै मलाई कलकत्ताको पनि याद आउँछ । त्यसबखत कलकत्तामा स्थानिय अभिभावकहरू किशोरी बाबु र निर्वासित जीवन बिताइरहेका योगप्रसाद उपाध्याय, केशव कोइराला, वासु रिसाल, अच्युतराज रेग्मी हुनुहुन्थ्यो । उहाँहरू बालीगन्जमा एउटै घरमा बस्नुहुन्थ्यो । शान्ति निकेतनमा हाम्रो छुट्टी भएपछि स्थानीय अभिभावकहरू हावडा स्टेसनसम्म हामीलाई लिन आउनुपर्ने नियम थियो । हामीलाई लैजान धेरैजसो वासु दाइ आउनुहुन्थ्यो । वासु दाइलाई कलकत्ताका गल्ली, कुनाकाप्चा सबै कण्ठ थियो । कलकत्ताको रवीन्द्र सदनमा प्रस्तुत गरिएको चित्राङ्गदा गीति नाटक हेर्न वासु दाइ र योगप्रसादजी पुग्नुभएको थियो । घर फर्किएपछि तँ पनि सुशीला भाउजूजस्तै हुने ? भनेर वासु दाइले जिस्क्याउनुभयो । म उहाँको छात्रा त हो नि भनेर तत्काल जवाफ दिएँ । अहिले पनि उहाँको ठट्यौलीपन, जिस्क्याउने बानी र हातमा सिग्रेट च्यापेर तानिरहेको उहाँको मुहार सम्झना हुन्छ । त्यस्तै एकपटक कोसु दाजु (शेखरका पिता) सँग बीपीका साथी गुणदा अ टिपिकल बंगाली लाई भेट्न भवानीपुरा गएको सम्झिन्छु ।अहिले शान्ति निकेतन कंक्रिटको जंगल भइसक्यो भन्छन् मान्छेहरू । समयानुकूल परिवर्तन त भयो होला । तर, मेरो सम्झनामा आइरहेका छन् उही हराभरा संसार, जताततै चराचुरुङ्गीको चिरबिर स्वरसँगै गुन्जिरहेको रवीन्द्र संगीत, रूखको छहारीमा पढिरहेका ससाना बालबालिका, त्यो उत्तरायन, त्यो मन्दिर, ती पुस्तकालय, नृत्य संगीतका लागि बनाइएका रूखमुनिका खुलामञ्च, सांस्कृतिक प्रस्तुति । स्मृतिमा ती आइरहन्छन्, क्रमशः आइरहन्छन् । कलकत्ताको जोडासांकरको ठाकुरवाडीमा ७ मई, १८६१ मा संयुक्त परिवारमा जन्मिएका रवीन्द्रनाथको घर पनि देखेकी थिएँ । प्रकृति र मानवबीचको सम्बन्धलाई केन्द्रविन्दुमा राखेर लेखिएका उनका कविताको प्रेरणास्रोत शान्ति निकेतन नै थियो । उनको कल्पनामा प्रकृति र मानव एकाकार भएको ठाउँ हो शान्ति निकेतन । शान्ति निकेतनमा फागु पर्वलाई वसन्त ऋतुको आगमनस्वरूप स्वागत गरेर मनाइन्थ्यो । छात्राहरू सेतो धोती र पहेंलो ओढ्ने पहिरनमा शान्ति निकेतन परिसर वरिपरि खोलद्वार खोल लागलोजे दोल (ढोका खोल, फागु आइसकेको छ) भन्दै संगीतका धुनमा हातमा मन्दिरा (घण्टी) लिएर नाच्दै रूखमुनि बनाइएका खुलामञ्चतिर लामबद्ध भइरहेका हुन्थे । त्यहाँ वसन्त ऋतु र फागुसम्बन्धी रवीन्द्र संगीत गुञ्जायमान हुन्थ्यो । जीवनको उत्तरार्द्धमा साँझबिहानी पूजाकोठाको आसनीमा बसिरहँदा हठात् कवि गुरु रवीन्द्रनाथको नोबेल पुरस्कार प्राप्त (सन् १९१३) गीताञ्जली को पहिलो भक्ति कविता स्मरण हुन्छ आमार माथा नत कोरे दाउ हे तोमार चरण धूलार तले (हे ईश्वर, मेरो शिर तिम्रो चरणको धूलोमा टेकाउन देऊ) । लाग्छ, रवीन्द्रनाथको संगीत र सम्पूर्ण साहित्य एउटा महासागर हो । उनले स्थापित गरेको शान्ति निकेतन अमर्त्य सेनको होम इन द वर्ल्ड हो । र, यो छोटो संस्मरणात्मक लेख मेरो जीवनको स्वर्णिम वर्षहरूको एउटा प्रतिध्वनि हो ।"
"खोप आयो, तर राजा बाँचेनन्","मिति : विसं १८७३ मंसिर ८समय : बिहान ११ बजेस्थान : पशुपति आर्यघाटतत्कालीन राजा गीर्वाणयुद्धको प्राण गयो पशुपतिमा । बिफरबाट सिकिस्त राजालाई त्यही दिन बिहानै मात्र पशुपति लगिएको थियो । विसं १९७३ मंसिर ६ गते राजगुरु गजराज मिश्रले ब्रिटिस रेजिडेन्स एडवार्ड गार्डनरलाई बिफरबाट राजा संक्रमित भएको र उनी सिकिस्त रहेको जानकारी गराएका थिए । मिश्रले राजाको अवस्थाबारे गभर्नर जनरललाई जानकारी गराइदिन गार्डनरसमक्ष आग्रह गरेका थिए । गार्डनरले तत्कालै त्यो सूचना काउन्सिल अफ गभर्नर जनरल समक्ष पुर्याए । दुर्भाग्यवश राजालाई बिफर लागेको खबर कुनै समय खेर नफाली महामहिम गभर्नर जनरलको काउन्सिललाई जानकारी गराएको छु, ब्रिटिस रेजिडेन्स गार्डनरले कलकत्ता पठाएको चिठीमा यस्तो विवरण लेखिएको डा सुसान डाइहेनको डेथ अफ किङ मा उल्लेख छ । न्युजिल्यान्डको ओटागो विश्वविद्यालयकी हाइडेनले नेपालमा बिफर खोप कार्यक्रमको सुरुवात र उन्मूलनका लागि भएका प्रयासबारे अनुसन्धान गरेकी छन् । त्यो लेख क्याम्ब्रिज मेडिकल हिस्ट्री जर्नलमा सन् २०१८ डिसेम्बरमा प्रकाशित छ । राजगुरु मिश्रले बिरामी रहेको जानकारी गराएको २ दिनपछि राजा गीर्वाणयुद्धको निधन भयो । राजा मात्रै होइन उनका दुवै छोरा बिफरबाट संक्रमित थिए, जसमध्ये एकको गीर्वाणभन्दा केही दिनअघि नै निधन भएको थियो । हाइडेनले तत्कालीन ब्रिटिस रेजिडेन्स एडवार्ड र कलकत्तास्थित इस्ट इन्डिया कम्पनीको मुख्यालय विलियम फोर्डमा कार्यरत पोलिटिकल सेक्रेटरी जोन एडमबीचको पत्राचारलाई आधार बनाएर नेपालको बिफर खोपकार्यक्रमबारे अध्ययन गरेकी छन् । त्यस अध्ययनले नेपाल र बेलायतबीचको दुई शताब्दीअघिकोखोप कूटनीतिबारे सविस्तार व्याख्या गर्छ । नेपालअंग्रेजबीच २ सय ६ वर्षअघि खोप कूटनीति सुरु भएको देखिन्छ । नेपालबेलायतबीच कूटनीतिक सम्बन्ध सुरु भएपछिको एक महत्त्वपूर्ण काम थियो नेपालमा खोप भित्र्याउनु । रेजिडेन्स गार्डनरले विसं १८७३ साउन दोस्रो साता (सन् १८१६ जुलाई ३०) कम्पनीको मुख्यालयलाई पत्र लेख्दै नेपाली जनता, भारदार र उनीहरूका परिवारलाई बिफरबाट जोगाउन खोप उपलब्ध गराइदिन आग्रह गरेका थिए । उनीहरूको खास चिन्ता राजा र राजपरिवारमा थियो । गार्डनर जुलाईमा काठमाडौं आइपुगेका थिए । त्यसको छ महिना नेपाल सरकार र गभर्नर जनरलबीच तराईका भूभाग नेपाललाई फिर्ता गर्नेसहितको विषयमा रेजिडेन्समार्फत वार्ता भएको थियो, हाइडनले लेखेकी छन्, सेक्रेटरी जोन एडमलाई लेखेको व्यक्तिगत पत्रमा गार्डनरले आफूले भेटेका वरिष्ठ नेपाली अधिकारीहरूले खोप कार्यक्रम सुरुवात गर्न आग्रह गरेको उल्लेख छ ।मुख्तियार भीमसेन थापाले गार्डनरलाई राजा गीर्वाणयुद्ध र उनको परिवार बिफरको उच्च जोखिममा रहेको बताएका थिए । गार्डनरले नेपाललाई खोप उपलब्ध गराउनुका पछाडि दुईवटा उद्देश्य भएको बताएका थिए । खोपको माध्यमबाट उनी भर्खरै युद्धमा हारेको नेपालसँग सम्बन्ध सुधार गर्न चाहन्थे र कुनै पनि रोग निवारणका लागि रैथानेभन्दा पश्चिमा उपचार विधि प्रभावकारी हुन्छ भन्ने देखाउन चाहन्थे । त्यसो गर्दा नेपाली अधिकारीसँग सम्बन्ध विकास गर्न सकिन्थ्यो । कूटनीतिक महत्त्वबाट जानकार गार्डनरले बंगाल प्रेसिडेन्सी मेडिकल बोर्डलाई पत्र लेख्दा कुनै ढिलाइ नगरी खोप उपलब्ध गराउन आग्रह गरेका थिए, हाइडेनले लेखेकी छन् ।सुगौली सन्धिमा नेपालले एक तिहाइ भूभाग मात्रै गुमाएको थिएन मन नपराएको ब्रिटिसको स्थायी प्रतिनिधि स्विकार्न पनि बाध्य भएको थियो । प्रत्यक्ष शासन गर्न नपाएका ठाउँमा ब्रिटिसहरू त्यस्तै प्रतिनिधिमार्फत अप्रत्यक्ष नियन्त्रण गर्न खोज्थे । नेपाललाई केस स्टडीका रूपमा प्रयोग गरी ब्रिटिस रेडिजेन्सी प्रणालीबारे अध्ययन गरेका माइकल फिसरले नेपालले नचाहेको त्यस्तो मिसनको भूमिकालाई सीमित बनाउन सधैं कोसिस गरेको बताएका छन् । युद्धमा पराजित नेपालले ब्रिटिस प्रतिनिधि स्वीकार त गर्यो, तर ती प्रतिनिधिको बस्ने व्यवस्था सहरबाहिर गरिएको थियो । गार्डनरले लेखेका पत्रहरूमा दरबारमा के भइरहेको छ भन्ने विषयमा जानकारी पाउन असाध्यै कठिन रहेको समेत उल्लेख छ । राजा गीर्वाणयुद्ध सिकिस्त रहेको जानकारी उनको मृत्युको २ दिनअघि मात्रै पाउनुले पनि दरबारभित्र रेजिडेन्सको पहुँच उबेला कम थियो भन्ने देखाउँछ । नेपालले खोपका लागि गरेको आग्रह सेक्रेटरी एडम हुँदै बंगाल प्रेसिडेन्सी मेडिकल बोर्डमा पुगेको थियो । बोर्डले पनि बंगाल प्रेसिडेन्सीअन्तर्गत पर्ने दिनापुर डिभिजनबाट खोप पठाउने व्यवस्था मिलाएको थियो । दिनापुर अहिले बिहार राज्यअन्तर्गत पर्छ, राजधानी पटना नजिकै गंगा नदी किनारामा अवस्थित छ ।गार्डनरले बेलायत र नेपालबीचको खोप कूटनीति सफल बनाउन दुई पक्षमा विशेष जोड दिएका थिए । गार्डनरले नेपाललाई खोपको पर्याप्त र विश्वसनीय आपूर्ति व्यवस्था तथा त्यसको गुणस्तरमा आश्वस्त पार्न खोजेका थिए । किनभने १९ औं शताब्दीको सुरुमा लामो दूरीसम्म खोप लैजाँदा त्यसको क्षमता र प्रभावकारितामा समस्या आउने गरेको थियो । पर्याप्त भौतिक पूर्वाधार विकास नभएको त्यो समयमा नेपालसम्म खोप ल्याइपुर्याउनु निकै चुनौतीपूर्ण थियो । गर्मीमा औंलोको महामारीबाट बच्न रैथाने थारूबाहेक अन्यले तराई छाड्थे । सन्धिपछि सन् १८१६ मार्चमा गार्डनर काठमाडौंका लागि पहिलो रेजिडेन्स नियुक्त भएका थिए । सन् १८०२ मा भारत आएका उनले विभिन्न ओहोदामा बसी जिम्मेवारी निर्वाह गरे । रेजिडेन्स गार्डनरको मुख्य काम थियो कम्पनी मुख्यालय कलकत्ता र त्यसपछि बेलायतलाई नेपालबारे निरन्तर जानकारी प्रसार गर्नु ।गार्डनरसहितको टोली सन् १८१६ जुलाईमा काठमाडौं आइपुग्दा यहाँ बिफरको महामारी सुरु भइसकेको थियो । पश्चिम नेपालबाट सुरु भएको रोग बिफरले काठमाडौं आतंकित थियो । सामान्यता वर्षामा मत्थर भएर अन्य समय फैलिने महामारी सन् १८७३ मा भने वर्षातमै बढी फैलिएको थियो । बिफर उन्मूलन कार्यक्रमका तत्कालीन प्रमुख पुरुषोत्तमनारायण श्रेष्ठले विसं २०३४ वैशाख १ गते नेपालमा बिफर उन्मूलन भएपछि विश्व स्वास्थ्य संगठन (डब्लूएचओ) का लागि तयार पारिएको प्रतिवेदनमा सामान्यतया ५ वर्षको अन्तरमा नेपालमा बिफरको महामारी देखा पर्ने गरेको उल्लेख छ । बिफरले दुई महामारीबीच जन्मेका केटाकेटी र पहिलो महामारीबाट बचेकालाई बढी संक्रमित पार्थ्यो । र, ३ संक्रमितमध्ये १ को मृत्यु हुन्थ्यो । बिफर लागेको सुरुका दुई सातासम्म रोगीमा कुनै लक्षण दखिँदैनथ्यो । त्यसपछि टाउको र शरीरका अन्य अंग असाध्यै दुख्ने, अत्यधिक ज्वरो आउने, बान्ता हुनेसहितका लक्षण देखिन्थे । बिरामी निको भएझैं हुन्थ्यो, तर पछि उसको शरीरमा ठेउलाजस्तै फोका निस्कन्थे । फोका पाकेर पिप निस्कन्थ्यो । संक्रमणबाट बाँचेकाको शरीर खतले आजीवन बिरूप हुन्थ्यो । अन्धोपनको प्रमुख कारण पनि बिफर थियो । तर, बिफर संक्रमणपछि बाँचेकाको शरीरमा एन्टीबडी बन्थ्यो । र, त्यसपछि भने दोहोरिँदैनथ्यो ।बिफर एक सार्वजनिक जनस्वास्थ्यको विषय थियो । बिफर नियन्त्रणका लागि युरोपमा खोप पत्ता लाग्नेबित्तिकै अंग्रेजहरूले भारतीय उपमहाद्वीपमा ल्याए सन् १८०२ मै । नेपालमा भने बिफरको खोप आइपुग्न थप डेढ दशक लागेको देखिन्छ । विसं १८७३ भदौको अन्तिम साता (सन् १८१६ सेप्टेम्बर १३) बनेपामा पहिलोपटक बेलायती सहयोगमा बिफरविरुद्ध खोप लगाइएको थियो । गार्डनरले कलकत्तालाई गराएको जानकारीमा लेखिएको छ बनेपामा खोप लगाउन मानिसहरू उत्साहित भएर उपस्थित थिए । गार्डनरले पत्रमा लेखेका छन् खोप सुरुवात गर्न भीमसेन थापाले नै बनेपा रोजेका हुन् । गार्डनर लेख्छन्, यो काम सफल हुन्छ भन्ने विश्वास छ । खोप लगाउने ठाउँमा भीड थियो । मिसनका एसिस्टेन्ट सर्जन चार्ल्स एभरेस्टले धेरै जनालाई खोप लगाएको बताएका थिए । नेपालमा खोप सुरु गर्नुको कारण थियो राजा गीर्वाणयुद्ध र राजपरिवारका सदस्यलाई बिफरबाट जोगाउनु । तर, त्यो मिसन पूरा भएन । पत्रमा लेखिएको छ, गीर्वाणयुद्धको निधनपछि मुख्तियार भीमसेन थापा झनै शक्तिशाली शासक बन्ने भए । खोप नेपाल ल्याएर सुरुमा केटाकेटीलाई लगाएर त्यसको प्रभावकारिता पुष्टि गर्न चाहन्थे गार्डनर । उनले सोचेका थिए त्यसपछि खोपप्रति राजा विश्वस्त हुनेछन् । तर, त्यसो हुन सकेन । गीर्वाणयुद्ध र राजपरिवारका सदस्यले खोप लगाएनन् । उनीहरू खोप लगाउन अनिच्छुक रहेको हाइडेनले लेखेकी छन् । गार्डनरले राजासँग प्रत्यक्ष संवादको अवसरै पाएनन् । त्यसैले वयस्क राजाको विचारमा खोपबारे के बुझाइ थियो, गार्डनरले भेउ पाएनन् । राजा र राजपरिवारका सदस्यको निधनले बिफरबाट नेपाली समाजको उपल्लो तप्का पनि पीडित थियो भन्ने देखाउँछ । यहाँ बिफर उन्मूलन घोषणा नेपालमा पहिलोपटक खोप लगाएको १ सय ६१ वर्ष, ४ महिनापछि अर्थात् २०३४ वैशाख १ गते गरिएको थियो । जंगबहादुर राणा प्रधानमन्त्री भएको समयमा उनले खोपप्रति निकै चासो राखेका थिए । राणाका छोराहरू र भाइहरूले पनि खोप लगाएका थिए ।बिफरका कारण नेपाल र विश्वमा कति मरे ? वा कति संक्रमित भए ? यकिन तथ्यांक छैन । तर, धेरै नेपाली बिफरबाट प्रभावित थिए । सन् १९६५ मा गरिएको स्वास्थ्य सर्वेक्षणअनुसार, काठमाडौं उपत्यकाका १६ प्रतिशत मानिसमा बिफरको निसानी थियो । बीसौं शताब्दीमा मात्रै विश्वभर बिफरबाट ३० करोड मानिसको मृत्यु भएको अनुमान छ । ३ हजार वर्षअघिदेखि मानिसलाई बिफरले छुँदै आएको तथ्य छ । चिकित्सा विज्ञानले खोपबाटै उन्मूलन गरेको रोग हो बिफर । सन् १९८० मा विश्व स्वास्थ्य संगठनले विश्वभर बिफर उन्मूलन घोषणा गर्यो । संसारमा अन्यतिर बिफर नियन्त्रण भए पनि नेपालसहित दक्षिण एसियाको भारत, पाकिस्तान, बंगलादेश, अफगानिस्तान र अफ्रिकाको इथियोपियामा बाँकी नै थियो । सन् १९७१ मा भारतपाकिस्तानबीच बंगलादेशबारे भएको युद्धपछि त्यस क्षेत्रमा अन्तिम पटक बिफर देखिएको थियो ।"
"सिद्धिचरणको 'नेपाल : केही लिखित, केही अलिखित","अरू चार पंक्ति भने भक्तराजले गाएका मान्छे यहाँका दिलदार हुन्छन् भन्ने अंश नै हो, जसलाई भूषणले वाचन शैलीमा पढेका छन् । न्ह्यु बज्राचार्यको संगीतमा निकै डुबेर योगेश्वरले गाएका छन् । गीतको दृश्यांकन छायांकन पनि सुन्दर छ । त्यसैले यसलाई सुन्दैहेर्दै वा हेर्दैसुन्दै गर्दा बढी डुबेर अनुभूत गर्न सकिन्छ । भूषण दाहालले निर्देशन गरेको यो गीतको दृश्यांकन हेर्दा लाग्छ भित्रैदेखि डुबेर योगेश्वरले गीत गाएका छन् । नेपाल कविताका यी दुई गायकले गाएका अंशबाहेक अरू पंक्ति पनि मीठा र गाउनलायक छन् । पहिलेको एसएलसीको नेपाली पाठ्यक्रममा मेरो प्यारो ओखलढुंगा कविता समावेश थियो सिद्धिचरणको । कविता, कविताका रूपमा भन्दा गीतका रूपमा निकै लोकप्रिय भयो । ओखलढुंगा कवितामा सबैभन्दा पहिले संगीत भरेर गाउने गायक हुन् रामेश । राल्फाकालमै उनले यसलाई संगीत भरेर गाउन थालेका थिए । ०२४ सालमा संगीत गरिएको यो गीतलाई ०३१ मा रेडियो नेपालमा रेकर्डिङ पनि गरियो । रामेशमञ्जुलको सामूहिक स्वरमा सबैभन्दा पहिले मैले यो गीत सुनेको थिएँ र सुन्दा नै आनन्द लागेको थियो । रामेश आफैं ओखलढुंगाका बासिन्दा भएकाले पनि होला यो गीतप्रति उनको विशेष प्रेम देखिन्थ्यो । रामेशले संगीत गरेका गीतमध्ये मलाई मन पर्ने एउटा गीत हो यो । तर, यही गीत पछि फेरि नारायणगोपालले पनि गाए आफ्नै संगीतमा । रामेशले गाएको मेरो प्यारो ओखलढुंगा सुनिरहेको मलाई नारायणगोपालले गाएको मेरो प्यारो ओखलढुंगा सुरुमा केही नौलो लाग्यो, तर बिस्तारै प्रिय पनि लाग्दै गयो । दुवै गायकले गाएको ओखलढुंगाको महिमागान आआफ्नो जन्मस्थान सम्झँदै सुन्दा प्रत्येक श्रोताले विशेष आनन्दको अनुभूति गर्छ । जस्तोसुकै भए पनि आफू जन्मेको ठाउँलाई जननी जन्मभूमिश्च स्वर्गादपि गरीयसी मान्ने हामी नेपालीलाई यी दुवै गीतले संगीतको विशिष्ट रसास्वादन गराउँछन् । नारायणगोपालले गाएको गीतमा आधारित भएर ओखलढुंगाको दृश्यांकनसहितको म्युजिक भिडियोहरू पनि बनाइएका छन् । तर, एकान्तमा आँखा चिम्लेर रामेश वा नारायणगोपालले गाएको मेरो प्यारो ओखलढुंगा सुन्दै हराउनु र आफैंमा भुल्नुको मजा बेग्लै छ । सिद्धिचरणका यी दुई कवितामा संगीतकारहरूको नजर पर्यो, गायकहरूको नजर पर्यो । अन्ततः यी सुन्दर गीतहरू बने । ओखलढुंगा बारे लेखिएको उनको कविता पाठ्यक्रममै पढेकाहरूले गीत का रूपमा सुन्दा निश्चय नै एकपल्ट आफ्नो स्कुले जीवन सम्झन्छन् र गीतसँगै सुदूर अतीततिर पुग्छन् । यो गीत सुन्दै गर्दा झम्झमाउँदै, रम्रमाउँदै आफू जन्मेको ठाउँ सम्झिन्छन् मानिसहरू । ओखलढुंगा जन्मस्थान वा जन्मभूमिको कोमल सम्झना हो भने नेपाल कवितामा आफ्नो मातृभूमिप्रतिको श्रद्धा, देशको विविधताको वर्णन र त्यसको विशिष्टताको भावबोध छ । सिद्धिचरणका कविताहरूको भावमा माटो बोल्छ, देश बोल्छ र बेलाबेला बोल्छ युग चेतना । गीतको स्वरूपमा कुनै कविता कति मोहक बन्दोरहेछ, यी दुई कविता सुन्दा थाहा पाइन्छ ।"
बजाउने हात खोजिरहेछ 'ङ,"महिला सङ्घर्षबाक्प कुर्दाकुर्दै दुई बज्न लागेको थियो । बल्ल ङ र लिङ्स्याङको आवाज आउन थाल्यो । हामी तोङर पुग्दा आठनौ जना बाक्पहरू नाच्दै थिए । त्यसमा पुरुषहरू मात्र थिएनन्, महिलाहरू पनि थिए । हिमाली गाउँको प्राकृतिक सुन्दरतालाई अझ सुन्दर बनाएको थियो त्यो दृश्यले । तर, त्यो सुन्दर दृश्यको बाटो त्यत्ति सुन्दर थिएन । सुरुसुरुमा महिलाहरूले बाक्प नाच्दा परम्परा, समाजले अस्वीकार गरिदियो । बाक्प हेर्दै गरेकी ७४ वर्षीय एक एपी (बजै) लाई आफूले जीवनभरि बाक्प नाचेको कहिल्यै सम्झना छैन । भन्छिन्, महिलाहरूले बाक्प नाच्दा गाउँमा राम्रो हुँदैन भन्थे । अहिले महिलाहरू पनि बाक्प नाच्छन्, लाक्फिलोक पनि नाच्छन् । खै त केही नराम्रो भएको छैन । त्यो सुन्दर नाचको दृश्य महिलाहरूले परम्परा, संस्कार, संस्कृति र समाजसँग गरेको एउटा सुन्दर विद्रोह हो । अनि त्यो विद्रोही महिलाहरूको सुन्दर प्रतिरोधी चेतना पनि हो ।"
