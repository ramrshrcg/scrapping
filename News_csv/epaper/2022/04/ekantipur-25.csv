शीर्षक,विवरण
एकअर्काको दाउ हेर्दै प्रमुख दल,"एमालेको आपत्ति एमालेले ६ महानगरपालिका र भक्तपुरका ४ नगरपालिकामा उम्मेदवारको मात्रै चुनाव चिह्न छपाउने निर्वाचन आयोगको निर्णय गठबन्धनका दलहरूलाई फाइदा पुग्ने आशयबाट प्रेरित भन्दै ध्यानाकर्षण भएको जनाएको छ । आयोगलाई एमाले कार्यालय सचिव भीष्म अधिकारीले पत्र लेख्दै निर्वाचन सुरु भइसकेपछि नियम परिवर्तन गर्न नहुने बताएका छन् । अन्य पालिकाहरूको भन्दा भिन्न प्रकृतिको यस्तो मतपत्र सरासर गठबन्धनका दललाई मात्र फाइदा पुग्ने आशयले प्रेरित छ, एमालेको पत्रमा छ, हामी निर्वाचन सुरु भइसकेपछि निर्वाचनको नियम परिवर्तन गर्नॅ हुँदैन र मतपत्रको डिजाइन परिवर्तन गर्नेजस्ता कामहरू निर्वाचन आयोगबाट हुनेछैन भन्ने कुरामा विश्वस्त छौं ।आयोगले शनिबार आयोजना गरेको पत्रकार सम्मेलनमा प्रमुख निर्वाचन आयुक्त दिनेश थपलियाले ६ वटा महानगरपालिका र भक्तपुरका ४ वटा नगरपालिकामा उम्मेदवारी परेका उम्मेदवारको मात्रै चुनाव चिह्न राखेर मतपत्र छाप्ने तयारीबारे आयोगको निर्णय भएको जानकारी गराएका थिए । पत्रमा भनिएको छ, स्वतन्त्र र निष्पक्ष निर्वाचनको जिम्मेवारी पाएको आयोगबाट कसैको दबाबप्रभावमा नपरी मतपत्र छपाइमा मुलुकभर जुन तरिका अपनाइएको हो, सोहीबमोजिम नै व्यवस्था मिलाउनुहुन अनुरोधसमेत गर्दछौं । एमालेले आयोगको तयारी र गठबन्धन शीर्ष नेताहरूको अभिव्यक्ति मिल्दोजुल्दो भएको बताएको छ ।"
आचारसंहितामा कडाइ गर्छौं,निर्वाचनको माहोल सुरु भइसक्यो । पहिलो दिन उम्मेदवारी दिनेको संख्या हेर्दा उम्मेदवार ३ लाख हुन सक्ने देखिन्छ । गत वर्ष उम्मेदवारीलाई एक दिन मात्रै राख्दा दर्ता गर्न केही समय लागेकाले यसपालि दुई दिन राखेका हौं । पहिलो दिन खासै उम्मेदवारी परेन । अन्तिममा मात्रै आएर उम्मेदवारी दिने देखियो । उम्मेदवारी सोमबार ५ बजेभित्र दिनुपर्ने हुन्छ तर कार्यालय समयमा लाइन बसिसकेको व्यक्तिको मनोनयन दर्ता गराउनैपर्ने हुन्छ ।यसपालि आचारसंहितामा कडाइ गर्न स्थानीय तहसम्मको संयन्त्र बनाएका छौं । मनोनयनपत्र दर्ता गर्न जाँदा पनि कडाइ गरेको भन्दै आयोगको विरोध भएको जानकारी आएको छ । हामीले व्यवस्थित गर्न खोजेका मात्रै हौं । नियन्त्रण गर्न खोजेका होइनौं । सामाजिक सञ्जालबाट आचारसंहिता उल्लंघनको घटना हुन सक्ने भएकाले यसलाई नियमन पनि गरिरहेका छौं । निर्वाचन सामग्री ढुवानी अन्तिम चरणमा पुगेको छ । ६ जिल्लामा मात्रै निर्वाचन सामग्री पठाउन बाँकी छ । मतपत्र छपाइ पनि अन्तिम चरणमा पुगेको छ । केही दिनमा ढुवानी सुरु गर्छौं ।(कुराकानीमा आधारित)
न्यायाधीश नियुक्ति गर्न मापदण्ड बनाइँदै,"तर, परिषद्का पदाधिकारीले आपसमा भागबन्डा गरेर नियुक्ति दिँदै आएको, त्यसले न्याय सम्पादनको स्तर खस्किएको र न्यायालयमा भ्रष्टाचार बढेको टीकाटिप्पणी हुने गरेको छ ।आइतबारको बैठकमा जिल्ला र उच्च अदालतका न्यायाधीशविरुद्ध परेका उजुरीमाथि पनि छलफल भएको स्रोतले जनाएको छ । न्याय परिषद्लाई जिल्ला र उच्च अदालतका न्यायाधीशविरुद्ध भ्रष्टाचारमा मुद्दा चलाउने अधिकार छ भने कार्यक्षमता नभएका, बदनियत चिताएर फैसला गरेका, खराब आचरण भएका वा आचारसंहिताको गम्भीर उल्लंघन गरेका न्यायाधीशलाई कारबाही गर्ने अधिकार छ । तर परिषद्मा परेका उजुरीमा न्यायाधीशहरूलाई जवाफदेही बनाएको परिषद्को ट्र्याक रेकर्ड भने सन्तोषजनक छैन । २०४७ सालको संविधानले पहिलोपटक न्याय परिषद्सम्बन्धी व्यवस्था गरेको थियो । त्यसयता परिषद्ले जम्मा दुई जना न्यायाधीशलाई भ्रष्टाचारमा मुद्दा चलाएको छ । शाही आयोगले घूससहित रंगेहात पक्राउ गरेको भनिएका जिल्ला न्यायाधीश वीरेन्द्रकुमार कर्णविरुद्ध परिषद्ले मुद्दा चलाएको थियो । सर्वोच्च अदालतले उक्त आयोगको गठन नै असंवैधानिक भएको भन्दै खारेज गरिदिएपछि कर्णले उन्मुक्ति पाए । जिल्ला न्यायाधीश ओमकार उपाध्यायविरुद्ध नक्कली शैक्षिक प्रमाणपत्रमा परिषद्ले चलाएको भ्रष्टाचार मुद्दा भने विशेष अदालतमा विचाराधीन छ । उपाध्यायको भारतको कानपुर विश्वविद्यालयको बीए पास गरेको प्रमाणपत्र नक्कली भएको भन्दै मुद्दा दायर गरिएपछि उनी निलम्बनमा छन् । आर्थिक वर्ष २०७६०७७ मा उच्च अदालतका न्यायाधीश नरबहादुर शाहीलाई पदमुक्त गरेको परिषद्ले त्यसको अघिल्लो वर्ष उमेशकुमार सिंह र जिल्ला न्यायाधीश विश्वमंगल आत्रेयलाई पदमुक्त गरेको थियो । सोही वर्ष उच्च अदालतका न्यायाधीशहरू थिरबहादुर कार्की, साधुराम सापकोटा र जिल्ला न्यायाधीश बाबुकाजी बानियाँलाई सचेत गराउने निर्णय भएको थियो । परिषद्मा अहिले जिल्ला र उच्च अदालतका न्यायाधीशहरूविरुद्ध १ सय ५० भन्दा बढी उजुरी विचाराधीन छन् । त्यसमध्ये सयभन्दा बढी खराब आचरण आचारसंहिताको गम्भीर उल्लंघनका छन् ।"
नाका खोल्नेलाई भोट,"(सिन्धुपाल्चोकरसुवा)  सरकारले लेटर अफ क्रेडिट स्याम्पल (एलसी) प्रणाली लागू गरेयता उत्तरी तातोपानी र केरुङ नाकामा आयात क्रमशः खुम्चिँदै छ । भूकम्पको चार वर्षपछि तातोपानी र सात महिनापछि चीन पक्षले केरुङ उत्तरी नाका एकतर्फी रूपमा मालवाहक कन्टनेर आयातका लागि मात्रै खुलायो । भोटेकोसी बाढीपहिरोको अवरोधपछि खुले पनि उत्तरी नाकाको पछिल्लो समय ताल फुट्ने हल्ला र कोभिडले झनै पछाडि धकेलियो । भोटेकोसी२ का अध्यक्ष दीपेन्द्रकुमार श्रेष्ठका अनुसार नेपाल र चीनको सीमाभेग भोटेकोसी गाउँपालिकावासीले चुनाव नजिकिएलगत्तै भोट तातोपानी नाका पूर्ण रूपमा खोल्नेलाई मात्रै दिने बताएका छन् । चीनसँग जोडिएको स्थलमार्ग तातोपानी नाका सर्वसाधारणका लागि नखुल्दा थलिएका सीमावासी तातोपानी नाका खोल्न र सहज बनाउन सक्नेलाई मात्रै भोट दिने मनस्थितिमा छन् । बाढीले घर बगाएपछि तातोपानीको चौकीडाँडामा बसिरहेकी भोटेकोसी२ लिपिङ बजारकी ६३ वर्षीया कालुमाया शेर्पा भोट माग्न आउने उम्मेदवारको पर्खाइमा रहेको बताइन् । सर्वसाधारणका लागि तातोपानी नाका खोल्नेलाई भोट दिने हो, अरूलाई त केही गर्न सक्दैनौं, जुनसुकैका उम्मेदवार आए पनि पहिला तातोपानी नाका खोल्न सक्ने वाचा गरे मात्रै भोट हाल्ने हो, शेर्पाले भनिन् । अझैसम्म तातोपानीसम्म चुनावी अभियान लिएर मत माग्न कोही दलका नेता तथा कार्यकर्ता नआएको उनले बताइन् । तातोपानी पुग्न दर्जनौं सुक्खा पहिरो र क्षतिग्रस्त सडक पार गरेर पैदल हिँड्नुपर्छ । सुक्खा पहिरो, खण्डहर बजार, छियाछिया भएर आधा भत्केका क्षतिग्रस्त घरटहरा, ढलेलडेका बोर्ड, तलबाट भास्सिँदै गइरहेको डरलाग्दो सडक ।नाका खुल्दा भव्य चलहलपहलसँगै अर्बौं राजस्व उठाउने सरकारले मालवाहक सवारीलाई सुरक्षित पार्किङको साथै व्यवस्थापन गर्न सकेको छैन । सर्वसाधारणका लागि नाका खुल्ने र पहिलेझैं व्यापार हुने आसमा होटल, पसलमा फर्केका व्यवसायी दिनहुँ घुम्न आउने यात्रु र निरीक्षणमा आउने मन्त्री नेतासहित मन्त्रालयको सवारी लर्कोबाट वाक्क भइसकेका छन् । नाका खुल्यो भन्ने मात्रै भो, यहाँको अवस्था देख्दा साह्रै वैराग लाग्छ, उता चिनमा केके भइसक्यो, हामी यही खण्डहर हेर्न आउनेलाई हेरेर दिन बित्छ, स्थानीय व्यवसायी सेते श्रेष्ठले भने । चीनले आफ्नोतर्फ भवनबाहेक अन्य संरचना लगभग सकिरहँदा नेपालतर्फ चुपचाप बसिनुले राम्रो सन्देश नगएको उनले वताए । सबैले बलेको आगो ताप्ने हुन्, नाका चलेको भए यहाँ मत माग्न सबै आइहाल्थे नि, सुनसान भएकाले कोही नेता तथा कार्यकर्ता आएका छैनन्, स्थानीय श्रेष्ठले भने । श्रेष्ठले मत माग्न आउने सबै उम्मेदवारमा जसले तातोपानी नाका खोल्ने प्रतिज्ञा लिन्छ उसैलाई भोट दिने तरखरमा रहेको बताए । नाका खुल्दा कामदारको रूपमा कार्यरत उनले एक्कासि नाका ठप्प भएपछि अहिलेसम्म बेरोजगार छन् । प्रतिनिधिसभा क्षेत्र न १ मा भोटेकोसी गाउँपालिकाका साबिक चार गाविस लिस्तीकोट, तातोपानी, फुल्पिङकट्टी र मार्मिङ नाकामै निर्भर थियो । व्यापारी, कामदारले यहींबाटै रोजगारी पाइरहेका थिए । २० वर्षअघिदेखि चल्दै आएका एक हजार चार सय मालवाहक कन्टेनर, २८ सय चालक र पाँच हजार मजदुर परिवार बेरोजगार भए, सुनसान नाकाबीच स्थानीय र व्यपारी पलायन हुन पुगे । अघिल्लो स्थानीय तह २०७४, प्रतिनिधि र प्रदेश निर्वाचनमा नेपाली कांग्रेस, माओवादी केन्द्र र एमालेले तातोपानी नाका पूर्ण रूपमा खुलाउन पहल गर्ने मुख्य एजेन्डा बनाएका थिए । दलका नेता तथा कार्यकर्ता सीमाक्षेत्रको भेगतिर चुनावी प्रचारका लागि पुगेका छैनन् । गत निर्वाचनमा सीमाभेग भोटेकोसी माओवादी केन्द्रले जितेको थियो । रसुवागढी नाकाबाट २०७६ माघ १५ अगाडि दैनिक सयौं कन्टेनर सामान आयात हुने गर्दथ्यो । त्यसपछि रसुवागढी नाका भएर चीनबाट हुने आयात तथा निर्यात प्रभावित छ । सुरुमा हिमपात र ल्होसार पर्वका कारण आयात, निर्यात प्रभावित भएको थियो । पछि कोरोना देखा परेपछि रसुवागढी नाका भएर चीनबाट हुने आयात, निर्यात तथा आवतजावत बन्द भएको हो । साढे पाँच महिना कोरोना महामारीका कारण नाका ठप्प रह्यो । न्यून मात्रामा सामान आयात भइरहे पनि निर्यात भने ठप्प छ । रसुवागढी नाकाबाट व्यवसायीले २७ महिनादेखि सहज रूपमा सामान आयात तथा निर्यात गर्न पाएका छैनन् । निर्यातआयात बढाउन पहल गर्ने दललाई मतदान गर्ने नाकावासीको भनाइ रहेको गोसाइँकुण्ड२ टिमुरेका दोर्जे तामाङले बताए । रसुवागढी नाकाबाट आयात निर्यात प्रभावित हुँदा नाका जोडिएका स्थानीय बासिन्दाहरू धेरै नै प्रभावित भएका छन्, उनले भने । नाकाको समस्या समाधान गर्ने प्रतिनिधिलाई मत दिने गोसाइँकुण्ड२ टिमुरेका उर्केन घलेले बताए ।"
उम्मेदवारी दर्ता पहिलो दिन न्यून,"रमेशकुमार पौडेल (चितवन), सुवास बिडारी (मकवानपुर) र केदार शिवाकोटी (दोलखा)"
दुर्घटनामा ४ भारतीयसहित ५ को मृत्यु,"धादिङ (कास) बस र कार जुध्दा आइतबार पृथ्वी राजमार्गअन्तर्गत धादिङको थाक्रे७ जुंगेखोलामा चार भारतीय पर्यटक र चालकसहित ५ जनाको मृत्यु भएको छ । मृत्यु हुनेमा कार चालक तनहुँको खैरेनीका अन्दाजी ३६ वर्षीय दिलबहादुर बस्नेत, भारत उत्तरप्रदेशका ४० वर्षीय विमलचन्द्र अग्रवाल, ३५ वर्षीया साधना अग्रवाल, ४० वर्षीया सन्ध्या अग्रवाल, ५५ वर्षीय राकेश अग्रवाल छन् । सख्त घाइते दिलबहादुर र विमलचन्द्रको त्रिवि शिक्षण र अन्यको ट्रमा सेन्टरमा मृत्यु भएको हो । बसमा सवार धादिङ नीलकण्ठ११ का २४ वर्षीय राम परियार घाइते छन् । उनको ट्रमा सेन्टरमा उपचार भइरहेको छ । राजमार्गमा ट्याक्सीलाई उछिनेर अघि बढेको कार ओरालोमा तीव्र गतिमा आएको बससँग ठोक्किएको धादिङका डीएसपी जागेश्वर भण्डारीले बताए । नेपाल घुम्न गत बुधबार आएका भारतीय पर्यटक पोखराबाट काठमाडौं फर्कंदै थिए । उनीहरूको सोमबार दिल्ली फर्कने हवाई टिकट थियो । काठमाडौंबाट धादिङतर्फ आउँदै गरेको बा५ख ८४४३ नम्बरको बस र काठमाडौं जाँदै गरेको वाग्मती प्रदेश ०१०२६च २९६८ नम्बरको कार जुधेको हो ।"
जुनारको बिमा,"रामेछाप (कास) असिना होस् वा ठूलो हावाहुरी ओख्रेनीका शेरबहादुर तामाङलाई अब जुनारका दाना खस्लान् भन्ने पिरलो छैन । बिहीबार उनले बगैंचाका २ सय ३५ बोट जुनारको बिमा गराएका छन् । गत साल असिनाले दाना झार्ने र घाउ लगाउँदा लाखौं क्षति बेहोरेको थिएँ, तामाङले भने, बिमापछि अब क्षति भए पनि किसानलाई मार पर्दैन । रामेछाप६ ओख्रेनीमा ३ जना किसानको बगैंचाका जुनारको बिमा गरिएको हो । जुनारको पीसीआर परीक्षण गराउँदा रोग किरा नभेटेपछि आईएमई जनरल इन्स्योरेन्सले किसानको बगैंचाको बिमा गरेको हो ।"
गठबन्धन 'सेट मै तालमेल दर्जन जिल्लामा मात्रै,"(काठमाडौं)  सत्ता गठबन्धनले केन्द्रमा सात मापदण्डका आधारमा सिट बाँडफाँट गर्ने सहमति गरे पनि जिल्लाजिल्लामा समस्या कायम छ । निर्वाचन आयोगले आइतबार र सोमबार गरी दुई दिन उम्मेदवार मनोनयन दर्ताका लागि समय तोकेको छ तर आइतबार रातिसम्म गठबन्धनबीच सिट बाँडफाँटलाई लिएर ६६ भन्दा बढी जिल्लामा विवाद देखिएको छ । करिब एक दर्जन जिल्लामा मात्र सेटमै तालमेल भएको गठबन्धनले जनाएको छ ।केन्द्रबाट ६ महानगर र ११ उपमहानगरमा सिट बाँडफाँट टुंगिए पनि गठबन्धनभित्रबाटै बागी उम्मेदवारी परेको छ । सिट बाँडफाँटमा जिल्लाहरूमा उपेक्षा गरिएको भन्दै एकीकृत समाजवादी र जनता समाजवादीका शीर्ष नेताले असन्तुष्टि जनाएका छन् । कतिपय जिल्लामा एकीकृत समाजवादी र जनता समाजवादी गठबन्धनबाट अलग भएर उम्मेदवार घोषणा गरेका छन्, कतिपयमा गठबन्धनका उम्मेदवारप्रति असन्तुष्टि जनाउँदै कांग्रेसबाट बागी उम्मेदवारी परेका छन् ।आइतबार रातिसम्म गठबन्धनबीच दर्जन जिल्लामा मात्रै सिट बाँडफाँटमा सहमति जुटेको छ । भक्तपुर, काभ्रे, धादिङ, दोलखा, नुवाकोट, हेटौंडा र सिन्धुलीमा कांग्रेस, माओवादी र एकीकृत समाजवादीबीच तालमेल भएको छ भने ललितपुर महानगरपालिकामा कांग्रेस र माओवादीबीच तालमेल भएको छ । पाल्पा, हुम्ला र दार्चुलामा पनि भागबन्डा टुंगिएको छ । जिल्लाहरूमा एकीकृत समाजवादीलाई उपेक्षा गरिएको भन्दै अध्यक्ष माधवकुमार नेपालले शनिबार बसेको सत्ता गठबन्धनको बैठकमा असन्तुष्टि राखेका थिए । नेपालले महानगर तथा उपमहानगरको वडाध्यक्ष तथा अन्य पालिकामा प्रमुख र उपप्रमुखसहितका पद बाँडफाँट न्यायोचित नभएको गुनासो राखेका थिए । त्यसअघि नेपालले पार्टी कार्यालयमा भएको एक कार्यक्रममा जिल्लाजिल्लाको अवस्था आशावादी र उत्साहित हुने खालको नभएको बताएका थिए ।तालमेलमा देखिएका समस्या र असन्तुष्टिलाई सम्बोधन गर्न भन्दै दाहाल र नेपाल आइतबार पनि प्रधानमन्त्री शेरबहादुर देउवासहित कांग्रेस नेताहरूसँग छलफल गर्न बालुवाटार पुगेका थिए । बालुवाटारमा करिब दुई घण्टाको छलफलमा समस्या देखिएका पालिकामा केन्द्रबाटै समन्वय गर्ने समझदारी बनेको एक नेताले बताए । स्थानीय तहमा भागबन्डाको रस्साकसीले भने असन्तुष्टि व्यवस्थापन गर्न सकस परेको छ ।जनता समाजवादीका नेताहरू पनि जिल्लाजिल्लामा भएका तालमेललाई लिएर असन्तुष्ट छन् । गठबन्धनका शीर्ष नेतामध्ये जसपा संघीय परिषद् अध्यक्ष बाबुराम भट्टराईको गृह जिल्ला गोरखामा विवाद देखिएको छ । त्यहाँको विवादबारे छलफल गर्न भट्टराई र माओवादी नेता नारायणकाजी श्रेष्ठलाई शनिबार बालुवाटार बोलाइएको थियो । गोरखामा पाँच दलबीच सहमति हुन नसकेपछि कांग्रेस र माओवादीले तालमेल प्रयास गरेका थिए । त्यसलाई लिएर भट्टराईले देउवा र दाहालसँग असन्तुष्टि व्यक्त गरेका थिए । गोरखामा भट्टराई र श्रेष्ठ पक्षबीच विवाद हुने गरेको छ । जसपालाई उपेक्षा गरे गण्डकी प्रदेश सरकारलाई दिएको समर्थन फिर्ता लिने चेतावनी भट्टराई पक्षले दिएपछि गठबन्धनका शीर्ष नेताहरूलाई झस्काएको एक नेताले बताए । त्यसलगत्तै केन्द्र र प्रदेशबाट गोरखामा भागबन्डा टुंग्याइएपछि कांग्रेसले गठबन्धनबाट बाहिरिने चेतावनी दिएको छ । जसपाको प्रभाव रहेको मधेस र लुम्बिनी प्रदेशका केही पालिकामा पनि कांग्रेस र माओवादीले उपेक्षा गरेको भन्दै नेताहरू असन्तुष्ट बनेका छन् । मधेसबाहेक अन्य प्रदेशका जिल्लामा जसपा भागबन्डामा परेको छैन । नेपालगन्ज उपमहानगरबाहेक त्यहाँका वडामा कांग्रेस र जसपाले एक्लाएक्लै लड्ने निर्णय गरेपछि गठबन्धनबाट माओवादी बाहिरिएको छ ।वाग्मती प्रदेशका अधिकांश जिल्लामा कांग्रेस र माओवादीबीच मात्रै तालमेलको प्रयास भएपछि प्रदेशको पाँचदलीय संयन्त्रले हस्तक्षेप गरेर केही जिल्लामा भागबन्डा टुंग्याइदिएको छ । प्रदेशले टुंग्याएको सिन्धुलीमा कांग्रेस र माओवादीबीच मात्रै तालमेल भएको छ । भक्तपुर, चितवन, मकवानपुर, धादिङलगायत जिल्लामा कांग्रेस, माओवादी र एकीकृत समाजवादीबीच भागबन्डा गरिएको छ । यसबाहेक कर्णाली प्रदेशमा प्रदेश संयन्त्रले हस्तक्षेप गरेर भागबन्डा टुंग्याउने प्रयास गरे पनि रोल्पामा माओवादी एक्लै चुनावमा जाने भन्दै उम्मेदवार तय गरेको छ । एकीकृत समाजवादी पार्टीका एक नेताका अनुसार अधिकांश जिल्लामा विवाद भएको छ । कांग्रेसमा दम्भ देखियो, माओवादीले पनि धेरै ठाउँमा एस र जसपालाई उपेक्षा गर्दा समस्या आयो, ती नेताले भने, धेरै ठाउँमा हाम्रो त अस्तित्व नै स्वीकार गरिएन । त्यसकारण एकीकृत समाजवादी गठबन्धनबाट बाहिरिन बाध्य भयो । केन्द्र र प्रदेशले हस्तक्षेप गरेर सोमबार बिहानसम्म सहमति जुट्यो भने जुट्यो, नजुटे त्यसको प्रभाव देशैभर देखिन सक्छ । केन्द्रबाटै भागबन्डा भएको ललितपुर उपमहानगरमा कांग्रेस र माओवादीले मात्रै वडा बाँडफाँट गरेपछि एकीकृत समाजवादीले छुट्टै उम्मेदवारी दर्ता गराउने भएको छ । जबकि ललितपुरको प्रमुख कांग्रेस र उपप्रमुख माओवादीको भागमा परेको थियो । एकीकृत समाजवादीले ललितपुर महानगर प्रमुखमा हरिकृष्ण थापा र उपप्रमुखमा उषा वज्राचार्यलाई उठाउने भएको छ । भरतपुर महानगरमा कांग्रेसबाट प्रमुखमा बागी उम्मेदवारी दिने तयारी भएको स्थानीय नेताले बताएका छन् । पाँचदलीय गठबन्धनका तर्फबाट भरतपुरमा माओवादी र पोखरामा एकीकृत समाजवादीले प्रमुखमा उम्मेदवारी दिने सहमति भएको थियो ।नेपालगन्ज उपमहानगरबाहेकका पालिका र वडामा कांग्रेस र जसपाबीच भागबन्डाको प्रयास भएको भन्दै माओवादी बाहिरिएको छ । बुटवल उपमहानगरमा बेवास्ता गरेको भन्दै जसपाबाट प्रमुखमा सुरज हिताङ र उपप्रमुख सम्झना पौडेलले उम्मेदवारी दर्ता गराएका छन् । पाँच दलले महानगर, उपमहानगरका प्रमुखउपप्रमुखको सिट बाँडफाँट केन्द्रीय संयन्त्रबाट गरेका हुन् । वैशाख १७ मा देशैभर तालमेल गर्ने निर्णय गरेपछि पाँच दलले ७ प्रदेश, ७७ जिल्ला र ७ सय ५३ पालिकामा संयन्त्र बनाएका छन् । ती सबै संयन्त्रको समन्वयका लागि केन्द्रमा कांग्रेस नेता रामचन्द्र पौडेल नेतृत्वमा स्थानीय तह तयारी र अनुगमन समिति बनेको छ । गठबन्धनमा रहेका दलले एकीकृत समाजवादीमा कायम जनप्रतिनिधिलाई मान्यता दिने, २०७४ को निर्वाचनमा दलका उम्मेदवारले प्राप्त गरेको मतभार हेर्ने, एकीकृत समाजवादीलाई एमाले विभाजित बनेर बनेको मुख्य शक्तिका रूपमा स्वीकार गर्ने, वर्तमान समयमा गठबन्धनका दलको संगठनात्मक अवस्था र जनसमर्थनलाई पनि आधार मानेर सिट बाँडफाँट गर्ने सहमति छ । यसैअनुसार गठबन्धनले केन्द्रबाटै मापदण्ड, सहमतिको मर्म र भावनाअनुरूप सम्बन्धित समितिहरूको बैठक बसी अविलम्ब सिट बाँडफाँट तथा उम्मेदवार चयन गर्न निर्देशन दिएको थियो तर एकले अर्कालाई छाड्न नमान्दा वा हैसियतभन्दा बढी सिट खोज्दा जिल्लाहरूमा समस्या आएको नेताहरूको भनाइ छ ।"
६ उम्मेदवार छान्नै कांग्रेसलाई सकस,"काठमाडौं (कास) उम्मेदवार मनोनयन सुरु भइसक्दा पनि महानगरपालिका र उपमहानगरपालिकाका ६ उम्मेदवार चयन गर्न नसकेको कांग्रेसले प्रधानमन्त्रीसमेत रहेका पार्टी सभापति शेरबहादुर देउवालाई निर्णय लिने जिम्मा दिएको छ । केन्द्रीय कार्यसम्पादन समितिले आइतबार उम्मेदवार चयनको अधिकार सभापति देउवालाई प्रत्यायोजन गरेको हो । पार्टी पदाधिकारी र पूर्वपदाधिकारीले निरन्तर चार दिन बैठक गर्दा पनि उम्मेदवार टुंगो लाग्न नसकेपछि आइतबार महामन्त्री गगन थापाले नै नेतृत्वलाई जिम्मा दिने प्रस्ताव राखेका थिए । देउवाले आइतबार नै संसदीय समितिसमेत गठन गरेका छन् । समितिमा पदाधिकारी बाहिरबाट नेता रामचन्द्र पौडेल मात्रै परेका छन् । महाधिवेशनमा देउवाका मुख्य प्रतिस्पर्धी रहेका नेता शेखर कोइरालालाई नसमेटेकामा उनीपक्षीय नेताहरू असन्तुष्ट छन् । नेता अर्जुननरसिंह केसीले समिति गठन र उम्मेदवार चयन गर्ने अधिकार देउवालाई दिने केन्द्रीय कार्यसम्पादन समितिको निर्णयप्रति फरक मत राखेका छन् । उनले पार्टीको केन्द्रीय कार्यसमितिले स्थानीय अवस्था र आवश्यकता लाई हेरेर निर्णय गर्न अधिकार प्रत्यायोजन गरेकामा त्यसविपरीत केन्द्रीय हस्तक्षेप गरेर तालमेलको निर्णय गरिएको, महानगर र उपमहानगरमा सत्ता गठबन्धन दलले गरेको तालमेलको मापदण्ड केन्द्रीय कार्यसम्पादन समितिमा प्रस्तुत नभएको, महानगर र उपमहानगरमा उम्मेदवार चयनमा पार्टीको वैधानिक प्रक्रिया अवलम्बन नगरिएको उल्लेख गरेका छन् । कांग्रेस आइतबारसम्म पनि विराटनगर महानगरमा कसलाई उम्मेदवार बनाउने भन्ने गाँठोमा अड्किएको छ । कांग्रेस नेता कृष्णप्रसाद सिटौला र शेखर कोइरालाबीचको टकरावले अन्य उम्मेदवार छनोटमा समेत प्रभाव पारेको बैठकमा सहभागी एक नेताले बताए । सिटौलाले हालका महानगर प्रमुख भीम पराजुलीलाई दोर्याउनुपर्ने अडान लिइरहेका छन् । कोइरालाको अडान नागेश कोइरालालाई बनाउनुपर्नेमा छ । महानगर र जिल्ला कार्यसमितिले नागेशलाई एक नम्बरमा सिफारिस गरे पनि प्रदेश समितिले उनको नाम हटाएर केन्द्रमा पठाएको थियो । प्रदेश सभापति उद्धव थापा नेता सिटौलानिकट हुन् । सिटौलाको प्रस्तावप्रति सभापति देउवाको समेत भित्री समर्थन रहेकाले समस्या उत्पन्न भएको कोइरालापक्षीय नेताहरू बताउँछन् । ललितपुर महानगरमा वर्तमान प्रमुख चिरीबाबु महर्जन र प्रेमकृष्ण महर्जनमध्ये कसलाई अघि सार्ने भन्ने विवाद छ । जिल्लामा आफ्नै पक्षका नेता विभाजित भएकाले उम्मेदवार छनोट गर्न देउवालाई समस्या परेको छ । पोखरामा देउवाले सुरेन्द्रमान बिजुक्छेलाई उपप्रमुखमा उम्मेदवार बनाउन चाहेका छन् । तर नेता पौडेल र कोइराला पक्षले कोपिला रानाभाटको पक्षमा अडान राखेका छन् । भरतपुर उपप्रमुखका लागि चित्रसेन अधिकारी र सूर्यकान्त घिमिरेको नाम चर्चामा छ । देउवा अधिकारीका पक्षमा छन् तर घिमिरेलाई अघि सार्दा भरतपुरको असन्तुष्टि कम हुने सुझाव माओवादी अध्यक्ष पुष्पकमल दाहालले समेत दिएकाले निर्णय पुनर्विचार हुने सम्भावना छ । वीरगन्जमा उपप्रमुखमा कसलाई उम्मेदवार बनाउने भन्नेबारेमा नेताहरूबीच छलफल अघि बढ्न सकेको छैन ।"
कांग्रेस घोषणापत्रमा ६० वर्षअघिको झल्को,"(काठमाडौं)  कांग्रेसले आर्थिक उदारीकरण र पूर्वाधारका महत्त्वाकांक्षी आयोजनालाई भन्दा मझौला र स्थानीय सहभागितामा आधारित विकासलाई केन्द्रमा राखेर स्थानीय तह निर्वाचनको घोषणापत्र आइतबार सार्वजनिक गरेको छ । अघिल्ला निर्वाचनमा जस्तो आकर्षक नारा भरिएका कार्यक्रम र ठूल्ठूला सपना बोकेका आयोजनालाई कांग्रेसले यस पटक घोषणापत्रमा समावेश गरेको छैन ।प्रत्येक गाउँ र टोलमा भ्यु टावर निर्माण गर्ने, मनोरेल, फ्लाइओभरजस्ता स्थानीय तहको स्रोत र साधनले गर्न नसक्ने विकास आयोजनालाई प्राथमिकता दिने विगतका प्रचलनलाई यस पटक हटाइएको छ । कांग्रेसले समृद्धिको गन्तव्य ठूला पूर्वाधारको सपना देखाएर मात्रै सम्भव नहुने निष्कर्ष निकालेको छ । यस पटक कांग्रेसले अघि सारेको आर्थिक नीति र कार्यक्रममा ६० वर्षअघि संस्थापक नेता बीपी कोइरालाले अघि बढाएको सामाजिक सुधार र विकास कार्यक्रमको प्रभावको झल्को दिन्छ । साठी वर्षअघि १८ महिनाको छोटो अवधिमै प्रथम जननिर्वाचित प्रधानमन्त्री बीपीले आर्थिक कूटनीतिमा अपनाउनुभएको प्रेरणादायी पदचाप पछ्याउने कांग्रेस प्रण गर्दछ, घोषणापत्रमा छ ।महामन्त्री गगन थापा नेतृत्वको समितिले तयार पारेको घोषणापत्र लोकतन्त्र दिवसको अवसर पारेर आइतबार पार्टी केन्द्रीय कार्यालयमा सभापतिसमेत रहेका प्रधानमन्त्री शेरबहादुर देउवासहितका पदाधिकारीले सार्वजनिक गरेका हुन् । देउवाले घोषणापत्रमा आधारित रहेर चुनावी प्रचारप्रसारमा लाग्न पार्टीका नेताकार्यकर्तालाई निर्देशन दिएका छन् । घोषणापत्रमा जनसहभागिता जोडिने साना विकास आयोजनालाई अघि बढाएरै स्थानीय तहलाई आत्मनिर्भर बनाउन सकिने निष्कर्ष कांग्रेसले निकालेको छ । आर्थिक स्रोत र साधनको सीमिततामा रहेर स्थानीय तहले गर्न सक्ने पूर्वाधार, सामाजिक सेवा र सुरक्षाका कार्यक्रम उसले अघि सारेको छ । समृद्ध नेपालको त्यो अवधारणामा व्यापक भौतिक विकास, ठूल्ठूला पूर्वाधारका संरचना, अग्ला भवन, भ्यु टावर, भीमकाय एयरपोर्ट र हिमालमा रेल चढाउनेलगायतका सपनाको व्यापार गरिएको छ, त्यस्तो समृद्धिको आधार देशले धान्नै नसक्ने अत्यन्त खर्चिलो भौतिक विकास हो, कांग्रेसले भनेको छ, त्यस्तो विकासले जनताको शिरमा ऋणको भारी बोकाउँछ । प्राकृतिक स्रोतहरूको अवैज्ञानिक दोहन गरेर भावी पुस्तालाई समेत जोखिममा पार्ने गरी पर्यावरणीय संकट निम्त्याउँछ । निश्चित ठाउँमा जनसंख्याको केन्द्रीकरण गर्दै लैजान्छ । सहरी र ग्रामीण, धनी र गरिबबीचको असमानताको खाडल अझ फराकिलो बनाएर द्वन्द्वको अवस्था सिर्जना गर्छ । समृद्धिको यस्तो भाष्यले भौतिक पूर्वाधारलाई विकासको मानक बनाउँछ तर त्यस्तो विकासको प्राथमिकतामा समग्र मानव विकास र नागरिकका उन्नतिका चाहना पर्दैनन् । कांग्रेसले कोखदेखि शोक सम्मको सामाजिक कार्यक्रम अघि सारेको छ । शिक्षा, स्वास्थ्य, स्थानीय पूर्वाधार विकासमा प्राकृतिक स्रोत, पर्यावरण, कृषि, पर्यटन, उद्यमशीलता, रोजगारी, सामाजिक सुरक्षा र गरिबी निवारणसँग सम्बन्धित कार्यक्रमलाई प्राथमिकता दिएको छ । कांग्रेसले २०७४ को स्थानीय निर्वाचनको घोषणापत्रमा फ्लाइओभरदेखि ठूल्ठूला सडक पूर्वाधारका महत्त्वाकांक्षी आयोजना अघि सारेको थियो । दस वर्षमा नेपाललाई मध्य आययुक्त गतिशील राष्ट्र बनाउने घोषणा थियो । एक दशकभित्र दस प्रतिशत उच्च आर्थिक वृद्धिदर हासिल गर्ने लक्ष्य थियो । हरेक वर्ष ३ देखि ५ लाख रोजगारी सिर्जना गर्ने घोषणा गरेको थियो । केन्द्रीय सरकारले जारी गर्ने बजेटकै झल्को हुने गरी घोषणापत्रमा कार्यान्वयन हुनै नसक्ने खालका कार्यक्रमसमेत समावेश गरिएका थिए । नागरिक स्वतन्त्रता सम्मान, असल शासन र जवाफदेहिता, पारदर्शिता, सहज र प्रभावकारी सेवा प्रवाह, नीतिगत, कानुनी तथा संस्थागत क्षमता, विकास, स्रोतको उचित व्यवस्थापन, समन्वय, सहकार्य, सामाजिक रूपान्तरण, प्रमाण, तथ्य र तथ्यांकमा आधारमा बजेट, नीति र योजना तर्जुमा, सूचना प्रविधिको प्रयोग, नागरिक सम्बन्ध र जनसहभागिता, सिर्जनशील र जनमुखी नेतृत्व स्थानीय तहले लिनुपर्ने मूल सिद्धान्तका रूपमा लिएको छ । शिक्षा क्षेत्रको विकासका लागि स्थानीय तहले उत्प्रेरित शिक्षक, सबल नेतृत्व र व्यवस्थापन, जवाफदेही शिक्षा प्रणाली, नीति योजना र शासकीय सुधार, लगानी, धार्मिक विद्यालय, संस्थागत विद्यालय र गैरसरकारी संस्था, संघीय तहमा हुनुपर्ने सुधारलाई जोड दिनुपर्ने उल्लेख गरेको छ । स्थानीय तहमा सुविधासम्पन्न उत्कृष्टताको केन्द्रका रूपमा कम्तीमा एउटा अगुवा विद्यालय, विद्यालय छाड्ने दर २० प्रतिशत घटाउने, वार्षिक सिकाइ मेला, व्यावसायिक सीप विद्यालय, दिवा खाजा कार्यक्रम, स्यानिटरी प्याडको व्यवस्था, स्थानीय पाठ्यक्रमको निर्माण, विज्ञ अतिथि शिक्षक, विद्यालयका कार्यक्रममा अभिभावक उपस्थितिलाई नब्बे प्रतिशत बनाउने, अभिभावकसँग सहकार्यका कार्यक्रम, आवश्यकताअनुसार विषयगत शिक्षकको पूर्ति, शिक्षकको दलगत आबद्धता निरुत्साहित, एक शिक्षक एक ल्यापटप, प्रत्येक विद्यालयमा विद्युतीय हाजिरी, आवश्यक नीति, ऐन र नियम बनाउने, आवश्यक नदेखिएका विद्यालयलाई समायोजनजस्ता प्रतिबद्धता अघि सारेको छ । यीलगायतका प्रतिबद्धता पूरा गर्न र स्थानीय सरकारलाई थप बलियो बनाउने गरी संघीय शिक्षा ऐन तर्जुमा, संघीय सरकारले शिक्षाको वस्तुगत आवश्यकताका आधारमा गुणस्तरको मापदण्ड तयार गर्नेलगायतका लक्ष्य कांग्रेसको छ । कांग्रेसले स्वास्थ्य क्षेत्रका लागि कम्तीमा दस प्रतिशत लगानी पुर्याउनुपर्ने उल्लेख गरेको छ । उसले सबै नीतिमा स्वास्थ्य भन्ने मान्यतालाई अघि बढाएको छ । एकीकृत स्वास्थ्य पूर्वाधार विकास मापदण्डअनुरूप भौगोलिक अवस्थिति, जनसंख्या र रणनीतिक क्षेत्रअनुसार नागरिकको सहज पहुँच पुग्ने गरी गाउँनगरपालिकामा विशेषज्ञ सेवासहितको प्राथमिक अस्पताल, उपमहानगर र महानगरपालिकामा विशेष सेवासहितको अस्पताल स्थापना गर्ने लक्ष्य बनाएको छ । स्वास्थ्य बिमालाई प्रभावकारी बनाउन ६५ वर्षमाथिका ज्येष्ठ नागरिक, महिला, स्वास्थ्य स्वयंसेविका, अति विपन्न, दलित, एकल महिला, अति अशक्त र अपांगता भएका व्यक्तिलाई निःशुल्क बिमाको व्यवस्था, वडा कार्यलयसँगको समन्वयमा घरबाटै बिमामा आबद्धताको व्यवस्था, स्वास्थ्य बिमामार्फत विशेषज्ञको स्वास्थ्य सेवाको दायरा बढाउने, पाँच वर्षभित्र प्रत्येक स्थानीय तहलाई पूर्ण स्वास्थ्य बिमित बनाउने, सुत्केरी महिलालाई पाँच हजार सुत्केरी सहायता भत्ता दिने, सबै महिलालाई निःशुल्क गुणस्तरीय स्यानिटरी प्याड वितरण गर्ने, ६० वर्षमाथिका नागरिक, गर्भवती महिला, दीर्घरोग र अपांगता भएका, स्वास्थ्य संस्थाको पहुँचमा पुग्न नसकेका व्यक्तिलाई नियमित परीक्षण, परामर्श, औषधि र उपचारसहितको घरमै स्वास्थ्य सेवालगायतका प्रतिबद्धता गरेको छ । कांग्रेसले किसान कल्याणअन्तर्गत कृषि बिमामा साना किसानलाई ९० प्रतिशत, मझौला तथा ठूला किसानलाई ७५ प्रतिशत अनुदान, उन्नत बीउ र बिजन एवं उन्नत नश्लका पशुपन्छीमा ५० प्रतिशत अनुदान, कृषि पशुपन्छी तथा मत्स्य उत्पादनमा खपत हुने कृषि विद्युत्मा ५० प्रतिशत छुटजस्ता कार्यक्रमलाई कांग्रेसले जोड दिएको छ ।"
जसपाको जोड कम खर्चिलो चुनाव,"(काठमाडौं)  वैकल्पिक राजनीतिक पार्टीको दाबी गर्दै आएको जनता समाजवादी पार्टीले स्थानीय तहको चुनावी घोषणापत्रमा खासै नयाँ आधार देखाउन सकेको छैन । अरू पार्टीका घोषणापत्रको तुलनामा कम खर्चिलो चुनावमा भने जोड दिएको छ । जसपाले राजधानीमा आइतबार एक कार्यक्रम गरी स्थानीय तह निर्वाचनको घोषणापत्र सार्वजनिक गरेको हो । घोषणापत्रको पहिलो खण्डमा पार्टीको नीतिगत सिद्धान्तको व्याख्या गरिएको छ भने दोस्रो खण्डमा स्थानीय तहका योजना तथा कार्यक्रम समेटिएको छ । भौतिक पूर्वाधार विकासअन्तर्गत पालिका केन्द्र, वडा जोड्ने लिंक रोड बनाउने, खानेपानीमा दुई सयसम्मको बिल निःशुल्क गरिने, सिँचाइमा जोड दिने, सहरीकरण, आर्थिक करिडोर र भूउपयोगका कार्यक्रम छन् । त्यस्तै, जसपाले एक पालिका एक मोडल स्कुलको अवधारणा अघि सारेको छ । हरेक पालिकाको केन्द्रमा कम्तीमा विशेषज्ञ सेवासहितको स्वास्थ्य संस्था खोलिने घोषणापत्रमा उल्लेख छ । जसपाले प्रत्येक महानगरपालिकामा कम्तीमा दुईवटा अन्तर्राष्ट्रियस्तरको रंगशाला निर्माण गरिने उल्लेख गरेको छ । किसानले बर्सेनि भोगिरहेको मलको समस्या समाधान गर्ने र माटोको अवस्था सुधार्न स्वदेशमै भर्मी कम्पोस्ट, हरियो मल र बायो फर्टिलाइजर उत्पादन प्रयोगमा जोड दिने उल्लेख छ । नागरिक हितलाई केन्द्रित गर्दै दुर्गम क्षेत्रमा आवश्यक परेको खण्डमा जनताको घरदैलोमा पुगेर सरकारी सेवा प्रदान गरिनेछ, जसपाले भनेको छ । अधिकांश जनता दुर्गम क्षेत्रमा भएकाले उनीहरूको सेवालाई ध्यान दिँदै जनताको घरदैलो पुग्ने विषयलाई जसपाले मूल आधार बनाएको पार्टीका वरिष्ठ नेता अशोक राईले बताए । त्यस्तै, घरघरमा सोलार सिस्टम जडानदेखि लिएर गर्भवती महिलालाई स्वास्थ्य तथा यातायात सेवामा समेत ५० प्रतिशत छुटको व्यवस्था हुने घोषणापत्रमा उल्लेख छ । घोषणापत्रमा महिला हिंसाको अन्त्यका लागि फास्ट ट्र्याक महिला न्याय युनिट को व्यवस्था गर्ने भनिए पनि दलित समुदायको हित केन्द्रित ठोस योजना छैनन् । त्यस्तै, मधेसी समुदायको भावना समेट्ने योजना पनि कमै छ । पार्टीकी एक जना केन्द्रीय कार्यकारिणी सदस्यले भने भनिन्, समानताको बहस गर्ने पार्टीमा दलित र सीमान्तकृत समुदायलक्षित योजना छैनन् । केन्द्रीय कार्यकारिणी सदस्य रेखा यादवका अनुसार मधेसका मुद्दा पार्टीको केन्द्रीय घोषणापत्रमा नसमेटिए पनि स्थानीय समितिले आफ्नो क्षेत्रअनुकूलको चुनावी घोषणापत्र बनाएर मतदातासमक्ष जानेछन् । राष्ट्रिय घोषणापत्रले सीमान्तकृतको भावना कम समेटेको महसुस गरेका छौं, उनले भनिन् । कार्यक्रममा बोल्दै अध्यक्ष उपेन्द्र यादवले जसपाको स्थानीय तह विकासको मूल आधार कृषि र शिक्षा रहेको बताए । उनले तराई केन्द्रित समस्यामा भने खासै सम्बोधन गरेनन् । कार्यक्रममा संघीय परिषद् अध्यक्ष बाबुराम भट्टराईले लोकतन्त्रलाई जनताको घरदैलोमा पुर्याउने, जनतालाई नै विकासमा सरिक बनाउने बताए । उनले आफ्नो पार्टीमा लगानी कम, व्यवस्थापनमा बढी जोड दिइएको सुनाए । हामी अरू पार्टीभन्दा फरक प्रतिबद्धता लिएर चुनावमा आएका छौं, उनले भने, अरू पार्टीका घोषणापत्र खर्चिला छन्, हामी व्यावहारिक छौं ।"
सरकारी उपेक्षामा परराष्ट्र 'थिंक ट्यांक,"नेपालको कूटनीति तथा द्विपक्षीयबहुपक्षीय मामिलामा सरकारको होस्ल्याङे पारा सर्वत्र झल्कन्छ । महत्त्वपूर्ण मुलुकमै महिनौंसम्म राजदूत पद खाली हुँदा पनि सरकारलाई केही बित्दैन । अनि अपवादबाहेक अपेक्षित दक्षता नभएकालाई जथाभावी राजदूत तोकिनु पनि नियमित नियतिजस्तै भैसकेको छ । परराष्ट्र मन्त्रालय नै चुस्तदुरुस्त छैन, मुलुकको कूटनीति हाँक्न मियो बन्नुपर्ने यो निकाय सम्बन्धित महत्त्वपूर्ण मामिलाहरूमा बोधार्थ मन्त्रालय जस्तो मात्रै देखिन्छ । देशको कूटनीति यसरी अस्तव्यस्त हुँदा समस्या निदान गरी समाधानका निम्ति औषधिविधि बताउनुपर्ने दायित्व विश्वविद्यालयहरूका अतिरिक्त सम्बन्धित थिंक ट्यांकहरूको हो । तर, यससम्बन्धी मुलुकको एउटै सरकारी थिंक ट्यांक परराष्ट्र मामिला अध्ययन प्रतिष्ठान आफैं सरकारी उपेक्षाको सिकार छ । अन्तर्राष्ट्रिय मामिलामा महत्त्वपूर्ण भूमिका निर्वाह गर्नुपर्ने यो संस्था सरकारको भर्तीस्थलमा सीमित छ ।पहिलो त, परराष्ट्र मामिला सम्बन्धमा अल्पकालीन तथा दीर्घकालीन नीति तर्जुमाका लागि सरकारलाई परामर्श दिनुपर्ने प्रतिष्ठानको उद्देश्य र कामकारबाहीमै अलमल देखिन्छ । दोस्रो, तोकिएको उद्देश्य अनुरूप पनि संस्थाले प्रभावकारी क्रियाकलापहरू गर्न सकेको छैन । २०४९ सालमा मन्त्रालयको एउटा शाखाका रूपमा खुलेको प्रतिष्ठानलाई २०५४ सालमा विकास समिति ऐन२०१३ अनुसार छुट्टै निकाय बनाइएको हो । व्यवहारमा भने अहिलेसम्म यो संस्था मन्त्रालयको एउटा निरीह शाखाभन्दा कत्ति पनि बढी देखिँदैन । अब व्यावहारिक हैसियत नै परराष्ट्रको एउटा शाखाबराबर भएपछि यसले सिंगै मन्त्रालय वा मुलुकको परराष्ट्र नीतिलाई मार्गनिर्देश गर्ने गरी अध्ययनअनुसन्धान गर्न कसरी सक्छ ? त्यसमाथि संस्थामा न अनुसन्धानका लागि समर्पित अनुसन्धाता छन्, न यसले गतिलो प्रकाशन नै गर्न सकेको देखिन्छ ।मुलुकका संस्थाहरूलाई बलियो बनाउँदै लैजानुपर्नेमा प्रतिष्ठानको साख सरकारले जानाजान घटाउँदै लगेको छ । प्रतिष्ठानमा पूर्वराजदूत या प्राध्यापकले नेतृत्व गर्नुपर्ने मापदण्डलाई मनखुसी परिवर्तन गरेर जो पनि जान मिल्नेजस्तो बनाइएको छ । वाञ्छित योग्यता नपुगेकाहरू एकपछि अर्को गरी प्रतिष्ठानको नेतृत्वमा पुगिरहेका छन् । विशेषज्ञ नियुक्त हुनुपर्ने कार्यकारी निर्देशकउपनिर्देशक पदलाई सरकारले आफ्नोमान्छे भर्तीस्थल बनाउनु नै संस्थाको अधोगतिको एउटा कारक हो । संस्थाले राजदूत र कूटनीतिज्ञहरूलाई तालिम प्रदान गर्दैर् आएको छ । अब राजदूतका लागि नै वाञ्छित योग्यता नपुग्नेहरूबाट राजदूतलाई नै तालिम कसरी र कस्तो सञ्चालन होला, यस्तो अवस्थामा तालिम लिनेहरूको मनोदशा कस्तो रहला, र उनीहरूले के ग्रहण गर्लान् भन्ने विषय आफैंमा चिन्तनीय छ । त्यसो त, यो संस्थाले आफूलाई विशुद्ध अध्ययनअनुसन्धान र प्रकाशनमा केन्द्रित गर्ने कि कूटनीतिक जनशक्तिलाई तालिमप्रशिक्षण पनि दिने भन्ने नै आफैंमा बहसको विषय हो । सरकारले व्यापक विमर्शका माध्यमबाट यसको निर्क्योल गर्न जरुरी छ, र यसलाई जेमा जिम्मेवारी दिइने हो त्यसमा भने सामर्थ्यवान् बनाउनैपर्छ ।समस्या त, सरकारले बनाएको मापदण्डले नै प्रतिष्ठानमा धेरैजसो विशेषज्ञलाई निषेध गर्छ । कार्यकारी निर्देशकको योग्यतालाई परिवर्तन गरेर ६० वर्षको उमेरहद बनाइएसँगै कतिपय प्राध्यापक, पूर्वराजदूत, पूर्वपरराष्ट्रसचिवका लागि यो पदका निम्ति ढोका बन्दजस्तै भएको छ । अर्को, प्रतिष्ठानलाई स्वतन्त्र निकायका रूपमा भन्दा पनि मन्त्रालयकै एउटा शाखाका रूपमा लिने गरिएकाले उमेरले नछेक्ने कतिपय प्रतिभाशालीका निम्ति पनि यो संस्था आकर्षक थलो बन्न सकेको छैन । परराष्ट्र मन्त्रालयले खासमा प्रतिष्ठानको अस्तित्व नै स्वीकार गरेजस्तो देखिँदैन । सरकारले प्रतिष्ठानसित छलफल तथा परामर्श नै नगरी तीन वर्षअघि परराष्ट्र नीति जारी गर्नु यसकै एउटा उदाहरण हो । जबकि, सम्बन्धित नीति त यस्तै संस्थाले गरेको अध्ययनअनुसन्धानको आलोकमा उनीहरूको समेत परामर्शमा बन्नुपर्ने हो । प्रतिष्ठानलाई परराष्ट्र मामिलासम्बन्धी एउटा प्रतिष्ठित थिंक ट्यांकका रूपमा विकास गर्न पहिला त राजनीतिक इच्छाशक्ति र स्पष्ट दृष्टिकोण चाहिन्छ । दोस्रो, यसको साबिकका उद्देश्य र क्रियाकलापहरूमा परिमार्जन गर्नुपर्छ । तेस्रो, नेतृत्व पनि संस्थाको ओज धान्न सक्ने छानिनुपर्छ । यसका निम्ति हालै रिक्त भएको प्रतिष्ठानको कार्यकारी निर्देशक पदमा सरकारले योग्य व्यक्तिलाई छानेर सुधारको पहिलो पाइला चाल्न सक्छ, र चाल्नु पनि पर्छ । प्रतिष्ठानलाई नेपालको समग्र कूटनीतिलाई दिशानिर्देश गर्न सक्ने बनाउन यसको नेतृत्व त्यही अनुरूप छनोट गर्नु अपरिहार्य छ । प्रतिष्ठानलाई युगानुकूल र उद्देश्य अनुरूप हाँक्न निर्विवाद र काबिल नेतृत्वको छनोट एउटा अकाट्य सर्त हो । स्थापनाकालमा प्राध्यापकद्वय मोहनप्रसाद लोहनी र श्रीधर खत्रीले क्रमशः नेतृत्व गरेको यो संस्थाको साख जोगाउन पनि सरकारले जथाभावी नियुक्ति गर्नु हुँदैन । चौथो, यसलाई स्रोतसाधन र जनशक्तिले पनि सम्पन्न तुल्याइनुपर्छ । अहिलेजस्तो यथोचित स्रोत र समर्पित अनुसन्धाताबिना संस्था अगाडि बढ्न सक्दैन । उल्लिखित सबै पक्षमा दृष्टि पुर्याइएमा मात्रै प्रतिष्ठान साँच्चिकै थिंक ट्यांकका रूपमा अघि बढ्न सक्छÙ नेपालमा परराष्ट्र मामिलामा एउटा सरकारी थिंक ट्यांक पनि छ भन्नका लागि मात्रै प्रतिष्ठान राखिराख्नुको भने कुनै अर्थ रहन्न ।"
धार्मिक पर्यटनका लागि पूर्वाधार,"मुक्तिनाथमा खचाखच पर्यटक समाचार लामो समयदेखि थलिएको पर्यटन व्यवसायमा ऊर्जा प्रदान गर्ने विषयसँग सम्बन्धित छ । मुस्ताङको मुक्तिनाथ क्षेत्र यतिबेला धार्मिक पर्यटकले भरिएको र चक्रीय अन्नपूर्ण पदमार्ग अन्तर्गत मुक्तिनाथ सेरोफेरोमा पैदलयात्रीको अरू भीड लागेको खबरले पर्यटक ह्वात्तै बढेको पुष्टि हुन्छ । चक्रीय पदयात्रामा पुग्नेहरू अधिकांश नेपाली भए पनि सीधै मुक्तिनाथ दर्शन गर्न जानेमा भारतीयहरूको बाहुल्य देखिन्छ । एकातिर समुद्री सतहदेखि ३ हजार ८ सयमिटर उचाइमा रहेको मुक्तिनाथ मन्दिर पहिलेदेखि देशीविदेशीका निम्ति आकर्षणको केन्द्र बन्दै आएको थियो, अर्कातिर भारतीय प्रधानमन्त्री नरेन्द्र मोदीले २०७५ सालमा मुक्तिनाथ दर्शन गरेपछि भारतीय हिन्दुहरूका निम्ति सो क्षेत्र आकर्षणको केन्द्र बन्न पुगेको छ । यसबीच कोरोना कहर नबढेको भए अहिलेसम्म भारतीय तीर्थयात्रीको भीड थामिनसक्नु पनि हुन सक्थ्यो । मोदीको भ्रमणबाट प्रभावित भई मुक्तिनाथ पुग्नेमध्ये धेरैजसो दक्षिण भारतका तीर्थालु रहेको त्यहाँका व्यवसायीहरू बताउँछन् । अहिले दिनप्रति दिन सयौं दर्शनार्थी मुक्तिनाथ पुग्छन् । मन्दिर परिसरमा तीर्थालुको चाप बढिरहको तर होटल संख्या सीमित भएका कारण बास बस्ने स्थानको अभाव हुन थालेको सुन्नमा आएको छ । यसलाई पर्यटन प्रवर्द्धनको सकारात्मक अवस्था मान्न सकिँदैन । गाडी पार्किङ, होटल, दर्शन गर्ने स्थान समेतको सीमितताका कारण हालको भन्दा बढी तीर्थालु पुग्न थालेपछि सर्वत्र भद्रगोलको स्थिति सृजना नहोला भन्न सकिँदैन । यसबाट तीर्थयात्रुमा नकारात्मक असर पर्नुका साथै पछि पर्यटकको संख्या घट्ने सम्भावना रहन्छ । भारतका चर्चित मठ मन्दिर, धार्मिकस्थलहरूमा धर्मशाला, होटल, बासस्थानको अभाव कतै देख्न पाइँदैन भने नेपालमा आध्यात्मिक गरिमा मेट्दै धर्मशालालाई होटलमा परिणत गर्ने कुरूप संस्कारको थालनी भएको छ । सरकारकै अग्रसरतामा मुक्तिनाथजस्तो चिसो ठाउँमा धर्मशाला एवं सुलभ बासस्थानको सुविधा, मन्दिर परिसरको व्यवस्थापन भएन भने त्यहाँको पर्यटन व्यवसाय पुनः नधर्मराउला भन्न सकिँदैन । भुवनेश्वर शर्मा, चन्द्रागिरि२, काठमाडौं"
जनप्रतिनिधि चुन्नबाट मतदाता वञ्चित,"नेतृत्व जिम्मेवार हुन नसक्दा स्थानीय सरकारको पहिलो शासनकालले जनमानसलाई खुसीको साटो निराश बनाएको छ । यस कालमा स्थानीय तहमा काम नभएका होइनन्, थुप्रै पालिकामा शिक्षा, सडक, सञ्चार र स्वास्थ्यका आधारहरू स्थापित भए । कतिपय आयोजना सम्पन्न भए पनि उपयोग गर्न सकिएन । अधिकांश आयोजना डोजर लगानीकर्ताको फाइदा हेरेर बनाइएकाले त्यस्ता योजनाले विकासको साटो प्राकृतिक विपत्ति निम्त्याएर धनजनको हानिसमेत गर्यो । विकासनिर्माणमा हुने भ्रष्टाचार बढ्दै गएको छ । स्थानीय स्तरमा लामो समय खटिएकाहरूभन्दा बल र धनयुक्त व्यापारीहरूलाई दलमा भित्र्याउने होडबाजीले राजनीतिलाई विकृत बनाएको छ । निर्वाचनमार्फत यसलाई सुधार्न सकिन्छ कि भन्ने आशावादी मतदातालाई अहिलेको गठबन्धनले अलमल बनाएको छ । आफूले चाहेको व्यक्तिलाई मत दिनु नागरिकको अधिकार हो । यस्तोमा गठबन्धनका नाममा विकल्पहरू खुम्च्याउनुले मतदाता गठबन्धनबाट रुष्ट छन् । प्रतिनिधि छनोटका लागि खुला वातावरण बनाउन दलहरू तयार भए मात्र स्वच्छ र सच्चा लोकतन्त्र स्थापित हुन सक्छ । महेन्द्रसिंह बम, टीकापुर१, कैलाली जनप्रतिनिधि जनताले छान्ने कि नेताले ? नेताले छान्नु लोकतान्त्रिक गणतन्त्रको उपहास होइन ? यस्तो परिपाटीको अन्त्य हुनुपर्छ । अचम्म लोकतान्त्रिक गणतन्त्रमा जनता होइन नेता राजामहाराजा हुँदा रहेछन् । संविधानभन्दा माथि दलका नेताहरू रहेछन् । नेताहरूले निर्वाचनमा पनि भाग मिलाएरै खाने भए । संविधानमै नभएको विषय सहमति गरेर लागू गर्छन् । कसलाई भोट हाल्ने जनताको निर्णय हो । केही नेता मिलेर यसमै भोट हाल्नुपर्छ भनेर जबरजस्ती लाद्न पाइन्छ ? नेताले जसलाई भन्यो त्यसलाई भोट हाल्नुपर्ने यो त तानाशाही तन्त्र भएन र ? नेताले नै जनप्रतिनिधि छान्ने हो भने कसरी यस्तो प्रणाली लोकतान्त्रिक हुन्छ ? यो त टीके प्रथा भएन र ? जनतालाई तिमीले स्वविवेक प्रयोग गर्न पाउँदैनौ भन्नुको तात्पर्य के हो ? त्यसो हो भने निर्वाचन किन र कसका लागि गर्नुपर्यो ? नेतृत्वपंक्ति मिलेको देखे पनि तल्लोस्तरमा गठबन्धनको चर्को विरोध भइरहेको छ । सर्वत्र विरोध हुँदा पनि शासक वर्ग सुन्न तयार छैन । कतिपय ठाउँमा त गठबन्धनको विरोधमा राजीनामासम्म दिइसके, त्यति हुँदा पनि नेतृत्व तहको आँखा खुल्दैन । यसबाट के देखिन्छ भने, नेता देश बनाउन आएका होइनन्, आफू बन्न आएका हुन् । जनताको न्यूनतम आवश्यकता नबुझ्ने नेताले देशलाई समृद्ध कसरी बनाउलान् ? नारा लाउँदैमा वा घोषणापत्र लेख्दैमा देश बन्दैन । देश विकासका लागि नेताको घैंटामा घाम लाग्नुपर्र्या । त्याग, निष्ठा र समर्पणको राजनीति अंगीकार गर्नुपर्यो । पुरुषोत्तम घिमिरे, जोरपाटी, काठमाडौं"
लोक हराएको तन्त्र,"निरंकुश राजतन्त्र हट्यो, लोकतान्त्रिक गणतन्त्रको स्थापना भयो । राजतन्त्रमा राजाको सवारी हुन्थ्यो भने गणतन्त्रमा राष्ट्रपतिको । गणतन्त्रमा नेताहरूको स्तरोन्नति भए पनि जनताको अवस्थामा भने कुनै सुधार हुन सकेन । हिजो चप्पल लगाएर हिँड्ने नेताहरू आज टाईसुट लगाउने भए तर साधारणको अवस्था भने जहाँको त्यहीँ छ । नागरिकता लिन जाँदा रातिदेखि नै लाइन बस्नुपर्छ । सार्वजनिक निकायहरूमा पैसा नखुवाई कुनै कामै बन्दैन । साधारण उपचारका लागि घण्टौं हिँडनुपर्ने बाध्यता छ । सरकारी विद्यालयको पढाइ राम्रो छैन, निजीमा पढाउन गरिब जनतासँग पैसा छैन । जताततै राजनीतिक नियुक्ति व्याप्त छ । जनताले कुनै काम लिन कि त नेताहरू चिन्नुपर्छ कि बगलीभरि पैसा हुनुपर्छ । संसद् छलेर अध्यादेश ल्याइन्छ, र त्यसैका आधारमा देश चलाइन्छ । विधिको शासनबारे अदालतले बेलाबेलामा सचेत गराएको त छ तैपनि आलोचनामुक्त हुन सकेको छैन । प्रधानन्यायाधीशले समेत मन्त्रिपरिषद्मा भाग खोजेको समाचार बाहिरिएको थियो । गभर्नर मन नपरे हटाइहाल्ने कामको सुरुआत गणतन्त्रकालमा भैसकेको छ । नेताहरूको जीवनशैली अत्यधिक विलासी बन्दै छ । जनताले आफ्नो पीडा गीतमार्फत पनि व्यक्त गर्न पाइँदैन, दलका खेतालाहरूले झम्टिहाल्छन् । व्यवस्था मात्र होइन नेताहरू पनि बदलिएका छन । उनीहरूको जीवनशैली, रहनसहन र खानपिन पनि बदलिएको छ । नीतिप्रधान समाज होइन, नेताप्रधान समाज बनेको छ । शिक्षा र स्वास्थ्यमा व्यापारीकरण बढ्दो छ । न्यायको माग गर्दा गर्दै ज्यानै फाल्नुपर्ने अवस्था छ । अदालतले जसलाई दोषी करार गरेको हुन्छ उही नै सत्तामा पुगेको देखिन्छ । महिला र दलितको नाममा आफ्नै आसेपासेलाई भाग लाउने चलन बढ्दो छ । व्यवस्था लोकतान्त्रिक छ, नेताहरूको व्यवहार तानाशाहीजस्तो छ । राजनीतिमा सुशासन होइन, कुशासन मौलाउँदै छ । नेताहरूको व्यवहार हेर्दा यो लोकतन्त्र होइन, जोकतन्त्र होजस्तो लाग्छ । यसरी नेताहरूले मात्रै जित्ने, जनताले चैं हारिरहने लोकतन्त्र सधैंभरि टिक्दैन । अतः लोकतन्त्रलाई टिकाइरहने हो भने नेताहरूले आफ्नो व्यवहार सच्चाउनैपर्छ । अन्यथा व्यवस्थाप्रति नै वितृष्णा जाग्नेमा दुईमत छैन । पुरुषोत्तम घोरासैनी, बालाजु१६, काठमाडौं"
हजारौं स्थानीय सम्भावनाहरू,"स्थानीय चुनावको महोलसँगै देशभरि राजनीतिक तापक्रम ह्वात्तै बढेको छ । आकांक्षी उम्मेदवार सर्वत्र छन् । कसले टिकट पाउने, कसले नपाउने, केही दिनमै निधो लाग्छ । को आफ्नै दलमा बस्छन्, को उम्मेदवार बन्नकै लागि दल हेरफेर गर्छन्, त्यो प्रत्येक दिन खुल्दै छ । दलका चुनावी घोषणापत्रहरू आउन थालिसकेका छन् । अब केही दिनमै नयाँ उम्मेदवारका प्रतिबद्धता, राजनीतिक वाचा र आश्वासनले देशै गुन्जिनेछ । यस्तोमा मतदाताहरू केही पुरानै संशयसाथ पुनः नयाँ प्रतिनिधि रोज्न लागिपर्नेछन् । स्थानीय निर्वाचन अद्यावधिक गर्ने यस अवधिमा एउटा सवाल दह्रोसँग स्थापित छ स्थानीय सरकारमा फेरबदल भइरहँदा स्थानीय शासनमा जनताले खोजेजस्तो गुणात्मक परिवर्तन किन भएन ? यसको उत्तर सोचेजस्तो सजिलो छैन । यसले स्थानीय सरकार र स्थानीय शासनबीचको भेदबारे घोत्लिन माग गर्छ । जनता को हुन् र को होइनन्, यसबारे मिहिन सुझबुझ खोज्छ । स्थानीयवासीको आवश्यकता के थियो तर स्थानीयवासीहरूमाथि के थोपरियो, त्यसबारे गहिरो अन्वेषणको चाहना राख्छ । तीव्र गतिमा बदलिँदो वित्तीय र प्रविधिको युगमा स्थानीय प्राथमिकताहरू कति स्थानीय हुन् र कति वैश्विक प्रभावसहितका, त्यसका पक्षहरू ठम्याउने आग्रह राख्छ । अनि मात्र स्थानीय शासनमार्फत हुन सक्ने गुणात्मक परिवर्तनका आयामहरूबारे निर्धक्कसँग भन्न सकिन्छ । एउटा कुरा भने स्पष्ट छ । पछिल्लो कार्यकालमा धेरै स्थानीय सरकारले स्थानीय आवश्यकताविपरीत जेजे थोपरे, त्यसको टाँचा एउटै छ । अधिकांश स्थानीय सरकारले जनताका दुःख र सास्ती राम्ररी नदेखेकाले भ्यु टावर ठड्याए ! भ्यु टावर थोपर्न नपाएका ठाउँमा कतै रूख काटेर सिमेन्टका रूख लादे, कतै वनजंगल मासेर सिमेन्टका जनावर बनाए । धेरै ठाउँमा उब्जाउ भूमिलाई नष्ट गर्दै खेतीयोग्य जग्गा प्लटिङ गरे, सडक सञ्लाज विस्तार गरे र जमिनको स्वामित्वबाट गरिखाने स्थानीयवासीलाई बेदखल गरे । यी सबै कार्य गरिरहँदा उत्पादनका अनेकौं आधार नष्ट गर्न स्थानीय सरकारहरू प्रतिबद्ध देखिए । यत्तिका कार्यहरू पर्याप्त भएनन् । त्यसैले धेरै स्थानीय सरकारले करको दायरा बढाए । जनतालाई थप सकस दिन रोजगारी सृजनामा खासै ध्यान दिएनन् । दुःखजिलो गरेर खान मिल्ने प्राकृतिक स्रोतसाधनबाट कतै आदिवासीलाई विस्थापित गरे, कतै सुकुम्बासीलाई । कतै नदीमा ढल बगाए, कतै पानीको मुहान नै सुकाए । क्षणिक आर्थिक स्वार्थका लागि कतै प्रकृतिको दोहन गरेर पहिरो निम्त्याए, कतै खडेरी । गाउँसहर समृद्ध पार्ने नाममा स्थानीय सरकारहरू अविकासको चरम यात्रामा होमिए । बचेखुचेका उत्पादनका आधारहरू बरबाद पारे । तीव्र गतिमा प्राकृतिक विनाश गरिरहँदा स्थानीयवासीको बिदेसिने कार्यलाई उपलब्धि ठाने । पछिल्लो निर्वाचनताका गाउँगाउँमा सिंहदरबार स्थानीय सरकारले सुनिश्चित गर्ने पहुँच र सहजताको विम्ब थियो । तर गाउँगाउँमा स्थानीय सरकारहरूले सिंहदरबारको ऐतिहासिक विम्ब रुचाए । हिजो सिंहदरबारले गरिबजनमाथि थोपरेको उचनीचलाई धेरै किसिमले निरन्तरता दिए । इतिहासदेखि नै सिंहदरबारले रचेको असमानतालाई अविरल विस्तार गरिरहे । जोताउने तर पोतको अधिकारबाट गरिखानेलाई बेदखल गर्ने सिंहदरबारको पुरानो थितिलाई स्थानीय सरकारहरूले आफ्नो कार्यभार सम्झिए । हिजो सिंहदरबारको नङ्ग्रा जतिजति राज्यको स्रोतमा गढ्यो त्यतित्यति कामको खोजीमा बिदेसिन बाध्य पारिएका जनता गाउँगाउँमा स्थानीय सरकार पुगेपछि अझ तीव्र गतिमा बिदेसिने वातावरण बनिरह्यो । स्थानीय सरकारमार्फत गाउँगाउँमा सिंहदरबारले शासनव्यवस्थाका ऐतिहासिक बेथितिहरूलाई रफ्तारमा विस्तार गरिरह्यो । अपवादबाहेक देशैभर स्थानीय आवश्यकताहरूले पर्याप्त ध्यान पाएका छैनन् । स्थानीय आवश्यकताले प्राथमिकता पाएका भए हजारौं सम्भावनाहरू अघि बढ्थे । काठमाडौं उपत्यकामा वनजंगलले भरिपूर्ण हरित सहरहरू हुन्थे । सुन्दा हास्यास्पद लाग्न सक्छ, तर उपत्यकामा ससाना जंगल र पार्क विस्तार गर्न उति गाह्रो छैन । उपत्यकामा महत्त्वपूर्ण मठ, मन्दिर, गुम्बा, मस्जिद, विहार आदि सयौंको संख्यामा छन् । यीमध्ये पहिलो चरणमा कम्तीमा पच्चीसतीस स्थानलाई प्राथमिकतामा राख्दै ती परिसरलाई रूख र बोटबिरुवाले घेर्न मिल्छ । त्यसपछि उपत्यका हरित सहर हुन समय लाग्दैन । यस्ता स्थानमध्ये कतिपय ठाउँ सजिलै खुला पार्कसमेत हुन्छन् । घना बस्ती व्यापक विस्तार भइरहेको उपत्यकाजस्तो ठाउँमा कतिपय अवस्थामा पार्कका लागि छुट्टै खुला ठाउँ खोज्नुसमेत पर्दैन । यति मात्र गर्न सके हरित क्रान्तिसँगै धेरै कार्यको सम्बोधन एकै पटक हुन्छ । उपत्यका हरियो हुन्छ । सम्पदाको संरक्षण र संवर्द्धन राम्रो हुन्छ । सम्पदावरिपरि धेरै ठाउँमा कंक्रिटका संरचना निर्माणमा थोरबहुत रोक लाग्छ । स्थानीयवासीलाई टहल्नका लागि एकैसाथ धेरै पार्कसहितको ठाउँ निस्कन्छ । नगरवासीको जीवन अहिलेभन्दा धेरै स्वास्थ्यकर हुने सम्भावना बढ्छ । उपत्यकाको प्रदूषण थोरबहुत न्यूनीकरण हुन्छ । उपत्यका थप स्वच्छ, सफा र स्वास्थ्यकर हुन्छ । वनजंगल र खुला ठाउँ हुँदैमा उपत्यकासहित कुनै गाउँसहर स्वच्छ, सफा र स्वास्थ्यकर भइहाल्दैनन् । त्यस्तो हुँदो हो त अधिकांश नेपाल त्यस्तो भइसक्थ्यो । तर नेपालका अधिकांश गाउँसहरका नदीहरूमा अचेल पानी बग्दैन । कतै ढलको हरकले नदी प्रदूषित छ, कतै सहर नै दुर्गन्धित बनेको छ । कतै जथाभावी खोलिएका कलकारखानाका कारण पानीमा जहर मिसिएको छ । कतै बालुवागिट्टीको दोहनले नदीनाला सुकेका छन् । जलस्रोतको उपयोग गर्न नजान्दा कतै सुक्खा बढेको छ, कतै खडेरी । धेरै ठाउँमा पहिरो हिजोभन्दा आज सामान्य हुन थालेको छ । यस्तो थितिलाई देशभरका स्थानीय सरकारले थप गिजोल्न कुनै कसर बाँकी राखेका छैनन् । यसले निकट भविष्यमा ल्याउने पर्यावरणीय विपत्को आकलन हुँदै गर्दा स्थानीय सरकारको अदूरदर्शिताले कृषि उत्पादनमा निम्त्याएको ह्रासबारे धेरै भन्न सकिन्छ । खाद्यान्नमा हामी पराश्रित हुँदै छौं । धेरै विपन्न परिवारका गरिखाने आधारहरू तीव्र गतिमा खोसिन थालेका छन् । अन्य धेरैले सहजै पाइरहेको स्वस्थ जीवनशैली खस्कँदो छ । गाउँसहरका मानिसको गुणस्तरीय जीवन बाँच्न पाउने हकअधिकार खेलबाडको विषय बनेको छ । गाउँसहरका घरघरमा गुणस्तरीय पानी नआउने अवस्था त छँदै छ । गाउँसहर हरित हुँदैमा, नदीनालामा पानी बग्दैमा स्थानीयवासी शिक्षित भइहाल्दैनन् । त्यस्तो हुँदो हो त अधिकांश ग्रामीण भेग र दुर्गम परिवेश शिक्षित ठाउँ हुन्थे । त्यहाँ कम्तीमा हरियाली छ । नदीनालामा सग्लो पानी बग्छ । खुला ठाउँको कमी छैन । समाज शिक्षित हुन स्थानीयवासीले आफ्नो व्यक्तिगत र सामूहिक सामर्थ्य ठम्याउन जान्नुपर्छ । उचनीचरहित थिति र न्यायमूलक समाजको परिकल्पना साकार पार्न लाग्नुपर्छ । नयाँ क्षितिजको खोजी गर्न सामूहिक तवरमा स्थानीय प्राथमिकता तोक्न सक्नुपर्छ । त्यसै अनुरूप सामाजिक गतिविधिलाई अघि बढाउन स्थानीय सरकारको प्रतिबद्धता माग्न जान्नुपर्छ । स्थानीयवासी शिक्षित भएको अवस्थामा मात्र सार्वजनिक प्राथमिकता र सामूहिक प्रतिबद्धताले ठोस आकार लिन्छ । त्यसैले शिक्षित समाज भनेको सरकारी आँकडामा उच्च शिक्षा हासिल गरेको जमात मात्र होइन, स्थानीयवासीको आवश्यकता अनुसार समाजको प्राथमिकता ठम्याउन सक्ने विवेकी समुदायसमेत हो । यस्तो सचेत समूहले मात्र स्थानीय राजनीतिक प्रक्रियालाई स्थानीय आवश्यकता अनुसार स्वामित्वमा लिने थिति बसाल्दै स्थानीय शासनमा गुणात्मक परिवर्तन ल्याउन भूमिका खेल्छ । जनगणको आवश्यकता अनुसार स्थानीय सरकारलाई उत्तरदायी बनाउन विराटनगर र सिमीकोटका बासिन्दाले उस्तै किसिमको बस्ती विकास गर्ने परिकल्पना गर्न मिल्दैन । धनकुटा र बाँकेका बासिन्दाले सिँचाइ र कुलोबारे उस्तै ढाँचा अपनाएर हुँदैन । कपिलवस्तु र संखुवासभाका बासिन्दाले सडक र बाँधबारे एकै प्रकारले सोचेर हुन्न । नाम्चेबजार र ललितपुरका बासिन्दाले पर्यावरणबारे उस्तै ढर्राको योजना बनाएर हुँदैन । झापा र अछामका बासिन्दाले कृषि उत्पादन, बीउबिजन र जमिनको बाँझोपनबारे उस्तै ज्ञान आर्जेर हुँदैन । मुस्ताङ र धनुषावासीले पूर्वाधारको प्राथमिकता, लगानीको आकलन र स्रोतको वितरणबारे एकै खाले विकासको मोडल अपनाएर हुँदैन । डोल्पा र काठमाडौंवासीले फोहोर प्रशोधन र व्यवस्थापनबारे उस्तै शैलीको परियोजना सोचेर हुँदैन । अर्को शब्दमा, नेपालको भूबनोट, पर्यावरण, बसोबासको संस्कृति र सघनता, जमिनको विशिष्टता, जलाधार र जैविक विविधता आदिको हेक्का गर्दा फरक किसिमको परिकल्पना, योजनाका ढाँचा र विकासको मोडलबारे घोत्लिन आवश्यक छ । यत्ति मात्र आत्मसात् गर्नासाथ केन्द्रले लादेका धेरै कुरा स्थानीय सरकारले स्विकार्ने अवस्था रहँदैन । नतिजा, हजारौं सम्भावनाहरूको ढोका खुल्छ । तर आवश्यकताका आधारमा गरिने परिकल्पना, योजनाको ढाँचा र विकासका अभ्यासहरू यस्सै आकाशबाट खस्दैनन् । संघबाट त ती झन् झर्दैनन् । संघले आफ्नो राजनीतिक र आर्थिक स्वार्थका लागि ठूला परियोजना मात्र लैजाने कोसिस गर्छ । त्यस्ता परियोजना जहाँ स्थानीय आवश्यकताको बोध त्याज्य हुन्छ, स्थानीय हकअधिकार र फाइदाबारे खासै ध्यान हुन्न । कतिपय योजनामा अहिले भइरहेको अभ्यास हावी हुँदा न स्थानीयवासीको आर्थिक लाभले ठाउँ पाउँछ न त सामाजिक न्यायको सवालले । यो अवस्था चिर्न सर्वप्रथम स्थानीय आवश्यकताबारे विशिष्ट बोध हुनैपर्छ । त्यही अनुसार स्थानीय सरकारले सार्वजनिक नीतिका लागि ज्ञान उत्पादनमा ध्यान दिँदै शासकीय अभ्यासमा सार्थक फेरबदल ल्याउन सक्छ । यी आधारभूत कार्यहरू सकारात्मक किसिमले अघि बढ्दासमेत समाजमा न्याय सुनिश्चित नहुन सक्छ । यसै पनि देशमा दण्डहीनता संस्थागत भएको छ । न्यायमूलक समाजतर्फ हामीले फड्को मारिसकेका छैनौं । उदाहरणका लागि, बलात्कारका घटना र प्रवृत्ति भयावह देखिन्छन् । किशोरावस्थाका बालिकाहरू बलात्कृत हुने, आफ्नै घर र गाउँसमाजमा असुरक्षित भइरहने थिति छ । बलात्कार भएकामध्ये लगभग सबैले न्याय नपाउने अदालती अभ्यास झाँगिँदै छ । तर जबसम्म हजारौं बालिकाहरू बलात्कृत हुने वातावरण मौलाइरहन्छ, जबसम्म प्रहरीले आफ्नै तत्परतामा राम्रो छानबिन गर्दैन, जबसम्म अदालतमा पीडितले नै सबै कुरा प्रमाणित गर्ने पद्धति बलियो रहिरहन्छ, तबसम्म शासन न्यायमूलक हुने सम्भावना रहन्न । राज्यकोषको पैसा बाँडेर मात्र सामाजिक सुरक्षा बलियो हुने होइन । संघीय र स्थानीय सरकारले पैसा बाँडेपछि समाज सुरक्षित हुन्छ अनि सामाजिकताले उन्नति गर्छ भन्ने सोचले हामीलाई कतै पुर्याउँदैन । यसै पनि पैसा न्याय किनबेचको साधन बनिरहेको छ । तर सामाजिक सुरक्षाको थिति बन्न र न्यायमूलक समाजको आधार बलियो बनाउन शासकीय मनस्थिति र शैलीको केन्द्रमा सेवासुविधा र पैसा होइन, न्याय हुनुपर्छ । यस क्षेत्रमा उति काम नभएकाले स्थानीय सरकारहरूले धेरै गर्न सक्छन् । तर स्थानीय उम्मेदवारीसमेत राजनीतिक दलहरूका लागि किनबेचको विषय भइसक्यो । अनि पैसाले मात्र चुनाव जित्न सकिने मानसिकताले घर गर्ने नै भयो । यस्तो अवस्थामा चुनावले स्थानीय सरकार सञ्चालन गर्ने अनुहारमा परिवर्तन ल्याउन त सक्ला, स्थानीय शासनमा गुणात्मक परिवर्तन ल्याउन सक्दैन । तर अहिलेको आवश्यकता स्थानीय सरकार होइन, स्थानीय शासनमा गुणात्मक फेरबदल ल्याउनु हो । अनि मात्र हजारौं स्थानीय सम्भावनाहरूले गति लिन थाल्छन् । त्यसपछि शासनमा तात्त्विक फेरबदल ल्याउन असम्भवजस्तो देखिएको कार्य सम्भव लाग्न थाल्छ । यस्तो स्थिति सुनिश्चित गर्न मतदाताले ठूलो स्वरमा भन्नुपर्ने भएको छ नयाँ स्थानीय सरकारसँगै स्थानीय शासनमा परिवर्तन, नयाँ प्रतिनिधिसँगै शासकीय कार्यशैलीमा परिवर्तन । यसका लागि पार्टीका दासतुल्य प्रतिनिधिहरू केवल असल र इमानदार भएर पुग्दैनÙ दलबाहिरका प्रतिनिधि अटेरी मात्र भएर हुँदैनÙ स्थानीय मतदाताले खोजेजस्तै स्थानीय आवश्यकता अनुसार परिकल्पना, योजना र विकासका भिन्न ढाँचा, सोच र अभ्यासको खोजीले देश गुन्जिनु जरुरी छ । अहिले हाम्रो हावामा हरक छ । पानी दुर्गन्धित छ । माटोको जैविकता र उब्जाउपन घट्दो छ । पर्यावरण अस्वास्थ्यकर बन्दै छ । प्राकृतिक प्रणालीको सञ्चालन अवरुद्ध पार्ने गरी जैविक विविधता नष्ट भइरहेको छ । असमानताले समाजलाई गहिरोसँग गाँजेको छ । न्याय प्रत्येक स्थानीय सरकारको परिकल्पनाबाटै हराएको छ । कुनै दलले बहुमत र केही असल उम्मेदवारको जितले अहिलेको गतिमा सार्थक परिवर्तन ल्याउने छाँट छैन । तर देशभरका स्थानीयवासी यस पटकको चुनावसँगै यी बेथितिबाट मुक्त हुँदै हजारौं सम्भावनाहरूको खोजी प्रारम्भ भएको महसुस गर्न चाहन्छन् । जुन स्थानीय चुनावले न्यायमूलक समाज निर्माण गर्ने खोजी गर्दैन र शासनमा गुणात्मक परिवर्तन ल्याउने चेष्टा गर्दैन, त्यस्तो स्थानीयताले कस्तो समृद्धि पछ्याउँछ, सबै मतदातालाई थाहा छ । के यस पटक मतदाताले केही भिन्न आशा गर्न सक्छन् ?"
भूकम्पका सात वर्ष : पाठ सिक्न असफल राज्य,"के गर्यौं ?सात वर्षअघि भूकम्पलगत्तै राष्ट्रिय योजना आयोगको अगुवाइमा विपद्पछिको आवश्यकताको आकलन समयमै गरिएको थियो । त्यसपछि धेरै राजनीतिक रस्साकस्सीपछि सोचेभन्दा कम अधिकारसहितको राष्ट्रिय पुनर्निर्माण प्राधिकरण गठन भयो । प्राधिकरणले धेरै समयसम्म कर्मचारीहरूको अभाव र असहयोग झेल्नुपर्यो । त्यस्तै जनशक्ति लिएर पनि, प्राधिकरणको तथ्यांकलाई आधार मान्ने हो भने, यस अवधिमा करिब ७ लाख निजी आवासीय घरको पुनर्निर्माण भएको छ भने करिब ५० हजार घरको प्रबलीकरण गरिएको छ । करिब ७ हजार ५ सय विद्यालय भवन, १ हजार २ सय स्वास्थ्यसंस्थाका भवन, ४ सय १५ सार्वजनिक कार्यालय, ९ सय २० सांस्कृतिक सम्पदा र २ सय १६ सुरक्षाकर्मीका भवनहरू पुनर्निर्माण भएका छन् । यद्यपि निजी आवासीय घर पुनर्निर्माणको अनुदान लिन एक वा दुई कोठाका ससाना घर बनाएको, ती संरचना व्यावहारिक रूपमा बस्नलायक नभए पनि प्राधिकरणले त्यस्तै एककोठे घरहरूलाई मान्यता दिएर पुनर्निर्माण भएका घरको संख्या मात्र बढाएको भन्ने पनि छ । पुनर्निर्माण प्राधिकरणले घरको मोडल बनाउँदा स्थानीय तथा सांस्कृतिक आवश्यकता, परिवारको आकार, परिवारको जीविका चलाउन आवश्यक पर्ने विषयहरूलाई बेवास्ता गरेकाले यस्तो समस्या आएको अध्ययन र रिपोर्टहरूले देखाएका छन् । यसले गर्दा आफ्नो खर्च गरेर आवश्यकता अनुसार एउटा र सरकारी अनुदान लिन अर्को घर बनाइएको पनि देखिन्छ । धादिङ, गोरखा, रसुवा आदि जिल्लाहरूमा अति दुर्गम भेगमा सार्वजनिक विद्यालय र स्वास्थ्यचौकीका आधुनिक भवनहरू बनेका छन् जुन पुनर्निर्माण कार्यक्रमकै कारण सम्भव भएको हो, नत्र ती दुर्गम भेगहरूमा अझै धेरै वर्ष त्यस्ता सार्वजनिक विद्यालय र स्वास्थ्यचौकीका आधुनिक भवनहरू बन्न सक्ने थिएनन् । गत भूकम्पबाट प्रभावित जिल्लाहरूमा भूकम्पप्रतिरोधी भवन निर्माणबारे केही चेतना पलाएको देखिन्छ । धेरै विवादबीच पनि महत्त्वपूर्ण पुरातात्त्विक संरचनाहरूको पुनर्निर्माण भएको छ र हुँदै पनि छ । यद्यपि बलियो बनाउने नाममा धेरै पुरातात्त्विक संरचनाहरूको मौलिकता नष्ट भएको आरोप पनि छ । त्यस्तै, दुर्गम क्षेत्रहरूमा समेत सार्वजनिक कार्यालय र सुरक्षा निकायका भवनहरू पुनर्निर्माण भएका छन् । कतिपय भूमिहीनले पनि घडेरी किनेर आफ्नै घर बनाउने अवसर पाएका छन् । विपद्को हिसाबले असुरक्षित केही बस्तीलाई सुरक्षित स्थानमा सारिएको छ ।सामाजिक र आर्थिक हिसाबले केही राम्रा काम भएका पनि छन्, जस्तो स्थानीय महिलाहरूको केही हदसम्म सबलीकरण भएको छ । १० हजारभन्दा धेरै महिलाले डकर्मीको तालिम लिएका छन् । करिब ६ हजार इन्जिनियरले भूकम्पप्रतिरोधी निर्माणबारे धेरथोर ज्ञान लिएका छन् । त्यस्तै, भारत सरकारको आर्थिक सहयोगमा संयुक्त राष्ट्र विकास कार्यक्रमद्वारा निर्माण गरिएको कम्पन (शक) टेबल पनि भूकम्पप्रतिरोधी भवन निर्माण र प्रबलीकरणको अध्ययनअनुसन्धान गर्न ठूलो सहयोग पुग्ने हुन्छ ।कहाँ चुक्यौं ?२०७२ को भूकम्पमा केकति कारणले धेरै क्षति भयो, उद्धारमा केकति कमजोरी भयो र ती कमजोरीहरूलाई सच्याउन अल्पकालीन, मध्यकालीन र दीर्घकालीन रूपमा केके गर्नुपर्छ भनेर कुनै ठोस अध्ययन हुनै सकेन । राज्य अहिलेसम्म अब २०७२ सालको जस्तो भूकम्प कहिल्यै आउँदैन झैं गरेर बसिरहेको छ । त्यो भूकम्पयता सबैजसोको ध्यान धेरै क्षति भएका १४ जिल्ला, आंशिक क्षति भएका ३२ जिल्लामा भत्केका घरहरूमा मात्र गएको छ । राज्य त्यस्ता जिल्लाहरूमा केन्द्रित भइरहँदा बाँकी भागमा पनि भूकम्पप्रतिरोधी निर्माण हुनुपर्ने यथार्थबाट परै रहेजस्तो बुझिन्छ । पोखरापश्चिम ठूलो भूकम्प नगएको ५०० वर्षभन्दा बढी भइसकेको छ, उक्त क्षेत्रमा ठूलो भूकम्प जान सक्ने शक्ति सञ्चय भइसकेको अध्ययनले देखाएको छ । गोरखापूर्व पनि, २०७२ को भूकम्पको शक्ति पूरै ननिख्रिएको विभिन्न अध्ययनले देखाएका छन् । यस्तो अवस्थामा राज्य देशभरि नै भूकम्पप्रतिरोधी निर्माणमा आक्रामक रूपले लाग्नुपर्ने थियो, तर त्यस्तो हुन सकेन । काठमाडौं उपत्यकासहित प्रमुख सहरहरूमा भूकम्पप्रतिरोधी निर्माणको मापदण्ड नपुगेका लाखौं घरलाई प्रबलीकरण गरेर न्यूनतम मापदण्ड पूरा गर्ने कार्यक्रम ल्याउनुपर्नेमा यसबारे राज्य मौन छ । नेपालमा करिब ३०३५ लाख कच्ची घर छन् जुन भूकम्पीय सुरक्षाका हिसाबले उच्च जोखिममा हुन्छन् । अब कुनै बेला शक्तिशाली भूकम्प जाने हो भने कमजोर घरहरूका कारण ठूलो जनधनको क्षति हुने निश्चितप्रायः छ । यस्ता घरहरूलाई कसरी प्रबलीकरण गर्ने भनेर कुनै ठोस कार्यक्रम आउन सकेन ।अहिलेसम्म पनि केही अपवादबाहेक स्थानीय निकायहरूले भवन आचार संहिताको कार्यान्वयन गर्न कुनै पनि कार्यक्रम ल्याएको पाइँदैन । कतिपय महानगरपालिकाले समेत अहिले पनि आफ्नो क्षेत्रभित्र भवन आचार संहिताको कार्यान्वयनतर्फ ध्यान दिएकै छैनन् । गाउँपालिकाहरूमा त भवन निर्माणको कुनै मापदण्ड र भवन आचार संहिता नै छैन । त्यसैले जुनसुकै क्षेत्रमा पनि घर, चाहे त्यो आधुनिक होस् वा परम्परागत, भूकम्पप्रतिरोधी हुने गरी निर्माण होस् भन्नेमा स्थानीय निकायहरू सचेत हुनुपर्छ । स्थानीय स्तरमा सबै किसिमका घरहरूका लागि भूकम्पप्रतिरोधी निर्माण विधि अनिवार्य गर्नतर्फ सबै स्थानीय निकाय लाग्नुपर्ने थियो, घनाबस्ती भएका सहर र सहरोन्मुख क्षेत्रहरूमा मात्रै भए पनि यसलाई कार्यान्वयन गर्न सकिन्थ्यो । तर त्यस्तो हुन सकेन । स्थानीय निकायहरूले एकीकृत विपद् व्यवस्थापनसँगै कसरी बढीभन्दा बढी भूकम्पप्रतिरोधी घर निर्माण गर्न सकिन्छ भनी कार्ययोजना बनाएर काम गरेको पनि देखिएन । अर्कातर्फ, राज्य संघीयतामा गइसकेपछि विपद् न्यूनीकरण र विपद् व्यवस्थापनमा कुन तहको सरकारको केके दायित्व हो भन्ने अलमल यथावतै छ, जसले गर्दा भूकम्प गइहालेमा तत्काल उद्धार गर्न ढिला भई मानवीय क्षति बढ्ने सम्भावना छ । स्थानीय निकायहरूलाई भूकम्प लगायत अन्य विपद्बारे जागरुक बनाउन सके विपद् व्यवस्थापनमा ठूलो फड्को मार्न सकिने देखिन्छ ।कम्तीमा यो सातवर्षे अवधिमा देशैभरि अस्पताल, स्कुल, सुरक्षा निकायका कार्यालय, टेलिकम, विद्युत्सहित अन्य अत्यावश्यक सेवा दिने कार्यालयका भवनहरू महाभूकम्प जाँदा पनि सेवा सुचारु गरिरहन सक्ने गरी निर्माण गर्न वा प्रबलीकरण गर्न राज्य अग्रसर भइसक्नुपर्ने थियो । जस्तो चिलीमा सन् २०१० को भूकम्पपछि धेरै नयाँ नियम ल्याइएका छन्, जसमा अब बन्ने सबै अस्पतालमा बेस आइसोलेसन (भूकम्पको असर कम गर्ने उच्चतम प्रविधि) हुनैपर्ने प्रावधान पनि छ, जुन शतप्रतिशत लागू भइरहेको छ । गएको भूकम्पमा पूर्ण क्षति भएका ५ लाख घरमध्ये करिब ३ लाख ७५ हजार घर ढुंगा, काँचो तथा पाकेको इँटाको चिनाइबाट बनेका थिए । हाम्रो आर्थिकसामाजिक कारणले गर्दा अझै केही दशक त्यस्ता घरलाई आधुनिक घरहरूले पूर्ण रूपमा प्रतिस्थापन गर्न सकिने अवस्था छैन । ढुंगा, काँचो तथा पाकेको इँटाको चिनाइबाट बन्ने घरहरूलाई कसरी भूकम्पप्रतिरोधी बनाउन सकिन्छ भन्नेबारे अध्ययनअनुसन्धान हुन जरुरी छ । नेपालमा करिब ७५ प्रतिशत घरहरू जुन प्रविधिका छन्, त्यस सम्बन्धी पढाइ स्वदेशमा हुँदैन भन्दा पनि हुन्छ । हाम्रो इन्जिनियरिङ कोर्समा स्टिल, कन्क्रिट (आरसीसी) जस्ता विषयमा मात्र केन्द्रित गरेर अध्यापन गराइन्छ । त्यसैले हाम्रा अधिकांश इन्जिनियरमा ढुंगा, काँचो तथा पाकेको इँटाको चिनाइका संरचनाहरूको डिजाइन तथा निर्माण कसरी गर्ने भन्ने ज्ञानै छैन । देशका ७५ प्रतिशत घरहरू जुन प्रविधिबाट बनेका छन्, त्यसलाई हाम्रो इन्जिनियरिङको पढाइले चिन्दैन, बुझ्दैन र जान्दैन भने हामी भूकम्पप्रतिरोधी निर्माण कसरी गर्न सक्छौं ? हाम्रा विश्वविद्यालयहरूले २०७२ को विनाशकारी भूकम्पले गरेका क्षतिहरूको अध्ययन गरेर, हाम्रा संरचनाहरूमा भएका कमजोरीहरू सुधार्न सक्ने गरी इन्जिनियर पाठ्यक्रमको विकास गर्नुपर्ने थियो । चिली तथा टर्कीजस्ता भूकम्पको अति जोखिममा रहेका देशहरूमा काँचो इँटा तथा ढुंगा र माटाले बनेका घरहरू पनि भूकम्पप्रतिरोधी हुन सक्छन् भनेर सफल अनुसन्धान र प्रयोग गरिसकिएको छ । हामीले पनि आफ्ना मौलिक घरहरूलाई कसरी बहुविपद् प्रतिरोधी बनाउन सकिन्छ भन्नेबारे अध्ययनअनुसन्धान थालिहाल्नुपर्ने थियो ।नेपाल उच्च जोखिममा रहेको सत्यलाई मनन गर्दै भूकम्पबारे अध्ययन, अनुसन्धान र तालिमका लागि प्रयोगशाला सहितको एउटा अनुसन्धान केन्द्र खोलिनुपर्ने थियो, त्यतातिर राज्यको ध्यान जानै सकेन । भूकम्पीय जोखिममा रहेका विकसित राष्ट्रहरूले यस्ता भूकम्प अनुसन्धान केन्द्रहरू स्थापना गरेका हुन्छन् । सन् २०१० र २०११ मा भूकम्पले ठूलो भौतिक क्षति गरेपछि, सुविधासम्पन्न तथा विश्वविख्यात विश्वविद्यालय हुँदाहुँदै पनि, न्युजिल्यान्ड सरकारले १० मिलियन डलर खर्चेर हालै मात्र भूकम्प र संरचनाको अध्ययनअनुसन्धान गर्न ठूलो प्रयोगशाला खोलेको छ । भारतमा गुजरात सरकारले पनि सन् २००१ को भूकम्पपछि अमेरिकाको अर्थ इन्स्टिच्युट अफ कोलम्बिया युनिभर्सिटीको सहयोगमा भूकम्प अनुसन्धान केन्द्र स्थापना गरेको छ । यसबीच हामीकहाँ पनि कम्तीमा इन्जिनियरिङ अध्ययन संस्थानमा आधुनिक प्रयोगशाला सञ्चालन गर्न सकिन्थ्यो, जहाँ हाम्रो भूबनोट र स्थानीय स्रोतलाई ध्यानमा राखेर केकस्ता भवन तथा संरचना निर्माण गर्न सकिन्छ भन्नेबारे अनुसन्धान गर्न सकिन्थ्यो ।सन् २००१ मा भारतको गुजरातमा र २०१० मा चिलीमा भूकम्प गएपश्चात् त्यहाँको पुनर्निर्माण प्राधिकरणले भूकम्पका विज्ञहरूको राय लिएर इन्जिनियरिङको डिप्लोमादेखि स्नातकोत्तर तहसम्मका पाठ्यक्रमहरूमा भूकम्प र भूकम्पप्रतिरोधी निर्माणका विषयहरू थप्न लगाएको थियो । भूकम्पका आधारभूत पक्षहरू, भूकम्पप्रतिरोधी निर्माण, भूकम्पीय जोखिम आकलन, प्रबलीकरणजस्ता विषय हाम्रो इन्जिनियरिङ पाठ्यक्रममा समावेश गर्नुपर्छ । पाठ्यक्रम परिमार्जन पनि पुनर्निर्माणको एउटा अंग बनाइनुपर्थ्यो तर त्यसो हुन सकिरहेको छैन । चिलीले सन् २०१० को भूकम्पपछि विपद् न्यूनीकरणका लागि गरेका पहलहरूको प्रभाव त्यहाँ २०१४ र २०१५ मा गएका भूकम्पहरूमा देखियो । त्यस बेला त्यहाँ अति न्यून क्षति भयो । अहिले तीनै तह (स्थानीय, प्रदेश, संघ) मा स्मार्ट सिटी बनाउने होडबाजी छ र जथाभावी सहर बसाउने घोषणा गरिएको छ । नारा स्मार्ट सिटीको लगाउने तर भवन आचार संहिता कार्यान्वयनमा चासो नदिने गरेर कसरी हुन्छ ? सुरक्षित निर्माण नभईकन कसरी स्मार्ट सिटी बन्न सक्छ ? तरलीकरण हुन सक्ने, भूकम्पका तरंगहरू प्रवर्द्धन हुने, बाढी तथा पहिरो जान सक्नेजस्ता बहुप्रकोप जोखिम अध्ययन नगरीकन बसालिने सहर कसरी स्मार्ट सिटी हुन सक्छ ? भूउपयोग नीतिबिना गरिएको निर्माण दीर्घकालीन हुन सक्दैन । त्यसैले सर्वप्रथम सबै भूगोलको अध्ययनअनुसन्धान गरी कुन भूभाग केका लागि प्रयोग गर्ने हो र कहाँ कस्ता भौतिक संरचनाहरू बनाउन सकिन्छ, वर्गीकरण गर्नुपर्छ । अनि यसलाई कानुनी रूप दिएर भूउपयोग नीति ल्याउनु अत्यन्त जरुरी छ । जनसंख्या वृद्धि तथा सहरी क्षेत्रमा अधिक बसाइँसराइका कारण अति जोखिमयुक्त क्षेत्र अतिक्रमण गर्ने तथा आधिकारिक रूपमै बस्ती विस्तार हुने क्रम जारी छ, जसले कुनै न कुनै दिन ठूलो विपद् निम्त्याउने निश्चितप्रायः छ । जोखिमयुक्त क्षेत्र पहिचानको काम गत भूकम्पमा क्षति पुगेका जिल्लाहरूमा मात्र होइन, सर्वत्र गर्नुपर्छ । यसो गर्न सके भूकम्पबाट हुने क्षतिका साथसाथै अन्य विपद्जस्ता बाढी, पहिरो तथा डुबानबाट हुने क्षतिलाई न्यूनीकरण गर्न सकिन्छ । यी सात वर्षमा हामीले भूउपयोग नीतिको कुरै गरेनौं । गत भूकम्पबाट धेरै क्षति भएको कुनै स्थानमा भूकम्प स्मारक संग्रहालय बनाउनुपर्थ्यो, जसले गर्दा भूकम्प आउँछ भन्ने वास्तविकता नबिर्सन अनि भूकम्प र अन्य प्रकोपबाट हुने क्षति न्यूनीकरण कसरी गर्ने भनेर आगन्तुकहरूलाई शिक्षा दिन सकिन्थ्यो । जापानको कोबे, चिली, चीन लगायतमा भूकम्प गएका स्थानमा यस्ता स्मारकहरू छन् । अहिलेको प्रमुख प्रश्न राष्ट्रिय पुनर्निर्माण प्राधिकरणले कति आवासीय घर, विद्यालय, स्वास्थ्यचौकी र अन्य संरचना पुनर्निर्माण गर्यो भन्दा पनि आजको दिनमा २०७२ सालकै जत्तिको भूकम्प आयो भने, त्यति बेलाभन्दा अहिले निकै कम क्षति हुन्छ त भन्ने हो । २०७२ को भूकम्पमा हाम्रो पूर्वतयारीको हबिगत देखिएकै हो तर के त्यसबाट हामीले शिक्षा लिएका छौं ? पूर्वतयारीलाई सुदृढ परेका छौं ? अहिले त्यति बेलाको जस्तै उद्धारमा अलमल होला कि नहोला ? अब भविष्यमा भूकम्प गयो भने कसरी उद्धार गर्ने, कुन निकायले कुन काम गर्ने भन्नेमा प्रस्ट छौं त ? बर्खा वा हिउँदमा जान सक्ने भूकम्पका लागि अत्यावश्यक सामान्य पाल वा त्रिपालहरू स्थानीय निकायहरूले भण्डारण गरेका छन् ? विपद्का बेला पानी शुद्ध बनाउन प्रयोग गर्ने क्लोरिन र फिल्टर लगायतको बन्दोबस्त गरेका छौं ? विद्यार्थीहरूलाई भूकम्पका बेला सुरक्षित स्थानमा कसरी जाने भन्ने अभ्यास गराएका छौं ? भूकम्पका बेला आवश्यक पर्ने खुला र सुरक्षित स्थानहरू बनाएका छौं ? पुराना र भूकम्पप्रतिरोधी नभएका घरहरूलाई उन्नयन गर्नतर्फ केही सोच्यौं ? विपद् जोखिम न्यूनीकरणमा राम्रो कार्यक्रम सञ्चालन गरिरहेका देशहरूमा स्थानीय निकायको वार्षिक आयको ५ प्रतिशत रकम त्यसमा खर्च गर्ने प्रबन्ध गरिएको पाइन्छ । के हामीले पुनर्निर्माण भइरहेका जिल्लाहरूबाहेक अन्यत्र यस्तो बजेटको व्यवस्था गरेका छौं ? यी र यस्ता प्रश्नहरूको उत्तर खोज्न अझै कति ठूला भूकम्पहरू भोग्नुपर्ने हो ? समग्रमा, पुनर्निर्माण प्राधिकरणले केही राम्रो काम गरेको भए पनि भूकम्प तथा अन्य जोखिम न्यूनीकरण गर्नतर्फ राज्य अझै अग्रसर भएको भने छैन ।शर्मा जियोटेक्निकल इन्जिनियर हुन् ।"
वैशाख १२ दोहोरिन नदिऔं,"२०७२ सालको भूकम्पजस्ता राष्ट्रिय विपत्तिको सम्झना गरिरहँदा जीवन गुमाएका हजारौं नागरिकलाई श्रद्धाञ्जली दिएर मात्र हाम्रो कर्तव्य पूरा हुँदैन । हामीले यस सन्दर्भमा, आफैंलाई प्रश्न गर्नुपर्छ भविष्यमा हुन सक्ने त्यस्ता मानवीय विपत्तिबाट कसरी जोगिने ?उक्त भूकम्पको सातौं र पुनर्निर्माणपछिको पहिलो वार्षिकीका सन्दर्भमा भविष्यमा हुन सक्ने विपद्का घटनाहरूबाट मानिसको जीवन तथा पूर्वाधारहरूको रक्षाको प्रश्न झन् प्रासंगिक भएको छ । यी प्रश्नको उत्तर खोज्नुअघि २०७२ वैशाख १२ को भयानक दिनतिर फर्किऔं । त्यो शनिबारको दिन थियो, सबै विद्यालय तथा कार्यालय बन्द थिए । मध्यदिन थियो र अधिकांश मानिस घरबाहिर थिए । बर्खा सुरु भइसकेको थिएन र बाटाघाटा सुचारु नै थिए । शनिबारको दिन हुन्नथ्यो भने, लाखौं विद्यार्थी विद्यालयका कक्षाकोठामा हुन्थे । तीमध्ये धेरै विद्यार्थी, खास गरी ससाना नानीबाबु भग्नावशेषमा च्यापिन सक्थे । यदि त्यो समय मध्यरातको हुन्थ्यो भने, हामी मस्त निद्रामा हुन्थ्यौं । घर क्षतिग्रस्त नभएको भए पनि अर्धनिद्रा र अन्धकारमा भाग्न खोज्दा हामीमध्ये धेरै चोटग्रस्त हुन्थ्यौं ।अझ भूकम्प मध्यबर्खामा गएको थियो भने लाखौं मानिसको अवस्था कस्तो हुन्थ्यो होला ? आपत्कालीन र व्यापक उद्धार तथा राहतको काम लगभग असम्भव हुन्थ्यो । भूकम्पबाट प्रभावित दुर्गम गाउँहरूका हजारौं घाइते समयमै उपचार नपाएर छटपटिँंदै जीवन गुमाउन बाध्य हुन्थे, अरू लाखौं मानिस राहत नपाएर भोकभोकै खुला आकाशमुनि रात काट्न अभिशप्त हुन्थे । भूकम्प बिदाका दिन जानु हाम्रा लागि भाग्य नै थियो, दिउँसो जानु झन् ठूलो भाग्य । तथापि उक्त भूकम्पमा परी ९ हजारभन्दा बढीको ज्यान गयो, लगभग २२ हजार जना घाइते भए । प्रभावित ३२ जिल्लाका ८ लाखभन्दा बढी निजी आवास, हजारौं सार्वजनिक भवन, विद्यालय, स्वास्थ्य संस्थाहरू, सांस्कृतिक सम्पदा र अन्य महत्त्वपूर्ण पूर्वाधार क्षतिग्रस्त भए । राष्ट्रिय योजना आयोगबाट तयार विपद्पछिको आवश्यकता आकलन प्रतिवेदन अनुसार ७०६ अर्ब रुपैयाँ बराबरको क्षति भयो ।भूकम्पका कारण घरबारविहीन भएका हजारौं परिवारले थुप्रै बर्खा र हिउँद अस्थायी आवासमा कटाउनुपर्यो । विद्यार्थीहरूले अस्थायी शिक्षण केन्द्रहरू बनेपछि मात्र पुनः पढाइ सुरु गर्न सके । त्यस बेला नेपालले यति ठूलो पुनर्निर्माण अभियान छ वर्षभित्र सम्पन्न गर्न सक्ला भनेर अनुमान गर्न कठिन थियो । निश्चय पनि, भूकम्पपछिको पुनर्निर्माण सुरुआती चरणमा अलि सुस्त नै थियो । तर, नीतिगत व्यवस्थाहरूको चुस्त तर्जुमासँगै केही समयमै राष्ट्रिय पुनर्निर्माण प्राधिकरणले गति लियो । छोटो समयमै कसरी योजनाबद्ध र व्यवस्थित पुनर्निर्माण गर्न सकिन्छ भन्ने उदाहरण प्रस्तुत गर्यो । कोभिड महामारीका बावजुद प्राधिकरण पुनर्निर्माणका मूलभूत लक्ष्यहरू भेट्न सफल भयो । भूकम्पोत्तर पुनर्निर्माणका बाँकी जिम्मेवारीहरू राष्ट्रिय विपद् जोखिम न्यूनीकरण तथा व्यवस्थापन प्राधिकरणमा हस्तान्तरण भएका छन् । यो प्राधिकरणको गठन नै आफैंमा विपद् जोखिम व्यवस्थापनप्रति नेपालको दृष्टिकोणमा आमूल परिवर्तन हो । नेपालमा मूलतः विपद्का घटना भइसकेपछि प्रतिकार्य गर्ने चलन रहँदै आएको थियो । यसमा परिवर्तन भएर अब विपद् जोखिम न्यूनीकरण तथा व्यवस्थापनका चारवटै पक्ष जोखिम सम्बन्धी बुझाइÙ शासकीय पद्धतिको सुदृढीकरणÙ जोखिम न्यूनीकरणमा वित्तीय लगानीÙ प्रभावकारी प्रतिकार्य, पुनःस्थापना एवं पुनर्निर्माणका लागि प्रभावकारी तयारी लाई प्राथमिकता दिन थालिएको छ । अब विपद् उत्थानशीलता वृद्धि गर्ने दायित्व प्राधिकरणले लिएको छ । त्यसकारण, हामी फेरि उही प्रश्नतिर फर्किऔं, जुन हामीले खास गरी वैशाख १२ गते सोध्नैपर्छ हामी भविष्यका भूकम्पहरू वा अरू ठूला विपत्तिबाट आफैंलाई कसरी सुरक्षित राख्न सक्छौं ? यसलाई हामीले क्रमशः व्याख्या गर्न सक्छौं । पहिलो, हामीले आफ्नो सोचाइमा परिवर्तन ल्याउनु जरुरी छ । विगतमा भोगेको विपद्का धेरै कुरा हामी छिटै बिर्सन्छौं । हामीमध्ये धेरैले केही वर्षअघि भूकम्पबाट कसरी बालबाल बचिएको थियो भन्ने कुरा भुल्न लागिसक्यौं । कुनै पनि बेला अर्को भूकम्प आउन सक्छ भनेर हामीले दिमागमा राखिराख्नुपर्छ । हाम्रो सोच्ने तरिकामा परिवर्तन ल्याइसकेपछि हामी उत्थानशील नेपाल निर्माणतर्फ महत्त्वपूर्ण पाइला चाल्न सक्छौं । भवन निर्माण संहिताको कडाइपूर्वक परिपालना, निजी आवास तथा सार्वजनिक सम्पत्तिहरूको बिमाको सुरुआत, विपद्पश्चात्को उद्धारका लागि पर्याप्त जनशक्तिलाई तालिम, प्रभावकारी बहुप्रकोपीय पूर्वसूचना प्रणाली तथा सुरक्षा र तयारीबारे व्यापक सचेतना कार्यक्रम लगायत केही अत्यावश्यक काम गरिहाल्नुपर्नेछ । विपद् जोखिम व्यवस्थापनको अधिकार संविधानले स्थानीय तहलाई दिएको छ । यद्यपि, भवन संहिता केही निश्चित नगरपालिकामा मात्र लागू गरिएको छ । यी संहिता गाउँपालिकाहरूमा पनि कडाइपूर्वक कार्यान्वयन ल्याउनु जरुरी छ । भूकम्पपछिको पुनर्निर्माणका क्रममा हामीले ८ लाखभन्दा बढी भूकम्पप्रतिरोधी घर बनाएका छौं । ७ हजारभन्दा बढी विद्यालय, ७५० हाराहारी स्वास्थ्य संस्था र लगभग ६५० सरकारी भवन पनि भूकम्पप्रतिरोधी बनेका छन् । यति व्यापक मात्राका सुरक्षित संरचनाहरूको निर्माणबाट भूकम्प प्रभावित ३२ जिल्लामा भूकम्प उत्थानशीलता उल्लेखनीय रुपमा वृद्धि भएको छ । तर, अर्को विनाशकारी भूकम्पले देशका अन्य भागमा कुनै पनि बेला विध्वंस ल्याउन सक्छ, जहाँ अधिकांश संरचना भूकम्पप्रतिरोधी छैनन् र ती सजिलै क्षतिग्रस्त हुन सक्छन् ।उदाहरणका लागि, पश्चिम नेपालमा ठूलो भूकम्प नगएको झन्डै ५०० वर्ष भइसकेको छ र उक्त क्षेत्रमा ठूलो भूकम्प जानका लागि पर्याप्त मात्रामा टेक्नोटिक दबाब निर्माण भइसकेको छ । ती क्षेत्रमा भवन संहिताको कमजोर कार्यान्वयनले गर्दा वैशाख १२ जत्तिको भूकम्प पनि भयंकर प्रलयकारी हुन सक्छ । कुनै पनि विपद्ले भविष्यका लागि तयारी गर्न हामीलाई पाठ सिकाउँछ । यद्यपि, हामीले २०७२ सालको भूकम्पबाट गलत शिक्षा पनि लिएका छौं । थुप्रै पुराना बस्तीमा ढुंगामाटाले बनेका घरहरू ढलेको तर कंक्रिटले बनेका घरहरू सुरक्षित रहेको देखेपछि, हामीले कंक्रिटले बनेका घरहरू सुरक्षित हुने रहेछन् भन्ने गलत निष्कर्ष निकालेका छौं । कंक्रिटका घरहरूले पनि सही ढंगले भवन संहिता पालना गरेर निर्माण गरिएका भए भने मात्र ठूलो भूकम्प थेग्ने हो । त्यसै गरी, ढुंगामाटाका घरहरू पनि ठाडो र तेस्रो कटिबन्ध (ब्यान्ड) राखेर निर्माण गरियो भने उत्तिकै बलिया हुन्छन् ।त्यस कारण भवन संहितामा कडाइ नहुँदा काठमाडौंजस्ता सहरी केन्द्रहरूमा अर्को ठूलो भूकम्प गयो भने कंक्रिटले बनेका थुप्रै घरमा क्षति पुग्न सक्छ । त्यस्तो खतरालाई ख्याल गरेर हामी खोजी तथा उद्धार औजारका रूपमा कंक्रिट काट्ने मेसिनहरूको बन्दोवस्त गर्दै छौं । उद्धार अपरेसनहरू सञ्चालन गर्दा कंक्रिटका भग्नावशेष तथा धातुहरू काट्न हामीलाई त्यस्ता उपकरणहरूको व्यापक आवश्यकता पर्न सक्छ । भूकम्पपछिको पुनर्निर्माणलाई सफलतापूर्वक निष्कर्षमा पुर्याइएको छ, अब विपद् उत्थानशील नेपाल बनाउन केन्द्रित हुनुपर्छ । त्यो त्यति बेला मात्र सम्भव छ जति बेला हामी लापरबाही गर्ने व्यवहारबाट मुक्त हुन्छौं र अर्को ठूलो भूकम्प कुनै सेकेन्ड पनि जान सक्छ भनी सोच्न थाल्छौं । पोखरेल राष्ट्रिय विपद् जोखिम न्यूनीकरण तथा व्यवस्थापन प्राधिकरणका कार्यकारी प्रमुख हुन् ।"
सशस्त्रमा सेवा अवधि ३२ वर्ष पुर्याउन 'गुपचुप खेल,"(काठमाडौं)  गृह मन्त्रालयले संगठनभित्र छलफल र अध्ययन नगरी सशस्त्र प्रहरी कर्मचारीको सेवा अवधि ३० वर्षबाट ३२ वर्ष पुर्याउने गृहकार्य अघि बढाएको छ । सेवा अवधि ३२ वर्ष कायम हुने गरी सशस्त्र प्रहरी नियमावलीको संशोधन मस्यौदा तयार गरेर गृहले सैद्धान्तिक सहमतिका लागि अर्थ मन्त्रालयमा पठाइसकेको छ ।संगठनमा कुनै दीर्घकालीन र रणनीतिक महत्त्वका विषयमा निर्णय लिन वा गृह मन्त्रालयमा सिफारिस प्रस्ताव गर्न डीआईजी र त्यसमाथिका अधिकृत सम्मिलित प्रिन्सिपल स्टाफ कमिटी (पीएससी) को बैठक बस्छ । तर सेवा अवधि बढाउने प्रस्तावमा सशस्त्रमा कुनै छलफल नै नभएको स्रोतले जनाएको छ । सशस्त्र प्रहरी प्रवक्ता डीआईजी विदुर खड्काले पनि सेवा अवधि ३२ वर्षे पुर्याउने विषयमा अनभिज्ञता जनाए । यस विषयमा हामीलाई कुनै जानकारी छैन, उनले संक्षिप्त प्रतिक्रिया दिए ।गृह मन्त्रालयका प्रवक्ता फणीन्द्रमणि पोखरेलले भने नियमावली संशोधन मस्यौदा गृहबाट अर्थमा पुगेको तर त्यसबारे कुनै जानकारी नआएको बताए । संशोधनको मस्यौदा अर्थ मन्त्रालय पुगेको सुनेको हो, त्यसपछि केकसो भएको कुनै अपडेट जानकारीमा छैन, उनले भने, अर्थबाटै बुझ्नुहोला । अर्थका अधिकारीहरू भने यस विषयमा बोल्न मानेनन् । अनौपचारिक रूपमा एक अधिकारीले सेवा अवधि बढाउने विषय सैद्धान्तिक सहमतिका लागि गृहबाट आएको हो र सहमति दिइनसकेको बताए ।स्थानीय तह निर्वाचन आचारसंहिता२०७८ ले यति बेला निर्वाचन प्रयोजन र नियमित प्रशासनिक कामकारबाहीबाहेक नीतिनियम परिवर्तन हुने गरी कुनै पनि निर्णय गर्न रोक लगाएको छ । नियमित किसिमका काम गर्नैपरे आयोगको स्वीकृतिमा अघि बढाउनुपर्ने आचारसंहितामा उल्लेख छ । सशस्त्रको नियमावली संशोधनबारे गृहले सहमति नै नमागेको निर्वाचन आयोग स्रोतले जनाएको छ । सशस्त्रका एक अधिकारीले गुपचुप रूपमा नियम संशोधन गर्ने प्रवृत्तिले संगठनलाई अस्थिर बनाउन सक्ने बताए । नीतिनियम संशोधनका लागि आन्तरिक छलफल र बहस भएर निष्कर्षसहित गृहमा प्रस्ताव पठाउने अभ्यास हो तर यसपटक औपचारिक छलफल भएन, उनले भने । गृहले अघि बढाएको नियमावली संशोधन प्रस्ताव वैशाख १८ अगावै मन्त्रिपरिषद्बाट स्वीकृत भए सशस्त्र प्रहरीको भावी नेतृत्वको समीकरण पनि बदलिनेछ । ३० वर्षे सेवा अवधिका कारण २०४९ वैशाखमा सेवा प्रवेश गरेका महानिरीक्षक पुष्पराम केसी र अतिरिक्त महानिरीक्षक रामशरण पौडेलसहित ठूलो संख्यामा उच्च अधिकृतहरू अर्को साता अनिवार्य अवकाशमा जाँदै छन् । तर यहीबीच नियमावली संशोधन भए अवकाशमा जानेहरूको सेवा अवधि २ वर्ष लम्बिनेछ । जसका कारण नेतृत्व र त्यसपछिका दर्जामा बढुवा हुनेको समीकरण परिवर्तन हुन सक्छ । अहिलेको अवस्था कायम रहे वैशाख १८ पछि एआईजीमा सिफारिस डीआईजी राजु अर्यालको बढुवा हुने लगभग निश्चित जस्तै छ । अर्याललाई केही दिनअघि मात्रै सरकारले एआईजीमा बढुवा सिफारिस गरेको छ । त्यसपछि रिक्त एआईजीका लागि २०५४ चैतमा सेवा प्रवेश गरेका नारायणदत्त पौडेल, चन्द्रप्रकाश (सीपी) गौतम, वंशीराज दाहालको प्रतिस्पर्धा छ । तर नियमावली संशोधन भए अहिलेकै आईजीपी केसी र एआईजी पौडेललगायतले निरन्तरता पाउने हुँदा नेतृत्वको मुखमा पुगेकाको वृत्तिविकासमा असर पुग्न सक्छ । नियमावली संशोधनको प्रस्ताव अघि बढाएको सुइँको पाएपछि असन्तुष्टि जनाउँदै सशस्त्रका केही उच्च अधिकारीले आफ्ना च्यानल मार्फत शक्तिकेन्द्र मा पुगेर रोक्न आग्रह गरेका छन् । मस्यौदालाई लिएर विरोध सुरु भएपछि अर्थ मन्त्रालयले गृहको प्रस्तावमा सैद्धान्तिक सहमति दिइनसकेको स्रोतले जानकारी दियो । गृहले अघि बढाएको सशस्त्रको सेवा अवधि परिवर्तन गर्नेसम्बन्धी मस्यौदा सर्वोच्च अदालतले नेपाल प्रहरीको सेवा अवधि सम्बन्धमा गरेको फैसलाको विपरीतसमेत छ । नेपाल प्रहरीका तत्कालीन एआईजीहरू मदन खड्का, कल्याण तिमल्सिना, अर्जुनजंग शाहीलगायतले दशकअघि प्रहरीमा ३० वर्षे सेवा अवधि आफूले प्रहरी सेवा प्रवेश गर्दाको प्रावधानविपरीत रहेको भन्दै खारेजीको मागसहित रिट दायर गरेका थिए, जसमा तत्कालीन प्रधानन्यायाधीश कल्याण श्रेष्ठसहितको इजलासले प्रहरीमा सेवा अवधिसम्बन्धी प्रावधान ऐनमै समावेश गर्न र नियमावली संशोधनबाट तलमाथि नगर्न आदेश दिएको थियो । प्रहरी र सशस्त्रमा सेवा अवधि ३० वर्ष हुने प्रावधान छ । दुवै गृह मातहतका सुरक्षा निकाय हुन् । तर पछिल्लो पटक सशस्त्रको मात्रै सेवा अवधि ३२ वर्ष पुर्याउने गरी गृहले मस्यौदा संशोधन प्रक्रिया अघि बढाएको हो । हालका प्रधानमन्त्री शेरबहादुर देउवा गृहमन्त्री हुँदा २०४९ मा तत्कालीन प्रहरी महानिरीक्षक रत्नशमशेर राणालाई ३० वर्षे सेवा अवधि लगाएर अवकाश दिइएको थियो । त्यसपछि मोतीलाल बोहरा आईजीपी बनेका थिए । बोहरा आईजीपी बनेपछि पुनः ३० वर्षे हटाएर अवकाश उमेर र पदावधिबाट मात्रै हुने प्रावधान ल्याइयो । २०६२६३ को जनआन्दोलनपछि पुनः ३० र ३२ को खेल सुरु भयो । जनआन्दोलनपछि सरकारले प्रहरीका एआईजी राजेन्द्रबहादुर सिंहलाई आईजीपी बन्नै नदिई ३० वर्षे लगाएर अवकाश दियो । सशस्त्रका आईजीपी वासुदेव वली पनि यही प्रावधानबाट अवकाशमा गए । तर प्रहरीमा हेमबहादुर गुरुङलाई ३० सेवा अवधि हटाएर आईजीपी बनाइयो । उनीपछि ओमविक्रम राणा र सशस्त्रका सनतकुमार बस्नेतबाट सुरु भएको ३० वर्षे प्रावधान दुवै संगठनमा अहिले पनि कायम छ । गृह मन्त्रालयका पूर्वसचिवसमेत रहेका लोक सेवा आयोगका पूर्वअध्यक्ष उमेशप्रसाद मैनालीले प्रहरी र सशस्त्रका कर्मचारीको सेवासर्तका प्रावधान नियमावलीमा राखिएका कारण त्यसलाई सरकारले बारम्बार आफू अनुकूल र स्वार्थमा दुरुपयोग गर्ने गरेको बताए । प्रहरी र सशस्त्र प्रहरी कर्मचारीको सेवा र सर्तका प्रावधान जबसम्म नियमावलीमा रहन्छ, सरकारमा भएकाले आफ्नालाई च्याप्ने, अस्वाभाविक निर्णय लिने र त्यसले सिंगो संगठनलाई दुर्घटनामा पुर्याउने काम भइरहन्छ, पछिल्लो पटक सशस्त्रको सेवा अवधि ३२ पुर्याउने गृहको प्रस्ताव त्यसकै निरन्तरता हो, उनले कान्तिपुरसित भने, सरकारबाट हुने यस्ता स्वेच्छाचारी र आफू अनुकूलका निर्णय रोक्न यी प्रावधानलाई ऐनमा समेटिनुपर्छ । सशस्त्र प्रहरी मुख्यालयले निर्वाचन आचारसंहिताविपरीत संगठन तथा व्यवस्थापन (ओएन्डएम) सर्वेक्षण संशोधनको प्रस्ताव पनि गृह मन्त्रालय पठाएको छ । स्रोतका अनुसार केही गणलाई गुल्ममा घटुवा गर्ने र कतै गण स्थापना गर्नका लागि ओएन्डएम सर्वेक्षणको प्रस्ताव गृहमा गरिएको हो । यसअघि गृह मन्त्रालयले प्रहरी र सशस्त्रका महानिरीक्षकसँग भएका केही अधिकार कटौती गर्ने गरी दुवै संगठनको नियमावली संशोधनका लागि सहमति माग्न अर्थ मन्त्रालयमा प्रस्ताव पठाएको थियो । त्यो विषय पनि गुपचुप पठाइएकामा दुवै संगठनका प्रमुखले असन्तुष्टि जनाएका थिए ।"
भूकम्पको सात वर्षमा पनि सकिएन पुनर्निर्माण,"स्वास्थ्य संस्था भवन ११ सय ६५ पुनर्निर्माण गर्नुपर्नेमा आर्थिक वर्ष २०७७७८ को अन्त्यसम्म ७ सय ५१ वटा मात्र सकिएका छन् । निर्माणाधीनको संख्या ३ सय ५४ वटा छ । स्रोत सुनिश्चितता नहुँदा ५९ वटा भवनको काम अझै अघि बढ्न सकेको छैन । ४ सय १५ वटा सरकारी भवनमा भूकम्पले क्षति पुर्याएकामा ३ सय ८८ वटाको मात्र निर्माण सकिएको छ । निर्माणाधीन २० छन् । ६ वटाको काम अर्को आर्थिक वर्षका लागि बाँकी रहने अधिकारीको भनाइ छ । पुरातात्त्विक सम्पदामा भारतीय अनुदानतर्फ २८ वटाको संरक्षण तथा जीर्णोद्धारको जिम्मा सहरी मन्त्रालयले पाएकामा २४ वटाको काम सकिएको छ । अन्यको पालिका र उपभोक्ता समितिमार्फत जीर्णोद्धारको काम भएको निर्देशक अधिकारीले बताए । रानीपोखरीको काम सकिइसकेको र धरहरामा भने पार्किङ, धरहरातर्फ जाने सडक बनाउनेलगायत काम बाँकी छन् । जिम्मेवारी हस्तान्तरणपछि नयाँ कार्यालय स्थापना गर्नुपर्दा पनि काम र अनुदान वितरणमा समय लागेको आयोजना उपनिर्देशक झप्परसिंह विश्वकर्माको भनाइ छ । प्राधिकरणले जिम्मेवारी हस्तान्तरण गरेपछि २३ जिल्लामा नयाँ कार्यालय र बाँकी ९ जिल्लामा सहरी विकासअन्तर्गतका पुरानै कार्यालयबाट काम गरिएको छ । भूकम्पमा अतिप्रभावित १४ र कम प्रभावित १८ जिल्ला छन् । २०७२ पुस १० मा गठित प्राधिकरणको समय २०७८ पुस १० मा सकिएको थियो । प्राधिकरण सम्बन्धित मन्त्रालयहरूलाई जिम्मेवारी हस्तान्तरण गरेर बहिर्गमन भएको थियो । यसअघि प्राधिकरणले समयमै पुनर्निर्माणको काम सम्पन्न नहुनुमा कोभिड मुख्य कारण रहेको औंल्याएको थियो ।"
"सरकारले स्वचालित मूल्यको हल्ला चलायो, व्यवसायीले ग्यास लुकाए","निगमको एलपीजी तथा एभिएसन विभाग प्रमुख काफ्ले पनि दुई साताअघिको हडतालले बजारमा समस्या भएको बताउँछन् । महिनाको करिब ३० लाख सिलिन्डर चाहिन्छ । १० दिन ढुवानी बन्दा हुँदा सामान्य अवस्थामा आउन थप २० लाख सिलिन्डर ग्यास चाहिन्छ । खाली सिलिन्डर बजारमा निस्किएपछि चाप बढेको हो । त्यही भएर अभाव चुलियो, काफ्लेले भने, अबको एक सातामा सहज हुन्छ । निगमका अनुसार पारादिपमा लोड भएको ग्यास ५७ दिनमा आइपुग्छ । हल्दियाबाट ३ दिन लाग्छ । बरौनी र मथुराबाट १ दिनमा सीमा आइपुग्छ । निगमले भने जस्तो बजारमा ग्यास नआएको ग्यास बिक्रेता महासंघका कोषाध्यक्ष राजेश दाहालको भनाइ छ । विशेष गरी नेपाल, बाबा, राजधानी, एचपी, लुम्बिनी, ओम, भानु र श्रीराम ग्यास अभाव देखिएको उनले बताए । महासंघका अध्यक्ष ज्ञानेश्वर अर्यालले पनि ग्यास आयात नै कम भएको दाबी गरे । सरकारले बजार नियमन गर्न नसक्दा झन् थप अभाव देखिएको उनको भनाइ छ । बरौनी र मथुरा रिफाइनरीमा केही समस्या भएकै कारण आपूर्तिमा अवरोध भएको नेपाल एलपी ग्यास उद्योग संघका अध्यक्ष कुश मल्लीले बताए । एक साताअघि लोडमा कटौती गरिएको थियो । अहिले अवस्था ठीक छ । आपूर्ति पनि बिस्तारै सहज हुन्छ, उनले भने, व्यवसायीको आन्दोलनले पनि केही असहज भएको हो । महिनामा ३७ हजार टन मात्रै आयात हुँदा अभाव भएको निगमका प्रवक्ता विनीतमणि उपाध्यायले बताए । तर यो महिना ५० हजार टन पीडीओ दिने उनले जानकारी दिए ।"
इन्डोनेसियाले पाम रोकेपछि नेपालको निर्यात अंक घट्ने,"मासिक रूपमा हेर्दा पाम आयलको आयात र निर्यातमा अन्तर मासिक करिब ३ देखि ५ अर्ब रुपैयाँ मात्र छ । यही तथ्यांकका आधारमा राजनीतिक दलहरूले आफ्नो हितअनुकूल निर्यातमा उल्लेख्य सुधार आएको भन्दै प्रचारप्रसार गर्दै आएका थिए । अब तथ्यांकमै निर्यातमा गिरावट आउने भएपछि उनीहरूलाई त्यो अवसर प्राप्त नहुने जानकारहरू बताउँछन् । कुल आयातमा पाम आयलको हिस्सा करिब साढे २ प्रतिशत मात्र रहेकाले मुलुकको व्यापार घाटामा उल्लेख्य सुधार नदेखिने पनि जानकारहरूको तर्क छ ।पाम आयल निर्यात नगर्ने इन्डोनेसियाको निर्णयले नेपाली व्यापारीमाझ भने ठूलो तरंग ल्याउने देखिन्छ । यसअघि सन् २०२०२१ मा भारतले पाम आयल आयातमा रोक लगाएपछि व्यापारीहरू त्यसलाई खुलाउन लागिपरेका थिए । नेपालमा करिब ९० प्रतिशत पाम आयल इन्डोनेसियाबाट आयात हुने भए पनि त्यति नै परिमाणमा भारत निर्यात हुँदै आएको छ । भारतबाहेक राष्ट्रमा निर्यात हुने पाम आयलको परिमाण निकै कम छ । यसकारण पाम आयलका सम्बन्धमा भारतले चाल्ने ससाना नीतिगत परिवर्तनले नेपालको निर्यात व्यापारमा ठूलै हलचल ल्याउने व्यवसायी बताउँछन् । इन्डोनिसियामा ठूलो परिमाणमा पाम आयल खेती हुने गरेको छ । त्यसबाट ठूलो परिमाणमा खाने तेलका साथै लुगा धुने सर्फ, सेन्फी, दन्तमञ्जन, चकलेट, लिपस्टिकलगायत वस्तु बनाइन्छ । केही राष्ट्रले पाम आयललाई जैविक इन्धनका रूपमा पनि प्रयोग गर्दै आएका छन् । पाम आयल निर्यातका हिसाबले विश्वबजारमा इन्डोनेसिया पहिलो राष्ट्र हो । तर पछिल्ला महिनामा इन्डोनिसियाले आफ्नो राष्ट्रको मागअनुसार पाम आयल आपूर्ति गर्न सकेको छैन । यहीकारण इन्डोनेसियाले निर्यातमा रोक लगाएको बताइएको छ । सन् २०२१ सम्म विश्वबजारमा पाम आयलको कारोबार करिब ५० अर्ब ६० करोड अमेरिकी डलर पुगेको थियो । विश्व बजारमा यसको माग धेरै रहेकाले सन् २०२७ सम्ममा पाम आयलको कारोबारको आकार बढेर ६५ अर्ब ५० करोड डलर पुग्ने प्रक्षेपण विभिन्न अन्तर्राष्ट्रिय अनुसन्धान संघसंस्थाले गरेका छन् ।"
'नेपालको डिजिटल रूपान्तरणमा टेलिकम कम्पनीको भूमिका ठूलो छ,"नेपाली बजारमा आफ्ना ग्राहकलाई फाइभजी सुविधा उपलब्ध गराउन एनसेलको तयारी कुन चरणमा पुगेको छ ?हामी नेपालमा टेलिकम्युनिकेसन क्षेत्रको मुख्य सेवा प्रदायकमध्ये एक हौं । त्यसैले हामीलाई फाइभजी प्रविधिमा जान आवश्यक छ । सम्बन्धित निकायबाट अनुमतिका लागि हामी कुरिरहेका छौं । व्यावसायिक योजना पनि बुझाइसकेका छौं । चाँडै त्यसको स्वीकृति पाउनेमा आशावादी छौं । शुरुवातमा परीक्षणका लागि फाइभजीको स्वीकृति पाउने र त्यसपछि मात्र व्यावसायिक रूपमा जाने हो । व्यावसायिक रूपमा जानुअघि हामीले सबै पूर्वाधार र संरचना तयार पारेर नेपाल दूरसञ्चार प्राधिकरणलाई जानकारी दिनेछौं । फाइभजीका लागि स्वीकृती नपाउन्जेल हामी फोरजीलाई नै प्राथमिकतामा राखेर काम गर्नेछौं । सन् २०१७ देखि नेपालमा फोरजी लागू गरिरहेका छौं । फोरजी र एलटीई (लङ टर्म इभोलुसन) लाई पनि हामीले सँगसँगै लगिरहेका छौं । एलटीईलाई ९०० मेगाहर्ज ब्यान्डमा विस्तार गर्ने अभ्यास जारी छ । ग्रामीण र अर्धसहरी क्षेत्रका लागि यो ब्यान्ड निकै प्रभावकारी हुन्छ । हामीले सन् २०२२ को दोस्रो त्रैमाससम्म कुल जनसंख्याको ८६ प्रतिशतसम्ममा फोरजी पहुँच विस्तार गरिसक्नेछौं । अहिले सरकारले निजी क्षेत्रलाई फाइभजी अनुमति दिएको छैन भन्ने सुनिन्छ । के यो साँचो हो ?मलाई थाहा भएसम्म यो साँचो होइन । अहिले नेपाल टेलिकमले फाइभजीका लागि अनुमति पाइसकेको छ तर उसले कुनै गतिविधि गरेको देखिँदैन । हामीले फाइभजीका लागि व्यावसायिक योजनासहितको आवेदन गत वर्ष नै दिइसकेका छौं । नियामक निकाय प्रक्रियामा होला । सञ्चार तथा सूचना प्रविधि मन्त्रालयले त्यसलाई अनुमति दिन्छ होला । सगरमाथा आधार शिविरदेखि विभिन्न क्षेत्रहरूमा एनसेलको सेवा पुगेको छ, कतिपय ठाउँमा गुनासो छ भने कतिपय ठाउँमा राम्रो पनि छ, आउँदा दिनमा यसलाई अझै बढाउन तपाईंहरूका केकस्ता योजना छन् ?एनसेलले निकै उच्च हिमाली भेगदेखि समथल तराईका भूभागहरूमा सेवा दिइरहेको छ । अधिकांश ठाउँमा सेवा विस्तार भइसकेको छ । तर, हामीले सबै भेगमा जाने तयारी गरिरहेका छौं । तराईको ६० देखि ८० प्रतिशत भौगोलिक क्षेत्रमा एनसेलको नेटवर्क विस्तार भएको छ । त्यस्तै पूर्वी भागका पनि राम्रो उपस्थिति छ । बिस्तारै पश्चिमी क्षेत्रमा पनि हामीले सेवा विस्तार गरिरहेका छौं । उत्तरी भेगमा सेवा बिस्तार चुनौतीपूर्ण छ । त्यो व्यावहारिक र विभिन्न नियामकीय क्षेत्रबाट लिनुपर्ने अनुमतिका हिसाबले कठिन छ । टेलिकम्युनिकेसनको क्षेत्रमा दिनदिनै नयाँ प्रविधिको प्रवेश हुने गरेको छ, के नेपाली उपभोक्ता नयाँ प्रविधिका लागि तयार छन् ?मलाई लाग्छ, उनीहरू तयार छन् । एउटा उदाहरण के भने कुल जनसंख्याको अनुपातमा भारतभन्दा नेपालमा स्मार्टफोन बोक्ने व्यक्ति बढी छन् । स्मार्टफोन बोक्ने कुरालाई सूचक मानेर अहिले मानिसहरूले प्रविधियुक्त जीवनशैली बाँचिरहेको कुरालाई मापन गर्ने हो भने यो निकै राम्रो अवस्थामा रहेको बुझ्न सकिन्छ । नेपालमा अहिले करिब ७० प्रतिशत जनसंख्याले स्मार्टफोन बोकिरहेका छन् । युवा वर्गमा प्रविधिको प्रयोग बढ्दो छ । एनसेलमा १८ देखि २७ वर्षसम्मको उमेर समूहका प्रयोगकर्ता बढी छन् । कोभिडयताको २ वर्षमा यो गति झन् बढेको छ । प्रायः बजारमा टेलिकम्युनिकेसन क्षेत्रको प्रतिस्पर्धाले सेवा सस्तो हुने गरेको छ तर हामीकहाँ उल्लेख्य फरक परेको देखिँदैन, उपभोक्ताले अझै पनि एनसेलको प्रयोगलाई महँगो मान्ने गरेका छन्, यसमा के भन्नुहुन्छ ?हामीले पनि यस्तो सुन्ने गरेका छौं । उपभोक्ताले किन त्यसो भनिरहेका छन् भन्ने पनि मैले बुझेको छु । विगतदेखि नै एनसेललाई प्रिमियम ब्रान्ड (महँगो) भन्ने बुझाइ देखिन्छ । तर पछिल्लो तीनचार वर्षयता एनसेलले उपलब्ध गराइरहेको सेवा हेर्ने हो भने उस्तै मूल्यको छ । नेपालका सबै दूरसञ्चार कम्पनीले दिने सेवाको मूल्य लगभग उस्तै छ । एनसेलले तीनचार वर्षयता आफ्ना सेवा सस्तो बनाएको छ । त्यसका लागि समग्र टिमले गरेको काम सराहनीय छ । एक दिनका लागि, साताका लागि वा २८ दिनका लागि उपलब्ध हुने प्याकको मूल्य अर्को सेवा प्रदायकसँग तुलना गर्ने हो भने ती उस्तै मूल्यका छन् । कुनैमा अझ एनसेल सस्तो छ । एनसेल अहिले प्रयोगकर्ताका हिसाबले दोस्रो ठूलो कम्पनी छ । थप ग्राहक आकर्षित गर्न यो क्षेत्रमा कत्तिको प्रतिस्पर्धा छ ?एनसेल कुन अर्थमा र कसरी दोस्रो ठूलो कम्पनी भन्ने प्रश्न रहला । प्रतिस्पर्धाका हिसाबले कुरा गर्दा दोस्रो ठूलो हो पनि र होइन पनि । सेवा प्रदायकको अवस्था कस्तो छ भन्ने निर्धारण गर्न केही महत्वपूर्ण मानकलाई लिन सकिन्छ । दर्ता भएका प्रयोगकर्ताको कुल संख्या र दर्ता भएका सक्रिय प्रयोगकर्ताको संख्यालाई फरक तरिकाले हेर्नुपर्छ । किनभने दर्ता भएका सबै प्रयोगकर्ता सक्रिय हुन्छन् भन्ने हुँदैन । कुनै प्रयोगकर्ताले सिमकार्ड लगेर १० महिनासम्म प्रयोग नगरेका पनि हुन सक्छन् । कारोबार रकम र राजस्व बजारका आधारमा एनसेलले आफूलाई सबैभन्दा ठूलो कम्पनीका रूपमा परिभाषित गर्छ । एनसेलका दर्ता भएका प्रयोगकर्ताको संख्या अहिले १ करोड ६८ लाख (१६८ मिलियन) छ ।थप ग्राहक आकर्षित गर्न नेपालमा चुनौती छ । किनभने यो अहिले नै एकदमै उच्च विन्दुमा पुगेको बजार हो । यहाँको मोबाइल फोन पेनिट्रेसन दर नै १३५ प्रतिशतभन्दा धेरै छ । १३५ जना ग्राहकसँग तीनवटा सिम कार्ड छन् । धेरैभन्दा धेरै ग्राहकले विभिन्न कारणले दुईवटा सिमकार्ड प्रयोग गरिरहेका छन् । हामीलाई सिमकार्ड लिने मात्रै होइन, हाम्रो सेवा प्रयोग गर्ने ग्राहक चाहिएको छ । पहाड उक्लिँदै जाँदा प्रविधि जडानको काम जटिल हुँदै जान्छ । हामीले अन्नपूर्ण पदमार्गका र सगरमाथा पदमार्गका केही रुटमा सेवा विस्तार गर्न खोजिरहेका छौं । लुम्बिनी क्षेत्रमा पनि सेवा विस्तार गर्नेबारे योजना बनाएका छौं । पूर्वाधार खडा गर्नुपर्ने विषयमा स्थानीय निकाय, लुम्बनी विकाष कोषबाट अनुमति लिनुपर्ने भएकाले हामी त्यसको पर्खाइमा छौं । एनसेल पब्लिक लिमिटेड कम्पनीमा रूपान्तरण भएको छ, आईपीओ निकाल्ने तयारीमा रहेको सुनिएको छ, त्यो प्रक्रिया कहिले पूरा हुन्छ ? सर्वसाधारणले एनसेलको सेयर कहिले किन्न पाउलान् ?हामी दुई वर्षअघि विधानले नै हामीलाई पब्लिक लिमिटेड कम्पनीमा रूपान्तरित गरेको थियो । हामी पब्लिक लिस्टेड कम्पनी बन्न इन्छुक छौँ । पब्लिक लिमिटेड भएपछि पब्लिक लिस्टेडमा जानेनजाने भन्नेबारे कम्पनीले निर्णय गर्न सक्छ । सबै कम्पनी पब्लिक लिस्टेड हुन चाहन्छन् तर त्यसका लागि केही सर्त पूरा गर्नुपर्छ । ठूलो र आकर्षक कम्पनी बन्न सक्नुपर्छ । अहिले नै सर्वसाधारणले एनसेलको सेयर किन्न सक्नेछैनन् । हामी पब्लिक लिस्टेड कम्पनी भइसकेका छैनौं, हाम्रा सेयरहोल्डरले तत्काल यसबारे छलफल गरेका छैनन् । नेपालको दूरसञ्चार क्षेत्रमा दुई प्रमुख सेवा प्रदायकको प्रतिस्पर्धा छ, अरू क्षेत्रमा झैँ यस क्षेत्रमा अन्य सेवा प्रदायकहरूको आकर्षण किन कम भएको ?यसमा दुईचार कारण छन् । एक, मैले अघि पनि भनें, नेपालमा मोबाइल फोनको पहुँच १३५ प्रतिशतभन्दा धेरै छ, दुइटा अपरेटरले बजार चलेको छ । यसको अर्थ यहाँको टेलिकम बजार एकदमै उच्च विन्दुमा पुगेको छ भन्ने हो । दोस्रो कुरा, दुइटा अपरेटरको मूल्यसूचीमा खासै अन्तर छैन । दुवैको मूल्य पहिले नै यो विन्दुमा छ कि त्यहाँ नाफा कमाउने ठाउँ छैन । नाफा कमाउने ठाउँ भए पो कोही नयाँ अपरेटर आएर हो, त्यहाँनिर चाहिँ म खेल्न सक्छु भन्न सक्छ । तर, मूल्य घटाउन सकिने ठाउँ नै छैन । तेस्रो कुरा, टेलिकम अपरेटरका रूपमा स्थापना हुन पूर्वाधारमा ठूलो लगानी आवश्यक पर्छ । हामीलाई यो स्थानमा आइपुग्न १०१२ वर्षभन्दा धेरै समय लाग्यो, पूर्वाधार र नेटवर्क स्थापनामा अर्बौं खर्चियौं । नयाँ आउन चाहनेले पूर्वाधार निर्माण गर्न सक्छुसक्दिनँ भन्ने सोच्नुपर्छ । अर्बौंको लगानी उठाउन सकिन्छसकिँदैन भन्नेबारे पनि हेक्का राख्नुपर्यो । चौथो कुरा, टेलिकम अपरेटर बन्न निश्चित योग्यता चाहिन्छ । सायद सरकारको नीतिले पनि नयाँ अपरेटरलाई प्रोत्साहन गरेको छैन कि ? वा, नीतिले नै थप अपरटेरको आवश्यकता महसुस गरेको छैन । अथवा, अपरेटर स्वयम्ले पनि इच्छा नदेखाएका हुन् कि ? हामी जे गरिरहेका छौं, त्यो त उनीहरूले पनि गर्न सक्छन् । यहाँबाट प्रतिफल पाउन मुस्किल छ । जम्मा ३० मिलियन जनसंख्या हुनु टेलिकमका लागि ठूलो बजार होइन । नीतिले नै नयाँ अपरेटरलाई प्रोत्साहन गरेको छैन भन्नुभयो, कस्ताखाले नीतिगत सुधारले नयाँ अपरेटरलाई टेलिकम बजारमा आउन प्रोत्साहन गर्न सक्छ भन्ने लाग्छ ?दूरसञ्चार सेवाको लाइसेन्स प्राप्त गर्न सहज छैन । हामीले ग्राहकबाट संकलन गर्ने प्रत्येक डलरको करिब ४५ सेन्ट सरकारलाई नै तिर्नुपर्छ । स्पेक्ट्रम, लाइसेन्स, ग्रामीण दूरसञ्चार विकास कोष (आरटीडीएफ) फीबापत ठूलो रकम सरकारलाई बुझाउनुपर्छ । व्यवसाय सुरु गरेर खर्च उठाउनुअघि नै यो रकम तिर्नुपर्छ । टेलिकम अपरेटरका रूपमा व्यवसाय गर्न असाध्यै धेरै लागत चाहिन्छ । कमाइको आधा रकम व्यापार गर्ने अधिकार प्राप्तिकै लागि खर्च हुन्छ । बाँकी ५० प्रतिशतले सम्पूर्ण खर्च व्यवस्थापन गर्नुपर्छ । त्यसपछि लाभ हासिल गर्न के नै बाँकी रहन्छ र ? सरकारले थप प्रभावकारी प्रतिस्पर्धा वा हामी जस्ता अपरेटरलाई सहयोग गर्न लागत संरचनामै सुधार गर्न आवश्यक छ । प्रतिडलर ४५ सेन्ट तिर्नु त्यति व्यावहारिक छैन । यो दिगो पनि हुँदैन । नीति निर्मातालाई प्रभावित पारेर अन्य सेवा प्रदायकलाई एनसेलले नै अवरोध गरिरहेको भन्ने आरोप पनि छ नि ?प्रभावित पार्न सके त राम्रै हुन्थ्यो (हाँस्दै) ! तर, बिलकुल त्यसो गरिएको छैन । व्यवसायलाई छिटो अघि बढाउन हामीले कतिपय स्वीकृति पाएका छैनौं । हामी पूर्ण रूपमा जिम्मेवार कर्पोरेट नागरिक हौं । हामीले नेपालको भूमिमा, नेपाली कानुन पालना गरेर सेवा सञ्चालन गर्नुपर्छ । नीतिनिर्मातालाई प्रभावित पार्ने काम हामीबाट हुँदैन, हामी त्यसो गर्न सक्ने हैसियतमा पनि छैनौं । अर्को एउटा टेलिकम कम्पनी आवश्यक छ कि छैन ?छैन । भारतको उदाहरण दिन्छु त्यहाँ थुप्रै टेलिकम अपरेटर थिए । जब जिओको प्रवेश भयो, त्यसले सम्पूर्ण व्यवसाय खस्काइदियो । एक सय अर्ब डलरको व्यापारलाई ६०७० अर्ब डलरमा झार्यो, थुप्रै ससाना अपरेटर देखा परे । यसले टेलिकम बजारमा नकारात्मक प्रभाव पारेको छ । यस्तो प्रतिस्पर्धाले फाइदा गर्दैन । हामीकहाँ पनि तेस्रो अपरेटरले बजार प्रवेश गर्नुअघि निकै सोचविचार गरिरहेको हुनुपर्छ । सेवा सञ्चालनका लागि सरकारले लाइसेन्स दिए पनि अपरेटरले सुरुमै ३ सय अर्ब तिर्ने इच्छाशक्ति व्यक्त गर्नुपर्यो । यसको प्रतिफल आउँछआउँदैन, त्यो पनि हेर्नुपर्यो । यो सबै विचार गर्दा, मलाई नयाँ अपरेटरको खाँचो छ जस्तो लाग्दैन । चाहिन्छ नै भने उसलाई सही तरिकाले सहयोग गर्न सरकारले नीतिगत सुधार गर्नुपर्छ । प्रतिस्पर्धालाई सही तरिकाले समर्थन गर्नुपर्छ, यसमा चुक्यौं भने यो क्षेत्रमा त्यसले विध्वंस निम्त्याउँछ ।नेपालमा सूचना प्रविधिको विकासको रफ्तार कस्तो छ ? सरकार र निजी क्षेत्रले यसलाई अझै बढाउन के गर्न सक्छन् ?पछिल्लो पाँच वर्षयता निकै राम्रो भएको देख्छु । यहाँका स्टार्टअप (नवउद्यम) हरू सूचनाप्रविधिमा आधारित हुँदै गएका छन् । सूचनाप्रविधिमा जानकार र विज्ञहरूको संख्या बढेको छ । सरकारले बनाएको डिजिटल नेपाल फ्रेमवर्क भने कार्यान्वयनमा अलि पछि देखिन्छ । तर यसअन्तर्गतका सबै काम सरकारले मात्रै गर्न सक्दैन । निजीले पनि हातेमालो गर्नुपर्छ । यसका लागि प्रोजेक्टहरूको पहिचान गर्न आवश्यक छ । डिजिटल रूपान्तरणका लागि हामी जस्ता टेलिकम कम्पनीले ठूलो भूमिका खेल्नुपर्छ । खेलेका पनि छन् । उपभोक्ता डिजिटलप्रविधि उन्मुख भएपछि मात्रै डिजिटल रूपान्तरणतर्फको यात्रामा लागिन्छ । पछिल्ला दुई वर्षयता यसमा सुधार भएको छ ।"
सामसङका तीन नयाँ स्मार्टफोन,"काठमाडौं (कास) सामसङ इलेक्ट्रोनिक्स कम्पनीले आइतबार नेपाली बजारमा ग्यालेक्सी ए ७३, ए ५३ र ए ३३ फोन सार्वजनिक गरेको छ । सामसङ इलेक्ट्रोनिक्सका उपाध्यक्ष सङजन पार्क, निर्देशक प्रणयरत्न स्थापित र विस्तारित सामग्री सर्जक आकृति राजभण्डारीले संयुक्त रुपमा यी उत्पादनको अनावरण गरे । नयाँ ग्यालेक्सी ए सिरिजमा फाइभजी कनेक्टिभिटी, रक्षात्मक ग्रेड सुरक्षा, वातावरण सचेत, स्टाइलिस र छरितो डिजाइन तथा उन्नत सम्पर्क अनुभव उपलब्ध रहेको कम्पनीले जनाएको छ । ग्यालेक्सी ए ७३ को ८२५६ जीबीको मूल्य ७२ हजार ९९९, ग्यालेक्सी ए ५३ को ८१२८ जीबीको ५५ हजार ९९९ रुपैयाँ र ग्यालेक्सी ए ३३ को ८१२८ जीबीको मूल्य ४६ हजार ९९९ रुपैयाँ रहेको कम्पनीले बताएको छ । यी तीनै स्मार्टफोन तीन रङमा उपलब्ध रहेको कम्पनीको भनाइ छ ।"
बजारमा नेपोभिट टाइल्स,"काठमाडौं (कास) नेपाल सेरामिक इन्डस्ट्रिजले नेपोभिट टाइल्स सार्वजनिक गरेको छ । यो नै नेपालको एक मात्र टाइल्स उत्पादन रहेको कम्पनीको दाबी छ । विदेशी टाइल्सको आयात निकै बढेपछि स्वदेशमै टाइल्स उत्पादन थालिएको सेरामिक इन्डस्ट्रिजले जनाएको छ । नेपोभिट टाइल्स विश्वप्रतिष्ठित इटालियन टेक्नोलाजीका साथ उत्कृष्ट कच्चापदार्थ प्रयोग गरेर बनाइएको कम्पनीले जनाएको छ । फेवा, डाँफे, गुराँस जस्ता विभिन्न डिजाइनमा टाइल्स उपलब्ध छन् ।"
सत्तामा किन बजिरहन्छ भाले शंख ?,"(पोखरा)  स्थानीय तह चुनाव लागेको छ । उम्मेदवारले मनोनयन दर्ता गराइरहेका छन् । प्रमुख पदमा महिला उम्मेदवारको उपस्थिति न्यून छ । चुनावको छेकोमा कवि रीता अधिकारी ऋतु ले कविता संग्रह सेल्फ पोट्रेट सार्वजनिक गर्दै सोधिन्, सत्तामा किन बजिरहन्छ भाले शंख ? उनले आफ्नो कवितामा भनिन्सत्तामा जो पुगे पनि किन बजिरहन्छ खालि भाले शंख उखुबारीहरूमा निर्मलाहरू चिच्याइरहँदा शीतल निवास किन ब्युँझँदैन ? के सत्ता पुलिंगी हो ?साहित्यिक लेखन यात्राको झन्डै तीन दशकपछि ऋतुले आफ्नो पहिलो कविता संग्रह ल्याएकी हुन् । साहित्यकारद्वय सरुभक्त र तीर्थ श्रेष्ठले उक्त कृति शनिबार पोखरामा लोकार्पण गरे । फुटकर रूपमा कविता, गीत, गजल, मुक्तक, समालोचनामा कलम चलाउँदै आएकी ऋतुको कविता मूल विधा हो । उनले तीन दशकसम्म लेखेका कविता संगृहीत गरी कृतिका रूपमा ल्याइन् । सरुभक्तले ऋतु पोखरेली कवितामा उदीयमान भएको बताए । उनले भने नेपाली काव्य फाँटमा भरोसालाग्दो उपस्थिति हुनेमा विश्वस्त छु । तीर्थ श्रेष्ठले सरल र सहज भाषाशैलीमा गहन काव्यचेत पस्किनु आफैंमा चुनौती रहेको धारणा राखे । उनले भने, चुनौतीलाई ऋतुले सहजताका साथ लिएकी छन् । उनले ऋतुका कवितामा नचाहिँदो शब्द आडम्बर, अप्रितम बिम्ब नरहेको बताए । समीक्षा गर्दै कवि सरस्वती प्रतीक्षाले अधिकांश कविताले नारीमाथिका विभेद, लैंगिक असामानता र विभेदका पर्खालहरूका विरुद्ध दरो गरी उभिएकामा खुसी व्यक्त गरिन् । कवितामा रहेको शक्ति र सौन्दर्यको चर्चा गर्दै कविलाई एक साथ विद्रोह र प्रेम व्यक्त गर्न सक्षम उनले अर्थ्याइन् । पोखरेली युवा सांस्कृतिक परिवारले गरेको कार्यक्रममा दीपक समीप, हरिदेवी कोइराला, रमेश श्रेष्ठ, सञ्जीव पौडेल, सरस्वती श्रेष्ठ सरू, उपेन्द्र पौडेललगायतले कवि ऋतुको कृतिमाथि चर्चा गरे । सेल्फ पोट्रेट मा लामाछोटा गरी ४१ वटा कविता छन् ।"
मतदाता रिझाउन संगीत,"(काठमाडौं)  स्थानीय चुनाव नजिकिँदै गर्दा दल विशेषका गीत संगीतहरू गुन्जिन थालेका छन् । पार्टी निकट सांस्कृतिक समूहहरू चुनावी प्रचारका गीतसंगीतका साथै सर्ट फिल्म सार्वजनिक गर्ने चटारोमा छन् । त्यस्ता गीतसंगीतको प्रमुख उद्देश्य चुनावी प्रचारप्रसारलाई प्रभावकारी बनाउनु र मतदाताको मत जित्नु रहेको प्रस्ट छ । गीतसंगीतलाई बढीभन्दा बढी मतदातासम्म पुर्याउन सामाजिक सञ्जाल फेसबुकदेखि टिकटिकसम्मलाई माध्यम बनाइएको छ । अहिले हातहातमा स्मार्टफोन छन्, मतदाता सामाजिक सञ्जालमा आएका कुरा हेर्छन्, प्रतिक्रिया दिन्छन् । दलहरूले यो बुझेर म्युजिक भिडियोहरू बनाएर युट्युबमा अपलोड गरिरहेका छन् । कांग्रेस पार्टी समर्थन गर्ने नवराज पन्थको शब्दमा विमलराज क्षत्री र प्रिती आलेको स्वरमा छ्याप्पै रूखमा छाप लाउनी, बाबुराम बोहराको शब्द संगीतमा रामजी खाँण र राधिका हमालको स्वरमा लोकतान्त्रिक समाजवाद जस्ता गीतहरू आएका छन् । चुनावी प्रचारकै लागि पार्टीको मुख्य सिद्धान्त, पार्टीले गरेका उपलब्धि, कार्यहरू समेटेर कांग्रेसलाई किन भोट हाल्ने भन्ने देखाउन आधा दर्जनभन्दा बढी गीतसंगीत र झन्डै एक दर्जनको हाराहारीमा सर्ट फिल्महरू बजारमा ल्याउने तयारी गरिरहेको कांग्रेस निकट नेपाल सांस्कृतिक संघका केन्द्रीय सभापति तीर्थबहादुर थापाले बताए । कुनै पनि दलको घोषणापत्रभन्दा संगीत विधा अझ सशक्त हुने भएकाले चुनावी प्रचारमा सक्दो प्रयोग गर्ने प्रयास गरिएको उनको भनाइ छ । गीतसंगीत तथा संस्कृतिले समाजको जीवनपद्धति अँगाल्ने भएकाले यसको पहुँच राजनीतिमा समेत हुनुपर्ने थापाले प्रस्ट पारे । उनले भने, हाम्रो संगीत, साहित्यले मतदाता रिझाउनुपर्छ भन्नेमा ध्यान दिएका छौं । उनका अनुसार केन्द्रमा मात्र नभएर प्रदेश र स्थानीय निकायहरूमा समेत पालिका समिति गठन गरेर गीतसंगीत प्रचार सामग्री बनाइएका छन् । यसलाई चुनावी माहोलपछि पनि निरन्तरता दिने उनले सुनाए । एमालेले यस पटकको निर्वाचनका लागि पनि चुनावी गीत ल्याएको छ । पार्टीले चुनाव प्रचारका लागि कलाका विभिन्न विधालाई उपयोग गरेको छ । अध्यक्ष केपी शर्मा ओलीकै शब्द, संगीतमा प्रकाश सापकोटा र दीपा सापकोटाको स्वर रहेको गीत सूर्यमा भोट, ड्याम कि ड्याम, नवराज वलीको शब्द संगीतमा कोमल वलीलगायतको स्वरमा रहेको सूर्यमा भोट हालौं, सुजन लम्सालको शब्द, संगीतमा बद्री पंगेनी, पूर्णकला बीसीलगायतका स्वरमा रहेको मेरो देशै एमाले म त यसै एमाले जस्ता गीतहरू भर्खरै बजारमा आएका छन् । एमालेले गीतसंगीतको अलावा सामाजिक सञ्जालदेखि सर्ट फिल्म सबैजसो माध्यमहरू प्रयोग गरेर चुनावी प्रचार गरिरहेका छन् । एमाले निकट राष्ट्रिय युवा संघ नेपालले साइबर सर्कल विभाग नै गठन गरेर टिकटकमार्फत प्रचारको थालनी गरेको छ । सर्कलले तीन लाख रुपैयाँ राशिको पुरस्कार राखेर टिकटक प्रतियोगिता सुरु गरेको छ । देशभरका जुनसुकै उमेरका प्रतिस्पर्धीले एमालेको विचारधारा, विकास निर्माण सिद्धान्तमा आधारित रहेर बनाएका गीतमा भिडियो वा अभिनयलाई सिर्जना र प्राप्त भ्युजका आधारमा पुरस्कृत गरिने विभागका सचिव परशु सुवेदीले बताए । उनका अनुसार युवाका लागि सामाजिक सञ्जाल मनोरन्जन मात्र नभएर राजनीतिप्रति सचेत बनाउने माध्यम होस् भन्ने हेतुले प्रतियोगिता सञ्चालन गरिएको हो । माओवादी पार्टीको चुनावी प्रचारका लागि सन्तोष देउजाको शब्दमा विष्णु खत्री र टीका पुनको आवाजमा मेयरमा भोट रेनु दाहाललाई, राम खत्री र दिलीप कँडेलको शब्दमा चेतन गोतामे र गायिका पुनकै आवाजमा आयो आयो मायोवादी हेर जस्ता गीतहरू बजारमा आएका छन् । अखिल नेपाल जनसांस्कृतिक महासंघले चुनावकै छेको पारेर १० वटाको हाराहारीमा गीतहरू ल्याउने तयारी गरिरहेको उपाध्यक्ष भीम कुमाखीले सुनाए । उनका अनुसार महासंघले हिमाल, पहाड र तराई क्षेत्रको जाति र बसोबासअनुसार चुनावी प्रचारका गीतहरू तयार गरिएका छन् । हामी मनोनयन दर्ता प्रक्रिया टुंगिनेबित्तिकै गीतसंगीत लिएर जनताका माझमा जान्छौं, उनले भने, हामीले जनयुद्धको समयमा पनि आशा, निराशा, उत्साह र कुण्ठा गीतमा पोखेका थियौं । गीतसंगीतले राजनीतिक दलको एकोहोरो पक्षधरताभन्दा जनताको समस्यालाई सम्बोधन गर्नुपर्ने महासंघका अध्यक्ष मातृका पोखरेल सुनाउँछन् । राजनीतिक दलले गीतसंगीत र कलालाई बुझेका छैनन् । यसले प्रचारका नाममा जनतामा भ्रम पैदा गर्नुहुँदैन, उनले भने । दलहरूका विषयमा सिर्जना भएका गीतसंगीतले जनतालाई धोका महसुस हुन नहुने उनको तर्क छ । चुनावी प्रचार गीतमा चल्तीका लोक सर्जकहरू पंगेनीदेखि एकनारायण भण्डारीसम्मका छन् । अघिल्लो स्थानीय चुनावी गीतमा देखिएका पंगेनी र भण्डारी यस पटक पनि छाएका छन् । राजनीति दलले जनताका लागि गीत तयार गरे पनि सर्जकले श्रोता, दर्शकका लागि सिर्जना पस्केको भण्डारीले सुनाए । उनले भने, राजनीतिमा लामो समयदेखि गीतसंगीतको प्रयोग हुँदै आएको पाइन्छ । राजामहाराजाले पनि उपयोग गर्थे । हामी पार्टीगतभन्दा पनि कलाकारका रूपमा मात्र छौं । अघिल्लो स्थानीय चुनावमा उनको शब्द, संगीतमा रहेको मै पनि एमाले सय पनि एमाले गीत अत्यधिक रुचाइएपछि उनलाई सबैजसो पार्टीका लागि गीतसंगीत सिर्जनाका लागि अनुरोध आउँछ । उनका अनुसार उनले एमाले मात्र नभएर कांग्रेस पार्टीका लागि पनि सिर्जना गरेका छन् । संगीतकै कारण पार्टी, दलीयजस्ता आक्षेप आएको सुनाउँदै उनले थपे, म कुनै पार्टीमा आबद्ध छैन । संगीत सिर्जना मेरो काम हो । जुनसुकै पार्टी तथा दलले संगीतको दुरुपयोग गरेर मूल मर्मलाई मार्न नहुने रायनको सुझाव छ । उनले जोडे, राजनीतिमा यसको ऐतिहासिक पृष्ठभूमिअनुसार यसको प्रयोगमा सचेत हुनपर्ने समय आएको छ । दलहरूले चुनावी प्रचारप्रसारलाई प्रभावकारी बनाउन र मतदातालाई आकर्षित गर्न गीतसंगीतको सहारा लिइएको पहिलो पटक भने होइन । नेपालको राजनीतिक पृष्ठभूमि केलाउने हो भने प्रजातन्त्र, बहुदल, लोकतन्त्र तथा गणतन्त्रको स्थापनासम्ममा साहित्य, संगीत, रंगमञ्चजस्ता कलाका सबैजसो विधाले अहम् भूमिका खेल्दै आएको छ । पञ्चायतविरुद्धका जनतालाई झकझकाउने गीतसंगीत जनयुद्धकालमा समेत उत्तिकै प्रयोग भएका थिए । नेपालको राजनीतिक आन्दोलनको इतिहासमा कला र कलाकारले सिर्जनाका माध्यममा देखाएको अग्रसरताका साक्षी हुन् प्रगतिशील गीतकार तथा गायक नारायण भक्त श्रेष्ठ रायन (हाल नेपाल संगीत तथा नाट्य प्रज्ञा प्रतिष्ठानका कुलपति) । उनी आफैं पनि पारिजातको नेतृत्वमा स्थापना भएको राल्फा आन्दोलन का सदस्य थिए । राल्फाले तीनताक पञ्चायती शासन व्यवस्थाविरुद्ध विरोधस्वरूप गीत तथा साहित्य सिर्जना गर्ने वामपन्थी सांस्कृतिक समूह गठन गरेको थियो । राजनीतिमा जनतालाई जागरुक र सचेत बनाउन प्रयोग गर्दै सिर्जनाहरू अहिलेका राजनीतिक दलले भने आआफ्नो पार्टी, विकासका योजना तथा नेताका गुनगान गाउने माध्यम बनाउँदै आएकोमा रायनलाई चित्त बुझेको छैन । पञ्चायतकालको विरुद्धमा स्रष्टाहरूले गीतसंगीत तथा साहित्यमा थुप्रै सिर्जनाहरू गरेको स्मरण गर्दै रायनले अहिलेको चुनावी प्रचारका लागि तयार गरिएका सिर्जनाहरूप्रति दुःखेसो गरे । संगीतले मानिसको धारणा परिवर्तन गर्न सक्छ, उनले भने, समाज रूपान्तरणका लागि गीतसंगीतको प्रयोग हुनुपर्छ । दल विशेष बनाएर सिर्जना गरेको गीतसंगीतले जनतालाई गर्न सक्ने मात्र यथार्थ कुरा बाहिर ल्याउनुपर्ने उनको मत छ ।"
लिग जिते पनि पीएसजी समर्थक निराश,बायर्न लगातार दसौंपल्ट च्याम्पियनबर्लिन बायर्न म्युनिकले जर्मन फुटबलमा आफ्नो दबदबा फेरि प्रमाणित गर्दै शनिबार लगातार १० औंपल्ट जर्मन बुंडेसलिगा जितेको छ । दोस्रो स्थानमा रहेको आफ्नो प्रमुख प्रतिद्वन्द्वी बोरुसिया डर्टमुन्डलाई ३१ ले पराजित गरेपछि उपाधि जित्ने निश्चित भएको हो । बायर्नका लागि पहिलो हाफमा सर्जी जेनाब्री र रोबर्ट लेवन्डोस्कीले गोल गरे । एलिनाज एरेनामा भएको खेल पूर्णतः उसको नियन्त्रणमा रह्यो । दोस्रो हाफको सातौं मिनेटमा इमरे चानले पेनाल्टीबाट गोल गरी डर्टमुन्डलाई खेलमा फर्काउने प्रयास गरेका थिए । किशोर खेलाडी जमल मुसियाले खेलको अन्त्यतिर गोल गरेर बार्यनको जित र उपाधि निश्चित गरे । खेल सकिन अगाडि नै बायर्न समर्थकले खुसियाली मनाउन सुरु गरेका थिए । युरोपका प्रमुख पाँच लिगमा एउटै टिमले लगातार दसौंपल्ट उपाधि जितेको यो पहिलोपल्ट हो । बायर्नको यो जितपछि उसले डर्टमुन्डमाथि तीन चरणका खेल हुन बाँकी हुँदा निर्णायक १२ अंकको अग्रता लियो । डर्टमुन्डमाथि बायर्नको यो लगातार आठौं जित पनि हो ।
बेटिसलाई १७ वर्षपछि उपाधि,सेभिया रियल बेटिसले शनिबार भ्यालेन्सियालाई टाइब्रेकरमा ५४ ले पराजित गर्दै कोपा डेल रे जितेको छ । स्पेनी कपको फाइनलका निर्धारित र अतिरिक्त समय खेल ११ को बराबरीमा रहेको थियो । भ्यालेन्सियाका युनुस मुसाबको पेनाल्टी प्रहार बाहिरिएपछि जुवान मारिन्डाले निर्णायक गोल गरे । बेटिसको १ सय १५ वर्ष लामो इतिहासमा यो चौथो ठूलो उपाधि हो । २००५ पछि बेटिसले पहिलो उपाधि जितेको हो । निर्धारित समयको ११ औं मिनेटमा बेटिसले बोर्जा इगलेसिसको गोलले अग्रता लिएको थियो । पहिलो हाफकै ३० औं मिनेटमा ह्युगो डुरोले बराबरी गोल फर्काए ।
बेलायतमा पहिलोपटक नेपालीको बास्केटबल लिग,"बास्केटबल व्यवस्थित गर्न संस्था गठन बेलायतको नेपाली समुदायबीच बास्केटबल खेल व्यवस्थित र थप व्यावसायिक बनाउन युवाहरूले हालै संस्था पनि गठन गरेका छन् । नेपाल बास्केटबल यूके अध्यक्ष रूपक गुरुङले नेपाल र बेलायतका खेलाडीबीच सम्बन्ध विस्तार, दुई देशमा विभिन्न इभेन्ट र प्रशिक्षण तथा लिग एवं टुर्नामेन्टलाई नियमित गरिने जनाए । संस्थाले दीर्घकालीन लक्ष्यमा बास्केटबल इंग्ल्यान्डसँग आबद्धता, बेलायतबाट नेपाल प्रतियोगितामा सहभागिता र नेपालका खेलाडीलाई बेलायतमा अवसर एवं प्रशिक्षण प्रदान गर्ने लक्ष्य राखेको छ ।"
जुनियर टेबलटेनिस जेठमा,"काठमाडौं (कास) मिलन श्रेष्ठ स्मृति जुनियर राष्ट्रिय टेबलटेनिस च्याम्पियनसिप जेठको पहिलो साता हुने भएको छ । दिवंगत पूर्वराष्ट्रिय खेलाडी मिलन श्रेष्ठको स्मृतिमा हुने प्रतियोगिता जेठ ७ देखि ९ गतेसम्म हुनेछ । लैनचोरस्थित राष्ट्रिय टेबलटेनिस प्रशिक्षण केन्द्रमा हुने प्रतियोगिता अखिल नेपाल टेबलटेनिस संघको तत्वावधानमा वार्षिक कार्यक्रमअन्तर्गत हुन लागेको हो ।प्रतियोगिताको अनुमानित बजेट ९ लाख रुपैयाँ छ र यसको मुख्य प्रायोजक सर्वन चिपालु रहेका छन् । यसमा तीन विभागीय टोलीसहित जिल्ला तथा क्लबका खेलाडीको सहभागिता रहनेछ । प्रतियोगितामा जुनियर ब्वाइज सिंगल्स, जुनियर गर्ल्स सिंगल्स, क्याडेट ब्वाइज सिंगल्स, क्याडेट गर्ल्स सिंगल्स, ब्वाइज सिंगल्स यू१२, गर्ल्स सिंगल्स यू१२ का खेल हुनेछन् ।विजेता खेलाडीले नगद पुरस्कार पनि पाउनेछन् । स्मिन इभेन्ट्सको आयोजनामा हुने प्रतियोगिताबारे आयोजित पत्रकार सम्मेलनमा संघका अध्यक्ष चतुरानन्दराज वैद्य यस प्रकारको प्रतिस्पर्धाले नयाँ तथा युवा खेलाडी उत्पादनमा मद्दत पुग्ने विश्वास पोख्दै यसको आयोजना नियमित हुने बताए ।"
धुलाबारी टाइगर च्याम्पियन,"(काँकडभिट्टा)  बिर्तामोडको बोस्टर्न ब्लास्टरविरुद्ध रोमाञ्चक जित हासिल गर्दै धुलाबारी टाइगर रसोइ झापा लिग क्रिकेट प्रतियोगिताको च्याम्पियन बनेको छ । धुलाबारीले बोस्टर्नलाई ७ विकेटले पराजित गर्दै उपाधिसहित २ लाख ११ हजार रुपैयाँ जितेको हो । बोस्टर्नले १ लाख ११ हजार रुपैयाँमा चित्त बुझाएको छ । काँकडभिट्टा माविको मैदानमा टस हारेर ब्याटिङका लागि निम्त्याइएको बोस्टर्नले खराब सुरुआत गरे पनि निर्धारित २० ओभरमा ८ विकेट गुमाएर १ सय ३६ रन बनायो । विवेक चिमरियाले २८ र समीर कार्कीले २५ रन जोडे । करण केसी ४ बल खेलेर २ रन बनाएर क्याच आउट भए । करण आउट भएपछि बोस्टर्न निराश बनेको थियो । धुलाबारीका दीपेश कँडेल र ज्ञानेन्द्र श्रेष्ठले २२ तथा गुल्सन झा र प्रवेश कामतीले ११ विकेट लिए । धुलाबारीले १४४ ओभरमै लक्ष्य पूरा गर्यो । धुलाबारीको जितमा डम्बर विष्ट नायक बने । उनले ४४ बलमा ८९ रन जोडे । फजल रहमानले अविजित २१ रनको योगदान दिए । करण केसी, विधान गोश्वामी र मिनास थापाले ११ विकेट लिए । राष्ट्रिय तथा अन्तर्राष्ट्रिय खेलाडी सम्मिलित दुवै टोलीबीचको खेल निकै रोमाञ्चक भएको थियो । शुक्रबारको खेलमा धुलाबारीले सनराइज काँकडभिट्टालाई २ विकेट र बोस्टर्नले भद्रपुर राइजिङ किङलाई ७ विकेटले पराजित गरेर फाइनल यात्रा तय गरेका थिए । धुलाबारीका प्रशिक्षक प्रवीण अग्रवालले करण केसीलाई सस्तोमा पेभेलियन फर्काएका कारण टोलीको जित निश्चित भएको जनाए । पहिलो खेलमा पनि हामीले बोस्टर्नलाई पराजित गरेका कारण मनोबल उच्च थियो, अग्रवालले भने, त्यही हाम्रो जितको कारण हो । धुलाबारीवाट पवन सर्राफ, भूपाल दंगाल, फिरदोष अन्सारी, ज्ञानेन्द्र, दीपेश र मुकुन्द यादव जस्ता अनुभवी खेलाडी थिए । बोस्टर्नले अलराउन्डर करणसहित मिनास थापा, दीपु भुजेल, समीर कार्कीलाई मैदानमा उतारेको थियो । करणसँग बढी आशावादी थियौं, बोस्टर्नका प्रशिक्षक विनीत बाँस्तोलाले भने, करण केसी नचल्दा जित गुमाउनुपर्यो । प्रतियोगिताको प्लेयर अफ द सिरिज करण केसी भए । उत्कृष्ट ब्याटरको उपाधि भद्रपुर राइजिङ किङका मञ्जित श्रेष्ठले पाए । बेस्ट फिल्डर सौजन घिमिरे भए । बेस्ट बलर धुलाबारीकै ज्ञानेन्द्र भए । लर्डबुद्ध क्रिकेट एकेडेमीले आयोजना गरेको यो प्रदेश १ कै पहिलो फ्रेन्चाइज प्रतियोगिता हो । प्रतियोगितालाई शिवशक्ति ग्रुपको रसोइ तोरीको तेलले मुख्य प्रायोजन गरेको थियो । उपविजेतालाई १ लाख ११ हजार रुपैयाँ पुरस्कार स्थानीय सञ्चार उद्यमी बालकृष्ण थापाले प्रायोजन गरेका थिए । नेपाल क्रिकेट संघ (क्यान) का कोषाध्यक्ष रोशन सिंहलगायतले विजेता तथा उपविजेता टोलीलाई पुरस्कार हस्तान्तरण गरेका थिए ।"
