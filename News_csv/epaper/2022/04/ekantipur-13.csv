शीर्षक,विवरण
शंकास्पद डलर ल्याउने शाह चार वर्षअघि अवैध भारुसहित पक्राउ परेका थिए,"प्रहरी स्रोतका अनुसार ३ गाडीसहित २ करोड १६ लाख ६१ हजार भारु सीआईबीले राजस्व अनुसन्धान विभागलाई बुझाएको थियो । त्यतिबेला पक्राउ पर्नेमा अछामका पृथ्वीबहादुर शाह पनि थिए । तर, पछि शक्तिको बलमा कमजोर फाइल बनाई अभियुक्तहरूलाई उन्मुक्ति दिइएको थियो । यो विषयमा कान्तिपुरले जानकारी लिन खोज्दा शाहले अपशब्द बोल्दै किनारा लागिसकेको मुद्दा किन उठाएको भनेर प्रतिप्रश्न गरे । तर त्यो भारु काण्डदेखि यो डलर काण्डका बीचमा उनी अरु पनि शंकास्पद कारोबारमा मुछिएको राष्ट्र बैंक स्रोतले जनाएको छ । स्रोत भन्छ, बीचमा पनि उनीमाथि छानबिन भएको थियो किनकि त्यो बेला पनि ५० करोडभन्दा धेरै रकम उनको खातामा आएको थियो, यो रकमबारे प्रहरीको सीआईबी र सम्पत्ति शुद्धीकरण अनुसन्धान विभागले अनुसन्धान गरिरहेका थिए । तर उनले शक्ति प्रयोग गराएर रकम उम्क्याए । सम्पत्ति शुद्धीकरण अनुसन्धान विभागका एक अधिकारी भन्छन्, पटकपटक शंकास्पद रकम आउँदा पनि रकम छुटाउन सक्ने गरी उनको पछाडि को छ ? यसको मतलब उनी प्रयोग मात्र भएका हुन्, रकम अरू कसैको हो भन्ने पुष्टि गर्न थप अनुसन्धान आवश्यक छ ।कारोबारी शाहको पृष्ठभूमिले नै अर्थमन्त्री जनार्दन शर्माको दाबीलाई खण्डित गरेको छ । शुक्रबार एक सार्वजनिक कार्यक्रममा अर्थमन्त्री शर्माको भनाइ थियो, राज्य, सरकार, मन्त्री भएपछि मलाई मर्का पर्यो, मलाई अन्याय भयो भन्दै मानिस आउँछन् । अन्याय पर्यो भने बोली दिने काम हाम्रो होइन ? शर्माले भने जस्तै शाह सोझासिधा व्यवसायी होइनन्, बरु नोटको अवैध कारोबार गर्ने गिरोहका सदस्य हुन् भन्ने प्रहरीकै फाइलले देखाएको छ । शाहले काठमाडौंमा रेमिट, ट्राभल, टायल तथा मार्बलको पनि कारोबार गर्न कम्पनी खोलेको बताए पनि उनको कारोबार यति ठूलो मात्रामा नभएको राष्ट्र बैंकको अनुसन्धानले देखाएको छ । यी कम्पनीहरूको अध्ययन गर्दा देखाउन मात्र खोलिएका हुन् भन्ने निष्कर्ष आएको छ, राष्ट्र बैंक स्रोत भन्छ, सम्पत्ति शुद्धीकरण गर्नका लागि यी कम्पनीहरू खडा गरिएका देखिन्छन् । खास कारोबार अत्यन्तै न्यून मात्रामा भएको देखिन्छ । नेपाल वा अन्य देशमा भ्रष्टाचार, कर छली वा अन्य गैरकानुनी क्रियाकलापबाट सिर्जना भएको रकम शुद्धीकरणका लागि शाहका नामबाट आएको हुन सक्ने राष्ट्र बैंकको अनुमान छ । उता अमेरिकाको फाइनान्सियल क्राइम इन्फोर्समेन्ट नेटवर्क (फिनसेन) ले यो रकम तत्काल जफत गर्न र अमेरिका फिर्ता पठाउन राष्ट्र बैंकलाई ताकेता गर्दै आएको छ ।"
गभर्नर छानबिन समितिमा अर्थमन्त्रीका आफन्त र माओवादी कार्यकर्ता मात्रै,"कानुनमन्त्रीका रूपमा माओवादी नेता अजयशंकर नायक न्यायपरिषद्मा रहेका बेला २०७३ फागुन १८ मा उनी उच्च अदालतको मुख्य न्यायाधीशबाट सर्वोच्च अदालतको न्यायाधीश बनेका हुन् । सर्वोच्च पुगेलगत्तै २०७४ साउन १५ मा उनी विवादास्पद फैसलामा जोडिएका थिए । भण्डारी र अर्का न्यायाधीश ओमप्रकाश मिश्रसँगको इजलासले दिएको फैसलाले भरतपुर महानगरपालिकाको नतिजा माओवादीको पोल्टामा परेको विश्वास गरिन्छ ।२०७४ को स्थानीय निर्वाचनमा भरतपुर महानगरपालिकामा कांग्रेस र माओवादीको तालमेलमा माओवादी अध्यक्ष दाहालकी छोरी रेनु मेयरको उम्मेदवार बनेकी थिइन् । मतगणना जारी रहँदा माओवादी कार्यकर्ताले वडा नं १९ को मतपत्र च्यातेका थिए । उक्त विवाद निर्वाचन आयोग हुँदै सर्वोच्च अदालतसम्म आयो । अयोधीप्रसाद यादव नेतृत्वको निर्वाचन आयोगले उक्त वडामा पुनः मतदान गर्ने निर्णय गर्यो । त्यसलाई सर्वोच्च अदालतमा चुनौती दिइएकामा मिश्र र भण्डारीको इजलासले पुनः मतदान गर्ने निर्वाचन आयोगको निर्णयलाई सदर गरेको थियो । पुनः मतदानबाट रेनु मेयर बनेकी थिइन् ।संयोजक भण्डारी मात्र होइन, जाँचबुझ समितिका सदस्य पौडेल माओवादी केन्द्रको सल्लाहकार समिति र अर्थ तथा योजना विभागका सदस्य हुन् । माओवादी सरकारमा भएका बेला उनी राष्ट्रिय योजना आयोगको सदस्य भएका थिए । पौडेलले यसबारेमा केही टिप्पणी नगर्ने बताए । मलाई लाग्छ, नियम कानुनअनुसार नै यो छानबिन समिति गठन भएको हो, उनले भने, हाम्रो समितिले भोलि (बुधबार) बाट काम सुरु गर्छ होला ।जाँचबुझ समितिका अर्का सदस्य थापा भने पेसाले प्राध्यापक हुन् । उनी त्रिभुवन विश्वविद्यालय शिक्षाशास्त्र संकायतर्फ अर्थशास्त्रका प्राध्यापक हुन् । थापाले माओवादीनिकट संगठनहरू अहिले निष्क्रिय रहेको बताए । म सहसंयोजक हुँ । तर यी संगठन पहिले थिए, अहिले क्रियाशील छैनन्, उनले भने, मलाई पार्टीगत शुभेच्छाको हिसाबले हेर्ने हो भने सबैको हुँ । राम्रो काम गर्नेहरूको पक्षमा हुन्छु । नभए कतै पनि छैन । स्वतन्त्रपूर्वक काम गर्छु ।यसरी पारिवारिक तथा राजनीतिक सम्बन्ध प्रस्ट भएपछि यो जाँचबुझ समितिले न्याय अन्याय छुट्याउँछ भन्नेमा प्रश्न उठेको कानुनविद्हरूको भनाइ छ । अझ पूर्वन्यायाधीश भण्डारी त आफैं यो जिम्मेवारीमा नमिल्ने उनीहरूको तर्क छ । नातेदारलाई नियुक्त गर्ने र हुने दुवैका तर्फबाट कन्फ्लिक्ट अफ इन्ट्रेस्ट (स्वार्थको द्वन्द्व) हुन्छ । भ्रष्टाचारसम्बन्धी महासन्धिले स्वार्थको द्वन्द्व हुने गरी मुद्दा हेर्न नहुने, काम गर्न नहुने व्यवस्था गरेको छ, विशेष अदालतका पूर्वअध्यक्ष गौरीबहादुर कार्कीले भने, यसअघि पनि उहाँले माओवादीको पक्षमा काम गरेको भनेर सार्वजनिक रूपमा आरोप लागिरहेको छ । अहिले फेरि नातेदार भन्ने आइसकेपछि उहाँ आफैं यो जाँचबुझ समितिमा बस्न हुँदैन । यो जिम्मेवारी लिनु वा काम गर्नु भनेको अहिलेसम्म न्यायाधीशका रूपमा कमाएको इज्जत धुलिसात पार्नु हो ।पूर्वन्यायाधीश भण्डारीले यो जिम्मेवारी स्विकारेमा न्यायालयकै गरिमामा समेत प्रश्न उठ्ने कार्कीको भनाइ छ । उहाँको मात्रै होइन, न्यायपालिका र अरू न्यायाधीशमाथि पनि आक्षेप आउनेछ । किनभने यस्ता पनि न्यायाधीश रहेछन् भनेर समाजले नराम्रो दृष्टिकोण बनाउँछ, कार्कीले भने, न्यायपालिकाकै विश्वासमा आँच आउने काम उहाँले गर्नु हुँदैन । प्राकृतिक न्याय र कानुनको सर्वमान्य सिद्धान्त बुझेको न्यायाधीश जस्तो मान्छेले यो जिम्मेवारी स्वीकार गर्न हुँदैन ।सर्वोच्चका पूर्वन्यायाधीश बलराम केसीको टिप्पणी छ, अर्थमन्त्रीसँग नाता पर्ने विवरण सार्वजनिक भएको अवस्थामा यो समितिमा पूर्वन्यायाधीश पुरुषोत्तम भण्डारी बस्न मिल्दै मिल्दैन । कुनै न्यायाधीश वा जाँचबुझ समितिले आफ्नो स्वार्थ बाझिने विषयको निरूपण गर्न सक्दैनन् । भण्डारी श्रीमान्ले टाढाको नाता पर्ने स्वीकार गरिसक्नुभएको रहेछ, त्यो अवस्थामा उहाँले जाँचबुझ गर्न मिल्दैन । टाढा वा नजिकको नाता भन्ने नै हुँदैन, स्वार्थ बाझिन्छ भनेर हो, मन्त्र सुनाउने गुरुको पनि मुद्दा हेर्न नमिल्ने व्यवस्था छ ।जाँचबुझ समितिका अन्य दुई सदस्यको योग्यतामाथि पनि प्रशस्त प्रश्न उठेकाले समितिबाट निष्पक्ष प्रतिवेदनको आशा गर्न नसकिने उनको भनाइ छ । उनीहरूको योग्यता के हो ? बैंकिङ प्रणाली, गभर्नरको काम, कर्तव्य, अधिकार र राष्ट्रको मौद्रिक नीतिमा गभर्नरको भूमिका के हुन्छ भन्नेबारे ती सदस्यलाई के थाहा छ ? कानुनले तीन जनाको नेतृत्वमा समिति बनाउने व्यवस्था गर्नुको अर्थ केवल संख्यात्मक रूपमा तीन जना पुर्याउने होइन । देशको आर्थिक र मौद्रिक नीतिबारे जानकार, राष्ट्र बैंक र त्यसका गभर्नरको भूमिका बुझेका विज्ञ मान्छे चाहिन्छ । त्यस्तो मापदण्ड चाहिनेमा पार्टीका कार्यकर्ता राखिएको जाँचबुझ समितिमा आफू बस्दिनँ भनेर भण्डारी श्रीमान्ले भन्नुपर्छ ।पूर्वन्यायाधीश बस्न तयार भएको अवस्थामा पनि जाँचबुझ समितिलाई प्रधानमन्त्री देउवाले नै विघटन गर्नुपर्ने केसीको सुझाव छ । नेपाल राष्ट्र बैंक ऐन, २०५८ ले गभर्नरलाई विशेष प्रकारको सुरक्षा दिएको छ । त्यसको पृष्ठभूमि पनि छ । तत्कालीन नेपाली कांग्रेसको सरकारले तत्कालीन गभर्नर तिलक रावललाई हटायो । रावलका तर्फबाट वकिल म आफैं थिएँ, पछि सर्वोच्चले सरकारको निर्णय बदर गरिदियो । त्यो पृष्ठभूमिमा गभर्नरमाथि सजिलै हस्तक्षेप नहोस् भनेर ऐन ल्याइएको थियो । अहिले त्यो पृष्ठभूमि सम्झन आवश्यक छ, उनले भने । देश यस्तो आर्थिक संकटमा पर्दै गएको अवस्थामा गभर्नरमाथि कारबाही गर्ने अर्थमन्त्री शर्मालाई हटाउनुपर्ने केसीको भनाइ छ ।कानुनविद् टीकाराम भट्टराई त यो समिति सिधै अर्थमन्त्रीमातहतको हुन पुगेको टिप्पणी गर्छन् । गभर्नरमाथि हुने जाँचबुझ निष्पक्ष हुन्छ भन्ने प्रत्याभूत हुनुपर्छ । पूर्वन्यायाधीश पुरुषोत्तम भण्डारी नेतृत्वको समितिले निष्पक्ष रूपमा काम गर्न सक्छ त भन्ने प्रश्न उठेका छन् । अर्थमन्त्रीसँग उहाँको नाता पर्ने र समितिका अन्य दुई सदस्य पनि अर्थमन्त्रीको पार्टीका कार्यकर्ता भएको विवरण सार्वजनिक भइरहेका छन्, उनी भन्छन्, यस्तो अवस्थामा यो समितिले निष्पक्ष प्रतिवेदन दिन सक्दैन । यो समिति नै अर्थमन्त्रीमातहतको समिति जस्तो हुन पुगेको छ ।समिति सदस्यहरू नै माओवादी केन्द्रका नेताकार्यकर्ता रहेबाट नेपाल राष्ट्र बैंक ऐनले जाँचबुझ समितिका सदस्यका लागि तोकेको मापदण्ड नै नपुग्ने भट्टराईको दाबी छ । पूर्वन्यायाधीश अर्थमन्त्रीसँग टाढाको नाता पर्ने भए पनि उहाँ त्यस्तो समितिमा बस्न मिल्दैन । यसै कारण भण्डारी नेतृत्वको समितिमाथि जनता, प्रेस र राजनीतिक पार्टीहरूले प्रश्न गरेका छन् । यस्तो अवस्थामा उहाँले स्वेच्छाले समिति त्याग गर्नु राम्रो हुन्छ, उनी भन्छन् । विवादकै बीच यो समितिले दिने प्रतिवेदन पनि विवादित हुने उनको भनाइ छ ।"
निर्वाचनमा सेना परिचालन गर्न स्वीकृति,"मतपत्र, मतपेटिका तथा अन्य निर्वाचन सामग्री ढुवानीमा पनि सेना खटिनेछ । अति संवेदनशील मानिएका मतदानस्थलको बाहिरी सुरक्षा घेराको जिम्मेवारी सशस्त्र प्रहरीलाई दिइएको छ । मुख्य निर्वाचन अधिकृत तथा कार्यालय, जिल्ला निर्वाचन अधिकृतको कार्यालय, सरकारी, सार्वजनिक संरचना, नेपालस्थित विदेशी कूटनीतिक नियोगको सुरक्षामा पनि सशस्त्रलाई खटाइनेछ । विगतमा मुख्य निर्वाचन अधिकृत र जिल्ला निर्वाचन कार्यालयको सुरक्षामा नेपाल प्रहरीको जनशक्ति खटाइने गरेकामा यस पटक एकै चरणमा निर्वाचन हुने भएकाले उक्त जिम्मेवारी पनि सशस्त्र प्रहरीलाई दिइएको छ । निर्वाचनमा १० हजार ७५६ मतदान स्थल, २१ हजार ९ सय ५५ मतदान केन्द्र तोकिएको छ । जसमध्ये सुरक्षा जोखिम र संवेदनशीलताका आधारमा २ हजार ९४५ मतदान स्थल अति संवेदनशील, ४ हजार ४२० संवेदनशील र ३ हजार ३९१ सामान्य सुरक्षा अवस्था भएका मतदान स्थलमा राखिएको छ । गृह स्रोतका अनुसार चीन र भारतसँग सीमा जोडिएका ३ दर्जनभन्दा बढी जिल्लाका सीमावर्ती क्षेत्रलाई अति संवेदनशील सूचीमा समेटिएको छ ।"
बाघ गणनाका १८२ क्यामरा गायब,"चितवनपर्सा कम्प्लेक्सबाट सुरु गरिएको गणना शुक्लालालझाडीजोगबुढा कम्प्लेक्ससम्म गरिएको थियो । यस पटकको गणनाबाट नेपालमा बाघको संख्या कति पुग्यो भन्ने तथ्यांक सरकारले यही गणनाको नतिजाका आधारमा आगामी साउन १३ मा विश्व बाघ दिवसका अवसर पारेर सार्वजनिक गर्ने तयारी छ । गणनामा विभागले सन् २०१८ को गणनामा जसरी नै टाइगर एन्ड प्रे बेस मोनिटरिङ प्रोटोकोल, २०१७ ले निर्दिष्ट गरेअनुसार क्यामरा ट्र्यापिङ र अकुपेन्सी सर्भे विधि अपनाएको थियो । गणना सुरु भएको केही समयमा नै चितवनपर्सा कम्प्लेक्सको बढनिहार र मनवा इलाकाका वन कार्यालय क्षेत्रमा जडान गरिएका ६ वटा ट्र्यापिङ क्यामरा चोरी भएको थियो । यस्तै, बाँकेबर्दिया कम्प्लेक्समा गणना सुरु भएको १५ दिनमै ए ब्लकमा ९ वटा र सी ब्लकमा ४४ वटा क्यामरा हराएका थिए । ६ वटा क्यामरा हात्तीले क्षतिले पुर्याएको अनुमान छ । विभागले चितवनपर्सा, बाँकेबर्दिया र शुक्लालालझाडीजोगबुढा गरी तीन वटा कम्प्लेक्स तय गरेर गणना गरेको थियो । बाघ गणनामा विभाग, राष्ट्रिय प्रकृति संरक्षण कोष, डब्लूडब्लूएफ, जुलोजिकल सोसाइटी अफ लन्डन (जेडएसएल) लगायतका संस्था संलग्न थिए ।गणनाका क्रममा प्रत्येक कम्प्लेक्सलाई २ वर्ग किलोमिटरको एउटा ग्रिडमा विभाजन गरेर प्रत्येक ग्रिडमा एक जोडी क्यामरा ट्र्याप राखिएको थियो । चितवनपर्सालाई ८ सय ६८, बाँकेबर्दियालाई ७ सय १९ र शुक्लालालझाढीजोगबुढालाई २ सय ५४ वटा ग्रिडमा विभाजन गरिएको थियो । बाघ गणनामा विभागले आफूसँग भएको र दाताबाट प्राप्त ६ सय ५० जोडी क्यामरा प्रयोग गरेको प्रवक्ता पुनले जानकारी दिए । हरेक ग्रिडमा १५ दिनसम्म क्यामरा राखिएको थियो । चितवनपर्सा कम्प्लेक्समा ७, बाँकेबर्दिया कम्प्लेक्समा ३ र शुक्लालालझाडीजोगबुढा कम्प्लेक्समा ३ वटा हात्ती गणकले प्रयोग गरेका थिए । लोपन्मुख प्रजातिमा सूचीकृत मांसाहारी जीव बाघको जीउमा हरेक पाटा विशेष हुन्छन् । एउटा बाघको पाटा अर्कोसँग केही न केही फरक हुन्छ । यही पाटाको आधारमा बाघ एउटै वा फरक भनेर गणकले पहिचान गर्छन् । यसका लागि क्यामरा ट्र्याप प्रयोग गरिने एनटीएनसीका चितवन प्रमुख एवं अनुसन्धानकर्ता बाबुराम लामिछानेले बताउँछन् । बाघ ओहोरदोहोर गर्ने क्षेत्र, हिँडेका स्थानमा देखिने संकेत चिह्नका आधारमा हरेक ग्रिडमा एक जोडी स्वचालित क्यामरा राखिएका थिए । बाघ गणना ७२ दिन लाग्ने अनुमान गरिए पनि ढिला सकिएको थियो । चितवनपर्सामा १ सय १३ जनाले ६३ दिन, बाँकेबर्दियामा ४२ जनाले ८८ दिन र शुक्लाफाँटामा ७० जनाले २० दिन काम गरेका थिए । गणना सुरु गर्नुअघि विभागले १ हजार ९ सय २४ वटा ग्रिड बनाएर ३ हजार ३ सय २८ वटा क्यामरा ट्र्याप प्रयोग गर्ने जनाएको थियो । तर, ग्रिड संख्या घटाएर १ हजार ८ सय ४१ वटा बनाइएको थियो । यस पटक ग्रिडको संख्या सन् २०१८ को गणनाभन्दा कम हो । २०१८ मा २ हजार ४५ वटा ग्रिड र १ हजार ६ सय ४३ स्थानमा क्यामरा ट्र्याप जडान गरिएको थियो । अनुसन्धानकर्ता लामिछानेले ग्रिडको संख्या कम भए पनि बासस्थान नछुट्याएको बताए । बाघ गणना सकिएसँगै विभागमा तथ्यांक विश्लेषणको काम सुरु भएको छ । विभागले नतिजा विश्लेषणका लागि छुट्टै डेस्क राखेर काम गरिरहेको छ । अहिले बाँकेबर्दिया कम्प्लेक्सको तथ्यांक आइसकेको र अन्य कम्प्लेक्सको तथ्यांक आउने क्रममा रहेको इकोलोजिस्ट गणेश पन्तले बताए । गणना सम्पन्न गर्न करिब ३ करोड ७० लाख खर्च हुने अनुमान छ । गणनामा क्यामरा ट्र्याप, सन्टो कम्पास, रेन्ज फाइन्टर, जीपीएसलगायतको सामग्री प्रयोग गरिएको थियो । नेपालमा १९९६ मा गरिएको बाघ गणनामा ९३ देखि १ सय ७ वटा रहेको अनुमान गरिएको थियो । त्यसपछि सन् २००९ मा गरिएको गणनामा १ सय २१, २०१३ मा १ सय ९८ र २०१८ मा २ सय ३५ वटा बाघ गणना गरिएको थियो । २०१८ को गणनामा चितवनमा ९३, बर्दियामा ८७, बाँकेमा २१, पर्सामा १८ र शुक्लाफाँटामा १६ वटा बाघ रहेको रेकर्ड गरिएको थियो । सन् २०१० मा पहिलो पटक रसियामा भएको बाघ सम्मेलनले १२ वर्षभित्रमा संख्या दोब्बर बनाउने प्रतिबद्धता व्यक्त गरेको थियो । त्यसमा नेपालले बाघ दोब्बर बनाउने प्रतिबद्धता जनाएको थियो । यस पटकको गणनाबाट बाघको बढेको देखिनेमा संरक्षणकर्मी आशावादी छन् । प्रवक्ता पुन भन्छन्, बाघको संख्या दोब्बर हुनेमा हामी आशावादी छौं तर ढुक्क हुने सक्ने अवस्था छैन । उनका अनुसार यस पटक क्यामरा धेरै हराउनुले चिन्ता बढाएको छ । क्यामरा राखिएको स्थानमा अगाडि जाँदा फ्ल्यास बल्ने भएकाले अनधिकृत रूपमा वनमा पसेकाहरूले फुटाउने र चोर्ने गरेको अनुमान छ । फ्ल्यास बल्दा हात्तीले कुल्चने, बाघले टोकेर फाल्ने, भालुले तान्न खोजेको जस्ता घटनाहरू गणनाक्रममा भेटिएका तस्बिरले देखाएको राष्ट्रिय प्रकृति संरक्षण कोषका अनुसन्धानकर्ता बाबुराम लामिछानेले कान्तिपुरलाई बताए । ट्र्यापिङ क्यामरा अनुसन्धान प्रयोजनलाई मात्र उपयोगी हुन्छ । यदि मान्छेले लैजान्छन् भने यो काम लाग्ने क्यामरा होइन, उनले भने । हराएका ठाउँमा अर्को क्यामरा प्रयोग नगरिएको विभागले जनाएको छ । अहिले कुन ठाउँमा, कहिले र कहाँ चोरी भएको तथ्यांक विश्लेषण गरेर त्रुटिहरू समावेश गर्दैछौं, विभागका इकोलोजिस्ट गणेश पन्तले भने, क्यामरा हराएका स्थानहरू कोर क्षेत्र कम छन् । बाघ गणनामा कडब्याक (सी१) क्यामरा र पेन्थेरा (भी५ र भी६) प्रयोग गरिएको थियो । एक पटकमा यी क्यामराले ३ वटा तस्बिरहरू खिच्छन् । क्यामरा जडान गरिएको ठाउँ अगाडि हलचल हुनेबित्तिकै स्वचालित रूपमा तस्बिर खिच्छ । एउटा क्यामरामा ४ देखि ३२ जीबीसम्मको डाटा स्टोरोज भएको क्षमता रहेको विभागका प्रवक्ता पुनले जानकारी दिए । गणनाका क्रममा ती क्यामरामा हप्तामा दुई पटकसम्म निगरानी गरिन्थ्यो । पेन्थेरा भी५ र भी६ मोडलका क्यामरा व्यक्तिगत कामका लागि बजारमा किन्न पाइँदैन । यो पेन्थारा संस्था आफैंले अनुसन्धान प्रयोजनका लागि बनाएको हो । कम्पनीले एउटा क्यामरा बनाउँदा १ सय ५० डलर खर्च लाग्ने आफ्नो वेबसाइटमा उल्लेख गरेको छ ।"
अस्थिरताको वर्ष,"(काठमाडौं)  २०७८ मा नेपालको राजनीति अस्थिरता र अन्योलबाट गुज्रियो । २०७७ पुस ५ मा तत्कालीन प्रधानमन्त्री केपी शर्मा ओलीले पहिलो पटक संसद् विघटन गर्दै राजनीतिक अस्थिरताको पान्डोराज बक्स खोलेका थिए ।स्थिरता र आर्थिक समृद्धिको नारा दिएर सरकारमा पुगेको नेपाल कम्युनिस्ट पार्टीभित्रको विवाद र त्यसपछिको विभाजन राजनीतिक अस्थिरता र अन्योलको प्रमुख कारण रह्यो । २०७७ फागुन २३ मा सर्वोच्च अदालतले गरेको फैसलाको असर अहिले पनि देखिइरहेको छ । उक्त दिन अदालतले नेकपा एमाले र नेकपा माओवादी केन्द्रको एकीकरण प्रक्रियालाई खारेज गरेको थियो । करिब दुई तिहाइ बहुमत ल्याएको नेकपा विभाजनको परकम्प अहिलेसम्मै जारी छ । गत वर्ष नेपाली कांग्रेसबाहेक सबै राजनीतिक दलमा साना, ठूला विभाजन देखियो । सबैभन्दा ठूलो विभाजन संसद्को पहिलो दल नेकपा एमालेमा भयो । एमालेलाई लामो समय नेतृत्व गरेका पूर्वप्रधानमन्त्रीहरू माधवकुमार नेपाल र झलनाथ खनालले नेकपा एकीकृत समाजवादी गठन गरे । जसका लागि कांग्रेस सभापति तथा प्रधानमन्त्री शेरबहादुर देउवा नेतृत्वको सरकारले २० प्रतिशत सांसद वा केन्द्रीय सदस्यले पार्टी विभाजन गर्न सक्ने खुकुलो व्यवस्था गर्दै अध्यादेश ल्याइदिएको थियो । यो स्थिर राजनीतिमाथि सिधा प्रहार थियो । यो प्रावधानले पार्टी विभाजनका लागि सहज बाटो खोलिदिएको थियो ।राजनीतिक अस्थिरताको लामो शृंखलाबाट गुज्रिएका नेपालका राजनीतिक दलले विभाजन रोक्न राजनीतिक दलसम्बन्धी ऐनमा केन्द्रीय समिति र संसदीय दलमा ४० प्रतिशत हुनुपर्ने प्रावधान राखेका थिए । देउवाले ल्याएको अध्यादेश प्रयोग गर्दै जनता समाजवादी पार्टी (जसपा) बाट विभाजित भएर महन्थ ठाकुर र राजेन्द्र महतोहरूले लोकतान्त्रिक समाजवादी पार्टी (लोपसा) गठन गरेका थिए ।एमाले अध्यक्ष तथा तत्कालीन प्रधानमन्त्री ओलीले दोस्रो पटक जेठ ८ मा प्रतिनिधिसभा विघटन गरेका थिए । ओलीले चालेको कदमलाई अदालतले दोस्रो पटक पनि अवैधानिक रहेको ठहर गर्यो । ओलीले दुई पटक चालेको यो कदम राजनीतिक अराजकता त थियो नै, संविधानलाई ट्र्याक आउट गर्ने काम पनि थियो । एमालेका केहीसहित बहुमत सांसदको हस्ताक्षर जुटाउन सफल भएका देउवालाई प्रधानमन्त्री बनाउन अदालतले परमादेश जारी गर्यो । २०७४ सालको आमनिर्वाचनमा नराम्रोसँग पराजित भएको नेपाली कांग्रेसका सभापति शेरबहादुर देउवा पाँचौंपटक प्रधानमन्त्री बने । जसलाई माओवादी केन्द्र, नेकपा एकीकृत समाजवादी, जसपा र राष्ट्रिय जनमोर्चाको साथ थियो । देउवा प्रधानमन्त्री भएपछि सरकारका कामकारबाही निकै सुस्त रहे । यतिसम्म कि मन्त्रिपरिषद्ले पूर्णता पाउनै तीन महिना लाग्यो । देउवाले गैरसांसद गजेन्द्र हमाललाई मन्त्री बनाएपछि ठूलो विवाद भयो । मन्त्री भएको छोटो समयमा उनले राजीनामा दिए । नेकपा विभाजन भएपछि एमालेले प्रदेश १, वाग्मती, गण्डकी र लुम्बिनीका सरकार गुमायो । सर्वोच्चको परामादेशबाट देउवा प्रधानमन्त्री बनेपछि एमाले प्रतिपक्ष हुन पुग्यो । यो वर्ष दोस्रो पटक प्रतिनिधिसभा विघटन र बदर मात्रै भएन, कांग्रेसबाहेकका सबै राजनीतिक दलमा विभाजन आयो । प्रमुख राजनीतिक दलले आफ्नो महाधिवेशन पनि यही वर्ष सम्पन्न गरे । ५५ वर्षमा महाधिवेशन गर्नुपर्ने व्यवस्थाका कारण वैधानिकता जोगाउन दलहरू चुनावअघि नै महाधिवेशन गर्न बाध्य भएका हुन् । यसै वर्ष सत्तारूढ गठबन्धनका नेताहरूले प्रधानन्यायाधीश चोलेन्द्रशमशेर जबरामाथि महाभियोग प्रस्ताव दर्ता गरेका छन् । प्रधानन्यायाधीश जबरा निलम्बनमा परेका छन् भने महाभियोग प्रस्ताव प्रतिनिधिसभामा अलपत्र अवस्थामा छ । अमेरिकाको मिलेनियम च्यालेन्ज कर्पोरेसन (एमसीसी) सँगको सम्झौता अनुमोदन गर्ने विषयमा सत्तारूढ गठबन्धनभित्र चर्को मतभेद देखियो । माओवादी अध्यक्ष पुष्पकमल दाहाल र एकीकृत समाजवादी अध्यक्ष माधवकुमार नेपालले सत्तारूढ गठबन्धनको बैठकमा समर्थन गर्ने र सडकमा कार्यकर्तालाई परिचालन गरेर विरोध गर्ने दोहोरो भूमिका निर्वाह गरे । एमसीसी विवाद नेपालभित्र मात्रै सीमित रहेन, विश्वका प्रमुख शक्ति अमेरिका र चीन प्रतिक्रियात्मक बनेर आए । प्रधानमन्त्री केपी शर्मा ओलीको सिफारिसमा राष्ट्रपति विद्यादेवी भण्डारीले जेठ ८ मा प्रतिनिधिसभा दोस्रो पटक विघटन गरेकी थिइन् । कांग्रेस सभापति शेरबहादुर देउवाले संविधानको धारा ७६ (५) अनुसार प्रतिनिधिसभाको बहुमत सांसद सदस्यसहित प्रधानमन्त्रीका लागि गरेको दाबीलाई अस्वीकार गरेकी थिइन् । त्यसलगत्तै प्रधानमन्त्री ओलीको सिफारिसमा प्रतिनिधिसभा विघटन गरेकी थिइन् । त्यसपछि हस्ताक्षर गर्ने सांसदले सर्वोच्च अदालतमा चुनौती दिए । जसलाई सर्वोच्च अदालतको संवैधानिक इजलासले असार २८ मा खारेज गरेको थियो । निवेदनकर्ताको मागअनुसार अदालतले संसद् पुनःस्थापित गर्दै देउवालाई प्रधानमन्त्री बनाउन परमादेश जारी गरेको थियो । अदालतको फैसलापछि सत्ताच्युत भएका ओलीले त्यसलाई राजनीतिक मुद्दा बनाउँदै आएका छन् ।२०७७ फागुन २३ मा सर्वोच्च अदालतको फैसलाले नेकपालाई विभाजित गरिदियो । अदालतबाट छुटिएको नेकपा एमाले र नेकपा माओवादी केन्द्र दुवैमा विभाजन देखियो । अदालतको फैसलालगत्तै रामबहादुर थापालगायत नेताहरू एमालेतर्फ लागे । अर्कोतर्फ माधवकुमार नेपालको नेतृत्वमा एमाले विभाजन भयो । एमाले र माओवादी मात्रै होइन, कांग्रेसबाहेक अन्य सबै दलमा विभाजन भयो । नेकपाबाट सुरु भएको विभाजनको शृंखला अन्य पार्टीहरूमा पनि देखिन थाल्यो । उपेन्द्र यादवको नेतृत्वमा रहेको जनता समाजवादी पार्टी (जसपा) बाट महन्थ ठाकुर र राजेन्द्र महतोहरू बाहिरिए । भदौमा सरकारले विभाजनको व्यवस्था खुकुलो पार्ने गरी ल्याएको अध्यादेशमा टेकेर ठाकुर, महतोसहितका नेताहरूले लोसपा गठन गरेका थिए । जसपाबाट टुक्रिएर बनेको लोसपा पनि चोइटिइसकेको छ । लोसपा नेता बृशेषचन्द्र लालले निष्क्रिय अवस्थामा रहेको तराई मधेस लोकतान्त्रिक पार्टी (तमलोपा) लाई ब्युँताएका छन् । विभाजित हुनेमा शास्त्रीय कम्युनिस्ट राजनीतिमा रहेको अर्धभूमिगत दल नेकपा (मसाल) देखि वैकल्पिक राजनीतिको दाबी गर्ने साझा विवेकशील पार्टीसम्म छ ।यसै वर्षको मंसिर र पुसमा प्रमुख राजनीतिक दलका महाधिवेशन सम्पन्न भए । एमालेको १० औं राष्ट्रिय महाधिवेशन मंसिर दोस्रो साता चितवनमा भयो । महाधिवेशनले दोस्रो कार्यकालका लागि अध्यक्ष केपी शर्मा ओलीलाई दोहोर्यायो । माधवकुमार नेपाल र झलनाथ खनालको बहिर्गमनपछि शक्तिशाली बनेका ओलीले चाहेजस्तो नेतृत्व महाधिवेशनको हलबाट अनुमोदन गराउन सफल भए । महाधिवेशनबाट पदाधिकारी तथा सदस्यहरूको घोषणा र चुनावमा जे जस्तो हत्कण्डा अपनाइयो, त्यसले आन्तरिक लोकतान्त्रिक अभ्यासका लागि चिनिने एमालेले प्राप्त गरेको साखमा ठूलो धक्का लगाउने काम थियो । मंसिरमा तेस्रो साता पुरातनपन्थी राजनीतिक दल राष्ट्रिय प्रजातन्त्र पार्टी (राप्रपा) को महाधिवेशनले राजेन्द्र लिङ्देनलाई अध्यक्ष चयन गर्यो । राप्रपामा डेढ दशकदेखि अकन्टक नेतृत्व गरिरहेका कमल थापालाई लिङ्देनले चुनौती दिएका थिए । महाधिवेशनको हलले थापा प्यानलको अधिकांश पदाधिकारी तथा सदस्यलाई जिताए पनि थापा भने पराजित भए । लिङ्देनको जितलाई राजनीतिमा पुस्तान्तरणका रूपमा लिइए पनि थापाले पूर्वराजा ज्ञानेन्द्र शाह र निर्मल निवासको भूमिका रहेको आरोप लगाए । फागुन ७ मा थापा राप्रपा नेपालको अध्यक्ष बनेका छन् । चुनावमा पराजित भएपछि निरन्तर निर्मल निवासको भूमिकाका विषयमा छानबिनको माग गरेका थापाले फागुन १ मा राप्रपा छाडेका थिए । थापा अहिले राप्रपा नेपालका अध्यक्ष छन् । मंसिर तेस्रो साता नेपालको सबैभन्दा पुरानो दल कांग्रेसको महाधिवेशनमा शेरबहादुर देउवालाई दोस्रो कार्यकालका लागि निर्वाचित गर्यो । महाधिवेशनले देउवालाई मात्रै नभएर उनको प्यानलका ८० प्रतिशत सदस्यलाई निर्वाचित गरेको छ । तर, महामन्त्रीमा भने युवा नेताद्वय गगन थापा र विश्वप्रकाश शर्मालाई निर्वाचित गर्यो । दुवै नेताले देउवाभन्दा फरक प्यानलबाट प्रतिस्पर्धा गरेका थिए । माओवादी केन्द्रको महाधिवेशन पनि पुस दोस्रो साता काठमाडौंमा सम्पन्न भयो । महाधिवेशनले अध्यक्षमा पुष्पकमल दाहाललाई चयन गरेको छ । उनले साढे तीन दशकदेखि नेतृत्व गर्दै आएका छन् । माओवादी महाधिवेशनले अध्यक्ष निर्वाचित गरे पनि केन्द्रीय समितिले पूर्णता पाउन सकेको छैन । पदाधिकारी अहिलेसम्म टुंगो लगाउन सकेको छैन ।राजनीतिक अस्थिरता र अन्योलबाट २०७८ समाप्त भएर चुनावी वर्ष २०७९ मा प्रवेश गर्दै छ । सत्तारूढ दलभित्रका केहीले स्थानीय तहको चुनाव प्रतिनिधिसभापछि सार्न खोजे पनि सफल भएनन् । वैशाख ३० मा निर्वाचन हुँदै छ । यो वर्ष स्थानीय तहको मात्रै नभएर ढिलोमा फागुनभित्रै प्रदेश र प्रतिनिधिसभाको चुनाव गराइसक्नुपर्नेछ । आगामी वर्ष पूरै चुनावमय हुनेछ ।"
७५३ पालिकामै गठबन्धन,बाँडफाँटका आधार२०७४ को स्थानीय निर्वाचनमा प्रमुखमा विजयी भएकालाई आधार मान्नेपालिका र वडामा प्राप्त गरेको मतको मतभारलाई आधार मान्ने२०७४ मा विजय प्राप्त गरेको नभए पनि गठबन्धनभित्रका दललाई सहभागी गराउनेगठबन्धनबाहेकका दल विजयी भएका स्थानमा प्रमुख पदमा प्राप्त मतलाई आधार बनाउनेएकीकृत समाजवादी एमाले विभाजित भएर बनेको मुख्य शक्ति रहेको यथार्थतालाई मनन गर्नेवर्तमान समयमा गठबन्धनका दलहरुको संगठनात्मक अवस्था र जनसमर्थनलाई पनि महफ्वका साथ ध्यान दिनेगठबन्धनभित्र रहेका दलबीच मात्रै चुनावी तालमेल गर्ने
महिला प्रहरीको मृत्यु गोली प्रहारबाट,"(विराटनगर)  मोरङको लेटाङको हिंसात्मक आक्रमणमा परेर ज्यान गुमाएकी प्रहरी जवान उर्मिला श्रेष्ठको मृत्यु गोली प्रहारबाट भएको खुलेको छ । चैत ६ को उक्त घटनामा उत्तेजित भीडले घाँटीमा छुरा प्रहार गरेर हत्या गरेको प्रहरीले प्रारम्भिक अनुसन्धानको क्रममा जनाएको थियो ।अदालतमा बुझाइएको पोस्टमार्टम रिपोर्टमा उनको गोली लागेर मृत्यु भएको उल्लेख छ । प्रहरीले सरकारी वकिलको कार्यालयमा बुझाएको दस्ताबेजमा उनको शरीरबाट गोली निकालिएको भनिएको छ । झडपलाई नियन्त्रण गर्ने क्रममा प्रहरीले केही राउन्ड हवाई फायर गरेको थियो । प्रहरीको केन्द्रीय विधि विज्ञान प्रयोगशालाको परीक्षण रिपोर्टमा जवान श्रेष्ठलाई लागेको गोली प्रहरीले प्रयोग गर्नेभन्दा छुट्टै भएको उल्लेख छ ।मोरङको सरकारी वकिल कार्यालयका अनुसार हिंसात्मक भीडले महिला प्रहरीलाई गोली प्रहारसहित लाठी, ढुंगा र सिसाको बोतल प्रहार गरेर हत्या गरेको प्रहरीको प्रतिवेदनमा छ । प्रदर्शनकारीद्वारा गोली प्रहार भएको पुष्टि भए पनि घटनाको एक महिना बित्न लाग्दा प्रहरीले उक्त हतियार भने फेला पार्न सकेको छैन । मोरङका प्रहरी प्रमुख एसपी शान्तिराम कोइरालाले अनुसन्धानका क्रममा गोली प्रहार गर्नेको पहिचान नभएपछि तत्काललाई केवल कर्तव्य ज्यान मुद्दामा आरोपीहरूलाई अदालतको जिम्मा लगाइएको बताए । पछि गोली प्रहार गर्नेको पुष्टि भएको अवस्थामा अर्को जाहेरी पठाउँछौं, उनले भने । लेटाङ५ खेरुवाका शिक्षक मनोज पौडेलले कक्षा ६ मा पढ्ने एक छात्रालाई यौन दुर्व्यवहार गरेको घटना बाहिरिएपछि विद्यालयमा बैठक भएको थियो । शिक्षकहरूले पौडेललाई प्रहरी बोलाएर बुझाउन लागेका थिए । भीड विद्यालय परिसरमा पस्यो र तोडफोडसँगै हिसात्मक प्रदर्शनमा उत्रियो । स्थिति नियन्त्रणमा लिन पुगेको प्रहरी टोलीमाथि भीडले आक्रमण गर्दा श्रेष्ठको घटनास्थलमा मृत्यु भएको थियो । यो प्रकरणमा ज्यान मुद्दा अभियोगमा पक्राउ गरिएका एक १४ वर्षीय किशोरलाई जिल्ला अदालत मोरङले मंगलबार अभिभावकको जिम्मा लगाउने फैसला गरेको छ । घटनामा संलग्न आरोपमा पक्राउ गरिएका ६ जना नाबालिगमध्ये पाँचलाई प्रहरीले अभद्र व्यवहार मुद्दा चलाएको थियो भने एक जनाविरुद्ध कर्तव्य ज्यान मुद्दा दर्ता गरेको थियो । न्यायाधीश शिशिरराज ढकालको इजलासले नाबालिगलाई अभिभावकको जिम्मा लगाउने आदेश दिएको अदालतका स्रेस्तेदार टिकेन्द्रवीरजंग राणाले बताए । उनका अनुसार कारागारमा राख्नलाई बाल सुधार केन्द्र नभएको र १४ वर्षमुनिका नाबालिग कर्तव्यज्यान मुद्दामा संलग्न भए शतप्रतिशत सजाय नहुने भएकाले अभिभावकलाई बुझाएर पुर्पक्ष गर्ने प्रावधानअनुसार गरिएको हो । घटनामा संलग्न भएको दाबीसहित प्रहरीले थप २० जनाविरुद्ध कर्तव्य ज्यान मुद्दा चलाएको छ । बुधबारदेखि उनीहरूको थुनछेक बहस सुरु हुनेछ ।"
कहाँ गए सुनचाँदीका ढोका ?,"(काठमाडौं)  दुई हजार वर्ष पुरानो मानिने हरसिद्धि नाच देखाउँदा प्रयोग हुने सुन र चाँदीका ढोका यो वर्ष १२ वर्षे नाच देखाउँदा पनि भेटिएनन् । २०१८ सालदेखि रोकिएको नाच २०६६ सालमा ब्युँतियो । तर त्यही नाच ब्युँताउने बेलादेखि खोजिएको ढोका नभेटिँदा सुन र चाँदीको संकेत जनाउने रङ प्रयोग गरेर यो वर्ष काम चलाइएको छ । १२ वर्षमा देखाइने हरसिद्धि नाचको पहिलो दिन हरसिद्धि मन्दिरमा देवगण जाने चलन छ । मन्दिरसँगैको पोखरीमा नुहाएर पूजा गरेपछि औपचारिक रूपमा १२ वर्षे नाच प्रारम्भ हुन्छ । मन्दिरमा सुनको ढोका (स्वर्णद्वार) बाट छिरेर चाँदी (रजत द्वार) को ढोकाबाट निस्कने परम्परा थियो । हरसिद्धि मन्दिर जयबागेश्वरी मन्दिरको पश्चिमतिरको भण्डारखाल बगैंचाभित्र छ । देवगण पस्ने स्वर्णद्वार भण्डारखाल बगैंचाको पूर्वदक्षिणतिर पर्छ । निस्कने रजतद्वार भने उत्तरपूर्वतिर पर्छ । जयबागेश्वरी मन्दिरका पूर्वमुख्य पुजारी मृत्युञ्जय कर्माचार्यले पनि देवगण स्वर्णद्वारबाट प्रवेश गरेर रजतद्वारबाट निस्कने परम्परा रहेको बताए । २०१८ सालमा नाच भएपछि २०३० सालमा पनि तयारी थालिएको थियो । त्यसका लागि कौशी तोषाखानाबाट ल्याएर ढोका जडानसमेत गरिएको थियो, उनले भने, तर, पछि विभिन्न कारणले नाच भएन । कर्माचार्य त्यतिबेला पनि हरसिद्धि नाच देखाइने डबली छेउको जयबागेश्वरी मन्दिरका पुजारी थिए । उनी उमेर हदले चार वर्षअघि मात्र मुख्य पुजारीबाट अवकाश पाएका हुन् । त्यस्तै पशुपति क्षेत्रका संस्कृतिका ज्ञाता तथा पशुपति क्षेत्र विकास कोषका पूर्वकोषाध्यक्ष नरोत्तम वैद्यले पनि आफूले बुबा, हजुरबुबाबाट सुन र चाँदीको ढोकाका बारेमा सुनेको बताए । नाच हुने बेलामा हामीले त सुनको र चाँदीका ढोका त याद गरेनौं, उनले भने, तर हामीलाई बुबा, हजुरबाले सुनको र चाँदीको ढोका भएको सुनाउनुहुन्थ्यो । भण्डारखाल बगैंचा घेरिएको पर्खालसमेत यही नाचका लागि भत्काउने चलन छ । सुनको ढोका राख्ने ठाउँमा बिम भने काठकै हुन्छन् । काठको बिम त्यहीं राखेर नाच सकेर ढोका लैजाँदा फेरि पर्खाल लगाएर टाल्ने गरिएको हुन्छ । सुन र चाँदीको ढोका नपाएपछि सुनको ढोका भएको ठाउँमा त्यसको झल्को दिने गरी सुनजस्तै रङ लगाएर काठको ढोका राखेर यो वर्ष काम चलाइएको थियो । चाँदीको ढोका भएको ठाउँमा चाहिँ फलामको डन्डीमा चाँदी रङ लगाएर ढोकाको आकार दिइएको थियो । २०६६ सालमा पनि रङ लगाएर नै काम चलाएका थियौं, हरसिद्धि नाच (जलद्योः) व्यवस्थापन समिति अध्यक्ष दिलीप वैद्यले भने, रङ लगाएरै काम चलायौं ।१२ वर्ष नाच हुने समय आएपछि ढोका राख्ने र नाच सकिएपछि फेरि ढोका झिकेर लाने गरिएको वैद्यले बताए । ढोका राख्ने र लैजाने काम कौशी तोषाखानाका कर्मचारीले गर्थे । नाच ब्युँताउने क्रममा ढोका पनि सुन र चाँदीकै राख्न स्थानीयवासीले कोसिस गरेका थिए । ढोका खोज्न उनीहरू पशुपति विकास कोषमा गए सुरुमा । कोषले चिठी लेखेर गुठी संस्थान पठाइदियो । दिलीप र जयबागेश्वरी टोल विकास समितिका अध्यक्ष छत्रानन्द वैद्य गुणी संस्थान गए । गुठी संस्थानले प्राचीन सामग्री संग्रह गरेर राखेका ठाउँमा गए । ढोका भेटिएनन् । गुठीले कौशी तोषाखानामा हुन सक्ने अनुमान लगायो । त्यसपछि उनीहरू गुठीको अर्को चिठी लिएर कौशी तोषाखाना गए । तोषाखानाले यस्ता सामग्री भण्डार गरेको ठाउँ देखाइदियो । उनीहरू हनुमानढोका दरबार क्षेत्रसँगै रहेको ढुकुटी घर गए । त्यहाँ भित्र गएर खोजे । तपाईंहरू नै खोज्नुस् भनेर तोषाखानाले हामीलाई ढुकुटीभित्र पठाइदियो, वैद्यले भने, त्यहाँ यसैगरी मन्दिरबाट हराएका बहुमूल्य सामान थिए । त्यही खोज्यौं, भेटिएन । नाच आइसकेको थियो । कति अल्झनु भनेर खोज्न छाड्यौं । प्लाइउडमा रङ लगाएर काम चलायौं ।दुई पटकको जात्रा सुन र चाँदीका ढोकाबिना नै काम चलाए पनि यसको खोजी भने जारी राखेका छन् । खोजीका लागि अमलकोट कचहरीले पनि चासो दिएको कचहरीका द्वारे पूर्णमान ढंगोलले बताए । हरसिद्धि नाच व्यवस्थापन २०६६ सालमा स्थानीयवासीले गर्नुअघि पशुपति अमालकोट कचहरीले गर्दै आएको थियो । २०१८ सालसम्म अमालकोटले व्यवस्थापन गरेको तर त्यसको १२ वर्षपछि २०३० सालमा भने देवगण शंखमूल आइसकेको अवस्थामा रोकिएको डंगोलले जानकारी दिए । खर्च अभाव भएपछि नाच रोक्नुपरेको थियो । रोकिए पनि समुदायको पहलमा फेरि नाच ब्युँतिएको छ तर ढोकाचाहिँ भेटिएन, द्वारे डंगोलले भने, अमालकोटले पनि खोज्न प्रयास गरेको हो तर सकिएन, हाम्रो प्रयास जारी छ । अमालकोट कचहरी भनेको पशुपति क्षेत्रको गुठी प्रशासन तथा पशुपतिनाथ मन्दिरलगायतका क्षेत्र व्यवस्थापनको काम गर्ने मुख्य निकाय हो । २०४४ सालमा पशुपति क्षेत्र विकाष कोष गठन हुनुअघि कोषले गर्ने सम्पूर्ण काम अमालकोट कचहरीले नै गथ्यो । कोषको स्थापना भएपछि पनि लामो समय कचहरी स्वायत्त प्रशासनिक निकाय थियो । २०५५ सालेदेखि भने अमालकोट पनि कोषकै मातहात छ । पशुपति क्षेत्रको गुठी जग्गाको तिरो उठाउनेलगायतका कामको जिम्मेवारी भने कोषले अमालकोटलाई नै दिएको छ । अमालकोटको प्रशासनिक प्रमुखलाई द्वारे भनिन्छ ।नाच रोकिएपछि लथालिंग भएको हरसिद्धि मन्दिर पनि यही वर्ष अमालकोटका द्वारे डंगोलले व्यक्तिगत खर्चमा बनाइदिएका थिए । बनाउन स्थानीयवासीले विकास कोषसँग अनुरोध गरेका थिए । तर कोषले बनाइदिएन । बनाउन अनुमति भने दिएको थियो । मैले व्यक्तिगत खर्चमा बनाइदिएँ, द्वारे डंगोलले भने, अघिल्लो १२ वर्ष नाचको बेलामा मन्दिर क्षतविक्षत अवस्थामा थियो ।सुनको ढोकाबाट छिर्ने चलन रहेको भण्डारखाल बगैंचा जंगल क्षेत्र हो । जंगल क्षेत्रमा पनि आफ्नो परम्परा जोगाइराखेको वैद्यले बताए । पशुपति क्षेत्रका विज्ञ संस्कृतिविद् गोविन्द टण्डनका अनुसार अहिले घना जंगल भएको भण्डारखाल क्षेत्रमा कोही बेला मानव बस्ती थियो । विसं १८५६ मा बस्ती उठाइएको अभिलेख छ । भण्डारखाल बगैंचासहित देवपाटनलाई चार किल्ला बाँधेर विसं १८७० मा रणबहादुरको छोरा गीर्वाणयुद्धविक्रम शाहले पशुपतिनाथलाई चढाएको अभिलेखमा उल्लेख छ । जग्गा चढाएर भण्डारखालसहितको रेखदेखको जिम्मा अमालकोट कचहरीलाई नै दिएका थिए । भण्डारखाल क्षेत्रलाई पर्खाल लगाएर घेर्ने काम पनि रणबहादुर शाहकै पालामा भएको थियो । लिच्छविकालदेखि नै भण्डारखाल बगैंचा भए पनि बस्ती उठाएर क्षेत्र अझ विस्तार गरिएको थियो । अहिले भण्डारखालको क्षेत्रफल १३४ रोपनीमा फैलिएको छ । भण्डारखाललाई ११ फिट अग्लो पर्खालले घेर्ने काम पनि रणबहादुर शाहले गरेका थिए । स्वर्णद्वारको भने उचाइ करिब ४ फिट र लम्बाइ २ फिट छ ।हरसिद्धि मन्दिर भने बगैंचाको पश्चिम दक्षिणतिर पर्छ । यहाँ स्वर्णद्वारबाट करिब सय मिटर पश्चिमतिर जानुपर्छ । डंगोलका अनुसार भण्डारखालको हरसिद्धि बुद्ध धर्म र हिन्दु धर्मको मिश्रणका रूपमा छ । इँटाले बनाइएको डबलीमाथि चैत्य स्वरूपको हरसिद्धि मूर्ति छ । हरसिद्धिको मुख्य मन्दिर रहेको ललितपुरमा पनि तीनवटा शक्तिको प्रतीकका रूपमा रहेको स्वर्गीय लेखक कुलचन्द्र कोइरालाले पुस्तक नेपालका आराध्यदेव भगवान् पशुपतिनाथमा उल्लेख गरेका छन् । कोइरालाका अनुसार हरसिद्धि पीठ माहेश्वरी, वैष्णोदेवी र कौमारीको संयुक्त रूप हो । हरसिद्धिको नृत्य फर्पिङ, भक्तपुर, देउपाटन (पशुपति), धुलिखेल, दोलखा, पनौतीलगायतका स्थानमा समेत देखाइन्छ ।"
साझाले काठमाडौंमा दुवै पदमा महिला उठाउने,"(काठमाडौं)  विवेकशील साझा पार्टीले काठमाडौं महानगरपालिकाको प्रमुखमा समीक्षा बाँस्कोटा र उपप्रमुखमा कृति तुलाधरलाई उठाउने भएको छ । बाँस्कोटा अमेरिकामा कानुन विषय अध्ययन गरेर स्वदेश फर्किएकी हुन् । उपप्रमुखकी उम्मेदवार तुलाधर नेपाल जेसिजकी पूर्वराष्ट्रिय अध्यक्ष हुन् । काठमाडौं३१ पुरानो बानेश्वरकी बाँस्कोटाले २०७४ सालबाट विवेकशील साझा पार्टीको राजनीति सुरु गरेकी हुन् । त्यतिबेला उनी संघीय चुनावको प्रदेशसभा एक (क) को उम्मेदवार पनि हुन् । बाँस्कोटाले विवेकशील साझा पार्टीको वाग्मती प्रदेश संयोजक भएर पनि काम गरेकी छन् । अहिले उनी पार्टीको कार्य सम्पादन समिति सदस्य छिन् । अमेरिकामा कानुन विषयमा स्नातकोत्तर गरेर २०१० मा फर्किएकी ३८ वर्षीया बाँस्कोटाले विवेकशील साझा पार्टीबाटै राजनीतिक करिअर सुरु गरेकी हुन् । राजनीतिमा महिला ३३ प्रतिशत र उपप्रमुखमा मात्रै सीमित हुन नहुने उनले बताइन् । नेपालमा सक्षम महिला छन् तर राजनीतिमा आउने वातावरण छैन, उनले भनिन्, महिलाले घरपरिवार सबै व्यवस्थापन गर्न सक्ने तर राजनीतिमा आइसकेपछि ३३ प्रतिशतभित्रै बस्नुपर्ने वा उपप्रमुखमा सीमित हुनुपर्ने प्रचलन छ । त्यो प्रचलन परिवर्तन गर्नका लागि सक्षम महिलाले उपप्रमुख मात्रै होइन प्रमुख पदसमेत आँट्न सक्नुपर्छ । २०७४ मा चुनाव लड्दा उनी तीन वर्षका छोरालाई सम्हाल्दै थिइन् । घर, बच्चा र परिवारको जिम्मेवारी सम्हाल्न सक्ने महिलाले अवसर पाए देश सम्हाल्न सक्षम भएको पुष्टि गर्न पनि उम्मेदवार दिएको उनको भनाइ छ । आफ्नो उम्मेदवारीमा महानगरका आमा, छोरी, बुहारी र सिंगो मातृत्वको प्रतिनिधित्व हुने उनले दाबी गरिन् । भ्रष्टाचार नियन्त्रण, सुशासन र सेवा प्रदान गर्ने मुख्य चुनावी एजेन्डासँगै नेवा कला संस्कृतिलाई पुनजागरण गर्ने, काठमाडौंलाई व्यवस्थित गर्ने उनको भनाइ छ । त्यस्तै, काठमाडौं२५ न्युरोडकी ६२ वर्षीया तुलाधरले लामो समयदेखि समाज सेवा गर्दै आएकी छन् । व्यक्तिको शासन नभई विधिको शासन मान्ने उद्देश्यबाट प्रभावित भई राजनीतिमा सक्रिय भएको उनको भनाइ छ । राजनीतिमार्फत समाज सेवा गर्नकै लागि उपप्रमुखमा उम्मेदवारीको तयारी गरेको उनले बताइन् । तीन वर्ष पार्टीको केन्द्रीय सदस्य भएकी उनले भनिन्, चुनावी एजेन्डाका रूपमा काठमाडौंमा शिक्षा, स्वास्थ्य र रोजगारको पक्षमा विशेष जोड दिनेछु । विवेकशील साझा पार्टीले स्थानीय तहको निर्वाचनमा वैशाख ११ सम्म देशभर उम्मेदवार छनोट गरिसक्ने जनाएको छ । पार्टीको सञ्चार तथा सूचना प्रविधि विभाग प्रमुख प्रकाशचन्द्र परियारले उम्मेदवार छनोट प्रक्रिया लगभग पूरा भइसकेको बताए । उनले यो साताभित्र पार्टीको चुनावी घोषणापत्र सार्वजनिक हुने जानकारी दिए । काठमाडौंमा जस्तै अरू प्रदेशमा पनि सक्षम महिलाको नेतृत्व बढाउने पार्टीको तयारी छ, उनले भने, इटहरी र धरानमा पनि महिला नेतृत्वले उम्मेदवार दिनेबारे छलफल भइरहेको छ ।"
मुद्दा फिर्तामा होसियारी अपनाइयोस्,"सरकारले विभिन्न अभियोगमा थुनामा रहेका नेत्रविक्रम चन्द नेतृत्वको नेपाल कम्युनिस्ट पार्टीका नेताकार्यकर्ताको मुद्दा स्थानीय तह निर्वाचनअगावै फिर्ता लिन गरेको तयारीमा पर्याप्त सतर्कता अपनाउनु अपरिहार्य छ । सरकारसित सहमति गरेर मूलधारको राजनीतिमा आएको शक्तिसमूहका जेलमा रहेका थप नेताकार्यकर्ता रिहाइको प्रक्रिया थालिनु आफैंमा नौलो होइन, तर यस क्रममा उनीहरूमाथि लागेको गम्भीर अभियोगको बेवास्ता र कानुनी प्रक्रियाको अवज्ञा भने गरिनु हुन्न । कसलाई रिहा गर्न मिल्ने र कसलाई नमिल्ने भन्नेमा सरकार स्पष्ट र अडिग रहनुपर्छ, र त्यस क्रममा आकर्षित हुने राष्ट्रियअन्तर्राष्ट्रिय कानुनलाई चन्दको दलले पनि सम्मान र स्वीकार गर्नुपर्छ । पहिलो, सरकारले चन्दको दलसित आबद्ध वा निकट भएकै आधारमा कसैलाई त्यसै थुनेको छ भने त्यस्तो व्यक्तिलाई बिनासर्त तुरुन्त रिहा गर्नुपर्नेमा कुनै शंकै छैन । सरकारले आस्थाकै आधारमा कसैलाई थुन्न पाउँदैन । अहिले पनि कोही आस्थाका बन्दी छन् भने उनीहरूलाई छाड्न थप विलम्ब गर्नु हुँदैन । उनीहरूलाई चन्द समूहसित सहमति हुनुअघि वा सहमति भएलगत्तै जहिले रिहा गरेको भए पनि हुन्थ्यो, अब पनि यसमा अलमलिरहन जरुरी छैन । दोस्रो, सरकारले एक समय राज्यसित पौंठेजोरी खेलेको शक्ति भएकै आधारमा उसका नेताकार्यकर्तालाई झूटा मुद्दा लगाएर फसाउन पनि मिल्दैन । यदि कसैमाथि झूटा मुद्दा लगाइएको छ भने तिनलाई पनि प्रक्रिया पुर्याएर रिहाइ गरिनुपर्छ । कोही बेकसुरलाई झूटा मुद्दा लगाइएको छ वा सामान्य कसुर भएकालाई गम्भीर अपराधको अभियोग लगाइएको छ भने सरकारले निःसन्देह तिनको मुद्दा फिर्ता लिनुपर्छ । र तेस्रो, फिर्ता लिन मिल्ने प्रकृतिका जुनसुकै मुद्दामा मुछिएकाहरूलाई पनि सरकारले प्रक्रिया पुर्याएर छाड्न सक्छ, राष्ट्रिय शान्तिको सर्तमा यसलाई अस्वाभाविक मान्न मिल्दैन । गम्भीर प्रकृतिका आपराधिक कार्यमा संलग्न भएकाहरूको मुद्दा भने सरकारले कदापि फिर्ता लिनु हुन्न । अहिले गृह मन्त्रालयले व्यक्तिहत्या, विस्फोटआगजनी, चन्दा असुलीलगायत अपराध गरेको अभियोगमा विभिन्न कारागारमा पुर्पक्षमा रहेका करिब ४० जनाको मुद्दा फिर्ता लिन प्रक्रिया अघि बढाएको छ । यीमध्ये व्यक्तिहत्या र विस्फोटजस्ता जघन्य अपराधका वास्तविक दोषीलाई नै छाड्ने भूल सरकारले गर्नु हुन्न । चाहे मानिसहरूको ज्यानसमेत लिएका विस्फोटका घटना होऊन् या मोरङको मिक्लाजुङमा शिक्षक अपहरण र हत्या, यस्ता अपराधमा संलग्नहरूको मुद्दा कुनै पनि हालतमा फिर्ता लिन मिल्दैन । चन्दको दल प्रतिबन्ध हुनुअघि र पछि करिब २ हजार १ सय पक्राउ परेकामा १ सय ४० जना पुर्पक्षका क्रममा जेल चलान भएका थिए । तीमध्ये अधिकांश धरौटी र तारेखमा छुटिसकेका छन्, करिब ४० जना भने अझै जेलमा छन् । गत वर्ष सरकार र चन्दको दलबीच भएको तीनबुँदे सम्झौताअनुसार अहिले तिनकै मुद्दा फिर्ताको तयारी भइरहेको हो । यस क्रममा सरकारले एकातिर मुलुकी फौजदारी कार्यविधि संहिताको पूरापूर पालना गर्नुपर्छ भने अर्कातिर कुनै कानुनी छिद्रको उपयोग गरेर गम्भीर अपराधका दोषीलाई उन्मुक्ति दिनु हुँदैन । प्रतिबन्धअघि र पछि चन्दको दलका हिंसात्मक गतिविधिबाट प्रहरी, शिक्षक, सर्वसाधारणलगायत ६ जनाले ज्यान गुमाएका थिएÙ यी मुद्दाहरूलाई सरकारले गम्भीरतापूर्वक लिनुपर्छ । यस्तै उसले १ सय ९ ठाउँमा बम विस्फोट र २ सय ५७ स्थानमा आगजनी गर्दा सरकारी, सार्वजनिक र निजी भौतिक सम्पत्तिमा क्षति पुगेको थियो । यिनमा पनि क्षतिको परिमाणका आधारमा निर्णय लिइनुपर्छ । आफूले गरेको सहमतिप्रति सरकार इमानदार बन्न, आसन्न चुनावी वातावरणलाई सहज बनाउन तथा देशमा शान्तिको वातावरण अविच्छिन्न राख्न कानुनबमोजिम मुद्दा फिर्ता अघि बढाइनुपर्नेमा द्विविधा छैन । तर गम्भीर अपराधका मुद्दा पनि फिर्ता लिइयो भने त्यो झनै घातक हुनेछ, यसबाट मुलुकमा दण्डहीनता मौलाउँछ, र दिगो शान्ति पनि अनिश्चित बन्छ । त्यसैले शान्तिको यात्रामा प्रस्थान गर्दा दिगो शान्तिमै चुनौती उत्पन्न हुने कदम सरकारले चाल्नु हुँदैन । यो विषयको संवेदनशीलतालाई चन्दको दलले पनि मनन गर्नुपर्छ । यो प्रसंगमा सरकार र चन्दको दल दुवैले तत्कालीन माओवादीले घोषित रूपमै सशस्त्र युद्ध लड्दा भएका ज्यादतीका घटना आजपर्यन्त अन्तर्राष्ट्रिय मुद्दा बनिरहेको तथ्य हृदयंगम गर्नुपर्छ । चन्दका नेताकार्यकर्ताको मुद्दा फिर्ताको पहल गरिरहँदा सरकारले यो समूहसित रहेको भनिएका हतियारबारे पनि सोधीखोजी गर्नुपर्छ । कति कारणले हो, तत्कालीन केपी शर्मा ओली नेतृत्वको सरकारले गरेको तीनबुँदे सहमतिपत्र चन्द समूहसँग भएका हातहतियारबारे अचम्मसँग मौन छ, अब पनि यसको चर्चा गरिएन भने यो शान्तियात्रा अधुरै रहन्छ । तत्कालीन माओवादीले राज्यलाई नबुझाएको भनिएका केही हतियारकै आडमा चन्दको दलले आफ्ना गतिविधि र सैन्य तालिम सञ्चालन गरेकाले सरकारले यो मामिलालाई गम्भीरतापूर्वक लिनुपर्छ । नेता चन्दले पनि सरकारसितको सहमतिलाई प्रतिकूल परिस्थितिको रणनीतिक औजारका रूपमा मात्र उपयोग गरेका होइनन् भने आफ्नो दलसित भएका सम्पूर्ण हतियारलाई राज्यसमक्ष बुझाउनुपर्छ । राज्यका वैधानिक निकायबाहेकका शक्तिसित हतियार रहिरहँदा त्यसकै आडमा फेरि कसैले समाजमा भय सिर्जना गर्न सक्ने सम्भावनातर्फ सम्बन्धित सबैले विचार पुर्याउनुपर्छ । त्यसैले यति बेला मुद्दा फिर्तामा होसियारी अपनाउन जति जरुरी छ, त्यति नै खाँचो छ हतियारको खोजखबरी पनि ।"
पालिकालाई सुधारौं,"गोविन्द केसीको सयौं सिंहदरबारका मालिकहरूका विपक्षमा लेखका तर्कसँग पूर्ण सहमत छु । अब स्थानीय तहको सुधारमा सबैको ध्यान जानु जरुरी छ । त्यसका लागि जनसमुदाय तथा स्थानीय तहले पनि पहल गर्नु जरुरी छ । जसको सुरुवात स्थानीय सरकार हाँक्नेहरूले स्वास्थ्य र शिक्षा क्षेत्रमा कुल बजेटको आधाभन्दा बढी छुट्याएर गर्नुपर्छ । र, बजेटअनुसार काम भए, नभएको वर्षभरि नै निगरानी गर्ने संयन्त्र पालिकाभित्र बनाउनुपर्छ । साथै, स्थानीय तहले भ्यु टावर, नगरटोल स्वागतद्वार बनाउन बन्दै गर्नैपर्छ । हाम्रो संवेदनशील भौगोलिक बनोटका कारण स्थानीय तहले डोजर चलाउनुपरे प्रदेश सरकारको स्वीकृतिबेगर नपाउने व्यवस्था गर्नुपर्छ । यसका लागि प्रदेशले उपयुक्त निकाय बनाउन सक्छ । मुलुकका सम्पूर्ण डोजर व्यक्तिको स्वामित्वमा रहन नदिने, कमसेकम पाँच जनाको स्वामित्वमा रहेको निर्माण कम्पनीले मात्र यस्ता निर्माण उपकरणको स्वामित्व राख्न पाउने व्यवस्था स्थानीय निर्वाचन अघि नै गर्नुपर्छ । यस्ता विषय लागू गर्न नागरिक नै जागरुक हुनुपर्छ । नागरिकले चाहे यो सम्भव छ, गरौं, उठौं । कृष्णप्रसाद सिग्द्याल, काठमाडौं"
सरकारी कार्यालयको समय हेरफेर,"अहिले अर्थतन्त्र संकटउन्मुख छ । खर्चको कटौती गर्नुपर्छ भन्ने सर्वत्र कुरा उठिरहेको छ । पहिलो त त्यसका लागि सरकारी कार्यालयमा हुने फजुल खर्च कम गर्नुपर्छ । नेताहरूले लिने अनावश्यक भत्ता तथा सुविधा पनि कम गर्दै लैजानुपर्छ । गरिब देशका नेताहरूले राज्यबाट लिने सुविधा कुनै विकसित देशहरूको तुलनामा कम छैन । अहिलेको अर्थतन्त्र संकटका लागि सरकारले गर्नुपर्ने कामहरू टन्नै छन्, तर पहिला यस्ता सुविधाको कटौती गर्ने कि ! प्रमिला पाण्डे थापा, बत्तिसपुतली, धोबीखोला"
सरकारभन्दा माफिया बलियो !,"महालेखाले अनियमिततामा संलग्न भएको यकिन गरेको साथै केपी शर्मा ओली सरकारका पालामा सेक्युरिटी प्रेस खरिदसँगै विवादास्पद ओम्नी कम्पनीसँग जोडिएको व्यक्तिलाई अहिलेको गठबन्धन सरकारले आचारसंहिता लागू हुन २४ घण्टा बाँकी हुँदा नेपाल टेलिकमजस्तो ठूलो संस्थाको नेतृत्व नै जिम्मा लगाइदिएको छ । अन्तिम समयमा त्यसले नपुगेर सरकारले आआफ्ना दलका आसेपासेलाई भागबन्डा मिलाउँदै राजदूत नियुक्त गरेको छ । यस्तो निर्णयले फेरि एकपटक आमनागरिकमा दलहरूप्रति वितृष्णा जगाएको छ । आखिर नागरिक र राष्ट्रप्रतिको उनीहरूको जिम्मेवारी के नै रहेछ ? मात्र प्रयोग ! यो त लुट नै हो । नागरिकहरूले यसरी नै उनीहरूका क्रियकलाप हेरिरहने हो भने, यो मुलुकको भविष्य अन्धकार नै देखिन्छ । नागरिकहरू यस्ता कामप्रति कहिल्यै सन्तुष्ट छैनन् । नागरिकलाई जीवन चलाउनै धौधौ भइसक्यो । तैपनि उनीहरूलाई राहतका लागि कुनै उपाययोजनाको खोजी भएको छैन । उनीहरूलाई कसले सुरक्षा दिने ? दलहरूले आफ्नै मात्र फाइदा हेर्ने हो भने संविधान र कानुनका व्यवस्था किन चाहियो ? के हाम्रा दल र नेताहरू संविधानभन्दा माथि छन् ? रामकृष्ण बराल, काठमाडौं"
'माइती नेपालले रोकेको होइन,"चैत १५ मा प्रकाशित मानव बेचबिखनको झूटो मुद्दाले तीन वर्ष जेल समाचारमा माइती नेपालको ध्यानाकर्षण भएको छ । समाचारमा भनिएजस्तो माया सार्कीलाई माइती नेपालको सीमा निगरानी समूहले नेपालमा रोकेको नभई सीमा पार गरी वनबासा पुल हुँदै भारत जाँदै गर्दा त्यहाँको सेवा सतर्कता प्रकोष्ठ नामक संस्थाले रोकी इलाका प्रहरी कार्यालय, गड्डाचौकी, कञ्चनपुरलाई जिम्मा लगाएको हो । उक्त प्रहरी कार्यालयले २०६६ जेठ १५ मा माइती नेपाललाई मायाको संरक्षणका लागि पठाएको पत्रले यसलाई प्रस्ट्याउँछ । जेठ १८ का दिन मायालाई उनकी आमा तुलसी सार्कीको जिम्मा लगाइएको थियो । त्यसपछि माया, बमबहादुर सार्की र उनीहरूको परिवारको कुनै पनि व्यक्ति माइती नेपालको सम्पर्कमा आएका छैनन् । विश्वराम खड्का, कार्यकारी निर्देशक, माइती नेपाल"
विद्युत् आयातको विकल्प,"अहिले नेपालमा विद्युत्को माग धेरै छ भने आपूर्ति न्यून, जसले गर्दा घरायसीदेखि औद्योगिक क्षेत्र सबै प्रताडित छन् । प्रायः सधै हिउँदभरि यस्तो समस्या पर्छ नै । अहिले धमाधम जलविद्युत् आयोजना थपिएकाले ढिलो चाँडो हामी विद्युत्मा आत्मनिर्भर मात्र होइन निर्यातक राष्ट्र पनि बन्छौं । अहिले नै वर्षामा हाम्रो विद्युत् उत्पादन सरप्लस छ । करिब ५ सय मेगावाट आउने सिजनमै भारतमा निर्यात गर्ने अवस्थामा हामी छौं । र, भारतले ३६४ मेगावाट किन्छौं भनेको पनि सुन्नमा आएको छ । यी सबै सकारात्मक पाटा हुन् । तर, अहिलेको मूल समस्या तत्काल कसरी आपूर्ति व्यवस्था सहज गर्ने भन्ने नै हो । भारतबाट विद्युत् नल्याई अहिले धान्न सक्ने अवस्था छैन । भारतले विद्युत् त दिन्छ तर अहिले आएर एक्कासि मूल्यवृद्धि गरेको छ । त्यसको पछाडिका कारण रुसयुक्रेन युद्ध देखाइएको छ । भारत र चीनले आफूलाई चाहिने ऊर्जाको ६०७० प्रतिशत कोइला र डिजेलबाट निकाल्ने गर्छन् । रुसयुक्रेनबाट कोइला र इन्धन नआउँदा अहिले विद्युत् उत्पादन महँगो भएको भारतको तर्क छ । अब प्रश्न उठ्छ यति महँगो मूल्यको विद्युत् किनेर नेपालको उद्योग कलकारखाना चलाउने कि वर्षा सुरु नहुन्जेलसम्मका अन्य विकल्प पनि खोज्ने ? महँगो मूल्यमा भारतबाट विद्युत् ल्याउँदा नेपालललाई मासिक आठ अर्ब घाटा पर्ने तथ्यांक सार्वजानिक भएको छ । तथापि विद्युत् प्राधिकरणका कार्यकारी निर्देशक कुलमान घिसिङले हालै एक अन्तर्वार्तामा भनेका थिए एक महिनाजति घाटा खाएर भए पनि नेपालका उद्योग कलकारखाना चलाऔं, मजदुरहरूलाई बेरोजगार नपारौं भनेर प्रयास गरिरहेका छौं । तर पूर्वअर्थमन्त्री युवराज खतिवडाले भारतबाट महँगोमा विद्युत् ल्याएर घिसिङले देशलाई घाटा पुर्याएको आरोप लगाएका छन् । नेपालले महँगो मूल्यमा भारतबाट विद्युत् नल्याई केही समयका लागि उद्योगहरू बन्द गर्दा उपयुक्त हुन्छ । उद्योग बन्द हुँदा मजदुरहरूले कसरी पारिश्रमिक पाउँछन् भन्ने अर्को जटिल प्रश्न हो । यसका लागि भारतलाई तिर्ने अतिरिक्त मूल्य श्रमिकहरूलाई दिनुपर्छ । वा योबाहेकका अन्य विकल्प पनि हुन सक्छन् । त्यतातिर पनि सोच्ने हो कि ? गोपाल देवकोटा, चाबहिल पीपलबोट"
राजनीतिक बसाइँसराइ र गाली माहात्म्य,"गाली माहात्म्य २०४८ मा छोरा प्रकाशमान सिंहले चुनाव हारेपछि गणेशमान सिहले काठमाडौंलाई बैगुनी भन्दै अर्को जन्म भयो भने म यहाँ हैन, अन्यन्त्र जन्म लिन पाऊँ भनेर भगवान्सँग प्रार्थना गर्छु भने । त्यसमा एमाले महासचिव मदन भण्डारीको जवाफ थियो, हामी त भौतिकवादी हौं, यदि ईश्वर छ भने गणेशमानजीको इच्छा पूरा गरिदेओस् । शालीन र भद्र मान्छेको प्रतिक्रिया, कटाक्ष र गाली पनि भद्र नै हुन्छ । अहिले चुनाव एउटा रणभूमि भएकाले तेजाबी गाली मौलाएका छन् । गाली, प्रोपगान्डा, कुतर्क, कुतथ्य आदि अहिले चुनावी युद्धका हतियार बनेका छन् । मानिसहरू मनसुखका लागि अरूलाई उत्तेजित बनाउने अवसर खोजिरहेका हुन्छन् ।शक्तिसँग भयग्रस्त भएकाहरू विपक्षीलाई डर देखाउन र आफ्ना कमजोरी लुकाउन गाली बक्न थाल्छन् । प्रोपगान्डा, विरोधीको योजना र सूचनामाथिको पहुँच प्रमुख युद्धकला हुन् । विरोधीको मनोबल खस्काउन सके आधा युद्ध त्यसै जितिन्छ । विरोधीको नाडी छाम्न र उत्तेजित पार्न पनि फर्जी फायर खोलेजस्तै गाली पनि बक्ने गरिन्छ । तर गालीवक्ताको हैसियत र कला भने आमजनले ख्याल गरिरहेका हुन्छन् । गाली भक्त र कार्यकर्तालाई उत्तेजित बनाउने पेट्रोल बने पनि अरूलाई भने रमिता र तमासा बन्छ । भनिन्छ जतिसुकै योग्य र शक्तिशाली भए पनि व्यक्तिवादी नेतृत्व डर र असुरक्षाबोधले ग्रस्त भइरहन्छÙ अन्धभक्तहरूको भीडबीच भए पनि ऊ आफूलाई एक्लो सोच्छ र हरेकमाथि शंका गरिरहन्छÙ आफन्तको पनि खासै भर पर्दैनÙ कसैलाई विश्वास नगरी सुरक्षाखोजीको षड्यन्त्र रचिरहन्छ । चरम व्यक्तिवादी नेता एक हदसम्म सन्काहा र मनोरोगी हुने हुँदा एकातर्फ भगवान्भरोसे हुन्छ भने अर्कातर्फ व्यंग्य, गाली, कटाक्षले आत्मसन्तुष्टि लिने पनि गर्छ । श्रोताहरूले समर्थन गरेर कि व्यंग्य गरेर ताली पड्काएका हुन्, पत्तै पाउँदैन । हरेक नेतृत्वको शक्ति, आचरण, हैसियत, चिन्तनस्तर, चरित्र चुनावका बेला छ्यालब्याल हुन्छ । अझ गाली पण्डित र नयाँघरेहरूको भाउ त राजनीतिक बजारमा बढे पनि सामाजिक क्षेत्रमा भने खस्किरहेको हुन्छ ।हरेक सफलताका बाधक र असफलताका कारक खोज्दा प्रतिकारमा गालीको सिर्जना हुँदै जान्छ । दिमाग त अराजक भइसकेको हुन्छÙ फुत्तफुत्त शंकाआशंका उमार्दै काल्पनिक वैरी र विरोधी जन्माउँछ । काल्पनिक सिद्धान्तले मनसुखका लागि कल्पनाको लडाइँ लड्न गालीलाई हतियार बनाउँछ । व्यासासनमा बस्ने पण्डित पनि कसैले मर्ममा प्रहार गरेपछि सिङमा चोट लागेर रन्थनिएको पशुझैं बर्बराउन थाल्छ । केही बेरअघि मात्रै वाचन गरिएका आदर्श र ऋचाका ठाउँ अश्लील, अमर्यादित र आक्रोशित शब्दले लिन थाल्छन् । उचाइ, ज्ञान, गरिमा, हैसियत, मनोभाव छताछुल्ल पार्दै ऊ प्राकृतिक अवस्थामा फर्किन्छ । हवाई फायर खोलेपछि रन्थनिएको मान्छेले प्राज्ञिकताको खास्टो उतार्न ढिलो गर्दैन । त्यसैले कसैलाई चिन्नु वा कसैको हैसियत थाहा पाउनु छ भने पहिले उसलाई उत्तेजित पार्नुपर्छ । गालीबाट उम्कने उपाय नभएको भने होइन । गाली गर्ने मान्छेलाई बेवास्ता गरिदिए, चर्चै नगरे, महत्त्वै नदिए आफ्नो सबभन्दा ठूलो अपमान सोचेर ऊ आफैं मर्माहत हुन्छ । हैसियत मिल्नेसँग मात्रै गम्भीर संवाद हुनुपर्छ । कुकुर चुप लगाउन ढुंगाले हानिरहनुपर्दैन, हड्डी फ्याँकिदिनुपर्छÙ अझ कुरूप पार्नु छ भने घ्यू खुवाइदिनुस्, खोइरो लागेर सबै रौं झर्छ । अन्तमा, सिद्धान्तहीन राजनीतिको अन्तिम अवस्था कर्पोरेट राजनीति हो, जसले नाफाको प्रत्याभूति गर्छ । त्यसका लागि गाली ऊर्जा वा आत्मिक शक्ति बन्छ । अंशमा टेकेर समग्रको व्यवस्थापन गर्न इतिहासको व्यवस्थापन वा घृणाको उत्पादन गरिन्छ । धर्म, संस्कृति र राष्ट्रवादको नयाँ कथ्य रचिन्छ । नेताहरू राज्यका अभिभावकभन्दा व्यवस्थापकमा फेरिन्छन् । यसले गर्दा आमजनमा राजनीतिप्रति नै वितृष्णा जाग्छ । त्यसको असर सामाजिकसांस्कृतिक व्यवहारमा देखा पर्दै जान्छ । राम्रा मान्छेले राजनीतिक हस्तक्षेप नगरेपछि अपराधी र कर्पोरेटले सत्ताकब्जा गर्छन्, जस्तो स्थानीय तहको यो चुनावी मौसममा देखा पर्दै छ ।"
केन्द्रीय बैंक भर्सेज सरकार,"नेपालकै सन्दर्भविश्वभरि नै राष्ट्र बैंकलाई मूल्य स्थिरता कायम गर्न अधिकार दिइएको छ । त्यसका लागि सरकारले स्वायत्तता पनि दिन्छ । त्यसैले राजनीतिक अस्थिरता भए पनि केन्द्रीय बैंकले स्थिर रूपले मौद्रिक नीति निर्माण र कार्यान्वयनको काम गर्छ । एकअर्कामा हस्तक्षेप नहोस् भनेर प्रायः केन्द्रीय बैंक र अर्थ मन्त्रालयबीच दायित्व र जवाफदेहीलाई लिएर प्रस्ट विभाजन पनि गरिएको हुन्छ । तर, सूचना आदानप्रदान, आपसी सहयोग र समन्वय भने दुवैले गर्नुपर्ने हुन्छ । दुवै निकायले आआफ्नो अधिकार क्षेत्रभित्र रहेर काम गर्ने हो । र, दुवैको उद्देश्य देशको आर्थिक विकास र जनहित नै हो । फरक प्राथमिकताका कारण कहिलेकाहीँ यी दुई निकायबीच मतभेद हुनु स्वाभाविक हो तर त्यसो हुँदैमा सरकारले गभर्नरमाथि कारबाही नै गरिहाल्नु उचित हैन । अहिले अर्थतन्त्र संवेदनशील मोडमा छ । यो अवस्थामा गभर्नर र अर्थ मन्त्रालय दुवैले सहकार्य गरी अर्थतन्त्र ट्र्याक मा फर्काउन मिलेर काम गर्नुपर्ने खाँचो छ । एकअर्कालाई दोष लगाउँदैमा बिग्रिएका आर्थिक सूचकांक सुध्रिने हैनन् । चुनावको मुखमा भएकाले विपक्षी दलहरूले पनि यसलाई उचालेर चुनावी एजेन्डा बनाउनुभन्दा रचनात्मक सुझाव दिनु आवश्यक छ । अर्थतन्त्रमा संकट आए भोलि जुनसुकै पार्टी सत्तामा पुगे पनि सम्हाल्न गाह्रो पर्नेछ । किनकि यो समस्या रातारात भएको हैन । कोभिड महामारीले त्यसलाई थप बिगारे पनि बृहत् आर्थिक सूचकांक बिग्रनुमा लामो समयदेखि विद्यमान संरचनागत समस्याहरू बढी जिम्मेवार छन् । सरकार र राष्ट्र बैंकबीच मुलुकको बृहत्तर आर्थिक हितका लागि उचित समन्वय र सहकार्य आवश्यक छ ।"
घोषणापत्रमा जनसहभागिता,"अघिल्लो स्थानीय निर्वाचनताका छिमेकी सभासद डिला संग्रौला वडाध्यक्षका उम्मेदवारसहित घरदैलो कार्यक्रमअन्तर्गत मेरो घर आउनुभएको थियो । सामान्य कुराकानीपछि उहाँले वडाध्यक्षका उम्मेदवारसँग परिचय गराउनुभयो । मैले वडावासीको नाताले उम्मेदवारलाई चिनेको तर पृष्ठभूमि र सक्रियताबारे थाहा नपाएको कुरा राखेकी थिएँ । वडाध्यक्षमा जितेपछि योजनाहरू केके छन् भनेर पनि मैले उहाँलाई सोधेँ । पहिले जिताऔं न भनेर कुराकानीको बिट मार्नुभयो । यस्तै केहीअघि मेरै क्षेत्रका वडाध्यक्ष तीर्थेन्द्र नेउपानेलाई उम्मेदवारी दिँदा तपाईंसँग कुनै योजना थियो ? भनेर सोधेकी थिएँ, उहाँले हाँस्दै पार्टीको घोषणापत्र पढ्नुभएन ? भन्नुभयो । वास्तवमा हरेक दलले निर्वाचनताका घोषणापत्र बनाउँछ, जहाँ जनजीविका र जनसरोकारका सवालभन्दा भौतिक संरचना निर्माणलाई समेट्ने गरिन्छ । अधिकांश उम्मेदवारले चुनाव जितेपछि घोषणापत्रका प्रतिबद्धता बिर्सने गर्छन् । अधिकांश दलले उम्मेदवार चयन गर्दा उसको पृष्ठभूमि, अनुभव, विकासप्रतिको चासोचिन्तालगायत विषयमा त्यति ध्यान पुर्याएका हुन्नन् जसका कारण जनजीविकाका मुद्दा छायामा परिरहेका छन् । यस्तो अवस्थामा जनमुखी शासन व्यवस्थाको परिकल्पना गर्ने जनता ठगिन पुग्छन् । अधिकांश दलले घोषणापत्रमा गरिएका प्रतिबद्धताहरू पूरा गरेका छैनन् जसले मतदातालाई निराश पारेको छ । बहुसंख्यक जनप्रतिनिधिको दृष्टिकोण विकास भनेको भौतिक संरचना बनाउनु मात्र हो भन्ने छ । यस्तो बुझाइले सामाजिक विकासका यावत् विषय गौण बनेका छन् । जनप्रतिनिधिमा यस्तो धारणा हुनुका पछाडि योग्यता, पृष्ठभूमि र अनुभवको भूमिका हुन्छ ।जनप्रतिनिधिहरूको सामाजिक विकासप्रतिको उदासीनता वा अनभिज्ञताले समाजको सन्तुलित विकास हुन सकेको छैन । वातावरण संरक्षण, फोहोरमैला व्यवस्थापन, जलवायु परिवर्तन, महिला हिंसा न्यूनीकरण, सहरी कृषिलगायत जनतासँग प्रत्यक्ष जोडिएका मुद्दामा बहस हुन नसक्नु यसैको परिणाम हो । दलका शीर्षस्थ नेताहरू यसमा बढी दोषी देखिन्छन् । संघले बनाएको घोषणापत्रले स्थानीय मुद्दाहरू समेट्न सक्दैन भन्ने कुरा तिनले बुझेका छैनन् । स्थानीय मुद्दाहरूमा बहस गर्नेभन्दा पनि दलको कार्यक्रममा आफ्नो ऊर्जा र समय खर्चेका अधिकांश जनप्रतिनिधिको कार्यकाल भौतिक संरचना निर्माण गर्दैमा सकिएको छ । बजेटको ठूलो हिस्सा पनि भौतिक योजनामै खर्च भइरहेको छ । अहिले निर्वाचनलाई लक्षित गरी कार्यकर्ता भेला, प्रशिक्षण तथा अभिमुखीकरण कार्यक्रम भइरहेको छ । तर, यस्ता भेलामा जनमुखी शासन व्यवस्था के हो र यसका लागि केकस्तो तयारी गर्नुपर्छ भन्नेमा चर्चा गर्ने गरेको पाइँदैन । यसपालि पनि भौतिक संरचना निर्माण नै जनप्रतिनिधिहरूको प्राथमिकतामा पर्ने निश्चित छ । जनप्रतिनिधिहरूले पुनः उम्मेदवारी दिने कुरा पनि आएको छ । भौतिक संरचना निर्माणलाई मात्र जोड दिने जनप्रतिनिधिलाई फेरि जिताउनु भनेको सामाजिक मुद्दाहरू थप ओझेलमा पार्नु हो । उम्मेदवारहरू पनि जनतालाई सामाजिक विकासको महत्त्व र योसँग सम्बन्धित मुद्दाहरूको जानकारी दिन आवश्यक ठान्दैनन् । बरु जसरी हुन्छ, हाम्रो पार्टीलाई जिताऔं है भन्दै घरदैलो गर्छन् । समाजलाई बुझेका व्यक्तिभन्दा पनि दलप्रति वफादार, आर्थिक हैसियत भएका वा व्यवसायीहरू पार्टी राजनीतिमा प्राथमिकतामा पर्ने गरेका छन्, तिनैलाई उम्मेदवार बनाइन्छ । पार्टीका लागि समय र ऊर्जा खर्चेकाहरूलाई भने किनारा लगाइन्छ । यसपालि यस्तो प्रवृत्तिलाई कम गर्न निर्वाचन आयोगले ठेक्कापट्टामा संलग्न भएकाहरूलाई उम्मेदवारी दिन नपाउने भनेको छ, जुन राम्रो हो । यसको कार्यान्वयन कतिको हुन्छ वा दलहरूले यो निर्देशनलाई कतिको गम्भीर रूपमा लिन्छन् भन्ने हर्न बाँकी छ । दलहरूको विकासप्रतिको परम्परागत सोच र उम्मेदवार छनोट मापदण्ड पारदर्शी नभएकाले स्थानीय तह निर्वाचनमा स्थानीय मुद्दाहरू उठाउन सकिएको छैन । विकास र समृद्धिको पूर्वाधार तयार गर्न स्थानीय मुद्दाहरूमा बहस हुनु जरुरी छ । र, यस्तो बहस टोल, गाउँ वा वडास्तरमा पुर्याउने सुनौलो अवसर हो आसन्न स्थानीय निर्वाचन ।स्थानीय तह निर्वाचन संसदीय निर्वाचनभन्दा फरक हुन्छ । संसदीय निर्वाचनमा दलीय विचारधाराले निर्णायक भूमिका खेल्छ भने स्थानीय तह निर्वाचनमा उम्मेदवारको व्यक्तित्व, योग्यता र पृष्ठभूमिले । स्थानीय तहको निर्वाचनमा दलहरू पराजित हुने मुख्य कारण स्थानीय मुद्दामा संवेदनशील नहुनु हो । घोषणापत्रमा स्थानीय मुद्दा समेटिएका छन् कि छैनन्, सोधखोज गर्ने अभिभारा स्थानीय राजनीतिकर्मीको हो । अघिल्लो स्थानीय निर्वाचनमा नेकपा (माओवादी) ले प्रतिबद्धता पत्र जनसमक्ष ल्याएको थियो, जसमा श्रम बैंक स्थापना गरी जनशक्ति परिचालन गर्नेदेखि रोजगारी सुनिश्चित गर्नेजस्ता जनजीविकासँग जोडिएका मुद्दाहरू समावेश थिए । तर चुनाव जितेपछि ती प्रतिबद्धता कागजी खोस्टोमा परिणत भए । अरू पार्टीहरूको हालत पनि यही हो । लक्ष्य र उद्देश्यबिनाको राजनीतिक यात्राले जनप्रतिनिधिलाई कहीँ पुर्याउँदैन । जनप्रतिनिधिहरूको गन्तव्यहीन राजनीतिले जनमुखी शासन व्यवस्था ल्याउन अझै लामो समय लाग्ने देखिन्छ । दलहरूको घोषणापत्रको महत्त्व हुन्छ, यसले मतदातालाई उम्मेदवार छनोट गर्ने सहज बनाउँछ । तर, घोषणापत्रमा समेटिएका विषयमा दलविशेषले ध्यान दिँदैन । आफ्नो गाउँ, वडा र टोलमा राजनीतिक दललगायत नागरिक समाजका अगुवाहरूबीच जनमुखी शासन व्यवस्थाबारे बृहत् छलफल हुनु जरुरी छ । राजनीतिकर्मी र मतदाताकै रोहबरमा यस्ता छलफलमा उठेका विषयलाई दलहरूले समेटेर घोषणापत्र वा प्रतिबद्धता पत्र तयार गर्दा उम्मेवारप्रति जनविश्वास बढ्छ । ती प्रतिबद्धता कार्यान्वयन गर्न सर्वदलीय समूह बनाउनु पनि जरुरी छ किनभने स्थानीयस्तरका जुनसुकै विकासनिमार्णलाई पारदर्शी र जनउत्तरदायी बनाउनु सम्बन्धित दल र जनप्रतिनिधिहको पहिलो कर्तव्य हो ।प्रतिबद्धता पत्रमा समेटिएका सामाजिक विकासका कामलाई प्राथमिकीकरण गरी यसका लागि बजेट विनियोजन र कार्यान्वयन गर्दासमेत जनसहभागिता चाहिन्छ । यसले स्थानीय विकासप्रति चासोचिन्ता लिनेहरूको संख्या पनि बढाउँछ । यसरी मतदाताको सरोकारसँग प्रत्यक्ष जोडिने विषयहरूमा चासो बढ्नु भनेको सन्तुलित विकासका पूर्वाधार निर्माण गर्नु हो, जुन समाजको समग्र विकासका लागि अपरिहार्य हुन्छ । र, जनप्रतिनिधिहरू नै सन्तुलित विकासका मुख्य संवाहक हुन् । उनीहरूको यस विषयप्रतिको संवेदनशीलताले नै सामाजिक विकास रूपी रथ दौडन सक्छ । समाज विकासका संवाहक जन्माउने पहिलो अभिभारा राजनीतिक दलहरूकै हो । दलविशेषले संघ र प्रदेशको चुनावताका घोषणापत्र जनसमक्ष ल्याए पनि स्थानीय तहको हकमा घोषणापत्रसँगै प्रतिबद्धता पत्र पनि ल्याउनु जरुरी छ । साथै विकासप्रतिको परम्परागत सोच र उम्मेदवार चयनको मापदण्ड फेर्न जरुरी छ ।"
न्याय निसाफमा 'ग्रहण,"(काठमाडौं)  नेपालको न्यायालयका लागि २०७८ साल उथलपुथलको वर्ष रह्यो । पहिलो पटक सर्वोच्चकै न्यायाधीशहरू प्रधानन्यायाधीशको विरोधमा करिब ४० दिन इजलासबाहिर रहे । नेपाल बार एसोसिएसनले प्रधानन्यायाधीश चोलेन्द्रशमशेर जबराविरुद्ध इतिहासमै सबैभन्दा लामो १०९ दिने आन्दोलन गर्यो । प्रधानन्यायाधीशले आफ्नो विशेषाधिकारका रूपमा उपभोग गर्दै आएको इजलास र पेसी तोक्ने प्रणालीलाई गोला प्रक्रियाबाट बदलियो । प्रतिनिधिसभामा दर्ता भएको तर निर्णायक प्रक्रियामा नलगिएको महाभियोग प्रस्तावका कारण प्रधानन्यायाधीश जबरा दुई महिनादेखि निलम्बनमा छन् । यी सबै घटनाक्रम नेपालको न्यायालयले यसअघि कहिल्यै अनुभव गरेको थिएन । सर्वोच्च अदालतका पूर्वन्यायाधीश बलराम केसी यी सबै घटना कालो दागका रूपमा रहेको बताउँछन् । नेपालको न्यायालयका लागि २०७८ ग्रहण लागेको वर्ष हो । नेतृत्वको खराबीका कारण निम्तिएको यस्तो दुर्दशा सैनिकले शासन हातमा लिएका देशहरूमा पनि देखिएको छैन, उनले भने । केपी ओली सरकारका पालामा संवैधानिक निकायमा अध्यादेशका भरमा गरिएका नियुक्तिमा भाग लिएको आरोप खेपिरहेका प्रधानन्यायाधीशले त्यसविरुद्धका मुद्दालाई सुनियोजित रूपमा पन्छाइरहेपछि त्यस्तो आरोपमा बल मिलेको थियो । त्यसमाथि पत्नी हत्याको अभियोग प्रमाणित भएपछि जेल परेका सशस्त्र प्रहरीका पूर्वडीआईजी रञ्जन कोइरालालाई कानुन मिचेर सजाय घटाइदिने जबराकै फैसलाविरुद्धको पुनरावलोकन निवेदन पनि उनले पन्छाइरहेका थिए । यस्तो पृष्ठभूमिमा जबराले प्रधानमन्त्री शेरबहादुर देउवा नेतृत्वको सत्ता गठबन्धनसँग भाग लिएर आफ्ना जेठान गजेन्द्र हमाललाई उद्योगमन्त्री बनाएपछि उनीमाथिको आलोचना चुलिएको थियो । न्यायालयका विकृति अन्त्यका लागि भनेर गठन गरिएको न्यायाधीश हरिकृष्ण कार्की नेतृत्वको समितिले दिएको प्रतिवेदन पनि कार्यान्वयन नगर्ने अडान राखेपछि स्वयं सर्वोच्चकै न्यायाधीशहरू उनीविरुद्ध उत्रिए । त्यसपछि मुद्दा मामिलामा पहिल्यै सेटिङ गरेर आफूले भनेका मान्ने न्यायाधीशकहाँ पेसी तोक्ने गरेका विवरण सार्वजनिक भए । नेपाल बार प्रधानन्यायाधीश जबराको राजीनामा माग्दै आन्दोलनमा उत्रियो । ४० दिनको इजलास बहिष्कारपछि न्यायाधीशहरू गोला प्रक्रियाबाट पेसी र इजलास तोक्ने व्यवस्था गरेर मात्रै इजलास फर्किए । मंसिर १५ बाट इजलास नियमित भए पनि जबरा त्यसपछि इजलास छिर्न सकेनन् । वरिष्ठ अधिवक्ता सविता भण्डारी अदालतको नेतृत्वविरुद्ध स्वयं न्यायाधीशहरू र नेपाल बारले आन्दोलन गर्नुपर्ने अवस्था आउनु नै दुःखद भएको बताउँछिन् । यद्यपि यो आन्दोलनबाट प्रधानन्यायाधीशले पनि मनपरी गर्न पाउँदैनन्, त्यसो गर्ने कोही प्रधानन्यायाधीश आएछन् भने तिनलाई जवाफदेही बनाउन सकिन्छ, सुधार गर्न सकिन्छ भन्ने आत्मविश्वास न्यायिक क्षेत्रले प्राप्त गरेको छ, उनले भनिन् । गत फागुन १ मा सत्ता गठबन्धनका ९८ सांसदले जबराविरुद्ध प्रतिनिधिसभामा महाभियोग प्रस्ताव दर्ता गराएपछि उनी निलम्बनमा छन् । संसद्ले महाभियोगको प्रक्रिया अगाडि नबढाई जबरालाई निलम्बनमै निरन्तरता दिइरहेको छ । यसले देशको प्रधानन्यायाधीशविरुद्धको महाभियोग प्रक्रियामा लगेर टुंग्याउनुपर्नेमा दलहरूले महाभियोगलाई रणनीतिक अस्त्रका रूपमा भविष्यमा दुरुपयोग गर्न सक्ने जोखिम बढाएको छ । प्रतिनिधिसभाका एकचौथाइ सांसदले चाहेमा सर्वोच्च अदालतका प्रधानन्यायाधीश वा न्यायाधीशलाई निलम्बनमा पार्न सक्ने र महाभियोग प्रस्तावलाई तुरुन्तै प्रक्रियामा नलगेर निलम्बनलाई अनन्त कालसम्म निरन्तरता दिने गलत नजिर स्थापित हुने खतरा पनि देखिएको छ । अधिवक्ता टीकाराम भट्टराई दलहरूले जबरामाथि लगाएको महाभियोगले उनी अहिले निलम्बनमा परेको भए पनि त्यसअघि नै उनले बहिर्गमनको बाटो रोजेको भए उपयुक्त हुने बताउँछन् । यो प्रकरणले प्रधानन्यायाधीशलाई खराब काम गरेबापत हटाउनुपर्दा सडक आन्दोलन र त्यसपछि महाभियोगबाहेक अन्य उपायले काम गर्ने रहनेछन् भन्ने गलत सन्देश पनि दिएको छ, उनले भने । अदालतमा मुद्दा पर्नुअघि नै वा मुद्दा परिसकेपछि गरिने सेटिङलाई निरुत्साहित गर्न इजलास र पेसी अटोमेसन प्रक्रियाबाट तोक्नुपर्ने सुझाव न्यायाधीश कार्की नेतृत्वको समितिले दिएको थियो । अटोमेसनको कार्यान्वयन गर्न आवश्यक कानुन र प्राविधिक तयारी गरुन्जेलसम्म त्यसलाई गोला प्रक्रियामा लैजाने सुझावबमोजिम गत मंसिर १५ देखि सर्वोच्चमा यो प्रक्रिया लागू गरिएको छ । त्यसपछि माघ २ देखि उच्च र जिल्ला अदालतहरूमा समेत विस्तार गरिएको गोला प्रक्रियाले मुद्दामा हुने बिचौलियाको चलखेललाई धेरै हदसम्म नियन्त्रण गरेको विश्वास गरिन्छ । यद्यपि मुद्दा हेर्न नमिल्ने न्यायाधीशकहाँ बारम्बार पेसी पर्ने जस्ता यो प्रक्रियाका अवगुणलाई सुधार गर्नुपर्ने देखिन्छ ।यो वर्ष र गत वर्षसमेत तत्कालीन प्रधानमन्त्री केपी शर्मा ओलीले दुईदुई पटक गरेको प्रतिनिधिसभाको असंवैधानिक विघटनलाई सर्वोच्च अदालतको संवैधानिक इजलासले बदर गरिदियो । २०७२ को संविधानले पहिलो पटक संवैधानिक इजलासको व्यवस्था गरेयताकै सबैभन्दा पेचिलो राजनीतिकसंवैधानिक मुद्दाको फैसला गर्दा सर्वोच्च अदालतले कार्यपालिकाको सम्भवतः सबैभन्दा ठूलो दबाबको सामना गर्नुपर्यो । संविधानपछि कार्यपालिका र न्यायपालिकाबीच सबैभन्दा ठूलो द्वन्द्व देखिएको थियो । दुईमध्ये को हाबी हुने भन्ने प्रश्न थियो । सर्वोच्च अदालतले कार्यपालिकाको हस्तक्षेपलाई पराजित गर्यो । अब भविष्यमा कार्यपालिकाले यस्तो हस्तक्षेपको दुस्साहस नगर्ला, अधिवक्ता भट्टराईले भने । जनतालाई सेवा प्रवाह गर्ने सवालमा भने यो वर्ष सर्वोच्च अदालत नराम्ररी चुक्यो । कोभिड१९ का कारण गर्नुपरेको सेवा संकुचन, न्यायाधीशहरूको करिब डेढ महिनाको इजलास बहिष्कार तथा करिब चार महिना लामो नेपाल बारको आन्दोलनका कारण सर्वोच्च अदालतले वर्षभरिमा करिब १२ प्रतिशत मुद्दा मात्रै फर्स्योट गर्न सक्यो । मंगलबारसम्मको विवरणअनुसार यो वर्ष सर्वोच्चमा ३४ हजार २५० मुद्दा रहेकामा ४ हजार २ सय ३२ (१२३६ प्रतिशत) मात्रै मुद्दा छिनिएका छन् । हाल पनि सर्वोच्चमा ३० हजार १८ मुद्दा विचाराधीन छन् । वरिष्ठ अधिवक्ता भण्डारी जनताले न्याय पाउन नसकेको वर्षका रूपमा २०७८ रहने बताउँछिन् । अब अदालतले कार्य समय बढाउने, न्यायाधीशहरूले अधिकतम समय इजलासलाई नै दिने तथा अन्य विभिन्न सुधारका उपायद्वारा छिटो मुद्दा फर्स्योट गर्ने रणनीति बनाएर कार्यान्वयन गर्नुपर्नेछ, उनले भनिन् । वर्षको अन्त्यमा सर्वोच्च अदालतका मुख्य रजिस्ट्रार लालबहादुर कुँवर र कामु प्रधानन्यायाधीश दीपककुमार कार्कीबीच देखिएको टसल का कारण बल्लबल्ल नियमित गतिमा गएको न्याय प्रशासनको लय बिग्रने जोखिम पनि देखिएको छ । कामु प्रधानन्यायाधीश कार्कीले न्याय परिषद्मार्फत उच्च अदालतको न्यायाधीश बनाएर कुँवरलाई मुख्य रजिस्ट्रारबाट पन्छाउन चाहेका छन् भने कुँवर न्यायाधीशका रूपमा नजाने र अहिलेकै पदमा निरन्तर रहने अडानमा छन् ।"
"भारत, चीन र अमेरिकाको टकराव",बिदाइमा राजदूत क्वात्राको रात्रिभोजकाठमाडौं (कास) भारतीय विदेश सचिवमा नियुक्त भएपछि कार्यकालको बीचमै घर फर्कन लागेका नेपालका लागि भारतका राजदूत विनय मोहन क्वात्राले मंगलबार बिदाइ रात्रिभोज दिएका छन् । लैनचौरस्थित भारतीय राजदूतावासमा भएको रात्रिभोजमा सहभागी हुन प्रधानमन्त्री शेरबहादुर देउवासहित गठबन्धन दलका शीर्ष नेताहरू पुगेको दूतावास स्रोतले बतायो । यसअघि मंगलबार दिउँसो सिंहदरबारमा क्वात्राले परराष्ट्रमन्त्री नारायण खड्कासँग बिदाइ भेट गरेका थिए । भारतीय दूतावास स्रोतका अनुसार २ महिनाभित्रै भारतले राजदूत नेपाल पठाउने तयारी गरिरहेको छ तर को व्यक्ति आउने टुंगो भने लागिसकेको छैन ।
आर्थिक संकटमा लुम्बिनी सरकार,"(रूपन्देही)  आन्तरिक स्रोत वृद्धि गर्न नसक्दा लुम्बिनी प्रदेश सरकार आर्थिक संकटमा फसेको छ । अभाव देखाउँदै सरकारले गत वर्ष सम्पन्न भएका योजनाको झन्डै २ अर्ब रुपैयाँ भुक्तानी गर्न सकेको छैन । गत वर्ष क्रमागतमा राखेर चालु वर्षमा सम्पन्न भएका योजनाको भुक्तानी गर्नुपर्ने रकम पनि डेढ अर्ब रुपैयाँभन्दा बढी छ । भुक्तानी बाँकी रहेका अधिकांश योजना संघीय सरकारले हस्तान्तरण गरेका हुन् ।प्रदेश सरकारले आफैंले अघि सारेका योजनामा पनि रकम अभाव छ । सिँचाइ, खानेपानी, सडक र पुल निर्माणका योजनामा सबैभन्दा बढी समस्या छ । सडक, पुल निर्माणतर्फको २ अर्ब १५ करोड ७ लाख रुपैयाँ, खानेपानीतर्फ ७५ करोड ११ लाख रुपैयाँ र सिँचाइतर्फ ४१ करोड ४० लाख रुपैयाँ भुक्तानी गर्न बाँकी रहेको सम्बन्धित मन्त्रालयले जनाएका छन् । सरकारले प्रतिस्थापन बजेटमार्फत साना र टुत्रे योजना धेरै थपेपछि ठूला योजनाको भुक्तानीमा समस्या परेको हो । गत वर्ष नै ठेक्का आह्वान भएर कार्यान्वयनमा गएका योजनालाई पनि रकम अभाव छ । काम सम्पन्न गरेर पनि समयमै भुक्तानी नपाएको भन्दै प्रदेशका रूपन्देही, गुल्मी, दाङ, पश्चिम नवलपरासीलगायत जिल्लाका निर्माण व्यवसायीले चालु वर्षका काम रोक्ने चेतावनी दिइरहेका छन् । सडक, पुलतर्फ गुल्मीमा मात्र २३ करोड रुपैयाँभन्दा बढी रकम भुक्तानी हुन बाँकी छ । रूपन्देहीको बेलबासबेथरी सडकको ९ करोड ७० लाख रुपैयाँ, सैनामैना चक्रपथको ६ करोड ५० लाख रुपैयाँ व्यवसायीलाई तिर्न बाँकी छ । निर्माण व्यवसायी महासंघका केन्द्रीय सदस्य नारायण पोखरेलले सरकारले रकम दिन नसके अबको केही दिनमै काम रोक्ने तयारी भएको बताए । हामी काम रोक्ने विषयमै छलफलमा छौं, उनले भने, महँगी बढेर कहाँ पुग्यो, सरकारले काम गरेको पैसा पनि दिँदैन भने किन काम गर्ने ? सरकारले रकम नदिएर व्यवसायीलाई धराशायी बनाएको उनको भनाइ छ ।संघीय सरकारले ससर्तअन्तर्गत हस्तान्तरण गरेका अधिकांश योजनामा माग गरेअनुसारको रकम पठाएको छैन । त्यस्तै प्रदेश सरकारले पनि चालु वर्षको पहिलो बजेट संशोधन गरेर दोस्रो बजेट ल्याएपछि ठूला र बहुवर्षे योजना समस्यामा फरेका छन् । सरकारले टुत्रे र न्यून प्रतिफल हुने योजना अघि सारेको छ । त्यस्ता टुक्रे योजनामा खर्च गर्नैपर्ने बाध्यताले गत वर्ष नै ठेक्का प्रक्रियामा गएका ठूला र रणनीतिक महत्त्वका योजनासमेत प्रभावित भएका छन् । भौतिक पूर्वाधार विकास मन्त्रालयका एक इन्जिनियरले सरकारले जबरजस्ती चुनावकेन्द्रित योजना कार्यान्वयन गर्न खोज्दा धेरै योजना सम्पन्न भएर पनि भुक्तानी हुन नसकेको बताए । कतिपय चालु वर्षमा सम्पन्न गर्ने गरी काम भइरहेका छन् । ती योजनाको रकम बजेटबाटै कटौती भएको छ । तत्कालीन शंकर पोखरेल नेतृत्वको प्रदेश सरकारले अध्यादेशमार्फत ल्याएको बजेट प्रतिस्थापन गर्दै वर्तमान मुख्यमन्त्री कुलप्रसाद केसी नेतृत्वको सरकारले असोजमा बजेट ल्याएको थियो । कांग्रेस, माओवादीसहितका मन्त्री सरकारमा सहभागी भएपछि उनीहरूको मागअनुसारका योजना थप गर्दा अघिल्लो बजेटले अघि सारेका धेरै योजनामा रकम कटौती भएको छ । बजेट काटिएपछि अघिल्लो वर्ष नै टेन्डर गरेर ठेक्का लगाएका योजना अहिले समस्यामा छन्, ती इन्जिनियरले भने, अहिले बजेट नै नभएपछि भुक्तानीमा समस्या छ । क्रमागत योजना भएकाले गत वर्ष काम सकेर पनि रकम अभावकै कारण चालु वर्षका लागि सारिएको उनले बताए । गठबन्धनसहितको नयाँ सरकारले भदौ पहिलो साता नै पोखरेल नेतृत्वको सरकारले अध्यादेशमार्फत ल्याएको बजेट कार्यान्वयन नगर्न सबै मन्त्रालयलाई पत्राचार गरेको थियो । असोजमा सरकारले आफूअनुकूलमा ल्याएको बजेटमा बहुवर्षे र ठूला आयोजनाको रकम कटौती गरिएपछि अहिले भुक्तानीमा समस्या देखिएको मन्त्रालयका सचिवहरूकै गुनासो छ । पुराना र काम सम्पन्न भएका योजनाको भुक्तानी रोकेर नयाँ, चुनावकेन्द्रित र न्यून प्रतिफल दिने योजनालाई धमाधम काम भएको देखाएर रकम भुक्तानी गराउने प्रयासमा मन्त्रीहरू छन् । त्यसले कर्मचारीलाई अप्ठ्यारो पारेको एक सचिवले बताए । सरकार आफ्नै दायित्वबाट पन्छिने प्रयासमा छ, ती सचिवले भने, अहिले मन्त्रीहरूकै कार्यशैलीका कारण प्रदेशका कर्मचारीले अनावश्यक दबाबमा काम गर्नु परिरहेको छ । उनका अनुसार प्रदेश सरकारका अधिकांश सचिवहरू दबाब थेग्न नसकेर मन्त्रालय छोड्ने अवस्थामा छन् । आर्थिक मामिला मन्त्रालयमै ४ महिनामा २ सचिव फेरिएका छन् ।आर्थिक मामिला तथा सहकारी मन्त्रालयका प्रवक्ता रामबहादुर कार्कीले संघीय सरकारबाट ससर्तअन्तर्गतको बजेट उपलब्ध नभएको र प्रदेश सरकारको पनि सञ्चित कोषमा अपेक्षाकृत आय नभएपछि भुक्तानी दायित्व बढ्दै गएको बताए । संघअन्तर्गतका आयोजनाको बजेट माग गरिरहेकै छौं, प्रदेशतर्फ पनि लक्ष्यअनुसार असुली नहुँदा समस्या भयो, उनले भने, चैत मसान्तसम्म मात्र म्याद भएका र निर्माण सम्पन्न भएका आयोजनालाई रकमान्तर गरेरै भए पनि रकम भुक्तानी गर्ने तयारी छ । मन्त्रालयमा दायित्व सिर्जना भएका र भुक्तानी गर्नैपर्ने अवस्थाका आयोजनाको सन्दर्भमा पनि प्रक्रिया पुर्याएर रकम माग गर्न भनिएको उनले बताए ।प्रदेश सरकारले असोजमा ४० अर्ब ९५ करोड ९७ लाख रुपैयाँको प्रतिस्थापन बजेट ल्याएको थियो । बजेटमा २ अर्ब ७ करोड रकम आन्तरिक ऋणबाट असुल गरिने उल्लेख छ । सवारी करबाट २ अर्ब २० करोड, वन क्षेत्रबाट डेढ अर्ब, अन्य आयबाट १ अर्ब संकलन गर्ने लक्ष्य राखेको थियो । तर, दोस्रो चौमासिक सकिँदासम्म सवारी करबाट १ अर्ब १३ करोड रुपैयाँ मात्र संकलन भएको छ । अन्य क्षेत्रको राजस्व संकलन पनि अत्यन्तै न्यून छ । ६० करोड आम्दानीको स्रोत मानेको प्रदेशको ढुंगा, गिट्टी, बालुवा उत्खननबाट प्राप्त हुने राजस्व फागुन मसान्तसम्ममा ८ करोड रुपैयाँ मात्र संकलन भएको छ ।आर्थिक मामिला मन्त्रालय बजेट महाशाखाका अधिकृत मोहन पाण्डेले प्रदेश सरकारको ७८ अर्ब बजेट स्रोतबिनाको भएकाले दायित्व बढ्नु स्वाभाविक भएको बताए । २ अर्ब बढी आन्तरिक ऋण भनिएको छ, उनले भने, त्यो उठाउने अहिलेसम्म कानुन नै बनेको छैन । सरकारका आन्तरिक स्रोत वृद्धि हुन सकेका छैनन् । स्थानीय तहले राजस्व बाँडफाँटमा गर्ने योगदान पनि विवादित बनेपछि स्रोत झन् घट्दै गएको उनको भनाइ छ ।सडक पूर्वाधार विकास निर्देशनालयका इन्जिनियर सविन कोइरालाका अनुसार ससर्ततर्फका धेरै बहुवर्षे सडक योजनाको म्याद चैत मसान्तमा सकिँदै छन् । काम सम्पन्न भएका त्यस्ता योजनाको सरकारले समयमै रकम भुक्तानी गर्न नसक्दा म्याद थप गर्नैपर्ने बाध्यता छ । बजेट आएन र भुक्तानी हुन सकेन भने म्याद थप गर्नैपर्छ, उनले भने, त्यसले सरकारलाई थप आर्थिक भार बढाउँछ । उनले सडक पुलतर्फ मात्र २ अर्ब १५ करोड रुपैयाँभन्दा बढी रकम भुक्तानी गर्न बाँकी रहेको बताए । मन्त्रालयले टेन्डरबाट ठेक्का लगाउने क्रममा न्यूनतम रकम कबोलबाट ७३ करोड ४८ लाख रुपैयाँ बचत भएको छ । त्यो रकम आर्थिक मामिला मन्त्रालयले खर्च गर्ने अनुमति दिए काम सम्पन्न भएका र सम्झौता अवधि सकिन लागेका बहुवर्षे योजनालाई रकम भुक्तानी गर्न सकिने र त्यसले सरकारको थप आर्थिक भार कम हुने उनले बताए ।आर्थिक मामिलामन्त्री कृष्णध्वज खड्काले गत वर्षको बजेटमा समेटिएका योजना र यस वर्ष संघीय सरकारले दिने बजेट समयमै उपलब्ध नहुँदा भुक्तानीमा समस्या देखिएको बताए । उनले संघसँग पनि योजनाअनुसारको बजेट माग गरिएको र प्रदेश सरकार पनि त्यसको व्यवस्थापनमा जुटेको बताए । हामीले संघीय सरकारसँग पनि रकम माग गरेका छौं । सम्भवतः यसै साता पौने १ अर्ब आउँछ होला, उनले भने, प्रदेशबाट पनि आवश्यक छलफल र तयारी गरिरहेकै छौं । केही दिनमै भुक्तानी रोकिएका योजनाको निकास निस्कने उनले दाबी गरे ।"
"छात्रवृत्तिमा चिकित्सा पढाइ, सुगम र विदेशको बसाइ !","(काठमाडौं)  सरकारी छात्रवृत्तिमा विशेषज्ञ चिकित्सा अध्ययन गरेकी डा सोनिया कोइराला ३ वर्षदेखि स्वास्थ्य मन्त्रालयको सम्पर्कबाहिर छिन् । पोखरा घर भएकी उनी छात्रवृत्तिमा अध्ययन पूरा गरेपछि कबुलियतनामाअनुसार मन्त्रालयले तोकेको स्वास्थ्य संस्थामा सेवा दिन नगई विदेश पलायन भएकी हुन् । उनको खोजी गर्न मन्त्रालयले २ पटकसम्म तीनपुस्ते विवरणसहित सूचनासमेत प्रकाशन गरिसकेको छ । तर, उनी सम्पर्कमा आएकी छैनन् । श्रीमान् अमेरिका रहेका हुनाले उनी पनि त्यतै गएको हुन सक्ने अनुमान मन्त्रालयको छ ।सोनिया २०७३ को ब्याचमा सरकारी छात्रवृत्तिमा चिकित्साशास्त्रतर्फको स्नातकोत्तर तह डाक्टर अफ मेडिसिन (एमडी) मा भर्ना भएकी थिइन् । २०७६ मा अध्ययन पूरा गरेपछि कबुलियतनामाअनुसार उनले सप्तरीको राजविराजस्थित तत्कालीन सगरमाथा अस्पतालमा काम गर्नुपर्ने थियो । तर, उनी राजविराज नभई सुटुक्क अमेरिका लागेकी हुन् । मन्त्रालयकी वरिष्ठ अस्पताल नर्सिङ प्रशासक सकुन्तला प्रजापतिले सोनियालाई खोजी गर्न परराष्ट्र मन्त्रालयलाई पनि पत्र पठाएको बताइन् । भेटिएमा तत्काल कारबाही थाल्छौं, उनले भनिन् ।३ महिनाअघि डा श्रेया बस्ताकोटीलाई प्रादेशिक अस्पताल जनकपुर, डा रविकुमार महर्जनलाई लुम्बिनी प्रादेशिक अस्पताल र डा रक्षा बस्नेतलाई मेची प्रादेशिक अस्पतालमा खटाउने निर्णय भएको थियो । तर, उनीहरू पनि तोकिएको अस्पतालमा जान मानिरहेको छैनन् । कान्तिपुरले सम्पर्क गर्दा डा बस्नेतले परिवारका सदस्य र आफू पनि कोरोना संक्रमित भएको, भाइ दुर्घटनामा परेकाले तोकिएको सेवामा खटिन नसकिरहेको दाबी गरिन् । घरमा हेरचाह गर्ने अन्य कोही छैनन्, उनले भनिन्, यसबारे मन्त्रालयलाई जानकारी गराएको छु ।डा महर्जनले भने लुम्बिनी प्रादेशिक अस्पतालमा आँखाको उपचार गर्न आवश्यक उपकरण नभएकाले नगएको बताए । सिक्ने बेलामा पूर्वाधारै नभएको अस्पतालमा गएर काम भएन, उनले भने । पटकपटक फोन सम्पर्क गर्दा पनि डा बस्ताकोटी भने सम्पर्कमा आउन चाहिनन् ।सरकारी छात्रवृत्तिमा विशेषज्ञ चिकित्सा अध्ययन गर्ने विद्यार्थीले पढाइ पूरा भएपछि २ वर्ष स्वास्थ्य मन्त्रालयले तोकेको स्वास्थ्य संस्थामा गएर काम गर्ने प्रतिबद्धता पत्र (कबुलियतनामा) मा हस्ताक्षर गरेका हुन्छन् । तर, उनीहरूले त्यसको पालनामा अटेरी गर्ने गरेका छन् । कतिपय सुगम क्षेत्रमै पोस्टिङ पाउन लबिइङ मा लाग्ने गरेका छन् भने कतिपय विदेश पलायन हुने गरेका छन् । यसले दुर्गम क्षेत्रमा विशेषज्ञ चिकित्सकको अभाव हुने गरेको छ । तोकेको स्थानमा गएर काम नगर्ने चिकित्सकलाई कारबाहीको व्यवस्था रहे पनि त्यसको कार्यान्वयन हुन सकेको छैन । खटाएको स्थानमा नगई काठमाडौंमै रहने र विदेश पलायन हुने चिकित्सकबारे मन्त्रालय नै बेखबर छ । चिकित्सकको प्रमाणपत्र दिने नेपाल मेडिकल काउन्सिलसँग पनि यसबारे कुनै लगत छैन ।नेपालमा प्रत्येक वर्ष सरकारी छात्रवृत्तिमा करिब ३ सय ७० जनाको हाराहारीमा विशेषज्ञ चिकित्सक उत्पादन हुन्छन् । यस वर्ष पाटन स्वास्थ्य विज्ञान प्रतिष्ठानबाट ३६ जना, चिकित्सा राष्ट्रिय विज्ञान प्रतिष्ठानबाट १ सय ५५ जना र त्रिवि शिक्षण अस्पताल र बीपी कोइराला स्वास्थ्य विज्ञान प्रतिष्ठान धरानबाट ९०९० जना गरेर ३ सय ७१ जना उत्तीर्ण भएका थिए । यसका आधारमा पछिल्लो २ वर्षमा झन्डै ७ सय ४० जना चिकित्सक मन्त्रालयले खटाएको स्थानमा कार्यरत हुनुपर्ने थियो । तर, झन्डै आधा मात्रै खटिएको मन्त्रालयको तथ्यांक छ । छात्रवृत्तिमा अध्ययन गरेकामध्ये हाल काठमाडौंमा ५८ जना, भक्तपुरमा २२ जना र ललितपुरमा ५ जना चिकित्सक कार्यरत छन् । यसैगरी, चितवनमा १० जना, धादिङमा ३ जना, मकवानपुरमा १५ जना, दोलखा र काभ्रेमा ११ जना गरी वाग्मती प्रदेशमा १ सय ५१ जना कार्यरत छन् । सबैभन्दा कम कर्णाली र सुदूरपश्चिम प्रदेशमा २२ र ३३ जना मात्र खटिएका छन् । प्रदेश १ मा ९० जना, मधेसमा ५९ जना र लुम्बिनी प्रदेशमा ६३ जना कार्यरत छन् ।पटकपटक आग्रह गर्दा पनि केही चिकित्सकले सेवामा खटिन बेवास्ता गर्दै आइरहेको स्वास्थ्य मन्त्रालयको नीति योजना तथा अनुगमन महाशाखा प्रमुख डा कृष्ण पौडेलले बताए । चिकित्सकहरूले सेवा अवधि पूरा गरेपछि मन्त्रालयले प्रमाणित गरी सिफारिस गर्छ, त्यसपछि मात्रै नेपाल मेडिकल काउन्सिलबाट सक्कल प्रमाणपत्र पाउने व्यवस्था छ, उनले भने, मन्त्रालयले तोकेको अस्पतालमा जान अटेर गर्ने चिकित्सकलाई त्यस्तो प्रमाणपत्र दिन रोक्छौं ।मन्त्रालयबाट छात्रवृत्तिमा विशेषज्ञ चिकित्सक (एमडी, एमएस र एमडीएस) अध्ययन गर्ने प्रत्येक विद्यार्थीलाई भर्ना शुल्क १२ लाख रुपैयाँ र ८ औं तहको कर्मचारी बराबरको मासिक तलब (४० हजार रुपैयाँ) ३ वर्षसम्म उपलब्ध गराइन्छ । तर, छात्रवृत्तिसम्बन्धी ऐन २०२१ को संशोधन २०७४ को दफा ५ अनुसार चिकित्सक अध्ययन पूरा गरी सम्पर्कमा नआएमा छात्रवृत्तिमा अध्ययन गर्दा लागेको खर्च र सरकार वा कुनै संस्थाले अनुदान दिएको भए सो अनुदान बराबरको रकम जरिवाना तिराउने प्रावधान छ । तर हालसम्म उक्त शीर्षकमा कोही पनि चिकित्सक कारबाहीमा परेका छैनन् । गत वर्ष मन्त्रालयले कारबाहीका लागि प्रक्रिया अगाडि बढाएपछि ५ चिकित्सक तोकिएको अस्पतालमा खटिएका थिए । छात्रवृत्ति प्राप्त विशेषज्ञ चिकित्सक परिचालन समन्वय समितिकी अध्यक्षसमेत रहेकी प्रजापतिले चिकित्सकहरूले विभिन्न बहाना बनाएर मन्त्रालयले तोकेको अस्पतालमा जान आनाकानी गरिरहेको स्विकार्दै अझै अटेर गरे कारबाही गर्ने दोहोर्याइन् ।नेपाल मेडिकल काउन्सिलका अध्यक्ष डा भगवान कोइरालाले पनि अटेर गर्ने चिकित्सकलाई कारबाही गर्नुको विकल्प नरहेको बताए । मन्त्रालयले तोकेको अस्पतालमा पुगेर सेवा दिनुपर्ने चिकित्सकहरूको कर्तव्य हो, उनले भने, यदि कसैले सुगम ठाउँमा बस्न जबर्जस्ती गर्छ भने कारबाहीको अर्को विकल्प छैन । उनले मन्त्रालयको सिफारिसबिना कुनै पनि चिकित्सकलाई सक्कल प्रमाणपत्र दिन नमिल्ने स्पष्ट पारे । तर, हालसम्म आफैंले चिकित्सकको प्रमाणपत्र दिएकाहरूको अवस्थाबारे काउन्सिलले लगत राखेको छैन । उनीहरू कहाँ कुन अवस्थामा छन् भन्ने हेक्कासमेत छैन ।"
कांग्रेसको चुनावी अभियान सकियो,"काठमाडौं (कास) कांग्रेसको स्थानीय निर्वाचनलक्षित एकमहिने चुनावी अभियान सकिएको छ । गत फागुन २९ मा सुरु गरेको घरघर जाऔं, कांग्रस जिताऔं अभियानमा पार्टीका केन्द्रीय नेतादेखि कार्यकर्तासम्म परिचालन भएका थिए । अभियानका क्रममा कांग्रेसले स्थानीय तहमा पार्टीको शक्ति र सामर्थ्य, सत्ता सहयात्री दलहरूबीच कहाँकहाँ चुनावी तालमेल गर्न उपयुक्त हुन्छ भन्नेबारेमा तल्लो पंक्तिका कार्यकर्ताहरूको सुझावसमेत लिएको जनाएको छ ।कांग्रेस प्रवक्ता प्रकाशशरण महतले प्रदेश, जिल्ला, पालिका, टोल र घरघरै पुगेर पार्टीमाथि लगाइएका आक्षेप र रहेका भ्रम चिर्न सफल भएको दाबी गरे । पार्टी केन्द्रीय कार्यालय सानेपामा मंगलबार पत्रकार सम्मेलनमार्फत प्रवक्ता महतले दोस्रो चरणमा उम्मेदवारीसहित घरदैलो अभियान सुरु गर्ने जानकारी दिए ।चुनावी तालमेलका लागि सत्ता गठबन्धन दलहरूबीच केन्द्रबाटै सबै पालिकामा भागबन्डाको गृहकार्य चलिरहेका बेला उनले स्थानीय आवश्यकता र औचित्वका आधारमा मात्रै तालमेल हुने स्पष्ट पारे । गठबन्धन दलबीच चुनावी तालमेलबारे छलफल चलिरहेकाले स्थानीय तहमा उम्मेदवार तय गर्न अझै केही समय लाग्ने उनले जानकारी दिए । गठबन्धनमा तालमेलको कुरा छ । त्यसमै टुंगोमा पुग्न जटिल भएकाले केही समय लागेको छ, उनले भने, चुनावी तालमेल गर्दा स्थानीय परिस्थिति र आवश्यकताअनुसार नै हुन्छ ।"
निर्वाचन रोकिए दुर्घटना : थपलिया,"मोरङ (कास) प्रमुख निर्वाचन आयुक्त दिनेश थपलियाले निर्वाचनको रकेट प्रक्षेपण भइसकेको अवस्थामा रोक्न खोजिए दुर्घटना हुने बताएका छन् । निर्वाचन आयोगले मंगलबार विराटनगरमा आयोजना गरेको अभिमुखीकरण कार्यक्रममा उनले आयोग निर्वाचन रोकेर दुर्घटना निम्त्याउने अवस्थामा नरहेको स्पष्ट पारेका हुन् । निर्वाचन आउन ३१ दिन मात्रै बाँकी छ । हालसम्म ३० जिल्लाको मतपत्र छापेर पठाइसकेका छौं । निर्वाचन अधिकृतहरू नियुक्त गरेर कार्यालय स्थापनाको तयारीमा छौं, उनले भने, यस्तो अवस्थामा निर्वाचन नभए लोकतन्त्र हार्छ । कांग्रेस केन्द्रीय सदस्य शशांक कोइरालाले गत संघीय निर्वाचनमा ६ करोड रुपैयाँ खर्च गरेको भनेर दिएको अभिव्यक्ति निर्वाचन आचारसंहिताविपरीत रहेकाले पत्राचार गरेर प्रस्ट पार्न आग्रह गरेको उनले जनाए । कोइरालाले २० लाख ७५ हजार रुपैयाँ मात्रै खर्च गरेको विवरण हस्ताक्षरसहित आयोगमा पेस गरेको उल्लेख गर्दै उनले हस्ताक्षरलाई सत्य मान्ने कि भाषणलाई भन्ने विषय अघि तेर्सिएको बताए । मनी, मसल्स र मिडिया हातमा लिन सकिए जस्तोसुकै निर्वाचन जित्न सकिन्छ भन्ने भ्रम छ, उनले भने, यो कतै स्थापित हुने हो कि भनेर आचारसंहिता लागू गरेका छौं ।आमसञ्चारका साथै सामाजिक सञ्जालमार्फत निर्वाचन प्रभावित पार्ने भ्रामक, तथ्यहीन सूचना र अपमानजनक गतिविधि नियमन गर्ने संरचना क्रियाशील रहेको उनले जानकारी दिए । अनलाइन सञ्चारमाध्यम र सामाजिक सञ्जाललाई सञ्चारको दायराभन्दा पर राखेर निर्वाचनको कुरा गर्न सकिँदैन, उनले भने, निर्वाचनको सर्वस्वीकार्यता र वैधता प्रमाणित गर्न आमसञ्चारमाध्यमको भूमिका अपरिहार्य छ । निर्वाचनको हरेक पक्षको आमसञ्चारमाध्यमले निगरानी, खबरदारी र पहरेदारी गरेर स्वच्छ, निष्पक्ष, भयरहित र स्वतन्त्र तरिकाले स्थानीय निर्वाचन सफल बनाउन भूमिका निर्वाह गरिदिन उनले आग्रहसमेत गरे । २०७४ को स्थानीय निर्वाचनमा महिलाको ४१ प्रतिशत प्रतिनिधित्व रहेको जनाउँदै उनले यसपालि ४५ प्रतिशत पुर्याउने आयोगको लक्ष्य रहेको बताए । जसका लागि पालिका प्रमुखउपप्रमुख, अध्यक्ष उपाध्यक्षमध्ये १ पदमा महिला अनिवार्य र १ मात्रै पदमा उम्मेदवार उठाउने दललाई महिलालाई प्राथमिकता दिन आग्रह गरेको उनले सुनाए । निर्माण व्यवसायी उम्मेदवार बन्न नपाउने विषय गलत भएको उनको भनाइ छ । जुन पालिकामा उम्मेदवार बन्न चाहेको हो त्यसमा कुनै ठेक्कापट्टाको काम नगरिरहेको मात्रै हुनुपर्ने प्रावधान राखिएको हो, उनले भने ।"
दक्षिण एसियाले तान्यो विश्वको ध्यान,चिनियाँ जहाज दुर्घटनाचीनमा यस वर्ष १ सय ३२ जना सवार यात्रुवाहक विमान दुर्घटनामा पर्यो । चाइना इस्टर्न एयरलाइन्सको ७३७८०० विमान दक्षिणी प्रान्त ग्वाङ्सीको पहाडमा दुर्घटनाग्रस्त हुँदा विमानमा सवार १२३ जना यात्रु र चालक दलका ९ सदस्यको ज्यान गयो । चीनको नागरिक उड्डयन प्रशासनका अनुसार दक्षिण पश्चिम प्रान्त युनानको राजधानी कुनमिङस्थित चाङसुई विमानस्थलबाट ग्वाङझाओका लागि उडेको विमान दुर्घटनामा परेलगत्तै आगलागी भएको थियो । दुर्घटनामा परेको जहाज करिब ६ वर्षअघि मात्रै सञ्चालनमा आएको थियो । चाइना इस्टर्न चीनको तीनवटा ठूलामध्येको विमान सेवा कम्पनी हो । राम्रो सुरक्षा प्रत्याभूतिसहित सेवा सञ्चालन गर्ने चिनियाँ विमान निकै कम दुर्घटनामा पर्ने गरेका छन् । यसअघि चीनमा १२ वर्षअघि ठूलो हवाई दुर्घटना भएको थियो । सन् २०१० मा भएको दुर्घटनामा ४२ जनाको मृत्यु भएको थियो ।(एजेन्सीहरूको सहयोगमा)
कान्तिपुरको ग्राहक योजनामा भोस्लेले जिते कार,"काठमाडौं (कास) कान्तिपुर पब्लिकेसन्सको सब्स्क्राइब एन्ड ड्राइभ ग्राहक योजनाअन्तर्गतको बम्पर उपहार महिन्द्रा एसयूभी३०० कार काठमाडौं चाबहिलका दिनेश भोस्लेले प्राप्त गरेका छन् । कान्तिपुर दैनिक र काठमाडौं पोस्ट दैनिकका नयाँ ग्राहकमध्ये रसिद नम्बर २४८० का भोस्ले विजेता बनेका हुन् । ग्राहकका सबै रसिद राखेर मंगलबार लक्की ड्र गरिएको थियो । कान्तिपुर टीभीबाट प्रत्यक्ष प्रसारण गरिएको लक्की ड्र कार्यक्रममा अग्नि ग्रुपका प्रबन्ध निर्देशक क्याबिनेट श्रेष्ठले चिट्ठा तानेका थिए । पाँच महिना लामो ग्राहक योजना मुलुकभर सञ्चालन भएको थियो । यस योजनामा २० जना भाग्यशाली ग्राहकले साप्ताहिक रूपमा ४३ इन्चको स्मार्ट टीभी र ४ जना ग्राहकले मासिक रूपमा टीभीएस अपाचे आरटीआर मोटरसाइकल प्राप्त गरेका थिए । कोरोनालगायतको प्रतिकूल अवस्था भए पनि यस वर्ष देशभरबाट ग्राहकको उत्साहजनक सहभागिता थियो, पब्लिकेसन्सका सर्कुलेसन म्यानेजर मनोज बस्नेतले भने, आगामी वर्षमा पनि ग्राहकको यस्तै साथसहयोगको अपेक्षा गरेका छौं ।"
सहरी नीति परिमार्जन गरिँदै,"(काठमाडौं)  सहरी विकास मन्त्रालयले राष्ट्रिय सहरी नीति २०६४ परिमार्जन गर्ने भएको छ । विद्यमान नीति पुरानो भएको भन्दै मन्त्रालयले त्यसलाई परिमार्जन गर्दै राष्ट्रिय सहरी नीति २०७८ को प्रारम्भिक मस्यौदा तयार पारेको छ । संघीय संरचनामा मुलुक गइसकेपछि सोहीअनुसार अघि बढ्न र सहरहरूलाई थप व्यवस्थित बनाउन नीति परिमार्जन गर्न खोजिएको मन्त्रालयले जनाएको छ ।मन्त्रालयले मस्यौदाको अन्तिम छलफलका रूपमा मंगलबार आयोजना गरेको राष्ट्रिय सहरी नीति, सहरी विकास ऐन र युटिलिटी करिडोर ऐन तर्जुमासम्बन्धी परामर्श गोष्ठीमा सहभागी विषयविज्ञहरूबाट सुझाव संकलन गरेको छ । विद्यमान नीति पुरानो भएकाले संघीय संरचनाअनुसार परिमार्जन गर्न लागिएको मन्त्रालयका सहसचिव एवं प्रवक्ता विष्णुप्रसाद शर्माले जानकारी दिए । यसअघिको नीति बन्दा मुलुक संघीय संरचनामा गइसकेको थिएन, अहिले तीन तहको सरकार बनिसकेको छ, उनले भने, त्यसलाई सम्बोधन गर्दै समयअनुसार नीति परिमार्जन गर्न लागिएको हो ।नीति परिवर्तनका सम्बन्धमा यसअघि ६ वटा प्रदेशमा छलफल गरेर प्रारम्भिक मस्यौदा तयार गरिएको हो । यसअघि सरोकारवाला निकाय, जनप्रतिनिधि सबैसँग यसबारे प्रदेशप्रदेशमा गएर छलफल गरिसकिएको छ, शर्माले भने, छलफलपछि अन्तिम ड्राफ्ट तयार पारेर स्वीकृतिका लागि छिट्टै मन्त्रिपरिषद्मा पठाइनेछ ।मन्त्रिपरिषद्बाट नीति पास भएपछि यसैका आधारमा सहरी विकास ऐन र युटिलिटी करिडोर ऐनको मस्यौदा तयार पारी संसद्मा पठाइने उनको भनाइ छ । २०६४ मा नीति बन्दा ५८ वटा नगरपालिका थिए, शर्माले भने, अहिले महानगर, उपमहानगर र नगरपालिकासहित २९३ पुगेका छन् । यी सबैलाई व्यवस्थित गर्न परिमार्जित नीति ल्याउन लागिएको हो ।राष्ट्रिय भूउपयोग नीति, राष्ट्रिय यातायात नीति, स्थानीय पूर्वाधार नीति, सहरी खानेपानी, फोहोरमैला व्यवस्थापन राष्ट्रिय नीति, औद्योगिक नीतिहरूसँग समन्वय गर्न पुरानो नीति परिमार्जन गर्न लागिएको मन्त्रालयले जनाएको छ ।परिमार्जित नीतिले अव्यवस्थित बसोबास, वायु र जल प्रदूषण, बाढी, पहिरो र डुबान, सहरी क्षेत्रका बासिन्दाको अपेक्षाअनुरूप सेवासुविधा उपलब्ध हुन नसकेको विषयलाई सम्बोधन गर्ने मन्त्रालयको दाबी छ । सहरी क्षेत्रमा बन्ने, खन्ने र पुनः खन्ने प्रक्रियालाई नियन्त्रण गर्न परिमार्जित नीति आवश्यक रहेको सहरी विकासमन्त्री रामकुमारी झाँक्रीले बताइन् । सहरको स्वरूपलाई कुरूप बनाउने गरी विद्युत्का पोलमा तार कुँडुलो परेका छन्, उनले भनिन्, यी सबै व्यवस्थित गर्न पहिला नीति नै हुनुपर्यो । हामी यही नीति बनाउने तयारीमा छौं ।कार्यक्रममा प्रधानमन्त्री शेरबहादुर देउवाले भूमाफियाहरूले काठमाडौंका ठाउँठाउँमा जथाभावी जग्गा हडप्दै गएकाले कडाइ गरिनुपर्ने बताएका छन् । काठमाडौंमा खाली ठाउँ नै नहुने गरी जग्गा हडपिएको उनको दाबी छ । भूमाफियाहरूले ठाउँठाउँमा जथाभावी जग्गा हडप्दै गएका छन् । कसरी गरेका छन् पनि थाहा छैन । भोलि काठमाडौंमा खाली ठाउँ नै हुने छैन, यसमा पनि ध्यान दिनुपर्छ, उनले भने, खाली ठाउँ सबै आफ्नो नाममा गरेका छन् । यसमा पनि सहरी मन्त्रालय, गृह मन्त्रालयले सबै मिलेर काठमाडौंका खाली ठाउँ जोगाउन ध्यान दिनुपर्छ ।काठमाडौंको फोहोर व्यवस्थापन नहुँदा सबैलाई लाजमर्दो भएको पनि बताएका हुन् । फोहोर व्यवस्थापनमा विभिन्न वैकल्पिक उपाय अपाउनुपर्ने उल्लेख गर्दै प्रधानमन्त्रीले काठमाडौंलाई सुन्दर बनाउन सबै मिलेर काम गर्नुपर्नेमा जोड दिए । अव्यवस्थित सहरीकरणले गर्दा महानगरका खोलामा बाढी आउँदा सबै बस्तीमा छिर्ने गरेको मन्त्री झाँक्रीको भनाइ छ ।नेपालमा सहरहरूको व्यवस्थापन गर्न नसकिएको पूर्वप्रधानमन्त्री एवं नेकपा एकीकृत समाजवादीका नेता झलनाथ खनालले बताए । बढ्दो सहरीकरणलाई कसरी व्यवस्थित बनाउन सकिन्छ भन्नेबारे गम्भीर भएर सोच्ने बेला आएको पनि उनको भनाइ छ ।विकास निर्माणका विधेयक र ऐन बनाउँदा पछिल्लो समय भएका परिवर्तनलाई सम्बोधन गरिनुपर्ने नेकपा माओवादी केन्द्रका अध्यक्ष पुष्पकमल दाहालले बताए । ग्लोबलाइजेसन र डिजिटाइजेसनको युगमा हामीले आफ्नै मौलिक प्रकारको विकासको मोडेल अपनाउनुपर्नेछ । ग्लोबलाइजेसन र डिजिटलाइजेसनबाट फाइदा त लिन सकिन्छ तर अरुको यान्त्रिक मोडल मात्रै अपनाउनु हुँदैन, उनले भने ।"
बन्दरगाहमा खाली कन्टेनरको चाङ,"(पर्सा)  साबिकको सिर्सिया सुक्खा बन्दरगाह सञ्चालक हिमालयन टर्मिनलको साझेदार कम्पनी एवं भारतीय रेलवेको भगिनी संस्था कोंकरले सिर्सिया सुक्खा बन्दरगाहबाट खाली कन्टेनर नलैजाँदा बन्दरगाहको र्याकमा झन्डै दुई हजार खाली कन्टेनर थन्किएका छन् । बन्दरगाहमा १ हजार ९ सय ५० खाली कन्टेनर रहेकामा १ हजार कन्टेनर कोंकरको दायित्वअन्तर्गतका हुन् । सन् २०२० को मार्चअप्रिलमा कोंकरले बन्दरगाहबाट ९ वटा बेगन र्याक लगेको थियो । त्यति बेलादेखि खाली कन्टेनर यहाँ थन्किएका हुन् । एउटा बेगन र्याकले ९० वटासम्म खाली कन्टेनर लैजान सक्छ । गत वर्षदेखि प्रिस्टिन भ्यालीले बन्दरगाह सञ्चालनको ठेक्का पाएपछि कोंकरले बन्दरगाहमा र्याक पनि कम पठाउन थालेको छ । उसको दायित्वका खाली कन्टेनर यहाँबाट कोलकाता तथा विशाखापट्टनम बन्दरगाहसम्म फिर्ता लैजान रुचि देखाएको छैन । कोंकरले प्रिस्टिन भ्यालीलाई असहयोग गर्दा बन्दरगाहमा खाली कन्टेनर थन्किने समस्या चुलिएको हो । कोंकरले आफ्नो दायित्वका खाली कन्टेनर नलगिदिँदा सिर्सिया सुक्खा बन्दरगाहमा ठूलो समस्या भइरहेको प्रिस्टिन भ्यालीका सूचना अधिकृत अतुल शर्मा बताए । यहाँ खाली कन्टेनरले नै बन्दरगाहको ठूलो हिस्सा ओगेटेका छन् । बन्दरगाहको क्षमता १ हजार ५ सय कन्टेनर मात्रै हो, उनले भने, यस्तो अवस्थामा हामीलाई व्यवस्थापन गर्न गाह्रो भइरहेको छ । कोंकरले आयातकर्तासँग वीरगन्जसम्म कन्टेनर ढुवानीको सम्झौता गर्दा वीरगन्जसम्म ल्याउने र यहाँबाट भारतीय बन्दरगाह फिर्ता लग्ने शुल्क लिइसकेकाले ती कन्टेनरको ढुवानी गर्ने बाध्यता प्रिस्टिन भ्यालीलाई नहुने शर्माको दाबी छ । यसबारे कोंकरलाई पटकपटक पत्र पठाइए पनि कोंकरले कुनै प्रतिक्रिया र चासो नदिएको उनको आरोप छ । विगतमा सुक्खा बन्दरगाह सञ्चालक कम्पनी हिमालयन टर्मिनलको साझेदार कम्पनी एवं भारतीय रेलवेको भगिनी संस्था कोंकरले रेलवे र्याक पठाउनै कम गरेकाले यस्तो समस्या चुलिएको वीरगन्जस्थित इन्टरमोडल यातायात विकास समिति कार्यालय प्रमुख कमल ज्ञवालीको भनाइ छ । गत भदौयता प्रिस्टिन भ्यालीको साझेदार कम्पनी प्रिस्टिन र हिन्द टर्मिनल्ससमेत गरी दुई भारतीय कम्पनीले पनि कन्टेनर ढुवानीका लागि रेलवे र्याक ल्याउन थालेको उनले बताए । यसरी कोंकरको एकाधिकार तोडिए पनि उसले नेपालतर्फ रेलवे र्याक नै कम पठाउन थालेपछि समस्या बढेको उनको भनाइ छ । विगतमा कोंकर एक्लैले रेलवे र्याक चलाउँदा यस्तो समस्या नरहेको तर पछि कोंकरसहित तीन कम्पनीले र्याक चलाउदा पनि खाली कन्टेनर थपिँदै जानु आश्चर्यजनक भएको बन्दरगाहस्थित भन्सार कार्यालयका सूचना अधिकृत सन्तोष न्यौपानेले प्रतिक्रिया दिए । कोंकर र प्रिस्टिन भ्यालीले आपसी समझदारीमा समस्याको अविलम्ब समाधान गर्नुपर्छ । हामीले प्रिस्टिनलाई पटकपटक समस्या समाधान गर्न आग्रह गरिरहेका छौं, उनले भने, सरोकारवाला दुवै पक्ष आआफ्नो जिम्मेवारीबाट पन्छिए समस्या झन् बढ्दै जान्छ ।"
सार्वजनिक भए साओमी १२ र १२ एक्स,"काठमाडौं (कास) साओमीले आफ्नो फ्ल्यागसिप फोन साओमी १२ र १२ एक्स नेपालमा सार्वजनिक गरेको छ । अत्याधुनिक एआई एल्गोरिदम, फ्ल्यागसिप प्रोसेसिङ पावरका साथमा यी दुवै फोन बजारमा ल्याइएको कम्पनीले जनाएको छ । यी दुई फोनमा १३ एमपी अल्ट्रा वाइड एंगल क्यामेरा रहेको साओमी नेपालका कन्ट्री जनरल म्यानेजर अमितकुमार पन्डाले जानकारी दिए । दुवै उपकरणमा उन्नत क्वालकम स्न्यापड्रागन सुविधा छन् । दुवै फोनमा बहुमुखी सुटिङका लागि प्रो ग्रेड ट्रिपल क्यामेरा र ५० एमपी प्रमुख क्यामरा छन्, जसले ८ के रेकर्डिङ क्षमता प्रदान गर्ने कम्पनीको दाबी छ । यी दुवैमा कम्प्याक्ट बडी डिजाइनका ४५०० एमएएच पावरका ब्याट्री छन् । साओमी १२ र १२ एक्स ८ जीबी र २५६ जीबी भेरियन्टमा उपलब्ध रहेको कम्पनीले बताएको छ । साओमी १२ ग्रे र पर्पल अनि १२ एक्स ग्रे, पर्पल र नीलो रङमा उपलब्ध छन् । साओमी १२ को ९२ हजार ९९९ रुपैयाँ र १२ एक्सको ७६ हजार ९९९ रुपैयाँमूल्य तोकिएको कम्पनीले जनाएको छ ।"
परिमार्जित स्कोडा कोडियाक,"काठमाडौं (कास) नेपाली बजारमा फेसलिफ्टसहित नयाँ स्कोडा कोडियाक गाडी आएको छ । कोडियाक सन् २०१८ मा नेपाली बजारमा सार्वजनिक भएको थियो । फेसलिफ्टसहितको नयाँ स्कोडा युरोपबाट आयात भएको हो । नयाँ स्कोडा कोडियाकमा डिजाइन सौन्दर्य, आराम, इन्जिन र गतिशील क्षमताका साथै केबिन थपिएको स्कोडा डिभिजनएमएडब्लू इन्टरप्राइजका कार्यकारी निर्देशक रौनक अग्रवालले जानकारी दिए । धेरै सेग्मेन्टका प्रमुख सुविधा र बेजोड सुरक्षाका साथ स्कोडा कोडियाक परिवारका लागि पूर्ण सुविधासम्पन्न प्याकेज हो, स्कोडा डिभिजनएमएडब्लू इन्टरप्राइजका कार्यकारी निर्देशक रौनक अग्रवालले भने, चाहे यो दैनिक ड्राइभिङ होस् वा रोमाञ्चक अफरोड यात्रा । डिजेल इन्जिनको यो गाडीमा रहेको २० टीडीआईले ११० किलोवाट (१५० पीए) र ३४० एनएम टर्क जेनेरेट गर्छ । यसको मूल्य १ करोड ७१ लाख रुपैयाँ तोकिएको कम्पनीले जनाएको छ ।"
सेगवेनाइनबटको स्मार्ट विद्युतीय स्कुटर,"काठमाडौं (कास) सेगवेनाइनबटले नेपालमा विद्युतीय स्कुटर ई१२५ सार्वजनिक गरेको छ । नेपालमा सेगवे ई१२५ को बिक्री वारेन्टीसहित सुरु भइसकेको कम्पनीले जनाएको छ । नेपालमा नाइनबटका लागि आधिकारिक बिक्रेता आईहब प्रालिले भविष्यमा सेगवेका अरु लोकप्रिय मोडल पनि सार्वजनिक गर्ने बताएको छ । इलेक्ट्रिक स्कुटर ई१२५ संयुक्त राज्य अमेरिकाको मोबिलिटी इनोभेसन कम्पनी सेगवेको नवप्रवर्तनशील स्कुटर हो । योसेगवे नाइनबटद्वारा बनाइएको ईशृंखलाअन्तर्गतको पहिलो विद्युतीय स्कुटर हो । यस स्कुटरमा टाढैबाट लक गर्न सकिने, ट्र्याक गर्न सकिने र स्कुटर हराउँदा अलार्म ट्रिगर गर्न सकिने जस्ता सुविधा छन् । प्रतिघण्टा ७५ किलोमिटरसम्म कुद्ने स्कुटरमा अधिकतम २ हजार ४०० वाट बोस्च इलेक्ट्रिक मोटर रहेको कम्पनीले जनाएको छ । सेगवे ई१२५ ह्वाइट र ग्रे रङमा उपलब्ध छ । स्कुटरको मूल्य ३ लाख ९१ हजार रुपैयाँ रहेको कम्पनीले बताएको छ ।"
महासंघको महानिर्देशकमा अवस्थी,"काठमाडौं (कास) नेपाल उद्योग वाणिज्य महासंघका उपमहानिर्देशक गोकर्णराज अवस्थीलाई महासंघको महानिर्देशकमा नियुक्त गरिएको छ । महासंघको चैत २७ मा सम्पन्न कार्यकारिणी समितिको नवौं बैठकले अवस्थीलाई महानिर्देशकमा नियुक्त गर्ने निर्णय गरेको हो । त्रिभुवन विश्वविद्यालयबाट व्यवस्थापन विषयमा स्नातकोत्तर अवस्थीले इन्डियन इन्स्टिच्युट अफ मास कम्युनिकेसनबाट विकास पत्रकारितामा डिप्लोमा गरेका छन् । अर्थतन्त्र, निजी क्षेत्र, दिगो विकासलगायत मामिलामा जानकार अवस्थी यसअघि नेपाल आर्थिक पत्रकार समाज (सेजन) का अध्यक्ष र कान्तिपुर दैनिकमा आर्थिक सम्पादक थिए । दुई दशकभन्दा बढी आर्थिक पत्रकारिता गरेका अवस्थीसँग संयुक्त राष्ट्रसंघको दिगो विकास लक्ष्यको सल्लाहकारका रूपमा काम गरेको अनुभवसमेत छ ।"
खल्तीबाट बिल भुक्तानी गर्दा १०५ भ्याट फिर्ता,"काठमाडौं (कास) डिजिटल वालेट खल्तीमार्फत वर्ल्डलिंकको बिल भुक्तानी गर्दा ग्राहकले १३ प्रतिशत भ्याट रकमको १० प्रतिशत फिर्ता पाउने भएका छन् । १० प्रतिशत भ्याट फिर्ताका साथै खल्तीले पहिले नै १५ प्रतिशत र प्रोमो कोड प्रयोगमा १०० रुपैयाँ क्यासब्याक दिँदै आएको छ । यो सुविधा व्यावसायिक कार्य प्रयोजनका लागि नदिइने खल्तीले जनाएको छ । खल्ती डिजिटल वालेटबाट मोबाइल, टीभी रिचार्ज, फ्लाइट तथा मुभी टिकट बुकिङ, बिमा प्रिमियम तथा अनलाइन सपिङ साइटमा भुक्तानी गर्न सकिन्छ ।"
भायानेटका ग्राहकलाई निःशुल्क मिदास ईक्लास,"काठमाडौं (कास) नेपालको इन्टरनेट सेवा प्रदायक भायानेटले विद्यालयका विद्यार्थीहरूको डिजिटल सिकाइ अनुभवलाई गति दिने लक्ष्यका साथ मिदास एजुकेसनसँग साझेदारी गरेको छ । यो सहकार्यसँगै भायानेटका सबै ग्राहकले मिदास ईक्लास १ महिना निःशुल्क चलाउन पाउनेछन् । नर्सरीदेखि कक्षा १० सम्मका लागि सरकारद्वारा प्रमाणित पाठ्यक्रम रहेको मिदास ईक्लास एन्ड्रोइड मोबाइल र ल्यापटपमा वेबसाइटमार्फत प्रयोग गर्न सकिन्छ । विभिन्न ट्युटोरियल भिडियोहरू, क्विज र विभिन्न अन्तरक्रियात्मक कार्यक्रम रहेको यो सेवाले अनलाइन सिकाइलाई अझ सहज र रमाइलो बनाउने भायानेटले बताएको छ ।"
केन्ट आरओको नयाँ वर्ष अफर,"काठमाडौं (कास) केन्ट उत्पादनका लागि आधिकारिक वितरक ईओएलले नयाँ वर्षलाई लक्ष्य गरी ग्राहक योजना ल्याएको छ । भारत र नेपालमा पानी शुद्धीकरणका लागि प्रयोग हुने केन्ट आरओले स्वछ पानी, साथमा बिमा पनि, केन्ट आरओसँग ढुक्क छ जिन्दगानी नारासहित अफर ल्याएको हो । अफरअन्तर्गत केन्टका कुनै पनि आरओ मोडल र केन्ट हेपा एयर प्युरिफायर खरिदमा ग्राहकले ३ लाखको दुर्घटना बिमा ग्राहकले पाउने जनाइएको छ ।"
'७ हजार बिरुवा रोपे चक्रपथको कार्बन उत्सर्जन शून्य,"(काठमाडौं)  काठमाडौं चक्रपथमा मात्रै दिनभर सानाठूला गरी एक लाखभन्दा धेरै सवारीसाधन गुड्छन् । पछिल्लो एक अध्ययनले वर्षभरिमा ती सवारीले ३ लाख १२ हजार ८ सय ८८ टन कार्बनडाइअक्साइड उत्सर्जन गर्ने देखाएको छ । जलवायु परिवर्तनको मुख्य कारक मानिने हरितगृह ग्यासअन्तर्गत कार्बनडाइअक्साइड महत्त्वपूर्ण स्रोत हो । वातावरण विभागले गरेको अध्ययनअनुसार वायु प्रदूषणको मुख्य स्रोतमा यातायात क्षेत्र (सवारीसाधनबाट निस्किने धूवाँ) र सडकमा जमेको धूलो मुख्य हुन् । त्यसका अलावा इँटाभट्टा, ब्वाइलर जडित उद्योग, सडकभवनलगायत निर्माणजन्य गतिविधि, कृषिजन्य फोहोर जलाउने कार्य, प्राकृतिक एवं कृत्रिम डढेलो वायु प्रदूषणका स्रोत हुन् । यातायात व्यवस्था विभागमा अहिलेसम्म ३५ लाख ३९ हजार ५ सय १६ सवारीसाधन दर्ता भएका छन् । सबभन्दा बढी मोटरसाइकल (२५ लाख ३० हजार ७ सय २२) छन् । अध्ययनअनुसार चक्रपथमा गुड्ने १ लाख २ हजार २ सय २५ सवारीले वर्षभरिमा उत्सर्जन गर्ने खुद कार्बनडाइअक्साइडको मात्रा भने ४२ हजार ५ सय ४७ टन छ । सबै सवारीले २७ किमि लम्बाइको चक्रपथ परिक्रमा नगर्ने भएकाले यो खुद उत्सर्जन मात्रा हो । चक्रपथ क्षेत्रमा ९ प्रजातिका ससाना बिरुवा, १९ प्रजातिका लाथ्रा तथा २५ प्रजातिका रूख छन् । अध्ययनअनुसार यहाँका रूखले गरेको कार्बनडाइअक्साइडको सञ्चितिसंश्लेषणभन्दा सवारी साधनले वर्षभरिमा गरेको नेट कार्बनडाइअक्साइड उत्सर्जन (१४,०००८ टन कार्बनडाइअक्साइड) बढी छ । सवारीसाधनले गर्ने ४२ हजार ५ सय ४७ टन कार्बनडाइअक्साइड उत्सर्जनमा २८ हजार ५ सय ७३ टन रूखले सोस्ने गरेको पाइएको हो । करिब १४ हजार टन कार्बनडाइअक्साइड सिधै वायुमण्डलमा फैलिन्छ, अध्ययनको निष्कर्ष छ । एसिया नेटवर्क फर सस्टेनेबल एग्रिकल्चर एन्ड बायोरिसोर्सेज (एन्साब) का वन तथा जलवायु परिवर्तनविज्ञ डा नवीनराज जोशीले अघिल्लो वर्ष विश्वव्यापी जलवायु परिवर्तनको प्रभाव न्यूनीकरणका लागि काठमाडौं उपत्यकाको चक्रपथ क्षेत्रमा उपलब्ध वृक्षरोपणले गरेको बायोमास तथा कार्बन स्टकको क्षमता मूल्यांकनसम्बन्धी अध्ययन गरेका थिए । चक्रपथ क्षेत्रमा रहेका वर, किम्बु, पैयु, बैंस, गुलमोहर, कुट्मिरो, काइँयो, तेजपात तथा ज्याकरान्डाले सबैभन्दा बढी कार्बन तथा कार्बनडाइअक्साइडको सञ्चितिसंश्लेषणमा योगदान गरेको पाइएको जोशीले बताए । प्रतिवेदनमा भनिएको छ, कम्तीमा १४ वर्षपछि मात्रै चक्रपथ क्षेत्रमा रहेका रूखवृक्षहरूले गरेको कार्बनडाइअक्साइडको सञ्चिति संश्लेषण पर्याप्त मात्रामा भई सवारीसाधनले वर्षभरिमा गरेको नेट कार्बनडाइअक्साइड उत्सर्जन कटौती हुने अध्ययनको निष्कर्ष छ ।चक्रपथ क्षेत्रका सबै खालका रूखले गरेको बायोमास तथा कार्बनकार्बनडाइअक्साइडको सञ्चितिमा औसत प्रतिहेक्टर क्रमशः २४०३ टन तथा ८८१८ टन रहेको पाइएको छ । रूखले ९६, लाथ्राले ३ र घाँसपातले १ प्रतिशत योगदान गरेको पाइएको छ । चक्रपथमा गुड्ने गाडीले उत्सर्जन गर्ने कार्बनडाइअक्साइडको अवस्था कस्तो छ र त्यसमा रूखबिरुवाले कस्तो भूमिका खेलेको छ भनेर हेर्न खोजिएको हो, अध्ययनकर्ता जोशीले भने, सरसर्ती हेर्दा १४ हजार टन कार्बन वायुमण्डलमा फैलिने गरेको देखियो । चक्रपथमा गुड्ने सबै सवारीको हिसाब गर्दा कार्बनडाइअक्साइड उत्सर्जनको मात्रा पनि बढी हुने जोशी बताउँछन् । कतिपय पुराना सवारी अझै पनि चलिरहेका छन्, तिनले गर्ने प्रदूषणको मात्रा अझ बढी छ, उनले भने । अध्ययनका लागि चक्रपथ क्षेत्रको ४२ स्थानमा स्याम्प्लिङ विधिबाट रूख मापन ६ मुख्य स्थानमा सवारीसाधनको अवस्था हेरिएको थियो ।विभिन्न अध्ययनअनुसार विकासोन्मुख मुलुकमा वन क्षयीकरणका कारण विश्वव्यापी रूपमा १७२० प्रतिशतसम्म हरितगृह ग्यास उत्सर्जन भइरहेको दाबी गरिएको छ । रूख तथा बोटबिरुवाले प्रकाश संश्लेषण (खाना बनाउने प्रक्रिया) का माध्यमबाट वायुमण्डलमा रहेको कार्बनडाइअक्साइडलाई सोस्छन् र रूखको विभिन्न भागमा कार्बनका रूपमा सञ्चित हुन्छ । रूखबिरुवा बढ्नु भनेको कार्बनडाइअक्साइड सञ्चिति तथा भण्डारण गरेर राख्ने क्षमता वृद्धि हुनु हो, जोशीले थपे, जब काठ इन्धनका रूपमा प्रयोग गरिन्छ वा कुहिन्छ, तब काठमा सञ्चित भएको कार्बन वायुमण्डलमा उत्सर्जन हुन्छ । यसरी कार्बन चक्र र कार्बन सञ्चितिमा व्यवस्थित किसिमको वनले अहम् भूमिका खेलिरहेको हुन्छ । सहरी वातावरणलाई नजिकबाट नियालिरहेका वातावरणविद् भूषण तुलाधर भौतिक संरचना बनाउँदा वातावरणीय पक्षलाई वास्ता नगर्दा विकराल अवस्था भोग्नुपरेको बताउँछन् । बिरुवा रोप्दा वातावरण सफा हुन्छ भन्ने विषयलाई प्राथमिकता नै दिइएन, उनले भने, नेतृत्वले बुझेर पनि बुझ पचायो । कम औसत गोलाइ भएका रूखको कार्बन सोस्ने क्षमता बढी हुने उनको भनाइ छ । चक्रपथ क्षेत्रमा भएका ससाना बिरुवालाथ्रारूखहरूको औसत घनत्व क्रमशः २१४९, ५८५ र १९४ प्रतिहेक्टर रहेको छ । औसत भुइँ क्षेत्र घनत्व (बेसल एरिया) क्रमशः ०३३ र ८०४ मिटर स्क्वायर प्रतिहेक्टर रहेको पाइएको छ । चक्रपथ क्षेत्रमा रहेका रूख र लाथ्राहरूले गरेको बायोमास तथा कार्बनकार्बनडाइअक्साइडको सञ्चिति औसतमा क्रमशः १७५, ०८२ र ३०२ रहेको पाइएको छ । घाँसपातहरूले गरेको बायोमास तथा कार्बनकार्बनडाइअक्साइडको सञ्चिति क्रमशः ०४८, ०२२ र ०८ रहेको छ । ती रूखहरूको औसत गोलाइ १९१ तथा औसत उचाइ ८७ मिटर छ । यसलाई आधार मान्दा चक्रपथमा वर, पीपल, काइँयो, ज्याकरान्डा, गुलमोहर, कपुर, किम्बु, फिरफिरे, पैयु, आँप, अम्बा, बैंस, भोगटे, कुट्मिरो, लप्सी, मसला, तेजपात, कल्की, खरी प्रजातिका सात हजार पाँच सय वटा रूख रोपिएको खण्डमा वार्षिक कार्बन उत्सर्जन खुद शून्यमा झर्ने देखिन्छ । चक्रपथ क्षेत्रमा रहेका खाली जमिन तथा अन्य सार्वजनिक जग्गामा यस्ता रूखबिरुवा रोप्न सके जोशीले कार्बन उत्सर्जन कटौती हुन्छ, जोशीले भने । विकासोन्मुख मुलुकमा अव्यवस्थित रूपमा रूख कटानी र काठ व्यापार, अनियन्त्रित वन डढेलो, वन विनाश, अतिक्रमण, अव्यवस्थित चरिचरनले वनबाट हरितगृह ग्यासका रूपमा रहेको कार्बनडाइअक्साइड उत्सर्जन हुने गर्छ । वन क्षेत्रले कार्बनडाइअक्साइड उत्सर्जन, सञ्चिति तथा भण्डारणको भूमिका निर्वाह गर्छ । वन विनाश भएमा कार्वनडाइअक्साइड तथा अन्य हरितगृह ग्यास उत्सर्जन भई वायुमण्डलमा जान्छ । तर, यसको ठीकविपरीत वन विनाश नियन्त्रण, वन कार्बनको संरक्षण, वनको दिगो व्यवस्थापन गरेमा वन क्षेत्रले प्रकाश संश्लेषण (फोटोसिन्थेसिस) प्रक्रियामार्फत वायुमण्डलमा रहेको कार्बनडाइअक्साइडलाई आफूमा सञ्चित गर्छ । वृक्षरोपणको वार्षिक तालिका बनाई रूखको सिल्भिकल्चरल गतिविधिमा ध्यान दिन र काठमाडौं महानगरपालिकाको सहरी योजना आयोगले एक घर पाँच रूख वृक्षरोपण अभियान सुरु गर्न सुझाएको छ । अर्को विकल्प भनेको विद्युतीय सवारीसाधनमा बढावा नै हो । आयोगले चक्रपथ क्षेत्रमा कार्बनडाइअक्साइडको सञ्चिति संश्लेषणसम्बन्धी ज्ञान तथा तथ्य व्यवस्थापन एकाइ स्थापना गर्नसमेत सुझाव दिएको छ । महानगरअन्तर्गत उपत्यका सहरी आयोजनाका उपाध्यक्ष सरोज बस्नेत चक्रपथ क्षेत्रमा लामो समयदेखिको सडक विस्तार र अन्य संरचना निर्माणका कारण बिरुवा रोप्ने अभियानलाई अघि बढाउन नसकिएको बताउँछन् । उनले भने, विज्ञहरूले दिएको सुझावअनुसार पानी पर्न सुरु भएपछि बढी कार्बन सोस्ने प्रजातिका बिरुवा रोप्ने अभियान थाल्छौं । महानगरका अलावा वन तथा भूसंरक्षण विभागले पनि बेलाबेला चक्रपथ र सहरी क्षेत्रभित्र बिरुवा रोप्ने अभियान सञ्चालन गरेको छ । विभागकी सूचना अधिकारी सबनम पाठकका अनुसार विभागले विभिन्न निकायसँगको सहकार्यमा २०७६ असारमा कोटेश्वरदेखि कलंकीसम्म लाखौं बिरुवा रोपेको थियो । विभागले केही वर्षयता सहरी क्षेत्रभित्रका सडक, खोलानाला, किनार, फुटपाथलगायतका स्थानमा बिरुवा रोप्दै आएको छ ।"
८३ वर्षीय आरोही धौलागिरितर्फ,"म्याग्दी (कास) स्पेनका ८३ वर्षीय पर्वतारोहीले धौलागिरि प्रथम हिमाल आरोहणका लागि आधार शिविरबाट उकालो लागेका छन् । हेलिकोप्टरबाट सोमबार आधार शिविर उत्रेका कार्लोस सोरिया फन्टोनको ८ हजार १ सय ६७ मिटरको उक्त शिखर आरोहणको यो दोस्रो प्रयास हो । भारी हिमपातपछि धौलागिरि आरोहणको पहिलो प्रयास त्यागेर फर्केका कार्लोस पुनः आरोहण गर्न अघि बढेको उनको व्यवस्थापन सहयोगी सेभेन समिट ट्रेक्सले जनाएको छ । सन २०२१ सेप्टेम्बर १४ मा पनि कार्लोस धौलागिरिको ७ हजार १ सय मिटर उचाइको तेस्रो क्याम्प पुगेका थिए । मौसम बिग्रेपछि त्यहाबाट अघि बढ्न नसकेर फर्केका थिए । संसारका जेठा पर्वतारोहीलाई धौलागिरि आरोहण गराउन लागेको सेभेन समिट ट्रेक्सले जनाएको छ । अहिले धौलागिरि आरोहण क्रममा रहेका कार्लोसले यसअघि ६० देखि ८२ वर्षको हुन्जेलसम्ममा थुप्रै शिखर आरोहण गरेका छन् । सन् २००१ मा सगरमाथा आरोहण गरेका उनले चोयु, मकालु, मनास्लु, लोत्से, कञ्चनजंघा, अन्नपूर्णसमेत ८ हजार मिटर अग्ला १२ वटा हिमालको आरोहण गरी विश्व रेकर्ड राखेका छन् ।"
"महामारीले गाल्यो, विदेशी फिल्मले च्याप्यो","(काठमाडौं)  कोभिड महामारीले विश्वलाई नै झन्डै साढे दुई वर्षदेखि सताइरहेको छ । सुरुवातमा त विश्व नै ठप्प पारेको कोभिडले विश्व अर्थतन्त्र डामाडोल बनायो । यसबाट नेपाल पनि अछुतो रहेन । वर्ष २०७८ पनि लगभग कोभिड महामारीकै त्रासमा बित्यो । गत असोजपछि महामारी केही मत्थर भएसँगै विभिन्न क्षेत्र चलायमान हुन थाले पनि मुलुकको फिल्म क्षेत्रले भने राज्यबाट त्यो सुविधा पाएन । राजनीतिक दलका ठेलमठेल कार्यक्रमदेखि सार्वजनिक यातायातका साधनले कोचाकोच यात्रु बोकिरहँदा फिल्म हलदेखि रंगमञ्चले भने खुल्ने अनुमति नै पाएन । जब अनुमति पाए, पालो पर्खेर बसेका आशातित फिल्मले पनि आँट देखाउन हच्किए । बरु हलिउडदेखि बलिउडका फिल्मले हाम्रा फिल्म हलमा दर्शक उतारे । रिलिजको मुखमा आएर कोभिडको मार खेपेको चपली हाइट३ ले प्रदर्शन मिति तोकेको चौथो पटकमा मात्र हल पायो । तर, चलेन । यसका निर्माता अर्जुनकुमार स्वयं एक रुपैयाँ हात नलागेको सुनाउँछन् । एक करोड ६५ लाख रुपैयाँ लगानीको उक्त फिल्मबारे उनी भन्छन् खत्तम नै भयो । जति लगानी गरें, सबै डुब्यो । पोस्टर टाँसेको गमको पैसा पनि आएन । चपली हाइट३ ले समीक्षात्मक हिसाबले नराम्रो प्रतिक्रिया पाएको भने होइन । तर दक्षिण भारतीय फिल्म पुष्पा सँगै लगाइएको उक्त फिल्मले बक्सअफिसमा टाउको उठाउन पनि पाएन । अर्जुनकुमार थप्छन्, यो वर्ष समग्र नेपाली फिल्मको हविगत चपली हाइट३ कै जस्तै भयो ।चलचित्र विकास बोर्ड सदस्यसमेत रहेका अर्जुनकुमारले सोही बेला हिन्दी डब दक्षिण भारतीय फिल्मको नेपाल प्रदर्शनलाई नियमन गर्नुपर्छ भन्ने आवाज नउठाएका पनि होइनन् । तर आफूलाई कसैको साथ नहुँदा आज अवस्था झनै भयावह बनिरहेको सुनाउँछन् । अब त झन् हरेक हप्ता कुनै न कुनै हिन्दी डब फिल्म रिलिज हुन्छ हुन्छ नै, कसरी रोक्ने ? सक्छौं ?, उनले आफैंलाई प्रश्न गरे ।पुसको मध्यबाट मात्र फिल्म कठपुतली ले स्वदेशी दर्शकलाई एक हदसम्म हलमा तान्यो । भलै समीक्षात्मक हिसाबले मिश्रित प्रतिक्रिया बटुलेको उक्त फिल्मले पनि लगानी सुरक्षित गर्न सकेन । यसअघि आँट गरेर प्रदर्शनमा आएका फिल्महरू डाँडाको वरपीपल, धुम ४, ओभर डोज, सकिन भुल्न तिमीलाई, चुरीफुरी ले पनि हलमा खासै चुरीफुरी देखाउन सकेनन् ।वर्ष २०७८ को अन्तिम फिल्म मैले आई लभ यू भन्नै सकिन सम्म आइपुग्दा मुस्किलले दर्जन नेपाली फिल्म मात्रै हलमा रिलिज गरिए । चपली हाइट३, म यस्तो गीत गाउँछु२, लप्पन छप्पन२, र चिसो एस्ट्रे ले केही चर्चा भने बटुले । फिल्मका नायक पल शाह नाबालिगलाई बलात्कारको अभियोगमा थुनामा परेपछि दर्शक, फ्यान भावुक बनेर उनका लागि भए पनि हलसम्म म यस्तो गीत गाउँछु२ हेर्न पुगे । हुन त सुदर्शन थापा निर्देशित उक्त फिल्मको गीत, संगीत यसअघि नै हिट भएकाले पनि फिल्मप्रति केही दर्शकमा पर्खाइ भने थियो । जे जसरी भए पनि अन्ततः वर्षभरमा सबैभन्दा बढी व्यापार गर्ने नेपाली फिल्म पनि यही दरियो । एकाध हलमा त यस फिल्मले नयाँ वर्षसँगै प्रदर्शनको ५१ दिने छेको पार गर्ने अवस्थामा समेत पुगेको छ । घरेलु बक्स अफिसबाट नै अझै पनि हाम्रो फिल्मले लगानी सुरक्षित गरिसकेको अवस्था छैन, फिल्म निर्देशक थापाले भने, ठूलो लगानी, कोरोनाका कारण पटकपटक प्रदर्शन मिति सर्नुले पनि असर गर्यो । तैपनि स्वदेशी फिल्म क्षेत्र चलायमान हुनुपर्छ भनेर जानीबुझीकनै जोखिम मोलेरै रिलिज गरेका हौं । अब विदेशमा चलाउँदासम्म हामी सुरक्षित छौं । २०७६ फागुन ३० मा रिलिज डेट निश्चित गरेको म यस्तो गीत गाउँछु२ कोभिड महामारीपछि भएको लकडाउनका कारण दुई वर्षसम्म पछि सर्दा बजेट बढ्न पुगेको थियो । २ वर्षपछि पनि डरैडरमा रिलिज गरेका हौं । कुनै पनि फिल्म चलिरहेको अवस्था थिएन । हामीले अब अगाडि बढ्नुपर्छ भनेर पनि हिम्मत जुटायौं, निर्देशक थापाले भने । समग्रमा हेर्दा २०७८ मा ९८ प्रतिशत फिल्म असफल रहे पनि आफ्नै फिल्मले भोलिको दिनका लागि आशाको किरण भने छरेको उनी जिकिर गर्छन् ।त्यसैगरी, फरक कथा प्रस्तुतिको तरिकाका कारण स्यावासी पाए पनि चिसो एस्ट्रेले भने बक्सअफिस खासै तताउन सकेन । स्टार भ्यालु बोकेका भनिएका प्रदीप खड्का, अनमोल केसीका कुनै पनि फिल्म वर्ष २०७८ मा आएनन् ।अभिनेता दीपकराज गिरी वर्ष २०७८ नेपाली फिल्मका लागि गैरफिल्मी वर्ष रहेको टिप्पणी गर्छन् । कोभिड महामारीले गर्दा न फिल्म बनाउन सकियो, न सिर्जना गर्ने वातावरण नै रह्यो, न त चल्ने नै, उनले भने । भारतीय फिल्मले हलमा व्यावसायिक उर्वरता देखाउन थालेपछि नेपाली फिल्मको प्रारम्भिक अवस्था सुनौलो नदेखिएको गिरी तर्क गर्छन् । एक त हामी फिल्मकर्मीमै पनि प्रविधिदेखि सिर्जनशीलतामा कमजोरी छ । अनुभवको कमी छ, बजार सानो छ । मनग्गे लगानी गर्न सक्दैनौं । विदेशी फिल्मसँग खुला प्रतिस्पर्धा गर्न सकिरहेका छैनौं । त्यसमाथि सरकारी नीति पनि स्वदेशी फिल्मलाई संरक्षण गर्ने खालको छैन, उनले भने । आधा शताब्दीको लामो इतिहास कोरिसकेको स्वदेशी फिल्म क्षेत्र अझै पनि बामे सर्दाकै अवस्थामै छ । विदेशी फिल्मको दबदबा र कमजोर स्वदेशी फिल्मको अवस्थाले गर्दा फिल्म क्षेत्रले आशातित प्रगति गर्न सकिरहेको छैन । केही नयाँ प्रयोग र राम्रा काम नभएका भने होइनन् । तर, ती अझै पनि नगण्य अवस्थामा नै छन् । बरु विदेशी फिल्मले बर्सेनि नेपालमा प्रदर्शनबाट मोटो रकम लगिरहेको तीतो यथार्थ फिल्मकर्मीसँग छ । भदौ ११ लाई रिलिज मिति निश्चित गरिसकेका निर्देशक दीपेन्द्र के खनालले फिल्म चिसो मान्छे लाई कोभिडकै कारण हलसम्म ल्याउन सकिरहेका छैनन् । उनले दसैंमा पनि ताकेता नगरेका होइनन्, फेरि माहोल मिलेन । तैपनि उनी २०७८ लाई कोभिडका कारण सामान्य मान्दै निराश भइहाल्नुपर्ने अवस्था नरहेको जिकिर गर्छन् । बरु यो बीचमा विदेशी फिल्मको दबदबा यसरी बढ्यो कि हामीले राम्रो फिल्म बनाउने चुनौती अझ थपियो । आफ्नोपन दिने फिल्मका लागि आफ्नो कथा खोज्न ध्यान दिनुपर्ने बेला आएको छ, उनले भने, दक्षिण भारतीय फिल्म हाम्रा लागि मात्रै नभई बलिउडका लागि समेत टाउको दुखाइ भइसकेको छ । उनीहरूसँग हामी बजेटका हिसाबले खरो उत्रन नसके पनि हाम्रो माटो सुहाउँदो कसरी उत्कृष्ट सिर्जना दिन सक्छौं भन्ने चुनौतीसँगै अवसर पनि छ ।स्वदेशी फिल्म नै सोचेअनुरूप चल्न नसक्नु हरेक वर्षको एउटा विडम्बना त छ नै, यसपटक भने दक्षिण भारतीय (डब) फिल्म पनि सियो बनेर छिर्यो । लकडाउनकै अवधिमा कतिपय नेपाली दर्शकले ती फिल्म युट्युबमा हेरेरै एकखाले लतको विकास गरिसकेका थिए, अब स्वदेशी हलमै लाग्न थालेपछि नेपाली दर्शक हान्निएर पुग्न थालेका छन् । अल्लु अर्जुनको पुष्पा ले त्यसको छनक दियो भने रामचरण र जुनियर एनटीआर अभिनीत आरआरआर सम्म आइपुग्दा त दक्षिण भारतीय फिल्मले नेपालका सिनेमाघरहरूमा ठूलै दबदबा देखाइसके । यो अझ बढ्ने अवस्था देखिएको छ । वर्ष २०७८ केवल नेपाली फिल्मको असफलतासँग मात्रै जोडिने छैन, फिल्म क्षेत्रकै अधोगतिको कारक बनेर इतिहासमा रहने देखिएको छ ।कोरोना संक्रमणपछि भएको लकडाउन र निषेधाज्ञाका कारण वर्षभर नै नयाँ फिल्म प्रोजेक्ट फ्लोरमा जान पाएनन् । यसले गर्दा आगामी वर्षका लागि पनि स्वदेशी फिल्मको उत्पादनमा कमी आउने निश्चितप्रायः छ । यस्तोमा स्थानीय बजारमा आगामी वर्ष पनि विदेशी फिल्मको दबदबा कायम नै रहने त्रास यही वर्षले छोडेर जाँदै छ । वर्षभर प्राविधिक बेरोजगार रहे भने कलाकारहरू फुर्सदिला बने । केही चल्तीकै नायक, नायिकाले म्युजिक भिडियोमा भए पनि आफूलाई व्यस्त राखे । महानायकको पगरी गुथाइएका राजेश हमालसमेत म्युजिक भिडियोमा रमाएको वर्ष २०७८ मा सर्वाधिक व्यस्त रहे, पल शाह । उनले महिनामै २० माथि म्युजिक भिडियोमा समेत काम गरे । यतिबेला उनी मुद्दामामिलामा परेपछि भने उक्त रिक्ततालाई आकाश श्रेष्ठ, पुष्प खड्का, नाजिर हुसेनलगायतले परिपूर्ति गरिरहेका छन् । त्यसबाहेकका अधिकांश कलाकार भने सामाजिक सञ्जाल अझ खासगरी टिकटकमै रमाएर वर्ष बिताए । कतिपयले कन्ट्रोभर्सी गरेर दिमाग तताए । समग्रमा उत्पादनमूलक काममा व्यस्त रहेको देखिएन ।नेपाल खुला बजारमा विश्वास गर्छ भने यहाँका दर्शकले घरमै बसीबसी विश्व सिनेमालाई हेर्न सक्छन् । झन् यो दुई वर्षको कोरोना अवधिले धेरै दर्शकको फिल्म चेतको स्तरलाई बढाइदिएको छ । विश्वभरका छानिएका राम्रा राम्रा फिल्म, सिरिज वा डकुमेन्ट्री हेर्ने बानी धेरैमा बसिसकेको छ । यो अवस्था नेपाली फिल्मकर्मीका लागि चुनौती र अवसर दुवै हुन सक्छ । खसीको टाउको झुन्ड्याएर बाख्राको मासु बेच्ने परिपाटीको अन्त्य हुँदैन भने नेपाली फिल्मका लागि अबका वर्ष झनै चुनौतीले भरिएका छन् । अब कसैका स्टारडम भजाएर मात्रै सिंगो फिल्म नबिक्न सक्छ । बलिउडबाट आयातित दृश्यभाषालाई बदलेर आफ्नै समाजको कथा घटना, यहीका पात्र चरित्रलाई टिपेर हाम्रै परिवेशमा भन्न जरुरी छ । फिल्म चेतको स्तर बढिरहेको अवस्थामा साँच्चै सिर्जनशील काम गर्न चाहने मेकरका लागि अबका वर्ष अवसर पनि हो । देशभर सिंगल स्क्रिनका हलहरू भत्किँदै गर्दा सुविधासम्पन्न मल्टिप्लेक्स बढिरहेका छन् । नेपाली फिल्मले प्रविधिलाई पनि ख्याल गर्दै फिल्मको भाष्य परिवर्तन गरेर स्तरोन्नति गर्न जरुरी छ । नत्र फिल्म निर्माणको सधैं यही घिसिपिटी रहीरहे फिल्म हलमा लाग्ने विदेशी फिल्म मात्रै स्वदेशी फिल्मका लागि चुनौती नभई ओटीटी प्लेटफर्ममा हेर्न पाइने विदेशी फिल्म नै तगारो हुनेछन् ।"
उपप्रमुख जसले काम गरेर देखाए,"विराटनगर (कास) विराटनगर महानगरको उपमेयरमा निर्वाचित भएलगत्तै इन्दिरा कार्कीले छोरी बचाऔं, छोरी पढाऔं अभियान चलाइन् । त्यसका लागि कार्कीले उपमेयर कार्यक्रमअन्तर्गत पहिलो सन्तान छोरी जन्माउने आमालाई ३ हजार रुपैयाँ प्रोत्साहन भत्ताको व्यवस्था गरिन् । त्यही आमाले दोस्रो सन्तान पनि छोरी जन्माउँदा बालिका १८ वर्ष पुगेपछि उच्च शिक्षा अध्ययनका लागि मात्र प्रयोग गर्न पाउने सर्तमा बैंकमा मुद्दती खाता खोलेर २५ हजार रुपैयाँ अध्ययन खर्चका लागि जम्मा गरिदिइन् ।उनको पाँचवर्षे कार्यकालमा महानगरपालिकाभित्र दोस्रो सन्तान पनि छोरी जन्माउने २ सय ३१ महिला छन् । उनीहरूका छोरीका नामा जनही २५ हजारका दरले महानगरले ५७ लाख ७५ हजार रुपैयाँ बैंकमा जम्मा गरिदिएको छ । त्यसैगरी पाँच वर्षमा पहिलो र दोस्रो सन्तान छोरी जन्माउने ४ सय ५४ महिलालाई महानगरले १३ लाख ६२ हजार रुपैयाँ प्रोत्साहन भत्ता वितरण गरेको छ ।यो सुविधाका लागि महानगरले बालिकाको जन्म दर्ता प्रमाणपत्रलाई आधार मानेको थियो । कार्यकालभरि महानगरले उपमेयरको जिम्मेवारीबाहेक आफूलाई थप जिम्मेवारी दिएन, उनले भनिन्, उपमेयरको हैसियतमा काम गर्दा पहिलो प्राथमिकता छोरी बचाऔं, छोरी पढाऔं अभियान, महिलाको आत्मरक्षा र आयआर्जन बढाउने अभियानसहित महिला हिंसा रोक्ने कार्यक्रम सफल रूपमा सञ्चालन भए । पुरुष हिंसामा परेका दुई सयभन्दा बढी महिलालाई न्यायिक समितिमार्फत न्याय प्रदान गरिएको उनले बताइन् ।सीमावर्ती धनपालथान गाउँपालिकाकी उपप्रमुख नसिमा बानुले पनि आफ्नो कार्यकालमा महिला हिंसा र शिक्षालाई प्राथमिकता दिइन् । मुस्लिम समुदायकी बानुले गाउँपालिकाभित्रका सबै मुस्लिम बालिकालाई अनिवार्य विद्यालय पठाउने उर्दी जारी गरिन् । उनले भनिन्, मुस्लिम बालिका घरबाट बाहिर निस्कँदैन थिए, अहिले निर्भीकताका साथ ओहोरदोहोर गर्छन् । चार वर्ष पहिलासम्म यहाँका प्रायःजसो मुस्लिम बालिका विद्यालय जाँदैन थिए, अहिले सबै विद्यालय जान्छन्, बानुले भनिन्, पालिकाभरिमा उच्च शिक्षा अध्ययन गर्ने थलो नहुँदा यहाँका मुस्लिम बालिका उच्च शिक्षा अध्ययनबाट वञ्चित थिए । उनीहरूसम्म उच्च शिक्षामा पहुँच पुर्याउन आफ्नै पहलमा सबैलाई पायक पर्ने धनपालथानको दादरबैरियामा स्नातकसम्म पढाइ हुने क्याम्पसको व्यवस्था गरिएको उपप्रमुख बानुले बताइन् । आफ्नो कार्यकालमा करिब डेढ सय महिला हिंसाका मुद्दा न्यायिक समितिमा परेको र त्यसमध्ये सयभन्दा बढी मुद्दाको छिनोफानो गरेर पीडितलाई राहत दिएको उनको दाबी छ ।अर्को सीमावर्ती सुनवर्षी नगरपालिकाकी उपमेयर मञ्जु राईले आफ्नो कार्यकालमा नगरभित्र बालविवाह र सम्बन्ध विच्छेद नियन्त्रण गर्ने अभियान चलाइन् । यस अवधिमा उनले चार बालविवाह रोकिन् । भएका तीनवटा बाल विवाहमा उनले बालिका बालिग नभएसम्म दुलहादुलहीलाई सँगै बस्न दिइनन् । नगरभरि १५ वर्षमुनिका बालिकाको जबर्जस्ती विवाह गरिदिने विकृति थियो, उनले भनिन्, पाँच वर्षयता निकै घटेको छ ।मदिरा सेवन गरेर महिलामाथि हुने हिंसामा पनि कमी आएको उनले बताइन् । नगरमा मादक पदार्थ सेवन गरेर महिलालाई हातपात गर्ने, सम्बन्ध विच्छेद गर्ने र छोरी पाउने महिलालाई हातपात गर्ने डरलाग्दा विकृति थियो । राईका अनुसार पछिल्लो समयमा यहाँका महिलाले त्यसबाट केही मुक्ति पाएका छन् । पाँच वर्षमा सामान्य घरेलु विवादमा सम्बन्ध विच्छेद गर्न खोज्ने सय दम्पतीलाई अलग हुनबाट रोकिएको उनले बताइन् ।पूर्वपश्चिम राजमार्गसँग जोडिएको बेलबारी नगरपालिकाकी उपमेयर ढाकाकुमारी पराजुलीले आफ्नो कार्यकालमा न्यायिक समितिमार्फत २ हजार ४ सय ५० वटा मुद्दा स्थानीयस्तरमै छिनोफानो गरेर न्याय दिएको बताइन् । बेलबारीलाई पाँच वर्षको अवधिमा आफ्नो पहलमा सडक मानवविहीन बनाएको उनको भनाइ छ । यो अवधिमा ५३ सडक मानवको व्यवस्थापन गरेर नगरलाई सडक मानवविहीन बनाएको उनले अनुभव सुनाइन् । एकल महिलाको संरक्षण, महिला र पुरुष हिंसा नियन्त्रण, ज्येष्ठ नागरिक हिंसा नियन्त्रण एवं नगरभरि मौखिक रूपमा अचल सम्पत्ति धितो राखेर अवैध कारोबार नियन्त्रण गर्न सफल भएको पराजुलीको भनाइ छ । मौखिक रूपमा आफ्नो अचल सम्पत्ति धितो राखेर कारोबार गर्दा सुकुम्बासी भएका पचासभन्दा बढी परिवारको धितो फिर्ता गरेको उनले बताइन् ।आफ्नो कार्यकाल भौतिक पूर्वाधार विस्तारमै बितेको मोरङको पहाडी क्षेत्रको मिक्लाजुङ गाउँपालिका उपप्रमुख सरला राईले सुनाइन् । अन्य पालिकाका उपमेयरहरूले महिला बालबालिकाको क्षेत्रमा बढी काम गरे होलान्, उनले भनिन्, आफ्नो कार्यकाल भौतिक पूर्वाधार विकासमै बित्यो, आफ्नो पालिका पहाडैपहाडले घेरिएको छ, यहाँका सबै वडालाई सडक सञ्जालले छोएको थिएन । पाँच वर्षको अवधिमा सबै वडा सडक सञ्जालले बाँधिएको छ ।"
खेल राजनीतिले घेरिएको वर्ष,"(काठमाडौं)  वर्ष ०७८ को सुरुमै त्रिकोणात्मक ट्वान्टी२० शृंखलाको लागि घोषित टिमका कप्तान थिए, ज्ञानेन्द्र मल्ल । नेदरल्यान्ड्स र मलेसिया सम्मिलित यो शृंखला टीयू क्रिकेट मैदानमा भएको थियो । यही वर्षको अन्त्यमा एक अर्को ट्वान्टी२० शृंखला भयो, जसमा मलेसिया त थियो नै । अर्को टिम थियो, पपुवा न्युगिनी । मैदान एकपल्ट फेरि टीयू मैदान नै थियो । यो सिरिजका लागि घोषित टिममा ज्ञानेन्द्र थिएनन् ।उनलाई आराम दिइएको थियो कि टिमबाट हटाइएको थियो ? यो वर्ष नेपाली क्रिकेटका यस्ता धेरै कथा र गीत निस्के, जसलाई ढुक्कले न त सुनाउन सकिन्छ, न त गाउन । बरु कोही कसैको पछाडि गुपचुप कुरा गर्ने गर्छन् । जस्तो, कसैले जानाजान आउट भयो, कसैले जानेर नै क्याच छाड्यो, अनि कसैले कप्तानीले जे भन्दा पनि अटेरी गर्यो । सायद अब ढिलो, चाँडो नेपाल क्रिकेट संघ (क्यान) माथि रहेको अन्तर्राष्ट्रिय क्रिकेट काउन्सिल (आईसीसी) को प्रतिबन्ध पूर्णतः हट्नेछ ।यस्तो किन भन्दा वर्ष ०७८ मा क्यानले वास्तवमै काम गरेको छ । तर मैदानभित्रको कचकच क्यानले पनि रोक्न सकेन । खुबै क्रिकेटमय रह्यो, यो वर्ष । लगातार धेरै क्रिकेट भए । तर पनि निर्णायक मोडमा चुक्दा नेपाल ट्वान्टी२० विश्वकपका लागि छनोट हुन सकेन । निकै नजिक पुगेको थियो, विश्वकप छनोटका लागि । प्रशिक्षक पनि उही थिए, पुबुदु दासानायके । त्यसै पनि यी श्रीलंकाली मूलका क्यानाडेली प्रशिक्षक कम बोल्छन्, मैदानभित्रका कथालाई लिएर दासानायकेले झन् के बोल्ने ?तर उनले कम्तीमा आफू नजिकलाई भन्ने सुरु गरिसके, अब त केही हुन्छ । खासमा नेपाली क्रिकेटमा हुन लागेको के भन्दा पुस्ता हस्तान्तरण नै हो । अबका कप्तान हुन्, सन्दीप लामिछाने । अब नेपाली क्रिकेटमा त्यस्तो एक पुस्ता आइपुगेको छ, जसलाई काठमाडौंको टुँडिखेलमा हुने क्रिकेट कथा जस्तो लाग्छ । कम्तीमा पारस खड्काको पुस्तालाई यो राम्रोसँग थाहा छ, यिनै पारसले यो वर्ष संन्यास लिए । उनी नै दशककै खेलाडी पनि घोषित भए, उनको अभूतपूर्व योगदानका लागि ।नेपाली क्रिकेट अहिले जहाँसम्म आइपुगेको छ, त्यहाँसम्म पुग्न उनको ज्यादै धेरै भूमिका छ । तर अहिले समय फेरिएको छ, अब उनी मैदान बाहिर छन् र उनीसँग उनको पुस्ताको समय पनि सकिएको छ । अब नयाँ पुस्ताको पालो । अब खेल राजनीतिको कुनै अर्थ छैन, विशेषतः गुटबन्दीको । अब क्यान अझ बलियो हुनुपर्छ, उसले धेरै काम गर्नुपर्छ । कप्तान सन्दीपले ठीकै भनेका छन्, सायद नेपाली क्रिकेट अहिले सही दिशातर्फ उन्मुख छ । सुन्न पाइन्छ, अचेल सन्दीप पनि फेरिएका छन्, जिम्मेवारीले दम्भ घटेको छ ।नेपाली फुटबल त यो क्रिकेटभन्दा पनि बढी व्यस्त रह्यो । एकपछि अर्को प्रतियोगिता भए, चाहे त्यो राष्ट्रिय होस् अथवा अन्तर्राष्ट्रिय । अखिल नेपाल फुटबल संघ (एन्फा) को सबैभन्दा ठूलो विशेषता हो, यसले काम भने गर्छ । यसबीच सबैभन्दा ठूलो उपलब्धि पनि यही वर्ष प्राप्त भयो, माल्दिभ्समा भएको साफ च्याम्पियनसिप २०२२ को फाइनल पुगेर । नेपाल यस अगाडि दक्षिण एसियाली फुटबलको सर्वोच्च प्रतियोगितामा कहिल्यै फाइनल पुगेको थिएन, प्रायः सेमिफाइनलमै रोकिन्थ्यो । कम्तीमा अब कसैले भन्न पाउने छैन, नेपालले साफ च्याम्पियनसिपको फाइनल खेलेको छैन भनेर । यसका लागि पनि धेरै हदसम्म श्रेय कुवेती प्रशिक्षक अब्दुल्लाह अल्मुताइरीलाई जान्छ । तर उनी आफैं राजीनामा प्रकरणमा छिनछिनमा विवादमै अल्झिरहे । उनलाई राम्रोसँग थाहा छ, समाचारमा कसरी छाउनुपर्छ । तर उनलाई उक्साउने पनि त सायद नेपाली फुटबलकै राजनीति थियो । सबैलाई थाहा छ, एन्फा नेतृत्वमा चिरा परेको छ, कित्ताकाटकै स्थिति छ, साह्रै नराम्रोसँग ।एकै स्थानमा रहँदा कर्माछिरिङ शेर्पाको नेतृत्वमा एउटा नारा खुबै सुनिएको थियो, चेन्ज एन्फा । ठ्याक्कै भन्दा एन्फालाई परिवर्तन गरौं । तर हामीलाई चाहिएको परिवर्तन त यस्तो थिएन, जहाँ नेतृत्वमा रहेकाबीच विवाद, आरोप प्रत्यारोप मात्र होस् । अबको केही महिनामा एन्फामा निर्वाचन पनि हुँदै छ । त्यसले नयाँ नेतृत्व दिनेछ, चाहे त्यो अहिलेका अध्यक्ष शेर्पा नै हुन सक्छन्, होइन भने अर्को कोही । नेपाली फुटबललाई नमीठोसँग थला पर्ने गरेर विवादको विषय त नेपाल सुपर लिग (एनएसएल) पनि बन्यो ।क्लब भर्सेस एनएसएल, यसबारे पनि खुबै गनगन सुन्नमा पाइयो । एकै देशमा दुई लिग, यो यस्तो सोच हो, जसले विवादबाहेक कहिले पनि राम्रो नतिजा दिन सक्दैन । फुटबललाई सुन्दर खेल किन मानिन्छ भने यसमा सबैको पहुँच हुन्छ । यो धनीको खेल होइन, गरिबकै खेल हो । यसलाई सर्वसाधारण गरिबकै खेल रहन दिए राम्रो, नत्र फुटबल सुन्दर हुन छाड्छ । यहाँनिर प्रश्न यही हो, किन यति धेरै विवाद ? मैदानमा भन्दा नेपाली फुटबल मैदान बाहिर किन यति धेरै व्यस्त ?वर्ष ०७८ मा नेपाली खेलकुदले हात पारेको सबैभन्दा ठूलो उपलब्धि महिला भलिबलबाट प्राप्त भएको थियो । नेपाली महिला टिमले बंगलादेशमा भएको एसियन सिनियर सेन्ट्रल जोन मेन्स एन्ड वुमेन्स भलिबल च्यालेन्ज कपको उपाधि जित्यो । फाइनलमा नेपालले उज्वेकिस्तानलाई पाँच सेट चलेको खेलमा हराएको थियो । नेपाल पूरा प्रतियोगितामा अपराजित रह्यो, त्यसमाथि डिफेन्डिङ च्याम्पियनका रूपमा नेपालले उपाधि रक्षा गरेको थियो, त्यसैले महिला भलिबल खेलाडीको खुलेर प्रशंसा गर्नु नै पर्छ ।भलै, तिनका पनि कति धेरै गुनासा छन् । क्यान र एन्फाको नेतृत्वमा जति विवाद छ, त्यो भन्दा पनि बढी विवाद नेपाली भलिबलमा छ । भलिबलमा छिरेर कुरा सुन्नु मात्र पर्छ, एकले अर्कोको आलोचना गर्छन् र भन्छन्, यसले यस्तो र उस्तो नराम्रो गरेको थियो । नेपाली भलिबलका कुरा सुन्दै मात्र जानुपर्छ, ठ्याक्कै थाहा हुन्छ, नेतृत्वमा पानी बाराबारको स्थितिसमेत छ । नेपाली भलिबलले एउटा लक्ष्य त भेटाइसक्यो, तर त्यो भन्दा अगाडिको लक्ष्य प्राप्त गर्न गाह्रो छ ।यी त भए, कामै गर्ने तीन खेल संघको कुरा । काम नगर्नेका त झन् के कुरा ? नेपालमा यस्ता धेरै खेल संघ छन्, जसले काम त गर्दैनन् नै, उल्टै विवाद बढी गर्छन् । यस्तै संघमा नेतृत्वको विवाद धेरै छ । फेरि कसैले भन्न सक्छ, राष्ट्रिय खेलकुद परिषद्को नेतृत्वलाई लिएर त विवाद छ भने त्यसको तलका संस्थाबारे के नै भन्नु ? हुन पनि वर्ष ०७८ सम्झिनुपर्ने एउटा कारण सदस्य सचिवको विवादलाई लिएर पनि हो, जुन अदालतसम्म पुग्यो, अन्ततः वर्षको अन्त्यसम्म पुग्दा यसले निकास पाएको छ ।अब सदस्य सचिवको जिम्मेवारी टंकलाल घिसिङको काँधमा छ । यी सदस्य सचिव खुबै मीठो बोल्छन्, नरम नरम शब्द प्रयोग गर्छन् । तर उनलाई पनि थाहा छ, नेपाली खेलकुदलाई सच्याउने हो भने यस्ता नरम शब्द, उस्तै नरम निर्णयले पुग्दैन । केही साहसी निर्णयको आवश्यकता छ । कोही कसैलाई लाग्दैन र भने, वर्ष ०७८ ले देखाए जस्तै, नेपाली खेलकुद अगाडि बढ्न नसक्नु पछाडि अति नै नसुहाउँदो पाराले बढी राजनीति भएर हो भनेर ? यस्तै विवाद कुनै समय नेपाल ओलम्पिक कमिटीलाई लिएर हुने गर्थ्यो ।अचम्मले यो रोग परिषद्मा सरेको छ । नेपाली खेलकुदका दुई सर्वोच्च संस्थामध्ये एक ओलम्पिक कमिटीलाई लिएर पनि धेरै गुनासा होलान्, तर यो संस्था बिस्तारै खुल्दै छ, खुल्ने प्रयासमा छ, किनभने यसको नेतृत्वलाई लिएर अब प्रश्न उठ्दैन । सम्भवतः अब नेपालमा अब दुई ओलम्पिक कमिटी हुने छैनन् । हुन पनि दिनुहुन्न, नेपाली खेलकुदलाई धराशायी बनाउने एउटा कारण ओलम्पिक विवाद पनि हुने गर्थ्यो, त्यही मैदान बाहिरको राजनीतिले गर्दा । केही पुराना र अनुभवी खेलाडीको कुरा सुन्नुपर्छ, दुई वर्षको कोरोना संक्रमणको महामारीको प्रकोप, अनि सदस्य सचिव नियुक्तिको विवादले सिंगो नेपाली खेलकुद शून्यमा झरेको छ, तिनै तीन खेल क्रिकेट, फुटबल र भलिबललाई अपवाद मान्ने हो भने । अनि यही बेला हाम्रो अगाडि छ, चीनमा हुने एसियाली खेलकुद । अबको दक्षिण एसियाली खेलकुद कहिले हुने हो, टुंगो छैन, तर तयारी त त्यसको पनि गर्नुपरेको छ, नत्र दक्षिण एसियामै पनि नेपाललाई गाह्रो हुन्छ ।त्यो अर्थमा सदस्य सचिव घिसिङसामु चुनौती मात्र होइन, अवसरको पनि चाङ छन् । वर्ष ०७८ मै ओलम्पिक पनि परेको थियो, त्यहाँ नेपाली खेलाडीको प्रदर्शन के कस्तो रह्यो, त्यो छर्लंग छ । सहभागिताका लागि सहभागितामै मात्र सीमित रहेको छ, ओलम्पिकमा भाग लिनु । अब यस्तो स्थिति कहिलेसम्म कायम राख्ने ? यसका लागि सबैभन्दा पहिले सुधार्नॅपर्ने भनेको मैदान बाहिरको फोहोरी राजनीति नै हो । वर्ष ०७८ ले नेपाली खेलकुदलाई सिकाएको पाठ यही हो, काम गर्ने संघ चाहियो, विवाद गर्ने होइन ।"
प्रिन्स र राजपुरा उत्कृष्ट,"(धनगढी)  ब्याडमिन्टनका प्रिन्स दाहाल र एथलेटिक्सकी राजपुरा पछार्इं सुदूरपश्चिममा वर्षको उत्कृष्ट खेलाडी घोषित भएका छन् । खेलकुद पत्रकार मञ्च कैलालीले मंगलबार धनगढीमा आयोजना गरेको एसपीए सुदूरपश्चिम स्पोटर््स अवार्डमा उनीहरू वर्षका उत्कृष्ट खेलाडी घोषित भएका हुन् ।वर्ष उत्कृष्ट पुरुष खेलाडीमा क्रिकेटका दीपेन्द्रसिंह ऐरी र फुटबलका टिकेन्द्र थापा पनि मनोनयनमा परेका थिए । दुवै जनालाई पछि पार्दै ब्याडमिन्टनका दाहाल वर्षका उत्कृष्ट खेलाडी घोषित भएका हुन् । दाहाल यसै वर्ष ओलम्पिक मान्यता प्राप्त खेलमा विश्व जुनियर वरीयताको शीर्ष स्थानमा पुग्ने पहिलो नेपाली खेलाडी बनेर इतिहास रच्न सफल भएका हुन् । वर्षको उत्कृष्ट महिला खेलाडीमा राजपुरासँगै भलिबलकी सरस्वती चौधरी र फुटबलकी उषा नाथ पनि मनोनयनमा परेका थिए ।भलिबलका जगदिश भट्टले वर्ष प्रशिक्षकको अवार्ड जितेका छन् । उनको प्रशिक्षणमा नेपालले लगातार दुईपटक एभीसी सेन्ट्रल जोनको उपाधि जितेको हो । यस्तै वर्ष युवा खेलाडीको अवार्ड फुटबलकी चन्द्रा भण्डारी, सुदूरपश्चिम आइकन (पुरुष) फुटबलका कुवेर सिंह र सुदूरपश्चिम आइकन (महिला) को अवार्ड बक्सिङकी स्वस्तिका तिरुवाले जितेका छन् । यस्तै क्रिकेटका प्रशिक्षक अर्जुन खड्कालाई मरणोपरान्त स्पेसल अवार्ड प्रदान गरिएको छ । उनले डेढ दशकसम्म क्रिकेट प्रशिक्षण गरेर दर्जनौं खेलाडी उत्पादन गरेका थिए । लाइफटाइम एचिभमेन्ट अवार्ड सुदूरपश्चिमको खेल जगत्का हस्ती भनेर चिनिने लालबहादुर खड्कालाई प्रदान गरिएको छ । उनको प्रशिक्षणमा फुटबलमा सुदूरपश्चिमले सबैभन्दा ठूलो उपलब्धि हात पारेको थियो । छैटौं राष्ट्रिय खेलकुद प्रतियोगितामा सुदूरपश्चिमले फुटबलमा स्वर्ण जित्दा उनी प्रशिक्षक थिए । अवार्ड विजेता खेलाडीलाई नगद र ट्रफी प्रदान गरिएको छ । उत्कृष्ट खेलाडी पुरुष र महिला विधाका विजेतालाई ३५३५ हजार, उत्कृष्ट प्रशिक्षकलाई ३० हजार, वर्ष युवा खेलाडी, स्पेसल अवार्ड र लाइफटाइम एचिभमेन्ट अवार्डका विजेतालाई २५२५ हजार नगदबाट पुरस्कृत गरिएको आयोजक नेपाल खेलकुद पत्रकार मञ्च कैलालीले जनाएको छ । सुदूरपश्चिम आइकन महिला र पुरुष विधाका विजेतालाई नगद २०२० हजारसहित ट्रफी प्रदान गरिएको छ ।"
करणले झापा लिग खेल्ने,"(काँकडभिट्टा)  नेपालका अलराउन्डर करण केसी झापा सुपर लिगमा सहभागी बन्ने भएका छन् । लर्डबुद्ध क्रिकेट एकेडेमीको आयोजनामा वैशाख ३ देखि काँकडभिट्टा माविको मैदानमा आयोजना हुने लिगमा बिर्तामोडको बोस्टर्न ब्लास्टरबाट करणले खेल्ने पक्का भएको हो । धुलाबारीको मेची क्राउन होटलमा मंगलबार पत्रकार सम्मेलनमार्फत करणको अनुबन्धनबारे जानकारी गराइयो । करणकै उपस्थितिमा जर्सी सार्वजनिक गर्ने कार्यक्रम तय गरिएको थियो । तर भैरहवामा जारी प्रो क्लव च्याम्पियनसिप क्रिकेट प्रतियोगितामा खेलिरहेका करण समय अभावले उपस्थित हुन नसकेपछि नेपाल क्रिकेट संघका सल्लाहकार नरेश श्रेष्ठले करणको जर्सी सार्वजनिक गरे । बडो मिहिनेत पछि हामीले करणलाई टिममा समावेश गर्न सफल भएका हौं, बोस्टर्न ब्लास्टरका प्रशिक्षक विनीत बाँस्तोलाले भने, करणको सहभागिताले उपाधि जित्न हामी लालायित छौं । वोस्टर्नले मार्की प्लेयरमा समीर कार्की र आइकोनिक प्लेयरमा मिनास थापालाई छनोट गरेको छ । शिवशक्ति ग्रुपको रसोइ तेलले मुख्य प्रायोजन गरेको झापा सुपर लिगमा सहभागी टिमहरूले वोस्टर्नले झैं अन्तर्राष्ट्रिय क्रिकेटरहरू समावेश गरेका छन् । टिममा एक जना राष्ट्रियअन्तर्राष्ट्रिय क्रिकेटर सहभागी गर्न पाउने प्रावधानअनुरूप अर्पण राई ओनर रहेको भद्रपुर राइजिङ किङ्सले मार्की प्लेयरमा रूपक बराल र आइकोनिक प्लेयरका रूपमा पूर्वराष्ट्रिय क्रिकेटर मञ्जित श्रेष्ठलाई खरिद गरेको छ । टोलीले अलराउन्डर महबुब आलमलाई अनुबन्धन गरेको छ । सुमन प्रसार्इं, वीरु श्रेष्ठ र हितेन श्रेष्ठको विराट वारियर्सले मार्की प्लेयरमा यू१९ का राष्ट्रिय खेलाडी अंकित सुवेदी र आइकोनिक प्लेयरमा अन्तर्राष्ट्रिय खेलाडी सिद्धान्त लोहनीलाई तथा राष्ट्रिय खेलाडीका रूपमा अन्तर्राष्ट्रिय क्रिकेटर अदिल अन्सारीलाई अनुबन्धन गरेको छ । प्रवीण अग्रवाल र रिसभ मित्तलको स्वामित्वमा रहेको धुलाबारी टाइगरले अन्तर्राष्ट्रिय क्रिकेटर गुल्सन झालाई अनुबन्धन गरेको छ । मार्की प्लेयरमा सुजन थपलिया र आइकोनिकमा दीपेश कँडेल छन् । पूर्वक्रिकेटर लाक्पा लामा र मनोज पौडेलको टिम सनराइज काँकडभिट्टाले मार्की प्लेयरमा कमल खत्री र आइकोनिकमा फिरदोष अन्सारीलाई खरिद गरेको छ । यो टिममा सहभागी बन्ने राष्ट्रिय खेलाडी टुंगो लागेको छैन । प्रदेश १ मै पहिलो पटक आयोजना हुन लागेको प्रतियोगिताको विजेता टोलीले २ लाख ११ हजार र उपविजेताले १ लाख ११ हजार रुपैयाँ पाउनेछन् । उपविजेताको पुरस्कार राशि काँकडभिट्टाका सञ्चार उद्यमी बालकृष्ण थापाले प्रायोजन गरेका हुन् । नेपालकै चर्चित र लोकप्रिय खेलाडीहरू सम्मिलित हुने प्रतियोगिताले झापामा मात्रै नभएर प्रदेश १ मा रौनकता थप्ने क्यानका सल्लाहकार नरेश श्रेष्ठले बताए ।"
नेपाल अफगानिस्तानसँग पराजित,काठमाडौं (कास) एसियाली फुटसल छनोटमा नेपाल मंगलबार अफगानिस्तानसँग पराजित भएको छ । नेपालले आफ्नो समूह बी का तीनै खेल गुमाएको छ । किर्गिस्तानको विस्केकमा भएको आफ्नो अन्तिम खेलमा नेपाल अफगानिस्तानसँग ८१ ले पराजित रह्यो । नेपालका तर्फबाट सुमित श्रेष्ठले एक गोल फर्काए ।यस अगाडि नेपाल उज्वेकिस्तानसँग ५१ र ताजिकिस्तानसँग १११ ले पराजित रहेको थियो । यो समूहबाट शीर्ष दुई स्थानमा रहेर उज्वेकिस्तान र ताजिकिस्तान एसिया कपका लागि छनोट भएका छन् ।
