शीर्षक,विवरण
गाडी र विलासी सामग्रीको एलसी रोक,"(काठमाडौं)बढ्दो शोधनान्तर घाटा र घट्दो विदेशी मुद्रा सञ्चितिले अर्थतन्त्र थप जोखिममा परेपछि गाडीलगायत विलासिताका वस्तु आयातका लागि प्रतीतपत्र (एलसी) नखोल्न बैंकहरूलाई राष्ट्र बैंकले निर्देशन दिएको छ ।राष्ट्र बैंकले सोमबार सबै वाणिज्य बैंकका प्रमुख कार्यकारी अधिकृतहरूलाई आकस्मिक रूपमा बोलाएर उक्त निर्देशन दिएको हो । ती वस्तु आयात गर्न एलसी खोलेको भेटिए कारबाही गर्ने चेतावनी पनि उनीहरूलाई दिइएको छ । राष्ट्र बैंकका गभर्नर महाप्रसाद अधिकारीको निर्देशनमा आकस्मिक रूपमा बैंकका प्रमुख कार्यकारी अधिकृतहरूलाई छलफलका लागि डाकिएको थियो । छलफलमा गभर्नर र डेपुटी गभर्नर भने उपस्थित थिएनन् । अनुसन्धान, नियमन, सुपरिवेक्षण र विनिमय व्यवस्थापन विभागका प्रमुखहरूले करिब ४५ मिनेट लामो निर्देशन दिएका थिए । सबै प्रकारका सवारी साधन र यसअघि निर्दिष्ट कम आवश्यक वस्तुको आयातका लागि मंगलबारदेखि नै एलसी बन्द गर्ने आग्रह गरिएको छ, स्रोतले भन्यो, यसमा राष्ट्र बैंकले सूक्ष्म रूपमा नियमन गर्ने पनि भनिएको छ । राष्ट्र बैंकका प्रवक्ता गुणाकर भट्टले सवारी साधनलगायत अत्यावश्यकबाहेकका आयातमुखी कर्जा कम गर्न पनि बैंकहरूलाई आग्रह गरिएको बताए । तरलता अभाव भएपछि बैंकहरूको कर्जा प्रवाह क्षमता घटेको छ । अन्य क्षेत्रमा प्रवाह हुने कर्जामा कमी आए पनि आयात कर्जा अपेक्षित रूपमा घटेको छैन । हामीले बैंकहरूमार्फत काम गर्ने हो । उचित लिखित निर्णय लिन अर्थ मन्त्रालयलाई पनि निरन्तर सुझाव दिइरहेका छौं, राष्ट्र बैंक स्रोतले भन्यो, खासगरी इन्धन र अन्य विलासिताका सामग्रीको आयातमा बन्देज लगाउने निर्णय अर्थ मन्त्रालयले गर्ने हो । संकट लम्बिइरहे अर्थ मन्त्रालयले त्यो निर्णय लिने विश्वास छ । चालु आर्थिक वर्षको ७ महिनामै मुलुकको अमेरिकी डलर सञ्चिति १७ प्रतिशतले घटेको छ । असार मसान्तमा यस्तो सञ्चिति ११ अर्ब ७५ करोड अमेरिकी डलर रहेकामा माघ मसान्तमा ९ अर्ब ७५ करोड छ । कुल विदेशी विनिमय सञ्चितिमध्ये नेपाल राष्ट्र बैंकमा १० खर्ब २४ अर्ब ६३ करोड रुपैयाँ छ । बैंक तथा वित्तीय संस्था (नेपाल राष्ट्र बैंकबाहेक) सँग विदेशी मुद्रा सञ्चिति माघ मसान्तसम्म १ खर्ब ४८ अर्ब ४२ करोड रुपैयाँ छ । सात महिनामा बैंकको विदेशी मुद्रा सञ्चितिमा ३९ प्रतिशतले कमी आएको छ ।आर्थिक वर्ष २०७८७९ को ७ महिनाको आयातलाई आधार मान्दा बैंकिङ क्षेत्रसँग रहेको विदेशी विनिमय सञ्चितिले ७४ महिनाको वस्तु आयात र ६७ महिनाको वस्तु तथा सेवा आयात धान्न पुग्ने राष्ट्र बैंकको दाबी छ । यो राष्ट्र बैंकले चालु आर्थिक वर्षमा कायम गर्न तय गरेको वार्षिक लक्ष्यभन्दा कम हो । राष्ट्र बैंकले विदेशी विनिमय सञ्चिति बढाउन निरन्तर विभिन्न उपाय अघि सार्दै आएको छ ।राष्ट्र बैंकले आफूहरूलाई आयातमुखी कर्जा प्रवाह कम गर्न निर्देशन दिएको बैंकर्स संघका उपाध्यक्ष एवं एनएमबी बैंकका प्रमुख कार्यकारी अधिकृत सुनील केसीले स्वीकार गरे । अर्थतन्त्र अप्ठेरो अवस्थामा छ । यस्तो बेला अत्यावश्यकबाहेकका आयातमुखी कर्जा प्रवाह घटाउन आग्रह गर्ने विषयमा छलफल भएको हो, उनले भने । यसलाई हामीले सकारात्मक रूपमा लिएका छौं । मुलुक आर्थिक हिसाबले जटिल परिस्थितिमा रहेकाले अवस्था थप जटिल हुन नदिन आफ्नोतर्फबाट सक्दो काम गर्ने जिम्मेवारी हाम्रो पनि हो, उनले भने । नेपालको कुल आयातमा पेट्रोलियम पदार्थपछि सबैभन्दा धेरै हिस्सा सवारी साधन र तिनको पार्टपुर्जाको छ । चालु आर्थिक वर्षको ७ महिनासम्मको कुल आयातमा सवारी साधन र तिनको पार्टपुर्जाको हिस्सा साढे ७ प्रतिशत छ । गत आर्थिक वर्षको ७ महिनाको तुलनामा यस वर्षको सोही अवधिमा सवारी साधन र पार्टपुर्जाको आयात साढे २६ प्रतिशतले बढेको छ । राष्ट्र बैंकको तथ्यांकअनुसार गत माघसम्म ८६ अर्ब ९ करोड रुपैयाँ बराबरको सवारी साधन र पार्टपुर्जा आयात गरिएको छ । २०७७ माघसम्म ६७ अर्ब ९७ करोड रुपैयाँको सवारी साधन र पार्टपुर्जा आयात गरिएको थियो । सबैभन्दा बढी आयात हुने पेट्रोलियम पदार्थ अत्यावश्यक भएकाले नियन्त्रण गर्न कठिन छ । त्यसैले दोस्रो धेरै आयात हुने सामग्रीको आयातमा थप कडाइ गरिएको हो । आयात बढेकाले शोधनान्तर घाटा चुलिएको र विदेशी मुद्रा सञ्चिति निरन्तर घटिरहेको छ । यो अवस्थाबाट सुधार ल्याउन भन्दै दुई चरणमा गरेर राष्ट्र बैंकले करिब १३ सय वस्तु आयातका लागि प्रतीतपत्र (एलसी) खोल्दा ५० देखि १ सय प्रतिशतसम्म नगद मार्जिन राख्नुपर्ने व्यवस्था गरेको छ । यो व्यवस्थापछि केही महिना आयात घटे पनि पछिल्ला महिनामा पुनः बढ्न थालेको छ । एलसी खोल्दा नगद मार्जिन राख्नुपर्ने व्यवस्थाले अपेक्षाअनुसार काम गर्न सकेन, प्रवक्ता भट्टले भने, व्यवसायीले आफूसँग भएको पैसा नगद मार्जिन राख्न उपयोग गरेनन् । एउटा बैंकबाट कर्जा लिएर अर्को बैंकमा लगेर नगद मार्जिन राखे ।तरलतामा कमी भएको भन्दै बैंक तथा वित्तीय संस्थाले सर्वसाधारणलाई कर्जा प्रवाह रोकेका छन् । तर यस अवधिमा कम आवश्यक र विलासिताका वस्तु आयातका लागि खुल्ने एलसीमा कमी आएको छैन । सञ्चालनमा रहेका २७ बैंकमध्ये डेढ दर्जनभन्दा बढी बैंकको कर्जा निक्षेप (सीडी) अनुपात निर्देशित सीमा ९० प्रतिशतभन्दा बढी छ । यस्तो अवस्थामा पनि बैंकहरूले एलसी खोलिरहेका हुन् । यही कारण बैंकहरूलाई थप जिम्मेवार बन्न आग्रह गरिएको स्रोतले जनाएको छ । विदेशी विनिमय सञ्चिति निरन्तर घटिरहँदा आवश्यक सामग्रीको आयातमा दबाब सिर्जना हुनेछ । उक्त सम्भावना देखेर राष्ट्र बैंकले पछिल्लो समय विभिन्न सामग्रीको आयातमा कडाइ गरिरहेको छ । यसका बाबजुत पनि विदेशी विनिमय सञ्चिति घट्दो छ । अपेक्षाअनुसार रेमिट्यान्स आउन नसक्नु, पर्यटक आगमन शून्यप्रायः रहनु, वैदेशिक लगानीमा समेत उल्लेख्य सुधार नहुनु र उच्च आयातका कारण यस्तो अवस्था आएको जानकारहरू बताउँछन् ।"
प्रहरी प्रमुखको अधिकार कटौती तयारी,"प्रस्तावमा के छ ?  वैदेशिक अध्ययनका लागि महानिरीक्षकबाट पूर्वस्वीकृति लिनुपर्ने व्यवस्था संशोधन गर्ने, ओएन्डएम सर्वेक्षण गृह मन्त्रालयबाट गर्ने  प्रहरी महानिरीक्षकले भैपरी र पर्वबिदा आफैं जनाई बस्न नपाउने  रिक्त पद एक वर्षभित्र पूर्ति नभए स्वतः खारेज  सशस्त्रमा विभूषणको अंक कटौती, एसपी ३ वर्षमै बढुवा हुन सक्ने  वरिष्ठ हवल्दारसम्म १६ वर्ष, सहायक निरीक्षकदेखि वरिष्ठ नायब निरीक्षकसम्म १८ वर्ष र निरीक्षकमाथि २० वर्ष सेवापछि अवकाश लिन पाउने"
अस्पतालको टिकट लिन घण्टौं लाम,"(काठमाडौं)ललितपुरको पाटन अस्पतालमा जँचाउनका लागि टिकट लिने र रकम तिर्नेहरूको दिनहुँ भीड लाग्छ । टिकट लिइसकेपछि ओपीडीमा जँचाउन घण्टौं कुर्नपर्ने बाध्यता त छँदै छ । टिकट लिन बिहान ४ बजेदेखि लाइनमा बस्नुपर्ने झन्झट रहे पनि अस्पताल प्रशासनले सामान्य ईटिकटिङ प्रणालीसमेत लागू गर्न सकेको छैन । अनलाइन प्रणाली लागू भए घरमै बसेर टिकट बुक र अनलाइन भुक्तानी गर्न सकिन्छ । अस्पतालको बहिरंग विभागमा दैनिक दुई हजारदेखि पच्चीस सयसम्म बिरामी जँचाउन आउँछन् । वीर, त्रिवि शिक्षण र सिभिल अस्पताल बानेश्वरले भने अनलाइनबाट टिकट बुकिङ गर्न मिल्ने बनाएका छन् । पाटन अस्पतालका निर्देशक डारवि शाक्यले योजनामा रहेको र चाँडै लागू गर्ने दाबी गरे । कान्ति बाल अस्पताल महाराजगन्जले ईटिकटिङ सिस्टम लागू गर्ने त कुरै छोडौं, सामान्य टोकन दिने व्यवस्थासमेत गर्न सकेको छैन । ओपीडीमा जँचाउन आउने अभिभावक बिरामी छोराछोरी काखमा लिएर घण्टौं कुर्न बाध्य छन् । कान्ति बाल अस्पतालका सहायक निर्देशक विजय थापाले विभिन्न कारणले रोकिएको अनलाइन टिकेटिङ सिस्टम प्रणाली फेरि सुचार गर्ने तयारी भइरहेको दाबी गरे । निजी बाल अस्पतालहरूले भने धेरै अघिदेखि नै एप्समार्फत डाक्टरको समय लिने व्यवस्था मिलाइसकेका छन् । यो प्रणाली लागू भएमा बिरामीले आफूलाई सहज हुने मिति र समयमा टिकट बुक गर्न सक्छन् ।वीर, त्रिवि शिक्षण र सिभिलले ईटिकेटिङ लागू गरे पनि राजधानीका ठूला अस्पतालको इमर्जेन्सीमा आउने र भर्ना भएका बिरामीको शुल्क ईपेमेन्ट सिस्टमबाट गर्ने व्यवस्था मिलाउन सकेको छैन । ईपेमेन्ट गर्ने व्यवस्था सामान्य खुद्रा पसलेले समेत लागू गरिसकेका छन् । अनलाइन भुक्तानी प्रणाली व्यवस्था भएमा बिरामीले छिटोछरितो सेवा पाउने मात्र नभई रकम अभावमा उपचारसमेत प्रभावित हुनबाट रोकिन्छ ।राजधानीका ठूला अस्पतालहरूले पेपरलेस बनाएर बिरामीलाई छिटोछरिटो सेवा दिने, जन्मदेखि मृत्युसम्मको विवरण राख्ने त कुरै छोडौं । ईहेल्थ प्रणालीअन्तर्गतका सामान्य ईटिकेटिङ, ईपेमेन्ट, ईटाइम बुकिङ सिस्टम पनि लागू गर्न सकेका छैनन् । जसका कारण सेवा लिन अस्पताल पुगेका सर्वसाधारणले ठूलो सास्ती खेप्नुपरेको छ । ईहेल्थ प्रणाली लागू गर्नुपर्ने बाध्यकारी कानुनी व्यवस्था नहुँदा एकातिर अस्पताल प्रशासनले डिजिटलमार्फत दिनसक्ने सामान्य सेवासमेत लागू गर्न चासो दिएको छैन, अर्कोतिर डिजिटल हेल्थ निर्देशिका २०७६ को मस्यौदा तयार भएको दुई वर्ष बितिसक्दा पनि कानुनी रूप लिन सकेको छैन ।डिजिटल हेल्थ कार्यान्वयनमा ल्याउन एक महिनाअघि स्वास्थ्य मन्त्रालयका सचिवको अध्यक्षतामा गृह, सञ्चार, अर्थ, नेपाल टेलिकम, अस्पताल प्रमुखलगायत सम्मिलित १५ सदस्यीय समिति गठन भएको थियो । स्वास्थ्य मन्त्रालयका सचिव डारोशन पोखरेलले मस्यौदालाई कानुन रूप दिन गुणस्तर मापन र कानुन शाखाले काम अगाडि बढाइरहेको दाबी गरे ।अहिले मस्यौदा स्वास्थ्य मन्त्रालयको गुणस्तर मापन तथा नियमन महाशाखामा अड्किएको छ । मन्त्रालयको कानुन शाखा प्रमुख रेशराज शर्माले भने, नियमावली, निर्देशिका, कार्यविधि तयार गर्दा कुन ऐनको कुन दफाले अधिकार प्रत्यायोजन गरेको भन्ने खुल्नुपर्छ । उनीहरूले जनस्वास्थ्य ऐन, २०७५ को दफा ६३ लाई कोड गरे । यस दफाले नियम बनाउने अधिकार दिए पनि डिजिटल हेल्थसम्बन्धी कुनै कुरा उल्लेख गरेको छैन । उनका अनुसार सुशासन ऐन, २०६४ वा जनस्वास्थ्य ऐनको दफा ५९ मा टेकेर पनि बनाउन सकिन्छ । मैले मात्र चासो दिएर भएन, सम्बन्धित महाशाखा प्रमुखहरू छलफलमा आउनुपर्यो, उनले भने ।मन्त्रालयको गुणस्तर मापन तथा नियमन महाशाखा प्रमुख डामदनकुमार उपाध्यायले भने फाइल रायसुझावका लागि कानुन शाखामा पठाइसकेको दाबी गरे । त्यहाँ मात्र छलफल गर्न बाँकी छ, उनले भने । निर्देशिका मन्त्रालयबाट परामर्शका लागि कानुन, अर्थ मन्त्रालयमा पठाई अन्तमा मन्त्रिपरिषद्बाट स्वीकृति भएपछि लागू हुन्छ । निर्देशिका लागू भएमा स्वास्थ्य संस्थाले मन्त्रालयले तोकिएको मापदण्डभित्र रहेर दिँदै आइरहेको सेवा अनलाइन प्रणालीमा लैजानुपर्छ । नत्र जरिवाना तिर्नुपर्ने प्रावधान राखिएको मन्त्रालयको सूचना प्रविधि शाखाका वरिष्ठ कम्प्युटर अधिकृत रौनियारले बताए । निर्देशिकाले स्वास्थ्य संस्था निर्माण गर्दा इन्टरनेट, राउटर, भीएसएटी (स्याटेलाइटबाट कनेक्ट गरेर इन्टरनेट चलाउने), डाटा ब्यकअपजस्ता उपकरणका लागि आवश्यक पूर्वाधार विकास गर्नुपर्ने मापदण्ड तोकेको छ । जनशक्ति, बजेट व्यवस्थापन, तथ्यांकको गोपनीयता राख्नुपर्ने, अनुगमन, मूल्यांकन गरी कैफियत भेटिएमा कारबाही गर्न सक्ने अधिकारसमेत निर्देशिकाले तोकेको छ ।एकातिर निर्देशिका टुंगोमा पुगेको छैन, अर्कोतर्फ त्यसका लागि आवश्यक पूर्वतयारी गर्न चाहिने बजेट गत वर्षदेखि मात्र विनियोजन गर्न थालिएको छ । मन्त्रालयले आव २०७६७७ मा मन्त्रालयगत बजेट सूचना प्रणाली (एलएमबीआईएस), ट्रान्जेक्सन एकाउन्टिङ एन्ड बजेट कन्ट्रोल सिस्टम (टीएबीयूएस), विद्युतीय सरकारी लेखा प्रणाली (सीजीएस) अपग्रेड तथा तालिम र जनशक्ति व्यवस्थापन गर्न ४० लाख रुपैयाँ विनियोजन गरेको थियो । २०७७७८ मा भने एलएमबीआईएस, टीएबीयूएस, सीजीएस सिस्टमसँगै इलेक्ट्रिोनिक हेल्थ रेकर्ड, टेलिमेडिसिन र डिजिटल हेल्थका लागि भनेर ४१ लाख रुपैयाँ विनियोजन गरिएको थियो तर २०७८७९ मा त्यसलाई घटाएर ३५ लाख रुपैयाँ मात्र विनियोजन गरिएको छ । डिजिटल हेल्थ लागू गर्न नसके पनि बेलाबेला त्यससम्बन्धी अन्तर्राष्ट्रिय सम्मेलनमा भने नेता तथा मन्त्रालयका अधिकारीहरू सहभागी हुने गरेका छन् । २०७५ फागुनमा भारतको नयाँ दिल्लीमा भएको ग्लोबल डिजिटल हेल्थ पार्टनरसिपसम्बन्धी चौथो सम्मेलनमा तत्कालीन स्वास्थ्यमन्त्री उपेन्द्र यादव भाग लिन पुगेका थिए । विश्वका ६० देशका स्वास्थ्यमन्त्री एवं विज्ञ तथा वैज्ञानिक सहभागिता भएको उक्त कार्यक्रमबाट फर्केपछि मन्त्री यादवले चाँडै नै डिजिटल हेल्थ कार्यक्रम लागू गर्ने बताएका थिए । तर, तीन वर्ष बितिसक्दा पनि डिजिटल हेल्थ कार्यक्रम लागू गर्ने सम्बन्धमा ठोस प्रगति छैन ।"
१५ घण्टाको शल्यक्रियापछि जोडियो बालकको हात,"जटिल शल्यक्रिया गर्न राजधानी धाउनुपर्ने बाध्यताउपत्यकाबाहिर उपचार सुविधा नहुँदा कुलदीप मण्डलजस्ता गम्भीर दुर्घटनाका घाइतेलाई राजधानी धाउनुपर्ने बाध्यता छ । सर्लाही पर्सा गाउँपालिका२ का १८ वर्षीय रवि सिंहलाई पनि ट्रमा सेन्टर नै ल्याइएको थियो । कारखानामा काम गर्ने क्रममा फ्लेक्स पाइप मेसिनले सिंहको दाहिने हत्केला पूरै छिनालेको थियो । उनको पनि सेन्टरका चिकित्सकहरूले १० घण्टा लामो शल्यक्रियापछि हात जोड्न सफल भए । दुर्घटनामा परेर उपचारका लागि राजधानी ल्याउनुपर्दा कतिपयको बाटोमै मृत्यु हुने गरेको छ ।चिकित्सा विज्ञान राष्ट्रिय प्रतिष्ठानका डिन एवं ट्रमाका प्लास्टिक सर्जरी विभाग प्रमुख प्राडा पीयूष दाहालका अनुसार पूरै छिनेको हातलाई जोड्न हड्डी, नसा, मासुसम्मको अवस्थालाई हेरेर गर्नुपर्ने भएकाले उपचार संवेदनशील र जटिल छ । दुर्घटनामा थोरै मात्र रगत बगे पनि ज्यानको जोखिम बढ्न सक्छ, उनले भने, तत्काल उपचार गर्न नसकेमा बिरामीको मृत्यु वा जीवनभर अपांग हुनु सक्छ । यसले घाइते, अभिभावकलाई मात्र नभई राज्यलाई पनि भार बढ्छ । यस्ता घटनाका कारण उपत्यकाबाहिरका जिल्लामा ट्रमा विस्तार गर्न राज्यले विशेष ध्यान दिनुपर्ने उनले बताए । त्यसो त सरकारले २०७७ सालको नीति तथा कार्यक्रममै मुख्य राजमार्गमा ट्रमा सेवा विस्तार गर्ने घोषणा गरेको थियो । यसका लागि अझै पनि अध्ययन हुन सकेको छैन । स्वास्थ्य मन्त्रालयले २०७७७८ मा बिनाअध्ययन कनिका छर्ने किसिमले बजेट विनियोजत गर्दा ५ करोड रुपैयाँ फ्रिज भएको थियो । ट्रमा सेन्टरका निमित्त मेडिकल सुपरिन्टेन्डेन्ट डा प्रमोद जोशीले पनि उपत्यकाबाहिर ट्रमा विस्तार गर्न अत्यावश्यक भइसकेको बताए । अस्पतालमा बिरामीको अत्यधिक चापले गर्दा थेग्नै मुस्किल परेको छ, उनले भने, इमर्जेन्सीमा बेड अभावका कारण ट्रलीमा राखेर उपचार गराउन बाध्य छौं ।स्वास्थ्य मन्त्रालयका सहप्रवक्ता समीर अधिकारीले बढी दुर्घटना हुने प्रमुख राजमार्गको पहिचान गर्न प्रहरीलगायत निकायसँग तथ्यांक संकलन गरिरहेको बताए । जिल्ला र प्रदेशका अस्पताल प्रमुखलगायत निकायसँग छलफल गर्ने क्रममा छौं, उनले भने । मुलुकमा बीपी, त्रिभुवन, अरनिको, नारायणघाटमुग्लिन, मेची, कोसी, सगरमाथा, सिद्धार्थ, राप्ती गरेर १५ मुख्य राजमार्ग छन् । २०७७७८ मा उपत्यकामा मात्रै ९ हजार ५ सय ४५ सवारी दुर्घटनामा परे । मुलुकभर २० हजार ६ सय ३४ सवारी दुर्घटना भए । १० वर्षका तथ्यांक केलाउँदा प्रत्येक दिन सरदर ५ देखि ६ जनाको सडक दुर्घटनामा परेर अकालमा ज्यान जाने गरेको छ । मण्डलका बुवा नवीनले निजी स्वास्थ्य संस्थामा उपचार गराउनुपरेको भए सुकुम्बासी हुने बताए । आफ्नो गाउँठाउँमा ट्रमा विस्तार भएमा शल्यक्रिया मात्र नभई त्यसपछि गरिने उपचारमा थप सहज हुन्थ्यो, उनले भने ।"
वडासम्मै मतको लेखाजोखा गर्दै गठबन्धन,"(काठमाडौं)स्थानीय तहको निर्वाचनमा तालमेल गरेर जाने सैद्धान्तिक सहमति गरेका पाँच दल स्थानीय राजनीतिक लेखाजोखामा जुटेका छन् । गठबन्धनको चैत १७ मा बसेको बैठकले वडासम्मकै राजनीतिक प्रतिवेदन मागेपछि पाँचदलीय स्थानीय संयन्त्रले काम थालेका छन् ।सात प्रदेश, ७७ वटै जिल्ला र ७ सय ५३ वटै पालिकामा गठित संयन्त्रले चैत २२ भित्र देशभरको प्रतिवेदन दिने र त्यसका आधारमा केन्द्रबाट निर्णय लिने तयारी छ । स्थानीय संयन्त्रले बुँदागत आधारमै सबै पार्टीको २०७४ को र हालको अवस्थाको विश्लेषणात्मक अध्ययन गरेर केन्द्रमा प्रतिवेदन पठाउने तयारी गरेका छन् । स्थानीय तहमा विगतको निर्वाचन परिणाम र पछिल्लो राजनीतिक अवस्थाका आधारमा चुनावी रणनीति बनाउने गठबन्धनको तयारी छ ।आइतबार मात्रै मधेस प्रदेशमा गठबन्धनको बैठक बसेको थियो । बैठकले जिल्ला तहका संयन्त्रहरूलाई त्यहाँको अहिलेसम्मको यथार्थ धरातलको विश्लेषण गरेर २२ गतेभित्र रिपोर्ट प्रदेश संयन्त्रलाई बुझाउन भनिएको छ, एकीकृत समाजवादी पार्टीका मधेस प्रदेश कमिटीका अध्यक्ष रामचन्द्र यादवले भने, त्यो रिपोर्टअनुसार सबैले गठबन्धनलाई तार्किक निष्कर्षमा पुर्याउन पहल गर्ने समझदारी भएको छ ।इटहरीमा शनिबार बसेको पाँच दलको प्रदेश १ स्तरीय बैठकले १ सय ३७ वटै स्थानीय तहमा तालमेल गर्ने निर्णय गरेको छ । कांग्रेस सभापति उद्धव थापाले गत स्थानीय तह निर्वाचनको मतभारलाई आधार मानेर तालमेल गर्ने निर्णय भएको बताए । बैठकले सबै दलका जिल्ला नेतृत्वलाई तालमेलका लागि आवश्यक प्रक्रिया थाल्न निर्देशन दिने निर्णय गरेको छ, उनले भने, पालिका र पदको भागबन्डा गर्दा जनमतको मापदण्डलाई आधार मानिने छ । बैठकले कांग्रेसका प्रदेश सभापतिको संयोजकत्वमा गठबन्धन संयन्त्र गठन गरेको छ । सोही संयन्त्रले निर्वाचनमा संयुक्त परिचालन र अनुगमन गर्ने कांग्रेस प्रदेश सभापति थापाले बताए । बैठकमा माओवादी केन्द्रका प्रदेश अध्यक्ष हर्क नेम्वाङ, एकीकृत समाजवादीका प्रदेश अध्यक्ष बलदेव चौधरी र जसपाका प्रदेश कोषाध्यक्ष उमेश थापा सहभागी थिए ।अर्घाखाँचीमा केन्द्रमा चुनावी गठबन्धनको निर्णय नहुँदै फागुन २९ मा पाँचदलीय संयन्त्र गठन भएको थियो । कांग्रेस जिल्ला सभापति केशव श्रेष्ठले प्रमुख प्रतिपक्षी एमालेविरुद्ध एकढिक्का भएर चुनावी प्रतिस्पर्धामा उत्रिने निर्णय भएको बताए । २०७४ को स्थानीय तह निर्वाचनमा पनि अर्घाखाँचीमा कांग्रेस र माओवादी केन्द्रबीच तालमेल भएको थियो । जिल्लाका ६ पालिकामध्ये ४ वटामा तालमेल भएकोमा मालारानी गाउँपालिकाबाहेक अन्यमा सफल भएको थियो । माओवादी नेता टोपबहादुर रायमाझी पार्टीको ठूलो हिस्सासहित एमाले प्रवेश गरेपछि गठबन्धनलाई चुनौती थपिएको छ । हामीले पालिकास्तरमा पनि गठबन्धन दलको संयन्त्र बनाएर गतिविधि गरिरहेका छौं, तीनै तहका निर्वाचनमा एक भएर जाने सैद्धान्तिक सहमति भइसकेको छ, उनले भने ।माओवादी गण्डकी प्रदेश अध्यक्ष गायत्री गुरुङका अनुसार सबै दलले आआफ्ना कमिटीलाई गठबन्धनका विषयमा सर्कुलरसमेत जारी गरेका छन् । पाँचदलीय गठबन्धनका शीर्ष नेताहरूले हस्ताक्षर गरेको संयुक्त सर्कुलर त छैन तर आआफ्ना पार्टीले जारी गरेका छन् । त्यसकै आधारमा १८ चैतमा गण्डकी प्रदेशमा गठबन्धनको बैठक बसेका थियौं । अब फेरि २२ गते बैठक बसी कुन दलको अवस्था के थियो, के छ भन्नेबारे मसिनो गरी रिपोर्ट तयार गरेर केन्द्रमा पठाउने तयारीमा छौं, गुरुङले भनिन् ।कांग्रेस सभापति एवं प्रधानमन्त्री शेरबहादुर देउवाको अध्यक्षतामा बिहीबार बसेको पाँच दलको बैठकले चुनावी गठबन्धन गर्ने निर्णय गरेको थियो । सोही निर्णयका आधारमा दलहरूले मातहतका निकायलाई प्रदेश, जिल्ला र स्थानीय तहमा संयन्त्र गठन गर्न निर्देशन दिएका थिए । कांग्रेसले पठाएको निर्देशनमा कांग्रेस सभापति संयोजक र सत्ता गठबन्धनका प्रदेश तथा जिल्लास्थित प्रमुख सदस्य रहने गरी संयन्त्र गठन गर्न भनिएको छ । जिल्लास्थित संयन्त्रलाई पाँचवटा विषयमा विश्लेषण गरी रायसुझाव प्रस्तुत गर्न निर्देर्शन दिइएको छ ।गत स्थानीय तह निर्वाचनमा हाल गठबन्धनमा रहेका दलहरूको जिल्ला समन्वय समिति, जिल्लास्थित सबै पालिका तथा वडामा प्राप्त मतको अवस्था, एमाले तथा अन्य प्रतिस्पर्धी पार्टीले प्राप्त गरेको मतको अवस्था, गठबन्धनमा रहेका दलको अलगअलग सबै स्थानीय तहमा रहेको वर्तमान सांगठनिक अवस्था (मतभारको प्रतिशत), गठबन्धनमा रहेका दलहरूको संयुक्त वर्तमान सांगठनिक अवस्था (मतभारको प्रतिशत) र एमाले तथा प्रतिस्पर्धी अन्य पार्टीको वर्तमान सांगठनिक अवस्था (मतभारको प्रतिशत) बारे अध्ययन तथा विश्लेषण गरी केन्द्रीय निर्वाचन परिचालन समितिमा पठाउन भनिएको छ ।समितिका सदस्य एवं कांग्रेस केन्द्रीय सदस्य नैनसिंह महरले मंगलबारसम्म सबै जिल्लाबाट विश्लेषणसहितको प्रतिवेदन आउने बताए । वडासम्मकै अवस्था स्पष्ट हुने गरी ग्राउन्ड रिपोर्ट आएपछि दलहरूलाई चुनावी रणनीति बनाउन सहयोग पुग्नेछ र सफलता पनि पाइनेछ, उनले भने । केन्द्रको निर्देशनअनुसार सत्ता गठबन्धन दलले स्थानीय तहमा पनि संयुक्त बैठक गरी अवस्था विश्लेषण र तालमेलको रणनीति बनाउन थालेका छन् । तीनै तहको रिपोर्टको बलमा कहाँ, कस्तो गठबन्धनको खाँचो छ भन्ने ठोस रणनीति बनाइने शीर्ष नेताहरूको भनाइ छ । २२ गतेसम्म रिपोर्ट आउँछ, त्यसपछि संयन्त्रको बैठक बसेर, कसरी अगाडि बढ्ने भन्ने तय गरिन्छ, एकीकृत समाजवादीका महासचिव बेदुराम भुसालले भने ।"
कांग्रेसका सातै तहमा परिचालन र प्रचार समिति,"कांग्रेसले पार्टीको सातवटै तहमा स्थानीय तह निर्वाचनका लागि परिचालन र प्रचारप्रसार समिति गठन गर्ने भएको छ । केन्द्रीय स्तरमा गठन भएका परिचालन र प्रचारप्रसार समितिले मातहत निकायलाई समिति गठन गर्न निर्देशन दिएका हुन् ।केन्द्रीयस्तरमा उपसभापति पूर्णबहादुर खड्काको संयोजकत्वमा निर्वाचन परिचालन समिति, महामन्त्री गगन थापाको संयोजकत्वमा घोषणापत्र तयारी समिति र प्रवक्ता प्रकाशशरण महतको संयोजकत्वमा प्रचारप्रसार समिति गठन गरिएका छन् । खड्काको संयोजकत्वमा ५६ सदस्यीय र महतको संयोजकत्वमा ६८ सदस्यीय समिति बनेका छन् । थापा संयोजकत्वको समिति भने विस्तार गरिएको छैन । खड्का संयोजकत्वको केन्द्रीय निर्वाचन परिचालन समितिले प्रदेशलगायत विभिन्न तहका सभापतिको संयोजकत्वमा स्थानीय तह निर्वाचन परिचालन समिति गठन गर्न निर्देशन दिएको छ । कांग्रेसमा केन्द्र, प्रदेश, जिल्ला, प्रतिनिधिसभा निर्वाचन क्षेत्र, प्रदेशसभा निर्वाचन क्षेत्र, पालिका र वडा गरी ७ तहका संरचना छन् ।अब सबै तहमा निर्वाचन परिचालन समिति गठन हुने केन्द्रीय सदस्य एवं केन्द्रीय निर्वाचन परिचालन समितिका सदस्य नैनसिंह महरले बताए । समितिले विधानको व्यवस्थाबमोजिम संसदीय समिति, कार्यसम्पादन समिति र अनुशासन समिति गठन गर्न मातहतका कार्यसमितिलाई निर्देशन दिएको छ । पार्टी विधानमा महाधिवेशन सम्पन्न भएको ६ महिनाभित्र समितिहरू गठन गरिसक्नुपर्ने भए पनि स्थानीय तह निर्वाचनलाई मध्यनजर गर्दै यस्तो निर्देशन दिइएको महरले बताए । महानगरपालिका प्रमुखउपप्रमुखको केन्द्रीय संसदीय समितिले, उपमहानगर र नगरपालिका प्रमुखउपप्रमुखको प्रदेश संसदीय समितिले, गाउँपालिका प्रमुखउपप्रमुखको जिल्ला संसदीय समितिले र वडाध्यक्ष तथा सदस्यको प्रतिनिधिसभा क्षेत्र संसदीय समितिले उम्मेदवारको निर्णय गर्छन् । विधानको धारा ३३ (१२) मा कुनै पनि तहको प्रत्यक्षतर्फको मनोनयन दर्ता हुने मितिभन्दा एक महिनापूर्व उम्मेदवारको अन्तिम निर्णय गरिसक्नुपर्ने उल्लेख छ । निर्वाचन आयोगले वैशाख ११ र १२ मनोनयन दर्ता गर्ने मिति तय गरे पनि अहिलेसम्म सबै तहमा संसदीय समिति बन्न सकेका छैनन् ।"
भरतपुरमा प्रतिष्ठाको लडाइँ,"(काठमाडौं) , (चितवन)सत्तारूढ गठबन्धनका दुई प्रमुख दल कांग्रेस र माओवादी केन्द्रले भरतपुर महानगरपालिकाको नेतृत्व लिने विषयलाई राजनीतिक प्रतिष्ठा बनाउँदा गठबन्धनको भविष्यमाथि संशय उठ्न थालेका छन् । माओवादी अध्यक्ष पुष्पकमल दाहालले आफ्नो निर्वाचन क्षेत्र र गृहनगर भएकाले भरतपुर महानगरमा माओवादीको नेतृत्व हुनुपर्ने अडान राख्दै आएका छन् । दाहालले आफ्नो राजनीतिक प्रभाव जोगाइराख्न छोरी रेनु दाहाललाई मेयरमा दोहोर्याउने चाहना राखेको माओवादी नेताहरू बताउँछन् । त्यसका लागि कांग्रेस सभापतिसमेत रहेका प्रधानमन्त्री शेरबहादुर देउवा तयार भए पनि नेता शेखर कोइराला र उनको समूह मान्न तयार भएको छैन ।देउवाले पार्टीका नेताहरूसँग स्थानीय तहपछि आउने संघ र प्रदेशको चुनावसम्मै गठबन्धन गर्ने वातावरणका लागि दाहालको प्रस्ताव मानेर जानुपर्ने बताउँदै आएका छन् । चितवनमा माओवादीलाई सहयोग नगर्दा आगामी संघ र प्रदेश तहको निर्वाचनमा एमाले नेतृत्वमा वाम ध्रुवीकरण बन्न सक्ने चिन्ता देउवामा छ । कोइराला पक्षको बाहुल्य रहेको चितवन कांग्रेसले भने मेयर पाउनुपर्ने विषयलाई प्रतिष्ठाको विषय बनाइरहेको छ । अघिल्लो स्थानीय तह निर्वाचनमा भरतपुरको प्रमुखमा माओवादी केन्द्र र उपप्रमुखमा कांग्रेसले उम्मेदवारी दिने गरी तालमेल भएको थियो । तालमेलअनुसार नै प्रमुखमा माओवादीकी दाहाल र उपप्रमुखमा कांग्रेसकी पार्वती शाह ठकुरी विजयी भएका थिए । २९ वडा रहेको महानगरमा माओवादीले ३ वटा वडामा अध्यक्ष जितेको थियो । वडाध्यक्ष जितेको एउटा वडामा माओवादी र एमालेबीच तालमेल भएको थियो । एमालेले सर्वाधिक १४ र कांग्रेसले १२ वटा वडा जितेका थिए । माओवादीसँग चुनावी तालमेल गरेर पहिला प्रमुख पद छाड्दा कांग्रेसमा चुलिएको असन्तोष अहिलेसम्म कायमै छ । कांग्रेस महामन्त्री विश्वप्रकाश शर्माका अनुसार स्थानीय तहपछि हुने संघ र प्रदेशका चुनावसम्मै तालमेलको वातावरण बनाउन भरतपुर महानगर मुख्य परीक्षा रहेको बताए । चितवनमा सेफ ल्यान्डिङ गर्ने कि फोर्स ल्यान्डिङ भन्ने विषय मुख्य समस्या छ, उनले भने, माओवादीलाई दोहोर्याएर नेतृत्व दिनु भनेको फोर्स ल्यान्डिङ हुन्छ । फोर्स ल्यान्डिङ गर्दा विभिन्न जोखिम हुन्छन् । ती जोखिमले आउने संघ र प्रदेशको निर्वाचनमा तालमेल गर्ने वातवरण बिगार्न सक्छ । अहिले कांग्रेसलाई मेयर दिएर तालमेल गर्दा सेफ ल्यान्डिङ हुन्छ । कांग्रेस र माओवादी दुवैले यसलाई प्रतिष्ठाको विषय नबनाई सेफ ल्यान्डिङकै बाटो खोज्नु उचित हुन्छ ।चितवनमा आफ्नै पार्टीभित्रको असन्तुष्टिले देउवालाई निर्णय लिन अप्ठ्यारो परिरहँदा दाहालले भने आफ्नो गृहनगर र चुनावी क्षेत्रको महानगरमा दाबी नछाड्ने संकेत गर्दै आएका छन् । आफ्नो जीवनकालमै छोरी रेनुलाई राजनीतिक उत्तराधिकारीका रूपमा अघि सार्ने प्रयत्नमा दाहाल लागिरहेका छन् । रेनुले केही राम्रा काम गरेकाले चुनाव जित्न अघिल्लो पटकको तुलनामा सहज हुने निष्कर्ष पनि उनले निकालेका छन् ।नेता नारायणकाजी श्रेष्ठले चुनावी तालमेल र गठबन्धनको विषयमा औपचारिक छलफल भइनसकेकाले पार्टीले अहिलेसम्म कुनै पोजिसन नबनाएको बताए । अहिले हामीले सबैतिरको रिपोर्ट मागिरहेका छौं, रिपोर्ट आएपछि केन्द्रीय तहबाट महानगर र उपमहानगरपालिकासम्म गठबन्धन गर्न सकिन्छ । अन्य स्थानमा स्थानीय तहलाई जिम्मा दिने हो, उनले भने, जहाँ मिल्छ त्यहाँ मिलेर जाने, नमिलेको स्थानमा स्वच्छ रूपमा प्रतिस्पर्धा गर्ने भन्ने नै हाम्रो धारणा हो ।अर्का नेता हरिबोल गजुरेलले भरतपुर महानगरमा माओवादीले जितेको र अध्यक्षको आफ्नै गृहजिल्लासमेत भएकाले कांग्रेसले त्यसको मर्मलाई बुझ्नुपर्ने बताए । आआफूले जितेका पालिका कायम राखेर एमालेले जितेकोमा भागबन्डा गर्ने मुख्य नीति रहेकाले पनि भरतपुर माओवादीलाई दिनुपर्ने नीति अघि सारिएको उनको भनाइ छ । माओवादीका अन्य नेताहरूका अनुसार भरतपुर माओवादीले नलिँदा संघको निर्वाचनमा दाहाललाई सहज बनाउने, प्रदेशमा माओवादीलाई भूमिका दिने र भरतपुरबाहेकका महानगरपालिकामा मेयर लिने विकल्प पनि हुन सक्छन् तर त्यस्तो विकल्पमा जान झनै सहज नहुने गजुरेलको भनाइ छ । विकल्प होलान् तर त्यसका लागि पनि सहज स्थिति हुन्न, उनले भने, भरतपुरमा अहिले दुवै पार्टीले मेयर चाहिन्छ भनेर पोजिसन राख्नु गलत होइन तर अन्तिममा सहमति हुन्छ । भरतपुरकै कारण गठबन्धन भत्कने चिन्ता छैन ।देउवाप्रति माओवादीको भरोसा बढ्दो छ । कांग्रेसमा महानगरको उम्मेदवार चयन केन्द्रले गर्ने भएकाले पनि माओवादी अध्यक्ष दाहाल देउवाप्रति विश्वस्त छन् । कांग्रेस नेताहरू आफ्नो पार्टीले मेयर पाउँदाभन्दा नपाउँदा गठबन्धन भत्कन सक्ने संशय बढी देख्छन् । घरघर जाऔं, कांग्रेस जिताऔं अभियानमा चितवन खटिएका कांग्रेसका केन्द्रीय प्रतिनिधि अब्दुल सतारले पार्टी नेतृत्वलाई बुझाएको रिपोर्टमा कांग्रेसले महानगरको नेतृत्व नपाए गठबन्धनले चुनाव हार्न सक्ने निष्कर्ष निकालिएको छ । देउवानिकट नेता सतारका अनुसार माओवादीलाई नेतृत्व दिँदा जित्ने सम्भावना एकदमै कम छ । रेनुलाई नै मेयर दिएमा कांग्रेसभित्र मात्रै नभई माओवादीमा पनि असन्तुष्टि हुने देखिन्छ, चुनाव जित्न नसके त्यसैलाई निहुँ बनाएर माओवादीले २०७४ को घटना दोहोर्याउन सक्छ र गठबन्धन भत्कन सक्छ, सतारले भने, धरातलको यथार्थ बुझेर माओवादी नेतृत्वले आफैं पछि हट्दा राम्रो सन्देश जान्छ ।चितवन कांग्रेसले आइतबार मात्रै महानगरको नेतृत्व नछाड्ने बटमलाइन अघि सारिसकेको छ । प्रधानमन्त्री देउवा भारत भ्रमणबाट फर्कुनअघि नै वडा कार्यसमितिहरूको भेला डाकेर कोइराला समूहको बाहुल्य रहेको चितवन कांग्रेसले लिएको निर्णयलाई पार्टीका नेताहरूले अर्थपूर्ण रूपमा लिएका छन् । शेखर समूहका एक नेताका अनुसार भारतबाट फर्कनासाथ देउवाले माओवादीलाई मेयर दिने निर्णय लिन सक्ने अनुमानका आधारमा चितवन कांग्रेसबाट उक्त निर्णय आएको हो । २०७४ को स्थानीय चुनावमा हँसिया हथौडामा मतदान गर्यौं, संघको चुनावमा हलोमा मतदान गर्यौं, अहिले कुनै हालतमा हँसिया हथौडामा मतदान गर्न सकिन्न भन्ने आवाज चितवनमा छ, शेखर समूहका ती नेताले भने, यसपटक तार्किक, व्यावहारिक र सैद्धान्तिक रूपमा पनि कांग्रेसले आफ्नो ठाउँ छाड्दैन ।जिल्ला कार्यसमिति सभापति राजेश्वर खनालका अनुसार महानगरका २९ वडामध्ये २८ वडाका अध्यक्षसहितका पदाधिकारीले महानगरको नेतृत्व लिएर अन्यमा गठबन्धन गर्न सुझाव दिएकाले त्यसैअनुसार पार्टीको जिल्ला कार्यसमितिले निर्णय लिएको बताए । सैद्धान्तिक रूपमा गठबन्धनको विपक्षीमा हामी छैनौं, आजै पनि केन्द्रीय नीतिअनुसार गठबन्धनमा जाने निर्णय गरेका छौं तर गाँठी कुरा माओवादीले मेयर लिँदैमा जित्ने अवस्था छैन, यस पटक मेयर कांग्रेसले लिने कुरा हाम्रो बटमलाइन हो, खनालले भने, स्थानीय अवस्थालाई प्रधानमन्त्री र माओवादी अध्यक्षले पछिल्लो पटक बुझेको जस्तो लाग्छ । केन्द्रले जिल्लाको मागबमोजिम निर्णय गर्नेमा नेताहरू ढुक्क छैनन् । अघिल्लो निर्वाचनमा कांग्रेसका तर्फबाट प्रमुखमा दिनेश कोइराला र उपप्रमुखमा ठकुरीले मनोनयन दर्ता गरेर घोषणापत्रसहित प्रचारप्रसार सुरु गरेका थिए । उम्मेदवारी फिर्ता लिने अन्तिम दिन चुनावी तालमेलको कुरा आएपछि तत्कालीन जिल्ला कार्यसमितिले विज्ञप्ति निकालेर चितवनमा त्यस्तो सम्भावना नरहेको प्रस्ट पारेको थियो तर बिहान विज्ञप्ति आएपछि दिउँसो केन्द्रले तालमेलको निर्णय गर्यो । कोइरालाले उम्मेदवारी फिर्ता नगरेपछि पार्टी सभापति शेरबहादुर देउवाले निर्वाचन आयोगलाई पत्र पठाएर उम्मेदवारी फिर्ता गराएका थिए । कांग्रेस सभापति देउवा र माओवादी केन्द्रका अध्यक्ष दाहालले नै भरतपुर आएर गठबन्धनका लागि मत मागेका थिए । रेनु दाहाल झिनो मतान्तरले विजयी भएकी थिइन् । मतगणना भइरहँदा माओवादी कार्यकर्ताले मतपत्रसमेत च्यातेका थिए ।"
मुद्दा नटुंगिँदै खुल्यो काष्ठमण्डप,"(काठमाडौं)सर्वोच्च अदालतमा दायर रिट निवेदन किनारा नलाग्दै राष्ट्रपति विद्यादेवी भण्डारीले काठमाडौंको वसन्तपुरस्थित काष्ठमण्डपको उद्घाटन गरेकी छन् । अन्तरिम आदेश कायम रहेको र सत्तलमा पुरानै मूर्ति पुनःस्थापना गर्नुपर्ने माग राख्दै सम्पदा र संस्कृतीप्रेमीले विरोध गरिरहेका भए पनि सोमबार राष्ट्रपतिले काष्ठमण्डपको उद्घाटन गरेकी हुन् । उद्घाटनलगत्तै काष्ठमण्डप सर्वसाधारणका लागि समेत खुला गरिएको छ । २०७२ साल वैशाख १२ को भुइँचालोले काष्ठमण्डप (मरु सत्तल) जगैसम्म भत्किएको थियो । काष्ठमण्डपको पूर्वतर्फको गेटमा दियो बालेर राष्ट्रपति भण्डारीले सर्वसाधारणका लागि खुला भएको घोषणा गरिन् । यो धरोहर मौलिक र आकर्षक शैलीमा पुनर्निर्माण हुनु राष्ट्रकै लागि गौरवको विषय भएको बताउँदै उनले भनिन्, भुइँचालोले बस्ती मात्र नभई सांस्कृतिक सम्पदा पनि नष्ट गरेको थियो । हामी एकआपसमा मिलेर निर्माण गर्न सक्छौं भनेर संकल्प गरेका थियौं । पूरा गर्यौं ।काठमाडौं महानगरका मेयर विद्यासुन्दर शाक्यले विवादमा रहेको सत्तलको मूर्तिलाई नछोईकन काष्ठमण्डपको मात्र उद्घाटन गरिएको बताए । मूर्तिको विवाद सर्वोच्च अदालतमा छ । अदालतले जे आदेश दिन्छ त्यहीअनुसार मूर्ति राख्छौं, मेयर शाक्यले भने, विवाद भएको विषयमा बोलेका छैनौं ।उद्घाटनलगत्तै काष्ठमण्डप पुनर्निर्माण समितिले सोमबारै काष्ठमण्डप काठमाडौं महानगरपालिकाका हस्तान्तरण गरेको छ । समितिका अध्यक्ष राजेश शाक्यले मेयर शाक्यलाई काष्ठमण्डपको साँचो हस्तान्तरण गरेका थिए । काठमाडौं महानगरको अनुदानमा पुनर्निर्माण समितिले ११ करोड ५० लाख रुपैयाँ खर्चेर पुनर्निर्माण सकेको हो । पुरातत्त्व विभागका महानिर्देशक दामोदर गौतमले २०७२ को भूकम्पले क्षति पुर्याउनुअघि काष्ठमण्डपको जीर्णोद्धार २०२३ सालतिर भएको बताए । काष्ठमण्डपको मुख्य टेको भनेकै यसको थाम हो । चारवटा थाम उठाएर बनाइएको छ । यो थाममा २०२३ सालमा गल्ती गर्दा जगैदेखि भत्किएको योजनाकार तथा वास्तुविद् काइवाई जेले बताए । थामको चुकुल ढुंगामा खोपिएको प्वालमा छिराएर अड्याइन्छ । जीर्णोद्धार गर्दा एउटा थामको चाहिंँ चुकुल ढुंगामा अड्याइएको रहेनछ । त्यही एउटा थाममा त्रुटि भएकाले काष्ठमण्डप जगैदेखि भत्कियो, योजनाकार तथा वास्तुविद् काई वाइजेले भने, किन भत्कियो भनेर हामीले अध्ययन नै गरेका छैनौं । जीर्णोद्धार गर्दा कतै आधुनिक सामग्री प्रयोग गरियो । त्यही भएर पनि भत्किए । गलत निर्माणको कारण सम्पदा भत्किए । काष्ठमण्डपमा पनि भएको यही हो । वास्तुकलाविद् काइवाइ जेका अनुसार काष्ठमण्डप १९९० सालको भुइँचालोमा समेत भत्किएको थिएन ।"
उस्तै छ दोरम्बाको घाउ,"पीडित परिवार र बाँचेकाहरूदोरम्बा काण्डमा श्रीमान् र छोरा एकैसाथ गुमाउने सुन्तली मोक्तान साउन ३२ को घटनापछि झन्डै ६ महिनासम्म घर आइनन् । कोही आफन्त र रेडक्रसका प्रतिनिधिले सहयोग गरेपछि रामेछाप, मन्थलीसम्म पुगेर जीउज्यानको सुरक्षा गर्न सकिन् । यहाँ घरमा सेनाले बन्दुक पड्काउँदै घेरा हालेपछि कोही भने झ्यालबाटै हाम फालेर बाँचेका रहेछन्, सेनाले सबै घर खानतलासी गर्दै लत्ताकपडा, फोटा, सामान बाहिर आँगनमा थुपारेका थियो । त्यसमा लगाइदिएको आगोको भुतभुते ३ दिनसम्मै रहिरह्यो, सुन्तलीले सम्झिन् । तत्कालीन दोरम्बा गाविस र हाल दोरम्बाशैलुङ २ मा रहेको त्यही दोरम्बा काण्ड सम्झाउने मूलघरमै उनी एक्लै बसिरहेकी छन्, बाख्राबस्तु पालेर । अब म कहाँ जाउँ ? छोराछोरी काठमाडौंतिरै छ । म भने आफ्नो यो माटो छाडेर कतै जान सक्तिनँ, जान पनि मान्दिनँ, उनले भनिन् । मारिएका दुई दाजुभाइ ठूलारामसानारामका श्रीमतीहरू पनि पुरानै थातथलोमा बस्छन् । द्वन्द्वको त्यो चरण पार गरेपछि नेपाली सेनामा भर्ना भएका ठूलारामका छोरा भूपेन्द्र योञ्जन अहिले भक्तपुरतिर बस्छन् भने सानुरामका छोरा प्रकाश योञ्जन नेपाल प्रहरीमा केही समय कार्यरत थिए । अर्का मृतक लक्ष्मण तामाङका छोरा दिक्पाल रोजीरोटीका लागि दक्षिण कोरिया गएर फर्केका छन् भने मृतक टेकबहादुर मगरकी श्रीमती शतलीमाया मगर अहिले दोरम्बा शैलुङ२ की वडासदस्य छिन् । साउन ३२ मा युवराज मोक्तानको घरमा सेना आएपछि झ्यालबाट हाम फालेर बाँच्नेमध्ये धनबहादुर तामाङ अहिले दोरम्बा सहिद स्मृति प्रतिष्ठानका अध्यक्ष छन् । अर्की मृतक अम्बिका दाहालका श्रीमान् हरि दाहाल ऊर्जामन्त्री पम्फा भुसालका निजी सहायक रूपमा कार्यरत छन्, उनी पनि झ्यालबाटै हाम फालेरै ज्यान जोगाउनेमा थिए । युवराजको घरमा भेला भएकामध्ये मैनकुमार मोक्तान, उदय मगर, रामकुमार पुलामी, राजन पौडेलसहित ११ जना भने झ्यालबाट वा कान्लाबाट हाम फालेर बाँचेका थिए । हामीले राज्यसत्ताबाट मारिएका साथीभाइको स्मृति र सम्मानमा अरू केही गर्न नसके पनि डाँडाकटेरीमा सहिद पार्क बनाएका हौं, यसका लागि गत आर्थिक वर्ष ०७५७६ मा प्रदेश सरकारले २० लाख रुपैयाँ दिएको थियो, प्रतिष्ठानका अध्यक्ष तामाङले सुनाए । त्यो पनि सार्वजनिक जग्गा पाइएको थिएन । लालबहादुर तामाङले स्वैच्छिक रूपमा सहिदका नाममा ४० रोपनी जग्गा दिएका हुन् । मृतक केही साथीभाइको सुरुमा नाम नखुले पनि उनीहरूको ठाउँठेगानाका आधारमा पछि स्पष्ट पहिचान गरिएको तामाङले जानकारी दिए । यो घटनालाई राजनीतिक प्रतिशोधका रूपमा लिएर तत्कालीन माओवादी जनसत्ताले जनकारबाही भन्दै स्थानीय हेल्थपोस्टमा कार्यरत स्वास्थ्यकर्मी रेलिमाया तामाङ र रामेछापकै धोबिखोलावासी भीमबहादुर श्रेष्ठको ज्यान लिएका थिए ।"
राज्यशक्तिको दुरुपयोग र अपारदर्शी खर्चको होड रोकियोस्,"स्वच्छ र निष्पक्ष निर्वाचनको अर्थ विराट् छ, मतदाताले निर्धक्क आफूले चाहेको उम्मेदवारलाई मत दिन पाउनुले मात्र निष्पक्ष निर्वाचन सुनिश्चित हुन सक्दैन । स्वच्छ निर्वाचनका लागि दल तथा उम्मेदवारहरूबीच प्रतिस्पर्धा पनि उत्तिकै स्वच्छ र स्वस्थ हुन जरुरी छ । स्वच्छ प्रतिस्पर्धाको एउटा अनिवार्य सर्त कार्यकर्तामतदातामाझ आफ्नो पक्षको पैरवी गर्ने दल र नेताहरूलाई राज्यले गर्ने व्यवहार समान हुनु हो । एक थरी नेताहरू राज्यस्रोतसाधनको प्रयोग गरेर निर्वाचनमा होमिन्छन्, र अर्का थरी आफ्नै खर्चमा मात्र निर्भर हुन्छन् भने चुनावी होड स्वस्थ हुनै सक्दैन । यसबाट अन्ततः लोकतान्त्रिक मूल्यमै क्षति पुग्छ । दुर्भाग्यपूर्ण भन्नुपर्छ अहिले नेपालमा पनि यही भैरहेको देखिन्छ । स्थानीय निर्वाचन आउन ४० दिन पनि बाँकी छैन, तर केही मन्त्री र नेताहरू राज्य ढुकुटीबाट हेलिकप्टर चढेर चुनावप्रचारप्रसारमा सरिक भैरहेका छन् । स्थानीय तह निर्वाचन नजिकिँदै गर्दा उद्घाटन तथा अनुगमनका नाममा प्रधानमन्त्री तथा मन्त्रीहरू हेलिकप्टर चढेर जिल्लाजिल्लामा आयोजित दलका कार्यक्रममा पुग्न थालेका छन् । चैत १ देखि १६ सम्म मात्रै करिब डेढ दर्जनपटक हेलिकप्टर उडान गरिएको छ । धेरै जना अटाउन नेताहरूले सेनाको एमआई१७ हेलिकप्टरलाई प्राथमिकतामा राख्ने गरेका छन्, जसको भाडा प्रतिघण्टा ८ लाख रुपैयाँ पर्छ । यसरी भ्रमणमा निक्लनेहरूमा प्रधानमन्त्री शेरबहादुर देउवा, गृहमन्त्री बालकृष्ण खाँण, ऊर्जामन्त्री पम्फा भुसाल, अर्थमन्त्री जनार्दन शर्मालगायत छन् । दलका नेताकार्यकर्ता कोचाकोच गरेर उडाइने हेलिकप्टरको भाडा सम्बन्धित दल तथा नेताहरूले नै बेहोर्ने भए त यसबारे उति साह्रो प्रश्न उठ्दैनथ्यो होला, तर, उक्त खर्च राज्यको ढुकुटीबाट भैरहेको छ । माओवादी अध्यक्ष तथा पूर्वप्रधानमन्त्री पुष्पकमल दाहालले त रोल्पा र गोरखाका स्थानीय तहकै बजेटमा हेलिकप्टर चढेका छन् । आवरणमा जे भए पनि नेताहरूको यस्तो भ्रमण विशुद्ध राज्यप्रयोजनमा मात्र सीमित छैन, यी सबैमा दलीय प्रचारप्रसारको अभिप्राय लुकेको प्रस्टै देखिन्छ । तसर्थ, दलीय स्वार्थमा भैरहेको राज्यस्रोतको यो दुरुपयोग रोकिनुपर्छ । राज्यशक्ति तथा स्रोतको दुरुपयोग कुनै बेला पनि हुनु हुन्न, चुनावका बेला त झन् यो निकै संवेदनशील हुन्छ । अरू बेला यो आर्थिक दुरुपयोगको मात्र मुद्दा बन्छ भने, चुनावको समयमा लोकतन्त्रकै स्वास्थ्यसित प्रत्यक्ष जोडिन्छ । त्यसैले यो विषयमा निर्वाचन आयोगको ध्यानाकर्षण हुनुपर्छ । निर्वाचनका अरू आचारसंहिताका लागि निश्चित अवधि भए पनि यस्तो मामिलामा भने चुनावको मिति घोषणा भएदेखि नै आयोगले कडिकडाउ गर्नुपर्छ । चुनावी मिति तोकिएको दिनदेखि नै नेता तथा मन्त्रीहरूलाई सरकारी खर्चमा भ्रमण गराउन रोकिएन भने निर्वाचन प्रभावित हुने जोखिम अधिक हुन्छ । त्यसकारण आयोगले जुनसुकै मूल्यमा पनि यसलाई रोक्नुपर्छ । साथै, यो विषय अख्तियार दुरुपयोगसित पनि सम्बन्धित भएकाले यसबारे अख्तियार दुरुपयोग अनुसन्धान आयोग, महालेखापरीक्षक, राष्ट्रिय सतर्कता केन्द्रलगायतले पनि आफ्नो दृष्टि राख्नुपर्छ । प्रत्यक्षअप्रत्यक्ष कुनै पनि तवरबाट राज्यशक्तिको आड लिएर निर्वाचनलाई प्रभावित तुल्याइन दिइनु हुँदैन । त्यसो त, अरू मन्त्री तथा विभिन्न राजनीतिक दलका नेताहरूले पनि हेलिकप्टरमा सयर गरेका छन्, जसको खर्च कुनै व्यक्ति वा सम्बन्धित दलले बेहोर्ने बताइएको छ । यस्तो निजी खर्चमा प्रत्यक्ष रूपमा राज्यस्रोतको दुरुपयोग भएको नदेखिने भए पनि उक्त रकमको स्रोत के हो भन्नेमा चाहिँ राज्यका निकायहरूको चासो रहनुपर्छ । एउटा विपन्न देशका नेताहरू महँगो खर्चमा हेलिकप्टरमा भ्रमण गर्नुर्र्र् साह्रै स्वाभाविक कुरा होइन । त्यसकारण, नेता स्वयम् तथा दलहरूले यो खर्च गरेका भए त्यसको स्रोत के हो, र कुनै तेस्रो व्यक्ति वा व्यापारीले लागत बेहोरेका भए पनि त्यसमा कस्तो स्वार्थ सम्बन्ध जोडिन्छ भनेर राज्यका निकायहरूले ध्यान दिनुपर्छ । किनभने अरूले गर्ने यस्तो खर्च मूलतः राजनीतिमाथिको निजी लगानी हो, जुन अन्ततः देशका लागि घातक नै हुन्छ । यस्तो लगानी धेरैजसो सम्बन्धित दल तथा नेताहरू शक्तिमा रहँदा अनुचित फाइदा लिने उद्देश्यले गरिएको हुन्छ । निर्वाचनमा हुने यस्तै अपारदर्शी खर्चको साइनो भ्रष्टाचार, अझ नीतिगत भ्रष्टाचारसित हुन्छ । यही कारण नै मुलुकमा बिचौलियाराज पनि मौलाउँछ । कति त यस्तो खर्चको स्रोत नै अपारदर्शी हुन्छ । मुलुकलाई दीर्घकालीन रूपमा हानि पुर्याउने यस्ता गतिविधिमा सम्बन्धित निकायहरूको ध्यान अनिवार्य रूपमा जानुपर्छ । अतः निर्वाचनका क्रममा सत्तासीनहरूले गर्ने सरकारी ढुकुटीको दुरुपयोग र सबै दलका नेताहरूले अपारदर्शी स्रोतबाट खर्चने क्रम रोक्न राज्यका संवैधानिक निकायलगायत सम्बन्धित संयन्त्रहरूले यथोचित हस्तक्षेप गर्नैपर्छ । अझ उत्तम त, देशलाई नै उचित बाटामा हिँडाउने जिम्मवारी भएका दल तथा नेताहरू स्वयम् सचेत भएर यस्ता अनुचित गतिविधिहरू त्याग्नुपर्छ । अनि मात्रै निर्वाचन स्वच्छ, स्वस्थ र मर्यादित बन्न सक्छ, एवं मुलुकको लोकतन्त्र पनि फस्टाउँछ ।"
दलतन्त्रले गाँजेको जनजाति आन्दोलन,"नेपालमा दलतन्त्रको पकड कति व्यापक र गहन रहेछ, नेपाल आदिवासी जनजाति महासंघको चुनावले पनि प्रस्टै देखाएको छ । आमा समूहदेखि स्कुल व्यवस्थापन समितिसम्म, पत्रकार महासंघदेखि बार एसोसिएसनसम्ममा दलीय प्यानल बनाएर चुनाव लडिने देशमा जनजाति महासंघ मात्रै दलतन्त्रको जकडबाट मुक्त हुने कुरा सोच्न पनि सकिँदैन । चैत दोस्रो हप्ता सम्पन्न जनजाति महासंघको दसौं राष्ट्रिय महाधिवेशनमा पनि ठूला दलहरूबीच गठबन्धन बनेपछि ससाना जातीय समुदायका, कहिले नामै नसुनिएका नेताहरू उच्च पदमा निर्वाचित भएका छन् । दलीय राजनीतिक मैदानमा सत्तापक्ष र विपक्षको खेल खेलिरहेका नेपाली कांग्रेस र नेकपा एमालेले कावासोतीको चौरमा नयाँ गठबन्धन बनाएर अधिकांश पद हत्याएका छन् । उनीहरूलाई नयाँ गठबन्धन बनाउन कुनै सिद्धान्त, विचार र राजनीतिले छेकेन, न त नीति, नैतिकता र संस्कृतिले रोक्यो । यी सबै मूल्यमान्यताका भारबाट मुक्त भएर महासंघीय नेतृत्व कब्जाको एकसूत्रीय अभियानमा लाग्दा छेकथुन गर्ने सबै सम्भावना हराउने नै रहेछ । प्रधानमन्त्रीदेखि पूर्वप्रधानमन्त्रीसम्मका दलपतिको गहिरो चासोसहितको हस्तक्षेप र नीतिविहीन दलीय राजको पछिल्लो उदाहरणस्वरूप महासंघको नयाँ नेतृत्व हठात् प्रकट भएको छ, जसको आन्दोलनकारी स्वपहिचान बेपत्ता छ । दलीय राजमा मग्न दलपतिहरूसँग आदिवासी जनजातिबारे कुनै प्रस्ट विचार र राजनीति छैन, न त कुनै चिन्ता र सरोकार नै देखिन्छ । तर जनजातीय संस्था र तिनको नेतृत्वप्रति भने उनीहरूको स्पष्ट नीति र नियत देखिन्छ जसरी पनि समुदाय र वर्गका संगठनसंघसंस्थामाथि कब्जा जमाउ अनि आआफ्नो दलका कार्यकर्तालाई पदमा आसीन गर ! उनीहरूको सर्वभक्षी आहाराका लागि आआफ्ना जातीय वर्गीय संगठन मात्रै भएर पुग्दैन, ती भ्रातृ संगठनभन्दा पर रहेका गैरदलीय सामाजिकराजनीतिक संघसंस्थाको भक्षण पनि जरुरी हुन्छ । ती संघसंस्थाको भक्षण ढाँचामाथि कब्जा जमाउ र नेतृत्वमा कार्यकर्ता भर्ती गर नीतिबाट मात्रै सम्भव छ भन्ने वास्तविकता उनीहरूलाई जति कसलाई थाहा होला र ? उनीहरूका लागि त्यस्तो संघसंस्था कब्जा गरिनलायक भूमि हो, जसलाई पूरै बाँझो पनि बनाउन सकिन्छ, प्लटिङ गरी बेचिखान पनि सकिन्छ ।दलतन्त्रका अघोषित रणनीतिराजनीतिक दलहरूका जन र वर्गका अनेक भ्रातृ संगठनको स्वायत्तताको डोरी सामान्यतया दलपति वा गुटपतिको खल्तीमा हुन्छ । र, तिनको नेतृत्व छनोट पनि आम रूपमा चुनाव (इलेक्सन) बाट होइन, छनोट (सेलेक्सन) बाट हुन्छ । उनीहरूका नीति, पहल र सक्रियता पनि दलपतिहरूबाटै निर्देशित हुन्छन्, जसले गर्दा उनीहरूको हैसियत र साख पुच्छरकै जस्तो हुन्छ । यसका लागि अनेक फ्र्याक्सन र इन्चार्ज बनाइएका हुन्छन्, जसले निर्देशन पालना गर्नेगराउने काम गराउँछन् । यस्तै नियन्त्रणकारी कामका लागि दलपतिहरूले गैरदलीय सामाजिकराजनीतिक संघसंस्थामा पनि पुराना नेतृत्वलाई खटाएका हुन्छन् । जनजातीय महासंघलाई पनि आफ्नो दलको छाताभित्र ल्याउन सबैजसो दलबाट अह्रनखटनमा लागेका पुराना नेताहरूको अनुहार हेरियो भने प्रस्ट हुन्छ उनीहरूको लक्ष्य र काम भनेको जसरी पनि महासंघलाई आफ्ना दलपतिको पाउमा चढाउनु हो । महासंघलाई ब्राह्मण पुरुष नेतृत्व भएका दलहरूको पकडमा ल्याउन जनजाति अनुहारको मुकुण्डो लगाएका दलीय नेताहरूले गरेका कसरतको नेपथ्यमा कब्जाकारी नीति र नियतबाहेक अरू पाउन असम्भव छ ।महासंघका पदाधिकारी छनोटमा पार्टीहरूको गोप्य नीति र नियतमध्ये दुईवटा आयाम उल्लेखनीय छन् । एक, सकेसम्म जनसंख्याका हिसाबले कम भएका जनजातीय समुदायका अगुवालाई मूल पदाधिकारीको प्रतिस्पर्धामा अगाडि बढाउने । दुई, त्यसमा पनि सकेसम्म कमजोर व्यक्ति छानेर चुनावमा जित निश्चित गर्ने । महासंघमा जातीय जनसंख्याका आधारमा होइन, विभिन्न सूचीकृत जनजाति समुदायको आधिकारिक संस्थाका आधारमा प्रतिनिधित्व हुन्छ । सबै समुदायका संस्थासँग एकएक मात्रै भोट हुने भएकाले कम जनसंख्या भएका करिब ३० वटा समुदायका संस्था मिलेर महासंघ कब्जा गर्ने प्रचलन जारी छ । ती सबै संस्थामा ठूला राजनीतिक दलकै प्रभुत्व रहेकाले महासंघमाथि पनि तिनै दलको कब्जा सहजै हुन्छ । कब्जाका लागि ती समुदायसम्बद्ध आफ्ना आलाकाँचा र कमजोर कार्यकर्तालाई खटाइन्छ, जसले बलियोसँग महासंघ र जनजाति आन्दोलनको अगुवाइ गर्ने सामर्थ्य प्राप्त गरेका हुँदैनन् । ससाना समुदायका कमजोर कार्यकर्तालाई नेतृत्वमा पठाइँदा महासंघ र आन्दोलन कमजोर हुने आकलन गरिएको प्रस्टै देखिन्छ । जबकि धेरै जनसंख्या भएको समुदायका बलियो नेतृत्व छनोट गर्ने स्वायत्तता दिइयो भने महासंघ बलियो हुने र आन्दोलनमा जनपरिचालन पनि व्यापक हुने खतराबाट सत्ताधारी र सत्ताकांक्षी दलपतिहरू जरुर सचेत र सतर्क छन् । तपाईंहरूले पहिचानका मुद्दा र आन्दोलनसँगै महासंघको नेतृत्व सम्हाल्न नसक्ने आलाकाँचा र कमजोरहरूलाई किन पदाधिकारीमा उठाउनुहुन्छ ? भन्ने सवालमा दलपति र उनीहरूका जनजातीय मतियारहरू भन्ने गर्छन्, कमजोरलाई त उठाउने र जिताउने हो नि, नभए त कसरी कज्याउन सकिन्छ र ? बलियो र प्रभावशाली व्यक्तित्व भएकोलाई उम्मेदवार बनाइयो भने कहाँ टेर्छन् ? संस्था पनि कहाँ उनीहरूले चलाउने हो, चलाउने त हामीले नै हो ! मुद्दाको अपहरणआलोचनात्मक विवेक भएको बलियो नेतृत्व स्थापित भयो भने संस्था र पदाधिकारीलाई कज्याउन नपाइने, दल र दलपतिहरूको भन्दा भिन्न ढंगले मुद्दा र सवालमा पहल हुने तथा दबाबकारी संघर्ष थालनी हुने अनि जनजातीय मानवअधिकारका आन्दोलनका कारण सत्तामा हुँदा वा नहुँदा पनि आफूलाई सकस हुने भय दलपतिहरूमा छ । संविधानसभाबाट संविधान निर्माणका क्रममा जनजातीय मानवअधिकार स्थापनाका लागि भएका सडक दबाबसँग राम्ररी परिचित राजनीतिक नेतृत्वको नजरियामा सबैभन्दा कम खर्चिलो र सहज बाटो हो महासंघ लगायत अधिकांश सामाजिकराजनीतिक संघसंस्थालाई कब्जा गर्नु र नेतृत्वमा आफ्ना कार्यकर्ता भर्ती गर्नु, तिनका मुद्दा र पहललाई निर्देशित गर्नु । यसरी नै कज्याउन पाइनु र कज्याइनेहरूको लस्कर नै हुनुले सामाजिकराजनीतिक संघसंस्थाको साख भ्रातृ संगठनभन्दा बेसी नदेखिएको हो । सामन्तवादमा फस्टाएको कज्याउने र कज्याइनेहरूबीचको संरक्षकसंरक्षित सम्बन्ध (प्याट्रोन क्लाइन्ट रिलेसन) पुँजीवादमा मात्रै होइन, दलपतिहरूले कल्पना गरेको समाजवादमा पनि झाँगिने खतरा छ । यसै क्रममा जनजाति महासंघमा जतिजति मात्रामा दलहरूको प्रभुत्व बढ्दै छ, त्यतित्यति त्यसले उठाउने मुद्दा निम्छरो भएको दृश्य टड्कारो देखिएको छ । महासंघमा दलहरूको हस्तक्षेप बढेसँगै, नेतृत्वमा दलका कार्यकर्ताको भर्ती व्यापक भएसँगै जनजातिका सवाल झनै सीमान्तकृत भएको तीतो यथार्थ बुझ्न कठिन छैन । पछिल्लो डेढ दशकमा महासंघको नेतृत्व गरेका अधिकांश नेताले महासंघको विरासत र जनजातीय आन्दोलनको इतिहाससमेत धान्न नसकेको वास्तविकता जगजाहेर छ । ठूला दलहरूको स्वार्थजन्य हस्तक्षेप, महासंघमाथि दलहरूको बढ्दो कब्जा र त्यसको नेतृत्वको चुलिँदो राजनीतिक महत्त्वाकांक्षाबीच सालनालको सम्बन्ध छ । परिणामस्वरूप मुद्दा र सवाल उठानमा फितलोपना आएकामा कुनै शंका छैन । यस अर्थमा सत्तासीन वा सत्ताकांक्षी दलहरूबाट महासंघका मुद्दा र पहलको अपहरण जनजातीय आन्दोलनको एउटा ठूलो विडम्बना हो । यस अपहरणका सारथि र मतियार महासंघकै नयाँपुराना नेतासँगै जनजाति आन्दोलनका अगुवाहरू स्वयम् नै हुनु अर्को घातक पक्ष हो ।दलगत प्रभुत्व भएका जातीय संस्था र ह्वीप मान्ने महासंघको नेतृत्वकै कारण महासंघ शिथिल भएको छ, तर दल र महासंघको नेतृत्वबीच सेवामेवाको अन्तरसम्बन्ध भने अझ बलियो हुँदै छ । निकट इतिहासले देखाएको छ अब महासंघको सत्तापक्ष बनेका कांग्रेस र एमालेका जनजातीय अनुहारका नेताहरूले दलको सेवाभक्ति देखाउनेमा शंका छैन र सेवा गरेबापत मेवा पाउनेमा पनि आशंका छैन । उनीहरूले आफूलाई महासंघको नेतृत्व सुम्पने दलपतिहरूका दरबारमा चाकडी बजाएर भनिसकेका छन्, ख्वामित, हामी यहाँको सेवामा सभक्ति हाजिर भएका छौं, हुकुम पाऔं सरकार ! मृत्युको मुखमा धकेलिएको महासंघविडम्बनाको कुरा, विभिन्न सानाठूला जनजातीय संगठनको टेको लिएर, दलको बलमा महासंघको नेतृत्वमा चयन हुने र महासंघको कुर्सीमाथि टेकेर सांसद वा नेता हुने प्रवृत्तिले महासंघलाई नै मृत्युको मुखमा धकेलेको छ । दुई दशकयता महासंघका अधिकांश नेता पहिले नै कुनै न कुनै दलसँग सम्बद्ध थिए, जसले यसको नेतृत्वमा हुँदासमेत दलीय आबद्धता त्याग्ने नैतिकताको पित्कोसम्म देखाएनन्, बरु महासंघीय पदसहित सांसद पनि भएर महासंघलाई दलको टाङमुनि छिराउँदै त्यसको मृत्युलाई नजिक्याए । डेढ दशकभन्दा बेसी समयको अभ्यासले नयाँ नेतृत्वले आफूलाई छनोट गर्ने दलहरूको आदेश र आफ्ना निजी महत्त्वाकांक्षाको निर्देशले यसलाई चिहानमै गाड्यो भने पनि अनौठो हुनेछैन ।इतिहासकार प्रत्यूष वन्तले गैरराजनीतिक संस्थागत एजेन्ट का रूपमा परिभाषित गरेको महासंघ सुरुमा गैरदलीय सामाजिकराजनीतिक मोर्चा थियो, जसमा दलतन्त्र घुसेपछि अघोषित रूपमा भ्रातृ संस्थामा परिणत भएको छ । अन्य गैरदलीय संघसंसस्थामा जस्तै महासंघको हकमा पनि दलतन्त्रको एकल वा संयुक्त हस्तक्षेप यसको कायान्तरण, वा अर्को शब्दमा, संस्थागत मृत्युको एउटा कारक तत्त्व हुन सक्छ, तर यही नै सब थोक होइन । कसैले महासंघको औपचारिक देहान्तपछि अबिच्युरी लेख्यो भने मृत्युका अरू कारक पक्षलाई बेवास्ता गर्न मिल्दैन । अनेक कालखण्डमा यसमा आएको वैचारिकराजनीतिक स्खलन, संगठनको संरचनामा देखिएको जडता र निकम्मा नेतृत्वको चयनलाई पटक्कै कम आँक्न सकिँदैन । तर महासंघले गरेका ऐतिहासिक कामलाई नजरअन्दाज गर्दै, नकारात्मकताको पहाडले त्यसका कामलाई पुर्नु कुनै पनि हिसाबले वस्तुसम्मत हुन सक्दैन । नेपालमा बनाइएको जातजातिलिंगवादी राज्यको एकात्मक र केन्द्रीकृत स्वरूपविरुद्ध विभिन्न जनजाति समुदायबाट विविधता, बहुलता र स्वायत्तताका लागि विद्रोह, संघर्ष र आन्दोलन हुँदै आएको इतिहास छ । त्यही इतिहासको जगमाथि टेकेर महासंघले विभिन्न जनजाति समुदायलाई एउटै छातामुनि समेट्ने, आदिवासी जनजाति को बृहत् पहिचानमा सँगेट्ने र प्रतिनिधिमूलक आन्दोलनकारी संस्थाका रूपमा विकास गर्ने काम थालेको पनि तीन दशक भइसकेको छ । महासंघकै अगुवा ओम गुरुङ र अध्येता मुक्तसिंह तामाङले संश्लेषण गरेझैं, यस अवधिमा महासंघले आदिवासी जनजातिहरूका पहिचान र सवाललाई वैधानिकता प्रदान गर्न, शासन र नीतिनिर्णयमा जनजातीय समुदायको प्रतिनिधित्व वृद्धि गर्न, नेपाली समाजको बहुलतालाई स्विकार्न तथा एकात्मक राज्यलाई समावेशी बनाउन महत्त्वपूर्ण भूमिका खेलेकामा कुनै सन्देह छैन । नयाँ वैचारिकीबिनाको निकम्मा नेतृत्वनिःसन्देह, गौरवपूर्ण इतिहासले मात्रै कुनै पनि संस्था वा अभियान वा आन्दोलनलाई बचाइराख्दैन, वर्तमानमा अस्तित्ववान् रहन सामाजिकराजनीतिक कर्ता (एजेन्सी) को भूमिका निरन्तर खेल्नु जरुरी हुन्छ । संविधान निर्माणको अघिपछिको तरल राजनीतिमा आदिवासी जनजातिका मानवअधिकार स्थापनाको प्रस्ट वैचारिकी निर्माण गर्न नसक्दा कांग्रेसएमाले सभासद्को नेतृत्वमा रहेको महासंघ जनजाति आन्दोलनमा मुखर हुन सकेन । आरक्षण लगायतका मुद्दामा केही प्रतिक्रियाशील (रियाक्टिभ) अभियान चलाए पनि निवर्तमान नेतृत्व संविधान निर्माणपछिको जनजातीय आन्दोलनको वैचारिकी, राजनीति र रणनीति तय गर्ने तथा बहुलवादी समावेशी राज्य निर्माणमा अग्रपहल गर्ने मामिलामा निम्छरो साबित भयो । मनतातो पहलले प्रदेशको नामांकन र सीमांकनमा मात्रै स्वायत्त क्षेत्र निर्माणमा समेत हस्तक्षेप गर्न नसकेको तीतो यथार्थ जाहेर नै छ । जनजातीय अनुहारको सांकेतिक प्रतिनिधित्व घटाइँदासमेत बलियो हस्तक्षेप गर्न नसकेको अवस्थामा जनजातीय मानवअधिकारसहितका मुद्दा र सवाल स्थापनाका लागि वैचारिक, राजनीतिक र रणनीतिक रूपले दखल दिने आससमेत गर्न सकिँदैन । वैचारिक, राजनीतिक र रणनीतिक रूपले दखल दिन महासंघको आन्तरिक संरचना लोकतान्त्रिक हुनु र नेतृत्व आलोचनात्मक विवेकले सुदृढ हुनु जरुरी हुन्छ । जनपरिचालन गर्न सक्ने समुदाय र तिनका अगुवाहरूलाई नेतृत्वको घेरा र रणनीति निर्माणभन्दा बाहिर राखेर कुनै पनि संरचना लोकतान्त्रिक र सबल हुन सक्दैन । अध्येता कैलाश राईको भाषामा, दुई दशकको पुलिंगी नेतृत्व वैचारिकी निर्माणसँगै रणनीतिक हस्तक्षेप गर्नेभन्दा पनि सत्ताकांक्षी र दलवादी हुनाले निकम्मा सिद्ध भएको छ, जसले महासंघलाई झनै कमजोर र मृत्युउन्मुख बनाएको छ । अग्रगामी विचार, समुदायमुखी राजनीति र लक्ष्यभेदी रणनीतिका आधारमा आलोचनात्मक विवेकयुक्त सुदृढ नेतृत्व कायम नहुँदा र समुदायगत आन्दोलनको अगुवाइ गर्न नसक्दा कुनै पनि संस्था वा अभियान वा आन्दोलनको मृत्यु अवश्यम्भावी हुन्छ । कुनै पनि संस्था वा अभियान वा आन्दोलन जन्मिएपछि सदाकाल टिक्ने वा अमर नै हुन्छ भनी सोच्न सकिँदैन, जुन महासंघको हकमा पनि लागू हुन सक्छ । महासंघ अब लामो समयसम्म कंकाल वा ढाँचाका रूपमा मात्रै रहने वा सुस्त गतिमा मृत्युलाई स्विकार्दै जाने अवस्थालाई लिएर चौतर्फी सवाल उठ्न सक्छ अब जनजातीय मानवअधिकार र सामुदायिक हकहितका मुद्दाका लागि आन्दोलन पनि समाप्त हुन्छ ? कुनै संस्थाको अन्त्य हुँदैमा आन्दोलन समाप्त हुँदो रहेनछ, जनजाति आन्दोलनको हकमा यो सिद्ध हुन्छ । इतिहास बन्दै गरेको महासंघका कमी, कमजोरी र गल्तीबाट सिक्दै नयाँ संस्थाको निर्माण वा नयाँ मोर्चाबन्दीको सम्भावनालाई कसैले पनि इन्कार गर्न सक्दैन । महासंघबाहेकका अनेक समुदायले, विशेषतः थारू, लिम्बू, तामाङ र नेवाः समुदायले गरेका आन्दोलनको आलोकमा नयाँ मोर्चाबन्दी जरुरत हुनेछ र बहुलवादी नेपाली समाजको संरचना र चरित्र अनुसार राज्य र समाजलाई अझ समावेशी, थप लोकतान्त्रिक बनाउने तथा सबै नेपालीजनलाई बहुराष्ट्रिय राष्ट्रियताको मालामा गाँस्ने काम झनै टड्कारो आवश्यकता हुनेछ । राज्य, समाज, परिवार र व्यक्तिलाई एकल वर्णजातजातिलिंगधर्मक्षेत्रतिर अझ बेसी धकेल्ने पुरातन घरेलु राजनीति र नवीन छिमेकी रणनीतिलाई माथ गर्न पनि नयाँ संरचना, राजनीति र रणनीतिक हस्तक्षेप अत्यावश्यक हुँदै छ, जसले एकलवादी उत्पीडक समुदायलाई पनि फेर्ने खुबी देखाऊनेछ ।ट्वीटर:"
हेलिकप्टरमा उडेको जनताको कर,"राज्यको ढुकुटीबाट हेलिकप्टर चढेर चुनाव प्रसारमा मन्त्री र नेता समाचार पढेर दुःख लाग्यो । सरकारी स्रोतसाधनमा राजनीतिक दलका शीर्ष नेता तथा मन्त्रीहरू नै स्थानीय चुनाव प्रचारका लागि हेलिकप्टर लिएर गाउँगाउँ गइरहेका छन् । यसो गर्दा लाज लाग्नुपर्ने हो । चुनावका कार्यक्रममा मात्र होइन निजी कार्यक्रममा पनि नेताहरूले सार्वजनिक साधनस्रोतको दोहन गरिरहेका छन् । यस्तो ब्रह्मलुटविरुद्ध कोही पनि बोलिरहेका छैनन् । नेताहरूले जे गरे पनि छुट छ । यता जनता भने उपचार नपाएर मर्नुपर्ने स्थिति छ । एकछाक खानाको जोहो गर्न दिनभरि काम गर्दा पनि नसकिने स्थिति आइसक्यो । महँगी बढेको बढ्यै छ, जनजीवन कष्टकर बनिरहँदा नेताहरू भने तिनै जनताले तिरेको करबाट मस्ती गर्ने ? के यसैका लागि लोकतन्त्र ल्याएको हो ? हामीले व्यवस्था परिवर्तन नेताहरूका सुविधाका लागि गरेको हो ? यस्ता प्रश्नको जवाफ राजनीतिक दलहरूले दिनुपर्छ । मौनता साधेर समस्याको हल हुँदैन । ती दलका कार्यकर्ताहरूले पनि यसविरुद्ध बोल्नुपर्छ । अनि जनताले पनि यसको विरोध गर्नुपर्छ । यसरी निरीह भएर बस्ने हो भने देशको हालत श्रीलंकाको जस्तो नहोला भन्न सकिँदैन । श्रीलंका आर्थिक रूपमा तहसनहस भइसक्यो । देशको आवश्यकताभन्दा पनि नेताहरूले राज्य स्रोतको जथाभावी दोहन गरेकाले श्रीलंकाले संकट बेहोर्नुपरिरहेको छ । हाम्रा नेताहरूको पनि हालत उही हो । ऋणमाथि ऋण थपिएको छ तर उपलब्धि केही छैन । ऋण कसरी तिर्ने भन्ने चिन्ता नेताहरूमा छैन । निर्वाचन नजिकँदै छ, त्यसका लागि खर्च कहाँबाट, कसरी जोहो गर्ने भन्ने सोच नेताहरूमा छैन । हामीले समृद्ध देशको कल्पना गरेका थियौं तर त्यसको ठीकविपरीत नेताहरूको जीवन भने सुखसयलमा बितिरहेको छ । हाम्रोजस्तो अल्पविकसित देशमा यसरी नेताहरूले मनमौजी खर्च गर्ने हो भने भविष्य कस्तो होला ? के जनताले यिनै नेताहरूको सुविधाका लागि कर तिरेका हुन् ? त्यसमाथि निर्वाचन घोषणा भइसक्दा सत्तापक्ष दलहरूले राज्यको ढुकुटी प्रयोग गर्न मिल्दैन, पाउँदैनन् । यही हो नेताहरूको राजनीतिक संस्कार ? यस्तो व्यवहारले देश कता जाँदै छ ? पुरुषोत्तम घिमिरे, जोरपाटी, काठमाडौं"
दिल्ली भ्रमणको लेखाजोखा,"प्रधानमन्त्री शेरबहादुर देउवाको भारत भ्रमण उपलब्धि मिश्रित देखिन्छ । कालापानी लिम्पियाधुरा नक्सा जारीपश्चात् चिसिएको दुई देशको सम्बन्ध र संवादहीनता अन्त, ऊर्जा क्षेत्रमा केही प्रगति, चार देशबीच ऊर्जा व्यापार हुने सम्भावना, जनकपुरजयनगर रेलमार्ग सञ्चालन, सीमा समस्या समाधान गर्ने संयन्त्रको सक्रियता तथा निजी क्षेत्रका व्यापारिहरू नेपालमा लगानी गर्न उत्साहित हुनुजस्ता पक्ष सकारात्मक छन् । यसबाहेक प्रधानमन्त्री देउवाले सीमा समस्याको कुरा गरे पनि स्पष्ट रूपमा कालापानीलिम्पियाधुराको अतिक्रमण भन्न सकेनन् । कम से कम कालापानीको समस्या समाधान नभएसम्म भारतले लिपुलेकसम्मको बाटो बनाउन रोक भन्न सक्नुपर्थ्यो देउवाले । जनकपुरजयनगर रेल बन्नु राम्रो भए पनि नेपाललाई त्योभन्दा बढी रक्सौलकाठमाडौं रेलमार्ग जरुरी छ भनेर भारतलाई सहयोग गर्न मनाउनुपर्थ्यो । भारतले लगानी गरेको बाहेक अरू बिजुली नकिन्ने भारतीय नीति परिवर्तन भै अब नेपालको सबै उत्पादित बिजुली भारत किन्न तयार छ भनेर स्पष्ट रूपमा भन्न लगाउनुपर्थ्यो । नेपालको व्यापारघाटा कम गर्न नेपाली कृषिजन्य सामानहरू र विद्युत् निर्बाध रूपमा भारतीय बजारमा पहुँच दिइने सुनिश्चतता गर्न सक्नुपर्थ्यो । प्रबुद्ध व्यक्तिहरूको समूह ईपीजी ले तयार पारेको प्रतिवेदन भारतीय प्रधानमन्त्री नरेन्द्र मोदीले ग्रहण गर्नुपर्छ भनेर स्पष्ट रूपमा भन्न प्रधानमन्त्री देउवाले सकेनन् । यो प्रतिवेदन लागू हुन सके सन् १९५० को असमान सन्धि स्वतः खारेजीको अवस्थामा पुग्थ्यो । गोपाल देवकोटा, जोरपाटी, काठमाडौं"
नेताहरूको मनोविज्ञान,"पूर्वप्रधानमन्त्री एवं जनता समाजवादी पार्टी नेपालका संघीय परिषद् अध्यक्ष बाबुराम भट्टराईको प्रधानमन्त्री भइसकेको व्यक्ति मेयर बन्न गजबले मिल्छ अभिव्यक्तिले सामाजिक सञ्जालमा चर्चा पाएको छ । अहिलेसम्मको शासकीय नियतिको सिंहावलोकन गर्ने हो भने प्रधानमन्त्री मात्र नभएर नेपालका ठूला नेता, उच्चपदस्थ अधिकारी बुझेर, नबुझेर आफूलाई सर्वज्ञाता, सर्वश्रेष्ठ एवं सुपरम्यान ठान्ने, जनतालाई मान्छे नगन्ने, पदको आडमा हुंकार मच्चाउने, जनताको सेवक नभई मालिक बन्नेजस्ता स्वार्थकेन्द्रित चरित्रले घेरिएको छ । राणाकालीन शासकीय अहंकार अझैसम्म नेताहरूमा हावी छ । यसको विपरीत विकसित मुलुकका शासकहरूले कुनै कामलाई सानोठूलो भनेर विभेद गरेको पाइँदैन । यो सन्दर्भलाई भट्टराईको विचारसँग जोड्दा ठूलो र सानो कामको विभेद हट्दै जाने देखिन्छ । जनसेवामै लाग्ने नियत भए नेतालाई जस्तो पद पाए पनि फरक पर्दैन भन्ने उनको आशय मननयोग्य छ । अस्ट्रेलियाका पूर्वप्रधानमन्त्रीले पदबाट हटेको भोलिपल्टदेखि पत्रपत्रिका बेच्न सुरु गरेका थिए । त्यस्तै फ्रान्सका पूर्वप्रधानमन्त्री अहिले नगरप्रमुख बनेर मुलुकको हितका निम्ति काम गरिरहेका छन् । यस्तो उदाहरण नेपालमा भने छैन । शासकीय आडम्बर हटेर प्रत्येक कामलाई महत्त्व दिने परिपाटी बस्न सके समृद्धिका स्तम्भहरू मजबुत हुँदै जानेछन् । भुवनेश्वर शर्मा, चन्द्रागिरि, काठमाडौं"
भारत भ्रमणमा देउवानीति,"प्रधानमन्त्री शेरबहादुर देउवा भारतको औपचारिक भ्रमण सकी चैत २० मा स्वदेश फिर्ता भए । चैत ११ देखि २० सम्म देउवाले उत्तरका उच्च अधिकारीलाई काठमाडौंमा स्वागत गर्नदेखि दक्षिणको आतिथ्य ग्रहण र क्षेत्रीय मञ्चमा सम्बोधन गर्नसम्म भ्याए । अर्थात्, प्रधानमन्त्री देउवाका दस दिन कूटनीतिक व्यस्तताका दिन रहे । उपप्रधानमन्त्रीसरहका चिनियाँ काउन्सिलर तथा विदेशमन्त्री वाङ यीसँग चैत १२ मा काठमाडौंमा भएको भेटवार्तालगत्तै उनी भारत भ्रमणमा केन्द्रित भए । चिनियाँ विदेशमन्त्रीसँग द्विपक्षीय वार्ता भइरहेकै बेला प्रधानमन्त्री देउवाको भारत भ्रमणको आधिकारिक तालिका सार्वजनिक हुनुले उनको दिल्ली हतारो प्रस्ट्याउँछ । त्यसैबीच चैत १६ मा देउवाले श्रीलंकामा भएको बिमस्टेक शिखर सम्मेलनलाई काठमाडौंबाट भर्चुअल सम्बोधन गरे । छिमेकीसँग संवाद हुनु र क्षेत्रीय मञ्चलाई प्राथमिकतामा राख्नु सकारात्मक पक्ष हो । नेपालको मात्र दोष भएन, तर दक्षिण एसियाली सहयोग संगठन (सार्क) लाई अघि बढाउने पहल नहुनु दुर्भाग्यपूर्ण छ । नेपालमा चीनका उच्च राजनीतिक नेताको आगमन र प्रधानमन्त्री देउवाको भारत भ्रमण आफैंमा सकारात्मक हुन् किनकि यस्ता उच्चस्तरीय भ्रमण आदानप्रदानले द्विपक्षीय सम्बन्धलाई अद्यावधिक र पुनर्ताजगी गर्छन् । भ्रमणहरू आफैंमा द्विपक्षीय कूटनीतिक सम्बन्धका महत्त्वपूर्ण अंग हुन् । तर तिनको प्रभावकारिता, सफलता र विशिष्टता भ्रमणमा भएका सहमति, समझदारी र सारवस्तुमा निहित हुन्छ । विकसित द्विपक्षीय सम्बन्धको पृष्ठभूमिमा यी दुई उच्चस्तरीय भ्रमणलाई हेरौं । चिनियाँ काउन्सिलरको नेपाल भ्रमण बेइजिङको पेरिफेरल डिप्लोमेसी को अंग हो, जस अन्तर्गत चीनले आफूसँग सीमा जोडिएका १४ राष्ट्रलाई विदेशनीतिको प्राथमिकतामा राखेको छ । सबैसँगको सीमा जोड्दा २२ हजार ८ सय किलोमिटर लामो सीमा हुन्छ । त्यसै कारण पश्चिम र दक्षिणपश्चिमका छिमेकीको भ्रमणमा आउने क्रममा विदेशमन्त्री वाङ अफगानिस्तान, पाकिस्तान र भारत हुँदै नेपाल आएका हुन् । उनी बेइजिङबाट सीधै काठमाडौं नआउनुले चीनले नेपाललाई प्राथमिकता नराखेको वा नेपाललाई मात्र राखेको भन्ने अर्थ लाग्दैन । यो मूलतः चिनियाँ छिमेक नीति को विम्ब हो । भ्रमणका क्रममा भएका सहमति र समझदारी हेर्दा, चिनियाँ राष्ट्रपति सी चिनफिङको स्वप्निल परियोजना बीआरआईलाई अघि बढाउन छलफलै नहुनुले सम्बन्धको गहिराइ मापन गर्न सकिन्छ । भ्रमणअघि चीनले बीआरआई कार्यान्वयन सम्झौता गर्न नेपाललाई प्रस्ताव गरेको सूचना बाहिरिनु तर कार्यान्वयन सम्झौता होइन, बीआरआई औपचारिक एजेन्डा पनि नबन्नुका संकेत सकारात्मक देखिँदैनन् । सम्झौताका बेला प्रशस्त गृहकार्य नगर्ने तर गरेपछि बल्ल बहस र छलफल चलाउने नेपाली प्रवृत्ति एमसीसीमा देखिएकै थियो र बीआरआईमा पनि देखिँदै छ । यदि नेपाल चीनसँग ऋण होइन, अनुदान मात्र चाहन्छ भन्ने प्रस्ट भनिदिनुपर्छ हामी ऋण तिर्न सक्दैनौं, अनुदान दिनुहोस् । चीनले नेपाली प्रस्तावका ठूला परियोजनामा अनुदान दिनुपर्छ, नभए सहुलियतपूर्ण ऋण दिनुपर्छ । पूर्वप्रधानमन्त्री केपी शर्मा ओलीले बीआरआई अन्तर्गत केरुङकाठमाडौं रेल अनुदानमा बनाई नेपाललाई उपहार दिन आग्रह गरेका थिए । श्रीलंकालाई उदाहरण बनाउँदै नेपाल चीनको ऋणपासो मा पर्न सक्छ भन्ने एक थरीको दाबी छ । अहिले त्यहाँ देखिएको आर्थिक संकटको कारण चीनको मात्र ऋण होइन भन्ने अर्थविद्हरूका तर्कलाई ध्यानमा राख्नुपर्छ । यस्ता महत्त्वपूर्ण मुद्दामा साझा राष्ट्रिय दृष्टिकोण हुनुपर्नेमा प्रधानमन्त्री देउवाले गठबन्धनको समेत प्रतिनिधित्व गरेको देखिएन । अर्को, राष्ट्रपति सीले सन् २०१९ मा नेपाल भ्रमण गर्दा घोषणा गरेको ५६ अर्ब नेपाली रुपैयाँको अनुदान घोषणाको पहिलो किस्ता दिने सहमति हुनु सकारात्मक हो । चीन र भारतसँगका द्विपक्षीय उच्च भ्रमणमा सहमति र सम्झौता हुने तर व्यवहारमा ती कार्यान्वयन नहुने प्रवृत्ति नयाँ होइन । रेल परियोजनाको सर्भे लगायतका विषय पहिला पनि उठेका थिए र यस पटक पनि चीनले सर्भे गर्ने सहमति भयो । यो सकारात्मक नै हो । प्रारम्भिक सर्भे भने ओलीकै पालामा चीनले गरिसकेको हो । नेपाली पक्षबाट प्रस्ट नआएको तर चिनियाँ मिडियाले विदेशमन्त्री वाङलाई उद्धृत गरेको विषय भने नेपाली सार्वभौमिकताको संरक्षणसँग सम्बन्धित छ । नेपालको सार्वभौमिकता र स्वाधीनतामा आँच पुर्याउने, आन्तरिक मामिलामा हस्तक्षेप गर्ने र नेपाललाई भूराजनीतिक खेलमा धकेल्ने प्रयास कसैले गर्छ भने चीनले त्यसको प्रतिरोध गर्ने वाङले परराष्ट्रमन्त्री नारायण खड्कासँगको भेटवार्तामा बताएको विवरण ग्लोबल टाइम्स र सिन्ह्वाले छापेका छन् । यो नयाँ कथन होइन । सन् १९६० को दशकमै तत्कालीन उपप्रधानमन्त्री तथा विदेशमन्त्री मार्सल चेन यीदेखि यो कथन चीनले दोहोर्याउँदै आएको छ । हरेक भ्रमणमा चिनियाँ अधिकारीले यसलाई दोहोर्याउँछन् । गठबन्धनमध्ये माओवादी र समाजवादीको नीतिको देउवाले प्रतिनिधित्व गर्दैनन् तर कांग्रेस सभापति र प्रधानमन्त्रीको हैसियतमा उनले चीनसँग गहिराइमा कम र सतहमा बढी सम्बन्ध अघि बढाउन खोजेको देखिन्छ । र, भारतीय संस्थापन वा अहिले सत्तारूढ भारतीय जनता पार्टी (भाजपा) सँग विशेष सम्बन्ध स्थापित गर्न खोजेको देखिन्छ । चिनियाँ विदेशमन्त्रीलाई बिदा गरेर नयाँदिल्ली हान्निएका देउवाको भ्रमणका एजेन्डा सामान्य थिए, तर ती पनि पहिला साउथ ब्लकबाट बाहिरिएका हुन् । प्रधानमन्त्री देउवाले त गठबन्धनका नेताहरू झलनाथ खनाल र नारायणकाजी श्रेष्ठले भारत भ्रमणका एजेन्डा के हुन् भनेर चैत १७ मा दोहोर्याएर सोध्दा पनि जवाफ दिएनन् । अर्थात्, खनाल र श्रेष्ठलाई खासै महत्त्व दिएनन् । प्रधानमन्त्री देउवाले भ्रमणका बारेमा दलहरूसँग, पूर्वप्रधानमन्त्री र परराष्ट्रमन्त्रीसँग छलफलसम्म गरेनन् वा गर्नु उपयुक्त ठानेनन् जबकि यसअघि छलफलको परम्परा थियो । त्यसो त देउवाले अर्को पनि क्रमभंग गरेका छन् । नेपालका कुनै पनि प्रधानमन्त्री भारत भ्रमणमा जाँदा कुनै पार्टीको मुख्यालय गएको रेकर्ड छैन तर देउवा भ्रमणको पहिलो दिन नै सत्तारूढ भाजपाको मुख्यालयमा गएर अध्यक्षसँग भेटवार्ता गरी दुई पार्टीबीचको सम्बन्ध बलियो बनाउने प्रयास गरे । नेपाली कांग्रेसले भाजपासँग पार्टीगत सम्बन्ध स्थापित गर्न खोज्नु, घनिष्ठ बनाउन चाहनुलाई अन्यथा मान्नु हुँदैन । तर प्रधानमन्त्रीको हैसियतमा औपचारिक भ्रमणमा गएका देउवा भाजपा मुख्यालय पुग्नुलाई कूटनीतिक प्रवृत्ति र प्रोटोकलका दृष्टिले उपयुक्त मान्न सकिँदैन । फेरि देशमा वैशाख ३० देखि निर्वाचनका शृंखला सुरु हुँदै छन् । निर्वाचनको ठीक अघि भारतको एउटा पार्टीको मुख्यालयमा गएर भलाकुसारी गर्दा त्यसको सन्देश सकारात्मक हुँदैन । भाजपा सत्तारूढ भएकाले उसैसँग चोचोमोचो मिलाउने तर विपक्षी र कमजोर भएको भारतीय राष्ट्रिय कांग्रेसको अवमूल्यन गर्ने देउवानीति उपयुक्त छैन । जबकि नेपाली कांग्रेसको सम्बन्ध भारतीय राष्ट्रिय कांग्रेससँग रहँदै आएको हो । सत्ता अस्थायी मात्र हो भन्ने देउवाले बुझेनन् । प्रधानमन्त्री नभएर पार्टी सभापतिका रूपमा भाजपासँग वार्तालाप गर्दा त्यहाँका अन्य पार्टीप्रतिको देउवाको दृष्टिकोण के हो भन्ने प्रश्न उठ्छ । पार्टी सभापतिका रूपमा देउवाले बेग्लै समयमा यस्ता भेटवार्ता गर्न सक्थे भने र विदेशी पार्टी कार्यालय धाउन सक्थे । भारत भ्रमणमा प्रधानमन्त्री देउवाले २०७२ मा गठन भएको र २०७४ मा प्रतिवेदन बुझाएको इमिनेन्ट पर्सन्स ग्रुप (ईपीजी) को रिपोर्टको प्रसंग उठाएनन् । अर्थात्, प्रधानमन्त्री नरेन्द्र मोदीलाई ईपीजी प्रतिवेदन बुझिदिन आग्रह गर्न सकेनन् वा उपयुक्त ठानेनन् । यस्तै अवस्था हो भने अब ईपीजीलाई भारतले अस्वीकार गरेको अर्थ लाग्छ । यसले प्रकारान्तरले परिवर्तित अवस्था अनुसार नेपालभारत सम्बन्धलाई परिभाषित गर्ने, त्यस अनुसार पुराना सन्धिसम्झौतालाई संशोधन वा नयाँद्वारा विस्थापित गर्ने सबैभन्दा महत्त्वपूर्ण पहलमा विश्राम लाग्नेछ, जुन दुर्भाग्यपूर्ण हुन्छ । मोदी आफैं प्रधानमन्त्री हुँदा गठन भएको र दुवै देशका विज्ञले तयार पारेको प्रतिवेदन द्विपक्षीय सम्बन्धलाई नयाँ ढंगबाट अघि बढाउने एउटा बौद्धिक सम्पत्ति हो । त्यसप्रतिको अवमूल्यनले भविष्यलाई समेत जटिल बनाउन सक्छ ।देउवाको प्राथमिकता प्रधानमन्त्री मोदी र सत्तारूढ भाजपाका नेतासँग पार्टीगत र व्यक्तिगत हिमचिम बढाउने हो भन्नेमा द्विविधा छैन । र, त्यसबाट पर्ने चक्रीय लाभ लिने उद्देश्यबाहिर छैन भन्ने घटनाक्रमहरूले प्रमाणित गरेकै छन् । त्यसमा प्रमुख भूमिका देउवापत्नी आरजु देउवा राणाको छ । बालुवाटारमा भाजपाका विदेश विभाग प्रमुख विजय चौथाइवालेलाई राखी बाँधेर भाइ बनाएपछि सुरु भएको सम्बन्धले पुर्याउने भाजपा मुख्यालयमै हो र त्यही भयो । काशी विश्वनाथको यात्रा त्यसैको अर्को कडी हो । भारतीय प्रधानमन्त्रीले बोल्न नचाहेको तर देउवाले प्रचार गर्न चाहेको मुद्दा भने सीमाको हो । बैठकपछिको संयुक्त पत्रकार सम्मेलनमा देउवाले आफूले प्रधानमन्त्रीसँग सीमाको मुद्दा उठाएको र त्यसलाई द्विपक्षीय संयन्त्र बनाएर संवादमार्फत समाधान गर्न आग्रह गरेको बयान दिए । जबकि मोदीले सीमाबारे केही बोलेनन् । लगत्तै भारतीय विदेशसचिव हर्षवर्धन शृंगलाले पत्रकार सम्मेलनमा प्रधानमन्त्री देउवाले सीमाको मुद्दा उठाएको उल्लेख गर्दै भारत वार्ताबाट समाधान गर्न तयार रहेको बताए । सीमा मुद्दा भनेपछि नेपालले लिपुलेक, कालापानी र लिम्पियाधुरासम्मको ३७२ वर्गकिलोमिटर भूभागको प्रसंगलाई बुझ्नुपर्छ । तर भारत सरकारले जारी गरेको वक्तव्यमा सीमाको विषय उल्लेख छैन भने संयुक्त वक्तक्य जारी नै भएन । भारत र नेपालले आआफ्नो भूभाग दाबी गर्दै जारी गरेका नक्सापछि प्रधानमन्त्रीकै तहमा यो मुद्दाले प्रवेश पाउनु सकारात्मक हो । यद्यपि, नेपाल र भारतबीच सहसचिवदेखि विदेशमन्त्री तहका द्विपक्षीय संयन्त्रसम्म विद्यमान छन् र ती संयन्त्रमार्फत यो मुद्दा अघि बढाउन चाहँदा समस्या देखिँदैन । भारतीय विदेशसचिवले सीमा मुद्दालाई राजनीतीकरण गर्न नहुने बताउनु सिद्धान्ततः सही हो तर जति यो मुद्दा लम्बिन्छ, त्यति नै यो राजनीतीकरण हुन्छ । त्यसैले सकेसम्म छिटो प्रमाण अघि राखेर वार्ता गर्न भारत तयार हुनुपर्छ । तर, मोदीको मौनताले भने भारत अनिच्छुक रहेको संकेत गर्छ । जबकि भारतसँग बंगलादेशसँगको सीमा समस्या समाधान गरेको अनुभव पनि छ । प्रधानमन्त्री देउवाले चीन र भारतसँगको सम्बन्धलाई सापेक्ष सन्तुलनका आधारमा अघि बढाउन नसकिरहेका बेला भएका यी बाक्ला कूटनीतिक भेटवार्ताहरू नेपालको हितमा कति अनुवाद हुन्छन्, त्यसका लागि केही समय पर्खनुपर्छ । देउवा आफैंले चीनसँगको सीमा विवादको मुद्दा उठाएको हो तर चिनियाँ विदेशमन्त्रीसँग यो मुद्दा नउठाउँदा यसको निसाना अर्कैतिर रहेको देखिन्छ । लिम्पियाधुरासम्मको नेपाली जमिनका बारेमा कूटनीतिक लवज मात्र आएको हो, थप केही भएको छैन । सीमाजस्ता मुद्दाले समय लिन्छन् तर समाधानका लागि गम्भीर गृहकार्य भएको देखिनुपर्छ । घरेलु दबाबले उठाइदिएको मात्र हो भने त्यो कुरा खुलिहाल्छ । जसरी नेपाल आर्थिक विकासमा भारत र चीनको सहयोग चाहन्छ, त्यसरी नै भारत र चीन पनि नेपाललाई आफ्नो प्रभावक्षेत्र बनाउन चाहन्छन् ताकि उनीहरूका सुरक्षा लगायतका स्वार्थको सम्बोधन होस् ।कूटनीति जिरो सम गेम होइन, यहाँ विन विन अवस्था आवश्यक हुन्छ । भारत, चीन र अमेरिकाले आर्थिक सहयोग बढाउँछन् वा ठूला परियोजनाका लागि अनुदान दिन्छन् भने उनीहरूका स्वार्थ हुन्छन् । संसारमा केही पनि शुल्करहित छैन । नेपालले भने तीनलाई एकअर्काका कार्ड का रूपमा नभएर देशको विकासमा सन्तुलित ढंगमा प्रयोग गर्न सक्नुपर्छ ।"
यूपीमा भाजपा लहरका आधार,ट्वीटर:
काँचुली फेरेर 'मल्टिप्लेक्स,"कीर्तिपुर सिनेप्लेक्सनरेन्द्र महर्जनलाई १८ वर्ष बन्द भएको हललाई कीर्तिपुर सिनेप्लेक्समा बनाउन मन लागेको हो । २०५८ मा बन्द भएको कीर्तिपुरको कृष्ण सिनेभिजन १८ करोड रुपैयाँ खर्च गर्दै आधुनिक सुविधासहित खुलेको छ । अहिले यो हलमा एउटै पर्दा छ । भविष्यमा थप्ने योजनासहित पुनर्निर्माण गरेको सञ्चालक महर्जन बताउँछन् ।सुरुमा विजयलाल डंगोलले यस हललाई कीर्तिपुरको पाङ्गामा सञ्चालनमा ल्याएका थिए । लामो समय हल बन्द हुँदा यो हललाई पार्टी प्यालेसको रूपमा पनि प्रयोग गरियो । कीर्तिपुरका फिल्म वितरक नरेन्द्रलाई भने आफू जन्मेको ठाउँमा रहेको हल बन्द भएको देख्दा मन चसक्क हुन्थ्यो । उनी सञ्चालक डंगोललाई हललाई पुनः सञ्चालनमा ल्याउन सल्लाह दिइरहन्थे । यसैबीच डंगोलले उनैलाई हललाई चलाउने जिम्मा दिए ।लकडाउनअघि उनले ५० प्रतिशत सेयरमा हल चलाउने जिम्मा पाए । तर कोभिडले गर्दा हलको काम थाल्न गाह्रो भयो । जसोतसो हललाई नयाँ बनाउन उनको टिम लागिरह्यो । उनले पार्किङको परिकल्पना गरेर मरिसकेको हललाई ब्युँताएका छन् । अझै पनि सिंगल थिएटरको आयु ठ्याक्कै सकिएको छैन । राम्रै चलिरहेको छ । तर सबै मल्टिप्लेक्समा परिणत भइसकेपछि व्यापार फरक हुँदो रहेछ । अब सिंगल थिएटरमा भन्दा मल्टिप्लेक्सको व्यापार अलि धेरै हुने रहेछ, उनले भने, समयअनुसार चल्यो भने मात्र टिक्न सकिन्छ भन्ने भयो । त्यसैले हामीले यो हललाई चेन्ज गर्दै ल्याएका हौं ।"
ग्रहण छायांकन सिक्किमबाट,"काठमाडौं (कास) सानो संसार को १४ वर्षपछि विनय श्रेष्ठ र नम्रता श्रेष्ठले दोस्रो पटक ग्रहण मार्फत स्क्रिन सेयर गर्दै छन् । राजीव गुरुङको निर्माण तथा निर्देशनमा बन्ने फिल्म ग्रहण मा दुवैलाई देखिने भएको हो । फिल्म निर्माणको घोषणा सिक्किमको गान्तोकबाट गरिएको हो । फिल्ममा विनय र नम्रतासँगै सारुक ताम्राकारको मुख्य भूमिका रहनेछ । रे भेन्चर्स प्राइभेट लिमिटेडको ब्यानरमा निर्माण हुने ग्रहण थ्रिलर ड्रामा जनरामा बन्न लागेको हो । सिक्किममा ५० प्रतिशत र बाँकी नेपालमा छायांकन हुने फिल्म निर्माण घोषणा कार्यक्रममा सिक्किम फिल्म प्रमोसन बोर्डकी अध्यक्ष पूजा शर्मा, सिक्किम मुख्यमन्त्री प्रेम सिंह तामाङका सञ्चार सचिव विकास बस्नेतसँगै निर्माता निर्मला गुरुङ, कलाकारहरू विनय, नम्रता, सारुक र निर्देशक राजीव गुरुङलगायतको उपस्थिति थियो । सिक्किममा छायांकन गरिने फिल्मले दुवै देशको पर्यटनमा सघाउने विश्वास व्यक्त गर्दै मन्त्री तामाङले भने, जसले हाम्रो नीतिअनुसार सिक्किममा फिल्म छायांकन गर्छन्, उनीहरूलाई एक करोड सहयोग प्रदान गरिनेछ । उनले आफूहरू नेपाली फिल्मलाई सहयोग गर्न सधैं तत्पर रहेको जनाउँदै सिक्किमको सुन्दरतालाई फिल्ममा कैद गर्न आएकामा ग्रहण टिमप्रति आभार प्रकट गरे । कार्यकारी निर्मातासमेत रहेका कलाकार विनयले ग्रहण मा सिक्किमका कलाकारहरूसँगै प्राविधिकसमेतको सहभागिता रहने बताए । फिल्मका बारेमा बोल्दै अभिनेत्री नम्रताले भनिन्, यो फिल्ममा मेरो चरित्र योग प्रशिक्षकका रूपमा छ । सारुकले फिल्ममा आफू एन्टागोनिस्ट हिरोइनको प्रेमीका रूपमा रहेको बताए । सानो संसार रिलिजको १४ वर्षपछि विनय र नम्रताले दोस्रो पटक ग्रहण मार्फत स्क्रिन सेयर गर्दै छन् । विशाल सापकोटाको पटकथा रहेको फिल्ममा हरि हुमागाईंको छायांकन, प्रवीन श्रेष्ठको सम्पादन रहनेछ ।"
लेटाङ घटनामा २० जनाविरुद्ध मुद्दा,"(विराटनगर)मोरङको लेटाङमा भएको हिंसात्मक घटनाको दुई सातापछि प्रहरीले सोमबार २० जनाविरुद्ध जिल्ला अदालतमा कर्तव्य ज्यान मुद्दा दायर गरेको छ । घटनामा संलग्न भाएको आशंकामा थप ४३ विरुद्ध अभद्र व्यवहारमा म्याद थप गरेर प्रहरीले अनुसन्धान गरिरहेको छ । लेटाङ नगरपालिका५ खेरुवास्थित शिक्षा माध्यमिक विद्यालयका शिक्षक विजय पौडेलले कक्षा ६ मा अध्ययनरत एक बालिकालाई यौन दुर्व्यवहार गरेपछि उनलाई नियन्त्रणमा लिन पुगेको प्रहरी टोलीलाई उत्तेजित भीडले आक्रमण गर्दा चैत ६ मा महिला प्रहरी जवान २६ वर्षीया उर्मिला श्रेष्ठको घटनास्थलमै मृत्यु भएको थियो । सोही घटनामा संलग्न भएको पुष्टि गर्दै २० जनाविरुद्ध मोरङ प्रहरीले अदालतमा कर्तव्य ज्यान मुद्दा दर्ता गरेको हो । ज्यान मुद्दा पर्नेमा लेटाङ४ बस्ने ४८ वर्षीय चन्द्र तामाङ भन्ने चन्द्रकान्ता लामा, २५ वर्षीय रविन राई, २० वर्षीय रविन तामाङ, झविन भन्ने जस्विन पाख्रिन, प्रह्लाद खड्का, वडा ५ का २३ वर्षीय प्रदीप राई, १८ वर्षीया निशा पुलामी मगर, १८ वर्षीय सुरज अधिकारी, १९ वर्षीय सञ्जय मगर, सञ्जीव प्रधान, प्रनिश कट्टेल, सुनील लिम्बू, २० वर्षीय कृष्ण विक, वडा ६ का १८ वर्षीय बलराम भन्ने पालाराम राई, १८ वर्षीय राम राई, १८ वर्षीय सन्तोष पौडेल, २० वर्षीय हिमाल श्रेष्ठ, पासाङ तामाङ, श्रवण यादव र वडा ९ बस्ने अर्पण परियारविरुद्ध कर्तव्य ज्यान मुद्दा दायर गरिएको प्रहरीले जनाएको छ । यस्तै, संजोग राईसहित ४३ जनाविरुद्ध प्रहरीले जिल्ला प्रशासन कार्यालय मोरङमा अभद्र व्यवहारको मुद्दामा म्याद थप गरी अनुसन्धान सुरु गरेको छ । पक्राउ परेकामध्ये १० विद्यार्थी छन् । साताभित्रमा सम्पूर्ण अनुसन्धान पूरा गरेर मुद्दा अदालतलाई जिम्मा दिने तयारी भएको मोरङ प्रहरी प्रमुख एसपी शान्तिराज कोइरालाले बताए । शिक्षकले छात्रामाथि यौनजन्य दुर्व्यवहार गरेको आरोपपछि चैत ६ विद्यालयमा हिंसा भड्किएको थियो । घटनामा महिला प्रहरी श्रेष्ठको ज्यान गएपछि जिल्ला प्रशासन कार्यालयले लेटाङमा चार दिन कर्फ्यु लगाएको थियो ।"
कानुन शिक्षा सुधार्न सर्वोच्चको आदेश,"(काठमाडौं)नेपालमा औपचारिक रूपमा कानुन शिक्षाको अध्ययन थालिएको ११६ वर्षमा धेरै परिवर्तन आएकाले थप सुधार गर्न सर्वोच्च अदालतले विश्वविद्यालय, ल क्याम्पस तथा कानुन व्यवसायी परिषद्जस्ता संस्थालाई निर्देशनात्मक आदेश दिएको छ । क्याम्पसको भौतिक पूर्वाधार, पुस्तकालय, फ्याकल्टी, विद्यार्थी संख्या, पाठ्यक्रम निर्माणदेखि परीक्षा र भर्ना प्रणालीसम्मका विषय आदेशमा समावेश छ । नेपाल ल क्याम्पसको एलएलबी तहमा ५०० जना विद्यार्थीको कोटामा त्रिवि विद्यापरिषद्को निर्णयविपरीत १० हजार ८ सय विद्यार्थी भर्ना गरिएपछि बदर गर्न माग गर्दै परेको निवेदनमा कामु प्रधानन्यायाधीश दीपककुमार कार्की र न्यायाधीश हरि फुयालको इजलासले कानुन शिक्षाको समग्र सुधारका लागि भन्दै गत चैत ३ मा यस्तो आदेश जारी गरेको हो । आदेशको पूर्ण पाठ चैत १७ मा सार्वजनिक भएको हो ।२०५३ मा कानुनमा स्नातकोत्तर तह सुरु भएकै वर्ष प्रवीणता प्रमाणपत्र फेजआउट गरिएको थियो । त्यसअघि कानुनमै प्रवीणता प्रमाणपत्र तह उत्तीर्ण भएपछि स्नातक तह पढ्न पाइन्थ्यो । तर, प्रवीणता तह फेजआउट भएपछि अन्य कुनै विषयमा स्नातक उत्तीर्ण विद्यार्थीले मात्र कानुनमा स्नातक (एलएलबी) पढ्न पाउने व्यवस्था भयो । अहिले आएर सर्वोच्च अदालतले पछिल्लो २५ वर्षदेखि निरन्तर रहेको तीनवर्षे एलएलबीलाई पनि विस्थापित गर्न सुझाएको छ । २०६७ देखि सुरु भएको पाँचवर्षे बीए एलएलबी र त्यसपछिका अरू नवीन कार्यक्रमहरू बीईसी एलएलबी, बीबीएम एलएलबीलगायतले कानुनसँग समानान्तर रूपमा अन्य विषय पनि पढाउँदै आएका छन् । त्यसैले नेपालको आवश्यकताअनुसार यी विषयलाई परिमार्जन गर्दै एलएलबीलाई विस्थापित गर्नुपर्ने सर्वोच्चको राय छ । कानुन क्षेत्रको माग र आवश्यकता बीए एलएलबीलगायतका बहुआयामिक विषयहरूबाट पूर्ति हुँदै जाँदा बिस्तारै एलएलबीलाई फेजआउट गर्न विचार गर्नुपर्ने देखिन्छ, सर्वोच्चको फैसलामा भनिएको छ । एलएलबी र बीए एलएलबीको अध्ययनपश्चात् गर्नुपर्ने काम उस्तै हुने तर अध्यापन गरिने पाठ्यक्रम, अध्यापन प्रक्रिया, विद्यार्थी संख्या, प्राध्यापकको व्यवस्थाजस्ता कुरा फरक रहेको भन्दै सर्वोच्च अदालतको आदेशले एलएलबीलाई बन्द गरी बीए एलएलबीलाई नै प्रोत्साहन गर्न खोजेको देखिन्छ । कानुनी उच्च शिक्षाको सुधार, पुनरावलोकन र परिमार्जनका लागि राय सुझाव पेस गर्न गठित समितिले प्रस्तुत गरेको विश्वविद्यालयको कानुनी शिक्षा सुधार र पुनरावलोकनसम्बन्धी प्रतिवेदन, २०७७ ले हाल बीए एलएलबीको पाठ्यक्रम, शिक्षा प्रणाली तथा उत्पादित जनशक्ति गुणस्तरीय रहेको तर एलएलबीमा भने कक्षामा विद्यार्थीको उपस्थिति नरहने, पाठ्यक्रममा व्यावहारिक कानुनी विषयको कमी, जाँचमा गाइडक्याप्सुल पढेर पास गर्ने जस्ता प्रवृत्ति देखिएको उल्लेख गरेको थियो । त्यही प्रतिवेदनलाई उद्धृत गर्दै सर्वोच्च अदालतले एलएलबीलाई फेजआउट गर्न सुझाएको छ । कानुनको पाठ्यक्रमलाई राष्ट्रिय आवश्यकता र अन्तर्राष्ट्रियस्तरको क्षमतासँग जोड्नुपर्ने भन्दै सर्वोच्चले एलएलबीबाट ठूलो संख्यामा जनशक्ति उत्पादन हुँदै आएको भए पनि तुलनात्मक रूपमा कमजोर रहेको त्यस्तो जनशक्तिबाट कानुन र न्याय सेवाको कार्य गराउनु जनताको गुणस्तरीय न्याय प्राप्त गर्ने हकमाथि दीर्घकालीन आघात पुर्याउनु हो भनेको छ । कानुन क्षेत्रमा अधिकृतभन्दा तलको जनशक्ति परिपूर्ति गर्न भन्दै शैक्षिक सत्र २०७३७४ देखि कानुन विषयमा २ शिक्षा सुरु गरिएको विषयमा पनि सर्वोच्चले प्रश्न उठाएको छ । १० कक्षापछि नै कानुनको पढाइ हुने अभ्यास अन्य मुलुकमा नरहेको भन्दै सर्वोच्च अदालतले प्लस टुमा कानुन अध्ययन गरेका विद्यार्थीले भविष्यमा सरकारी कलेजमा भर्ना लिन नसक्ने तथा निजीमा शुल्क तिरेर पढ्न नसकेमा उनीहरू शिक्षाको अवसरबाट नै वञ्चित हुन सक्ने भन्दै उक्त तहको औचित्यमा पनि प्रश्न गरेको छ । नेपाल कानुन व्यवसायी परिषद् (कानुन शिक्षा) नियमावली २०७७ ले कानुनमा स्नातक तह अध्यापन गर्ने शिक्षण संस्थाले व्यावसायिक जवाफदेहिता तथा व्यावसायिक आचरणका नियम, मूल्य मान्यता तथा उत्तरदायित्व, कानुनी अनुसन्धान र अन्वेषण, अभ्यास अदालत, सीप विकासका लागि अदालत वा कानुनी निकायमा इन्टर्नसिप जस्ता विषयलाई आफ्नो पाठ्यक्रममा समावेश गर्नुपर्ने व्यवस्था गरेको छ । यही नियमावलीमा कानुनी शिक्षाको पाठ्यक्रम प्रत्येक पाँच वर्षमा पुनरावलोकन गर्नुपर्ने प्रावधान छ । यस्ता पाठ्यक्रमको निर्माण भने नेपालमा विश्वविद्यालयहरूले एकलौटी रूपमा गर्दै आएका छन् । भारत, अमेरिका, अस्ट्रेलियालगायत देशका कानुनी शिक्षाको पाठ्यक्रम निर्माणमा विश्वविद्यालयका अतिरिक्त अदालत, महान्यायाधिवक्ताको कार्यालय, कानुन व्यवसायी परिषद्, बार एसोसिएसन, कानुन मन्त्रालयलगायत निकायको पनि सक्रिय भूमिका रहेको औंल्याउँदै सर्वोच्च अदालतले सुधारको प्रक्रिया अगाडि बढाउन कानुन व्यवसायी परिषद् र त्यसको अध्यक्ष महान्यायाधिवक्तालाई आदेश दिएको छ । बीए एलएलबीको पाठ्यक्रम एलएलबीको भन्दा धेरै हदसम्म प्रभावकारी देखिन्छ, यद्यपि राष्ट्रिय आवश्यकतालाई मध्यनजर गर्दै संवैधानिक उद्देश्य प्राप्तिसमेत गर्ने गरी समय र आवश्यकताअनुसार समसामयिक पाठ्यसामग्री थप गर्दै लैजानुपर्ने हुन्छ, सर्वोच्चको आदेशमा भनिएको छ, विश्लेषणात्मक अध्ययन, अध्यापन, तार्किक ज्ञान र क्षमतामा जोड दिने अतिरिक्त क्रियाकलापसहितको शिक्षा प्रणालीले मात्र योग्य जनशक्ति उत्पादन गर्न सक्छ । त्यसैले सरोकारवाला निकायसँग समन्वय गरी विद्यार्थीलाई कानुनी कार्य तथा प्रक्रिया सिक्ने र बुझ्ने मौका प्रदान गर्ने गरी पाठ्यक्रममै इन्टर्नसिपसम्बन्धी विषय समेट्नु उपयुक्त हुन्छ ।कानुनसम्बन्धी नेपाली र अङ्ग्रेजी दुवै भाषालाई अनिवार्य विषयको रूपमा पाठ्यक्रममा समावेश गर्न पनि सर्वोच्च अदालतले आदेश दिएको छ । विद्यार्थीको सर्वोत्तम हितका लागि प्राज्ञिक स्वतन्त्रता कायम राख्न बाह्य हस्तक्षेप हुन नहुने मान्यताअनुरूप सामान्यतया अदालत पनि त्यस विषयमा प्रवेश नगर्ने भए पनि कानुन शिक्षासम्बन्धी आदर्श र मानकहरूको निर्माण तथा व्याख्या गर्न सर्वोच्चले आफूले आदेश दिनुपरेको स्पष्ट पारेको छ । विद्यार्थी भर्ना गर्दा जनजाति, महिला, मधेसी, दलित, अपाङ्ग, पिछडा वर्ग, मुस्लिम, थारू र अन्य समूहबाट निश्चित कोटा तोकिएकामा अनिवार्य रूपमा त्यसको पालना गर्न भनिएको छ । भौतिक संरचना, शिक्षकको संख्यालगायतका आधारमा विश्वविद्यालयले विद्यार्थी भर्ना संख्या तोक्न सक्ने भए पनि संविधानको समावेशी उद्देश्य प्राप्त गर्न अनिवार्य रूपमा क्लस्टर छुट्याइएका समूहबाट भर्ना लिनुपर्ने सर्वोच्चको राय छ । त्यसरी भर्ना गर्नुपूर्व अनिवार्य रूपमा एकरूपको प्रवेश परीक्षा सञ्चालन गर्न पनि आदेश दिएको छ । अहिले विश्वविद्यालयपिच्छे छुट्टाछुट्टै प्रवेश परीक्षाहरू रहिआएकामा त्यसमा एकात्मक प्रवेश परीक्षाको व्यवस्था लागू गर्न सर्वोच्चले आदेश दिएको छ । साथै कानुनको अध्ययन दुई फरकफरक प्रणाली (वार्षिक र सेमेस्टर) बाट हुँदै आएकामा त्यसमा पनि एकरूपता ल्याउन सर्वोच्चले भनेको छ ।विश्वविद्यालयको कानुनी शिक्षा सुधार र पुनरावलोकनसम्बन्धी प्रतिवेदनले शिक्षण संस्थाको पूर्वाधारका आधारमा भर्ना हुने विद्यार्थीको संख्या तोकिनुपर्ने, आवेदन फाराम भर्न न्यूनतम प्रतिशत लागू गरिनुपर्ने, प्रवेश परीक्षामा उत्तीर्ण हुन कम्तीमा ४० प्रतिशत ल्याउनुपर्ने, प्रत्येक सेमेस्टरमा कम्तीमा ७५ प्रतिशत हाजिर अनिवार्य गर्ने र अन्तिम परीक्षा उत्तीर्ण गर्न कम्तीमा ४५ प्रतिशत ल्याउनुपर्ने, कानुनको अध्ययन पूर्णकालीन बनाउनुपर्नेलगायतको सुझाव दिएको थियो । सर्वोच्च अदालतले फैसलामा सन्दर्भ सामग्रीका रूपमा उल्लेख गर्दै प्रतिवेदनको त्यस्तो सुझावलाई वैधता दिएको छ । अदालतले विद्यार्थीको निश्चित संख्या, प्रवेश परीक्षाको अनिवार्यता, समसामयिक र व्यावहारिक विषय थपी पाठ्यक्रमको पुनरावलोकन गर्न सुझाएको छ । कानुनका प्राध्यापकलाई उचित पारिश्रमिक प्रदान गरेर पूर्णकालीन रूपमा शिक्षण पेसामा रहन प्रोत्साहन गर्नु आवश्यक देखिन्छ । उनीहरूलाई अनुसन्धान कार्यमा संलग्न गराउने नीति लिई न्यायालय तथा कानुन क्षेत्रको विश्लेषण गर्ने स्रोत व्यक्तिका रूपमा विकास गर्न विश्वविद्यालय तथा कानुन व्यवसायी परिषद्ले उचित कदम चाल्नु उपयुक्त देखिन्छ, सर्वोच्चले भनेको छ । एलएलएम र कानुनको एमफिल अध्ययनलाई कानुन शिक्षक उत्पादन गर्ने शैक्षिक कार्यक्रमका रूपमा विकास गर्न पनि अदालतले सुझाएको छ । कानुन व्यवसायी परिषद् तथा विश्वविद्यालयले कानुन पढाउने जनशक्तिको नियमित मूल्यांकन गर्नुपर्ने भन्दै सर्वोच्च अदालतले प्राध्यापकहरूको मूल्यांकन विद्यार्थीबाट पनि हुने प्रणाली विकास गर्न भनेको छ । सर्वोच्चले शुल्क महँगो हुँदा कानुनको अध्ययन पहुँचयोग्य नहुने र आर्थिक तथा सामाजिक रूपमा सम्पन्नले मात्र अध्ययन गर्न पाउने अवस्था सिर्जना हुन सक्ने भन्दै शुल्क नियमनमा जोड दिएको छ ।"
विश्व बजारमा मूल्यवृद्धिको रेकर्ड,"भारत भारतीय राष्ट्रिय तथ्यांक कार्यालय (एनएसओ) का अनुसार गत फेब्रुअरीमा खुद्रा मूल्यवृद्धिदर ६०७ प्रतिशत छ । यो पछिल्लो ९ महिनायताकै उच्च हो भने विभिन्न अर्थशास्त्रीहरूले गरेको प्रक्षेपणभन्दा बढीसमेत हो । अर्थशास्त्रीहरूले फेब्रुअरीमा खुद्रा मूल्यवृद्धिदर ५९३ प्रतिशतसम्म पुग्ने प्रक्षेपण गरेका थिए । विश्वबजारमा मूल्य बढेपछि त्यसको असर भारतीय बजारमा समेत परेको जानकारहरू बताउँछन् । यद्यपि मासिक रूपमा तुलना गर्दा गत फेब्रुअरीमा सहरी क्षेत्रको मूल्यवृद्धि केही घटेको र ग्रामीण क्षेत्रको बढेको देखिन्छ । एनएसओका अनुसार फेब्रुअरीमा सहरी क्षेत्रको मूल्यवृद्धि ५७५ र ग्रामीण क्षेत्रको ६३८ प्रतिशत छ ।पछिल्ला महिनामा भारतमा खाद्यान्नको मूल्य करिब ६ प्रतिशत र तेल तथा घ्युको सबैभन्दा बढी करिब १७ प्रतिशतले बढेको छ । जुत्ता, चप्पलको मूल्य करिब ९ प्रतिशत र तरकारीको ६ प्रतिशतले वृद्धि भएको छ । चालु आर्थिक वर्षमा भारतीय केन्द्रीय बैंक रिजर्भ बैंक अफ इन्डिया (आरबीआई) ले मूल्यवृद्धिदर २ देखि ६ प्रतिशतभित्र राख्ने लक्ष्य तय गरेको छ ।"
नेपाली भान्सा महँगो,"विश्व बजारमा जस्तै नेपालमा पनि मूल्यवृद्धि चुनौतीका रूपमा देखिएको छ । अन्य मुलुकमा जस्तै मूल्यवृद्धिले नयाँ रेकर्ड नबनाए पनि आउँदा महिनामा थप चाप पर्ने सम्भावना रहेको राष्ट्र बैंकको एक सर्वेक्षणले देखाएको छ । गत फागुनमा राष्ट्र बैंकले सार्वजनिक गरेको चालु आर्थिक वर्षको दोस्रो त्रैमासको मूल्यवृद्धि अनुमान सर्वेक्षण ले आगामी ३ महिनाभित्र मूल्य वृद्धिदर ८ प्रतिशत र एक वर्षमा १० प्रतिशत पुग्न सक्ने अनुमान गरेको छ । ३ महिनाको प्रक्षेपण यसअघिको भन्दा २ प्रतिशत बिन्दुले कम हो भने एक वर्षको प्रक्षेपण यसअघिकै बराबर हो । यसअघि, राष्ट्र बैंकले ३ महिनामा १०६ प्रतिशत र एक वर्षमा ११३ प्रतिशतले मूल्यवृद्धि हुन सक्ने अनुमान गरेको थियो ।सर्वेक्षणमा सहभागीहरूमध्ये करिब ९२ प्रतिशतले आगामी ३ महिना र करिब ९७ प्रतिशतले आगामी एक वर्षमा अत्यधिक मूल्य बढ्ने प्रक्षेपण गरेका राष्ट्र बैंकले जनाएको छ । सहभागीले गत असोजको तुलनामा ३ महिनामा खाद्यान्न, दाल, चिनी, मसला, माछा, मासु, दूध, घ्यु र तेलको मूल्य बढ्ने तर रियल इस्टेटको घट्ने अनुमान गरेका छन् । आउँदो एक वर्षमा तरकारी, फलफूल, माछा, मासु, तेल, मदिरा र सुर्तीजन्यलगायत वस्तुको मूल्य गत असोजको तुलनामा बढ्ने उनीहरूको अनुमान छ । तर, गत असोजको तुलनामा आउँदो एक वर्षमा होटलरेस्टुरेन्ट र रियल इस्टेट क्षेत्रको मूल्य घट्ने अनुमान गरिएको सर्वेक्षणमा उल्लेख छ । गत माघमा वार्षिक विन्दुगत उपभोक्ता मूल्यवृद्धिदर ५९७ प्रतिशत थियो । अघिल्लो वर्षको यही महिनामा यस्तो वृद्धिदर २७० प्रतिशत थियो । गत माघमा खाद्य तथा पेय पदार्थ समूहको मूल्यवृद्धि ६ प्रतिशत र गैरखाद्य तथा सेवा समूहको मूल्यवृद्धिदर ५९६ प्रतिशत रहेको थियो । २०७७ माघको तुलनामा चालु आर्थिक वर्षको सोही अवधिमा खाद्य तथा पेय पदार्थ समूहअन्तर्गत घ्यु तथा तेलको मूल्यवृद्धि २०६८ प्रतिशत, तरकारीको १४०७ प्रतिशत र दाल तथा गेडागुडीको ९३६ प्रतिशतले बढेको छ । गैरखाद्य तथा सेवा समूहअन्तर्गत यातायात क्षेत्रमा मूल्यवृद्धि १५८७ प्रतिशत, शिक्षामा ७८६ प्रतिशत र फर्निसिङ तथा घरायसी सामग्रीमा ५९२ प्रतिशत रहेको राष्ट्र बैंकले जनाएको छ ।"
घोडाघोडी चरा पर्यटनको हब,"लुम्बिनी (कास) नेपालकै पहिलो बर्ड सेन्चुरी (चरा संरक्षित क्षेत्र) कैलालीको घोडाघोडी ताललाई चरा पर्यटनको हबका रूपमा विकास गरेर नमुना बनाउन सरोकारवालाले जोड दिएका छन् । स्थानीयलाई आय आर्जन र रोजगारी दिएर अपनत्व बढाई ताललाई पर्यापर्यर्टनको उत्कृष्ट गन्तव्य बनाउन लाग्नुपर्नेमा उनीहरूले जोड दिएका हुन् । ताललाई बर्ड सेन्चुरीका रूपमा विकास गर्न सहयोग गर्दै आएको जुलोजिकल सोसाइटी अफ लन्डन नेपाल शाखाले गरेका काम र योजनाबारे समीक्षा गर्न लुम्बिनीमा आयोजित २ दिने कार्यशाला गोष्ठीका सहभागीले ताललाई बर्ड सेन्चुरी घोषणा गरेपछि आइपरेका समस्या र चुनौतीलाई समाधान गर्दै अघि बढ्न लागिपर्ने बताएका हुन् ।मुलुकमा वन्यजन्तु र पशुपन्छी संरक्षणकै इतिहासमा यो नयाँ काम हो, सोसाइटीको नेपाल च्याप्टरका देशीय प्रतिनिधि डा हेमसागर बरालले भने, यसलाई जोगाउन स्थानीय सचेत हुनु अवश्यक छ । स्थानीयले चरा पर्यटनबाट लाभ पाउन थाले भने आफैं जोगिँदै जान्छ । त्यसतर्फ बढी ध्यान दिएर काम गर्न उनले आग्रह गरे ।३ वर्षयता गरिएको अध्ययनले घोडाघोडी तालमा २० प्रजातिका चरा थपिएर अहिले ३ सय १९ प्रजातिका चरा देखिएको तथ्यांक छ । त्यस्तै, यहाँ ३२ प्रजातिका माछा, १६ प्रजाति स्तनधारी र ६ सय ४७ प्रजातिका वनस्पति पाइन्छ ।"
निजी क्षेत्रले तत्काल विद्युत् व्यापारको लाइसेन्स नपाउने,"(काठमाडौं) सरकारले जारी गर्न खोजेको अन्तरदेशीय विद्युत् व्यापार निर्देशिका र कार्यविधि कानुन मन्त्रालयले रोकिदिएको छ । निजी क्षेत्रलाई अन्तरदेशीय विद्युत् व्यापारको अनुमति दिने व्यवस्थासहित ऊर्जा, जलस्रोत तथा सिँचाइ मन्त्रालयले तयार पारेको निर्देशिका र कार्यविधिको मस्यौदालाई सैद्धान्तिक सहमति दिन कानुन मन्त्रालयले इन्कार गरेको हो । कानुनी राय माग गर्दै ऊर्जा मन्त्रालयले अन्तरदेशीय विद्युत् व्यापार निर्देशिका, २०७८ र विद्युत् व्यापार अनुमति कार्यविधि, २०७८ को मस्यौदा कानुन मन्त्रालयमा पठाएको थियो । तर, ऐनमै नभएको विषयमाथि निर्देशिका र कार्यविधि बनाउन नपाइने राय कानुन मन्त्रालयबाट आएको हो ।अहिले कार्यान्वयनमा रहेको विद्युत् ऐन, २०४९ र विद्युत् नियमावली, २०५० मा निजी क्षेत्रलाई विद्युत् व्यापार गर्न अनुमति दिनेसम्बन्धी व्यवस्था नभएकाले कार्यविधि र निर्देशिका पनि जारी गर्न नपाइने राय कानुन मन्त्रालयबाट आएको ऊर्जामन्त्री पम्फा भुसालले बताइन् । हामी निजी क्षेत्रलाई विद्युत् व्यापारको लाइसेन्स दिन कानुनी आधार बनाउन खोजिरहेका थियौं । कानुन मन्त्रालयमा गएर दाँतमा ढुंगा लाग्यो, सोमबार स्वतन्त्र ऊर्जा उत्पादकहरूको संस्था नेपाल (इप्पान) ले आयोजना गरेको हिमालयन हाइड्रो एक्स्पो२०२२ को समापन कार्यक्रममा मन्त्री भुसालले भनिन्, ऐनमा छैन, कार्यविधि ल्याउन पाइँदैन भनियो । तर, अध्यादेशबाट विद्युत् विधेयक ल्याएर भए पनि लाइसेन्स दिन्छौं । प्रधानमन्त्रीसँग यस विषयमा छलफल भइरहेको छ । सरकारले विद्युत् क्षेत्रलाई प्रतिस्पर्धी बनाउन उत्पादन, प्रसारण र वितरण ३ वटै क्षेत्रमा खुला नीति लिने र निजी क्षेत्रलाई पनि सहभागी गराउने बताउँदै आएको छ । तर, निजी क्षेत्रलाई विद्युत् व्यापार गर्न दिने कानुनी आधार अझै बनिसकेको छैन । राष्ट्रिय सभामा विचाराधीन विद्युत्सम्बन्धी कानुनलाई संशोधन र एकीकरण गर्न बनेको विधेयक, २०७७ मा विद्युत् उत्पादन, प्रसारण, वितरण र व्यापारका लागि निजी क्षेत्रलाई पनि अनुमति दिने व्यवस्था राखिएको छ । विद्युत्सँग सम्बन्धित सबै क्षेत्रलाई प्रतिस्पर्धी बनाउन आवश्यक कानुनी व्यवस्था गरिने पनि विधेयकमा उल्लेख छ । तर, संसद्मा दर्ता भएको ३ वर्ष बितिसक्दासमेत विधेयक पारित नभएपछि मन्त्रिपरिषद् निर्णयबाट निजी क्षेत्रलाई व्यापारको अनुमति दिने सरकारको तयारी थियो । तर, त्यससम्बन्धी निर्देशिका र कार्यविधि जारी गर्न नसकिने राय कानुन मन्त्रालयबाट आएपछि सरकारको उक्त तयारीसमेत रोकिएको छ । सरकारी कम्पनीबाट अन्तरदेशीय विद्युत् व्यापार गर्न भने मन्त्रिपरिषद्ले यसअघि नै निर्णय गरिसकेको छ । विद्युत् प्राधिकरणको सहायक कम्पनी नेपाल पावर ट्रेडिङ कम्पनी (एनपीटीसी) लाई सरकारले गत पुसमा भारतमा विद्युत् बेच्न इजाजत दिएको थियो । ऊर्जा मन्त्रालयका अनुसार विद्युत् व्यापारका लागि निजी क्षेत्रबाट हालसम्म ५ वटा कम्पनीले निवेदन दिएका छन् । जसमा नेपाल इन्फ्रास्ट्रक्चर बैंक (निफ्रा), स्वतन्त्र ऊर्जा उत्पादकहरूको संस्था नेपाल (इप्पान) ले प्रवर्द्धन गरेको नेपाल पावर एक्सचेन्ज लिमिटेड (नेपेक्स), एसियन पावर ट्रेडिङ कम्पनी लिमिटेड, हिमालयन पावर ट्रेडिङ कम्पनी लिमिटेड र हिमालयन पावर ट्रेडिङ एन्ड एक्सचेन्ज कम्पनी लिमिटेड छन् । विद्युत् व्यापार अनुमति नपाए पनि नेपेक्सले यसअघि नै भारतको मनिकरन पावर लिमिटेडसँग अन्तरदेशीय विद्युत् व्यापार सम्झौता गरिसकेको छ ।निजी क्षेत्रले विद्युत् व्यापारका लागि लाइसेन्स पाइहाले पनि विद्युत् व्यापार गर्न सक्नेमा आफू विश्वस्त भने नरहेको ऊर्जामन्त्री भुसालले बताइन् । सरकार निजी क्षेत्रलाई विद्युत् व्यापारको लाइसेन्स दिन तयार छ । तर, तपाईंहरू कहाँबाट विद्युत् बेच्नुहुन्छ ?, उनले भनिन्, निजी क्षेत्रसँग भएको प्राधिकरणले किनिसकेको छ । त्यो प्राधिकरणको विद्युत् हो । फेरि तपाईंहरूले कुन विद्युत् भारतमा बेच्ने भन्दै हुनुहुन्छ, मैले बुझेको छैन ।"
आरओआरको पीपीए खुल्दैन,"ऊर्जा, जलस्रोत तथा सिँचाइमन्त्री पम्फा भुसालले नदी प्रवाहमा आधारित (रन अफ रिभर) आयोजनाको विद्युत् खरिद सम्झौता (पीपीए) तत्काल नखोलिने बताएकी छन् । १० वर्षमा १५ हजार मेगावाट विद्युत् उत्पादनका लागि नदी प्रवाहमा आधारित आयोजनाहरूको पीपीए कोटा सकिसकेकाले अर्धजलाशय र जलाशययुक्त आयोजनामा मात्रै पीपीए गर्ने पक्षमा सरकार रहेको उनको भनाइ छ । हिमालयन हाइड्रो एक्स्पो, २०२२ को समापन समारोहमा बोल्दै मन्त्री भुसालले निजी क्षेत्रले आफैं भारतमा विद्युत् बेच्ने सुनिश्चितता गरेको खण्डमा मात्रै नदी प्रवाहमा आधारित आयोजनामा पीपीए खोल्न सकिने स्पष्ट पारिन् । आरओआर आयोजनामा पीपीएको सीमा सकिसक्यो । अब पीआरओआर र स्टोरेजमा जानुहोस् । तर पीपीए नभएर साँच्चिकै समस्यामा परेका आयोजनाका लागि सरकारले केही निर्णय गर्छ । त्यस्ता आयोजनालाई निराश तुल्याउँदैनौं, उनले भनिन् ।नेपालभित्र विद्युत्को थप बजार खोज्न समस्या हुने अवस्था देखिसकेकाले निजी क्षेत्रले विद्युत् निर्यात गर्ने उद्देश्यले आयोजना निर्माण गर्नुपर्नेमा उनले जोड दिइन् । सरकारले नदी प्रवाहमा आधारित आयोजनाहरूमा पीपीए गर्न ५ हजार २ सय ५२ मेगावाट बराबर सीमा तोकिदिएको छ । उक्त परिमाण बराबर पीपीए सीमा पुगिसकेपछि नेपाल विद्युत् प्राधिकरणले ३ वर्षयता पीपीए गरेको छैन । तर, निजी क्षेत्रले भने पीपीए नखोले आफ्नो अर्बौंको लगानी खेर जाने बताउँदै आएको छ ।"
सुपारी र मरीच भित्र्याउन भटाभट अनुमति,"नेपालमा उत्पादित कृषि वस्तु शून्य भन्सारदरमा भारत निकासी हुन्छ । त्यसैले तेस्रो मुलुकबाट आयात गरेर सुपारी, मरीच नेपाली उत्पादन भन्दै भारत निकासी गर्ने गरिन्छ । वाणिज्य विभागका निर्देशक भेषराज कुँवरले मापदण्डमा कडाइ गरेकाले अब तस्करी गर्नकै लागि सुपारी, मरीच आयातको सम्भावना नरहेको दाबी गरे । उद्योगीहरूले विगत ५ वर्षको कारोबार, उत्पादनलगायतको विवरण पेस गरेका आधारमा बढीमा २ सय टन मात्रै आयात गर्न पाउने हो, उनले भने, कार्यविधिमा कडाइ गरेकाले तस्करीका लागि आयात हुने सम्भावना कम छ ।"
हिरोका नयाँ मोटरसाइकल र स्कुटर बजारमा,"काठमाडौं (कास) हिरो मोटोकर्पले नेपाली बजारमा ३ नयाँ उत्पादन ल्याएको छ । कम्पनीले बीएस छैटौं संस्करण ग्लामर एक्सटेक, म्यास्ट्रो एज १२५ र एक्सपल्स २०० फोरभी बजारमा ल्याएको हो । हिरो मोटोकर्पका सोरुमहरूबाट यी दुईपांग्रे सवारी साधन आकर्षक मूल्यमा खरिद गर्न सकिने कम्पनीले जनाएको छ । कम्पनीले एक्सपल्स २०० फोरभीको मूल्य ४ लाख ५० हजार, ग्लामर एक्सटेकको २ लाख ७६ हजार र म्यास्ट्रो एज १२५ को २ लाख ६६ हजार रुपैयाँ तोकेको छ ।"
भायानेटको 'रिफरल योजना सार्वजनिक,"काठमाडौं (कास) भायानेटले नयाँ रिफरल योजना सार्वजनिक गरेको छ । यो योजनामा सहभागी हुने ग्राहकले ३ महिनाको इन्टरनेटसँगै एमआईको डुअल ब्यान्ड राउटर सित्तैमा पाउने कम्पनीले जनाएको छ । कम्पनीका अनुसार यो योजनाअन्तर्गत भायानेट रिफर गर्ने र पाउने दुवैले एक महिनाको इन्टरनेट निःशुल्क पाउनेछन् । साथै ९० दिनभित्र कुनै पनि भायानेटका ग्राहकले ३ जना नयाँ ग्राहकलाई अल्ट्राफाई प्याक सफलतापूर्वक रिफर गरेमा एक महिनाको दरले तीन महिनाको इन्टरनेटसँगै एमआईको डुअल ब्यान्ड राउटर पनि सित्तैमा पाउन सक्नेछन् । तर, रिफर भएका व्यक्तिले ६ महिना वा सोभन्दामाथिको प्याकेज खरिद गरेको हुनुपर्छ । ग्राहकले भायानेटको मोबाइल एप वा कस्टमर पोर्टलमा लगइन गरी आफ्नो निःशुल्क इन्टरनेट दाबी गर्न सक्नेछन् ।"
डिसहोमको योजना: १२ महिनाको रिचार्ज गर्दा २४ महिनासम्म सेवा,काठमाडौं (कास) डिसहोमले आफ्ना ग्राहकका लागि १ वर्षमा २४ महिना को योजना ल्याएको छ । सेवा लिइरहेका डीटीएचका ग्राहकलाई लक्षित गर्दै सार्वजनिक गरिएको यो योजनामा डिलरमार्फत फन्ड ट्रान्सफर गर्दा एक वर्ष अर्थात् १२ महिनाको रिचार्ज गर्ने ग्राहकले २४ महिनासम्म टेलिभिजन हेर्न पाउनेछन् । एक वर्षको रिचार्ज गर्ने ग्राहकमध्येबाट प्रत्येक साता लक्की ड्रमार्फत एक जनालाई एक लाख पुरस्कार दिइने कम्पनीले जनाएको छ । चैत २१ पछि रिचार्ज गर्ने ग्राहकले यो सुविधा पाउने कम्पनीको भनाइ छ ।
नेपाल लाइफले सेयरधनीलाई १४ प्रतिशत बोनस सेयर दिने,"काठमाडौं (कास) नेपाल लाइफ इन्स्योरेन्स कम्पनीले सेयरधनीलाई चुक्ता पुँजीको १४ प्रतिशत बोनस सेयर दिने भएको छ । कम्पनीको सोमबार वीरगञ्जमा भएको २१औं साधारण सभाले कर प्रयोजनका लागि नगद लाभांश वितरणसम्बन्धी प्रस्तावसमेत पारित गरेको छ । बोनस सेयर वितरणपश्चात् कम्पनीको चुक्ता पुँजी जीवन बीमा कम्पनीमध्ये सबैभन्दा बढी ८ अर्ब २० करोड ७९ लाख रुपैयाँ पुगेको छ । कम्पनीले कुल बीमा शुल्क करिब २७ अर्ब ६५ करोड आर्जन गरेको छ । सभामा संस्थापक शेयरधनीका तर्फबाट निर्वाचित भएका ४ जना सञ्चालकहरूको नाम घोषणा गरिएको छ । जसअनुसार निर्विरोध निर्वाचित हुने संस्थापक सञ्चालकहरूमा गोविन्दलाल संघई, कमलेश कुमार अग्रवाल, विवेक अग्रवाल र शक्ति कुमार गोल्यान छन् ।"
'आर्थिक सशक्तीकरणले लैंगिक विभेद अन्त्य हुन्छ,काठमाडौं (कास) सहरी विकासमन्त्री रामकुमारी झाँक्रीले महिला सामाजिक र आर्थिक रूपमा सशक्त हुँदै स्वनिर्णय गर्न सक्ने भएपछि मात्र समाजमा हुने लैंगिक विभेदको अन्त्य हुने बताएकी छन् । एसिया प्यासिफिक क्षेत्रका लागि संयुक्त राष्ट्र आर्थिक र सामाजिक आयोग तथा दक्षिण एसियाली महिला विकास मञ्चको सहकार्यमा महिला उद्यमीहरूलाई ईकमर्स र डिजिटल मार्केटिङमार्फत व्यापार विस्तार गर्न सघाउने लक्ष्यसहित आयोजित ३ दिने तालिमको सोमबार उद्घाटन गर्दै मन्त्री झाँक्रीले यो तालिमले महिलालाई आफ्नो व्यवसायलाई डिजिटलाइज गर्न मद्दत पुग्ने बताइन् । उनले महिला उद्यमीले उत्पादन गर्ने सामानको बजारीकरणसँगै गुणस्तरमा पनि ध्यान दिनुपर्ने धारणा राखिन् । तालिममा ३० जना नेपाली र ७० जना विदेशी महिला उद्यमी संलग्न रहेका मञ्चले जनाएको छ ।
श्रीलंकाका सबै मन्त्रीले दिए राजीनामा,"कोलम्बो (एजेन्सी) दशकौंयताको चरम आर्थिक संकट बेहोरिरहेको श्रीलंकाका सबै मन्त्रीहरूले सोमबार सामूहिक राजीनामा गरेका छन् । खाद्यान्न, इन्धन तथा औषधिको चरम अभावपछि असन्तुष्ट सर्वसाधारणले प्रदर्शन चर्काएपछि मन्त्रीहरू राजीनामा दिन बाध्य भएका हुन् । शिक्षामन्त्री दिनेश गुणवर्दनेले मन्त्रिपरिषद्का २६ सदस्यले राजीनामा दिएका भए पनि प्रधानमन्त्री महिन्दा राजापाक्ष र राष्ट्रपति गोटाभाय राजापाक्ष भने पदमै कायम रहेको जनाए । गोटाभाय र महिन्दा राजापाक्ष दाजुभाइ हुन् । राष्ट्रपति गोटाभायले रक्षा र प्रविधि मन्त्रालयको समेत जिम्मेवारी सम्हाल्दै आएका छन् । त्यस्तै प्रधानमन्त्री महिन्दाले धार्मिक तथा सांस्कृतिक, आर्थिक नीति तथा योजना कार्यान्वयन र सहरी विकास तथा भवन निर्माण मन्त्रालयको जिम्मेवारी सम्हालिरहेका छन् । सोमबार राजीनामा दिएका मन्त्रीहरूमा प्रधानमन्त्री महिन्दाका छोरा नमलसमेत रहेका छन् । खेलकुदमन्त्रीको जिम्मेवारीमा रहेका उनले ट्वीटमार्फत राजीनामाबारे जानकारी दिएका हुन् । नमलले आफूहरूको निर्णयले सरकार र नागरिकका लागि स्थायित्व ल्याउनका लागि मार्ग प्रशस्त गर्ने बताएका बीबीसीले उल्लेख गरेको छ । राजीनामा दिनेको सूचीमा केन्द्रीय बैंकका गभर्नरसमेत छन् । आर्थिक संकटसँगै राजनीतिक संकट पनि गहिरिएपछि राष्ट्रपति गोटाभाय राजापाक्षले सबै दलहरूलाई नयाँ सरकार गठनमा सहभागी हुन आग्रह गरेका छन् । तर विपक्षी दलले उनको आग्रह अस्वीकार गरिदिएका जनाइएको छ । जसका कारण राष्ट्रपति गोटाभाय राजापाक्षले ४ जना नयाँ मन्त्रीहरू नियुक्त गरेका छन् । उनले आफ्ना भाइ बसिल राजापाक्षको स्थानमा अली सब्रीलाई नयाँ अर्थमन्त्रीमा नियुक्त गरेका छन् । सब्री यसअघि पूर्वन्यायमन्त्री थिए । संसदीय दलका नेता दिनेश गुणवर्दने शिक्षामन्त्रीमा नियुक्त भएका छन् भने प्रमुख सचेतक जोन्स्टन फर्नान्डोलाई राजमार्गमन्त्री बनाइएको कोलम्बो पोस्टले जनाएको छ । त्यसैगरी, राष्ट्रपतिले जीएल पेइरिसलाई पुनः विदेशमन्त्रीमा नियुक्त गरेका छन् । पछिल्ला दिनमा गरिएको प्रदर्शनका सहभागीले राष्ट्रपतिको राजीनामा माग गर्दै आएका छन् । उनीहरूले जाऊ गोटा जाऊ भन्दै नाराबाजी गरेका जनाइएको छ । विरोध प्रदर्शन सुरु भएसँगै श्रीलंकाली सरकारले राजधानी कोलम्बोलगायत सहरमा कर्फ्यु आदेश जारी गरेको छ । तर विभिन्न स्थामा कर्फ्युको अवज्ञा गर्दै सर्वसाधारणहरू सडक प्रदर्शनमा उत्रेपछि सरकार दबाबमा परेको हो ।"
भारतको विदेश सचिवमा क्वात्रा,नयाँदिल्ली (कास) नेपालका लागि भारतीय राजदूत विनयमोहन क्वात्रा भारतको विदेश सचिव हुने भएका छन् । विदेश सचिव हर्षवर्धन शृंगलाले यही अप्रिल अन्त्यमा अवकाश पाएपछि क्वात्राले उक्त जिम्मेवारी सम्हाल्ने भएका हुन् । यसअघि नेपालका लागि भारतीय राजदूत बनेका श्यामशरण पनि विदेश सचिव भएका थिए ।
'युक्रेनीमाथि अमानवीय व्यवहार,"किभ (एजेन्सी) युक्रेनी प्रधानमन्त्री भ्लोदिमिर जेलेन्स्कीले रुसले युक्रेनीहरूलाई अमानवीय व्यवहार गरेको आरोप लगाएका छन् । रुसी फौजको आक्रमणपछि बुचा सहर पुगेका जेलेन्स्कीले रुसी फौजले युक्रेनी जनतालाई जनावरलाई भन्दा पनि खराब व्यवहार गरेको दाबी गरेका हुन् । यस्तो अवस्थामा रुससँग वार्ता गरी सहमति पैल्याउन निकै कठिन छ, उनले भने । विभिन्न सञ्चारमाध्यमहरूमा सार्वजनिक दृश्यहरूमा बुचा सहर र पछाडिका गल्लीहरूमा सर्वसाधारणको शव त्यसै छाडिएका र कतिपयका हात बाँधिएको देखिन्छ । अन्तर्राष्ट्रिय समुदायले बुचामा आमहत्या भएको भन्दै रुसको निन्दा गरेका छन् । अमेरिकी विदेशमन्त्री एन्टोनी ब्लिंकनले बुचामा छरिएका शवको दृश्य निराशाजनक भएको बताएका छन् । बेलायत, फ्रान्स, जर्मनी र नाटो (उत्तर एट्लान्टिक सन्धि संगठन) का नेताहरूले आफूहरू त्यस्ता दृश्यले स्तब्ध भएको जनाएका छन् । युरोपेली आयोगले भने रुसविरुद्ध थप आर्थिक प्रतिबन्धहरू लगाउनुको विकल्प नभएको जनाएको छ । स्पेनी प्रधानमन्त्री पेद्रो सान्चेजले युक्रेनमा सम्भावित नरसंहार को संकेत देखिएको बताएका छन् । हामी यी युद्ध अपराधीहरूलाई सजाय दिने कुरा सुनिश्चित गर्न सबै कुरा गर्नेछौं र त्यसका लागि अदालतमा उपस्थित भई मानवताविरुद्धको अपराधको विरुद्धमा प्रस्तुत हुने छौं, उनले भने । रुसले भने ती दृश्यहरूको सत्यताबारे प्रश्न उठाउँदै बुचामा युक्रेनी कट्टरपन्थीका उत्तेजनात्मक कदमबारे छलफल गर्न सुरक्षा परिषद्को आपत्कालीन बैठक बोलाउन माग गरेको छ । राष्ट्रपति जेलेन्स्कीले युक्रेनले रुसविरुद्धको लडाइँ जित्ने दाबी गर्दै युक्रेनी जनतालाई रुसले निसाना बनाएको दाबी गरेका छन् । युक्रेनी विदेशमन्त्रीले रुसी फौज किभनजिकैको युद्ध क्षेत्रबाट फर्कने क्रममा सर्वसाधारणमाथि अन्धाधुन्ध गोली प्रहार गरिएको दाबी गरेका छन् । रुसी फौजले योजनाबद्ध रूपमा नरसंहार मच्चाएको उनको दाबी छ ।"
लाम हङकङको प्रमुख कार्यकारीमा नदोहिरिने,हङकङ (एजेन्सी) हङकङकी नेतृ क्यारी लामले दोस्रो कार्यकालका लागि उम्मेदवारी नदिने घोषणा गरेकी छन् । विवादले भरिएको पहिलो कार्यकालको पृष्ठभूमिमा उनले आफू दोस्रो कार्यकालका लागि प्रतिस्पर्धामा नजाने घोषणा गरेकी हुन् । आफ्नो परिवारलाई समय दिनका आफू दोस्रो कार्यकाल सेवामा नरहने उनको भनाइ छ । लामको कार्यकालमा हङकङमा विपक्षी समूहहरूले महिनौंसम्म बृहत् प्रदर्शन गरेका थिए । उनले लोकतन्त्रविरोधी कार्य गरेको लगायतका आरोपसहित विपक्षीले उनको राजीनामा माग गर्दै प्रदर्शन गरेका थिए । ६४ वर्षीय लामलाई चीनले सन् २०१७ मा हङकङको नेतृत्व गर्नका लागि चयन गरेको थियो । हालका प्रमुख सचिव जोन लीले लामको स्थान लिने अनुमान गरिएको छ । १५ सयजना सदस्य रहेको एक कमिटीले हङकङको प्रमुख कार्यकारी चयन गर्ने परम्परा रहेको छ । उनीहरूले मे महिनामा नयाँ नेता चयन गर्नेछन् ।
मतपत्र छपाइ सुरु,"काठमाडौं (कास) निर्वाचन आयोगले स्थानीय तह निर्वाचन आउन ३९ दिन बाँकी रहँदा मतपत्र छपाइको काम सुरु गरेको छ । आयोगले जनक शिक्षा सामग्री केन्द्र भक्तपुरमा मतपत्र छपाइको काम सुरु गरेको हो । स्थानीय तह निर्वाचनमा भाग लिन योग्य १ करोड ७७ लाख ३३ हजार ७ सय २३ जना मतदाताका लागि आयोगले १ करोड ९४ लाख मतपत्र छपाइको कार्य थालेको आयोगले जानकारी दिएको छ । आयोग प्रवक्ता शालिग्राम शर्मा पौडेलले ७७ प्रकारका मतपत्र छपाइको कार्य सोमबारबाट सुरु भएको जानकारी दिए । स्थानीय तह निर्वाचनका लागि आवश्यक मतपत्र छपाइ कार्य जारी छ । कुल २३ लहर समूहका ७७ प्रकारका १ करोड ९४ लाख थान मतपत्र छपाइ हुनेछन्, उनले भने ।"
देउवाको 'धार्मिक कूटनीति,"(नयाँदिल्ली) भारतका प्रधानमन्त्री नरेन्द्र मोदीले नेपाल भ्रमणका क्रममा मन्दिर दर्शन र पूजाआजालाई जसरी प्राथमितामा दिन्थे, त्यसैको झल्को दिने गरी प्रधानमन्त्री शेरबहादुर देउवाले यसपालि भारत भ्रमणमा निस्कँदा महत्त्वका साथ मन्दिर दर्शन गरे । देउवाले आइतबार सवा १० बजे बनारस उत्रेर कालभैरव, काशी विश्वनाथ र नेपाली पशुपतिनाथ मन्दिरमा पूजा गरे । काशी विश्वनाथमा विधिवत् रुद्र पूजा गरे । अपराह्न ४ बजे उनी दिल्ली फर्किनुअघि दिवाभोजबाहेकको पूरा समय पूजाआजामै व्यस्त भए । विगतमा राजाले भारत भ्रमण गर्दा पनि मठमन्दिरको दर्शन गर्थे तर प्रधानमन्त्रीको भ्रमणका बेला पूजाआजा र मठमन्दिर दर्शन प्राथमिकतामा परेको देखिँदैनथ्यो । औपचारिक भेटवार्ता सकिएपछि बाँकी रहेको समयमा भारतले प्रायः आफ्नो विकासको वैभव देखाउन नेपालका प्रधानमन्त्रीलाई भ्रमण गराउँथे । विश्वविद्यालय वा कुनै विशेष सभासमारोहमा सम्बोधनको अवसर मिलाइन्थ्यो । सन् २०१८ मा तत्कालीन प्रधानमन्त्री केपी शर्मा ओलीलाई चार वर्षअघि भारत भ्रमणका बेला औपचारिक भेटवार्तापछि उत्तराखण्डस्थित गोविन्दवल्लभ पन्त कृषि तथा प्रविधि विश्वविद्यालयले आयोजना गरेको कार्यक्रममा लगिएको थियो । त्यसको अघिल्लो वर्ष दिल्ली भ्रमणमा आएका देउवालाई हैदराबादस्थित हाइटेक सिटी अवलोकन गराइएको थियो । तत्कालीन प्रधानमन्त्री पुष्पकमल दाहाललाई हिमाञ्चल प्रदेशस्थित जलविद्युत् परियोजनाको अवलोकन गराइएको थियो । यसपटक प्रधानमन्त्री देउवाले भ्रमणको तेस्रो दिन धार्मिक यात्रुका रूपमा बिताए । समकक्षी नरेन्द्र मोदीसँग छुट्टाछुट्टै र प्रतिनिधिमण्डलसहित मुस्किलले एक घण्टा औपचारिक वार्ता गरेका देउवाले मन्दिर दर्शन र पूजाआजामा ४ घण्टाभन्दा बढी समय बिताए । देउवाले मोदीजसरी धार्मिक दर्शन गरे पनि दुवैको पृष्ठभूमि फरक छ । मोदी कट्टर हिन्दुवादी भारतीय जनता पार्टीबाट चुनिएका प्रधानमन्त्री हुन् । उनले धर्मकर्म लाई विशेष प्राथमिकतामा राखेका छन् । उनी भारतभित्रै भ्रमणका क्रममा पनि मन्दिर दर्शनलाई समय दिन्छन् । ज्योतिषीको कुरामा विश्वास राख्ने गरे पनि देउवाको सार्वजनिक छवि र व्यवहार पूजाआजा, मठमन्दिर घुम्नेमा देखिएको थिएन । अघिल्लो भ्रमणमा देउवाले हैदराबादपछि तिरुपती मन्दिर दर्शन गरेका थिए । तर बनारसको जस्तो चर्चा भएको थिएन । साउथ एसियन युनिभर्सिटीका सहप्राध्यापक युवराज पोखरेल देउवाको बनारस भ्रमणलाई देशअनुसारको भेष को संज्ञा दिन्छन् । देउवाको यसपटकको भ्रमण सत्तारूढ भाजपालाई रिझाउनमा बढी केन्द्रित रहेको उनको टिप्पणी छ । दिल्ली अवतरण गरेलगत्तै प्रोटोकल बिर्सेर प्रधानमन्त्रीज्यूले भाजपा कार्यालयको भ्रमण गर्नु र बनारसमा मन्दिरहरूको दर्शन गरेर पूरा दिन बिताउनुको उद्देश्य नै त्यही हो, उनले भने, भाजपाको मन जित्न ती दुवै कार्यक्रम राम्रै भए पनि नेपालको प्रधानमन्त्रीका रूपमा भएको भ्रमणमा सुहाउँदो देखिएन । उनले बनारसमा पूजाआजामा व्यस्त रहँदाको बडी ग्यांग्वेज बाट प्रधानमन्त्री देउवा त्यसमा रुचि पूर्वक संलग्न रहेजस्तो आफूलाई नलागेको उनले बताए । उहाँ धर्मकर्ममै विशेष समय दिने खालको हो जस्तो मलाई लाग्दैन, उनले भने, लगातार एकपछि अर्को मन्दिरको दर्शन र पूजाआजामा लाग्न उहाँलाई बाध्य पारिएको जस्तो देखिन्छ । बनारसमा प्रधानमन्त्री देउवालाई उत्तर प्रदेशका मुख्यमन्त्री योगी आदित्यनाथले स्वागत गरेका थिए । लगातार दोस्रो पटक मुख्यमन्त्रीमा निर्वाचित योगी आफै कट्टर हिन्दुवादी हुन् । बनारस भारतीय प्रधानमन्त्री नरेन्द्र मोदीको निर्वाचन क्षेत्र पनि हो । भर्खरै मात्र भाजपाले उत्तर प्रदेशको विधानसभाको चुनावमा सफलता हात पारेको छ । ती सबैका पृष्ठभूमिका बीच देउवाको बनारस भ्रमण भएको हो । हैदराबाद हाउसमा शनिबार भएको संयुक्त पत्रकार सम्मेलनमा प्रधानमन्त्री नरेन्द्र मोदीले देउवाको बनारस भ्रमणलाई महत्त्वका साथ उठाएका थिए । देउवाजी, तपाई भोलि काशीमा रहनुहुनेछ, नेपाल र बनारसको सदियौं पुरानो सम्बन्ध छ, मोदीले भनेका थिए, मलाई पूरा विश्वास छ, काशीको नयाँ स्वरूपलाई हेरेर तपाईं निश्चय पनि प्रभावित बन्नुहुनेछ । मोदीको उक्त भनाइलाई देउवा पत्नी आरजु राणाले बनारसमा भारतीय मिडियालाई अन्तर्वार्ता दिएर सार्थक बनाइदिएकी छन् । देउवाको भ्रमणबाट प्राप्त उपलब्धिका बारेमा भ्रमण टोलीका कुनै पनि सदस्यले प्रतिक्रिया बाहिर ल्याएनन् । मोदीसँगको वार्तालापबारे कसैले मिडियामा बोलेनन् । तर बनारसमा कति धेरै परिवर्तन भएको छ, बनारस किन आउनुपर्छ भन्नेबारेमा प्रधानमन्त्री पत्नी आरजु राणाले टीभी अन्तर्वार्ता दिइन् । भारतीय समाचार संस्था एएनआईले लिएको उनको अन्तर्वार्तालाई सबैजसो भारतीय टेलिभिजनले प्रसारण गरेका छन् । उनले बनारसमा पहिले र अहिले आकाशजमिनको फरक भएको र आफूलाई अरू नै कुनै सहरमा आएको अनुभूति भएको बताएकी थिइन् । केही महिनाअघि भाजपा नेता विजय चौथाइवालेलाई राखी बाँधेकी उनले यसपटक मोदीको मुडअनुसार उनको निर्वाचन क्षेत्रमा भएको विकासको खुलेर प्रशंसा गरेकी हुन् । बनारसमा विमानस्थलमा स्वागतदेखि बिदाइसम्ममा मुख्यमन्त्री योगी प्रधानमन्त्री देउवाका साथमा थिए । देउवाको स्वागतमा विमानस्थलदेखि मन्दिरसम्म सयौं बोर्ड राखिएको थियो । बाटाभरि स्वागतका लागि विद्यार्थी लामबद्ध थिए । ठाउँ ठाउँमा झाँकी राखिएको थियो । भ्रमण टोलीमा सहभागी एक अधिकारीले बनारसको स्वागत र सम्मान भव्य रहेको बताए । देउवाले नेपाली पशुपतिनाथ मन्दिरमा पूजापछि वृद्धाश्रम निर्माणका लागि भूमि पूजासमेत भ्याएका थिए । नेपाल सरकारले त्यहाँ वृद्धाश्रम बनाउन लागेको हो । त्यसका लागि सरकारले यस वर्ष एक करोड रुपैयाँ छुट्याएको छ । पूजाआजा सकिएपछि होटल ताजमा मुख्यमन्त्री योगीसँग केहीबेर औपचारिक कुराकानी र दिवाभोज भएको थियो । योगीले नेपालको पशुपति नाथ, मुक्तिनाथ र जानकी मन्दिरसँग उत्तर प्रदेशका मन्दिरहरूलाई जोड्नुपर्ने बताएका थिए । मन्दिरमन्दिरबीचको सम्बन्धले जनस्तरको सम्बन्ध थप प्रगाढ हुने उनको भनाइ थियो । पशुपतिनाथ मन्दिरलाई थप भव्यता प्रदान गर्नसमेत उनले सुझाएका थिए । ६ वटा प्रधामन्त्रीको भारत भ्रमण हेरेका सहप्राध्यापक पोखरेल भारतसँग गर्ने कूटनीतिमा धर्मलाई पनि छिराइएको छनक देखिएको बताउँछन् । मन्दिर जानुलाई नकारात्मक भन्न सकिँदैन, आस्था राख्नेहरू जान्छन्, जानैपर्छ, उनले भने, तर यसपटको भ्रमणले कूटनीतिमा धर्मलाई छिरेको छनक दिएको छ । यो तत्कालीन लाभका लागि ठीकै भए पनि पछि कस्तो असर भन्नेबारेमा विचार नपुर्याइएको उनको टिप्पणी छ ।"
घरेलु भूमिको उपाधि महत्त्व,"(काठमाडौं)प्रतियोगिता जित्दा सधैं आनन्द आउँछ । नेपालमै उपाधि जित्नु त्यसै मजा आउँछ । आफ्ना दर्शकका अगाडि जित्न पाइएको छ, प्रशंसकहरू जहिल्यै नेपाली टोलीको साथमा रहन्छन् । त्यसैले यो सबै उपाधि हामी समर्थकप्रति समर्पित गर्न चाहन्छौं । यो नेपालका प्रशिक्षक पुबुदु दासानायकेको प्रतिक्रिया हो । पपुवा न्युगिनी (पीएनजी) सँग सोमबार त्रिकोणात्मक ट्वान्टी२० शृंखलाको फाइनलमा ५० रनको जित हात पारेपछि दासानायके घरेलु मैदानमा उपाधि उचाल्न पाएकोमा दंग थिए । दंग नहुन् पनि कसरी, पीएनजीसँगको दुई खेलको एकदिवसीय शृंखलामा क्लिन स्विप हार बेहोरेपछि उनले त्रिवि क्रिकेट मैदानमा गो ब्याक पुबुदु को नारा पनि सुन्नुपरेको थियो ।दासानायके उनै हुन्, जसको प्रशिक्षणमा नेपालले एकपल्ट विश्वकपसमेत खेलेको थियो । सन् २०१४ को ट्वान्टी२० विश्वकप यात्राले नेपाली क्रिकेटमा ठूलो क्रान्ति ल्याएको छ । यसले नेपाली क्रिकेटलाई एउटा उचाइमा पुर्याएको छ भने त्यसैमा टेकेर नेपाल एकदिवसीय अन्तर्राष्ट्रिय मान्यताप्राप्त राष्ट्र बनिसकेको छ । दासानायकेको प्रशिक्षणमा नेपाल डिभिजन ४, डिभिजन ३ को उपाधि जित्दै विश्वकप छनोटमा पुगेको थियो । दुई पटक एसीसी ट्वान्टी२० कप खेल्दा क्रमशः सेमिफाइनल र फाइनल खेलेको थियो । मिडिया कन्फ्रेन्स सकाएर मैदान फर्किएपछि मात्र दासानायकेले चाल पाए, घरेलु भूमिमा उनको प्रशिक्षणमा नेपालले उचालेको यो पहिलो उपाधि भनेर । सन् २०१५ मा चार वर्षको कार्यकाल सकेर क्यानडा फर्किएका उनी डिसेम्बर अन्त्यमा दोस्रो कार्यकालका रूपमा नेपाल आएका थिए । फेब्रुअरीमा ओमानको विश्वकप छनोटमा नेपाल निर्णायक खेलमा यूएईसँग पराजित भएपछि ट्वान्टी२० विश्वकपमा पुग्न चुकेको थियो । लगत्तै क्रिकेट विश्वकप लिग २ का खेलमा पीएनजीविरुद्धका दुवै खेल जिते पनि घरेलु टोली यूएईसँग दुवै खेलमा पराजित भएको थियो । पीएनजीसँगको एकदिवसीय घरेलु शृंखलामा पराजय भोगेपछि दासानायकेविरुद्ध कीर्तिपुर मैदानमा नाराबाजी लाग्नु स्वाभाविक नै थियो । पीएनजीमाथि पाएको जितले उनलाई थोरै भए पनि राहत प्रदान गरेको थियो । पछिल्लो केही महिना हामीले निकै मिहिनेत गरेका थियौं, अहिले त्यसको नतिजा आएको छ, दासानायके भन्दै थिए । पीएनजी र मलेसियालाई घरेलु शृंखलाका लागि बोलाउँदा धेरैले कमजोर टोली ल्याइएको भनी नेपाल क्रिकेट संघ (क्यान) को आलोचना गरेका थिए । तर, पीएनजी नेपालले सोचे विपरीत निस्कियो । एकदिवसीय शृंखलामा नेपाललाई हराएको पीएनजीले ट्वान्टी२० मा पनि कडा चुनौती दियो । अक्टोबरमा यूएईमा ट्वान्टी२० विश्वकप खेलेको पीएनजीले फाइनलमा पनि ठूलो चुनौती तेर्स्यायो । कीर्तिपुरको विकेटमा २ सय रनको स्कोर पनि सामान्य लाग्न थालिसकेको अवस्थामा नेपाललाई १६ ओभरमा ११४६ को स्कोरमा रोक्दा पीएनजी उपाधि नजिक देखिन्थ्यो । यहींबाट नेपालले पुनरागमन गर्यो । दीपेन्द्रसिंह ऐरी र करण केसीले पहिला उत्कृष्ट ब्याटिङसहित पछि सानदार बलिङ गरेर नेपाललाई उपाधि दिलाए । दीपेन्द्र र करणको जोडीले अन्तिम २४ बलमा ५४ रन जोडेको थियो । त्यसमा करण एक्लैले १२ बलमा ५ चौका र १ छक्का प्रहार गरी अविजित ३३ रन बनाए । दीपेन्द्रले ३८ बलमा अविजित ५४ रन बनाउनेक्रममा ५ चौका प्रहार गरे । नेपालले आफ्नो ब्याटिङमा अन्तिम ४ ओभरमा गरेको प्रदर्शनले खेल मोडिएको पीएनजीका प्रशिक्षक कार्ल सान्ड्रीले बताए ।नेपालको सुरुआत राम्रै थियो । ओपनर कुशल भुर्तेलले २२ बलमा ५ चौकासहित २५ रन बनाए । रोहित पौडेल २ रनमै आउट भए । यहीबाट सेमो कामिआले एकै ओभरमा उत्कृष्ट बलिङ प्रर्दशन गर्दै खेलमा ठूलो परिवर्तन ल्याए । दीपेन्द्र र आसिफ शेख ब्याटिङ गरिरहँदा नेपाल राम्रो स्कोरतर्फ अगाडि बढेको थियो ।कामिआले एकै ओभरमा ३ विकेट लिएपछि नेपाललाई पीएनजीले अत्यधिक समय दबाबमा राख्यो । उनले शेख दाजुभाइ आसिफ र आरिफसहित दिलीप नाथलाई आउट गरे । आसिफले २९ बल खेल्दै १ छक्कासहित २९ रन बनाए । आरिफ र दिलीप २२ बल खेल्दै शून्यमा आउट भए । मोहम्मद आदिल अलामले १३ बलमा १ चौका र १ छक्कासहित १५ रन बनाए ।नेपाललाई मध्यम स्कोरमा रोके पनि पीएनजी सुरुदेखि नै खुलेर खेल्न सकेन । करणले तेस्रो ओभरमै लेगा सिएकालाई ८ रनमा आउट गरी पीएनजीलाई ठूलो झट्का दिए । त्यसपछि बलिङमा पनि दीपेन्द्रको जादु चलेको थियो । उनले कप्तान असाद भालालाई ८ रनमै एलबीडब्लु आउट गरी विकेट लिन सुरु गरे । दीपेन्द्रले पीएनजीका अन्य दुई प्रमुख ब्याटर टोनी उरा (०) र चार्ल्स अमिनी (१५) लाई आउट गरेपछि नेपालको दबदबा सुरु भयो । दीपेन्द्रले ४ विकेट लिएपछि पीएनजी १६१ ओभरमै १ सय १८ रनमा अलआउट भयो । उनले ४ ओभरमा १८ रनमात्र खर्चे । कप्तान सन्दीप लामिछानेले रिलेय हेकुरे (६) र नोर्मन भानुआ (०) लाई लगातार बलमा आउट गरेपछि नेपालको विजय सजिलो बन्यो । उनले ४ ओभरमा २५ रन खर्चे । करणले ३ ओभरमा २७ रन खर्चेर ३ विकेट लिए । सेसे बाउले पीएनजीबाट सर्वाधिक ५९ रन बनाए । आठौं खेलाडीका रूपमा आउट भएका उनले ३८ बल खेल्दै १ चौका र ६ छक्का प्रहार गरे । सन्दीपको कप्तानीमा नेपालको यो पहिलो उपाधि हो । मलाई लाग्छ, यो हाम्रो ठूलो सफलता हो, सबै खेलाडीले राम्रो योगदान दिए । फरकफरक खेलाडीले राम्रो प्रदर्शन गर्दै आएका छन्, सन्दीपले भने, सबै खेलाडी राम्रो लयमा छन् र उत्कृष्ट प्रदर्शन दिन तयार छन् । गत वर्ष नेपालले ज्ञानेन्द्र मल्लको कप्तानीमा नेदरल्यान्ड्स र मलेसियासम्मिलित त्रिकोणात्मक ट्वान्टी२० शृंखला जितेको थियो । नेपालले अपराजित रही उपाधि जितेको हो । नेपालले राउन्ड रोबिनका चार खेलमा पीएनजी र मलेसियालाई २२ पटक पराजित गरेको थियो । पीएनजीसँगको दुई खेलमा नेपालले क्रमशः १५ र ३७ रनको जित हात पारेको थियो ।"
अलराउन्डर दीपेन्द्र,"पीएनजीसँगको फाइनलमा दीपेन्द्रले आफूलाई उच्चकोटिको अलरान्डरका रूपमा उभ्याए । उनको अविजित ५४ रनमा नेपालले १ सय ६८ रन बनाएर पीएनजीमाथि दबाब दिन सकेको थियो भने बलिङमा ४ विकेट लिएर उपाधि दिलाउन प्रेरित गरे । ब्याटिङमा होस् या बलिङमा दुवै पटक दीपेन्द्र आउनुअघि नेपाल दबिएको थियो । दीपेन्द्रले मलेसियाविरुद्धको अघिल्लो खेलमा अविजित १ सय १० रन बनाएका थिए । पीएनजीसँग आफ्नो उत्कृष्ट फर्मलाई निरन्तरता दिए । फाइनलमा १८ रन खर्चेर ४ विकेट लिएको प्रदर्शन उनको ट्वान्टी२० अन्तर्राष्ट्रियमा उत्कृष्ट बलिङ प्रदर्शन पनि हो । उनी प्लेयर अफ द सिरिजमा चुनिए । दीपेन्द्र हामीसँग भएकाहरूमा उत्कृष्ट प्रतिभा हुन्, ठूलो सम्पत्ति हो । उनी म्याच विनर हुन्, दीपेन्द्रबारे प्रशिक्षक दासानायकले भने, कस्तो कन्डिसन छ, त्यसले महत्व राख्दैन । उनी जहिल्यै राम्रो खेल्छन् । उनले बलिङमा पनि सधैं आफ्नो जिम्मेवारी पूरा गर्दै आएका छन् । हामीले शृंखला सुरु हुनुअघि शतकका बारेमा कुरा गरेका थियौं । दीपेन्द्रले पछिल्ला सातामा दुई शतक बनाए । यो उनका लागि मात्र नभएर नेपाली क्रिकेटका लागि नै राम्रो हो ।पीएनजीसँगको एकदिवसीय शृंखलमाा पनि दीपेन्द्रले शतक बनाएका थिए । फाइनलमा खेलेको इनिङ्सका क्रममा दीपेन्द्र ट्वान्टी२० अन्तर्राष्ट्रियमा एक हजार रन पूरा गर्ने पहिलो नेपाली खेलाडी बने । फाइनलमा २१ रन बनाएसँगै दीपेन्द्रले यो सफलता हात पारेका हुन् ।उनी नेपालबाट ट्वान्टी२० अन्तर्राष्ट्रियमा सर्वाधिक रन बनाउने खेलाडी हुन् । दीपेन्द्रको नाममा एक शतक र ५ अर्धशतक छ । उनी यसै शृंखलामा पारस खड्काको ७ सय ९९ रनलाई उछिन्दै नेपालबाट ट्वान्टी २० अन्तर्राष्ट्रियमा सर्वाधिक रन बनाउने खेलाडी बनेका थिए । सन् २०१८ मा नेदरल्यान्ड्सविरुद्ध लर्डसमा खेल्दै ट्वान्टी२० अन्तर्राष्ट्रियमा डेब्यु गरेका दीपेन्द्रको यो ३९ औं खेल हो । पारसले ३३ खेलमा बनाएका थिए ।"
मछिन्द्रको चुनौती र दबाब,आजको खेलमछिन्द्रविरुद्ध ब्लु स्टार (श्रीलंका)दशरथ रंगशाला (१७ः०० बजे)
सातौं राष्ट्रिय घोडचढी शुक्रबार,"(काठमाडौं)नेपाल घोडचढी संघको आयोजनामा सातौं राष्ट्रिय घोडचढी प्रतियोगिता चैत २५ (शुक्रबार) हुने भएको छ । एकदिने प्रतियोगिता टुँडिखेलमा हुने मंगलबार पत्रकार सम्मेलनमा आयोजक संघका अध्यक्ष रवि राजकर्णिकारले बताए । प्रतियोगितामा विभिन्न ५ स्पर्धामा प्रतिस्पर्धा हुनेछ । शो जम्प, हाइजम्प, ड्रेसेज, टेन्ट पेगिङ (व्यक्तिगत) र टिम पेगिङमा प्रतिस्पर्धा गराइने छ । हरेक स्पर्धामा शीर्ष तीन स्थान हात पार्नेले क्रमशः २० हजार, १५ हजार १० हजार रुपैयाँ पुरस्कार प्राप्त गर्नेछन् । च्याम्पियनसिपमा ४० खेलाडी तथा घोडाले भाग लिने अध्यक्ष राजकर्णिकारले बताए । उनले यो प्रतियोगिता वर्षको अन्ततिर चीनको हाङझाउमा हुने १९ औं एसियाली खेलकुदमा नेपालको सहभागिताका लागि छनोट माध्यम हुने बताए । नेपाल अन्तर्राष्ट्रिय घोडचढी महासंघ र एसियन घोडचढी महासंघको सदस्य राष्ट्र हो ।"
रोलिङ क्लब सेमिफाइनलमा,(इटहरी)रोलिङ क्लब झापा १२ औं अन्तर्राष्ट्रिय आमन्त्रण कन्ट्रोल इटहरी गोल्डकप फुटबलको सेमिफाइनलमा पुगेको छ । इटहरी रंगशालामा सोमबार तेस्रो क्वाटरफाइनलमा एभिनियर फुटबल क्लब क्यामरुनलाई २१ ले पराजित गर्दै रोलिङले अन्तिम चारको स्थान सुरक्षित गरेको हो । क्यामरुनका केनीले २७ औं मिनेटमा गोल गर्दै टिमलाई अग्रता दिलाए । त्यसको एक मिनेटपछि रोलिङका विदेशी खेलाडी फोफाना फोडेले एक गोल गर्दै टिमलाई बराबरीमा पुर्याए । फोफानाले गोल गरेपछि खेल रोमाञ्चक बन्यो । ११ ले अगाडि बढिरहेको खेलमा दुई मिनेट इन्ज्युरी समय थपिएको थियो । थप समयको अन्तिम मिनेटमा अजयी मार्टिन्सले गोल गर्दै रोलिङको जित पक्का गरे । पहिलो हाफको तुलनामा दोस्रो हाफमा क्यामरुनी टिम निकै कमजोर देखिएको थियो । गत वर्षमा उपाधिको दाबेदारका रूपमा हेरिने क्यामरुनी टिम यस वर्ष पहिलो चरणबाट बाहिरिएको छ । सातौं मिनेटमा क्यामरुनका कप्तान टोबेटको फ्रिकिक प्रहार पोस्टमाथिबाट बाहिरियो । १३ औ मिनेटमा एल लियोनलले गरेको प्रहार पोस्टलक्षित हुन सकेन । खेलको ११ औं मिनेटमा रोलिङका मार्टिन्सको वान टच प्रहार गोलरक्षक रोड्रिग्युले दर्शनीय ढंगले बचाउ गरे । त्यस्तै मार्टिन्सको पासमा विनोटले गरेको प्रहार पनि सफल भएन । २६ औं मिनेटमा एन्जल गुरुङले गरेको प्रहार गोलरक्षक रोड्रिग्युले बचाए । एन्जलले लगत्तै अवसर प्राप्त गरे पनि गोल गर्न चुके । ३९ औं मिनेटमा विपक्षी खेलाडीले फाउल गरेपछि पाएको फ्रिकिक रोलिङले सदुपयोग गर्न सकेन । ६९ औं मिनेटमा फोफाना फोडेले दिएको पास सुनील खड्काले फिनिसिङ गर्न चुक्दा गोल गर्ने अवसर गुमाएको थियो । ६९ औं मिनेटमा एस बोरिसले फिनिसिङ गर्न चुक्दा अवसर गुमाएको थियो । ७३ औ मिनेटमा पाएको फ्रिकिक क्यामरुनले सदुपयोग गर्नबाट चुक्यो । ७८ औं मिनेटमा जसपिनको प्रहार पोस्ट बाहिर गयो । ८४ औं मिनेटमा मार्टिन्सले दिएको पासमा एस बोरिसले गरेको हेड बल पोस्टदेखि थोरै बाहिर गयो । सोमबार म्यान अफ द म्याच पिटर सेगुन घोषित भए । उनले १० हजार प्राप्त गरे । रोलिङले सेमिफाइनलमा विभागिय टिम त्रिभुवन आर्मीको सामना गर्नेछ । आर्मी यसअघि उद्घाटन खेलमा आयोजक राष्ट्रिय जागृति क्लबलाई पराजित गर्दै सेमिफाइनल पुगेको थियो । मंगलबार सगरमाथा फुटबल क्लब मोरङ र एनआरटीबीच प्रतिर्स्प्धा हुनेछ ।
