शीर्षक,विवरण
राज्य ढुकुटीबाट हेलिकोप्टर चढेर चुनाव प्रचारमा मन्त्री र नेता,"सहरी विकासमन्त्री रामकुमारी झाँक्री आफ्नै गृहजिल्ला गुल्मी पनि हेलिकोप्टरबाटै पुगेकी छन् । चैत १२ मा तम्घासमा आयोजित पार्टी कार्यक्रममा भाग लिन मन्त्रीसँगै एकीकृत समाजवादीका अध्यक्ष माधवकुमार नेपाल पनि पुगेका थिए । तम्घास यात्राको हेलिकोप्टर भाडा भने सरकार वा पार्टीले होइन, स्वयं मन्त्रीले नै जिम्मा लिएको एकीकृत समाजवादी गुल्मीका अध्यक्ष नरेश भण्डारीले बताए । मन्त्रीजीको भाइ नाता पर्ने जितेन्द्र झाँक्रीको आर्थिक सहयोगमा उहाँहरू आउनुभएको हो, जितेन्द्रजी फिस्टेल एयरका सञ्चालक पनि हुनुहुँदो रहेछ, भण्डारीले भने । त्यसो त पूर्वप्रधानमन्त्री तथा एमाले अध्यक्ष ओली बुधबार हवाईमार्गबाट नेपालगन्ज पुगे । बिहीबार बिहानै सिम्रिक एयरको हेलिकोप्टर चार्टर्ड गरी दैलेखको दुल्लु पुगे । उनले केही पुरातात्त्विक सम्पदाको भ्रमण गर्नुका साथै कार्यकर्तासँग भेटघाट गरे । त्यसलगत्तै दुल्लुबाट जुम्लाको सिँजास्थित नराकोटमा हेलिकोप्टरबाटै पुगेर ओलीले त्यहाँ आयोजित पार्टी कार्यक्रमलाई सम्बोधन गरे । सिँजाबाट कालीकोट पुगी कार्यक्रमलाई सम्बोधन गरेर ओली नेपालगन्ज झरे । उनको खर्च भने पार्टीले गरेको बताइएको छ । पार्टी प्रवेश गराउन कांग्रेस महामन्त्री गगन थापा र नेतृ पुष्पा भुसाल पनि पुसमा हेलिकोप्टर चार्टर्ड गरेरै अर्घाखाँचीको दुर्गाफाँट पुगेका थिए । एमालेबाट गाउँपालिका उपाध्यक्षमा निर्वाचित लक्ष्मी गौतमलाई कांग्रेस प्रवेश गराउन महामन्त्री थापा अर्घाखाँची पुगेका हुन् । २ लाख ९० हजारमा चार्टर्ड गरिएको एभरेस्ट हेलिकोप्टरको सबै खर्च आफूले बेहोरेको कांग्रेस अर्घाखाँचीका सचिव अच्युत गौतमले बताए । हेलिकोप्टर चार्टर गर्दाको सबै खर्च मेरो व्यक्तिगत हो, उनले भने, मञ्च व्यवस्थापनलगायतमा ८ लाख रुपैयाँजति खर्च भएको थियो । अन्य रकम कांग्रेसका युवा तथा व्यवसायीले उठाएर सहयोग गरेको उनले बताए ।नेताहरूले हेलिकोप्टरमा गर्ने खर्चको स्रोत अपारदर्शी हुने गरेको छ भने मन्त्रीको खर्च ढुकुटीबाट हुँदै आएको छ । जिल्ला भ्रमणमा निस्कँदा मन्त्रीहरूले सरकारी ढुकुटीबाट हवाई खर्च मात्र होइन, दैनिक भत्ता पनि बुझिरहेका हुन्छन् । भ्रमण खर्च नियमावली २०६४ मा राष्ट्रपति, उपराष्ट्रपति, प्रधानमन्त्री, प्रधानन्यायाधीश, सभामुख र राष्ट्रिय सभाका अध्यक्षलाई जिल्ला जाँदा ३ हजार रुपैयाँ दैनिक भत्ता र दुर्गम, हिमाली तथा पहाडी २० जिल्ला भए थप २० प्रतिशत भत्ता दिने व्यवस्था छ । विशिष्ट व्यक्तिका लागि २ हजार ५ सय, प्रथम श्रेणीका कर्मचारीलाई २ हजार, द्वितीय श्रेणीलाई १ हजार ६ सय, तृतीयलाई १ हजार २ सय र चौथो तहकालाई १ हजार रुपैयाँ दैनिक भत्ता दिने व्यवस्था छ । निर्वाचन आयोगका पूर्वसचिव शारदाप्रसाद त्रिताल निर्वाचन मिति घोषणा भएकै दिनबाट मन्त्रीहरू जिल्ला जाँदा सरकारी खर्चमा रोक लगाउनुपर्ने बताउँछन् । निर्वाचन मिति घोषणा भइसकेपछि प्रधानमन्त्री तथा मन्त्रीहरू सरकारी खर्चमा देश दौडाहामा जानु र राजनीतिक प्रशिक्षण, भेला, सम्मेलनमा भाग लिनु अनुचित र शक्तिको दुरुपयोग हो । यसलाई निर्वाचन आयोगले रोक्नुपर्छर्, उनले भने । राष्ट्रपति, प्रधानमन्त्री र रक्षामन्त्रीका लागि भने सेनाले हेलिकोप्टर सेवा उपलब्ध गराउँदै आएको रक्षा मन्त्रालय स्रोतले जनाएका छ । अन्यले भने सम्बन्धित मन्त्रालयबाट खर्च भुक्तानी गर्ने गरी हेलिकोप्टर चढ्ने गरेका छन् । गृह मन्त्रालयका प्रवक्ता फणीन्द्रमणि पोखरेल भन्छन्, जुन जुन मन्त्रालयको कार्यक्रममा हवाई साधन प्रयोग भएका छन्, भाडा र अन्य खर्च पनि तत्तत् मन्त्रालयबाटै भुक्तानी हुन्छ, उनले भने । निर्वाचन मिति घोषणा भइसकेपछि सरकारी आयोजना शिलान्यासमा समेत रोक लगाउनुपर्ने त्रिताल बताउँछन् । चुनावलाई प्रभावित पार्ने कुनै पनि कार्यक्रम गर्न दिनुहँॅदैन, उनले भने, राज्यको खर्चमा कुनै दल वा नेता विशेषले मतदातालाई प्रभावित पार्ने काम गर्नु अनुचित हो ।निर्वाचन आयोगका प्रवक्ता शालिग्राम शर्मा पौडेल भने आचारसंहिता लागू भएपछि मात्रै आयोगले कानुनअनुसार कारबाही गर्न सक्ने बताउँछन् । आचारसंहिता लागू भइनसकेको अवस्थामा कसैले सरकारी साधनस्रोत खर्च गरेर निर्वाचनकेन्द्रित राजनीतिक गतिविधि गरे त्यसलाई अख्तियार दुरुपयोग अनुसन्धान आयोग, महालेखा परीक्षक, राष्ट्रिय सतर्कता केन्द्रलगायतले हेर्न सक्छ, पौडेल भन्छन् । कृष्णप्रसाद गौतम (सुर्खेत), गगनशिला खड्का (गुल्मी) र वीरेन्द्र केसी (अर्घाखाँची), रमेशकुमार पौडेल (चितवन), काशीराम डाँगी (रोल्पा) र पोखरा ब्युरो"
"देउवाको भारत भ्रमण : कति सहमति जुटे, कति विषय छुटे ?","(काठमाडौं)  प्रधानमन्त्री शेरबहादुर देउवा भारतको तीनदिने औपचारिक भ्रमण पूरा गरेर आइतबार फर्किएका छन् । नेपालमा स्थानीय तहको निर्वाचन घोषणा भइसकेका बेला भारतीय समकक्षी नरेन्द्र मोदीको सूचनापछि छोटो समयभित्रै देउवा दिल्ली भ्रमणमा निस्किएका थिए । भ्रमणले दुई देशबीच चिसिएको सम्बन्ध सुधार्ने वातावरण बनाएको विश्वास गरिएको छ । कांग्रेस सभापति देउवा पाँचौं पटक प्रधानमन्त्री हुँदै भारतसँग सम्बन्ध सुधार नगरी कूटनीतिक सन्तुलन मिलाउन नसकिने निष्कर्षमा थिए । भारत भ्रमणमा तत्काल जान चाहे पनि दिल्लीबाट सकारात्मक सन्देश आउन करिब नौ महिना लाग्यो । यसअघि पुसमा देउवा भारतको गुजरातमा आयोजित भाइब्रेन्ट गुजरात समिट मा जाने र भारतीय समकक्षीसँग पनि भेट्ने तय भएकामा कोरोना महामारीका कारण स्थगन भएको थियो । ढिलै भए पनि समकक्षीसँग भेटवार्ता गरेर देउवा प्रसन्न मुद्रामा आइतबार साँझ त्रिभुवन विमानस्थलमा उत्रिएका छन् । यहाँ २०७२ सालमा नयाँ संविधान जारी भएदेखि नै भारत नेपालसँग असुन्तष्ट थियो । यसबीचमा उत्पन्न सीमा विवादका कारण नेपालभारत द्विपक्षीय संवादसमेत अघि बढ्न सकेको थिएन । पछिल्लो समय नेपालमा अमेरिकी अनुदानको एमसीसी सम्झौता संसद्बाट अनुमोदन गराउने क्रममा अमेरिका र चीनबीच वाकयुद्ध चलेको थियो । उक्त भूराजनीतिक बहसमा दक्षिणी छिमेकी भारत कहाँ छ भन्ने प्रश्न पनि उठ्यो । एमसीसी सम्झौता अनुमोदनलगत्तै चीनका विदेशमन्त्री वाङको नेपाल भ्रमण सुनिश्चित हुनुका साथै अमेरिकी अधिकारी पनि नेपाल आउन सक्ने संकेत पाएपछि भारतले प्रधानमन्त्री देउवालाई निम्तो पठाएको भूराजनीतिका विज्ञहरूको बुझाइ छ । नेपाललगायत दक्षिण एसियाली मुलुकमा चीन र अमेरिकाभन्दा आफ्नो बलियो उपस्थिति हुनुपर्ने भारतको चाहनाअनुसार नै अप्रत्याशित रूपमा देउवाको भ्रमण गराइएको एक विज्ञले तर्क गरे ।भूराजनीतिक मामिलाका जानकार अवकाशप्राप्त उपरथी विनोज बस्न्यात भने भारतले प्रधानमन्त्री देउवालाई निर्वाचनको मुखमा भ्रमण गराउनुलाई दुई तरिकाले हेर्न सकिने बताउँछन् । पहिलो र मुख्य कुरा भनेको नेपालको राजनीतिक अस्थिरता कसरी जान्छ र चुनाव कसरी अघि बढ्छ भन्ने नै हो, उनले भने, दोस्रो पक्ष भनेको नेपालमा पछिल्लो समय भएको एमसीसी सम्झौता अनुमोदन र चिनियाँ विदेशमन्त्रीको भ्रमणसहितका गतिविधि हुन् ।भूराजनीतिक मामिलाका जानकार चन्द्रदेव भट्ट भारतले देउवालाई भारत भ्रमण गराउनुको मुख्य ध्येय विश्वासको वातावरण निर्माण रहेको बताउँछन् । दोस्रो विषय भनेको नयाँ भूराजनीतिक परिवेशमा हामी सँगै जानुपर्छ भन्ने सन्देश भारतले नेपाललाई दिन चाहेको हो, उनले भने । पछिल्लो समय अमेरिका, चीन, भारत र रुस जस्ता ठूला मुलुकले अन्य मुलुकलाई आआफ्नो पक्षमा ल्याउन चाहेको उनले बताए । चिनियाँ विदेशमन्त्री वाङको नेपाल भ्रमण पनि त्यही कारणले भएको थियो । उनले नेपालको सार्वभौमसत्तामा चासो व्यक्त गरेका थिए । अहिले प्रधानमन्त्री देउवाको भारत भ्रमणमा उनीहरूले त्यही शब्द प्रयोग नगरे पनि त्यस्तै सन्देश दिन खोजे, उनले भने । संविधान जारीपछिको पहिलो निर्वाचनमा एमाले र माओवादी केन्द्रले वाम गठबन्धन बनाएर करिब दुईतिहाइ सिट हात पारेका थिए । उनीहरूले एकीकरण गरेर नेकपा बनाएपछि चिनियाँ कम्युनिस्ट पार्टी (सीपीसी) सँग सम्बन्ध बढाएकामा भारत सशंकित थियो । भारतद्वारा २०७६ कात्तिकमा जारी नयाँ राजनीतिक तथा प्रशासनिक नक्सामा लिपुलेकसम्मको नेपाली भूमि समेटिएपछि नेपालले कूटनीतिक नोटमार्फत वार्ताका लागि पटकपटक गर्दा पनि भारत प्रतिक्रियाविहीन थियो । बेइजिङ भने तत्कालीन सत्तारूढ नेकपाभित्रै सुझाव दिने स्तरमा पुगेको थियो । त्यसैले छिमेकीलाई नजिकबाट विश्लेषण गरिरहेको भारत उपयुक्त मौका पारेर नेपालसँग सम्बन्ध सुधारको वातावरण बनाउन चाहिरहेको थियो । तत्कालीन नेकपा अध्यक्ष तथा प्रधानमन्त्री केपी शर्मा ओलीलाई भेट्न नयाँदिल्लीबाट भारतीय प्रधानमन्त्री नरेन्द्र मोदीका दूतका रूपमा अन्तर्राष्ट्रिय सुरक्षा मामिला हेर्ने खुफिया एजेन्सी रअका प्रमुख सामन्त गोयल आए । भारतले ओलीलाई हरियो बत्ती देखाए पनि यहाँ विकसित राजनीतिक घटनाक्रमबाट सत्ता अदलबदल भयो । सर्वोच्च अदालतको परमादेशबाट कांग्रेसका सभापति शेरबहादुर देउवा प्रधानमन्त्री भए भने ओली प्रतिपक्षमा पुगे । भारतले परम्पराविपरीत देउवालाई संसद्बाट विश्वासको मत लिएपछि मात्र बधाई दियो । त्यसपछि भने भारतले रणनीतिक रूपमा देउवा र ओली दुवैलाई सहयोग गर्ने नीति लिएको देखिन्छ । अहिले देउवा र मोदी दुवैले पार्टीस्तरमै सम्बन्ध विस्तार गर्न खोजेका छन् । देउवालाई सत्तारूढ भारतीय जनता पार्टीको दिल्लीस्थित मुख्य कार्यालयमा अध्यक्ष जेपी नड्डाले स्वागत गर्नुलाई त्यही रूपमा लिन सकिन्छ । तत्कालीन प्रधानमन्त्री केपी शर्मा ओली सन् २०१८ मा चीनको ६ दिने औपचारिक भ्रमणका क्रममा त्यहाँको चिनियाँ कम्युनिस्ट पार्टीको स्कुल विभागले आयोजना गरेको कार्यक्रममा सहभागी हुँदा नेपालमा आलोचना भएको थियो । देउवाले बनारस पुगेर विश्वनाथ मन्दिरमा पूजाअर्चनाले गर्नुले धार्मिक सम्बन्ध विस्तार गर्न खोजेको पनि देखिएको छ । प्रधानमन्त्री देउवाले भारत भ्रमणको मौकामा लामो समयदेखि थाती रहेको सीमा मामिलालाई उठाएका छन् । प्रधानमन्त्री देउवाले द्विपक्षीय प्रतिनिधिमण्डलको संवादमा आफूले सीमा समस्यालाई स्थायी संयन्त्रमार्फत समाधान गर्न समकक्षी मोदीसँग आग्रह गरेको बताएका छन् । त्यस विषयमा मोदीले केही नबोले पनि भारतका विदेश सचिव हर्षवर्धन शृंगलाले दुई प्रधानमन्त्रीबीच सीमाका विषयमा संक्षिप्त संवाद भएको जनाएका छन् । सीमाकै कारण दुई मुलुकबीच सौहार्द सम्बन्ध नभइरहेका बेला प्रधानमन्त्री तहमा यो विषय उठ्नुलाई सकारात्मक रूपमा लिइएको छ । तर आगामी दिनमा हुने सघन संवादले मात्र सीमा विवादलाई समाधान गर्न सक्ने विज्ञहरू बताउँछन् । हरेक बर्खामा सीमा क्षेत्रमा हुने डुबान, सन् १९५० को शान्ति तथा मैत्री सन्धिसहित दुई मुलुकका तमाम समस्यालाई हल गर्न गठित प्रबुद्ध व्यक्तिहरूको समूह (ईपीजी) ले तयार गरेको प्रतिवेदनजस्ता विषयलाई भने देउवाको भ्रमणमा स्पष्टसँग उठाइएन । प्राविधिक सहायता, पेट्रोलिपयम आपूर्तिलगायत केही विषयमा समझदारीसम्झौता भने भएका छन् । प्रधानमन्त्री तहमा करिब चार वर्षपछि भएको भ्रमणले द्विपक्षीय सम्बन्धमा विश्वासको वातावरण निर्माणमा भूमिका खल्न सक्ने अपेक्षा गरिएको छ । पूर्वपरराष्ट्रमन्त्री रमेशनाथ पाण्डे प्रधानमन्त्री देउवाको भ्रमणले नेपालभारत सम्बन्धमा संवादहीनताको अवस्थालाई तोडेको बताउँछन् । संवादहीनताका कारण समस्या समाधान हुन सकेको थिएन । प्रधानमन्त्रीको भ्रमणले संवादहीनता अन्त्य गरेको छ । संवाद प्रारम्भ भएपछि समस्या समाधानको बाटो खुल्छ, उनले भने, छिमेकीहरूको सम्बन्धमा अपनाउँदै आएको समदूरीको नीतिका कारण नेपाल भारत र चीनबाट टाँढिदै गयो । अब हामीले भारत र चीनको सम्बन्धमा समनिकटता नीति अपनाउनुपर्छ । त्यसका लागि पत्यार आर्जन गर्नुपर्छ । उनले प्रधानमन्त्रीको भारत भ्रमणले विश्वास आर्जन गरेको बताए । सत्तारूढ माओवादी केन्द्रका नेता तथा पूर्वपरराष्ट्रमन्त्री नारायणकाजी श्रेष्ठले देउवाको भारत यात्रा सद्भावना भ्रमणमै सीमित भएको टिप्पणी गरे । उनले सीमा मामिलाका सम्बन्धमा पनि समस्या समाधानका लागि कुनै आइसब्रेक नभएको बताए । यो सीमाका बारेमा पहिले नै संयन्त्र (सुस्ता र कालापानी क्षेत्र समाधानका लागि सन् २०१४ मा परराष्ट्र सचिवस्तरको) बनेको छ । अहिले लिपुलेक, कालापानीका बारेमा छलफल भएको हो । यसलाई उपलब्धि भएको मान्न सकिन्न, उनले भने । देउवाले भ्रमण जानुअघि माओवादी अध्यक्ष पुष्पकमल दाहालसँग परामर्श गरेका थिए । पूर्वउपप्रधानमन्त्री समेत रहेका श्रेष्ठले अहिले नै यो भ्रमणले नेपाल र भारतबीचको समस्या समाधान गर्ने दिशातिर कुनै भूमिका खेल्यो भन्न नसकिने बताए । उहाँ (देउवा) ले सीमा क्षेत्रमा डुबानको कुरा उठाउनु भएन, ईपीजीको प्रतिवेदन बुझेर कार्यान्वयन गर्न पहल भएन, उनले भने, भाजपाको पार्टी कार्यालयमा अहिलेसम्म कोही प्रधानमन्त्री गएका थिएनन् । उहाँ किन जानुभयो ? बताउनुपर्छ । अर्का पूर्वपरराष्ट्रमन्त्री भेखबहादुर थापाले देउवाको यो भ्रमण सामान्य र सद्भावना रूपमा रहेको बताए । यो भ्रमणको सफलता त्यहाँ भएका सम्झौता र समझदारी कसरी अघि बढ्छन् भन्नेमा भर पर्छ, उनले भने । प्रमुख प्रतिपक्ष दल एमालेका विदेश विभाग प्रमुख राजन भट्टराईले देउवाको भारत भ्रमण औपचारिकतामा मात्र सीमित भएको टिप्पणी गरे । भ्रमणमा राष्ट्रियस्तरका महत्त्वपूर्ण विषयमा गम्भीरताका साथ विस्तृत छलफल नै भएन, उनले भने, सीमाको विषयलाई अगाडि बढाउन गम्भीर रूपमा गृहकार्य गरेर त्यो तहबाट टुंग्याउनुपर्ने थियो तर त्यसले प्रवेश नै पाएन । भट्टराईले सीमाका सम्बन्धमा गत वर्ष ओली सरकारका पालामा नै नेपालभारत परराष्ट्रमन्त्री स्तरीय संयुक्त आयोगको दिल्लीमा भएको बैठकमा कुरा उठाइसकेको बताए । गत वर्ष नै सीमाका बारेमा छलफल अघि बढाउने कुरा भएको थियो, उनले भने, अहिले नयाँ विषय प्रवेश गर्यो भन्नुको अर्थ छैन ।भट्टराईले व्यापार घाटाको विषय नउठेको उल्लेख गरे । हाम्रो पालामा डुबानबारे अध्ययन गर्न नेपालभारत संयुक्त अध्ययन समिति गठन भएको थियो । समितिले सप्तरीदेखि पर्सासम्म अध्ययन गरेर रिपोर्ट तयार गरेको छ । त्यसलाई कार्यान्वयनमा लाने कुरा पनि उठाइएन, उनले भने । उनले देउवा प्रधानमन्त्रीका रूपमा एउटा पार्टी मुख्यालयमा जाने अभ्यास गलत भएको बताए । भ्रमणमा भारत जानुअघि आफूहरूसँग कुनै छलफल नगरेको पनि उनले जनाए । सत्तारूढ दल कांग्रेसका प्रवक्ता तथा पूर्वपरराष्ट्रमन्त्री प्रकाशशरण महत प्रधानमन्त्री देउवाको भारत भ्रमण सफल भएको दाबी गर्छन् । उठाउनुपर्ने सबै कुरा उठाएका छौं । आज कुरा गरेर भोलि नै पूरा हुने होइन । केही समय लाग्छ, उनले भने, पञ्चेश्वर परियोजनालाई कार्यान्वयनमा लानेदेखि सीमाका विषय अघि बढेका छन् । महतले भ्रमणले दुई मुलुक बीचमा विश्वासको वातावरण बनेको पनि बताए ।"
ऊर्जा सहकार्य उपलब्धिमूलक,"(काठमाडौं)  प्रधानमन्त्री शेरबहादुर देउवाको भारत भ्रमणका क्रममा जारी ऊर्जा क्षेत्रमा सहकार्य गर्न संयुक्त दृष्टिकोणपत्र (ज्वाइन्ट भिजन स्टेटमेन्ट अन पावर सेक्टर कोअपरेसन) ले ऊर्जा उत्पादन, प्रसारण तथा अन्तरदेशीय विद्युत् व्यापारमा द्विदेशीय सहकार्य गर्न महत्त्वपूर्ण आधार तयार गरेको सरकारले दाबी गरेको छ । ऊर्जा क्षेत्रलाई पहिलो प्राथमिकतामा राखेर महत्त्वपूर्ण सहमति गरिएको भन्दै निजी क्षेत्रले पनि सकारात्मक प्रतिक्रिया दिएको छ । प्रधानमन्त्री देउवा र समकक्षी नरेन्द्र मोदीबीच शनिबार औपचारिक भेटवार्ता भएपछि जारी ६ बुँदे दृष्टिकोणपत्रलाई नेपालमा संयुक्त लगानीमा जलविद्युत् आयोजना बनाउने, अन्तरदेशीय प्रसारण संरचना बनाउने, राष्ट्रिय प्रसारण लाइन सञ्चालनमा सहकार्य गर्ने र आपसी लाभका आधारमा दुवै मुलुकको ऊर्जा बजारमा सहज पहुँचका लागि बाटो खोल्ने उल्लेख गरिएको छ । भारतीय निजी क्षेत्रबाट जलविद्युत् क्षेत्रमा लगानी भित्र्याउन पहल गरिने पनि जनाइएको छ । वर्षायाममा नेपालमा खेर जाने विद्युत् सहजै भारतीय बजारमा पुर्याउन पनि भारत सहमत भएको छ । यसअघि नेपालले ८ वटा आयोजनाबाट उत्पादित करिब ५ सय मेगावाट विद्युत् बेच्ने प्रस्ताव गरे पनि भारतले आफ्नो लगानी रहेका त्रिशूली र देवीघाट जलविद्युत् आयोजनाबाट मात्रै विद्युत् किनेको थियो । भारतले जारी गरेको अधिकार प्राप्त संस्थाहरूले विद्युत् आयातनिर्यातका लागि स्वीकृति तथा सहजीकरण प्रक्रियासम्बन्धी कार्यविधि, २०२१ मा अरू मुलुकको लगानी रहेका प्रसारण र वितरण आयोजनाबाट विद्युत् नकिन्ने प्रावधान छ । यही नीतिका कारण नेपालले करिब ५ सय मेगावाट विद्युत् भारत पठाउन सकेको छैन । नेपालले उक्त नीति संशोधन गरेर सबै आयोजनाको विद्युत् किन्न पटकपटक आग्रह गर्दै आएको छ । गत फागुन दोस्रो साता नेपालभारत ऊर्जा सचिवस्तरीय संयुक्त संयन्त्रको बैठकमा पनि नेपालले थप आयोजनाबाट विद्युत् किन्न प्रस्ताव गरेको थियो । वर्षायाममा बढी हुने नेपालको विद्युत् डे अहेड मार्केट को अवधारणामा इन्डियन इनर्जी एक्सचेन्ज (आईईएक्स) मा बेच्न भारतले २ वटा आयोजनालाई मात्रै स्वीकृति दिएको छ । नेपालले माथिल्लो तामाकोसी, कालीगण्डकी, मर्स्याङ्दी, मध्य मर्स्याङ्दी, माथिल्लो भोटेकोसी र चमेलिया जलविद्युत् आयोजनाबाट उत्पादित विद्युत् पनि किन्न गरेको प्रस्ताव स्वीकार गरेको छैन । प्रधानमन्त्री देउवाको ३ दिने भारत भ्रमणका क्रममा नेपालमा उत्पादन हुने विद्युत् सहजै किन्न भारतले गरेको सहमतिलाई अब सबै आयोजनाबाट उत्पादित विद्युत् पठाउन बाटो खुलेको भनेर अर्थ्याइएको छ । शनिबार जारी संयुक्त विज्ञप्तिमा भारतले नेपालबाट जलविद्युत् खरिद गर्ने र त्यसका लागि क्लियरेन्स प्रक्रिया सुरु भइसकेको उल्लेख छ । दुई मुलुकबीच भएको यस सहमतिले ऊर्जा क्षेत्रको सहकार्यमा नयाँ उचाइ कायम गर्ने ऊर्जा मन्त्रालयका प्रवक्ता मधुप्रसाद भेटुवालले दाबी गरे । संयुक्त विज्ञप्तिमा उत्पादनतर्फ संयुक्त लगानीको कुरा छ । दुवै मुलुकमा सहजै विद्युत् पठाउने भनिएको छ, उनले भने, सहमति दुवै मुलुकले इमानदारीपूर्वक पालना गरे नेपालमा बढी हुने विद्युत् अब भारतमा सहजै जान सक्छ । दिल्लीस्थित नेपाली दूतावास नियोग उपप्रमुख रामप्रसाद सुवेदीले यो सहमति ऊर्जा क्षेत्रमा बृहत् र यसअघि देखिएका समस्या समाधान लक्षित रहेको बताए । जति ऊर्जा उत्पादन भएको छ, त्यो भारतमा सहजै बेच्न सकियोस् भन्ने खालकै धारणा भारतबाट आएको छ । यो सकारात्मक प्रगति नै हो, उनले भने, भारतीय प्रधानमन्त्रीले नै यस विषयमा बोलेका छन् । यसअघिका समस्या हटाउँछौं र दुवै मुलुकले सहकार्य गरेर जाऔं भन्ने धारणा दुवै पक्षबाट आएका छन् । स्वतन्त्र ऊर्जा उत्पादकहरूको संस्था नेपाल (इप्पान) का अध्यक्ष कृष्णप्रसाद आचार्यले प्रधानमन्त्री देउवाको भ्रमणमा भएको सहमतिले आफूहरू उत्साहित भएको बताए । नेपालमा उत्पादित विद्युत्को पहिलो बजार भारत नै हो । बंगलादेशसँग कुरा गर्दै आएको पनि धेरै वर्ष भयो तर प्रगति भएको थिएन, उनले भने, यस पटकको सहमतिले हामीलाई उत्साह दिएको छ । भएका सहमति कार्यान्वयन गर्न दुवै मुलुकबाट पहल गरिनु उत्तिकै जरुरी रहेको उनको भनाइ छ । भएका सहमतिको कार्यान्वयन कसरी हुन्छ भन्ने महत्त्वपूर्ण हो । दुवै मुलुकले सहमति कार्यान्वयनमा उदारताका साथ लाग्न सक्नुपर्छ, उनले भने । नेपालको निजी क्षेत्रलाई भारतको निजी क्षेत्रसँग जोड्दै सोझै विद्युत् खरिदबिक्री गर्न सकिने वातावरण बनाउन पनि पहल गरिनुपर्नेमा उनले जोड दिए ।प्रधानमन्त्री देउवाको भारत भ्रमणका क्रममा नेपालमा ठूला आयोजनामा लगानी गर्न भारतीय लगानीकर्तालाई आह्वानसमेत गरिएको छ । त्यस्तै, अघिल्लो साता मन्त्रिपरिषद्ले इन्टरनेसनल सोलार अलाइन्स (आईएसए) मा नेपाल सदस्य बन्ने प्रस्ताव स्वीकृत गरेको थियो । आईएसएमा सहकार्य गर्न नेपालभारतबीच फ्रेमवर्क एग्रिमेन्ट भएको शनिबार परराष्ट्र मन्त्रालयले जारी गरेको विज्ञप्तिमा उल्लेख छ । भ्रमणकै क्रममा ३ दशकसम्म अघि बढ्न नसकेको पञ्चेश्वर बहुउद्देश्यीय परियोजनाको डीपीआर चाँडै टुंग्याउने सहमति भएको छ । बंगलादेश र भुटानसँग तथा सार्कको उपक्षेत्रीय ढाँचामा समेत ऊर्जा सहकार्य गर्ने गरी नेपालभारतबीच सम्झौता भएको छ । कनेक्टिभिटी र सडक पूर्वाधार, रेलवे, हवाई सेवा, ग्यास पाइपलाइन, प्रसारणलाइनलगायत क्षेत्रमा पनि प्रधानमन्त्री देउवाको भारत भ्रमण उपलब्धिमूलक बनेको दाबी गरिएको छ । महेन्द्रनगर, नेपालगन्ज र जनकपुरबाट हवाई रुट खोलिदिन प्रधानमन्त्री देउवाले भारतसँग आग्रह गरेको जनाइएको छ । नेपाल र भारतबीच जी टु जी (सरकारसरकार) मोडलमा रासायनिक मल खरिदबिक्री गर्न केही समयअघि भएको सम्झौताअनुसार पहिलो चरणमा तत्काल १ लाख ५० हजार मेट्रिक टन मल उपलब्ध गराउन नेपालले भारतसँग आग्रह गरेको छ । रेलवे क्षेत्र तथा नेपाल आयल निगम र इन्डियन आयल कर्पोरेसनबीच प्राविधिक सहकार्य गर्ने सम्झौता पनि भएको छ । त्यसैगरी, ६० अर्ब (५० करोड अमेरिकी डलर) बराबरको लाइन अफ क्रेडिट (एलओसी) सुविधा लिन चाँडै प्रस्ताव हाल्न पनि भारतले नेपालसँग आग्रह गरेको परराष्ट्र मन्त्रालयले जनाएको छ ।"
'नीतिगत रूपमा ठूलो प्रगति,"ज्वाइन्ट भिजन स्टेटमेन्टमार्फत दुई मुलुकबीच ऊर्जा व्यापार, प्रसारण संरचना निर्माणमा सहकार्य र आयोजना विकासका लागि थप स्पष्टता खोजिएको छ । नेपालले बेच्न खोजेको सबै विद्युत् किन्ने प्रतिबद्धता भारतले जनाएको छ । भारतका प्रधानमन्त्री नरेन्द्र मोदीले नै नेपालले बेच्न चाहेको सबै विद्युत् लिन्छौं भनेका छन् । भारत मात्र नभई बंगलादेशसम्म पुर्याउन पनि पहल गर्न सकारात्मक भूमिका खेल्ने प्रतिबद्धता आएको छ । नीतिगत रूपमा यो ठूलो प्रगति हो । यसको कार्यान्वयनका लागि अब दुवै पक्षले समन्वय गर्नु आवश्यक छ । जलविद्युत् आयोजनामा लगानी गर्न नेपालले आग्रह गरेकामा भारत सकारात्मक छ । कुन आयोजनामा कसरी लगानी ल्याउन सकिन्छ भनेर आगामी दिनमा थप प्रक्रिया अघि बढ्नेछ ।"
पढाइ पूरा गर्न नपाएकालाई चीन फर्काउन पहल,"(काठमाडौं)  सरकारले कोभिड महामारीका बेला नेपाल फर्केपछि अध्ययन अधुरो रहेका चिकित्सा शिक्षा र इन्जिनिरिङका विद्यार्थीलाई बाँकी पढाइ पूरा गर्न चीन फर्काउन पहल थालेको छ । चीनबाट फर्केका करिब ५ सय विद्यार्थी इन्टर्नसिपलगायत बाँकी कोर्स पूरा गर्न नपाएर अलपत्र परेका छन् ।चीन प्रवेशमा रोक लगाइएकाले विद्यार्थी सम्बन्धित विश्वविद्यालय र शिक्षण संस्थामा फर्कन नपाएका हुन् । पहिलो चरणमा चिकित्सा शिक्षाका विद्यार्थीलाई फर्काउन तयारी भइरहेको शिक्षा मन्त्रालयले जनाएको छ । गत साता चिनियाँ विदेशमन्त्री वाङ यीको नेपाल भ्रमणका क्रममा विद्यार्थीका समस्याबारे कुरा उठेको थियो । परराष्ट्र मन्त्रालय र विदेशमन्त्रीको भ्रमण टोलीबीच विद्यार्थीको समस्या प्राथमिकताका आधारमा समाधान गर्ने सम्झौता भएको थियो । परराष्ट्र मन्त्रालयको सहमतिपछि शिक्षा मन्त्रालयले अलपत्र परेका विद्यार्थीलाई चीन फिर्ता पठाउन प्रक्रिया थालेको हो । शिक्षा मन्त्रालयका सचिव यादव कोइरालाले चिनियाँ अधिकारीसँग पहिलो चरणमा कुराकानी भएपछि समस्यामा परेका विद्यार्थीको तथ्यांक संकलनको काम थालिएको जानकारी दिए । पहिलो चरणमा कुराकानी भएपछि कति विद्यार्थीले अध्ययन पूरा गर्न पाएका छैनन् भनेर डाटा लिन थालेका छौं, उनले भने, संख्या यकिन भएपछि फेरि कुराकानी गरेर टुंगो लगाउँछौं । चिनियाँ दूतावास र शिक्षा मन्त्रालयसँग कुराकानी गरेर विद्यार्थीलाई चीन फर्काउने मोडालिटी टुंगो लगाउने परराष्ट्र मन्त्रालयका एक अधिकारीले जनाए । विदेशमन्त्रीको भ्रमणका क्रममा विद्यार्थीका समस्या उठाएका थियौं, उनले भने, चीन विद्यार्थीलाई अध्ययन पूरा गराउन लैजाने कुरामा सकारात्मक भएपछि विभिन्न चरणमा दूतावास र शिक्षा मन्त्रालयसँग छलफल भइरहेको छ । शिक्षा मन्त्रालयले छलफलका क्रममा चार्टर फ्लाइटबाट मेडिकलका विद्यार्थीलाई चीन फर्काउने प्रस्ताव राखेको छ । एमबीबीएस, बीडीएस, एमडी अध्ययन गर्न चीन पुगेका विद्यार्थी कोरोनाका कारण बीचमै स्वेदश फर्केका थिए । उनीहरू पुनः चीन फर्कन पाएका छैनन् । शिक्षा मन्त्रालयका उच्च शिक्षा शाखा प्रमुख कमल पोखरेलले विद्यार्थी लैजान सकारात्मक संकेत आएपछि विवरण संकलनको काम थालिएको जनाए । करिब ५ सय विद्यार्थी पढाइ पूरा गर्न नपाएर बिचल्लीमा परेको अनुमान छ, तीमध्ये तीन सयजति मेडिकल शिक्षाका विद्यार्थी छन्, विवरण अद्यावधिक गर्दै छौं, उनले भने । सन् २०१६ ब्याचयताका विद्यार्थी चीन फर्कन नपाएका हुन् । सन् २०१४ र २०१५ का विद्यार्थी पनि बीचैमा नेपाल फर्केका थिए । यी दुई ब्याचका इन्टर्नसिप मात्रै पूरा गर्न नपाएका विद्यार्थीलाई भने सरकारले चिकित्सा शिक्षा आयोग र नेपाल मेडिकल काउन्सिलको समन्वयमा नेपालमै अध्ययन पूरा गर्ने अवसर दिइएको छ । चीनबाहेक फिलिपिन्सबाट फर्केका ६ जना विद्यार्थीले पनि अध्ययन पूरा गर्न पाएका छैनन् ।मन्त्रिपरिषद् बैठकले पुसमा सन् २०१६ यताका विद्यार्थीलाई पनि नेपालमै इन्टर्नसिप पूरा गर्न सैद्धान्तिक स्वीकृति दिने निर्णय गरेको थियो तर उक्त निर्णयमा चिकित्सा शिक्षा आयोग र मेडिकल काउन्सिल सकारात्मक नहुँदा कार्यान्वयन हुन सकेको थिएन । सन् २०१६ यताका विद्यार्थीको इन्टर्नसिपबाहेक सैद्धान्तिक पढाइ पनि पूरा नभएको र प्राविधिक धारका विषयमा अनलाइन कक्षालाई मान्यता दिन नसकिने आयोग र काउन्सिलका पदाधिकारीको धारणा थियो । सन् २०१४ र २०१५ ब्याचका करिब साढे २ सय विद्यार्थीको सैद्धान्तिक पढाइ पूरा भएकाले इन्टर्नसिपमात्रै यहाँका अस्पतालहरूमा पूरा गर्न दिइएको हो । आयोग र काउन्सिलका विज्ञ सम्मिलित कार्यदलले सन् २०१६ का ब्याचदेखिका विद्यार्थीलाई भने अध्ययन पूरा गर्न कूटनीतिक पहल गरेर सम्बन्धित मुलुकमै फर्काउन पहलका लागि सरकारलाई सुझाव दिएको थियो । सन् २०१६ र त्यसपछि भर्ना भएका विद्यार्थीको हकमा अन्तर्राष्ट्रिय मान्यतामा समेत असर नपर्ने गरी बाँकी अध्ययन र प्रयोगात्मक अभ्यास र इन्टर्नसिप गराई समस्या समाधान गराउन गठित कार्यदलले सुझाव दिएको थियो ।सरकारले पटकपटक विद्यार्थीलाई सम्बन्धित मुलुककै फिर्ता पठाउने प्रयास यसअघि सफल हुन सकेको थिएन । पुसमा शिक्षा मन्त्रालयले विद्यार्थीलाई इन्टर्नसिप पूरा गर्न सम्बन्धित मुलुकको विश्वविद्यालयमा फिर्ता पठाउने निर्णय गरेको थियो । कहिले नेपालमा नै अध्ययन पूरा गर्न दिने र कहिले सम्बन्धित मुलुक फिर्ता पठाउने सरकारको निर्णयले विद्यार्थी झनै अन्योलमा परेका छन् ।"
एमबीबीएसका विद्यार्थी नै खेताला परीक्षार्थी,"काठमाडौं (कास) ललितपुरको इमाडोलस्थित किस्ट मेडिकल कलेजमा एमबीबीएस अध्ययनरत विद्यार्थीलाई खेताला परीक्षार्थी बनेर परीक्षा दिइरहेको अवस्थामा प्रहरीले पक्राउ गरेको छ । महानगरीय अपराध महाशाखाले एमबीबीएस प्रवेश परीक्षामा खेताला परीक्षार्थी बनेका किस्ट मेडिकल कलेजमा प्रथम र तेस्रो वर्षमा अध्ययनरत तीनसहित पाँच जनालाई पक्राउ गरेको हो । महाशाखाका प्रवक्ता एसपी कृष्णप्रसाद कोइरालाका अनुसार पक्राउ पर्नेमा महोत्तरीको सम्सी घर भई किस्टमा एमबीबीएस प्रथम वर्षमा अध्ययनरत २२ वर्षीय अमर पण्डित, प्रथम वर्षमै अध्ययनरत सर्लाही चक्रघट्टाका २२ वर्षीय अनिकेत चौधरी, तेस्रो वर्षमा अध्ययनरत सप्तरी राजगढका २६ वर्षीय रामआशिष यादव, भारत विहारका इस्तियाख अहमद र आफ्नो नाममा अर्कैलाई परीक्षा दिन लगाउने महोत्तरी सम्सीका २३ वर्षीय सन्नीकुमार साह छन् ।विशेष सूचनाका आधारमा प्रहरीले शुक्रबार एमबीबीएसको प्रवेश परीक्षा भइरहेका केन्द्रमा छापा हानेर पाँच जनालाई पक्राउ गरेको हो । इस्तियाख अहमदलाई परीक्षा दिनकै लागि भारतबाट ल्याएको पाइएको छ । सन्नीकुमार साहको नाममा एम्बिसन कलेजमा परीक्षा दिइरहेको अवस्थामा अहमदलाई पक्राउ गरिएको एसपी कोइरालाले बताए । सन्नीकुमार परीक्षा केन्द्रबाहिरबाट पक्राउ परेका हुन् । आर्थिक अवस्था कमजोर भएका जेहेन्दार विद्यार्थीलाई प्रलोभनमा पारेर नक्कली परीक्षार्थी बनाएको पाइएको छ । फ्रि स्कलरसिप, पेइङ र पास मात्र गर्ने वर्गीकरणका आधारमा रकम दिने गरेको पाइएको छ, महाशाखा प्रमुख एसएसपी बसन्त कुँवरले भने, नाम निकालिदिएबापत २ लाखदेखि १८ लाख रुपैयाँसम्म तिरेको पाइएको छ । ५० हजारदेखि २ लाख रुपैयाँसम्म पहिल्यै दिएर परीक्षा दिन लगाएको उनले बताए । सक्कली परीक्षार्थीको विवरणमा नक्कली परीक्षार्थीको फोटो टाँसी फाराम भराउने गरेको, परीक्षा प्रयोजनार्थ कतिपय अवस्थामा सक्कली परीक्षार्थीको नागरिकता विवरण नक्कली परीक्षार्थीको फोटो टाँसेर प्रथम प्रतिलिपि उल्लेख गरी नक्कली नागरिकतासमेत बनाएको पाइएको महाशाखाले जनाएको छ । सकेसम्म मिल्दो अनुहार भएकोलाई सक्कली परीक्षार्थीको विवरणमा नक्कली परीक्षार्थीको फोटो टाँसेर फाराम भरेको र भारतीय मूलका विद्यार्थीलाई समेत आर्थिक प्रलोभनमा पारेर झिकाई परीक्षा दिन लगाएको पाइएको छ ।"
अन्तरिम आदेशविपरीत काष्ठमण्डप उद्घाटन गर्दै राष्ट्रपति,"(काठमाडौं)  सर्वोच्च अदालतमा दायर रिट निवेदन किनारा नलाग्दै काठमाडौंको वसन्तपुरस्थित काष्ठमण्डपको उद्घाटन हुने भएको छ । सोमबार राष्ट्रपति विद्यादेवी भण्डारीले काष्ठमण्डपको उद्घाटन गर्ने तय भएको हो । अन्तरिम आदेश कायम रहेको र पुरानै मूर्ति पुनःस्थापना गर्नुपर्ने जनाउँदै सरोकारवालाले उद्घाटनको विरोध गरेका छन् ।२०७२ को भूकम्पमा क्षतिग्रस्त यो सम्पदा काष्ठमण्डप पुनर्निर्माण समितिको नेतृत्वमा पुनर्निर्माण भएको हो । यस क्रममा पुरानो मूर्ति हटाएर नयाँ मूर्ति राखिएको थियो, जसको स्थानीय र सम्पदाविद्ले विरोध गर्दै आएका छन् । समितिले काष्ठमण्डपभित्रका गोरखनाथ र चारवटा गणेशका प्राचीन मूर्ति हटाएर नयाँ प्रतिस्थापन गरेको थियो । नयाँ मूर्ति प्रतिस्थापनविरुद्ध जनहित संरक्षण मञ्चका सञ्जय अधिकारीले सर्वोच्चमा गत पुस २८ मा रिट दायर गरेका थिए । सर्वोच्चले माघ ३ मा नयाँ मूर्ति नराख्न अन्तरिम आदेश दिएको थियो । सर्वोच्चका न्यायाधीश ईश्वर खतिवडाको एकल इजलासले प्राचीन मूर्तिहरूको पुरातात्त्विक, सांस्कृतिक तथा ऐतिहासिक महत्त्व रहेको देखिँदा पुराना मूर्ति विस्थापित गर्ने लगायतका कार्य नगरी प्रस्तुत रिट निवेदन अन्तिम किनारा नलागेसम्म यथास्थितिमा राख्नू भनी आदेश दिएको थियो । उक्त आदेश प्रतिकूल उद्घाटन गर्न लागेको भन्दै २० नं वडा कार्यालयले समेत रोक्न माग गरेको छ । उक्त वडाका अध्यक्ष राजेन्द्र मानन्धरले पुनर्निर्माण समितिलाई पत्र लेख्दै अदालतको अन्तरिम आदेश कार्यान्वयन गर्न माग गरेका छन् । वडालाई जानकारी नदिई गर्न लागिएको उद्घाटनले गलत सन्देश जाने मानन्धरले बताए । लोकार्पण कार्यलाई स्थगित गर्न र प्राचीन मूर्ति सोही ठाउँमा स्थापना गर्नुपर्छ, उनले भने ।उद्घाटन नगर्न माग गर्दै स्थानीयवासी र सम्पदा संरक्षण अभियानकर्मीका तर्फबाट सोमबारै राष्ट्रपति कार्यालयमा पत्र दर्ता गरेको स्थानीय तथा सम्पदा संरक्षण अभियानकर्मी गणपति लाल श्रेष्ठले बताए । उनले काष्ठमण्डप भौतिक संरचना मात्र नभएर सभ्यता र नेवार संस्कृति पनि भएको जनाए । अदालतको आदेश कार्यान्वयन गर्न यसअघि पनि समितिलाई पत्राचार भएको थियो, श्रेष्ठले भने, तर आदेशको अवज्ञा भयो । अहिले जबर्जस्ती उद्घाटन गरेर राष्ट्रपति जस्तो सम्मानित संस्थालाई विवादमा पार्न खोजिएको छ । यो आपत्तिजनक छ । पुनर्निर्माण समितिले भने सर्वोच्चको आदेश मूर्तिको विषयमा भएकाले अन्य भौतिक संरचना उद्घाटन गर्न नरोकिने दाबी गरेको छ । अदालतको आदेश मूर्तिको विषयमा हो, समितिका अध्यक्ष राजेशकाजी शाक्यले भने, भौतिक संरचनामा कुनै विवाद छैन । भौतिक संरचना हामीले प्राचीनता जोगिने गरी पुनर्निर्माण गरेका छौं । समितीले पुराना मूर्ति चोइटिएकाले नयाँ राखेको दाबी गर्दै आएको छ । अभियानकर्मी श्रेष्ठले काष्ठमण्डप भौतिक संरचना मात्र नभई यहाँको मूर्ति पनि भएको बताए । मूर्तिमा विवाद आउनु नै काष्ठमण्डपमा विवाद आउनु हो, उनले भने । चोइटिए पनि सक्कली मूर्तिलाई हटाएर अर्को राख्न नमिल्ने अधिवक्ता सञ्जय अधिकारीले बताए । केही हदसम्म बुढानीलकण्ठ र पशुपतिनाथको मूर्तिसमेत चोइटिएको छ, अधिकारीले भने, तर विश्व सम्पदा क्षेत्र जस्तो संवेदनशीलले क्षेत्रमा पुरातत्त्व विभागलगायत सम्पदा संरक्षणको जिम्मेवारी पाएको निकायबाट स्वीकृति नलिई यस्तो काम गर्नु स्वेच्छाचारिताको पराकाष्ठा हो । अदालतको आदेशको अवज्ञा गरेको भन्दै सर्वोच्च अदालतमा आइतबार अवहेलना मुद्दासमेत दायर भएको छ । ललितपुर महालक्ष्मी नगरपालिकाका सञ्जय अधिकारी, जनहित संरक्षण मञ्चमा कार्यरत रुवि स्थापित र दाङ गढवा गाउँपालिकाका अर्णव चौधरीले अवहेलना मुद्दा दर्ता गरेका हुन् । २०७२ सालको भूकम्पले पातल बनाएको काष्ठमण्डपको पुनर्निर्माण सुरुदेखि नै विवादित बनेको थियो । २०७२ माघ २ गते काष्ठमण्डपबाटै सम्पदा पुनर्निर्माणको थालनी गर्ने योजना बनेको थियो । सुरुमा यसको जगको विषयमा विवाद उठेको थियो । जग बलियो बनाउने नाममा सिमेन्ट र फलामको चुकुलसमेत राख्ने गरी डिजाइन गरिएको भन्दै संरक्षणविद् लगायतले त्यसको विरोध गरेका थिए । महानगरको ठेक्का प्रक्रियालाई लिएर पनि सरोकारवाहरूले आपत्ति जनाएका थिए । सरोकारवालाहरूले ठेक्कामा दिनु हुँदैन, समुदायलाई नै बनाउन दिनुपर्छ भन्ने माग गरेका थिए । पछि काठमाडौं महानगरको अनुदान सहयोगमा समुदायकै नेतृत्वमा पुनर्निर्माण सम्पन्न भएको हो ।"
बलात्कारपछि गर्भवतीलाई अभिभावकबाटै अस्वीकार,"(झापा)  १७ वर्षीया किशोरी ९ कक्षामा पढ्दै थिइन् । कोरोना महामारीले करिब वर्ष दिन पढाइ डामाडोल भयो । महामारीको दोस्रो लहर सुरु हुन लाग्दा परीक्षा नै नदिई उनी कक्षा १० पुगिन् । त्यसपछि पनि स्कुल लाग्ने या नलाग्ने अन्योल थियो । उनी भने मेची तरेर भारत लागिन् । घरको अवस्था कमजोर थियो, कमाउन भनेर घरबाट हिँडें, उनले सुनाइन् । ती किशोरी दिदीसँगै भारत गएकी थिइन् । सीमापारि नक्सलबारीका एक चिनारु युवकले दक्षिण भारत तामिलनाडुको एउटा कपडा कारखानामा काम पाइने र तलब पनि मनग्य हुने बताएका थिए । तिनै युवकको भर परेर दिदीबहिनीले फागुन अन्तिम साता नक्सलबारीबाट रेल चढेका थिए । तीन दिन र तीन रातको लामो र सकसपूर्ण यात्रा तय गरेर तामिलनाडु पुगे । डेरा खोजेर तीनै जना सँगै बसे । करिब १०, १५ दिनपछि कपडा कारखानामा काम पनि मिल्यो । तलब पनि ठीकै थियो । केही दिन सँगै काम गरेपछि दिदी घर फर्किइन् । मलाई पनि दिदीले फर्किनुपर्छ भन्नुभएको थियो तर फर्किनै मन लागेन, कमाएर मात्रै फर्किन्छु भन्ने भयो, किशोरीले सुनाइन् । उनी तिनै युवकको आडभरोसामा बसिन् । अहिले भने उनलाई आफ्नो निर्णयप्रति ठूलो पश्चात्ताप छ । दिदी हिँडेपछि त्यो मान्छेले मलाई पटकपटक बलात्कार गर्यो, कुटपिट गर्यो, उनले भक्कानिँदै सुनाइन्, पाँच महिना त धेरै पीडा सहेर बस्नुपर्यो । आठ महिनाको गर्भ बोकेर फर्किएकी उनलाई अभिभावकले जिम्मा लिन मानेको छैन । भारतकै केही गैरसरकारी संस्थाको पहलमा उनलाई उद्धार गरेर सिलिगुडीको एउटा पुनःस्थापना केन्द्रमा राखिएको थियो । त्यहाँ करिब ७ महिना बिताएपछि कोलकातास्थित नेपाली महावाणिज्य दूतावासको पहलमा विश्व सेवा विस्तार नामक सामाजिक संस्थाले उद्धार गरेर नेपाल ल्यायो तर घर पठाइएको छैन । हामीले उद्धार गरेर ल्यायौं, अभिभावकले घर लैजान मानेनन्, विश्व सेवा विस्तारका फिल्ड अफिसर इन्द्र बस्नेतले भने । अपरिचित मान्छेको गर्भ बोकेर आएकी भन्दै घर परिवारले अस्वीकार गर्दा ती किशोरी थप मानसिक पीडामा रहेको उनले बताए । किशोरीको अहिले ८ महिनाको गर्भ छ ।"
सिलिन्डर विस्फोटमा ३ बालबालिकाको मृत्यु,"सिन्धुपाल्चोक (रासस) खाना पकाउने ग्यासको सिलिन्डर विस्फोट हुँदा बाह्रबिसे८ मानेश्वाराको लामाटोलमा तीन बालबालिकाको मृत्यु भएको छ । मीनबहादुर तामाङको घरमा आइतबार साँझ खाना पकाउँदा भएको घटनामा उनका १० वर्षीय छोरा यशाक, कुमार तामाङका ६ वर्षका छोरा सरगम र छिमेकी पदम तामाङकी अढाईवर्षे छोरी दिव्याको मृत्यु भएको हो । आगोले पोलेर घरभित्रै बालबालिकाको मृत्यु भएको डीएसपी दक्षकुमार बस्नेतले बताए । घटनामा घाइते मीनबहादुरलाई उपचारार्थ अस्पताल लगिएको प्रहरीले जनाएको छ ।"
देउवा भ्रमणका सन्देश र संकेत,"केही महत्त्वपूर्ण सवालहरू छुटाएको प्रधानमन्त्री शेरबहादुर देउवाको तीनदिने भारत भ्रमणले कतिपय विषयमा भने सकारात्मक संकेत देखाएको छ । नेपालले भारतद्वारा अतिक्रमित लिम्पियाधुरासम्म समेटेर नयाँ नक्सा जारी गरेपछि द्विदेशीय सम्बन्ध अर्को तिक्ततापूर्ण चरणबाट गुज्रिरहेका बेला भएको यो उच्चस्तरीय भ्रमणले सम्बन्धलाई पुनः स्वाभाविक लयमा ल्याउन खोजेको देखिन्छ । यसबाट उच्चस्तरमा ठोस संवादको ढोका पनि पुनः उघ्रिएको छ । प्रधानमन्त्री देउवाले भारतीय समकक्षी नरेन्द्र मोदीसितको वार्तामा सीमा विवादको विषय उठाएर र स्थापित द्विपक्षीय संयन्त्रमार्फत समस्या समाधान गर्न आग्रह गरेर सकारात्मक पहल लिएका छन् । पत्रकार सम्मेलनका दौरान मोदी यो मामिलामा मौन देखिए पनि भारतीय विदेश सचिव हर्षवर्धन शृंगलाले यसबारे संक्षिप्त छलफल भएर वार्ताका माध्यमबाट समस्या सम्बोधन गर्ने समझदारी बनेको जनाए । यसको अर्थ, अब नेपालले समस्या समाधानार्थ भारतलाई मनाउन थप गृहकार्य गर्न जरुरी छ । त्यसका निम्ति आउँदा दिनमा द्विपक्षीय कार्यसूचीमै यो विषयलाई समेट्न र समस्या सल्टाउने दिशामा अघि बढ्न निरन्तर प्रयास गरिनुपर्छ । नेपालभारतबीच भएका सीमापार रेलसम्बन्धी प्राविधिक सहयोग समझदारीपत्रमा हस्ताक्षर, नेपाल र भारतका आयल निगमबीच पेट्रोलियम पदार्थ आपूर्ति सम्बन्धमा नयाँ सम्झौता र प्राविधिक विज्ञता आदानप्रदान सम्झौता, अनि इन्टरनेसनल सोलार एलायन्समा नेपालको प्रवेशसम्बन्धी समझदारी नियमित तथा सामान्य प्रकृतिकै हुन् । भ्रमण दौरान जारी गरिएको ऊर्जा सहयोगसम्बन्धी नेपालभारत संयुक्त दृष्टिकोणपत्र भने अर्थपूर्ण छ । नेपालमा दुवै देशको संयुक्त लगानीमा जलविद्युत् आयोजना निर्माण गर्ने, अन्तरदेशीय प्रसारण लाइनको पूर्वाधार बनाउने, ऊर्जा व्यापार बढाउनेजस्ता यसका मुख्य बुँदाहरूको कार्यान्वयन नेपालसमेतको हितमा छ । भारतका प्रधानमन्त्री तहबाटै नेपाली बिजुली किन्ने सैद्धान्तिक प्रतिबद्धता आउनु आफैंमा सकारात्मक छ । यद्यपि घरेलु कानुनअनुरूप ऊर्जा व्यापार गर्ने भन्दै गर्दा आफ्नो लगानीको बिजुलीमात्रै किन्ने भारतीय नीति नेपाली ऊर्जा निर्यातमा फेरि बाधक बन्न सक्छ । यसमा भारत उदार बन्न आवश्यक छ, उसले बिजुलीलाई रणनीतिकभन्दा बढी विकास पूर्वाधारकै रूपमा लिनु जायज हुन्छ । यसैगरी, दृष्टिकोणपत्रमा उल्लिखित द्विदेशीय ऊर्जा सहकार्यलाई बीबीआईएन (बंगलादेश, भुटान, भारत, नेपाल) तहसम्म विस्तार गर्ने योजना महत्त्वपूर्ण छ । हाम्रो बिजुलीको एउटा लक्षित बजार बंगलादेशसमेत भएकाले यसका निम्ति भारत तयार देखिनु सराहनीय छ । यो दृष्टिकोण हुबहु लागू भएमा नेपालमा उत्पादित विद्युत् खेर जाने सम्भावना कम हुने मात्र होइन, यहाँको जलस्रोतमा ठूलो लगानी बढ्न पनि सक्छ । ऊर्जा सहायताको प्रसंगमा बिर्सनै नहुने विषय हो पञ्चेश्वर परियोजना, जुन भारतीय पक्षको निरन्तर अरुचिका कारण आफैंमा बदनाम भइरहेको छ । २६ वर्षअघि देउवा स्वयम् प्रधानमन्त्री हुँदा भारतसित पञ्चेश्वर निर्माणमा सहमति भएको थियो । तर आजसम्म यसमा ठोस प्रगति नहुनु, विस्तृत परियोजना प्रतिवेदनसम्म टुंगिन नसक्नु यसको दुःखद पाटो हो । भारतीय प्रधानमन्त्री मोदीले यस पटक पनि यो परियोजनालाई अघि बढाउने त बताएका छन्, तर भारतीय पक्षबाट यस्तो प्रतिबद्धता आएको यो पहिलो पटक होइन । त्यसैले आफ्नै साखसित समेत जोडिएको यो विषयमा प्रधानमन्त्री देउवाले निरन्तर सरोकार राखेर परियोजना अघि बढ्ने वातावरण बनाउनुपर्छ । दुई देशका प्रधानमन्त्रीले नयाँदिल्लीबाटै नेपालमा सञ्चालित चार परियोजनाको दूरउद्घाटन पनि गरेका छन्, त्यही क्रममा जनकपुरजयनगर रेल गुड्न थालेको छ । यसबाट जनस्तरमा सकारात्मक सन्देश प्रवाह भएको छ । यसरी रेलमार्गबाट दुई देश जोडिइरहँदा भैरहवा अन्तर्राष्ट्रिय विमानस्थलका लागि नयाँ हवाई रुट उपलब्ध गराउन भने भारतले हालसम्म आनाकानी गरिरहेको छ, जुन उचित होइन । चाँडै चलाउन लागिएको यो विमानस्थलका लागि नयाँ हवाई प्रवेशविन्दु उपलब्ध नगराउँदा भारतको न सद्भाव झल्कन्छ न सम्मानजनक कूटनीति । कतिपय मामिलामा सहयोग गर्दागर्दै पनि नेपाललाई आतुरी परेको विषयमा देखिने भारतको यस्तै व्यवहारले दुई देशबीचको निकट सम्बन्धको भाष्यमै चिसो पानी खन्याउने गरेको छ । खासमा नेपालभारत सम्बन्धलाई फराकिलो ढंगले पुनर्परिभाषित नगरेसम्म जतिसुकै चिप्ला कुरा गरे पनि त्यसले तात्त्विक अर्थ राख्दैन । सन् १९५० को सन्धिलगायतलाई पुनरावलोकन गरेर अघि बढ्न अब ढिलाइ भैसकेको छ । यसका निम्ति दुवै देशका प्रधानमन्त्री तहबाटै प्रबुद्ध व्यक्तिहरूको समूह (ईपीजी) गठन गरिए पनि भारतले त्यसको प्रतिवेदन बुझ्नै हालसम्म आनाकानी गरिरहनु अनौठो छ । सम्बन्धलाई साँच्चै समान र हार्दिक बनाउने हो भने ईपीजी प्रतिवेदनलाई तत्कालै ग्रहण गरेर पुरानो सन्धि प्रतिस्थापन गर्न अब ढिलाइ गर्नु हुन्न । मर्कामा परेको राष्ट्रका नाताले नेपालले यसबारे कुरा उठाउन पनि छाड्नु हुँदैन, जसमा प्रधानमन्त्री देउवा यस पटक चुकेका छन् ।भारतको सत्तारूढ जनता पार्टी (भाजपा) सित देउवाले राख्न खोजेको सम्बन्धले पनि यस भ्रमणमा ध्यान खिचेको छ । पछिल्ला वर्षहरूमा दुई देशका नेताहरूबीचको राजनीतिक सम्बन्ध पातलिँदै गएको र नेपाल मामिलामा भारतीय कूटनीतिकप्रशासनयन्त्र हावी भइरहेका बेला निश्चय पनि यस्तो सम्बन्धको आफ्नै महत्त्व हुन्छ । तर, यस क्रममा नेपाली पक्षले समुचित ढंग पुर्याएको पाइएन । पहिलो त, देउवाले भाजपा नेतृत्वसित आफू बसेकै स्थान वा कुनै तटस्थ थलोमै भेटघाट गर्न सक्थे, मर्यादाक्रम नै बिर्सिएर पार्टी मुख्यालयमा जानु त्यति शोभनीय देखिएन । दोस्रो, प्रधानमन्त्री देउवाले अब भारतमा भाजपाबाहेक अरू दलहरूसित सम्बन्धै राखिरहन आवश्यक नभएजस्तो व्यवहार देखाए । उनले विगतको प्रचलनविपरीत सत्ताइतरका राजनीतिक शक्तिहरूसित भेटघाटै गरेनन्, अरू त अरू आफ्नै पार्टीको पुरानो सम्बन्ध रहेको, लोकसभाको दोस्रो ठूलो दल भारतीय कांग्रेसलाई समेत उनले दिल्लीमा बिर्सिदिए । नेपालका प्रधानमन्त्रीले अरू पार्टीका नेतासित भेट नगरून् भन्ने भारतीय नेतृत्वलाई लाग्यो होला, तर के गर्दा आफ्नो राष्ट्रिय हित सुरक्षित हुन्छ भन्ने बुझेर तदनुरूप व्यवहार गर्नुपर्ने दायित्व हाम्रै पक्षको हो । तर भाजपाकै अर्का नेता एवम् उत्तरप्रदेशका मुख्यमन्त्री आदित्यनाथको आतिथ्य स्वीकार्दै तीर्थाटनमा बनारस पुगेर देउवाले जसरी आफ्नो भ्रमणलाई धार्मिक लेपन लगाए, त्यसले दिने सन्देश नेपालले अपनाएको फराकिलो संवैधानिक मार्गसँग मिल्दो छैन ।समग्रमा, एउटै भ्रमणमा सम्पूर्ण उपलब्धि हासिल भइहाल्ने होइन । त्यसैले अहिले सहमति भएका विषयको कार्यान्वयनमा निरन्तर पहल गरिरहनुपर्छ र अहिले चर्चा नगरिएका, भारत सहमत नभएका विषयलाई आगामी द्विपक्षीय भ्रमण तथा वार्ताहरूमा उठाइनुपर्छ ।"
स्वदेशमै रोजगारी कहिले ?,"मध्यम वर्गका युवाहरू पढ्न विकसित मुलुकहरूमा जान्छन् । अध्ययनका लागि गएका युवायुवती उतै बस्छन् । किन फर्कंदैनन् भन्नेमा सरकारलाई मतलब छैन । गाउँघरतिर जन्ती र मलामी नै नपाउने स्थिति बनिसक्यो । खेतबारी बाँझै छन्, उत्पादन छैन । देशलाई चाहिने खाद्य सामग्री आयात गर्नुपरिरहेको छ । राजनीतिक दल तथा नेताहरू यस्तो विषयमा गम्भीर बनेका छैनन् । समृद्धिको नारा लगाए पनि त्यसका लागि के गर्नुपर्छ भनेर सोचेनन् । योजना बनाउँदा विषयविज्ञहरूको भन्दा पनि आसेपासेको सल्लाह उपयुक्त ठाने । कृषि प्रणाली हाम्रो अर्थतन्त्रको मेरुदण्ड हो, यो नै कमजोर भएपछि देश कसरी बलियो हुन्छ ? यहाँका युवाशक्तिलाई रोक्न नसकेपछि देश कसरी चल्छ । उनीहरूलाई यहीँ राख्न रोजगारीको व्यवस्था गर्नुपर्छ । त्यसका लागि उद्योग तथा कलकारखानामा सरकारले लगानी बढाउनुपर्छ । हिजो पञ्चायतकालमा खोलेका उद्योग, कलकारखाना अहिले एउटै बाँकी छैनन् । नयाँ उद्योग खोल्ने योजना पनि छैन । त्रिभुवन विमानस्थलमा बिदेसिनेहरू तथा म्यादी प्रहरीमा भर्ना हुनेहरूको घुइँचोले देशमा बेरोजगारीको समस्या निकै विकराल रहेको देखाउँछ । त्यसैले यो समस्या समाधानमा सरकारले भूमिका खेल्नुपर्छ । राजनीतिक दलहरूले अबको चुनावको मुख्य मुद्दा बेरोजगारी समस्या बनाउनुपर्छ । पुरुषोत्तम घिमिरे, जोरपाटी, काठमाडौं"
"विधान एकातिर, पार्टी अर्कातिर","माओवादी केन्द्रको महाधिवेशन सकिएको महिनौं बित्दा पनि पार्टीको केन्द्रीय कार्यसमिति बन्न नसक्नु उदेकलाग्दो विषय हो । किन यो विषयमा पार्टी अध्यक्ष पुष्पकमल दाहाललाई लाज लागिरहेको छैन ? के दाहालले एक्लै पार्टी हाँक्छु भन्ने सपना पाली बसेका छन् ? पार्टीले तत्काल कुनै विषयमा महत्त्वपूर्ण निणर्य लिन परे खोइ त वैधानिक समिति ? एकल निर्णय गर्नु पार्टी पद्धतिविपरीत हुन्छ । यसर्थ जतिसक्दो छिटो पार्टी पदाधिकारीको निर्वाचन गरेर समिति बनाउनुपर्छ । अधुरो लोकतन्त्र होइन पूर्ण लोकतन्त्र चाहने हो भने दाहालले केपी शर्मा ओलीको जस्तो टीके पदाधिकारी होइन, निर्वाचित पदाधिकारी आउने वातावरण बनाउनुपर्छ । अन्यथा ओली र दाहालमा कुनै फरक हुने छैन । उनीहरूका पार्टीले लोकतन्त्रको उपाधि गुमाउनेछन् । ओलीले पार्टी महाधिवेशनमा भीम रावल र घनश्याम भुसालको फरक मतलाई राख्नै दिएनन् । दाहालले राम कार्की र लेखनाथ न्यौपानेको फरक मतलाई राख्न र दस्तावेजमा समावेश गर्न भने दिए । तर, नेतृत्व छान्ने विषयमा ओली र दाहालमा समानता देखिन थालेको छ । लोकतान्त्रिक भनेर दाबी गरे पनि लोकतान्त्रिक अभ्यासको पूर्ण अभाव देखियो यी दुवै पार्टीमा । आमजनताले भर्खर प्रमुख चार राजनीतिक पार्टीका फरकफरक महाधिवेशन देखे । वैचारिक बहसबिनाको महाधिवेशन देख्दा अब हाम्रा पार्टीहरूमा विचार, सिद्धान्त र आदर्शको भण्डारगृह रित्तियो कि भन्ने आभास हुन थालेको छ । महाधिवेशन नेतृत्व छनोट मात्र होइन, पार्टीले पाँच वर्षदेखि अपनाएको नीति, सिद्धान्त र कार्यक्रम कस्तो भयो र भविष्यको नीति र कार्यक्रम के हुने भनेर एउटा मार्गदर्शन कोर्ने महायज्ञ पनि हो यो । तर हाम्रा अधिकांश पार्टी यहीँ चुक्ने गर्छन् । एमालेले टीके प्रणाली अपनाएर बाटो बिरायो र अहिले माओवादी पनि सोही बाटामा छ । विधान र दस्तावेजहरूमा पूर्ण लोकतान्त्रिक पार्टी बनाउने कुरा गर्छन् तर व्यवहारमा टीका लगाएर नेतृत्व छान्ने र वैचारिक बहस गर्न नै नचाहने प्रवृत्ति हावी छ । यस्तो चरित्र बोक्दा लोकतान्त्रिक निष्ठामा प्रश्न उठ्छ भन्ने सबै पार्टीले हेक्का राख्नुपर्छ । गोपाल देवकोटा, कामनपा७"
अर्थतन्त्रमा सुधार अत्यावश्यक,"देश कसरी टाट पल्टिँदै छ र छिट्टै श्रीलंका बन्दै छ भन्ने बुझ्न अर्थविद् या गणितज्ञ हुनुपर्दैन । देश टाट पल्टिने भनेको देशसँग वैदेशिक मुद्रा सकिनु हो । देशले वैदेशिक ऋण लिएको हुन्छ र नियमित रूपमा त्यसको ब्याज र किस्ता चुक्ता गर्नुपर्ने हुन्छ । त्यस्तो किस्ता मिस हुनेबित्तिकै देश टाट पल्टिएको ठानिन्छ । राष्ट्रबैंकको पछिल्लो तथ्यांक अनुसार नेपालसँग करिब १० अर्ब डलर छ । यसले अहिलेको बढ्दो मूल्यमा पाँच महिनाको आयात पनि धान्दैन । यो एकदम डरलाग्दो अवस्था हो । धेरै देशले वैदेशिक मुद्रा कमाउने मुख्य स्रोत व्यापार हो । तर, हामी किनेर खाने धनी नागरिक भएकाले निर्यातभन्दा आयात धेरै छ । व्यापारबाट हामीले कमाउने होइन कि करिब ११ अर्बजति डलर वार्षिक रूपमा गुमाइरहेका छौं । यो डरलाग्दो व्यापारघाटा नै देश डुबाउने पहिलो कारण हो । यसमा आधाभन्दा बढी हिस्सा त पेट्रोलियम पदार्थको रहेछ । पर्यटन, वैदेशिक लगानी, ऋण, अनुदान र रेमिट्यान्सजस्ता स्रोतबाट नेपालले डलर जम्मा गर्छ । देशको पर्यटन डामाडोल छ । हामीसँग समुद्र छैन, रेल पनि छैन, ठूलो एअरपोर्ट पनि छैन र ठूलो बजार पनि छैन त्यसैले ठूलो वैदिशिक लगानी आउने सम्भावना पनि कम छ । एक त विदेशी लगानीप्रति हाम्रो नीति र दृष्टि पनि सकारात्मक छैन । हो, डलर ऋण लिन सकिन्छ, तर ऋण लिएर सही ठाउँमा लगानी भएन भने त्यसको किस्ता र ब्याज तिर्न अर्को ऋण लिनुपर्छ, जसले ऋण जालो निर्माण गर्छ र झन् फसाउँछ । अनुदान पनि धेरै र सधैँ आउने कुरा भएन । आए पनि हाम्रो षड्यन्त्र सिद्धान्त ले कति अनुदान फिर्ता जान र भविष्यमा नआउन सक्ने डर छँदै छ । अब बच्यो रेमिट्यान्स, कामदारले पैसा कमाउने त आफ्नै लागि हो । तर उसले वौधानिक बाटोबाट पैसा पठाउँदा मात्र देशले विदेशी मुद्रा प्राप्त गर्छ । तर, अहिले रेमिट्यान्समा पनि समस्या भइरहेको छ । कोभिड, क्षेत्रीय युद्ध र द्वन्द्वहरूका कारण महँगी इतिहासकै उच्च छ । महँगी बढ्नु भनेको आयातमा निर्भर देशका लागि झन् ठूलो समस्या हो । यसले हाम्रो सञ्चितिलाई तीव्र रूपमा घटाउँछ । हाम्रो मुख्य वैदेशिक मुद्रा खर्च भनेको आयात हो । त्यसमा पनि पेट्रोलियम पदार्थ हो । हाम्रो पहिलो कदम त्यसैलाई कम गर्ने हुनुपर्छ । विद्युतीय सवारी साधनलाई नीतिगत प्राथमिकता दिएर पेट्रोलियम आयात घटाउन सकिन्छ । अन्य विलासी वस्तु र सेवाको आयातलाई पहिचान गरी योजनाबद्ध ढंगले स्वदेशमै प्रतिस्थापन गर्न सकिन्छ । ऋण लिएर बनाइने आयोजनामा भ्रष्टाचार कम गर्न सकियो भने पनि ठूलो राहत हुन्छ । सुशासनले ऋणको ब्याजदर घटाउन र अनुदान बढाउन पनि काम गर्छ । देशमा हुनेले उत्पादन बढाउन मद्दत गर्ने, आत्मनिर्भर बन्न प्रयास गर्ने र विदेशमा हुनेले वैधानिक बाटाबाट पैसा पठाएर मद्दत गर्न सकिन्छ । यी सबैका बावजुद सरकारले नै पहल नगर्दासम्म भने दुर्घटना टर्दैन । सुशासन, मितव्ययिता, लगानीमैत्री नीति, रोजगारी वृद्धि, उत्पादन वृद्धिको योजना, निर्यात प्रवर्द्धन, छोटो समयका लागि नयाँ देशहरूसँग श्रम सम्झौता र वैदेशिक रोजगारीमा जानेहरूको सीप विकासजस्ता क्षेत्रमा सरकारले धेरै र परिणाममुखी काम गर्न सक्छ । विडम्बना के छ भने, हाम्रा दल र नेताहरूमा यस्तो गम्भीर विषयमा कुनै चिन्ता देखिन्न । नारायण गाउँले, बेलायत"
अर्थतन्त्रका भड्खाला र चुनावी राजनीति,"चुनावी अर्थतन्त्रको आशाबैङ्कर, व्यापारीदेखि खुद्रा पसलेसम्म अब चुनाव आयो, अलिअलि पैसा त बजारमा आउला, तरलता थोरै सहज होला र ब्याजदर पनि घट्ला भन्ने आशामा देखिन्छन् । यो निश्चय नै स्वाभाविक अपेक्षा हो । किनभने निर्वाचनले एउटा अलग्गै आर्थिक चक्र सृजना गर्छ । नेपालले एक वर्षभित्रै तीनै तहका निर्वाचन सम्पन्न गर्नुपर्नेछ । निर्वाचन आयोग र सरकारद्वारा चुनाव सम्पन्न गर्न गरिने थप खर्चÙ राजनीतिक दल, उम्मेदवार र तिनका शुभचिन्तकसम्मले गर्ने खर्चले धेरै खालका खर्च वा उपभोगलाई बढाउन र अर्थतन्त्रलाई चलायमान बनाउन सिद्धान्ततः सघाउनुपर्छ । स्थानीय र संसदीय चुनावमा सबै पक्षबाट करिब १ खर्ब रुपैयाँको नगद कारोबार हुने अनुमान लगाउन सकिन्छ । म्यादी प्रहरीदेखि कार्यकर्ता परिचालन र प्रचारप्रसार एवम् मतको अदृश्य खरिदबिक्रीबाट तल्लो तहसम्म पुग्ने पैसाले सामान्य उपभोगलाई बढाउन मद्दत गर्छ । त्यसले औपचारिक अर्थतन्त्रलाई सघाउने अपेक्षा अन्यथा होइन । तर नेपालको वैध अर्थतन्त्रलाई क्रमशः अवैध अर्थतन्त्रले निल्नै लागेका कारण यसरी परिचालित हुने नगदको ठूलो हिस्सा औपचारिक आर्थिक प्रणालीमै प्रवेश नगर्ने आशंका छ । चुनावका लागि दल र नेताहरूले संकलन गर्ने रकमको कारोबार बैंक खातामार्फत नहुने, पार्टीको आम्दानीमै त्यो रकम नदेखाइने, निर्वाचन आयोगले तोकेको खर्चसीमालाई कसैले पनि पालना नगर्ने र चुनावमा ठूलो संख्यामा भारतीय नम्बर प्लेटका भाडाका गाडी प्रयोग हुने भएकाले एवं उम्मेदवारहरूले खर्चको व्यवस्थित हिसाबकिताब राख्ने परिपाटी नै नबसेकाले चुनावी अर्थतन्त्रको अधिकतर हिस्सा कालो अर्थतन्त्रमै बिलाउने सम्भावना प्रबल छ । सबभन्दा उदेकलाग्दो पक्ष के हो भने, वर्तमान तीनदलीय सत्ता गठबन्धन अनगिन्ती भड्खाला परेको अर्थतन्त्र बोकेरै चुनावमा जाने मानसिकतामा देखिन्छ । यसलाई सुधार गर्ने मनसाय शासकीय वृत्तमा अहिलेसम्म आम अनुभूति हुने गरी प्रकट भएको छैन । यसलाई राजनीतिले मतदाताहरूलाई हेपेको वा परबाह नगरेको अर्थमा पनि बुझ्न सिकन्छ । संसारको कुनै पनि लोकतन्त्रमा अर्थतन्त्रको स्वास्थ्य मतदाताको भोटको निर्णायक हुन्छ । तर नेपाली मतदाताहरूको सचेतना मुलुकको आर्थिकराजनीतिक अवस्था र आफूले खसाल्ने भोटबीचको प्रत्यक्ष सहसम्बन्धबारे उत्तिकै दयनीय र बेपरबाहपूर्ण भएको विगतका चुनावी परिणामहरूले देखाउँछन् । दलहरूमै आन्तरिक लोकतन्त्र र आर्थिक पारदर्शिताको अवस्था असाध्यै दयनीय छ । निर्वाचन आयोगका निर्देशनहरू पनि अव्यावहारिक र परोक्ष रूपले उल्लंघनलाई नै प्रेरित गर्ने खालका छन् । मतदातामा आफ्नो मत मुलुक र आफ्नो आर्थिक भविष्यको निर्धारक हो भन्ने चेत नखुलुन्जेल मुलुकको स्वार्थ अनुरूपको आर्थिक नीति बनाउने राजनीतिक नेतृृत्व चुनिनेछैन । यसले मुलुकको भविष्यको सम्भावनालाई समेत मृत्युशय्यामा पुर्याउँछ ।"
श्रीलंकासंकटको अन्तर्य,"नेपालजस्ता मुलुकहरूलाई सन्देशछिमेकी मुलुक श्रीलंकाको संकटले नेपालजस्ता अस्थिर राजनीति र कमजोर वैदेशिक क्षेत्र भएका विकासोन्मुख मुलुकहरूलाई महत्त्वपूर्ण सन्देश दिएको छ । पहिलो, चुनावमा सस्ता राजनीतिक नाराहरू आफ्नै लागि प्रत्युत्पादक बन्छन् । ठूला राजनीतिक पार्टीहरूले सस्तो लोकप्रियताका लागि विगतका चुनावमा गरेका प्रतिबद्धताहरूले समग्र अर्थतन्त्रलाई नै कसरी संकटोन्मुख बनाउँछन् र आगामी चुनावका लागि त्यो कसैका लागि कसरी गलपासो बनेर आउन सक्छ भन्ने पनि यो राम्रो उदाहरण हो । दोस्रो, करका दरहरू अप्रत्याशित रूपले कम गर्दा बजेटघाटा उच्च बन्नाले समष्टिगत आर्थिक परिसूचकहरू नकारात्मक बन्दै जान्छन् भनी नीतिनिर्माताहरूले बुझ्नु जरुरी छ । तेस्रो, कृषि उत्पादनमा तत्काल ह्रास आउने नीति अवलम्बन गर्दा निर्यात व्यापार र विप्रेषण पनि सँगसँगै घट्दै गए स्थिति कसरी भयावह बन्दै जान्छ भन्ने अर्को तस्बिर पनि अगाडि प्रस्टसँग देखिएको छ । समग्रमा श्रीलंकाली संकटका पछाडि बाह्य कारणहरूभन्दा पनि आन्तरिक कारणहरू बढी जिम्मेवार छन् । अन्तर्राष्ट्रिय कारणहरूले केवल आगोमा घ्यू थप्ने काम मात्र गरेका हुन् । सबल घरेलु अर्थतन्त्रको निर्माणमा मुलुक चुक्दै गए इतिहासमा यस्ता संकटहरूको पुनरावृत्ति भई नै रहनेछ । आचार्य त्रिविमा अर्थशास्त्रका प्राध्यापक छन् ।"
रुसयुक्रेन युद्धको बाछिटा,"हाम्रो देशमा २०५२६२ सालमा अन्तरिक द्वन्द्वका कारण हजारौंले ज्यान गुमाउनुपर्यो । युद्धका घाउ पुरिन निकै समय लाग्छ । हामीले जति नै शान्ति र भाइचारा अलापे पनि दुनियाँका शक्तिशाली मान्छेहरूको सनकलाई नियन्त्रण गर्न नसकिने रहेछ, कुनै न कुनै बहानामा कहीँ न कहीँ युद्ध र ध्वंस झई नै राखेको छ । युद्धको त्रूरता मैले गाजा युद्ध (सन् २००८२००९) मा प्रत्यक्ष अनुभव गर्न पाएको थिएँ, म त्यस बेला रोजगारीका सिलसिलामा इजरायलमा थिएँ । क्षेप्यास्त्रहरूको ओहोरदोहोर मुन्तिर हुँदाको क्षण शब्दमा वर्णन गर्न सकिन्न । प्यालेस्टिनी र इजरायली गरी त्यस बेला झन्डै १५ सय जनाको मृत्यु भएको थियो । सो युद्धमा निकै खतरनाक हातहतियार प्रयोग गरिएको थियो, एउटै बमबाट सिंगो सहर खरानी बन्थ्यो । जब बमबारी सुरु हुन्थ्यो तब खतराको संकेत दिने साइरन यसरी बज्न थाल्थ्यो मानौं त्यो मृत्युको आवाज हो । साइरन बजेपछि ज्यान जोगाउन हामी बंकरमा लुक्थ्यौं । त्यस बखत म बेचैन हुने गर्थें, मनमा ठूलै आँधी उठ्थ्यो, कठै, म त दूधे छोरालाई टुहुरो बनाउन पो आएकी रहिछु यो बिरानो ठाउँमा ! छोराको सम्झनाले पीडा थपिदिन्थ्यो । जसका लागि दूरदेश पुगियो, उसलाई फेरि कहिल्यै भेटिन्न कि भन्ने डर जिन्दगीकै सबैभन्दा भयानक थियो । ती पलभरमै खरानी भइरहेका घरहरू, ती रक्तमुछेल मान्छेहरू, तिनका चीत्कारहरूले अझै बेलाबेला झस्काइरहन्छन् ।युद्ध जसले सुरु गरे पनि, यसलाई जायज मान्न जेजे तर्क गरे पनि यसको परिणामलाई सामान्यीकरण गर्न मिल्दैन, हुँदैन पनि । कुनै पनि युद्ध र लडाइँले सबैभन्दा धेरै असर आममानिसलाई गर्ने हो । त्यसबाहेक यसले सृजना गर्ने आर्थिक मन्दीले सम्बन्धित देशको अर्थतन्त्रलाई त धराशायी बनाउँछ नै, अहिलेको विश्वव्यापीकरणको समयमा विश्व अर्थतन्त्रलाई नै असर पुर्याउँछ । युद्धको बाछिटा संसारभरि पर्छ । अहिले रूसयुक्रेन युद्धको असर संसारभरि नै देखिँदै छ । शक्तिराष्ट्रहरूको आआफ्नो अहम्को टक्करले निम्त्याएको युद्धले कसैलाई फाइदा गर्दैन । मानवीय क्षति त छँदै छ, यसका कारण खास गरी गतिलो उत्पादन शक्ति नभएका साना र गरिब देशहरूको ढाड नै भाँचिन लागेको छ । नेपालजस्तो पूर्णतया आयातमा निर्भर मुलुकलाई धेरै असर गरेको छ । यो लडाइँ किन र केका लागि हो, ठीक हो वा बेठीक, नेपालले कसको पक्षमा बोल्यो वा असंलग्न परराष्ट्र नीतिलाई निरन्तरता दियोदिएन भन्ने विषय एकातिर पन्छाएर, यसले हाम्रो दैनिकीमै पार्न लागेको असरबारे सोच्न ढिलो भइसकेको छ । हामीभन्दा हजारौं किलोमिटर टाढा भइरहेको लडाइँले हामीलाई केही फरक पार्दैन भनेर चुपचाप बस्नु हुन्न । यसै पनि हामीले महँगीको मार खेपिरहेकै छौं । उत्पादन शून्यप्रायः छ, नाम मात्रको निर्यात गर्छौं, सधैंजसो भइरहने राजनीतिक किचलो र अस्थिरताले अर्थतन्त्र कहिले मजबुत हुन पाएन, विश्व बजारमा हाम्रो मुद्राको क्रयशक्ति अत्यन्तै कमजोर छ । यस्तो परिस्थतिमाझ रुसयुक्रेन युद्धले अर्थतन्त्र झनै नाजुक बनाइरहेको छ । यति बेला विश्व बजारमा कच्चा तेलको मूल्य सर्वाधिक उचाइमा पुगेको छ, विश्वले नै महँगी झेलिरहेको छ । आफैंले इन्धन उत्पादन नगर्ने अनि विद्युतीय साधन र उपकरणको प्रयोग पनि बढाउन नसकिरहेको अवस्थामा पेट्रोलियम पदार्थको मूल्यले आकाश छुँदा हाम्रा दैनिक उपयोग्य सामग्रीहरूको पनि मूल्य बढिरहेको छ । यसै पनि नेताहरूको अकर्मण्यताका कारण दिनानुदिन खाद्यान्न, औषधि लगायत अत्यावश्यक सामग्रीको मूल्यवृद्धि सर्वसाधारणले थेग्नै नसक्ने अवस्थामा पुगिसकेको छ । खाद्यान्न निर्यातमा विश्वबजारको २५ प्रतिशतभन्दा बढी हिस्सा ओगट्ने दुई ठूला मुलुकको लडाइँले आउने समयमा विश्वमा खाद्यान्न अभाव हुन सक्ने आकलन भइरहेको छ । यी दुई मुलुकले औद्योगिक कच्चा पदार्थको समेत ठूलो हिस्सा ओगट्छन्, जसको असर संसारभरिका निर्माण व्यवसायदेखि सर्वसाधारणको दैनिकीसम्म परिरहेको छ । असरलाई कसरी कम गर्ने भन्नेमा नेपालजस्तो मुलुक क्रियाशील हुनुपर्छ, योजनाहरू बनाउनुपर्छ । नेपाली मुद्रा आजसम्मकै कमजोर स्थितिमा छ । स्वास्थ्य तथा शिक्षा सेवा सर्वसाधारणको पहुँचभन्दा पर पुगिसक्यो । अर्थतन्त्र संकटतर्फ उन्मुख छ । शक्तिराष्ट्रहरूको द्वन्द्वले कसरी विश्व बजारलाई लपेट्छ भन्ने पछिल्लो उदाहरण हो रुसयुक्रेन युद्ध । अहिले अन्य मुलुकले पनि आफूले नलडेको युद्धको सजाय पाइरहेका छन् । त्यसैले विश्वसमुदाय नै युद्धविरुद्ध उभिनुपर्छ ।"
स्थानीय तहमा न्यायिक समितिबारे असुहाउँदो व्यवस्था,"नेपालको संविधान२०७२ ले राज्यको शासकीय संरचना र स्वरूपमा ठूलो फेरबदल ल्याएको छ । यसले नेपालको केन्द्रीकृत एकात्मक संरचना र तदनुरूपको शासकीय स्वरूपलाई लोकतान्त्रिक संघीय स्वरूपमा पुनर्गठित गरेको छ । नेपालको संघीय संरचनाको निर्माण र रूपान्तरणलाई सहज, सम्यक् र व्यवस्थित नै मान्नुपर्छ । कतिपय देशमा लामो द्वन्द्व र हिंसात्मक उथलपुथलपछि पनि राज्यको केन्द्रीकृत स्वरूप र चरित्रमा फेरबदल ल्याउन सकिएको पाइँदैन । बरु संघीय व्यवस्थाको माग गरी हिंसात्मक गतिविधिमा संलग्न रहने पक्षसमूहलाई राज्यले दमन गरेका उदाहरणहरू पाइन्छन् । यस सम्बन्धमा श्रीलंकाको उदाहरण उल्लेखनीय छ ।नेपालको संघीय संरचनाको चरित्र विशिष्ट एवं स्वरूप मौलिक छ । केही हदसम्म यो दक्षिण अफ्रिकासँग मिल्दोजुल्दो छ । खास गरी स्थानीय तहलाई अधिकारसम्पन्न बनाउने हिसाबमा दुवै देशका संविधानमा एकरूपता पाइन्छ । दक्षिण अफ्रिकाको संविधानमा स्पष्ट भनिएको छ स्थानीय सरकारहरू केन्द्र तथा प्रान्तीय सरकारका अधीनस्थ नभई बराबर हैसियतका स्वायत्त राजनीतिकप्रशासनिक निकाय हुन् । शिक्षा, स्वास्थ्य, आवासजस्ता सार्वजनिक सेवाप्रवाहमा दक्षिण अफ्रिकाको संविधानले स्थानीय सरकारको महत्त्वपूर्ण एवं सार्थक भूमिकालाई स्थापित गरेको छ । सापेक्ष रूपमा भन्दा, नेपालको संविधान दक्षिण अफ्रिकाको भन्दा पनि प्रगतिशील र स्थानीय सरकारमैत्री छ ।नेपालको संविधानको धारा ५६ ले संघीय लोकतान्त्रिक गणतन्त्र नेपालको मूल संरचना संघ, प्रदेश र स्थानीय तह भएको एवं राज्यशक्तिको प्रयोग संघ, प्रदेश र स्थानीय तहले गर्ने भनी स्पष्ट गरेको छ । यो व्यवस्थाले स्थानीय सरकारलाई संघ र प्रदेश सरकारसमान हैसियत दिएको छ । अहिलेका स्थानीय सरकार साबिकका स्थानीय निकाय होइनन्, बरु कार्यपालिकीय र व्यवस्थापिकीय अधिकार निहित भएका स्थानीय तहको सार्वभौम अधिकार प्रयोग गर्न हैसियत राख्ने राज्यका मूल संरचना (कन्स्टिच्युन्ट) मध्येकै संरचना हुन् ।यो संयोग नै मान्नुपर्छ, दक्षिण अफ्रिकामा केही महिनाअघि स्थानीय सरकारको निर्वाचन भयो र नेपालमा आगामी वैशाखमा गाउँनगर पालिकाको निर्वाचन सम्पन्न हुँदै छ । दक्षिण अफ्रिकामा सत्तारूढ दल अफ्रिकन नेसनल कंग्रेसले निर्वाचनमा बहुमत हासिल गर्न सके पनि केही महत्त्वपूर्ण सहरमा हार बेहोर्नुपर्यो । यसले आगामी वर्ष हुने राष्ट्रिय र प्रान्तीय तहको निर्वाचनका सम्भावित परिणामलाई इंगित गर्छ भन्ने बुझाइ छ । नेपालमा पनि स्थानीय तहको नजिकिँदो निर्वाचनलाई अति चासो र महत्त्वका साथ हेरिएको छ । यसलाई आगामी वर्ष हुने संघ र प्रदेशको निर्वाचन सम्भावित परिणामको पूर्वसूचकका रूपमा समेत हेरिएको छ । यसबाट यी दुवै मुलुकमा स्थानीय सरकारले राष्ट्रिय राजनीतिलाई दिशानिर्देश गर्न सक्ने हैसियत पाएको स्पष्ट हुन्छ । दक्षिण अफ्रिका र नेपालका स्थानीय सरकारहरूको स्वरूप र संरचनामा धेरै समानता र विशेषता रहँदारहँदै पनि एउटा कुरामा भने भिन्नता छ । त्यो के भने, दक्षिण अफ्रिकामा स्थानीय तहलाई न्यायिक अधिकार दिइएको छैन । यसको कारण के हुन सक्छ भने, दक्षिण अफ्रिकाको न्यायिक परिपाटी अमेरिका, बेलायत र बेलायती उपनिवेशमा प्रचलित कमन ल परम्पराबाट प्रभावित छ ।दक्षिण अफ्रिकी लोकतान्त्रिक संविधानका निर्माताहरू यो कमन ल परम्परामा दीक्षित भएका कारणले कार्यकारी व्यवस्थापिकीय भूमिका सम्पादन गर्ने संस्थानिकायलाई न्यायिकअर्धन्यायिक अधिकार दिनु हुँदैन भन्ने संविधानवाद र शक्ति पृथकीकरणको मूल मान्यताप्रति सचेत रहे सायद । यो कुरा यहाँ संविधान लेखनपूर्व सहमति गरिएका संवैधानिक सिद्धान्तहरूमा समेत प्रतिविम्बित छ । बेलायती विधिशास्त्री एवं न्यायाधीश लर्ड डेनिङले द चेन्जिङ ल पुस्तकमा लेखेका छन् बेलायतद्वारा प्रवर्द्धित कमन ल पद्धति अँगाल्ने देशहरूमा कुनै पनि निकाय, संस्था व्यक्ति एवं संयन्त्रलाई खप्टिने गरीदोहोरो पर्ने गरी शक्ति अधिकार दिनु हुँदैन, ताकि नागरिकका हक, स्वतन्त्रता एवं अधिकार कुण्ठित हुने सम्भावना नहोस् र राज्यका अगाडि नागरिक कमजोर एवं निरीह नहोऊन् ।नेपालको संविधान२०७२ को धारा २१७ मा गाउँनगर पालिकामा आफ्नो अधिकार क्षेत्रभित्रका विवाद निरूपण गर्न उपप्रमुखको संयोजकत्वमा तीनसदस्यीय न्यायिक समिति गठन गर्ने व्यवस्था छ । स्थानीय सरकारको उपप्रमुखको संयोजकत्वमा गठित न्यायिक समितिमा गाउँनगर सभाबाट निर्वाचित दुई सदस्य रहने व्यवस्था छ । न्यायिक समितिका सम्बन्धमा संविधानमा गरिएको व्यवस्थालाई स्थानीय सरकार सञ्चालन ऐन२०७४ का दफा ४७ देखि ५४ सम्म विस्तृत रूपमा उल्लेख गरिएको छ । दफा ४७(१) बमोजिम न्यायिक समितिले जितहार हुने गरी निर्णय दिन पाउँछ । तर, वार्तासंवादद्वारा सहमति हुन नसके न्यायिक समितिले अदालतले जस्तो एउटा पक्षले जित्ने र अर्को पक्षले हार्ने प्रकृतिको निर्णय गर्न पाउने व्यवस्थाको औचित्य, सार्थकता र महत्त्वबारे समीक्षा हुन जरुरी देखिन्छ । विगतमा गाउँनगर पञ्चायत ऐनहरूले समेत स्थानीय निकायलाई मुद्दामाथि निःसंकोच निर्णय गर्न नदिएको अधिकार संघीय लोकतान्त्रिक गणतन्त्र नेपालमा स्थानीय सरकारको दलीय प्रतिस्पर्धाबाट निर्वाचित जनप्रतिनिधिलाई निर्धक्कसँग दिनु ज्यादै असामान्य विषय हो । २०४६ सालमा बहुदलीय प्रजातन्त्रको पुनःस्थापनापछि तर्जुमा गरिएको साबिकको स्थानीय स्वायत्त शासन ऐन२०५५ ले पनि गाविस तथा नगरपालिकालाई यस्तो अधिकार दिएको पाइँदैन । न्यायिक अधिकारको व्यवस्था भए पनि यसको सही कार्यान्वयन हुने विषयमा अन्योल रहेकाले राजपत्रमा सूचना प्रकाशित गरी क्रमशः तोकिएको प्रावधान लागू गर्ने भन्ने व्यवस्था राखिएको थियो । स्थानीय स्वायत्त शासन ऐन२०५५ मा भएको स्थानीय सरकारको न्यायिक अधिकार सम्बन्धी व्यवस्था औपचारिक हिसाबले कार्यान्वयन हुन सकेन । यो अधिकारभित्र समेटिएको सामुदायिक मेलमिलाप सम्बन्धी व्यवस्था भने राम्ररी कार्यान्वयन हुने वातावरण बनेको थियो ।यूएनडीपी, द एसिया फाउन्डेसन, डीएफआईडीजस्ता विकास साझेदारहरूको सहकार्यमा केही गैरसरकारी संस्थाले सामुदायिक मेलमिलापको अवधारणालाई कार्यान्वयन गर्न स्थानीय निकायसँग सहकार्य गरी ग्रामीण समुदायको क्षमता अभिवृद्धि गर्ने उद्देश्यले केही महत्त्वपूर्ण कार्य गरेका थिए । नेपालको संविधान२०७२ र स्थानीय सरकार सञ्चालन ऐन२०७४ मा न्यायिक समितिसम्बद्ध मेलामिलाप सम्बन्धी प्रावधान मस्यौदा गर्दा सामुदायिक मेलमिलाप सम्बन्धी असल अभ्यासका पक्षलाई राम्रोसँग ग्रहण गरेको देखिएन । फलस्वरूप, निरंकुश निर्दलीय पञ्चायती व्यवस्थामै असफल र असंगत भइसकेको स्थानीय निकायले विवादमा जितहार हुने गरी निर्णय गर्न पाउने न्यायिक अधिकार सम्बन्धी व्यवस्था लोकतान्त्रिक गणतन्त्र नेपालको संविधानमा पुनरावृत्ति गर्नु नमिल्दो कुरा हो । माथि नै भनियो, वर्तमान संघीय संरचना बमोजिमका स्थानीय सरकार केन्द्रीकृत एकात्मक व्यवस्थाको स्थानीय निकायभन्दा फरक लोकतान्त्रिक संस्था हुन् । संघ र प्रदेश सरकारबाट जुन लोकतान्त्रिक मूल्यमान्यता पालनाको अपेक्षा गरिन्छ, ती मापदण्ड स्थानीय सरकारमा पनि लागू हुन्छन् । जननिर्वाचित राजनीतिकप्रशासनिक लोकतान्त्रिक संस्थाका रूपमा क्रियाशील गाउँनगर पालिकामा विवाद निरूपण गर्ने न्यायिक समितिको व्यवस्था गरिनु, उपप्रमुखलाई त्यस्तो समितिको संयोजक तोकिनु लोकतन्त्रको महत्त्वपूर्ण मान्यताका रूपमा रहेको शक्ति पृथकीकरणको सिद्धान्तविपरीत हुन्छ । स्थानीय सरकार सञ्चालन ऐन२०७४ मा स्थानीय सरकारको उपप्रमुखलाई राजनीतिक, आर्थिक, सामाजिक विकास र समृद्धिजस्ता विषयमा बृहत्तर जिम्मेवारी तोकिएको छ । ती हुन् स्थानीय तहमा क्रियाशील गैरसरकारी संस्थाहरूको क्रियाकलाप समन्वय र सहजीकरण गर्नु, उपभोक्ता हित सम्बन्धी कार्यको समन्वय गर्नु, योजना तथा कार्यक्रमको अनुगमन तथा सुपरिवेक्षण गरी प्रतिवेदन पेस गर्नु, सभा र कार्यपालिकाद्वारा गठित समितिहरूको काममा सहजीकरण र समन्वय गर्नु, स्थानीय तहको बजेट पेस गर्नु, स्थानीय राजस्व परामर्श समिति र बजेट तथा कार्यक्रम तर्जुमा समितिको संयोजन गर्नु आदि । यसैले राजनीतिक, आर्थिक, प्रशासनिक तथा स्थानीय स्रोत परिचालन र विकास सम्बन्धी जिम्मेवारी वहन गर्नुपर्ने स्थानीय सरकारको उपप्रमुखलाई आफ्नो राजनीतिकप्रशासनिक विषय क्षेत्रभन्दा पृथक् न्यायिक समितिसमेतको जिम्मेवारी दिइनु सर्वथा असंगत विषय हो । संविधानको मर्म अनुसार यो काम न्यायिक निकायले गर्नुपर्छ । नत्र त सरकारको उपप्रधानमन्त्रीलाई सर्वोच्च अदालतको प्रधानन्यायाधीशको जिम्मेवारी तोक्नुजस्तै हुन्छ । शक्ति पृथकीकरणको सिद्धान्तका व्याख्याता मन्टेस्क्युका अनुसार, लोकतान्त्रिक शासन प्रणालीमा स्वतन्त्र र पृथक् अधिकार हुने सरकारका प्रमुख तीन अंग कार्यपालिका, विधायिका र न्यायपालिका को अधिकार कुनै एउटा संस्था एवं व्यक्तिमा निहित हुनु भनेको न्याय, स्वतन्त्रता र भ्रातृत्वको गला निमोठिनु हो । जब कार्यकारी, विधायिकी र न्यायिक अधिकार एउटै व्यक्ति या संस्थामा निहित हुन्छ, न्याय मर्छ र अत्याचार सुरु हुन्छ । लोकतन्त्रमा शक्ति पृथकीकरण एवं नियन्त्रण र सन्तुलनको महत्त्वबारे चर्चा गर्दा बेलायतमा निरंकुश ढंगले शासन गर्ने र राज्यका सबै अधिकार आफैंले मात्र प्रयोग गर्ने राजा जेम्स प्रथमको दाउको न्यायमूर्ति कोकले गरेको प्रतिरोध पनि स्मरणीय छ । जेम्स प्रथमले राज्यको जुनसुकै प्रकृतिको मुद्दाको निरूपण गर्ने अधिकार आफूमा मात्र रहेको दाबी गरेका थिए र उनलाई यसमा चर्चको पनि साथ थियो । राजाको यो दाबी र क्रियाकलापको प्रतिरोधस्वरूप न्यायमूर्ति कोकले निर्भीकतासाथ भनेका थिए, मौसुफ सरकारमा भगवान्ले ज्ञान र क्षमता भरिदिएका भए पनि मौसुफमा बेलायती राज्यको समग्र कानुनी व्यवस्था र यसको प्रकृतिबारे भने पूर्ण ज्ञान छैन । विवाद निरूपण गर्न कानुनको ज्ञान र यसको प्रयोगका सम्बन्धमा लामो अध्ययन र अनुभव चाहिन्छ । यो जिम्मेवारी पृथक् निकायमा रहनुपर्छ, जो कानुन र न्याय सम्बन्धी विषयमा दीक्षित होस् । अर्कातर्फ, न्यायकानुनबारे विज्ञता नभएका जनप्रतिनिधिलाई न्यायिक जिम्मेवारी दिँदा उनीहरूको राजनीतिक नेतृत्व, क्षमताको विकासमा समेत अवरोध पुग्छ । स्थानीय सरकारका उपप्रमुखबाट न्यायाधीशजस्तै इजलास खडा गरी मुद्दा छिनोफानोको अपेक्षा गरिनु लोकतान्त्रिक मूल्यमान्यताको उपहास हो ।अन्तमा, आगामी वैशाखमा स्थानीय तहको निर्वाचन हुँदै छ । यही सन्दर्भमा संविधान, ऐन र नियमहरूलाई लोकतन्त्रसम्मत बनाई स्थानीय पदाधिकारीको नयाँ कार्यकालको सफलताका लागि उपयुक्त नीतिगत वातावरण बनाउनु आवश्यक छ ।रिजाल नीति अनुसन्धान प्रतिष्ठानमा आबद्ध छन् ।"
"भक्तपुर : योजनाबद्ध काम, विभेदपूर्ण व्यवहार","सफा सहरको पहिचान२००६ सालमा स्थापना भएको भक्तपुर नगर सुन्दर ऐतिहासिक, सांस्कृतिक सहर हो । जनप्रतिनिधिले स्थानीय तहको नेतृत्व लिएपछि २०७२ वैशाखको भूकम्पले क्षति पुगेको नगरभित्रका एक सय १५ सम्पदाको पुनर्निर्माण तथा जीर्णोद्धार गरेको तथ्यांक नगरपालिकासँग छ । क्रमागत योजनाअन्तर्गत करिब २४ करोड रुपैयाँमा ती सम्पदा पुनर्निर्माण तथा जीर्णोद्धार गरेको सम्पदा शाखा प्रमुख इन्जिनियर रामगोविन्द श्रेष्ठले बताए । विश्वसम्पदामा सूचीकृत भक्तपुर दरबार स्क्वायरमा अवस्थित भूकम्पले क्षतिग्रस्त सिंहध्वाका दरबारलगायत सम्पदाले अझै संरक्षणको अवसर पाएका छैनन् । भक्तपुर नगरले खेलकुदलाई पनि उत्तिकै प्राथमिकतामा राखेको छ । भक्तपुर१ का अध्यक्ष एवम् युवा तथा खेलकुद समिति संयोजक श्यामकृष्ण खत्रीका अनुसार सबै वडाको २२ र कलेजमा गरी २३ स्थानमा उपकरणसहितको शारीरिक व्यायाम केन्द्र स्थापना गरिएको छ । खेलकुद प्रवर्द्धनका लागि व्यायाम केन्द्र स्थापना गरेका हौं, उनले भने, एकैपटकमा १७ जनासम्मले उपयोग गर्न सक्छन् । केन्द्र स्थापना भएपछि बालबालिकादेखि वृद्ववृद्वासम्मलाई दैनिक व्यायाम गर्न सजिलो भएको छ । नगरपालिकाले ६ खेल (भलिबल, फुटबल, बक्सिङ, कराँते, टेबुलटेनिस र जिम्न्यास्टिक) को नियमित प्रशिक्षणको व्यवस्था गरेको छ । प्रशिक्षकलाई पूर्णकालीन रूपमा सरकारी स्तरकै तलब सुविधा दिएर राखेको समेत उनले बताए । नगरकै नेतृत्वमा हरेक वर्ष अन्तरनगर खेलकुद र अन्तरविद्यालय खेलकुद प्रतियोगिता गर्दै आइरहेको छ । उपत्यकाकै सफा सहरको रूपमा भक्तपुरलाई लिइन्छ । दैनिक एक सय ५९ कर्मचारी सरसफाइ तथा टिपनटापनमै खटिने गरेको नगरप्रमुख प्रजापति बताउँछन् । पुरानो र मौलिक ढंगको लय पक्रिएर अघि बढे पनि भक्तपुर जनप्रतिनिधिको सोचाइको दायरा फराकिलो हुन नसकेको मेयरका प्रतिद्वन्द्वी एवं नेपाली कांग्रेसका नेता राम कासुला बताउँछन् । प्यानल नै विजय भएपछि स्थानीय तह सञ्चालनमा विरोधको वातावरण हुन्न, काम पनि भएकै देखिन्छ तर जनप्रतिनिधिको सोचाइ फराकिलो भएको पाइएको छैन, उनले भने, कहिलै सर्वदलीय बैठक बसेको थाहा छैन । भक्तपुर नगरका जनप्रतिनिधिहरूले फरक राजनीतिक आस्था राख्ने र नगरक्षेत्र बाहिरबाट आएकाहरूलाई नगरबाट दिने सेवामा विभेद गर्ने गरेको स्थानीय बासिन्दा बताउँछन् । अन्य पार्टीमा आस्था राख्नेहरूका लागि भक्तपुर नगर निषेधकै व्यवहार गर्छ । फरक राजनीतिक आस्था राख्ने नेताकार्यकर्ता भक्तपुर नगरपालिकाको कार्यालय छिर्न पनि रुचाउँदैनन् । नेमकिपाबाट निर्वाचित जनप्रतिनिधिहरूले अन्य पार्टीमा आस्था राख्नेहरूलाई कुनै पनि कार्यक्रममा सहभागिताका लागि अनुरोध गर्दैनन् । जिल्लाकै अन्य नगरपालिकाले आमन्त्रण गर्दासमेत भक्तपुर नगरका जनप्रतिनिधि जाँदैनन् । आफ्नै योजना मनोमानी कार्यान्वयन गर्छन्, नगरप्रमुखका प्रतिद्वन्द्वी एवम् नेकपा एमाले जिल्ला नेता विष्णु सुवालले भने, नगरपालिकाले गरेको कामको जानकारी छैन । उनीहरू एकलौटी काम गर्छन् । नगरपालिकाका जनप्रतिनिधि भने नगरक्षेत्रभित्रका स्थानीय बासिन्दाको भावनाअनुरूप योजनाबद्ध तरिकाले कार्य गर्दै आएको बताउँछन् । चुनावमा एउटै पार्टीका हामीले जितेको भए पनि चुनावपछि नगरबासीको साझा जनप्रतिनिधिका रूपमा काम गर्दै आएका छौँ, नगरप्रमुख प्रजापतिको दाबी छ, विभेदपूर्ण व्यवहार गरेका छैनौँ । नगरबासीको हितमा नमुना काम गरेका छौँ ।"
शुक्रबारदेखि बालबालिकालाई टाइफाइडविरुद्धको खोप,"काठमाडौं (कास) १५ महिनादेखि १५ वर्षसम्मका सबै बालबालिकालाई आगामी शुक्रबारदेखि टाइफाइडविरुद्घको खोप दिइने भएको छ । २४ दिनसम्म चल्ने यस अभियानपछि नियमित खोप कार्यक्रममा पनि टाइफाइडविरुद्धको खोप दिने सरकारको तयारी छ । स्वास्थ्य सेवा विभाग, बाल स्वास्थ्य तथा खोप शाखा प्रमुख सागर दाहालले देशव्यापी खोप अभियानमार्फत टाइफाइड संक्रमण र यसबाट हुने जटिलतालाई न्यूनीकरण गर्न देशव्यापी खोप अभियान सञ्चालन गर्न लागिएको बताए । मुलुकमा टाइफाइड रोगको संक्रमण र जोखिमको दर उच्च छ, उनले भने, राष्ट्रिय खोप सल्लाहकार समितिले करिब दुई वर्षअघि नै टाइफाइडविरुद्घको खोपलाई राष्ट्रिय खोप कार्यक्रममा समावेश गर्न सिफारिस गरेको थियो । विश्व स्वास्थ्य संगठन (डब्लूएचओ) ले ६ वर्षअघि नै टाइफाइड देखिने मुलुकलाई नियमित खोप कार्यक्रममा यसलाई समावेश गर्न आग्रह गरेको थियो । स्वास्थ्य मन्त्रालयका अनुसार १५ महिनादेखि १५ वर्षसम्मका बालबालिका मुलुकभरमा ७४ लाख १५ हजार १ सय ६३ जना छन् । सबैभन्दा बढी मधेस प्रदेशमा १७ लाख ८७ हजार ८ सय ६५ जना र सबैभन्दा कम कर्णालीमा ५ लाख ३ हजार ९ सय ९५ जना छन् । स्वास्थ्य सेवा विभागका अनुसार नेपालमा बर्सेनि करिब ४ लाख ५० हजार जना टाइफाइडबाट संक्रमित हुने गरेका छन् । तीन वर्षयताको तथ्यांकअनुसार टाइफाइड प्रदूषित पानी र खानेकुराले हुने संक्रामक रोगमध्ये तेस्रो र अस्पताल भर्ना हुने बिरामीमा चौथोमा पर्छ । बाल स्वास्थ्य तथा खोप शाखा प्रमुख दाहालका अनुसार पाटन एकेडमी अफ हेल्थ साइन्सेजले गरेको एक अध्ययनमा प्रति १ लाख जनसंख्यामा १ हजार ६२ जनामा टाइफाइडको संक्रमण देखिएको थियो । दाहालका अनुसार संस्थागत वा सामुदायिक विद्यालयलाई खोपकेन्द्र निर्धारण गरिनेछ । विद्यालय नभएका वा कम भएका वडामा बाह्य खोप केन्द्र हुनेछ । अभियानको अन्तिम दिन भने खोप सेवा सञ्चालन गर्ने सबै स्वास्थ्य संस्थामा टाइफाइडविरुद्धको खोप दिइनेछ । खोप अभियानमा १० हजार स्वास्थ्यकर्मी र १ लाख १२ हजार ८ सय ५८ स्वयंसेवकलाई परिचालन गर्ने तयारी छ । सामान्यतया दूषित खाना वा पानीबाट सर्ने टाइफाइड ज्वरो साल्मोनेला टाइफी भनेर चिनिने ब्याक्टेरियाले गर्दा हुने संक्रमण हो । टाइफाइडको संक्रमण भए लामो समयसम्म चर्को ज्वरो आउने, थकाइ लाग्ने, टाउको र पेट दुख्ने, वाकवाकी वा पखाला लाग्ने हुन्छ । कतिपय बिरामीको शरीरमा डाबर देखिन सक्छ ।"
श्रीलंकामा सरकारविरोधी प्रदर्शन,"कोलम्बो (एजेन्सी) श्रीलंकामा चरम आर्थिक संकटसँगै खाद्यान्न, इन्धन तथा औषधि अभावका कारण सुरु भएको सरकारविरोधी प्रदर्शन चर्कंदै गएको छ । प्रदर्शन रोक्न सरकारले कर्फ्यु आदेश जारी गरे पनि कैयौं सहरमा उल्लंघन भएको छ । राजधानी कोलम्बोमा प्रदर्शनकारी र सरकारी फौजबीच झडपहरू भएका छन् । कन्डी सहरमा प्रहरीले दर्जनौं अश्रुग्यास र पानीको फोहरा प्रहार गरेको बीबीसीले जनाएको छ । सरकारविरोधी प्रदर्शन अनियन्त्रित बन्दै गएपछि राष्ट्रपति गोटाबाय राजापाक्षले ३६ घण्टाका लागि जारी गरेको कर्फ्यु अवधि स्थानीय समयअनुसार सोमबार साँझ ६ बजे सकिँदै छ । सम्बन्धित निकायबाट लिखित अनुमतिबिना सडक, उद्यान, रेल वा समुद्री क्षेत्रमा जान रोक लगाइएको छ भने फेसबुक, ट्वीटर, इन्स्टाग्रामजस्ता सामाजिक सन्जाल बन्द गराइएको छ ।यसअघि राजधानी कोलम्बोस्थित राष्ट्रपति निवासबाहिर विरोध प्रदर्शन गरिएपछि देशभर संकटकाल लागू गरिएको छ । पक्राउपुर्जीबिना नै जोकोहीलाई पक्राउ गर्न सक्ने अधिकार सेनालाई दिइएको छ । राष्ट्रपतिको राजीनामा माग्दै निवासबाहिर गरिएको प्रदर्शनका क्रममा भएका झडपमा कम्तीमा दुई दर्जन सुरक्षाकर्मी घाइते भएको जनाइएको छ । सुरक्षाफौजले हिंसात्मक गतिविधिमा संलग्न र कर्फ्यु आदेश उल्लंघन गर्ने कम्तीमा ६ सय जनालाई नियन्त्रणमा लिएको जनाएको छ । राष्ट्रपति निवासबाहिर विरोधका क्रममा पक्राउ परेका पाँच जना फोटो पत्रकार र अन्य दर्जनौं प्रदर्शनकारीलाई प्रहरीले यातना दिएको सूचना बाहिरिएसँगै देशका अन्य भागमा पनि हिंसा फैलिएको हो । श्रीलंकाले पछिल्लो समय स्वतन्त्रतायताकै सबैभन्दा ठूलो आर्थिक संकट सामना गरिरहेको छ । विदेशी मुद्राको अभावसँगै इन्धन आपूर्ति लगभग ठप्प भएको छ भने खाद्यान्न तथा औषधिको चरम अभाव देखिएको छ । दैनिक उपभोग्य वस्तुको भाउ अकासिएका कारण जनजीवन कष्टकर बन्दै गएको छ । त्यस्तै, पछिल्लो समय विद्युत् आपूर्तिमा समेत समस्या देखिएपछि जनतामा आक्रोश बढेको छ ।कोरोनासँगै श्रीलंकाली अर्थतन्त्रको बलियो आधारका रूपमा रहेको पर्यटन उद्योग ठप्प छ । केही अर्थशास्त्रीले भने ठूलो मात्राको वैदेशिक ऋण र व्यवस्थापन कमजोरीका कारण अर्थतन्त्र धर्मराएको बताएका छन् । श्रीलंकाले सन् २०२० को मार्चमा विदेशी मुद्रा बचाउन भन्दै आयातमा प्रतिबन्ध लगाएको थियो, जसका कारण खाद्यान्न तथा औषधि अभाव भएको हो । विदेशी मुद्राका लागि मुख्यस्रोत रहेको पर्यटन क्षेत्र सन् २०१९ मा भएको आतंकवादी आक्रमण तथा कोरोना महामारीका कारण ठप्प हुँदा २ लाख ५० हजार जनाभन्दा बढीले रोजगारी गुमाएका छन् । त्यस्तै, चीनलगायत देशबाट ऋण लिएर सञ्चालन गरिएका विभिन्न परियोजना पनि महामारीकै कारण संकटमा परेका छन् । विदेशी मुद्रा सञ्चितिमा परेको दबाब घटाउन सरकारले गाडी र मल आयातमा रोक लगायो तर त्यसले चियालगायत अन्य उत्पादनमूलक क्षेत्रमा नकारात्मक प्रभाव पर्यो । पछिल्लो समय रुसले युक्रेनमाथि गरेको आक्रमणले श्रीलंकाको अर्थतन्त्र थप ब्रिगिएको हो । पर्यटन तथा उत्पादनमूलक क्षेत्र धराशायी भएपछि कतिपय परियोजना बनाउन लिएको ऋणको वार्षिक किस्ता तिर्न मुस्किल भयो । अर्थतन्त्र ओरालो लाग्दै गएपछि श्रीलंकाले अमेरिकी डलरसँग आफ्नो मुद्रालाई अवमूल्यन गर्यो । त्यही कारण आयातीत वस्तुको भाउ निकै महँगिएपछि सरकारविरोधी प्रदर्शनहरू सुरु भएका हुन् ।प्रदर्शन चर्किएसँगै राष्ट्रपति राजापाक्षको लोकप्रियता घटेको छ भने सत्ता संकटमा पर्ने देखिएको छ । राजनीतिक स्थायित्व र शासन सञ्चालनका सबल नेतृत्व को वाचासहित उनले सन् २०१९ को चुनावमा बहुमत ल्याएका थिए ।"
तुरुन्तै 'विकास को हुटहुटीले बझाङमा बिजोग,"२०७८ असोज ३१ कात्तिक ३ मा बाढीपहिरोले खप्तडछान्नामा पुर्याएको क्षतिमृत्यु ः ६ जनापूर्ण क्षति भएका घर ः ७६ आंशिक क्षति भएका घर ः १५२ जोखिममा परेका घर ः ३५० विस्थापित परिवार ः १८५सबै सम्पत्ति गुमाएर सुकुम्बासी बन्न पुगेका परिवार ः २४५ बगर बनेको जमिन ः १९६६ रोपनी (६०० भन्दा बढी परिवारको)क्षतिग्रस्त खानेपानी आयोजना ः ६६ वटा शुद्ध खानेपानी पिउनबाट वञ्चित परिवार ः २४५० क्षतिग्रस्त सिँचाइ कुलो ः १२९ सिँचाइ नहुँदा बाँझो हुन पुगेको जमिन ः १५०० हेक्टरक्षतिग्रस्त जलविद्युत् आयोजना ः ११ गाउँपालिकाको आकलनमा आर्थिक क्षति ः रू ९७ करोड ५० लाखवर्षा, बाढी र पहिरोबाट यो वर्ष बझाङ जिल्लामा भएको क्षति मृत्यु ः १२ जना बेपत्ता ः १९ जना पूर्ण क्षति भएका घर ः ३५० आंशिक क्षतिग्रस्त घर ः १२४८ विस्थापित परिवार ः १७००बगरमा परिणत जमिन ः १३ हजार २५ रोपनी (पाँच हजार परिवारको)क्षतिग्रस्त खानेपानी सञ्जाल ः ७३० किलोमिटरशुद्ध खानेपानीबाट वञ्चित परिवार ः २२ हजार ध्वस्त भएको सडक ः ३६६ किलोमिटर ध्वस्त भएका स्वास्थ्य संस्था ः १९ वटा ध्वस्त भएका जलविद्युत् गृह ः ४३ वटा ध्वस्त भएका झोलुंगे पुल ः १९ वटा ध्वस्त भएका विद्यालय भवन ः ८९ वटा"
'जलविद्युत्मा उत्तरतर्फ चिनियाँ र दक्षिणतर्फ भारतीय लगानी उपयुक्त,जलाशय र २ सय मेगावाटभन्दा ठूला अर्धजलाशयमा मात्र ज्वाइन्ट भेन्चरमा विदेशी लगानी ५ सय मेगावाट क्षमताका कम्तीमा ३ आयोजनामा लगानी गरेको हुनुपर्ने  विदेशमा बिजुली बेच्ने प्रतिबद्धता अनिवार्य १० प्रतिशत सेयर सर्वसाधारणका लागि छुट्याउनुपर्ने
बिमा कम्पनी सञ्चालकको कार्यकाल तोकियो,"(काठमाडौं)  बिमा समितिले बिमा कम्पनीका सञ्चालकका लागि कार्यकालको सीमा तोकेको छ । नयाँ व्यवस्थाअनुसार अब एकै व्यक्ति दुई कार्यकालभन्दा बढी एउटै कम्पनीमा सञ्चालक बन्न नपाउने भएका छन् । समितिले बिमकको संस्थागत सुशासनसम्बन्धी निर्देशिका, २०७५ तेस्रो पटक संशोधन गर्दै यो व्यवस्था गरेको हो ।बिमा कम्पनीमा सञ्चालकको कार्यकाल ४ वर्षको हुन्छ । यसका आधारमा अब एकै व्यक्ति एउटै कम्पनीमा लगातार बढीमा ८ वर्षसम्म मात्र नेतृत्वमा रहन पाउनेछन् । यसअघि बिमा कम्पनीमा सञ्चालकको कार्यकालमा सीमा तोकिएको थिएन । यही कारण केही कम्पनीमा एउटै व्यक्ति वर्षौंसम्म सञ्चालकका रूपमा बस्दै आएका छन् । केही कम्पनीमा सञ्चालकहरूले बिमकको संस्थागत सुशासनसम्बन्धी निर्देशिकाविपरीत काम गरेको भन्दै समितिले कारबाही पनि गरेको थियो । त्यस्ता गतिविधिमा प्रायः पुराना सञ्चालक (लामो समयदेखि एउटै कम्पनीमा सञ्चालक रहेका) को सहभागिता रहेको समितिले दाबी गरेको छ । आउँदा दिनमा त्यस्ता गतिविधि दोहोरिन नदिन र कम्पनीमा सुशासन कायम गर्न निर्देशिका संशोधन गरिएको बिमा समितिका कार्यकारी निर्देशक राजुरमण पौडेलले बताए । केही व्यक्तिहरू एउटै कम्पनीमा लामो समयदेखि सञ्चालकका रूपमा छन्, उनले भने, तिनै कम्पनीको संस्थागत सुशासन अपेक्षाकृत छैन । यसमा कहींकतै ती सञ्चालकहरूको भूमिका देखिन्छ । बिमा कम्पनीमा प्रमुख कार्यकारी अधिकृत (सीईओ) को कार्यकाल भने २ वर्ष रहने व्यवस्था समितिले २०७५ मै निर्देशिका जारी गर्दा तोकेको थियो । अहिले निर्देशिका संशोधन गरी सञ्चालकको कार्यकालमा पनि अंकुश लगाइएको हो । बिमकको सञ्चालकको कार्यकाल बढीमा ४ वर्षको हुनेछ र निज थप एक कार्यकालका लागि पुनः नियुक्त वा मनोनीत हुन सक्नेछ, संशोधित निर्देशिकामा भनिएको छ । तर, स्वतन्त्र सञ्चालक एक कार्यकालका लागि मात्र नियुक्त हुन सक्ने पुरानै व्यवस्थालाई यथावत् राखिएको छ ।संशोधित निर्देशिका लागू हुनुअघि कम्पनीमा २ वा सोभन्दा बढी कार्यकाल निर्वाह गरिसकेका व्यक्तिसमेत पुनःब सञ्चालक बन्न नपाउने व्यवस्था समितिले गरेको छ । यो निर्देशिका लागू हुनुअघि सञ्चालक पदमा नियुक्त वा मनोनीत भई २ वा सोभन्दा बढी कार्यकाल सञ्चालक भइसकेका व्यक्तिको हकमा निज पुनः सञ्चालकमा नियुक्त वा मनोनयन हुन सक्ने छैन, निर्देशिकामा भनिएको छ । समितिका अनुसार अब बिमा कम्पनीहरूले तीन महिनाभन्दा बढी प्रमुख कार्यकारी अधिकृत पद खाली राख्नसमेत पाउने छैनन् । विद्यमान कानुनमा कम्पनीमा सञ्चालक पदमा रहुन्जेल वा उक्त पदबाट हटेको एक वर्षसम्म उक्त बिमा कम्पनीको कुनै सेयर, ऋणपत्र खरिदबिक्री गर्न नपाउने प्रावधान छ । उक्त व्यवस्थामा बिमा समितिले केही लचिलो नीति ल्याएको छ । जसअनुसार सञ्चालक पदमा संस्थागत प्रतिनिधित्व भएको सञ्चालकको हकमा सञ्चालक नियुक्त गर्ने संस्थागत सेयरधनीले बिमा समितिको स्वीकृति लिई उक्त बिमा कम्पनीको कुनै सेयर, ऋणपत्र खरिदबिक्री गर्न पाउने प्रावधान थप गरिएको छ ।यस्तै, बिमा कम्पनीहरूले विस्तृत लेखापरीक्षण गराउनुपर्ने व्यवस्थामा केही कडाइ गरिएको छ । जसमा समितिले आवश्यक निर्देशन दिन सक्ने व्यवस्था थपिएको छ । बिमा कम्पनीले प्रत्येक आर्थिक वर्षको असार मसान्तभित्र आगामी आर्थिक वर्षको वार्षिक नीति तथा कार्यक्रम र बजेट तयार गरी सञ्चालक समितिबाट स्वीकृत गराउनुपर्नेछ, निर्देशिकामा भनिएको छ, सञ्चालक समितिबाट स्वीकृत भएको वार्षिक नीति तथा कार्यक्रम र बजेट १५ दिनभित्र बिमा समितिमा पेस गर्नुपर्नेछ ।वार्षिक नीति तथा कार्यक्रम र बजेट कम्पनीको सञ्चालक समितिले त्रैमासिक रूपमा समीक्षा गर्नुपर्ने र ७ दिनभित्र उक्त जानकारी बिमा समितिलाई दिनुपर्ने व्यवस्था गरिएको छ । जीवन बिमा कम्पनीले अभिकर्तालाई प्रोत्साहनस्वरूप नगद र घरजग्गा कर्जा दिन नपाउने व्यवस्था समितिले गरेको छ ।"
जनशक्ति र सिँचाइ अभावले लगाउन छाडियो चैतेधान,"(पाल्पा)  काम गर्ने जनशक्ति अभावले चैते धान रोप्ने यहाँका किसानले खेत बाँझै राख्न थालेका छन् । रामपुर नगरपालिका९, लाम्दीखोलादेखि एक किलोमिटर वरपरका खेतमा चैतेधानको खेती हुन्थ्यो । अहिले भने २० प्रतिशत पनि धान लगाइएको छैन । खेत बाँझै छन् । खोलामा पानी पनि छैन । काम गर्ने मान्छे पनि छैनन्, रामपुर नगरपालिका९, लाम्दीखोलाका शालिकराम खनालले भने, अनि कसरी खेतमा चैतेधान लगाउने हो र ?अहिले चैतेधानको सिजन हो । पछिल्ला वर्षमा भने वर्षमा चैतेधान लगाउने किसान ७० प्रतिशतले घटेको उनले बताए । चैतेधान लगाउन जनशक्ति नै छैन, लाम्दीखोलाकै शम्भु अर्यालले भने, खोलामा पानी पनि सुक्दै गएको छ । खेती लगाउन पनि छाड्दै गए । पर्याप्त सिँचाइ, कामदार नपाइनुलगायतका कारणले चैतेधान लगाउन कमी आएको हो । सिँचाइ कुलो र त्यहाँ पानीको स्रोत कमी हुँदा चैतमा धान लगाउन नसकिएको अर्यालको भनाइ छ । निस्दी खोलाको कीर्तिपुरदेखि केलादी घाटसम्मका फाँटमा यतिबेला खेत रोप्न किसान आतुर हुन्थे । तर अहिले किसानले फाट्टफुट्ट मात्र चैतेधान लगाएका छन् । गाउँमा काम गर्ने युवा छैनन् । महिला, केटाकेटी र पाका उमेरका धेरै भएपछि धान लगाउन कमी गर्दै आएका हुन् । काम गराउन कामदार पाइँदैनन् । युवाको विदेश पलायन र सुक्खा मौसम बढेकाले पनि चैते धान लगाउन समस्या भएको रामपुर नगरपालिका३ का सुकदेव खनालले बताए । साना खोल्सीमा पनि पानी बग्थे, उनले भने, अहिले ठूला खोलामै पानी अभाव छ । भएका मूल, पानीका स्रोत लिफ्ट खानेपानी योजना चलेका छन् । आकाशबाट पानी पनि परेको छैन । पानीको समस्या बढ्दो छ । मूल सुक्दै गएका छन् । खानेपानीको समस्या भएका बेला चैतेधान लगाउन पानी नपुग्ने अवस्था आएको उनको भनाइ छ । १० वर्षअघिसम्म चैतेधान जिल्लाकै दोस्रो मुख्य बाली थियो । तीन वर्षअघि मात्र ८ सय ५० हेक्टरमा लगाउने गरिएको कृषि ज्ञान केन्द्रको तथ्यांक छ । तर अहिले घटेर ६ सय २० हेक्टरमा सीमित भएको छ । जिल्लाका माडीको छेउछाउ, झडेवा, अरुणखोला किनार, पूर्वखोला, लाम्दीखोला, अर्गली, रामपुर, निस्दीखोल, कालीगण्डकी बेँसी साथै खोला किनारका खेतमा ५० प्रतिशतभन्दा बढीले चैतेधान लगाउँथे । अहिले भने त्यसको ७० प्रतिशतले लगाउन छाडेका छन् । धेरै मिहिनेत गरेर मात्र किसानले चैते धान स्याहार्न पाउँछन् । सिँचाइ सुविधा भएको पूर्वखोला फाँटमा विगतका तुलनामा ६० प्रतिशत किसानले मात्र चैते धान लगाउने गरेको पूर्वखोला गाउँपालिकाका कृषि प्राविधिक सन्तोष कँडेलले जानकारी दिए । चैतमा लगाइएको असारसाउनमा तयार हुन्छ । खान मीठो भए पनि लगाउन, हुर्काउन र बचाउनै समस्या हुने स्थानीय हरिप्रसाद न्यौपानेले बताए । असारमा लगाएको धानको तुलनामा चैते धानको चामल बढी पर्छ । यो विशेषगरी चिउरा बनाउन राम्रो मानिन्छ । रम्भाको हुँगी, रामपुर नगरपालिकाका खालीवन, गेझा, निस्दीको बाँकामलाङ, सहलकोट, गाँडाकोट, गल्धा, अर्चलेमा चैतेधान लगाउनेहरू घटेका छन् । वर्षायाममा लगाउने धानको ब्याडको तुलनामा चैते धानको ब्याड हुर्काउन कठिन हुन्छ । त्यसमाथि मौसम, तापक्रम राम्रो नभए बीउ नउम्रने समस्या हुन्छ । जतासुकै पानीको अभावका साथै हिउँदे र बर्खेधान स्याहार्ने समय मिल्दैन । उत्पादन भने हिउँदे धानकै हुन्छ । दुई सिजनमा धान लगाउनेहरूलाई विभिन्न समस्या देखिन्छ, कृषिविज्ञ थमनबहादुर कार्कीले भने, त्यसमा मुख्य समस्या सिँचाइ नै हो ।"
अन्तरप्रदेश चल्ने सवारीमा १० प्रतिशतले बढ्यो भाडा,"(काठमाडौं)  यातायात व्यवस्था विभागले आइतबारबाट अन्तर प्रदेश चल्ने यात्रुवाहक र मालवाहक सवारी साधनको भाडा वृद्धि गरेको छ । विभागले सूचना जारी गर्दै यात्रुवाहक सार्वजनिक सवारीमा साबिकको भन्दा १० प्रतिशतले भाडा वृद्धि गरिएको जनाएको छ । मालवाहक सवारीका हकमा पहाडी क्षेत्रमा १३ प्रतिशत र तराई क्षेत्रमा १५ प्रतिशत भाडा बढाइएको छ ।विभागका महानिर्देशक नमराज घिमिरेका अनुसार स्थानीय रुटमा चल्ने सवारीको भाडा भने यसअघिकैलाई निरन्तरता दिइएको छ । २ वा सोभन्दा बढी प्रदेश भई राष्ट्रियस्तरको रुटमा सञ्चालन हुने सवारीको हकमा मात्र भाडा वृद्धि भएको हो, उनले भने, स्थानीय रुटमा चल्ने सवारीको भाडा बढाउनेबारे भने कुनै निर्णय भएको छैन । यसमा सम्बन्धित प्रदेश सरकारले आवश्यकताका आधारमा निर्णय गर्नेछन् ।पछिल्लो पटक भाडा समायोजन गर्दा आधार मानिएको मूल्यको तुलनामा इन्धनको बजार मूल्य ५ प्रतिशतभन्दा बढीले थपघट भएमा वैज्ञानिक भाडा समायोजन प्रणालीअनुसार स्वचालित रूपमा अन्तर प्रदेश सार्वजनिक यातायातको भाडा थपघट हुने निर्णय पनि विभागले गरेको छ । भाडा समायोजन गर्ने विभागको प्रस्तावमाथि भौतिक पूर्वाधार तथा यातायात मन्त्रालयले चैत १७ मै सैद्धान्तिक स्वीकृति दिएको थियो । सोही आधारमा विभागले भाडा बढाउने निर्णय गरेको हो । यस्तो निर्णय झन्डै ९ महिनापछि भएको छ । यसअघि गत असार २९ मा अन्तर प्रदेश चल्ने सार्वजनिक सवारीमा साबिकको भाडामा २८ प्रतिशत, पहाडी बाटोमा चल्ने मालबाहक सवारीमा २० प्रतिशत र तराईको बाटोमा चल्ने मालवाहक सवारीमा २६ प्रतिशत भाडा बढाउने निर्णय गरिएको थियो । नेपाल यातायात व्यवसायी राष्ट्रिय महासंघका महासचिव सरोज सिटौलाले स्वचालित रूपमा भाडा बढाउने प्रणाली ठीक रहेको र यसलाई सधैं लागू गर्नुपर्नेमा जोड दिए । अब स्थानीय रुट (प्रदेशभित्र) मा चल्ने सार्वजनिक सवारीमा पनि भाडा समायोजन गरिनुपर्छ, उनले भने, ट्याक्सी भाडा अहिलेसम्म समायोजन हुन सकेको छैन, यसलाई छिट्टै व्यवस्थापन गर्न जरुरी छ ।"
नेप्सेमा कर्मचारी संघ गठन,"काठमाडौं (कास) सरकारी स्वामित्वको नेपाल स्टक एक्स्चेन्ज (नेप्से) मा कर्मचारी संघ गठन भएको छ । नेप्सेमा कार्यरत कर्मचारीको भेलाले आधिकारिक रुपमा कर्मचारी संघ गठन गर्ने निर्णयअनुसार संघ दर्ता गरिएको अध्यक्ष नवराज थापाले जानकारी दिए । थापाको अध्यक्षतामा गठन भएको संघमा हाल ७ सदस्य छन् । उपाध्यक्षमा मना भुसाल, सचिवमा रेशमप्रसाद लामिछाने, कोषाध्यक्षमा सावित्रा केसी तथा सदस्यहरूमा आकृति दंगाल, नितुकुमारी यादव र कृपा श्रेष्ठ छन् ।"
डिजी पेको ॅबिजनेस पार्टनरसिप योजना,"काठमाडौं (कास) नेपाल राष्ट्र बैंकबाट भुक्तानी सेवा प्रदायकको इजाजत प्राप्त कम्पनी डिजी पे प्रालिले स्थानीय बिजनेस पार्टनरसिप योजना अगाडि सारेको छ । दूरदराजसम्म सेवा विस्तार गर्न, सर्वसाधारणलाई विद्युतीय भुक्तानीसम्बन्धी कार्यका साथै ज्ञान बढाउन र आफ्ना सेवा तथा सुविधा अझ प्रभावकारी बनाउन कम्पनीले डिजी पे फ्रेन्चाइज मार्फत उक्त योजना अघि सारेको हो । सन् २०१७ मा स्थापित डिजी पे व्यापारिक एप हो । यसबाट युटिलिटी पेमेन्टबाहेक ईकमर्स, इभेन्ट तथा ट्राभल टिकट खरिदबिक्री, डिजिटल भोटिङका साथै नगदमा समेत कारोबार गरी ग्राहक तथा व्यवसायीले हरेक खर्च तथा व्यापारमा आम्दानी गर्न सक्नेछन् । डिजी पे एपको फ्रेन्चाइजी लिनेले कम्पनीबाट उपलब्ध पूर्ण व्यापारिक योजना लागू गरी सहज तरिकाले मनग्गे आम्दानी गर्न सक्नेछन् । कम्पनीद्वारा प्रक्षेपित न्यूनतम लक्ष्य प्राप्त गर्दा मासिक ४ लाखदेखि ५ लाख रुपैयाँसम्म कमाइ हुने कम्पनीको भनाइ छ । हालसम्म १ लाखभन्दा बढी पटक डाउनलोड भइसकेको डिजी पे एपमा ३ सयभन्दा धेरै व्यवसायी आबद्ध भइसकेका छन् ।"
नयाँ वर्षमा टीसीएलको छुट योजना,"काठमाडौं (कास) नयाँ वर्षलाई लक्षित गरेर टीभी ब्रान्ड टीसीएलले छुट योजना सार्वजनिक गरेको छ । नयाँ वर्षको टीसीएलमय सुरुवात योजना अन्तर्गत ग्राहकहरूले टीसीएलका होम इन्टरटेनमेन्ट र होम अप्लायन्सका उत्पादनहरू खरिद गर्दा आकर्षक नगद छुट वा निश्चित उपहारहरू प्राप्त गर्न सक्ने कम्पनीले जनाएको छ । कम्पनीका अनुसार टेलिभिजन खरिदमा ५९ हजारसम्म, कर्भड टेलिभिजन खरिदमा १९ हजारसम्मको छुटका साथै १ थान टीभी स्टिक उपहार पाउनसक्ने छन् । त्यस्तै, वासिङ मेसिन किन्दा २७ हजार ४ सयसम्म नगद छुटका साथै ६ केजीको एरिअल वासिङ पाउडर, रेफ्रिजेरेटरको खरिदमा ३३ हजार ४ सयसम्मको नगद छुटका साथै केन्टको ओजोन एअर प्युरिफाएर उपहार पाउनसक्ने छन् । ग्राहकले एअर कन्डिसनर किन्दा ५३ हजार ७ सयसम्म नगद छुटका साथै ४ हजार बराबरको निःशुल्क एसी जडान सुविधा, वाटर डिस्पेन्सर किन्दा ४ हजार ९ सयसम्म नगद छुट र चेस्ट फ्रिजरको खरिदमा १४ हजार ८ सय रुपैयाँसम्म नगद छुट पाउने कम्पनीले जनाएको छ । यो योजना चैत ११ देखि लागू भएको हो ।"
गोडरेज होम एप्लायन्स खरिदमा क्यासब्याक र उपहार,"काठमाडौं (कास) रेफ्रिजेरेटर ब्रान्ड गोडदरेजले नयाँ वर्षलक्षित योजना गेट सेट गोडरेज सार्वजनिक गरेको छ । यस योजनाअन्तर्गत ग्राहकहरूले गोडरेजका होम एप्लायन्सहरूको खरिदमा आकर्षक क्यासब्याक र उपहारहरू प्राप्त गर्न सक्ने कम्पनीले जनाएको छ । हरेक गोडरेजको सामानको खरिदमा २१ प्रतिशतसम्म नगद छुटको व्यवस्था गरिएको छ । फ्रन्ट लोड वासिङ मेसिन किन्दा नगद छुटका साथै ६ केजी एरियल वासिङ पाउडर र टप लोड वासिङ मेसिन किन्दा नगद छुटसहित २ केजी एरियल वासिङ पाउडर पाउन सकिनेछ । माइक्रोवेभ ओभनमा पनि आकर्षक छुटका साथै कुकिङ किटको उपहार व्यवस्था गरिएको छ । त्यस्तै, रेफ्रिजेरेटर, एअर कुलर, छोटुकुल, चेस्ट फ्रिजर, एसी र भाइरोसिल्डमा पनि छुट र उपहार पाइने कम्पनीले जनाएको छ ।"
ब्लाक प्लस डेकरको ॅबिग डिलाइट योजना,"काठमाडौं (कास) अमेरिकी ब्रान्ड ब्लाक प्लस डेकरले नयाँ वर्ष २०७९ लाई लक्षित गरी बिग डिलाइट योजना सार्वजनिक गरेको छ । यस योजनाअन्तर्गत ग्राहकहरूले ब्लाक प्लस डेकरका साना होम अप्लायन्सको खरिदमा विभिन्न आकर्षक उपहारहरू प्राप्त गर्न सक्नेछन् । एअर ह्युमिडिफायरको खरिदमा एभरेस्ट अरोमाको अरोमा किट (ओएल), माइक्रोवेभ ओभन खरिदमा कुकिङ किट निःशुल्क उपलब्ध हुने नेपालका लागि ब्लाक प्लस डेकर ब्रान्डको आधिकारिक बिक्रेता चौधरी ग्रुपले जनाएको छ । यसबाहेक अन्य सबै उत्पादनको खरिदमा किचेन एपरोन उपहार दिइनेछ । यो योजना चैत १३ देखि मुलुकभर लागू भएको छ ।"
कल्पनाको तिलस्मी उडान,"फिल्म समीक्षा ः आरआरआरनिर्देशक ः एसएस राजामौलीकलाकार ः राम चरण, जुनियर एनटीआर, अजय देवगण, आलिया भट्ट"
छ्वाली कलाको स्तरवृद्धि,"(काठमाडौं)  भक्तपुरका रामकृष्ण सुवालले ५० को सुरुवाती दशकमा छ्वाली कला सुरु गर्दा यो माध्यममा प्रयोग गर्ने कलाकार फाट्टफुट्ट देखिन थालेका थिए । उनका अनुसार छ्वालीबाट बनाइएका हस्तकलाका सामग्री कलाकृतिका रूपमा आउने थालेको त्यो सुरुवाती समय नै थियो । प्रयोग सुरु भएको लामो समय बितिसक्दा पनि अझै कलाको दर्जामा बुझाइ न्यून रहेको कलाकारहरू सुनाउँछन् । निरन्तर रूपमा छ्वाली कला सिर्जना गरेर सुवालले तीनपटक एकल प्रदर्शनी गरिसके । यसै कलामार्फत उनले राष्ट्रिय कला प्रदर्शनीहरूमा समेत अवार्ड लिइसकेका छन् । समय फेरिएसँगै सीमित पारखीले बुझे पनि अधिकांशले यसलाई कलाको विधाका रूपमा अझै स्विकारी नसकेको अवस्था रहेको सुवालले बताए । वर्षको एकचोटि हुने राष्ट्रिय कला प्रदर्शनीहरूमा अवार्ड लिएपछि कला चर्चा त्यत्तिकै सकिन्छ, उनले भने, मान्छेहरूले छ्वाली कलालाई सामान्य घरेलु हस्तकलाकै रूपमा लिन्छन् । विशेष गरी पौभा तथा थाङ्का शैलीमा सुवाल छ्वालीका थ्री डी चित्रहरू बनाउँछन् । एउटै चित्रका लागि तीनचार महिनादेखि एक वर्षसम्म पनि समय लाग्ने उनले सुनाए । सयौं टुक्राहरू जोडेर निकै मिहिनेत गर्नुपर्ने भएकाले उनले आफ्ना कलाकृतिहरूको मूल्य दुई लाखदेखि ५ लाख रुपैयाँसम्म राख्छन् । छ्वाली कलाका लागि पनि किन यति धेरै मूल्य ?, भन्ने भनाइहरू सुन्दा भने उनलाई दुःख लाग्छ । काभ्रे पनौतीमा बसेर झन्डै साढे दुई दशकदेखि छ्वालीमाथि सिर्जनालाई निरन्तरता दिइरहेका जयराम मानन्धरको पनि सुवालको भन्दा फरक अनुभव छैन । बजारमा छ्वाली कला भनेर अझै छुट्टै पहिचान बनाउन नसकेको उनको भनाइ छ । उनी कलाकृति बनाउँछन् तर अधिकांश घरमै थन्किन्छन् । कला मात्र नभएर सिर्जना गर्नेहरू पनि कलाकारका रूपमा अझै पनि माथि उठ्न नसकेको उनको बुझाइ छ । गाउँघरतिर स्थानीयस्तरमा सहजै उपलब्ध हुने छ्वालीको प्रयोगबाट बन्ने कलाकृतिलाई उचित मूल्यांकन गर्ने हो भने यसबाट थोरै मूल्यमा उत्कृष्ट सिर्जना गर्न सकिने मानन्धर सुनाउँछन् । अर्कोतिर छ्वालीको प्रयोग बजारिया कला सिर्जना गर्ने सामग्रीको विकल्प बन्न सक्ने उनको धारणा छ । कला क्षेत्रमा अहिलेसम्म छ्वाली कलालाई अन्य हस्तकलाका सिर्जनाकै लहरमा हेर्ने र बुझ्ने परम्पराले यसले आफ्नो निश्चित विधा कायम गर्न नसकेको छ्वाली कलाकार प्रकाश मिजारको भनाइ छ । उनकै अनुभवलाई आधार मान्ने हो भने दई दशकभन्दा लामो समयमा छ्वाली कलाले आम मानिसमा छवि बनाउन सकेको छैन । उनले भने छ्वाली कलामा कलाकारका रूपमा भन्दा पनि सिक्न आउनेहरू धेरै हुनुहुन्छ । काम गरिरहनुभएकाहरू थोरै भएकाले अझै आम बुझाइमा छ्वाली कला पर्न सकेको छैन । नेपालमा कलालाई अझै पनि अधिकांशमा मनोरञ्जन वा सजावटका रूपमा लिइने मानसिकता हावी नै छ । यही मानसिकताको प्रभाव छ्वाली कलामा समेत देखिएको मिजारको ठहर छ । हस्तकलाभित्र नै काष्ठ, धातुका जसरी छ्वाली कला भनेर विधागत रूपमा मान्यता पाएमा सुधार होला कि भन्ने उनको आशा छ । छ्वाली कलामा नयाँ पुस्ताका कलाकारहरूसमेत आइरहेका छन् । चार्ली भनिने रोशन बानियाँ पछिल्लो समयमा देखिएका कलाकार हुन् । भक्तपुरमा बसेर उनले छ्वालीबाट बनाएका चर्चित व्यक्तिहरूको मुहार चित्र धेरैले रुचाएका छन् । छ्वाली कलाले व्यावसायिक फड्को मार्न नसकेको नेपाल ललितकला प्रज्ञाप्रतिष्ठान हस्तकला विभागका प्रमुख धर्मराज शाक्यले स्विकारे । उनका अनुसार यस क्षेत्रमा एक सयको हाराहारीमा सक्रिय कलाकारहरू छन् । उनले भने, पछिल्लो समय छ्वाली कला निकै राम्रो रूपमा अगाडि आइरहेको छ । तर आफ्नो कलालाई बाहिर ल्याएर आउने थोरै हुनुहुन्छ । यसलाई व्यावसायिक रूपमा अगाडि बढाउनुपर्छ भन्ने सोचको कमी छ । कलाकारलाई समन्वय गरेर अगाडि बढ्ने हो भने यसले निकै आर्थिक लाभ दिने उनको भनाइ छ ।"
जीवन र अस्मिताको समूह प्रथम,"काठमाडौं (कास) जीवन सिग्देल र अस्मिता डल्लाकोटीको समूह टुबोर्ग छैटौं राष्ट्रिय रनिङ सिल्ड खुल्ला दोहोरी गीत प्रतियोगितामा प्रथम भएको छ । भृकुटीमण्डपमा जारी प्रतियोगिताको अन्तिम प्रतिस्पर्धामा १२ समूह पुगेका थिए । आइतबार सम्पन्न फाइनलमा प्रथम भएको सिग्देल र डल्लाकोटीको समूहले २ लाख २५ हजार नगद, सिल्ड र प्रमाणपत्र प्राप्त गरेको छ । दोस्रो हुने शान्ता वली र अर्जुन खड्काको समूहले १ लाख ५० हजार रुपैयाँसहित मेडल र प्रमाणपत्र पाएको छ । यस्तै, तेस्रो भएको हरिमाया रायमाझी र रश्मि बस्नेत तथा श्याम राना र शर्मिला रायमाझीको समूहले १ लाख नगदसहित मेडल र प्रमाणपत्र पाए । सान्त्वना स्थान हासिल गर्नेलाई नगद रु ५० हजार, प्रमाणपत्र, मेडल र उत्कृष्ट २ पुरुष, २ महिला साथै उत्कृष्ट वेशभूषा र अनुशासित टिमलाई १० हजार नगद, मेडल र प्रमाणपत्र तोकिएको थियो । प्रतियोगितामा उत्कृष्ट समूहमा भद्रकाली छनोट भएको छ । समूहले ५ हजार रुपैयाँ नगद पुरस्कार र सम्मान प्राप्त गरेको छ । अनुशासित समूह घोषित ओखलढुंगा प्रतिष्ठानलाई पनि ५ हजार नगदसहित सम्मानित गरिएको छ । उत्कृष्ट नवोदित गायकगायिकाको उपाधि किसान विक र दिलमाया विकले जितेका छन् । दुवै जनाले ५५ हजार नगद पुरस्कार प्राप्त गरे ।सुमन खड्का र पूजा पुन उत्कृष्ट गायकगायिकामा दरिए । उनीहरू दुवैलाई ७७ हजार नगद पुरस्कारसहित सम्मान गरिएको छ । त्यसैगरी कान्छी प्रतियोगी अर्चना चापागाईंलाई पनि प्रोत्साहनस्वरूप ७ हजार नगद पुरस्कार प्रदान गरिएको छ । अनुशासित कलाकार घोषित राजु लामिछानेले ५ हजार नगद पुरस्कार प्राप्त गरेका छन् । राष्ट्रिय लोक तथा दोहोरी गीत प्रतिष्ठान नेपालद्वारा आयोजित प्रतियोगितामा ६१ समूहको सहभागिता थियो । प्रतियोगितामा प्रतिष्ठानका पूर्वकेन्द्रीय अध्यक्ष चन्द्र शर्माको संयोजकत्वमा निवर्तमान केन्द्रीय अध्यक्ष बद्री पंगेनीसहितका अग्रज कलाकार निर्णायकको भूमिका थिए । गत बुधबारदेखि जारी प्रतियोगिताको अन्तिम प्रतिस्पर्धा आइतबार भएको हो ।"
नेपाल ओपनिङ ब्याटिङमा केन्द्रित,"थप प्रयोग नगरिनेनेपालले फाइनलमा अब कुनै प्रयोग नगर्ने सन्दीपले जनाए । नेपालको ट्वान्टी२० मा १६ सदस्यीय खेलाडी टोली थियो । प्रत्येक खेलसँगै नेपालले खेलाडीहरू परिवर्तन गरेर खेलिरहेको थियो । त्यसमा विकेटकिपरब्याटर दिलीप नाथ र मोहम्मद आदिल आलमले डेब्यु गर्ने मौका पाए । शृंखलामा हामीले धेरै प्रयोग गरिसकेका छौं । अब उत्कृष्ट ११ जना नै खेल्नेछन्, सन्दीपले आइतबार भने । उनले कमलसिंह ऐरीको कमी महसुस हुने जनाए । मलेसियासँग शनिबार फिल्डिङका क्रममा काँधमा लागेको चोटको आइतबार बिहान कलंकीस्थित नेपाल नेसनल अस्पतालमा शल्यक्रिया गरिएको थियो । शल्यक्रियापछि उनलाई निको हुन ६ साता लाग्ने छ ।कमलको प्रतियोगितामा त्यो पहिलो खेल थियो । सोमपाल कामीलाई आराम दिँदै कमललाई मौका दिइएको थियो । कमलले २ ओभर बलिङ गर्दै २ विकेट लिएपछि बाउन्ड्री लाइनमा फिल्डिङका क्रममा उनी घाइते भएका थिए । पीएनजीविरुद्धको फाइनलमा सोमपाल पुनः प्लेइङ ११ मा फर्किनेछन् । कप्तानका रूपमा सन्दीपको यो पहिलो फाइनल खेल हुनेछ । कप्तान भए पनि नभए पनि पहिला म नेपाली टोलीको सदस्य हुँ, त्यसैले ट्रफी जित्दा जति खुसी अरूलाई लाग्छ, मलाई नि त्यत्तिकै लाग्छ, प्रतियोगितामा ९ विकेट लिएका उनले भने । करण केसीले सर्वाधिक १० विकेट लिइसकेका छन् । उनले पीएनजीविरुद्धको पछिल्लो खेलमा ह्याट्रिकका साथै ५ विकेट लिएका थिए । नेपाली खेलाडीको हकमा ट्वान्टी२० अन्तर्राष्ट्रियमा यो पहिलो पटक सम्भव भएको थियो । ब्याटिङमा आसिफ र दीपेन्द्रसिंह ऐरीले सानदार प्रदर्शन गर्दै आएका छन् । दीपेन्द्रले मलेसियाविरुद्धको अन्तिम खेलमा अविजित १ सय १० रन बनाएका थिए । ट्वान्टी२० अन्तर्राष्ट्रियमा नेपाली खेलाडीको यो उच्च स्कोर पनि हो । उनले प्रतियोगितामा सर्वाधिक २ सय १ रन बनाइसकेका छन् । आसिफले १ सय ५६ रन बनाएका छन् । यसै ट्वान्टी२० शृंखलादेखि छोटो संरचनामा मौका पाएका रोहित पौडेलले पनि ४ खेलमा १ सय ३८ रन बनाइसकेका छन् । सन्दीपले नेपाली टोलीमा कुनै दबाब नरहेको जनाउँदै भने, हाम्रा लागि यो एउटा अर्को खेल हो, हामीले जे योजना बनाएका छौं त्यहीअनुरूप नै खेल्नेछौं । हामी सबै जनाका लागि भोलिको खेल त्यत्तिकै महत्त्वपूर्ण छ तर कुनै दबाब पनि छैन । हामी आफ्नोतर्फबाट शतप्रतिशत दिनेछौं र निश्चय पनि जितका लागि खेल्नेछौं, सन्दीपले नेपाललाई कुनै दबाब नरहेको जनाउँदै भने, मलाईचाहिँ दबाबमा खेल्न एकदमै मन पर्छ ।पीएनजीका कप्तान असाद भाला नेपालसँग त्यो पनि फाइनल खेल्दा दबाब रहने स्विकार्छन् । उनले भने, ट्रफीका लागि खेल्दा फाइनलमा निश्चय पनि असर पर्छ । फाइनल पुग्ने क्रममा नेपालले राउन्ड रोबिनको सबै चार खेल जितेको छ । त्यसमा पीएनजीसँगको दुई खेल पनि रहेको छ । यसअघि नेपालसँग हारेका दुई खेलले अब कुनै अर्थ राख्दैन । फाइनल ठूलो खेल हो, हामी त्यसैमा केन्द्रित भएका छौं । प्रतियोगितामा हामीले ४ खेल खेलिसकेका छौं र अब के सुधार्नुपर्छ त्यो थाहा छ, नेपालसँग दुई खेलको एकदिवसीय शृंखला पीएनजीले क्लिन स्विप गरे पनि ट्वान्टी२० शृंखलामा त्यो अनुरूपको प्रदर्शन देखाउन नसकेकामा भालाले भने, अक्टोबरमा विश्वकप खेलेयता हामीले ट्वान्टी२० खेल खेलेका थिएनौं । भाग्य नै भन्नुपर्दा अहिले हामीले यो प्रतियोगिता खेल्न पायौं, जुन हाम्रा लागि आउदो ट्वान्टी२० विश्वकप छनोटको तयारीका रूपमा रहनेछ ।भालाले अविजित ७४ र टोनी उराले ८६ रन बनाएपछि पीएनजीले मलेसियाविरुद्धको खेलमा १ सय ९९ रनको विजय लक्ष्य पछ्याउँदै फाइनल पुगेको थियो । मलेसिया र पीएनजीले चारमध्येको तीन खेल हारे पनि रनरेटमा अगाडि रहेका कारण पीएनजीले फाइनल खेल्ने मौका पाएको हो । दीपेन्द्रलाई पछ्याउने क्रममा उराले १ सय ९० रन बनाइसकेका छन् । फाइनलअघि भाला फर्ममा आउनु पीएनजीका लागि विशेष हो । मध्यक्रममा ठूलो शट खेल्ने चार्ल्स अमिनीले १ सय १७ र नोर्मन भानुआले १ सय १४ रन बनाइसकेका छन् र उनीहरू नेपाली बलरका लागि ठूलो चुनौती बन्न सक्छन् । २०१३ मा बर्मुडामा भएको विश्व क्रिकेट लिग डिभिजन ३ मा इटालीबाट नेपालविरुद्ध खेलेका पीएनजीका अस्ट्रेलियन प्रशिक्षक कार्ल सान्ड्री भने नेपाल निकै बलियो भएको जनाउँछन् । नेपाल धेरै राम्रो टिम हो, हामीसँगको एकदिवसीय शृंखलापछि नेपालले ट्वान्टी२० मा धेरै राम्रो खेलेको छ । हामी नेपालजस्तो प्रतिद्वन्द्वीसँग सधैं खेल्न चाहन्छौं । नेपालसँग उत्कृष्ट ब्याटर, बलर र अलराउन्डर छन् । त्यस्तो टिमसँग खेल्न पाउनु हाम्रा लागि राम्रो अवसर हो । हाम्रो फाइनलको प्रतिद्वन्द्वीको स्तर निकै राम्रो छ, हामी उनीहरूको चुनौतीका लागि तयार छौं, उनले भने ।"
लुम्बिनीमा ओलम्पिकको विशेष कार्यक्रम,काठमाडौं (कास) नेपाल ओलम्पिक कमिटीको आयोजनामा बुधबार बुद्ध जन्मभूमि लुम्बिनीमा इन्टरनेसनल डे अफ स्पोटर््स फर डेभलपमेन्ट एन्ड पिस कार्यक्रम हुने भएको छ । यसका लागि लुम्बिनी प्रदेश सरकार र लुम्बिनी विकास कोषको सहयोग रहनेछ । सन् २०१३ मा संयुक्त राष्ट्रसंघले अप्रिल ६ को दिन इन्टरनेसनल डे अफ स्पोटर््स फर डेभलपमेन्ट एन्ड पिस पारित गरेको थियो । कमिटीका अध्यक्ष जीवनराम श्रेष्ठले अबका वर्षमा लुम्बिनीमा यो कार्यक्रम नियमित हुने र विस्तृत हुने बताए । कार्यक्रमबाट लुम्बिनी पर्यटकका लागि आकर्षणको केन्द्र हुने पनि विश्वास पोखे । कमिटीले २०१४ देखि २०१९ सम्म यसको नियमित आयोजना गर्दै आएको थियो । कोभिड महामारीका कारण पछिल्लो दुई वर्ष यो कार्यक्रम आयोजना हुन सकेन । लुम्बिनी प्रदेशका मुख्यमन्त्री कुलबहादुर केसीको मुख्य आतिथ्यमा हुने कार्यक्रममा वाकथलन राखिएको छ भने लुम्बिनी विकास कोषका उपाध्यक्ष तथा भिक्षु मैत्तेयले विश्व शान्तिबारे प्रवचन दिनेछन् ।
मनाङ सेमिफाइनलमा,(इटहरी)  मनाङ मर्स्याङ्दी क्लब अन्तर्राष्ट्रिय आमन्त्रण कन्ट्रोल इटहरी गोल्डकप प्रतियोगिताको सेमिफाइनलमा प्रवेश गरेको छ । मनाङले आइतबार कञ्चनजंघा फुटबल क्लब दार्जिलिङलाई २० को गोल अन्तरले पराजित गर्यो । इटहरी रंगशालामा भएको दोस्रो क्वाटरफाइनलमा अफेज ओलावाले गरेको दुई गोल मद्दतमा मनाङ अन्तिम चारमा स्थान बनाउन सफल भयो । पहिलो हाफको १६ औं मिनेटमा शिशिर लेखीबाट पाएको बललाई सदुपयोग गर्दै ओलावाले पेनाल्टी बक्सभित्रबाट प्रहार गरेको बल गोलमा परिणत भयो । दोस्रो हाफको ३३ औं मिनेटमा ओलावाले अर्को गोल गरे । २७ औं मिनेटमा कमल श्रेष्ठको वान टच प्रहार कञ्चनजंघाका गोलरक्षक निगम सिंहले उत्कृष्ट बचाउ गरे । ३९ औं मिनेटमा ओलावाले नितिश थापाको पासमा गरेको प्रहार असफल भयो । खेलको अन्तिम समयमा अञ्जन बिस्टले गरेको प्रहारले पनि सही दिशा लिन सकेन । पहिलो खेलको तुलनामा कञ्चनजंघाले खेल सुधार गरे पनि केही राम्रो अवसर सदुपयोग गर्न सकेन । खेलको सातौं मिनेटमा कञ्चनजंघाका अमिर लामाको प्रहार पोस्ट नजिकबाट बाहिरियो । दोस्रो हाफको २९ औं मिनेटमा अनित राईले दिएको पास उत्तम राईले फिनिसिङ गर्न नसक्दा गोल हुन सकेन । मनाङका अलावाले प्लेयर अफ द म्याचमा चुनिँदै १० हजार रुपैयाँ पाए । मनाङका प्रशिक्षक राजेन्द्र तामाङले शनिबार परेको झरीका कारण खेल सन्तुलित नभएको बताए । एकपछि अर्को गर्दै प्रतिस्पर्धामा सहभागी भइरहेका कारणले खेलाडी थकित भएकाले खेल सोचेजस्तो नभएको थपे । कञ्चनजंघाका खेलाडीहरूमा फिटनेसको समस्या भएका कारण जित निकाल्न सहज भएको उनले बताए । कञ्चनजंघाका प्रशिक्षक डिनकेर क्षेत्रीले खेलाडीहरूले राम्रो खेल प्रदर्शन गरे पनि स्कोर गर्न चुक्दा पराजित हुनुपरेको बताए । डिफेन्डिङ खेल्दै अट्याक गर्दै खेल्ने रणनीतिअनुसार खेले पनि स्कोरमा चुक्दा प्रतियोगिताबाट बाहिर हुनुपरेको बताए ।
