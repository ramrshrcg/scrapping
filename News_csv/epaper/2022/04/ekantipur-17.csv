शीर्षक,विवरण
निर्वाचनमा अझै आशंका ?,"निर्वाचन अधिकृत तोकिएर खटिने बेलामा गठबन्धनभित्रै निर्वाचन नगराउने समूह सक्रिय रहेको एक नेताले बताए । तीन तहको निर्वाचन एकै पटक गर्दा गठबन्धनमा रहेका दललाई फाइदा हुने भएकाले स्थानीय तह निर्वाचन रोक्न सकिन्छ कि भनेर आन्तरिक छलफल भएको हो, ती नेताले भने, तर, यो छलफलले सार्थकता पाउने देखिँदैन । सत्ता गठबन्धनका केही नेताले यस विषयमा आयोगका केही पदाधिकारीसँग पनि छलफल गरेका थिए । स्रोतका अनुसार आयोगका पदाधिकारीसँगको भेटमा गठबन्धनका एक नेताले तत्काल प्रतिनिधिसभा भंग गर्दा स्थानीय तहको निर्वाचन रोकिन्छ कि रोकिँदैन ? भनेर सोधेका थिए । प्रतिनिधिसभा भंग भए पनि निर्वाचन हुने जवाफ पाएपछि ती नेताको अर्को प्रश्न थियो, आर्थिक संकटकाल लागेमा निर्वाचन हुन्छ कि हुँदैन ? यस्तो अवस्थामा भने निर्वाचन सम्भव नहुने जवाफ पाएपछि ती नेता बाहिरिएका थिए । पूर्वप्रमुख निर्वाचन आयुक्त नीलकण्ठ उप्रेती कुनै दललाई निर्वाचनमा सहभागी गराउनेलगायत अरू बहानामा निर्वाचन सार्न नहुने बताउँछन् । जसलाई निर्वाचन सहभागी गराउने हो, उसलाई कुनै गठबन्धनमा सहभागी गराए भइहाल्यो नि, यही बहानामा निर्वाचन सार्न खोज्नु लोकतन्त्रमाथि प्रहार हुनेछ, उनी भन्छन्, मतदानको दिन नजिकिँदै गर्दा निर्वाचन हुँदैन कि भन्नु र निर्वाचन आयोगले ढुक्क हुनुहोस् भन्ने अवस्था आउनु दुर्भाग्य हो । २०४८ यता जहिले पनि निर्वाचन हुने कि नहुने भन्ने हल्ला चल्ने गरेको उनले बताए । अर्का पूर्वप्रमुख निर्वाचन आयुक्त अयोधीप्रसाद यादवले निर्वाचन हुने मिति एक महिना पनि नभएको अवस्थामा निर्वाचन हुने वा नहुने आशंका गर्नु गलत भएको बताए । मतपत्र छापिसक्यौं, सामग्री खरिद गरिसक्यौं अनि निर्वाचन हुँदैन कि भन्नु ठीक हुँदैन, उनले भने, राजनीतिक अस्थिरता भएको देशमा यस्तो सम्भावना भइरहन्छ । हामी आयोगमा हुँदा पनि मतपत्र छापेपछि निर्वाचन सार्न खोजिएको थियो । निर्वाचन गराउन नेपालीले खुनपसिना बगाएर तिरेको कर खर्च भइसक्यो । निर्वाचनमा शंका नगरी होमिनुपर्छ । दलहरूले पनि विश्वास दिलाइदिनुपर्छ ।प्रमुख निर्वाचन आयुक्त थपलियाले स्थानीय तहको निर्वाचन सार्न खोजिए त्यसले दुर्घटना निम्त्याउने बताए । सरकारले आयोगको परामर्शमा निर्वाचनको मिति तोकिएको हो, निर्वाचन तोकिएकै मितिमा नहुने हो कि भन्ने आशंका छ, उनले भने, निर्वाचन गर्न हामी तयारी अवस्थामा छौं । सबैजसो तयारी पनि पूरा हुँदै छ । नेपालमा निर्वाचन गराउन निर्वाचन आयोगबाहेक अर्को परिकल्पना गरेको छैन । निर्वाचन सार्न आयोगको परामर्श चाहिन्छ । त्यसमा आयोगको समर्थन रहँदैन । निर्वाचन ३० गते नै हुन्छ । यसमा कुनै दुविधा लिनुपर्दैन । आयोगले बिहीबार विज्ञप्ति जारी गरेर निर्धारित समयमै स्थानीय तहको निर्वाचन गर्न तयारी अन्तिम चरणमा पुगेको जनाएको थियो । विज्ञप्तिमा भनिएको छ, निर्वाचनका सम्बन्धमा संशय व्यक्त गर्ने अभिव्यक्तिहरू राजनीतिक दलका जिम्मेवार नेता एवं कार्यकर्ताबाट आएकोप्रति आयोगको ध्यानाकर्षण भएको छ । निर्वाचनका विषयमा अन्योल सिर्जना गर्ने खालका यस्ता अभिव्यक्ति नदिनु हुन सरोकारवाला सबैलाई आयोग आग्रह गर्दछ ।"
महिलाको 'हत्या गरेर तीन दिनसम्म शवमा झारफुक,"रञ्चुलाका दाइ करनसिंह घटाल बुधबार नै आएका थिए । धामीझाँक्रीले नै मेरी बहिनी मारेका हुन्, उनको दाबी छ । उनका अनुसार कमला पनि धामीझाँक्री नै हुन् । उनका दुई छोरी मात्रै छन् । छोरा नपाएपछि उनले भट्ट धामीझाँक्रीहरूलाई बेलाबेलामा घरमा ल्याउने गर्थिन् । वडा सदस्य पुजाराका अनुसार कमलाले छोरा पाउने आसमा धामीझाँक्रीमा विश्वास गर्थिन् । पुजाराले खबर गरेपछि प्रशासनले घटनास्थलमा हस्तक्षेप गरेको थियो ।प्रहरीले धामीझाँक्री दुवै भट्टसहित कमलालगायत सात जनालाई पक्राउ गरेको छ । घटनास्थलबाट फलामका डन्डीहरूसमेत बरामद भएका छन् । घटना शंकास्पद छ तर अहिले नै केही भन्न सकिँदैन, जिल्ला प्रहरी कार्यालय कञ्चनपुरका डीएसपी चक्रबहादुर शाहले भने, शव गन्हाइसकेको छ । शव पोस्टमार्टमका लागि महाकाली प्रादेशिक अस्पतालमा राखिएको उनले बताए । जिल्ला प्रहरी कार्यालय कञ्चनपुरका एसपी श्यामप्रसाद चौधरीले शव गलिसकेकाले घाउ कस्तो हो भन्न नसकिने बताए । लामो समयको शवमा फोका उठ्ने, छाला खुइलिने हुन्छ तर यो केले, कसरी भएको हो छुट्याउन सकिँदैन, उनले भने, प्रारम्भिक अनुसन्धानमा सोधपुछ गर्दा आरोपितहरूले बिरामीलाई निको पार्न खोजेको बयान दिएका छन् । मृतकका आफन्त र स्थानीयले भने धामीझाँक्रीकै कुटाइबाट रञ्चुलाको मृत्यु भएको बताएका छन् ।वेदकोट नगरपालिकाका नगरप्रमुख अशोककुमार चन्दले पनि जघन्य अपराधको निष्पक्ष छानबिन गरी दोषीमाथि कारबाही र पीडितलाई न्याय दिनुपर्ने बताएका छन् । त्यस्तै मानवअधिकारका लागि एकल महिला समूह कञ्चनपुरकी अध्यक्ष जानकी जोशीले पनि घटना सुनियोजित भएको दाबी गरेकी छन् । शरीरभरि डाम छ, फोका उठेका छन्, यो हत्या नभई के हो ? उनले भनिन्, पीडितलाई न्यायसँगै दोषीलाई कारबाही हुनुपर्छ, तर बेसहारा बनेका नाबालिग छोरीहरूको जिम्मेवारी कसले लिन्छ ?"
मिसन 'मुनाल,"अन्तरिक्ष दिवसका अवसर पारेर गत मंगलबार काठमाडौंमा भएको कार्यक्रममा कक्षा ११ का विद्यार्थीले बनाएको हाइस्कुल क्युब स्याट नक्षत्र का बारेमा नेपाल विज्ञान तथा प्रविधि प्राज्ञ प्रतिष्ठान (नास्ट) र अन्तरिक्ष प्रतिष्ठान नेपालले जानकारी दिएको थियो । यो परियोजनाअन्तर्गत थाइल्यान्डका ४ र नेपालका ९ विद्यार्थी सहभागी छन् । स्याटेलाइट निर्माणमा नेपालबाट श्रेया प्रधान, समृद्धि शर्मा, श्रेया तामाङ, संगीता मैनाली, सिद्धार्थ कर्माचार्य, सुरेश गुरुङ, कान्छाराम स्याङतान, रजिन रन्जित र सुशान्त ढकाल जुटेका छन् । उनीहरूलाई इन्जिनियर जनार्दन सिलवालले मेन्टरिङ गरिरहेका छन् । यस कार्यक्रममा थाइल्यान्डको इन्टरनेसनल इन्स्टिच्युट अफ स्पेस टेक्नोलोजी फर एकोनोमिक डेभलपमेन्ट पनि संलग्न छ । बुट क्याम्पमा सिकेको कुरालाई लागू गर्न हाइस्कुल क्युब स्याट नक्षत्र परियोजना सुरु गरिएको अन्तरिक्ष प्रतिष्ठान नेपालका प्रमुख एवं नेपाली स्याट१ का निर्माणकर्ता आभास मास्केले जानकारी दिए । उनका अनुसार बुट क्याम्प सञ्चालन गर्नॅअघि काठमाडौं विश्वविद्यालयमा एसएसएलको निर्माण गरिएको थियो । त्यही ल्याबमा उनीहरूलाई प्रशिक्षण दिएर नयाँ स्याटेलाइट बनाउन लागिएको हो । एसएसएल ल्याबोरेटरी २०२१ अक्टोबरमा बनाइयो । नोभेम्बरदेखि डिसेम्बर अन्तिमसम्म तालिम दिइयो । जनवरी २०२२ देखि उनीहरू मुनाल मिसनमा छन्, मास्केले कान्तिपुरसित भने । बुट क्याम्पमा विद्यार्थीले ०५ यूको मिनी मुनाल स्याटेलाइट बनाएको इन्जिनियर सिलवालले जानकारी दिए । उनीहरूलाई इलेक्ट्रोनिक्स, स्याटेलाइट, कम्प्युटर एडेड डिजाइन (सीएड) र अन्तरिक्षसम्बन्धी जानकारी दिइएको थियो । कार्यक्रमअन्तर्गत नेपालमा एउटा र थाइल्यान्डमा अर्को स्याटेलाइट निर्माण गरेर एकैपटक प्रक्षेपण गर्ने तयारी छ । सन् २०२३ जुनभित्रमा यी स्याटेलाइट अन्तरिक्षमा गइसक्ने तालिका छ । स्याटेलाइटको आकार नेपाली स्याट१ जस्तै १यूको छ । यसको आकार भनेको १० घनसेमिको हुनेछ । करिब एक केजीसम्मको तौल हुने अन्तरिक्ष प्रतिष्ठान नेपालले जनाएको छ । बर्डस्३ परियोजनाअन्तर्गत नेपालको पहिलो स्याटलाइट नेपाली स्याट१ को निर्माण भएको थियो । त्यसबेला श्रीलंका र जापानका स्याटेलाइट पनि सँगै उडाइएका थिए, सिलवालले भने, जापानीले स्याटेलाइटको नाम चराको जस्तै राखे, नेपालको यो स्याटेलाइट पनि बडर््स मिसनअन्तर्गत भएकाले चराको नाम दिएका हौं ।अन्तरिक्ष प्रतिष्ठान नेपालमार्फत डाँफे मिसन पनि सञ्चालनमा छ । थाइल्यान्डमा निर्माण गरिएको मल्टी पे लोड क्युब स्याट मा दुई वटा मिसनलाई डाँफे मिसन नाम दिइएको छ । जसमा दुईवटा प्रविधिको प्रयोग हँॅदै छ । एउटामा स्याटेलाइटमा प्रयोग गरिने सफ्टवेयरको परीक्षण र अर्कोमा सन् २०२० मा आएको एउटा चिपको अध्ययन हुँदै छ । उक्त चिपले अन्तरिक्षको वातावरणमा विकिरणहरूले कस्तो असर गर्छ भन्ने सम्बन्धमा अनुसन्धान गरिने सिलवालले जानकारी दिए । मुनाल स्याटेलाइटमा क्यामरा मिसन, प्यासिभ अल्टिच्युड डिटरमिनेसन एन्ड कन्ट्रोल (पीएडीसीएस) मिसन, कम्युनिकेसन पेलोड टेस्ट मिसन, रेडिएसन मेजरमेन्ट मिसन र आर्ट मिसन रहनेछन् । यो स्याटेलाइट अन्तरिक्षमा पुर्याउन करिब एक करोड रुपैयाँ खर्च लाग्ने अनुमान छ । यसलाई २०८० वैशाखभित्र प्रक्षेपण गर्ने लक्ष्य छ ।"
प्रमुख नेताको 'असुरक्षा ले अहिलेदेखि नै गठबन्धन,"(काठमाडौं)  केपी शर्मा ओली नेतृत्वको सरकार हटाउन गठबन्धन बनाएका सत्तारूढ पाँच दल आसन्न स्थानीय तह निर्वाचनमा पनि एकै ठाउँमा उभिएका छन् । देश र लोकतन्त्र जोगाउन गठबन्धन बनाएको जिकिर गर्दै आएका उनीहरूले चुनावी तालमेल भने सम्भावित परिणामलाई ध्यानमा राखेर गर्न लागेका हुन् । गठबन्धनमा रहेका माओवादी अध्यक्ष पुष्पकमल दाहाल, एकीकृत समाजवादी अध्यक्ष माधवकुमार नेपाल, जसपाका संघीय परिषद् अध्यक्ष बाबुराम भट्टराई र अध्यक्ष उपेन्द्र यादव मात्र होइन, प्रधानमन्त्री शेरबहादुर देउवा पनि स्थानीय तह, प्रदेश र संघको चुनावसम्मै गठबन्धनलाई कसिलो बनाएर लैजाने पक्षमा छन् । अरू साना दलका शीर्ष नेता पनि सकेसम्म तालमेल गरेरै चुनावी मैदानमा उत्रने योजनामा छन् । प्रमुख प्रतिपक्ष दल एमालेले पनि राप्रपा नेपाल र परिवार दलसँग तालमेल गर्ने सहमति गरेको छ । माओवादी अध्यक्ष दाहालले गत संसद् निर्वाचनमा चितवन ३ बाट एमालेको सहयोगमा जितेका थिए । संघको आगामी निर्वाचनमा दाहाल सत्ता गठबन्धनकै बलमा चुनाव जित्ने योजनामा छन् । गत निर्वाचनमा दाहालले ४८ हजार २ सय ७६ मत ल्याएका थिए । कांग्रेसको समर्थनमा उठेका राप्रपाका विक्रम पाण्डेले ३८ हजार ९ सय ३५ मत पाएका थिए । यसपटक चितवन ३ मा एमाले र राप्रपाबीच तालमेल आकलन गरिएको छ । माओवादी एक्लै चुनावी मैदानमा जाँदा आफैंलाई मुस्किल पर्ने भएकैले दाहाल संघको निर्वाचनसम्म गठबन्धन जोगाउने पक्षमा छन् । एमाले अध्यक्ष केपी शर्मा ओलीले गत निर्वाचनमा झापा ५ मा माओवादी र राप्रपाको सहयोगमा जितेका थिए । त्यति बेलाको सहयात्री माओवादी अहिले फरक कित्तामा हुनाले ओलीका लागि आगामी निर्वाचन चुनौतीपूर्ण छ । त्यसकारण उनी संघको निर्वाचनमा राप्रपा नेपाल र राप्रपासँग तालमेल गर्ने प्रयासमा छन् । ओलीले गत निर्वाचनमा ५७ हजार १ सय ३९ र निकट प्रतिस्पर्धी कांग्रेसका खगेन्द्र अधिकारीले २८ हजार २ सय ९७ मत ल्याएका थिए । एकीकृत समाजवादीका अध्यक्ष माधवकुमार नेपाल संघको निर्वाचनमा काठमाडौं वा रौतहट कहाँबाट उम्मेदवारी दिने लड्ने टुंगो गरिसकेका छैनन् । सत्ता गठबन्धनबीच तालमेल भएर जित्ने अवस्था भए काठमाडौंबाट उम्मेदवार बन्ने उनको मनस्थिति छ । पार्टीसमेत नयाँ भएकाले गठबन्धन नभए उनलाई चुनाव जित्न कठिन छ । उनले गत निर्वाचनमा एमालेबाट काठमाडौं २ मा २७ हजार ३ सय ६६ मत ल्याएका थिए । त्यति बेला एमाले र माओवादीको गठबन्धन थियो । नेपालका निकटतम प्रतिस्पर्धी दीपक कुइँकेलले १४ हजार ९ सय ३ मत ल्याएका थिए । कांग्रेसका वरिष्ठ नेता रामचन्द्र पौडेल गठबन्धन संयन्त्रको संयोजक हुन् । उनी गत निर्वाचनमा तनहुँ १ बाट एमालेका कृष्णकुमार श्रेष्ठसँग पराजित भएका थिए । त्यसबेला श्रेष्ठले ३४ हजार ४ सय ९२ र पौडेलले २७ हजार ६ सय ९० मत ल्याएका थिए । श्रेष्ठ अहिले गठबन्धनकै दल एकीकृत समाजवादीमा छन् । सत्ता गठबन्धनको बलमा चुनाव जित्न सहज हुने भएकाले पौडेलले तालमेलको चर्को वकालत गर्दै आएका छन् । तत्कालीन नयाँ शक्ति पार्टीका अध्यक्ष (हाल जसपाका संघीय परिषद् अध्यक्ष) बाबुराम भट्टराईले कांग्रेसको सहयोगमा चुनाव जितेका हुन् । उनले माओवादी नेता नारायणकाजी श्रेष्ठलाई पराजित गरेका थिए । गएको चुनावमा भट्टराईको ३१ हजार ८ सय ७ र श्रेष्ठको २४ हजार ९ सय ३३ मत थियो । त्यसबेलाका प्रतिस्पर्धी हाल एउटै गठबन्धनमा छन् । भट्टराईलाई पनि गठबन्धनको साथबिना अबको चुनाव जित्न सहज छैन । एकीकृत समाजवादीकमा वरिष्ठ नेता झलनाथ खनालले इलाम १ मा कांग्रेस नेता भूपेन्द्र कट्टेललाई पराजित गरेका थिए । माओवादीसँग गठबन्धन रहेका बेला उनले ३६ हजार ८ सय ५ र कट्टेलले १९ हजार ६ सय ३८ मत ल्याएका थिए । एमाले उपाध्यक्ष सुवासचन्द्र नेम्वाङले पनि इलाम २ मा माओवादीको सहयोगमा कांग्रेसका केशव थापालाई पराजित गरेका थिए । नेम्वाङले ३६ हजार ५ सय १७ मत ल्याउँदा थापाका पक्षमा २६ हजार ८ सय ६५ मत खसेको थियो । गठबन्धनबाट आफू साझा उम्मेदवार बन्न नसके खनाललाई फेरि संसद्मा पुग्न मुस्किल हुनेछ । अर्कोपट्टि गठबन्धन हुँदा नेम्वाङले पनि कडा चुनौती सामना गर्नुपर्नेछ । जनता समाजवादी पार्टी अध्यक्ष उपेन्द्र यादव सप्तरी २ बाट कांग्रेस र तत्कालीन तमलोपाको सहयोगमा विजयी भएका थिए । उनले एमालेको सहयोगमा उम्मेदवार भएका उमेशकुमार यादवलाई पराजित गरेका थिए । उपेन्द्रले २१ हजार ६ सय २० र उमेशकुमारले ११ हजार ५ सय ८० मत ल्याएका थिए । एक्लै चुनावमा जाँदा जित्न गाह्रो हुने भएकाले उपेन्द्र यादवले गठबन्धनको साझा उम्मेदवार बन्न चाहेका छन् । लोकतान्त्रिक समाजवादी पार्टीका अध्यक्ष महन्थ ठाकुरले तत्कालीन संघीय समाजवादी फोरम र कांग्रेसको सहयोगमा महोत्तरी ३ बाट चुनाव जितेका थिए । उनले माओवादीसँग गठबन्धन बनाएको एमालेका उम्मेदवार विजयकुमार चौधरीलाई पराजित गरेका थिए । कुनै दलसँग तालमेल नभए उनलाई पनि जित्न कठिन हुनेछ । ठाकुरले २६ हजार ८ सय ४५ मत ल्याउँदा एमालेका चौधरीले ८ हजार ६ सय ७६ मत ल्याएका थिए । उनले तालमेलका लागि कांग्रेससँग कुराकानी गरिरहेका छन् । राष्ट्रिय जनमोर्चाकी दुर्गा पौडेलले प्यूठानमा कांग्रेसका गोविन्दराज पोख्रेललाई पराजित गरेकी थिइन् । वाम गठबन्धनको साथ पाएकी पौडेलले ४७ हजार ५ सय १४ र पोख्रेलले ३१ हजार २ सय ८६ मत ल्याएका थिए ।यस पटक सत्ता जनमोर्चा र कांग्रेस एउटै गठबन्धनमा छन् । त्यहाँ जनमोर्चा एक्लैले चुनाव जित्न कठिन छ । राप्रपा अध्यक्ष राजेन्द्रप्रसाद लिङ्देनले झापा ३ मा कांग्रेस नेता कृष्णप्रसाद सिटौलालाई पराजित गरेका हुन् । उनले एमाले र माओवादीको सहयोगमा चुनाव जितेका थिए । यस पटक सिटौला गठबन्धन दलको साझा उम्मेदवार बन्ने तयारीमा छन् । लिङ्देनले एमालेसँग तालमेल गर्ने चर्चा छ । गत निर्वाचनमा लिङ्देनले ४४ हजार ६ सय १४ र सिटौलाले ३१ हजार १ सय ७१ मत ल्याएका थिए । माओवादी नेतृ पम्फा भुसालले ललितपुर ३ मा एमालेको सहयोगमा दुई हजारभन्दा कम मतान्तरमा कांग्रेस उम्मेदवार मदनबहादुर अमात्यलाई पराजित गरेकी हुन् । यस पटक मुख्य प्रतिस्पर्धी एउटै गठबन्धनमा रहेकाले उम्मेदवारी चयनमा सकस हुने देखिन्छ । गत संघको निर्वाचनमा सिन्धुपाल्चोक १ बाट सभामुख अग्निप्रसाद सापकोटाले एमालेको सहयोगमा समर्थनमा कांग्रेस नेता मोहनबहादुर बस्नेतलाई पराजित गरेका थिए । सापकोटाले ४० हजार ५ सय ४ र बस्नेतले २९ हजार ७ सय ९८ मत ल्याएका थिए । यस पटक त्यहाँ कांग्रेस र माओवादीबीच साझा उम्मेदवार चयन गर्नै कठिन हुने सम्भावना छ । महराले ४० हजार ४२ मत ल्याउँदा कांग्रेसका राजु खनालका पक्षमा २५ हजार ८ सय ९७ मत खसेको थियो । दाङ २ बाट माओवादी नेता कृष्णबहादुर महरा उम्मेदवार हुने भएपछि एमाले नेता शंकर पोखरेल प्रदेशमा उठेका थिए । एमालेमाओवादी गठबन्धनका कारण दुवै विजयी भए । यस पटक महरा गठबन्धनका तर्फबाट र पोखरेल एमालेका तर्फबाट उम्मेदवार बन्ने सम्भावना छ । कांग्रेस र एकीकृत समाजवादीसँग तालमेल भएन भने महरालाई जित्न कठिन हुनेछ । राप्रपा नेपालका अध्यक्ष कमल थापा मूल पार्टी राप्रपाबाट अलग भएका छन् । स्थानीय निर्वाचनमा एमालेसँग तालमेल गर्ने सहमति गरेका थापा संघको गत निर्वाचनमा कांग्रेसको सहयोगमा उम्मेदवार भएका थिए । उनलाई एमालेका कृष्णप्रसाद दाहालले ४० हजार ६ सय ३१ मत ल्याई पराजित गरेका थिए । थापाले ३४ हजार ६ सय ५८ मत ल्याएका थिए । एक्लै जान डर किन ?प्रधानमन्त्री र पटकपटक मन्त्री भइसकेका नेताहरूसमेत आगामी चुनावमा एक्लै जान डराइरहेका छन् । पाँच वर्षको अवधिमा कुन पार्टीको भूमिका कस्तो रह्यो भन्ने समीक्षा चुनावबाट हुने हो । एक्लाएक्लै चुनाव लड्दा कसको शक्ति कति छ भन्ने यथार्थ थाहा हुन्छ । तर दलहरू जसरी पनि तालमेल गरेरै चुनावमा जाँदैछन् ।पहिलो संविधानसभा २०६४ र दोस्रो संविधानसभा २०७० मा सबै पार्टीले एक्लाएक्लै प्रतिस्पर्धा गरेका थिए । गत स्थानीय निर्वाचनमा कांग्रेस र माओवादीबीच तथा संघको निर्वाचनमा एमाले र माओवादीबीच तालमेल भएको थियो । एमालेमाओवादीको वाम गठबन्धनले राम्रो नतिजा ल्याएर सरकार पनि चलाएको थियो । स्थानीय निर्वाचनमा तालमेल गर्ने निर्णय गरिसकेको सत्ता गठबन्धन आगामी संघ र प्रदेश निर्वाचनमा मिलेरै अघि बढ्ने पक्षमा छ । त्यसपछि पनि गठबन्धन सरकार बनाउने पक्षमा पाँच दल छन् । गठबन्धन बलियो बनाउन कांग्रेस, माओवादी, एकीकृत समाजवादी, जनता समाजवादी पार्टी र राष्ट्रिय जनमोर्चाले केन्द्रदेखि स्थानीय तहसम्म राजनीतिक संयन्त्र नै बनाएका छन् । संयन्त्रले स्थानीय तहमा तालमेलका लागि हरसम्भव प्रयास गरिरहेको छ । एमालेले स्थानीय निर्वाचनका लागि राप्रपा नेपाल र परिवार दलसँग तालमेल गर्ने सहमति गरेको छ । उक्त तालमेल संघको निर्वाचनसम्म लम्बिने सम्भावना छ । लोकतान्त्रिक समाजवादी पार्टी र राप्रपाले पनि तालमेल चाहेका छन् । पाँच वर्षअघि भएको निर्वाचनमा एमाले पहिलो, कांग्रेस दोस्रो र माओवादी तेस्रो भएका थिए । २०७४ को प्रतिनिधिसभा निर्वाचनमा एमालेले प्रतिनिधिसभाको प्रत्यक्षतर्फ ८० र समानुपातिक ४१, कांग्रेसले प्रत्यक्ष २३ र समानुपातिक ४०, माओवादीले प्रत्यक्ष ३६ र समानुपातिक १७, संघीय समाजवादी फोरमले प्रत्यक्ष १० र समानुपातिक ६, राष्ट्रिय जनता पार्टी प्रत्यक्ष ११ र समानुपातिक ६, राष्ट्रिय जनमोर्चाले प्रत्यक्ष १ र राष्ट्रिय प्रजातन्त्र पार्टीले प्रत्यक्षतर्फ १ सिट जितेका थिए । स्थानीय तहको ७ सय ५३ मध्ये एमालेले २ सय ९४, कांग्रेसले २ सय ६६, माओवादीले १ सय ६, संघीय फोरमले ३०, राजपाले २५, फोरम लोकतान्त्रिकले ९ र अन्य दलले २३ स्थानमा प्रमुख जितेका थिए । गत संघ, प्रदेश र स्थानीय तहमा एमालेले ४०३४, कांग्रेसले ३२४२, माओवादीले १५६३, संघीय फोरमले ४१६, राजपाले ३२२, लोकतान्त्रिक फोरमले १२८ प्रतिशत मत ल्याएका थिए । दलहरूमा एक्लै चुनाव लड्ने हिम्मत नहुनुका पछाडि एकातिर डरको मनोविज्ञान (फियर साइकोलोजी) छ भने अर्कातिर आलोपालो सरकारमा जाने रणनीति छ । संघ र प्रदेशमा प्रत्यक्ष र समानुपातिक निर्वाचन प्रणालीले यही राजनीतिक धरातलमा कुनै पनि दलले स्पष्ट बहुमत ल्याउन कठिन भएकाले पनि दलहरूले चुनावी तालमेल गरी गठबन्धन सरकार बनाउन चाहेका छन् । राजनीतिकशास्त्रका प्राध्यापक लोकराज बरालले दलहरूबीच गठबन्धन र निर्वाचनमा तालमेल गर्नुमा कुनै राजनीतिक सिद्धान्तले काम नगरेको बताए । चुनाव हारे सत्ता प्राप्ति नहुने भएकाले प्रमुख नेताहरू जसरी पनि तालमेलको पक्षमा रहेको उनको भनाइ छ । कांग्रेसको आफ्नै सिद्धान्त छ, माओवादी, एकीकृत समाजवादी, जसपाको अर्कै छ तर यी दलहरूबीच सत्ता र चुनावी गठबन्धन छ, उनले भने, उनीहरूलाई चुनावमा हारिन्छ कि भन्ने डरले गाँजेको छ । त्यसैले स्थानीय तहदेखि नै गठबन्धन बनाएर तालमेलमा लागेका छन् ।नेपालका प्रमुख राजनीतिक दलहरूमा सिद्धान्त र मुद्दाका आधारमा चुनाव जितेर मुलुक चलाउने नीति नभएको प्राध्यापक बरालको भनाइ छ । नीति र सिद्धान्तको कुरा हुन्थ्यो भने कांग्रेस र कम्युनिस्टबीच गठबन्धन बन्दैनथ्यो, एमाले र राप्रपा नेपालबीच तालमेल हुँदैनथ्यो, उनले भने, यी दलहरू सत्ता स्वार्थका लागि मिलेका हुन् । आधारभूत रूपमा कांग्रेसले खुला लोकतान्त्रिक व्यवस्थालाई अँगाल्छ र कम्युनिस्ट समाजवादी सिद्धान्तको नीति अपनाउँछन् । सत्ता स्वार्थले दुई ध्रुवीय सिद्धान्त बोकेका दललाई गठबन्धनमा बाँध्ने विश्लेषकको भनाइ छ । १० वर्षे सशस्त्र द्वन्द्व चर्केका बेला प्रधानमन्त्री शेरबहादुर देउवा र माओवादी अध्यक्ष पुष्पकमल दाहाल एकअर्काका दुश्मन थिए । माओवादीविरुद्ध पहिलो पटक तत्कालीन शाही सेना परिचालन गर्ने बेला देउवा नै प्रधानमन्त्री थिए । जति बेला माओवादीले पहिलो पटक २०५८ मंसिर ८ मा दाङ घोराहीको सेना ब्यारेक आक्रमण गरेका थिए । त्यसपछि मुलुकमा लागेको संकटकालमा देउवाले २०५९ वैशाख १० मा दाहाललगायत माओवादीका ५० नेतामाथि टाउकाको मूल्य तोकेका थिए । माओवादीले कैलालीमा एम्बुस थापेर २०६० भदौमा देउवामाथि आक्रमण गरेका थिए ।कम्युनिस्ट पार्टी अलगअलग भएको अवस्थामा कांग्रेसलाई एक्लै चुनावमा जान अप्ठ्यारो थिएन । नेकपा विभाजन भई एमाले र माओवादी अलग भए । एमाले विभाजन भई एकीकृत समाजवादी जन्मियो । यो अवस्थामा कांग्रेसका लागि अनुकूल छ । तैपनि कांग्रेस एक्लै चुनावी मैदानमा जान सकेन । खास गरी माओवादी केन्द्रले एमालेसँग गठबन्धन बनाउला कि भन्ने संशयका कारण कांग्रेसले गठबन्धनलाई निरन्तरता दिन चाहेको छ । कांग्रेस नेता शेखर कोइरालाले भने केन्द्रीयस्तरबाट तालमेल गर्ने सैद्धान्तिक आधार नभएको बताए । स्थानीय तह निर्वाचनमा कांग्रेस एक्लैले चुनाव लडेर आफ्नो शक्ति जाँच्नुपर्थ्यो, कांग्रेसको राम्रो परिणाम आउँथ्यो, उनले भने, सत्ता गठबन्धनसँग चुनावी तालमेल गर्नु गलत थियो । उनले बीपी कोइराला, गणेशमान सिंह, गिरिजाप्रसाद कोइराला र सुशील कोइरालासम्मले कांग्रेसको विरासतअनुसार कम्युनिस्टसँग चुनावी तालमेल नगरेको उल्लेख गर्दै यसले पार्टीलाई गलत दिशामा लगेको बताए । माओवादी गठबन्धनको बलमा स्थानीय, प्रदेश र संघमा शक्ति सुदृढ गर्ने रणनीतिअनुसार अघि बढेको छ । माओवादी नेता वर्षमान पुनले गठबन्धनका अल्पकालीन र दीर्घकालीन राजनीतिक लाभ भएको बताए । केपी शर्मा ओलीले ट्र्याकआउट गरेको संविधानलाई सही दिशामा ल्याउन गठबन्धनले काम गरेको छ, मुलुक अस्थिर हुनबाट जोगिएको छ, अहिले चुनावमय भएको छ, उनले भने, यो गठबन्धनबाट हाम्रो मात्र होइन, कांग्रेसको पनि शक्ति सुदृढीकरण हुन्छ । उनले फरक राजनीतिक सिद्धान्त बोकेका राजनीतिक दलहरूबीच निश्चित उपलब्धिका लागि गठबन्धन बन्नु र चुनावमा तालमेल हुनु स्वाभाविक भएको बताए । एमाले उपमहासचिव विष्णु रिमालले एमाले र पाँचदलीय गठबन्धनबीच प्रतिस्पर्धा हुने भएको बताए । सैद्धान्तिक गन्तव्यबिनाको तालमेल सत्ता प्राप्तिका लागि मात्र केन्द्रित हुन्छ, जुन तालमेल सत्ता गठबन्धनले गरेको छ, उनले भने, विचार र मिसन मिल्नेसँग सहकार्य हुन सक्छ । चुनाव सहकार्य हुँदा सूर्य चिह्न लिएर हुनेछ । उनले सिंगो गठबन्धनको सामना गर्न एमाले सक्षम रहेको दाबी गरे ।"
कांग्रेसमा भरतपुर विवाद पेचिलो,"(काठमाडौं)  पाँचदलीय सत्ता गठबन्धन दल आसन्न स्थानीय निर्वाचनका लागि महानगर र उपमहानगरपालिकामा पद भागबन्डाको आन्तरिक छलफलमा जुटिरहेका बेला कांग्रेसमा भने भरतपुर महानगरपालिकाको विषय पेचिलो बन्दै गएको छ । भागबन्डाका लागि सत्ता गठबन्धनको बैठक बस्नुअघि कांग्रेस सभापतिसमेत रहेका प्रधानमन्त्री शेरबहादुर देउवाले शनिबार राखेको केन्द्रीय कार्यसम्पादन समिति बैठकमा भरतपुरकै कारण देशभर चुनावी गठबन्धन असहज बनेको अधिकांश नेताहरूले बताएका छन् । स्थानीय तहबाट भइरहेको विरोध र कार्यकर्ताको भावनाअनुसार भरतपुर महानगरपालिकाको प्रमुख पद माओवादीलाई दिन नहुने अडानमा नेता शेखर कोइराला, महामन्त्रीद्वय गगन थापा र विश्वप्रकाश शर्मासहित संस्थापनइतर खेमाका अधिकांश नेता उभिएका छन् । गठबन्धनको निरन्तरताका लागि कांग्रेसले उपप्रमुख पद लिएर तालेमल गर्नुपर्ने पक्षमा प्रधानमन्त्री देउवा र उनीपक्षीय अधिकांश नेता छन् । बालुवाटार स्रोतका अनुसार माओवादी अध्यक्ष पुष्पकमल दाहालले भरतपुर महानगरपालिकामा आफ्नी छोरी रेनुलाई दोहोर्याउने चाहना राखेमा देउवाले त्यसलाई सहजै स्विकारेका छन् । दाहाललाई खुसी बनाएर आगामी संघको निर्वाचनसम्मै गठबन्धनलाई निरन्तरता दिने र गठबन्धनको बलमा ठूलो पार्टी बनाएर फेरि प्रधानमन्त्री हुने देउवाको मुख्य राजनीतिक लक्ष्य रहेको कांग्रेस नेताहरू बताउँछन् ।शनिबारको बैठकमा पनि देउवाले भरतपुर माओवादीलाई दिन तयार भएको संकेत गरेका थिए । कांग्रेसको भरतपुर महानगरपालिका कार्यसमितिका सभापति चित्रसेन अधिकारी उपप्रमुखमा लड्न तयार भइसकेको उल्लेख गर्दै देउवाले यस विषयलाई धेरै नउछाल्न पार्टीका नेतालाई आग्रह गरेका छन् । केन्द्र र स्थानीय तहमा भइरहेको चर्को विरोध मत्थर पार्न देउवाले निर्णय लिनुअघि चितवनका मुख्य नेताहरूलाई बालुवाटार बोलाएर छलफल गर्न थालेका छन् । हाम्रा कारणले गठबन्धनलाई टुट्न दिन हुन्न । धोका दिन हुन्न । चुनावी तालेमल गर्ने निर्णय हामीले गरिसकेका छौं । यसलाई सबैले पालना गर्नु जरुरी छ, देउवाको भनाइ उद्धृत गर्दै स्रोतले भन्यो, गठबन्धनको आवश्यकता आगामी संसद्को निर्वाचनसम्मै छ । त्यहाँसम्मै पुग्न स्थानीयस्तरमा पनि तालमेल गर्नुपर्छ । महामन्त्री शर्माले माओवादीलाई प्रमुख पद छाड्न नसकिने भन्दै भरतपुरमा नयाँ र तेस्रो विकल्प अघि सारेका छन् । २०७४ मा प्रमुख कांग्रेसले छाडेकाले यसपालि माओवादीले छाड्नुपर्ने, त्यसमा सहमति नहुने हो भने मित्रवत् प्रतिस्पर्धा गर्नुपर्ने विकल्प शर्माले अघि सारेका हुन् । व्यक्तिगत रूपमा भन्नुपर्दा मेरो दृष्टिकोण देशभर एक्लै लड्नुपर्छ भन्ने हो । तर निजात्मक बुझाइ, भावनात्मक आवेग र धरातलीय यथार्थबीच जे फरक हुन्छ, त्यही गम्भीरताले तालमेलको तर्कमा म सुरुमै सहमत भएको हुँ । हाम्रो निर्णय गठबन्धन होइन, तालमेल मात्रै हो, त्यो पनि स्थानीय स्थिति र आवश्यकताअनुरूप मात्र, बैठकमा शर्माको भनाइ थियो, स्थानीय भावना र स्थानीय आवश्यकताले भन्छ, भरतपुरको मेयर कांग्रेसको बन्नुपर्छ । तालमेल भए तालमेलबाट नभए मित्रवत् प्रतिस्पर्धाबाट । अर्का महामन्त्री थापाको पनि स्थानीय भावनाविपरीत केन्द्रबाट चुनावी तालमेल लाद्न नहुनेमा जोड छ । उनले महानगर र उपमहानगरपालिकामा पद बाँडफाँट गर्नुअघि स्थानीय तहको रायसुझाव लिनुपर्ने उनको धारणा थियो । पार्टीको स्थानीय निकायले तालमेल गर्ने वा नगर्ने निर्णय गर्न पाउँछन् । लाद्न मिल्दैन, थापाको भनाइ थियो । सभापति देउवा ६ महानगरपालिकामध्ये काठमाडौं, विराटनगर र ललितपुरमा कांग्रेसले प्रमुख पद लिएर अन्य स्थानमा गठबन्धनमा रहेका माओवादी, एकीकृत समाजवादी र जनता समाजवादी पार्टी (जसपा) लाई दिन तयार छन् । भरतपुरमा माओवादीले पाउँदा समाजवादीले पोखरा र जसपाले वीरगन्जमा लिने मोटामोटी समझदारी बनेको छ । केन्द्रीय गठबन्धनको निर्णयभन्दा वीरगन्जको दृश्य भने फरक ढंगले विकसित भएको नेताहरू बताउँछन् । यसअघि उपेन्द्र यादव नेतृत्वको संघीय समाजवादी फोरमले जितेका कारण यस पटक उनकै पार्टीलाई दिन गठबन्धनमा सैद्धान्तिक सहमति बने पनि स्थानीय तहमा कांग्रेसले पनि उम्मेदवार दिने सम्भावना बढेको छ । वीरगन्जमा गठबन्धन दलबीच नै मित्रवत् प्रतिस्पर्धा गर्ने सम्भावना बढेको छ, २०७४ मा कांग्रेसबाट प्रमुख पदमा प्रतिस्पर्धा गरेका नेता अनिल रुगँटाले भने, जसपाभित्र पनि उम्मेदवार बन्न आकांक्षीको ठूलो भीड छ । उम्मेदवार बन्न नपाए पार्टी छाड्ने भय उनीहरूमा रहेकाले मित्रवत् प्रतिस्पर्धा गर्नुपर्छ भन्ने देखिन्छ । शनिबारको बैठकमा मन्त्री र कांग्रेस नेता रामचन्द पौडेलसमेत गठबन्धनको पक्षमा खुलेर बालेका थिए । सभापति देउवासँग नजिक रहेका कतिपय नेताले स्थानीय तहमा पार्टीको सांगठनिक शक्ति कमजोर रहेका स्थानमा समेत माओवादी र एकीकृत समाजवादीले धेरै पद खोजेकाले समस्या उत्पन्न भएको बताएका थिए । गठबन्धन हाम्रो बाध्यता हो । यसलाई व्यवस्थित र पारदर्शी रूपमा अघि बढाउनुपर्छ । शेरबहादुरजीको चाहना नहुँदै गठबन्धनको पक्षमा मै उभिएको थिएँ, बैठकमा पौडेलले भनेका थिए, गठबन्धन गर्न असजिलो छ । तर अहिले आवश्यक छ । आफ्नैभित्र पनि न्याय हुने गरी उम्मेदवार चयन हुनुपर्छ र गठबन्धन गर्नुपर्छ । कांग्रेस नेता अर्जुननरसिंह केसीले भने पार्टीभित्रकै अन्तरविरोध मेटाउन सके कांग्रेसलाई कसैको बैसाखी आवश्यक नहुने धारणा राखेका थिए । उनले गठबन्धनका लागि पार्टीभित्र प्रस्ट मापदण्ड नभई निर्णय गर्न नहुने बताए । केन्द्रीय गठबन्धनले पद बाँडफाँटका लागि ७ वटा आधार तयार पारे पनि कांग्रेसले कुनकुन पालिकामा नेतृत्व लिने र नेतृत्व छाड्ने भन्नेबारेमा पार्टीको आन्तरिक आधार तय हुनुपर्ने उनको जोड थियो । पार्टी केन्द्रीय कार्यसमितिमा प्रस्ट मापदण्ड नआई निर्णय लिइए पालना गर्न हामी बाध्य हुने छैनौं, चेतावनी शैलीमा केसीको भनाइ थियो ।प्रधानमन्त्रीका विश्वासपात्रसमेत रहेका सञ्चारमन्त्री ज्ञानेन्द्रबहादुर कार्की र गृहमन्त्री बालकृष्ण खाँणले भने चुनावी तालमेलमा जाने पार्टीको निर्णय भइसकेकाले ढिला गर्न नहुने धारणा राखेका थिए । गठबन्धन दलबीच पद बाँडफाँट गर्ने विषयमा अब छिट्टै निर्णयमा पुग्नुपर्छ । अलमलिनुपर्ने कुनै कारण छैन, उनले भनेका थिए, अर्को निर्वाचनसम्मै गठबन्धनलाई लैजानुपर्छ । त्यसका लागि चुनावी तालमेल अहिलेको आवश्यकता हो । गठबन्धनले कार्यकर्ताको मनोविज्ञान पनि परिवर्तन हुन्छ । तीनै तहमा हामी पहिलो पार्टी बन्छौं ।"
भुटानी जेलबाट ६ राजबन्दी रिहा,"(दमक)  राजनीतिक बन्दीका रूपमा २४ वर्षदेखि चेम्गाङ जेलमा राखिएका भुटानी मानवअधिकारकर्मीसहित ६ जनालाई भुटान सरकारले रिहा गरेको छ । सन् १९९८ जुलाईदेखि थुनामा राखिएका ड्रुक नेसनल कंग्रेसका नेता छेवाङ रिन्जिन र भुटानमा सन् २००८ मा लोकतन्त्र बहाली भएपछि पक्राउ गरिएका ५ नेपालीभाषी डेढ साताअघि रिहा भएका हुन् । राजनीतिक बन्दी रिहाइको अन्तर्राष्ट्रिय अभियानका संयोजक राम कार्कीका अनुसार चेम्गाङ जेलमा रहेका ३१ राजनीतिक बन्दीमध्ये यसपटक छेवाङसहित खर्कबहादुर मोंगर, बलराम चाम्लिङ, नइन्द्रप्रसाद खुलाल (खरेल), घनश्याम गुरुङ र रामबहादुर खुलाललाई भुटान सरकारले रिहा गरेको हो । नेदरल्यान्ड्सको हेगमा रहेका कार्कीका अनुसार रिहा भएकामध्ये खर्कबहादुर २००८ फेब्रुअरी ९ मा सर्वाङ जिल्लाबाट पक्राउ परेका थिए । घनश्याम त्यही वर्ष फेब्रुअरी २, नइन्द्र फेब्रुअरी ४, रामबहादुर फेब्रुअरी ९ र बलराम फेब्रुअरी १० मा भुटानभित्रै समातिएका थिए । उनीहरूलाई राजनीतिक दलमा आबद्ध रहेको भन्दै पक्राउ गरिएको थियो । चेम्गाङबाट रिहा भएपछि उनीहरू सबै भुटानमा रहेका आफन्तसमक्ष पुगिसकेको जनाइएको छ । रिहा भएका नइन्द्रप्रसाद र रामबहादुर एकै परिवारका दाजुभाइ रहेको झापाको दमकस्थित बेलडाँगी शिविरका एक शरणार्थीले बताए । चेम्गाङबाट केही नेपालीभाषी छुटेको सूचना आएसँगै दमकको बेलडाँगी शिविरमा रहेका शरणार्थीले कुतुहलका साथ भुटानभित्रबाट आउने समाचारमा चासो राखिरहेका छन् । बेलडाँगी शिविरको डीवान, २२ झुप्रोमा शुक्रबार अपराह्न भेटिएकी ६० वर्षीया डम्बरकुमारी अधिकारीले भनिन्, के मेरो छोरोलाई छाडिने कुरा आएको छ ? उसलाई छाडिए मलाई भेट्न र उसलाई यो शिविरसम्म आउन दिइएला ? उनका छोरा ओमनाथ सन् २००८ देखि चेम्गाङ जेलमा छन् । ड्रुक नेसनल कंग्रेसका नेता छेवाङलाई भुटानी अधिकारवादी नेता रोङथोङ किन्ले दोर्जीको राजनीतिक गतिविधिमा सम्बद्ध भन्दै पक्राउ गरेर थुनामा राखिएको थियो । भुटान सरकारले छेवाङलाई आजीवन कारावास तोकेको थियो । तर उनकी श्रीमतीले भुटानी राजासमक्ष गरेको बारम्बारको अपिलका कारण रिहा गरिएको हुन सक्ने थिम्पुस्थित स्रोतले बतायो । ड्रुक नेसनल कंग्रेसले भुटानमा लोकतन्त्र बहाली (सन् २००८) अघि राजनीतिक अभियोगमा थुनामा राखिएका सबैलाई बिनासर्त रिहा गर्नसमेत आग्रह गरेको छ । भुटानमा सन् २००८ मा सुरु भएको मानिने लोकतान्त्रिक शासन पद्धतिपछि पक्राउ परेका बिर्खबहादुर क्षेत्री, हस्तबहादुर राई, सन्मान गुरुङ, चतुरमान तामाङ, नन्दलाल बस्नेत, गोविन्द निरौला, आइतराज राई, खगेन्द्र खनाल, सुकमान मगर र कुमार गौतम अझै चेम्गाङ कारागारमै छन् । उनीहरूमध्ये धेरैलाई आजीवन कारावासको सजाय तोकिएको छ । हिजोसम्म भुटानी जेलमा कोही पनि राजनीतिक बन्दी छैनन् भन्ने भुटान सरकारको दाबी र अन्तर्राष्ट्रिय निकायको मौनतालाई अहिले चेम्गाङबाट गरिएको बन्दी रिहाको सूचनाले जवाफ दिएझैं भएको छ, बिर्तामोडमा भेटिएका भुटानी मानवअधिकारवादी नेता टेकनाथ रिजालले कान्तिपुरसँग भने, विश्वसामु आफ्नो ढोंग र दमनको पुरानो छविलाई सुधार्न पनि अब भुटानले चेम्गाङमा रहेका सबै राजनीतिक बन्दीलाई तत्काल बिनासर्त रिहा गर्नैपर्ने हुन्छ । नेता रिजालले विश्वकै खुसी र सुखी राष्ट्रको सूचकांकमा आफूलाई राखेर आफ्नै कारागारमा राजनीतिक बन्दी थुनिरहने र बाहिरी विश्वलाई भ्रममा राखिरहने भुटानको यो हदको विरोधाभाषबारे नेपाल सरकारले जेनेभादेखि न्युयोर्कका अन्तर्राष्ट्रिय मञ्चमा कुरा उठाउनुपर्ने बताए ।"
"एसईई शुक्रबारबाट, ५ लाख १४ हजार परीक्षार्थी","(काठमाडौं)  कोरोना महामारीका कारण दुई वर्षदेखि हुन नसकेको माध्यमिक शिक्षा परीक्षा (एसईई) आगामी वैशाख ९ देखि सञ्चालन हुने भएको छ । शैक्षिक सत्र २०७७ र २०७६ मा कोरोना महामारीका कारण विद्यालयले गरेको आन्तरिक मूल्यांकनकै आधारमा राष्ट्रिय परीक्षा बोर्डले एसईईको नतिजा सार्वजनिक गरेको थियो । यसपालि बोर्डले तयार पारेको प्रश्नपत्रको आधारमा देशभरका २ हजार ७ परीक्षा केन्द्रमा दुई वर्ष पहिलेको जस्तै एसईई सञ्चालन हुने बोर्डले जनाएको छ । परीक्षामा ५ लाख १४ हजार ७ सय ६० जना सहभागी हुनेछन् । प्रश्नपत्र, उत्तरपुस्तिकालगायत परीक्षा सामग्री ७७ वटै जिल्लामा पुगिसकेको एसईईका परीक्षा नियन्त्रक अर्जुन रायमाझीले जानकारी दिए । केन्द्राध्यक्ष नियुक्त गरेर प्रशिक्षणको काम भइरहेको छ, उनले भने । परीक्षामा देशभरका ११ हजार ६ सय १५ विद्यालयका विद्यार्थी सहभागी हुँदै छन् । एसईईमा नेपालीले जापानमा सञ्चालन गरेको एक विद्यालयका २० विद्यार्थी पनि सहभागी हुनेछन् ।नियमिततर्फ ४ लाख ८८ हजार ७ सय ४२ र ग्रेड वृद्धितर्फ ११ हजार ४ सय ५४ विद्यार्थी सहभागी हुने परीक्षा नियन्त्रक रायमाझीले जनाए । ग्रेड वृद्धि परीक्षा दिने विद्यार्थी दुई वर्षअघिका हुन् । गत दुई वर्ष आन्तरिक मूल्यांकनका आधारमा नतिजा प्रकाशन गर्दा ग्रेड वृद्धिको अवसर दिइएको थिएन । प्राविधिक धारमा कक्षा सञ्चालन गरिरहेका मुलुकभरका २ सय ९९ वटा विद्यालयका १४ हजार ५ सय ६४ विद्यार्थीले पनि एसईई दिँदै छन् ।प्रदेशस्थित सामाजिक विकास मन्त्रालय र जिल्ला परीक्षा समन्वय समितिको व्यवस्थापनमा एसईई सञ्चालन गर्न लागिएको बोर्डका अध्यक्ष महाश्रम शर्माले जनाए । प्रश्नपत्र केन्द्रले तयार पारेर जिल्लामा पठाएको छ, परीक्षा सञ्चालन र उत्तरपुस्तिका परीक्षणको काम प्रदेशको समन्वयमा हुन्छ, उनले भने, प्रदेशले विद्यार्थीको प्राप्तांक पठाएपछि रुजु गरेर बोर्डले नतिजा प्रकाशन गर्छ । साउन १ देखि कक्षा ११ को शैक्षिक सत्र सुरु हुनुअघि नै एसईईको नतिजा सार्वजनिक गरिसक्ने लक्ष्य लिएको उनले बताए । विगतमा भन्दा एक महिना ढिला परीक्षा सुरु हुन लागेको छ तर पनि कक्षा ११ को नयाँ शैक्षिक सत्रमा असर नपुगोस् भनेर सचेत छौं, उनले थपे । गत वर्ष शैक्षिक सत्रको सुरुवातमा कोरोना महामारीको तेस्रो लहरले पठनपाठन प्रभावित भएकाले चैत महिनाभर कक्षा सञ्चालन गर्ने र वैशाखमा परीक्षाभर्ना अभियान सञ्चालन गरेर जेठ १ देखि कक्षा ११० को आगामी शैक्षिक सत्र सुरु गर्ने शिक्षा मन्त्रालयको तयारी छ ।एसईईको नतिजा मुलुकभर एकैपटक सार्वजनिक गर्ने वा प्रदेशगत रूपमा गर्ने भन्ने निष्कर्षमा पुगिनसकेको बोर्डका अध्यक्ष शर्माले जनाए । कुनै प्रदेशले चाँडो उत्तरपुस्तिका परीक्षण गरेर पठाउँछ भने पहिल्यै नतिजा प्रकाशन गर्न पनि सकिन्छ, उनले भने, अहिलेसम्म एकै पटक नतिजा सार्वजनिक गर्ने प्रचलन रहेकाले के गर्ने निर्णय भइसकेको छैन । प्रदेशले परीक्षा सञ्चालनपछि उत्तरपुस्तिका परीक्षण, सम्परीक्षणको काम सकेर बोर्डले पठाउने जिम्मेवारी दिएको छ । प्रदेशले बोर्डको प्रदेश कार्यालयको समन्वयमा परीक्षाका काम गर्नेछन् ।"
भूमि आयोग छोडेर पालिकातिर,"सिन्धुली (कास) गाउँपालिका अध्यक्षमा उम्मेदवारीका लागि भूमि आयोगका जिल्ला अध्यक्ष रामकुमार पौडेलले राजीनामा गरेका छन् । माओवादी केन्द्रबाट मरिण गाउँपालिकामा अध्यक्षका आकांक्षी रहेका पौडेलले आयोगको जिल्ला अध्यक्षबाट राजीनामा गरेका हुन् । उनी दुई महिनाअघि नेपाल सरकारबाट भूमि आयोगको सिन्धुली अध्यक्षमा नियुक्त भएका थिए । गाउँपालिकाको समग्र विकासका लागि भुमी आयोगको जिल्ला अध्यक्ष पद छोडेर अध्यक्षको उम्मेदवारीमा दाबी प्रस्तुत गरेको पौडेलले बताए । २०७४ को स्थानीय निर्वाचनमा सबै वडासहित माओवादी केन्द्रले मरिण गाउँपालिका एकल जितेको थियो । एमाले र कांग्रेसभन्दा तेब्बर मत बढी ल्याएर गाउँपालिका अध्यक्षसहित सबै सिट जितेकाले आकांक्षीहरू माओवादी केन्द्रभित्र बढी छन् । माओवादी केन्द्रबाट वर्तमान अध्यक्ष बम्जन, गाउँपालिका प्रवक्ता प्रख्यात मोक्तान र अर्का गोपाल बुढाथोकी आकांक्षी रहेका छन् ।यसैबीच हास्य कलाकार दिनेश काफ्ले कमलामाई नगरपालिका ८ मा माओवादी केन्द्रबाट वडाध्यक्षमा सर्वसम्मत उम्मेदवार सिफारिस भएका छन् । माओवादी केन्द्रबाट हालसम्म तीनपाटन गाउँपालिकामा अध्यक्षका लागि धनबहादुर पुलामी सर्वसम्मत सिफारिस भएका छन् । एमालेबाट गोलन्जोरमा शंकर बराल, मरिणमा गोविन्दलाल माझीलाई सर्वसम्मत अध्यक्ष उम्मेदवारमा चयन गरेको छ । कांग्रेसले तीनपाटन गाउँपालिकामा वर्तमान अध्यक्ष कर्ण थापामगरलाई सिफारिस गरेको छ ।"
बाजा प्रशिक्षण,"ललितपुर (कास) ठेचो मिसा धिमे पुचःद्वारा गोदावरी१२ मा दिइएको ६ महिने बाजा प्रशिक्षण सम्पन्न भएको छ । प्रशिक्षणमा १६ किशोरी सहभागी थिए । शनिबार स्थानीय नास द्यः (नाथ देवता) मा पुगेर प्रशिक्षार्थीलाई बाजा बजाउन लगाई नगर परिक्रमा गरिएको थियो । बाजा गुरु गोपाल माली, राज माली र विकास मालीसहित प्रशिक्षार्थीलाई सगुन दिएर सम्मान गरिएको थियो । बाजा प्रशिक्षणले लोप हुँदै गएको संस्कृति संरक्षण प्रवर्द्धन मात्र नभई राज्यलाई राजस्व भित्रिन पनि महत्त्वपूर्ण भूमिका खेल्ने गरेको जानकारी कजि (आयोजक) रमेश मालीले दिए ।"
मापदण्डविपरीत खानी सञ्चालन,"(काभ्रे)  प्रत्येक वर्ष हुने अनुगमनमा मापदण्ड नपुगेको भनिएका खानी तथा क्रसर उद्योग यथास्थितिमा नै सञ्चालन भइरहेका छन् । मापदण्डविपरीत सञ्चालित उद्योग पहिचान भएकालाई एकातिर कारबाही भएको छैन भने स्थानीय तहले तीनै उद्योगबाट राजस्व उठाइरहेका छन् । कारबाहीका लागि तीनवटै तहले एकले अर्कालाई देखाउने प्रवृत्तिका कारण ती उद्योग निर्बाध सञ्चालन भइरहेका हुन् । संघीय र प्रदेश सरकार दुवैले बनाएका मापदण्ड र कार्यविधिमा जिल्ला समन्वय समिति प्रमुखको अध्यक्षतामा हुने अनुगमन समितिले प्रत्येक वर्ष अनुगमन गरे पनि कारबाही भने भएको छैन । समितिका प्रमुख उद्धव केसी अनुगमन गरे पनि आफूलाई कारबाही गर्ने अधिकार नभएको जिकिर गर्छन् । अहिले नवीकरण गर्नेलगायतका सम्पूर्ण अधिकार स्थानीय तहलाई छ, स्थानीय तहमा पनि प्रमुखको अध्यक्षतामा अनुगमन समिति हुन्छ, उनले भने, हामीले अनुगमनका क्रममा कैफियत भेटिए पनि कारबाही गर्ने अधिकार राख्दैनौं, स्थानीय तह, प्रदेश र संघलाई लेखेर पठाउने हो, प्रदेश र संघले बनाएको मापदण्ड र कार्यविधि स्पष्ट नभएका कारण कारबाही अघि बढाउन सकेका छैनौं । संघीय सरकारले बनाएको ढुंगा, गिट्टी, बालुवा उत्खनन, बिक्री तथा व्यवस्थापनसम्बन्धी मापदण्ड २०७७ जिसस प्रमुख संयोजकत्वको अनुगमन समितिलाई अनुगमनका क्रममा उद्योगलाई आवश्यक निर्देशन दिन वा कारबाहीका लागि सम्बन्धित स्थानीय तहलाई लेखी पठाउन अधिकार दिइएको छ । प्रदेशको नदीजन्य पदार्थ संकलन र उपयोगसम्बन्धमा व्यवस्था गर्न बनेको कार्यविधि, २०७५ मा भने जिल्ला अनुगमन तथा समन्वय समितिले प्रचलित कानुन कारबाही गर्नुपर्नेछ भन्ने उल्लेख छ । वाग्मती प्रदेशको वन तथा वातावरण मन्त्रालयका सचिव यज्ञनाथ दाहालले स्पष्ट कानुनको अभावको कारण केही समस्या आएको भन्दै अनुगमन गर्ने अधिकार जिल्ला समन्वय समितिलाई नै भएको तर्क गर्छन् । जिल्ला समन्वय समितिका अनुसार, जिल्लाका ४२ स्थानका खोला तथा नदीहरूको प्रारम्भिक वातावरणीय प्रतिवेदन स्वीकृत भई नदीजन्य पदार्थको उत्खनन तथा संकलन भइरहेको छ । जिल्लामा ३३ क्रसर उद्योग तथा २० ढुंगाखानी सञ्चालनमा भए पनि कुनैले मापदण्ड पूरा गरेका छैनन् । केही दर्ता नभएका खानी पनि सञ्चालनमा छन् भने केही दर्ताको प्रक्रियामा छन् । मापदण्डविपरीत भएको कारण स्थानीय तहले रोक्दारोक्दै पनि सञ्चालन गर्दा दुर्घटनासमेत हुने गरेका छन् । समानान्तर निर्माण सेवाले सञ्चालन गर्दै आएको बनेपा१४ आशापुरीस्थित आशापुरी रोडा ढुंगा सप्लायर्सले अटेर गरी सञ्चालन गर्दा उक्त खानीमा ढिस्को खसेर एक जनाको मृत्यु भएको थियो । मापदण्ड नपुगेका भन्दै अनुगमनपछि बनेपा नगरपालिकाले २०७८ श्रावण १५ गतेको कार्यपालिकाले खानी बन्द गर्न निर्देशन दिए पनि अटेर गरी सञ्चालन गर्दा २०७८ फागुन १५ को आइतबार दिउँसो टिपर, मिनी ट्रकमा ढुंगा लोड गर्ने क्रममा एक्कासि खसेको ढिस्कोले त्यहाँ रहेका सवारीसाधनसमेत पुर्दा च्यापिएर रामेछाप शैलुङका ३३ वर्षीय श्याम मगरको घटनास्थलमा नै मृत्यु भएको थियो । खानीमा ढुंगा बोक्न गएका ५ वटा टिपर, २ मिनी ट्रक र २ एक्स्काभेटरमा क्षति पुगेको थियो । प्रशासन, स्थानीय तहले निर्देशन दिए पनि व्यवसायीले लुकीछिपी सञ्चालन गर्दै आएका छन् । मापदण्डविपरीत सञ्चालनमा आएको भन्दै उक्त खानीविरुद्ध अख्तियार दुरुपयोग अनुसन्धान आयोगमा पनि उजुरी परेको छ । खानी तथा भूगर्भ विभागको सिफारिसका आधारमा २०६८ साल चैत ५ गते तत्कालीन जिल्ला विकास समितिबाट उत्खनन प्रमाणपत्र पाएको खानी ३ वर्षयता मात्रै सञ्चालनमा आएको थियो । जग्गासम्बन्धी विवादका कारण लामो समय सञ्चालनमा आउन नसकेको खानीनजिकै आशापुरी मन्दिर, जागृती आाधारभूत विद्यालय र बस्ती छ । काभ्रे र भक्तपुरको सीमा रहेको खानीमा दुवैतर्फका जनप्रतिनिधिको लगानी भएकोले पहुँचका आधारमा अवैध खानी सञ्चालनमा आएको स्थानीयको गुनासो छ । आशापुरी खोलानजिकै जोडिएको खानीले धूलोसमेत खोलानजिकै थुपारेकाले बाढीको जोखिम भएको स्थानीय बताउँछन् । घटनापछि स्थलगत पुगेकी प्रमुख जिल्ला अधिकारी हुमकला पाण्डेले जोखिम अझै रहेकाले प्राविधिक अध्ययनबिना केही समय उत्खनन नगर्न निर्देशन दिएकी थिइन् । प्रजिअ पाण्डेले कानुनले दिएको अधिकार प्रयोग गरेर आफूले तत्कालको लागि बन्द गर्न निर्देशन दिए पनि कारबाही गर्ने अधिकार स्थानीय तहलाई नै हुने तर्क गर्छिन् । विपद्को जोखिम देखिए सञ्चालन गर्न हामीले निर्देशन दिने हो, साँगास्थित खानीमा पनि त्यही निर्देशन दिएको हो, जिल्ला विपद् व्यवस्थापन समितिका संयोजक रहेकी प्रजिअ पाण्डेले भनिन्, स्थानीय तहको अधिकारको विषय भएकाले उहाँहरूले नै निर्णय गर्नुपर्छ । बनेपा नगरप्रमुख लक्ष्मीनरसिं बादेले नगरपालिकाले सञ्चालन नगर्न निर्देशन दिँदादिँदै पनि अटेर गरेकाले दुर्घटना भएको भन्दै सञ्चालनमा नरहेको दाबी गरे । वडाअध्यक्ष नेतृत्वको समितिले मापदण्ड नपुगेको भन्दै साउनमा नै सञ्चालन नगर्न भनेको थियो, बीचमा अटेर गरेर सञ्चालन गरेकाले दुर्घटना भयो, उनले भने, खानीका विरुद्ध अख्तियारमा उजुरी पनि छ, दुर्घटना बिमा भुक्तानी गर्न सिफारिसका लागि आएको थियो, हामीले बन्द गर्न निर्देशन दिँदादिँदै सञ्चालन गरेकोले बिमाका लागि सिफारिससमेत दिएका छैनौं । मापदण्डविपरीत भएको भन्दै बनेपाले यो वर्ष उक्त खानीमा ठेक्का लगाएको छैन । गतवर्ष १ करोड ५५ लाखमा ठेक्का लागेको थियो । जिल्लामा सञ्चालित कुनै पनि क्रसर उद्योग मापदण्डअनुसार छैनन् । संघीय सरकारले २०७७ साउन ५ गते मन्त्रिपरिषद्बाट स्वीकृत गरेको ढुंगा, गिट्टी तथा बालुवा उत्खनन, बिक्री तथा व्यवस्थापनसम्बन्धी मापदण्ड, २०७७ अनुसार, खोला वा नदी किनारबाट ५ सय मिटर, हाइटेन्सन लाइनबाट २ सय मिटर, राजमार्गको राइट अफ वेबाट ५ सय मिटर, शिक्षण संस्था, स्वास्थ्य संस्था, धार्मिक, सांस्कृतिक, पुरातात्त्विक महत्त्वका स्थान तथा सुरक्षा निकायबाट २ किलोमिटर, निकुञ्ज, आरक्ष र संरक्षण क्षेत्रबाट २ किलोमिटर, वनक्षेत्रबाट २ किलोमिटर, पक्की पुलबाट ५ सय मिटर र अन्तर्राष्ट्रिय सीमाबाट २ किलोमिटर हुनुपर्ने उल्लेख छ । वाग्मती प्रदेशको नदीजन्य पदार्थ (संकलन र उपयोग) सम्बन्धी कार्यविधि, २०७५ अनुसार, नदी वा खोलाकिनारबाट पहाडमा ३ सय मिटर, हाइटेन्सन लाइनबाट १ सय मिटर, राजमार्गको राइट अफ वेबाट ३ सय मिटर, स्कुल, स्वास्थ्य संस्थालगायत अन्य धार्मिक, सांस्कृतिक, पुरातात्त्विक महत्त्वका स्थानबाट १ किलोमिटर, निकुञ्ज, आरक्ष र घना बस्तीबाट २ किलोमिटर, वन क्षेत्र र अन्तर्राष्ट्रिय सीमाबाट १ किलोमिटर र पक्की पुलको तलमाथि ५ सय मिटरको दूरीमा रहनुपर्ने उल्लेख छ ।"
खाल्डोमा डुबेर बालकको मृत्यु,सिन्धुली (कास) पक्की पुल निर्माणका लागि सिन्धुलीको कमलामाई४ ग्वाङखोलामा खनेको खाल्डोमा डुबेर शनिबार एक बालकको मृत्यु भएको छ । ढुंग्रेबास पुछारबाटधुराबजार जोड्ने पुल निर्माण स्थलको खाल्डोमा पौडी खेल्ने क्रममा डुबेर कमलामाई५ का १२ वर्षीय सिरास भुजेलको मृत्यु भएको प्रहरीले जनाएको छ । मृतक बालक फिक्कल१ घर भई सदरमुकाम सिन्धुलीमाडीको जनता आवासीय मावि रातमाटामा कक्षा ४ मा अध्ययनरत रहेका थिए । साथीको हल्लीखल्लीेपछि स्थानीयले शव निकालेका थिए । निर्माणस्थलमा बारबेर नलाएका कारण बालकको ज्यान गएको भन्दै परिवारजनले शव बुझेका छैनन् । यसअघि पनि सोही खाल्डोमा डुबेका एक बालकको स्थानीयले उद्धार गरेका थिए ।
कस्ता बन्दै छन् घोषणापत्र ?,"जनमोर्चाको मुख्य नारा संघीयता खारेज सत्ता गठबन्धनमा रहेको राष्ट्रिय जनमोर्चाले भने संघीयता खारेज हुनुपर्ने नारासहितको चुनावी घोषणापत्र सार्वजनिक गरेको छ । जनमोर्चाका अध्यक्ष चित्रबहादुर केसीले गत बुधबार जारी गरेको स्थानीय तह निर्वाचन, २०७९ को घोषणापत्रमा गणतन्त्र तथा राष्ट्रियताको रक्षा गरौं, संघीयता खारेज गरौं भन्ने नारा छ । २८ बुँदे घोषणापत्रमा जनमोर्चाले स्थानीय तहलाई बलियो बनाउन आफ्नो शक्ति केन्द्रित हुने तथा विकेन्द्रित र सन्तुलित विकास नीतिमा जोड दिने उल्लेख गरेको छ । स्थानीय तहमा रहेको बेरुजु न्यूनीकरण गर्दै सुशासनमा जोड दिने एवं गाउँको विकासका लागि छुट्टै ग्रामीण विकास मन्त्रालयको गठन गर्ने जनमोर्चाको प्रस्ताव छ ।इन्धन आपूर्तिको वैकल्पिक व्यवस्था, कृषि एवं कृषिजन्य उद्योगको विकास, शिक्षा र स्वास्थ्यमा सर्वसाधारणको पहुँच, ग्रामीण क्षेत्रमा उद्योगधन्दाको विकासलगायत विषय पनि घोषणापत्रमा समेटिएका छन् ।"
सुकुम्बासी बस्ती : सधैं भोट बैंक,"(काठमाडौं)  आवासविहीन, भूमिहीन र सुकुम्बासीले आगामी वैशाखमा हुने स्थानीय तह निर्वाचनमा आफ्नो भोटलाई राजनीतिक दलका आश्वासनसित नसाट्ने बताएका छन् । दलहरूले प्रत्येक चुनावमा घर, जग्गा दिनेलगायतका आश्वासन बाँड्ने गरेको तर त्यसअनुसार काम नगरेकाले अब आश्वासनमा नभुल्ने काठमाडौंका विभिन्न स्थानमा बस्दै आएका सुकुम्बासीको भनाइ छ । २०७४ को स्थानीय तह निर्वाचनमा दलहरूले भूमिहीन तथा आवासविहीन (सुकुम्बासी), अव्यवस्थित बसोबासीलाई पाँच वर्षभित्र सुविधासम्पन्न घर उपलब्ध गराउने, भूमिमा स्वामित्व, खाद्यान्न तथा रोजीरोटीको व्यवस्था राज्यद्वारा नै सुनिश्चित गराउने घोषणापत्र जारी गरेका थिए । त्यही घोषणापत्रको बलमा दलका नेताकार्यकर्ता जनप्रतिनिधि चुनिए तर पाँच वर्ष बित्दासम्म भूमिहीन, सुकुम्बासीले घरजग्गा त परको कुरा, बिमार पर्दा औषधिमूलो र कोरोना महामारीका बेला राहतसमेत पाएनन् । यति धेरै मान्छेलाई घरजग्गै देलान् भन्ने आस त मरिसक्यो, थापाथलीस्थित वाग्मती किनारको सुकुम्बासी बस्तीकी रत्नदेवी थापामगरले भनिन्, कोरोनाकालमा त्यत्रो दुःख पाउँदासमेत कसैले हेरेनन् । वडाले स्थानीय (काठमाडौं महानगरवासी) लाई मात्रै दाल, चामल, तरकारी राहत बाँडे तर भोकभोकै परेका सुकुम्बासी परिवारलाई कसैले सम्झिएनन् । वडालाई दालचामल छैन, चुलो निभ्यो भनेर खबर गर्दा जहाँबाट नागरिकता र मतदाता नामावली बनाएको हो, उतै माग्नु भन्ने जवाफ दिएको रत्नदेवीले बताइन् । उनले मतदान गर्न नपाए पनि ०७४ को तीन तहका निर्वाचनमा छोरी पनिताले मत दिइन् । पनिताको नाममा बिजुली जडान गरिएकाले त्यही बिल देखाएर उनले मत दिएकी थिइन् । यो बस्तीमा मतदान गर्ने उमेरका सबैसित मतदाता परिचयपत्र नभए पनि बिजुलीको बिल तिरेको प्रमाणका आधारमा भोट हालेका थिए ।अप्ठेरो परेका बेला राज्यले दिने तीता बचनले सधैंभरि दुखाइरहन्छ सुकुम्बासी परिवारलाई । त्यसैले रत्नदेवीको जीवनमा राज्य छ भन्नु र छैन भन्नुले कुनै अर्थ राख्दैन । सबै नागरिकलाई अनिवार्य स्वास्थ्य बिमामा आबद्ध गरिने घोषणापत्रमा दलहरूले गरेको प्रतिबद्धताले पाँच वर्ष बित्दा पनि उनलाई छोएन । उमेरले ६० उक्लिसकेकी उनी मुटुरोग, दम, सुगर र प्रेसरले ग्रसित छिन् । दसैंअघि रोगले च्यापेर एक्कासि थला परिन् । उपचार गर्दा तीन लाख खर्च लाग्यो । छोरीले साथीबाट ऋण काढेर बचाइन् । रङ लगाउने, कपडा पसलतिर काम गर्ने जस्ता मजदुरी गरेर जीविका चलाउँदै आएका आमाछोरी ऋण कसरी तिर्ने चिन्तामा छन् ।धनकुटा पुर्ख्यौली घर भएको रत्नदेवीको परिवार १४ वर्षदेखि यही बस्तीमा बस्दै आएको छ । थातथलोमा घामपानीबाट ओत लाग्ने सानो झुपडी भए पनि गरिखाने जग्गाजमिन थिएन । उनका पतिले थापाथलीमा सुकुम्बासी बस्न दिन्छन् भन्ने कसैबाट सुनेको भरमा दुई छोरा र एक छोरी च्यापेर बस्तीमा आइपुगेका थिए । बोरा, प्लास्टिकले घेराबारा गरेर बसे । ज्यामी, मजदुरी गरेर छाक टार्न थाले । समय बित्दै जाँदा रत्नदेवीको जीवनले नराम्ररी कोल्टे फेर्यो । धनकुटाबाट यहाँ बस्न आएको ६ वर्षपछि पतिले दोस्रो विवाह गरेर अन्यत्रै बस्न थाले । पढाइलेखाइ र साथीसंगतमा ध्यान पुर्याउन नसक्दा दुवै छोराले गाँजागोटी खाएर दुःख दिन थाले । अहिले छोराहरू अन्यत्रै बस्छन् ।दशकअघि सरकारले थापाथलीको सुकुम्बासी बस्तीमा अन्धाधुन्द डोजर चलाउँदा त्यहाँ बस्दै आएकाको बिचल्ली भएको थियो । कोही सुत्केरी, कोही के छन्, रुनु न हाँस्नु भएका थियौं, डोजर लगाउन थालेपछि खोलाको डिलमा रोएर बस्यौं, १५१६ दिन खानसमेत पाएनौं, रत्नदेवीले भनिन्, घामपानी छलेर बसौं भन्ने त लाग्छ नि । फेरि भत्काइदियो भने खर्चको नष्ट, यो वर्ष दुईचोटि बस्ती उठाउने भनिसक्यो, उठायो भने कहाँ जाने हो, कहाँ बस्ने हो । उनी मात्रै होइन, थापाथलीस्थित सुकुम्बासी बस्तीका सबै १ सय ३६ परिवार यस्तै चिन्ता र त्रासमा दिनरात काटिरहेका छन् ।यही बस्तीमा बस्छ, सुकमाया गुरुङको परिवार । उनकी बुहारी पुनम तामाङ शारीरिक अपांगता भएकी व्यक्ति हुन् । हातखुट्टा चल्दैनन् । दुई वर्षअघि सुत्केरी हुने बेला थापाथली प्रसूति गृहमा भर्ना गरेका थिए । बच्चा पेटभित्रै मरिसकेको थियो । इमर्जेन्सी वार्डमा राखेर उपचार गरेर निकाल्दा हातखुट्टा नचल्ले भइसकेका थिए । त्यसपछि खाना खान, सरसफाइलगायत सम्पूर्ण दिनचर्यामा अरूकै सहयोग चाहिन्छ । दुई वर्षदेखि ओछ्यानमा थलिएकी उनलाई अपांगता भत्ता दिलाउनेबारे परिवार अनभिज्ञ छ । भत्ता पाउन के कसो गर्नुपर्छ थाहै छैन, जान्नेबुझ्नेले भन्दैनन्, सुकमायाले सुनाइन्, चुनावभरि यो गर्छौं, त्यो ल्याइदिन्छौं भन्ने हुन्, जितेर गएपछि आफ्नै थातथलो खोजेर जाऊ भन्छन् ।सुरक्षित आवाससँगै सुकुम्बासीहरू शिक्षा, स्वास्थ्य, खानेपानी, रोजगारीजस्ता सेवासुविधाबाट पनि वञ्चित छन् । भूमि अधिकारसम्बन्धी अभियानकर्मी भगवती अधिकारीको भनाइमा बस्ने ठाउँको टुंगो नहुँदा त्रासैत्रासमा जीवन कटाइरहेका सुकुम्बासीहरू राज्य व्यवस्था परिवर्तनका साक्षी मात्रै भए । चुनाव आउँदा राजनीतिक दल आश्वासन बाँड्दै आइपुग्छन् । जितेर गएपछि खोजखबर गर्दैनन् । कांग्रेसबाहेकका सबै पार्टीले आफ्नो घोषणापत्रमा भूमिहीन, सुकुम्बासी, अव्यवस्थित बसोबासीको समस्या सम्बोधन गर्ने, व्यवस्थापन गर्ने भन्छन् तर सोचेजस्तो छैन, जस्तो खालको विकास ल्याउँछु भनेका थिए, त्यो छैन, अधिकारीले भनिन् । २०५७ सालदेखि भूमि अधिकारका क्षेत्रमा काम गर्दै आएको काठमाडौंस्थित नेपाल महिला एकता समाजका अनुसार काठमाडौंमा मात्रै ५५ वटा सुकुम्बासी बस्ती छन् । सबैको अवस्था उही छ । राष्ट्रिय योजना आयोगको पन्ध्रौं योजनापत्रमा अनुमान गरिएको १३ लाख यस्ता भूमिहीन र अव्यवस्थित बसोबासीमा महसुस हुने गरी राज्यको उपस्थिति हुन नपाएको भूमि अधिकारकर्मी जगत देउजा बताउँछन् । उनका अनुसार भूमिहीन, सुकुम्बासी, अव्यवस्थित बसोबासीको समस्या समाधान गर्नुपर्छ, यो सामाजिक न्यायसँग जोडिएको समस्या हो, असमानता हटाउने हो भन्दा पनि जग्गा दिनुपर्ने भन्ने आमबुझाइ छ । भूमिहीन, सुकुम्बासीहरू सानैबाट रोजगारीमै लाग्नुपर्ने कारण पढाइलेखाइमा कमजोर हुन्छन्, सचेतनाको स्तर कम हुने भएकाले राजनीतिक दलहरू चुनावका बेला सजिलो गरी फकाउँछन्, जितेर गएपछि वास्तै गर्दैनन्, उनले भने । भूमिहीनलाई हेर्ने दृष्टिकोणमै समस्या रहेको उनले बताए ।"
अकासिँदो निर्वाचन खर्च : मौलाउँदो भ्रष्टाचारको मूल,"जनजनलाई थाहा छ निर्वाचन आयोगमा बुझाएको खर्चविवरणमा जति रकम लेखे पनि उम्मेदवारहरूले चुनावमा त्यसको कैयौं गुणा बढी पैसा बगाएका हुन्छन् । पालिकामा लड्नेले धरि दसौं लाख खर्चिएका छन् । संघीय चुनावमा त अपवादबाहेक जित्नेको मात्र होइन, हार्नेको पनि करोडौं खर्च भएको छ । यस्तो खर्चको मात्रा निर्वाचनैपिच्छे झन्झन् बढ्दो छ । निर्वाचन पर्यवेक्षण समितिले गरेको गत चुनावको अध्ययन नै भन्छ निर्वाचित संघीय सांसदले औसतमा सवा दुई करोड खर्चेका छन् । देशको अर्थतन्त्रले कछुवा गतिमा घस्रन पनि गाह्रो मानिरहँदा नेताहरूको चुनावी खर्च भने यसरी भ्यागुतो गतिमा उफ्रन कसरी सकिरहेको छ ? यस्तो निस्फिक्री खर्चको दुश्चक्रले मुलुकलाई कता लैजाँदै छ ? यो गलत परिपाटीलाई सुधार्न कसरी सकिन्छ ? यी प्रश्नहरूउपर उचित विमर्श गर्न तथा निर्वाचन खर्च नियन्त्रणका निम्ति सुविचारित पहल थाल्न जति ढिलाइ हुन्छ, त्यति नै मुलुकको लोकतन्त्र लयहीन रहन्छ, र समुन्नतिको सपना अर्थहीन बन्दै जान्छ । चुनावमा भैरहेको बेहिसाब खर्च अब आम जनताको अनुभूतिको विषय मात्र पनि रहेन, अनौपचारिक रूपमा सबैजसो नेताहरूले स्विकारेको सत्य भैसक्योÙ केही नेताले त यसलाई सार्वजनिक रूपमै स्विकारेका छन् । कांग्रेस नेता शशांक कोइरालाले हालै पछिल्लो निर्वाचनमा आफूले ६ करोड रुपैयाँ खर्चेको बताएर कुनै नौलो रहस्योद्घाटन गरेका होइनन्, केवल सबैलाई अनुमान भएकै कुरा आफ्नो मुखबाट बोलेका हुन् । अचम्म त यो छ, चुनावी खर्च अनुगमन गर्नुपर्ने संवैधानिक अंग निर्वाचन आयोग यस्तो अन्धाधुन्द खर्चलाई रोक्न सम्पूर्ण रूपमा असफल छ । कोइरालालाई उक्त अभिव्यक्तिपछि स्पष्टीकरण सोधेको आयोगले समग्र बेथितिबारे भने न यथोचित चिन्ता गरेको छ न चिन्तन नै । सबैजसो उम्मेदवारले सरासर झुटो विवरण बुझाउँदा पनि आयोग किंकर्तव्यविमूढजस्तै छ । निर्वाचन खर्च नियन्त्रणमा उसको इच्छाशक्ति बिलकुलै देखिँदैन । परिस्थिति कसरी हुर्किरहेको छ भने, कुस्त सम्पत्ति नहुने वा खर्च जुटाउन नसक्नेले निर्वाचनमा उम्मेदवारीको टिकट नै पाउँदैनन् । राजनीतिक हैसियतका कारण टिकट पाउन सक्ने तर खर्च जुटाउन प्रचलित तिकडम गर्न नसक्ने तथा नचाहनेहरूले त प्रत्यक्षमा चुनाव लड्ने आँटै गर्न छाडिसके । निर्वाचन प्रचारप्रसारका संस्कृतिजस्तै बन्दै गएका युवा परिचालन, मोटरसाइकल र्यालीलगायतका सीमित अभ्यासमै दसौं लाख खर्च गर्नुपर्ने अवस्था छ । अझ विडम्बना त, निर्वाचन लड्न तथा जित्न मात्र होइन, टिकट नै पाउन पनि शीर्षस्थ नेताहरूलाई पैसा बुझाउनुपर्छ भनिन्छ । यसरी टिकट र भोट दुवै किन्नुपर्ने प्रणाली हुर्काएर नेपाल कहाँ पुग्ला ? तर विडम्बना, चाहेर पनि नचाहेर पनि सबैजसो नेतृत्व गण यही बेथितिको हिस्सेदार बनिरहेका छन् । उदेकलाग्दो त, देशलाई परिवर्तन गर्ने हुटहुटी बाँकी भएका युवा नेताहरू पनि यही नियतिबाट गुज्रिन अभिशप्त छन् । निर्वाचन सम्पत्तिवालहरूको कब्जामा गएपछि सर्वसाधारणको हितका निम्ति त्यही चुनावबाट जितेकाले कसरी नीति बनाउलान् ? अनि यस्तो लोकतन्त्रले सर्वजनको हित कसरी गर्ला ? राजनीतिलाई सत्ताप्राप्तिको एउटा औजारभन्दा बढी नठान्नेहरूको त कुरै भएन, तर राजनीतिलाई राष्ट्र र समाज सुधारको माध्यम ठान्नेहरूले भने यसबारे यथोचित चिन्ता लिनैपर्छ । मुलुकका कैयौं राजनीतिक बेथिति र भ्रष्टाचारको मूल रीति सोझै निर्वाचन खर्चसित गाँसिएका छन् । यहाँ चुनाव लडेरै कसैको सर्वस्व सकिएको छैन, कोही जोगी भएको छैन । हिजो लोते चप्पलमा हिँड्ने न्यून र न्यूनमध्यमवर्गीय हैसियतबाट आएकाहरूले आज एउटै चुनावमा करोडौं खर्च कसरी गरिरहेका छन् ? बुझ्न कठिन छैन, उनीहरूमाथि व्यापारी, उद्योगी र ठेकेदारहरूले रकम खन्याइरहेका छन् । पछिल्ला वर्षहरूमा राज्य सञ्चालनका क्रममा संविधान र नियमकानुनले नचिनेका व्यक्तिहरूको जुन रूपमा चलखेल र भूमिका बढिरहेको छ, त्यसको मूल कारण यही राजनीति र चुनावमाथि भैरहेको अपारदर्शी लगानी नै हो । भनिरहनु परोइन, चुनावमा दल र नेतामाथि गरिने यस्तो सहयोग दिएपछि बिर्सिजाने कुनै चन्दा होइन, दीर्घकालीन लगानी हो । अनि पछि सम्बन्धित नेतादल सत्तामा पुग्दा उनीहरूले त्यसको मनग्गे प्रतिफल किन नखोजून् π र, नीतिगत भ्रष्टाचारले प्रश्रय किन नपाओस् π चिन्तालाग्दो त, यो गोरखधन्दा उसै रोकिनेवाला देखिँदैन । किनभने, चुनाव फेरि आउँछ, नेताहरूलाई पैसा फेरि चाहिन्छ । तर, राजनीतिक दल र राज्यसंयन्त्र सबैले चाहने हो भने यो विकृतिमा सुधार ल्याउन अवश्य सकिन्छ, ल्याउनु पनि पर्छ । पहिलो त, निर्वाचन आयोग र अख्तियार दुरुपयोग अनुसन्धान आयोग आआफ्नो भूमिकामा नचुक्ने हो पनि धेरै सुधार हुन सक्छ । निर्वाचन आयोगले चुनावी खर्चसम्बन्धी गतिलो छानबिन गर्ने, अनि अख्तियारले अस्वाभाविक खर्च गर्नेको स्रोतसम्बन्धबारे अनुसन्धान गरेर कारबाही थाल्ने हो भने दल र उम्मेदवारहरू सुध्रिन करै लाग्छ । यसका लागि पहिलो त, खर्चसीमा नै व्यावहारिक रूपमा तोकिनुपर्छ । उम्मेदवारले आफ्नो एकएक खर्च पारदर्शी ढंगले देखाउनुपर्ने र छानबिन हुँदा अन्यथा पाइएमा कडा कारबाही हुने व्यवस्था अपनाइनुपर्छ । अनि, दल र उम्मेदवारले हरेक शुभेच्छुकबाट लिएको एकएक चन्दा पनि अनिवार्य रूपमा सार्वजनिक गर्ने थिति बसाल्नुपर्छ । दोस्रो, दलीय नेतृत्व स्वयं नै मुलुकप्रति जिम्मेवार बनी चुनावी खर्च घटाउन चिन्तित हुनुपर्छ । आफ्नो इमानमाथि प्रश्न उठ्ला र प्रतिष्ठा धूलामा मिल्न जाला भन्ने भय उनीहरूमा हुनुपर्छ । निर्वाचन आयोग, अख्तियारजस्ता संवैधानिक निकायलाई उनीहरूले बलियो संस्थाका रूपमा विकास गर्नुपर्छ । पार्टी पंक्तिमा अनुशासित राजनीति गरिरहेकाहरूले यसका निम्ति निरन्तर दबाब दिनुपर्छ । उल्लिखित दुई उपाय कामयाब भएनन् भने निर्वाचन प्रणालीमै पुनःसंरचना गर्नुपर्ने हुन्छ, सायद प्रत्यक्ष निर्वाचन प्रणाली हटाएर सबै सांसद समानुपातिकबाट चुन्ने व्यवस्था अपनाउनुपर्ने हुन्छ । तर, त्यसका निम्ति सबै दल सहमत हुन्छन् भन्ने छैन, प्रत्यक्ष निर्वाचनबिना लोकतन्त्रको सौन्दर्य नझल्कने कतिपयको विश्वास छ । त्यसैले अगाडिका दुई उपायमै सम्बन्धित सबैको जोड रहनुपर्छ । देशलाई भ्रष्टहरूको भूस्वर्ग बन्नबाट जोगाउन अविलम्ब निर्वाचन खर्च न्यूनीकरणको पहल थालिनुपर्छ ।"
नीति र सिद्धान्तबिनाको तालमेल,"२०७९ बैशाख ३० गते स्थानीय तहको निर्वाचन हुँदै छ । कांग्रेससहितको ५ दलीय गठबन्धन एकातिर छ भने एमालेसहित कमल थापाले नेतृत्व गरेको राप्रपा अर्कातिर । तालमेल र गठबन्धन विचार र सिद्धान्तबाट निर्देशित हुने विषय हो । सामान्यतया विचार र सिद्धान्त नमिली एकता वा तालमेल हुँदैन । फरक विचार र फरक सिद्धान्तबीच तालमेल र एकता नेपालको राजनीतिमा विगत केही वर्षदेखि देखिन थालेको छ । संसदीय व्यवस्थालाई आफ्नो प्रमुख सिद्धान्त मान्ने कांग्रेस र संसदीय व्यवस्थाविरुद्ध युद्ध सुरु गर्ने माओवादी केन्द्रबीच स्थानीय तह निर्वाचनमा तालमेल हुँदै छ, जसलाई कतिपयले सत्तामा टिकिरहने दाउपेचको रूपमा लिएका छन् भने कतिपयले माओवादीको बाध्यताका रूपमा । समाप्त हुन लागेको पार्टीको अस्तित्व जोगाउन पुष्पकमल दाहालले कहिले एमाले त कहिले कांग्रेससँग तालमेल गरी राजनीतिलाई विकृत बनाउँदै लगेकामा भने दुईमत छैन । राजावादी भनिने राप्रपा र गणतन्त्रवादी भनिने एमालेबीचको तालमेल पनि कम रोचक छैन । केन्द्रीय तहमा भएको तालमेललाई कार्यकर्ता पंक्तिले कुन रूपमा लिन्छन्, त्यो भने निर्वाचन परिणामपछि नै थाहा होला । कांग्रेसका कार्यकर्ताहरूमा भने तालमेललाई लिएर व्यापक असन्तुष्टि छ । युद्धकालमा माओवादीले कांग्रेस कार्यकर्तालाई निसाना बनाएको, कुटपिट गरेको र यातना दिएको हुँदा माओवादीसँग तालमेल गर्न नहुने र उसलाई भोट हाल्न नसकिने कुरा खुला रूपमा बताइरहेका छन् । कतिपय जिल्लामा बागी उम्मेदवार उठाउने कांग्रेसका जिल्ला सभापतिहरूले घोषणा गरिसकेका छन् । केन्द्रबाट तालमेल गर्ने तर कार्यकर्ता पंक्तिले तालमेल नगर्ने घोषणा गर्नुले भुइँको टिप्न खोज्दा पोल्टाको पनि पोखिने त होइन भनी एकथरी कांग्रेसीहरूको चिन्ता व्यापक छ । नीति र सिद्धान्तबिनाको तालमेलले मुलुकलाई निकास दिने होइन बरु झन् अप्ठेरो मोडमा लान्छ भन्ने आमबुझाइ र चिन्तालाई अन्यथा मान्न सकिँदैन । पुरुषोत्तम घोरासैनी, बालाजु१६, काठमाडौं"
हाम्रो संकट टार्ने साँचो,"हरि रोकाको कुन बाटो आयो श्रीलंकामा संकट ? लेख रोचक लाग्यो । रोकाले लेखमा मिहिन तरिकाले श्रीलंकाली राजनीतिको खोजतलास गरेको देखियो । संकट अरूले ल्याइदिने होइन, सत्तामा बसेर राज्यको ढुकुटीमा हालीमुहाली गर्ने राजनीतिक नेतृत्वको खुराफाती निर्णयले हो । हुन त, नेपालजस्तो मुलुकलाई हत्तपत्त ऋण पनि पत्याउन छाडिसके दातृ राष्ट्रहरूले । सरकारले हामी श्रीलंकाभन्दा फरक छौं, हाम्रो अर्थव्यवस्था अझै बलियो छ, प्रतिपक्षले नचाहिँदो कुरा गरे आदि भनेर आत्मरति गरिरहेछ तर समग्रमा हेर्दा श्रीलंकाभन्दा हामी धेरै हिसाबले कमजोर छौं, श्रीलंकाली जनता हामीभन्दा पढेलेखेका र दक्ष छन् । वैदेशिक रोजगारीमा जाँदा पनि सीप सिकेर मात्र जान्छन् । हामीजस्तो डोको बोक्दाबोक्दै र गोबर सोर्दासोर्दै विदेश हानिँदैनन् । उनीहरूको उत्पादनको ठूलो हिस्सा निर्यात हुन्छ, हामीकहाँ भने १० खर्बको आयात हुन्छ भने १ खर्बको निर्यात । नेपालमा श्रीलंकाजस्तो अवस्था नदेखिनुको मुख्य कारण हो कोरोनाको समयमा पनि वैदेशिक रोजगार चलिरह्यो र स्वदेश फर्केर आएकाहरू पनि पुनः रोजगारीमा गए । त्यस्तै हाम्रो भारतसँग खुला सिमाना भएकाले अलि महँगै भए पनि दैनिक चाहिने सामान आएकै थियो । तर, यही समयमा चीनबाट फिटिक्कै सामान आएन । चीनको भर पर्नुपर्ने अवस्था भएको भए हाम्रो के हाल हुने थियो ? अर्को कुरा नेपालले कुनै पनि देशसँग नचाहिँदो बार्गेनिङ गरेन, सीमा सम्बन्धी विवादबाहेक हाम्रो अरू कुनै विवाद छिमेकीसँग छैन । कोरोना खोपदेखि अन्य अत्यावश्यक वस्तुको आयातमा समस्या नदेखिनु यसैको उपज हो । भन्नुपर्दा, हाम्रो संकट टार्ने साँचो दक्षिणतिरै पो छ कि ? केदारनाथ त्रिपाठी, काठमाडौं"
भ्रष्टाचारको जरो निर्वाचन खर्च,"भोट किनेर भ्रष्टाचार समाचारले भ्रष्टाचारको जड निर्वाचन भएको प्रस्ट पार्छ । लोकतन्त्रलाई चलायमान बनाउने एक मात्र माध्यम निर्वाचन हो तर पछिल्लो समय निर्वाचनमा हुने भ्रष्टाचार दिनानुदिन पेचिलो मुद्दा बनिरहेको छ । निर्वाचन स्वच्छ, निष्पक्ष र स्वतन्त्र भइरहेको छैन, किन यस्तो भयो भन्ने गम्भीर प्रश्न हामीसामु छ ।उम्मेदवारमाथि गैरकानुनी लगानी गर्ने अनि मतदातालाई पैसामा किन्न खोज्ने प्रवृत्ति मौलाएको छ अचेल । यस्तै जनप्रतिनिधि हुन आफ्नै नेताहरूलाई पैसा दिएर उम्मेदवारी किन्नुपर्छ । पैसा टन्न भए वा नेताहरूको नातेदार भए मात्र उम्मेदवार बन्न पाइन्छ । उम्मेदवार भएपछि जसरी पनि जित्नकै लागि जुनै दलहरूसँग पनि गठबन्धन गरिन्छ । यसो गर्दा फरक राजनीतिक विचार र आस्था भएको दललाई पनि मत दिनुपरिरहेको छ । संविधानले नै संघ, प्रदेश र स्थानीयको भूमिका र महत्त्वलाई व्याख्या गरिदिएको छ । तर राजनीतिक दलहरूको केन्द्रीय नेतृत्वले नै तीनै तहमा उम्मेदवार चयन गरिदिनुपर्ने, पालिकाहरूमा स्थानीय मतदाताको इच्छा र चाहना अनुरूपभन्दा पनि केन्द्रीय नेतृत्वको निर्णय र सिफारिसमा जनप्रतिनिधि उठ्नुपर्ने कस्तो लोकतान्त्रिक संस्कार होला ? केन्द्रको आदेश र कृपाले टिकट पाउने उम्मेदवारले मतदाताप्रति उत्तरदायी हुनुपर्ने हो कि टिकटदाताप्रति ? आफ्नो प्रतिनिधि आफैं चुन्ने सार्वभौम अधिकारमाथि कतै यस्ता क्रियाकलापले कुठाराघात त भइरहेको छैन ?नेताहरूको स्वेच्छाचारिताका कारण जनताले इच्छाएको व्यक्ति नेतृत्वमा पुग्न नसकेर राजनीतिमा ठेकेदारहरूको हालीमुहाली त भइरहेको छैन ? निर्वाचनका लागि उम्मेदवारी दर्ता गर्ने समय नजिकिँदै गर्दा उम्मेदवारका प्रत्याशी र नेताहरूको उठबस बाक्लिनु, व्यवसायी र ठेकेदारहरू सल्बलाउनु र उम्मेदवारका लागि टिकट महँगो पर्नु संयोग मात्र हुन सक्दैन । यस्ता गैरकानुनी क्रियाकलापको निगरानी कसले गर्ने ? निर्वाचनको बेला राजनीतिक दल र उम्मेदवारहरूलाई प्रश्न गरे धम्की आउने संस्कारको अन्त्य कहिले होला ? गाउँगाउँमा भड्किलो चुनावी अभियान चलाउने नेतालाई खर्च गर्ने पैसा कहाँबाट आयो भनेर अब मतदाताले सोध्न पाउने कि नपाउने ? खर्चको स्रोतमाथि वैधताको प्रश्न उठाउँदा मतदाता निसानामा पर्छन् कि पर्दैनन् ? दलहरूले मतदाताको सुरक्षाको ग्यारेन्टी गर्न सक्लान् ? कानुन बनाउनेहरूले कानुन कत्तिको व्यावहारिक र विश्वसनीय छ भनेर समीक्षा गर्ने कि नगर्ने ? कार्यान्वयन हुन असम्भव कानुनको रटान लगाउनुको कुनै अर्थ छ र ? दलहरूले आचारसंहिता उल्लंघन गरे कडा कारबाही गर्न निर्वाचन आयोग तयार होला ? दलहरूलाई आचारसंहिताको पूर्ण पालना गराउन नागरिक समाजको खबरदारी पर्याप्त छ ? टिकट किन्ने र बेच्ने दुवै पक्षलाई निर्वाचनमा भ्रष्टाचार गरेको अभियोग लगाउन मिल्ने कि नमिल्ने ? मतदातालाई पैसामा किन्ने र आफ्नो स्वार्थपूर्ति गर्ने उम्मेदवारहरूलाई कानुनी कारबाही होला कि नहोला ? निर्वाचनको बहानामा बढिरहेको महँगी नियन्त्रण गर्न सरकारले तदारुकता देखाउनु पर्दैन ? भ्रष्टाचार नियन्त्रण गर्न राजनीतिमा देखिएको यस्तो विकृति नियन्त्रण गर्नुपर्छ । निर्वाचनमा भ्रष्टाचारको गन्ध आउन नदिन हामी सबैले आफ्नो ठाउँबाट खबरदारी गर्ने बेला भएको छ । नोदनाथ त्रिताल, चौबिसे गापा३, धनकुटा"
आचारसंहिता र शीर्ष नेतृत्व,"दरिलो अनुगमन आवश्यकआचारसंहिता त्यतिखेर मात्रै प्रभावकारी हुन्छ, जतिखेर उल्लिखित बुँदाको बर्खिलाफ क्रियाकलाप गर्नेहरू तत्कालै कारबाहीको भागीदार बन्छन् । उल्लंघनकर्ताहरू सजायको भागीदार बनेको दृश्य मञ्चन भएको खण्डमा मात्रै त्यस्ता दल र पात्रहरू निरुत्साहित हुन पुग्छन् । विगतका चुनावमा पनि यसरी आचारसंहिता जारी त हुन्थे तर आयोगले उल्लंघनकर्ताको उम्मेदवारी खारेजीदेखि त्यसरी खर्च गरेर चुनाव जित्नेको हकमा बदर गरेको इतिहास नभएकाले पनि शंका गर्नेहरूलाई मैदान मिलेको हो । यस पालिको आचारसंहितामा दलका चिह्न वा झन्डाअंकित टिसर्ट, क्याप, झोला, लकेट लगायत खर्चालु वस्तु प्रयोग गर्न नपाउने प्रावधान हुनुले खर्चको सीमालाई बाँध्छ नै, तर भित्रभित्रै पैसा बाँड्ने, रक्सीमासुका परिकारमा खर्च हुने विकृति न्यूनीकरण अलि अप्ठ्यारै छ । चुनाव मिति घोषणा भएसँगै गाउँठाउँका भट्टी पसल, रेस्टुरेन्ट हुँदै होटलसम्म रक्सीका भरीखाली बोतलले भरिने क्रम बढ्छ । यसले गर्दा पनि खर्चको मात्रा बढेको हुन्छ, जुन उम्मेदवार स्वयंबाट नभई तिनलाई सहयोग गर्ने पात्रहरूबाट बेहोरिएको हुन सक्छ । त्यस्ता खर्चको परीक्षण गर्नु सजिलो छैन ।आयोगले आचारसंहिता घोषणा गरेपछि निर्वाचन आयोग र नेपाल कानुन समाजले सातै प्रदेशका १४ जिल्लामा र संघीय स्तरको काठमाडौंका सरोकारवालाबीच अन्तरक्रियाहरू गरायो । ती अन्तरक्रियामा सहभागीहरू आचारसंहिताका कठोर बुँदा पालना हुनेमा संशय व्यक्त गरिरहेका थिए, विगतका उदाहरण कोट्याउँदै । अझ जसरी निर्वाचन आयोगले खर्चको सीमा तोकेको छ, त्यो सीमाभित्रै दल र तिनका उम्मेदवार रहनेमा धेरैबाट शंका व्यक्त भयो । त्यो शंकाको निरूपण पनि यो निर्वाचनसँगै गर्नुपर्नेछ ।दल राजनीतिक र तिनका उम्मेदवार घोषित आचारसंहिताभित्र बसेका छन् कि छैनन् भन्नेमा निर्वाचन आयोगको दरिलो अनुगमन चाहिन्छ । आयोगले राजनीतिक दलका स्थानीय प्रतिनिधिहरूलाई समेत सामेल गरी आचारसंहिता अनुगमन समिति बनाएको छ । तर, आचारसंहिता अनुगमन गर्नु त्यति सजिलो छैन, किनभने देशभर १० हजार ७ सय ५६ मतदानकेन्द्र छन् । तिनमा नागरिक तहबाट समेत सहयोग भएको खण्डमा आचारसंहिता कार्यान्वयनमा सजिलो हुन्छ ।आयोगले उल्लंघनकर्तालाई कारबाहीको दायरामा ल्याउनकै खातिर सात थरीका अनुगमन समिति बनाएको छ, केन्द्रीयदेखि सूक्ष्म अनुगमन टोलीसम्म । तिनलाई कतै उल्लंघन भएमा निर्वाचन सम्बन्धी कसुर तथा सजाय ऐन लगाउँदै ठाउँका ठाउँ कारबाही गर्न सक्ने अधिकार दिइएको छ । त्यसो हुँदा विगतभन्दा यस पालि आचारसंहिताका हकमा आयोग कठोर हुन्छ भन्ने देखिएको छ । सँगै आचारसंहिताका प्रावधान बढीभन्दा बढी प्रचार गराउँदै नागरिकलाई सचेत तुल्याउने काम पनि निरन्तर हुनुपर्छ ।विगतमा आचारसंहिता पालना सही रूपमा गराउन नसक्दा पर्यवेक्षक, बुद्धिजीवी, नागरिक समाज, मतदाता र सञ्चारकर्मीको नजरमा निर्वाचन आयोग कमजोर र लाचार देखिएकाले यस पालि आफूलाई सक्षम र संवैधानिक आयोगका रूपमा प्रमाणित गर्ने राम्रो अवसर मिलेको छ । त्यसैले निर्वाचन आचारसंहिता उल्लंघन गर्ने दल र उम्मेदवारहरूलाई कानुनी दायराभित्र ल्याई स्वच्छ, निष्पक्ष, स्वतन्त्र र भयरहित निर्वाचन गर्नगराउन आयोग र पदाधिकारीहरूले दलीय आस्थाभन्दा माथि उठेर भविष्यमा हुने निर्वाचनप्रति जनआस्था वृद्धि गराउनु राम्रो हुनेछ ।प्रधान नेपाल कानुन समाजका कार्यकारी निर्देशक हुन् ।"
'नीति हराएको 'राजनीति,"खरानीको लेप अर्कातिर, नेत्रविक्रम चन्दजस्ता केही हप्ताअघिसम्म पुष्पकमल दाहाल, बाबुराम भट्टराईहरूलाई दलाल संसद्वादी, चुनाववादी भन्दै विकल्पमा वैज्ञानिक समाजवादको वकालत गर्नेहरू छन्, जो आफ्नै पार्टीको केन्द्रीय समितिले गरेको निर्णयविपरीत पार्टीलाई चुनाव आयोगमा दर्ता गराउन प्रवक्तासहितको डफ्फा दौडाइरहेका भेटिइन्छन् । चन्दहरू आफ्नो राजनीतिक मार्ग के हुने भन्ने निर्णय गर्न स्वतन्त्र छन् तर विगतमा आफूले गरेको प्रश्न र कर्मको सार्वजनिक जवाफ भने दिनैपर्छ, यदि चन्दले आफूलाई सार्वजनिक पार्टीको नेता स्विकार्छन् भने । हिजोको स्थानीय निर्वाचन किन निरपेक्ष रूपमा बमबारुद पड्काउँदै बहिष्कार गरेको र आजको चुनाव जितेर कुन समाजवादी व्यवस्था ल्याउनका लागि हो निरपेक्ष रूपमा पार्टी दर्ता गराउने मौका पाऊँ भन्दै चुनाव आयोगमा हान्निएको भनेर जवाफ दिनैपर्छ ।के राजनीतिमा नीति भनेको बजारमा बेच्न राखेको जुत्ताको खोलजस्तो मात्रै हो, आफ्नो निहित उद्देश्यलाई छोपछाप पार्नका लागि प्रयोग गरिने ? नीति गायब भएको राजनीति गरिरहेकाहरूमाथि गर्नुपर्ने प्रश्नहरूको चाङ छ ।उसो त अब कसैमाथि, कुनै विषयमाथि प्रश्न उठाउनु मात्रै समस्याको समाधान हुन सक्दैन । प्रश्न आफैंमा समाधानको या विकल्पको एउटा आलोक हो । यसर्थ पनि कि, चलिरहेको परिपाटी ठीक छैन र यो प्रश्नहरूबाट घेरिएको छ भन्ने जनाउ दिन । तर, यो मात्रै पर्याप्त छैन । समाधान के त ? बारम्बार सोधिने प्रश्न हो यो । साँच्चै समाधान के त ? यदि जनसाधारणलाई आज चलिरहेको धन व्यवस्था या यसले पैदा गरेको सामाजिक अन्तरविरोधलाई राजनीतिक परिपाटीले थेग्न र समाधान दिन सक्दैन भन्ने लागेको हो भने यसको विकल्प खोज्न अग्रसर हुने काम पनि गरिखाने जनसाधारणहरूकै हो । समाधान कुनै बनिबनाउ भ्याक्सिन होइन जो कसैले कसैलाई लगाइदिने र निको हुने । समस्या आयो भने समाधान खोज्ने काम पनि समस्या भोग्नेहरूकै हो ।त्यसका लागि प्रस्थानविन्दु भनेको नीतिबाट विचलित भएको राजनीतिलाई नीतिप्रधान, विचारप्रधान र दर्शनप्रधान मार्गतिर अग्रसर गराउनु हो । कस्तो नीति भन्ने सवाल कसको वर्गको राजनीति भन्नेले निर्धारण गर्छ । धन व्यवस्थामा धन हुनेहरूको हितकारी परिपाटीको व्यवस्थापन गर्न प्रतिबद्धहरू व्यवस्थापकका रूपमा अघि आउँछन् । व्यवस्थापकहरू फेरिन्छन्, फेरिइरहन्छन् । तर मूलभूत योग्यता र सीमा उही हुन्छ ।गरिखानेहरूको व्यवस्था गरिखानेहरूले नै ल्याउने हो । कसैले भावुक र कल्याणकारी भएर व्यवस्थापन गरिदिँंदैन । आजको दिनमा जो छानिए पनि पाँच वर्षका लागि आफूमाथि शासन गर्नेहरू छान्ने हो । शोषण गर्नेहरू छान्ने हो । शोषण र शासन नै आजको व्यवस्थाको मूल चरित्र हो । यो सहभागितामूलक व्यवस्था होइन, प्रतिनिधिमूलक व्यवस्था हो । सहभागितामूलक समाज चाहिनेहरूले त्यस्तो नीति भएको समाज निर्माण गर्न आफैं प्रतिबद्ध भएर अग्रसर हुने हो । आफ्नो मतले त्यस्तो नीतिमा समाजलाई फर्काउन सक्छ कि सक्दैन भनेर ख्याल गर्ने काम सरोकारवालाहरूकै हो ।"
"प्रविधिको फल, चुनावी छल","एउटा अनुसन्धानका क्रममा केही समयअघि डोटी, पाल्पा, कास्की, बुटवल र झापा पुगेका बेला पंक्तिकारले ट्याक्सी र अटोरिक्सा चालकसँग अनौपचारिक कुराकानी गर्ने अवसर पाएको थियो, जहाँ तिनीहरूले एमसीसीका पक्षविपक्षमा खुलेर आफ्नो मत प्रकट गरेका थिए । ती सूचनाको स्रोतबारे सोध्दा फेसबुक र अनलाइन मिडिया भन्ने जवाफ दिएका थिए । तिनीहरूले सामाजिक सञ्जालमा जेजे देखेसुने, त्यही बमोजिम आफ्नो धारणा बनाए । कुनै विषयवस्तुप्रति धारणा बनाउन यसरी भूमिका खेलिरहेको सामाजिक सञ्जालले चुनावी प्रचारमा कस्तो प्रभाव पार्ला, सहजै अनुमान गर्न सकिन्छ ।चुनाव आफैंमा प्रोपगान्डा हो । त्यस्तो देश सायदै छ, जहाँ चुनावी धाँधली नभएको होस्, चाहे त्यो बुथ क्याप्चर गरेर होस् या पैसा बाँडेर या त गलत सूचना फैलाएर । ती चाहे लोकतान्त्रिक देश होऊन् या अर्धलोकतान्त्रिक वा तानाशाही तन्त्र । हिटलर त राजनीति भनेको जालझेल हो भन्थे । जालझेलको अर्को रूप चुनाव हो, यो देखावटी हो, शत्रुबिनाको शक्ति र छलबिनाको चुनाव सम्भव छैन भन्थे । उनले थप भनेका छन्, राजनीतिमा बसिरहन चाहनेले निरन्तर शत्रु बनाइरहनुपर्छ । वास्तविक शत्रु छैन भने कथा रच्नुहोस्, कसैले तपाईंलाई आक्रमण गर्दै छ भनेर, तपाईंलाई शत्रुले घेरिरहेका छन् भनेर । यसरी मात्रै तपाईं शक्तिमा रहिरहन सक्नुहुन्छ । चुनावका सम्बन्धमा उनको भनाइ छ, तपाईं चुनाव जित्न चाहनुहुन्छ भने जनताको मस्तिष्कमा आक्रमण गर्नुहोस् । सीधा आक्रमण गर्न सक्नुहुन्न भने घुमाएर भए पनि गर्नुहोस् ।हिटलरको बीसौं शताब्दीको भनाइ यो डिजिटल युगमा अझ बढी चरितार्थ हुँदै गएको छ । यो युगमा चुनाव निकै छलछामपूर्ण हुन्छ । छलछामको प्रकृतिचाहिँ फेरिएको छ । सामाजिक सञ्जाल, ठूला डेटा सेन्टरहरूलाई दुरुपयोग गरेर जनताको मतलाई प्रभावित पारिन्छ अचेल । सन् २०१८ देखि २०१९ सम्म अक्सफोर्ड इन्टरनेट इन्स्टिच्युटले ७० देशमा गरेको एउटा सर्भेको निष्कर्ष हेर्दा, अहिले डिजिटल प्लेटफर्मको प्रयोग गरी चुनावमा गलत सूचना फैलाएर जनताको मत प्रभावित गर्ने गरिएको छ । ती ७० मध्ये ४५, प्रजातान्त्रिक मानिने देशहरूले कम्प्युटरमा आधारित सूचनाहरूलाई दुरुपयोग गरी चुनाव प्रचार गरे । त्यस्तै, तानाशाही रहेका २६ देशले पनि विपक्षीको आवाज दबाउन, सरकारमाथिको आलोचना दबाउन, स्वतन्त्र प्रेसलाई कुण्ठित गर्न राज्यनियन्त्रित सामाजिक सञ्जाल वा अरू कम्प्युटेसनल प्रोपगान्डा गरे । चीन, भारत, इरान, पाकिस्तान, रुस, साउदी अरब र भेनेजुयलाजस्ता ७ देशले त साइबर सेनालाई जागिरै दिएर सरकारको पक्षमा सामाजिक सञ्जालबाट प्रचार गराए । ७० देशमध्ये ८० प्रतिशतले स्वचालित खाता (बुट एकाउन्ट) बाट प्रोपगान्डा मच्चाएको देखियो । २५ प्रतिशत देशले निजी कम्पनीसँग मिलेर यस्ता काम गरे । अजरबैजान, इजरायल, रुस, ताजकिस्तान, उज्बेकिस्तान लगायतमा सरकारले विद्यार्थी र युवालाई गलत सूचनाको प्रसार अभियानमा खटाए ।चुनाव प्रचार भनेको मतदाताको मस्तिष्कमा प्रहार गरी भोट तान्नु हो । अमेरिकामा सन् २००८ मा बाराक ओबामाले अनलाइन क्याम्पेन व्यापक बनाए । फेस टु फेस भन्दा अनलाइनलाई जोड दिए । त्यसयता अनलाइन प्रचार तीव्र हुँदै गयो । ह्युमन राइट म्यागजिनका अनुसार, २००८ को चुनावमा २२२५ मिलियन डलर अनलाइन प्रचारमा खर्च भएकामा २०१६ मा त्यो १४ बिलियन डलर पुगेको थियो । ग्लोबल स्टेट अफ डेमोक्रेसी रिपोर्ट२०२० का अनुसार, अमेरिकामा २०१६ को निर्वाचनमा हिलारी क्लिन्टनको भन्दा डोनाल्ड ट्रम्पको चुनाव प्रचार सयौं गुणा प्रभावकारी थियो र त्यसको कारणा थियो ट्रम्पले अनलाइन र सामाजिक सञ्जाललाई अत्यधिक प्रयोग गर्नु । उनले डेटा एनालिसिस टिम बनाएर व्यक्तिगत सूचनाहरू लिई विश्लेषण गरे, अनि मतदाताहरूको मनोविज्ञान अनुसार बोले, प्रचार गरे । अमेरिकी चुनावलाई प्रभाव पार्न रुसले समेत फेसबुक प्रचारमा १० मिलियन डलर खर्च गरेको थियो । भारतमा मोदीले थ्रीडी होलोग्रामको प्रयोग गर्नुका साथै मोबाइल कनेक्सनको डेटालाई शासकीय शक्तिको बलमा आफ्नो चुनाव अभियानमा दुरुपयोग गरे ।नेपालमा पनि चुनावमा साइबर आतंक बढ्दै गएको छ । यो डिजिटाइजेसनको युगमा चुनावी जालझेल धेरै तरिकाले हुन सक्छ । एक, सामाजिक सञ्जालमा गलत सूचना फैलाई जनताको एटिच्युडमा परिवर्तन गराएर । दुई, फेक आईडी, बुट एकाउन्टमार्फत ठूलो संख्याले यस्तो चाहन्छन् भन्ने कुप्रचार गरेर । तीन, ठूला डेटा सेन्टर किनी डेटा दुरुपयोग गरी जनताको मनोविज्ञानमा खेलेर । चार, जनताका व्यक्तिगत सूचनालाई अल्गोरिदमले व्याख्या गरी उनीहरूको मनोविज्ञान र एटिच्युड अनुसारका सस्ता एजेन्डा उठाएर, जुन पछि लागू हुँदैनन् । पाँच, विपक्षीका पुराना गतिविधिहरू सार्वजनिक गरिदिएर वा उनीहरूबारे गलत सूचना प्रसार गराएर । अचेल नेताका पुराना भिडियो, म्यासेन्जर कुराकानी, फोन रेकर्ड आदि भटाभट बाहिर आउन थालेका छन् । प्रतिद्वन्द्वीलाई खुइलाउने मूल साधन बनेको छ प्रविधि । छ, सम्पूर्ण सूचना राज्यको नियन्त्रणमा लिएर विपक्षीलाई दबाउन निजी सञ्जाललाई प्रतिबन्ध लगाई सरकारको पक्षमा मात्रै प्रचार गराएर । सात, विदेशी शक्तिले कुनै अमुक पार्टीको नेतालाई जिताउन चाहेमा, रुसले अमेरिकी चुनावमा गरेजस्तो, अनलाइनमार्फत डेटा ह्याक गरी मतदातालाई प्रभावित गरेर । के बुझ्नुपर्छ भने, जनमत भनेको जनताको अनुभूति हो, बौद्धिकता होइन । व्यक्तिविशेष जति बुद्धिमान् वा मूर्ख भए पनि उसको मत एउटा मात्रै हुन्छ । विद्वान्, राजनीतिक विश्लेषक, देशविदेश बुझेको मानिस एवं प्रजातन्त्र भनेको चुनाव हो र चुनाव भनेको भोजभतेर मात्र हो भन्ने बुझ्ने मानिसको भोटको मूल्य एउटै हुन्छ । बौद्धिकताका आधारमा मत हुने भए सबै प्रोपगान्डा आदिको विश्लेषण हुन्थ्यो । गलत प्रचारले ठूलो असर गर्ने थिएन । तर, अनुभूतिका आधारमा मत निर्माण हुने भएपछि गलत सूचनाले व्यक्तिविशेषको सोचाइलाई तुरुन्तै परिवर्तन गर्न सक्छ । धारणा जहिले पनि क्यालकुलेसनमा आधारित हुन्छ । क्यालकुलेसन नाफाघाटामा आधारित हुन्छ । व्यक्तिले आफूले पाएका सूचनाका आधारमा क्यालकुलेट गर्छ र धारणा बनाउँछ । जस्तै राति जंगलको बाटो एक्लै हिँड्दा डर लाग्नेनलाग्ने कुरा उसको अनुभूति हो भने डर लाग्छ वा लाग्दैन भन्नेचाहिँ उसको क्यालकुलेसनमा भर पर्छ, सम्भावनामा भर पर्छ । ऊ अरू मानिसभन्दा कति टाढा छ, कतैबाट मानिसको आवाज आएको छ कि छैन, कतै बत्ती बलेको छ कि छैन, ऊ कति बलियो छ, ऊसँग कुनै हतियार छ कि छैन दिमागले यी सबै क्यालकुलेट गर्छ र एक किसिमको धारणा बन्छ । हिँड्दै गर्दा एक्कासि आवाज आएमा ऊ बेसरी डराउँछ, एक्कासि कोही मानिस भेटिएमा उसको डर भाग्छ । यसरी सोचाइ तुरुन्तै परिवर्तन हुन्छ । त्यस्तै, चुनावमा पनि मतदाताको सोचाइमा तुरुन्तै परिवर्तन ल्याउन साइबर प्रोपगान्डा चल्छ । सामाजिक सञ्जालहरूको व्यापक प्रयोग हुन्छ । गलत सूचना राखेर जनताको अनुभूतिमा प्रभाव पार्न खोजिन्छ । यति जनसंख्याले यो चाहन्छ, त्यो चाहन्छÙ त्यसैले फलानो पार्टी र उम्मेदवारलाई भोट दिनुपर्छ भनेर प्रचार हुन्छ । जनमस्तिष्कले त्यसको क्यालकुलेट गर्छन् र भोट दिन्छन् । यसरी जनताको स्वाभाविक नभई म्यानिपुलेटेड सोचाइले काम गर्छ । यो प्रवृत्ति लोकतन्त्रकै लागि ठूलो चुनौती हो । अहिले निर्वाचन आयोगले आचारसंहिता प्रकाशन गरिसकेको छ, जसले भौतिक प्रचारलाई केही हदसम्म नियन्त्रण गर्ने प्रयास गरेको छ तर डिजिटल प्रचारलाई रोक्न खोजेको छैन । त्यसो हुँदा अब पार्टीहरूले डिजिटल प्लेटफर्मलाई चुनाव प्रचारको मूल क्षेत्र बनाउनेछन्, जहाँ ठूलो खर्च हुनेछ । हिजो भौतिक खर्च गर्दा त्यो रकम ठूलो मात्रामा स्वदेशमै रहन्थ्यो तर अब अनलाइनमा जाँदा त्यो बाहिरिनेछ । यसबाट समग्रमा देशलाई आर्थिक रूपमा समेत घाटा पुग्नेछ । हिजो कार्यकर्ताबीच भौतिक लडाइँ हुन्थ्यो, अब साइबर लडाइँ हुनेछ । बौद्धिक आतंकवाद प्रबल हुनेछ । हिजो विदेशी शक्तिहरूले आर्थिक वा भौतिक सहयोग गरी कसैलाई जिताउने प्रयास गर्थे, अब डेटा प्रोपगान्डाका आधारमा प्रचार गराउनेछन् । यो डेटा युगमा डेटालाई नै दुरुपयोग गरी चुनावलाई प्रभावित पार्ने खेल हुन्छ । दलाल पुँजीवाद हावी रहेको समयमा पैसा हुनेले टिकट पाउँछ, किनकि उसले खर्च गर्न सक्छ, भोट किन्न सक्छ । त्यस्तै, डेटा पुँजीवादमा डेटा हातमा हुनेले टिकट पाउँछ किनकि उसले डेटालाई दुरुपयोग गर्न जानेको हुन्छ, डेटाको शक्ति थाहा पाएको हुन्छ । उसैले साइबर एजेन्टलाई खटाउन सक्छ । अनि जनताको आवेग बुझी त्यसैमाथि खेल्छ । यसरी डेटा पुँजीपतिहरूले पार्टी र सत्ता कब्जा गर्छन् । बाहिर देखिँदा जनमतको बलमा कब्जा गरेजस्तो देखिन्छ तर त्यसका लागि जनमतलाई म्यानिपुलेट गरिएको हुन्छ । अहिले पनि दलाल पुँजीपतिहरू जनमत लिएर होइन, किनेर सत्तासीन भएका हुन्Ù पछि पनि त्यही हुनेछ । प्रकृति मात्रै फेरिनेछ । रूप फेरिनेछ तर सार उही हुनेछ । त्यसैले चुनावमा गलत सूचना र प्रचारको प्रभावबाट बचेर स्वतन्त्र विवेकको प्रयोग गर्ने वातावरण बनाउन जरुरी छ । आचार्य त्रिविका उपप्राध्यापक हुन् ।"
अमेरिकी सीमामा एक महिनामा २ लाख आप्रवासी पक्राउ,वासिङटन (एजेन्सी) मेक्सिकोबाट अमेरिका पस्न खोज्ने २ लाखभन्दा बढी आप्रवासी एक महिनामै पक्राउ परेका छन् । अमेरिकी सीमा सुरक्षा अधिकारीहरूले मार्चमा गैरकानुनी रुपमा मेक्सिकोको सिमाबाट प्रवेश गर्नखोज्ने २ लाख १० हजार आप्रवासी पक्राउ परेका जनाएकाहुन् । जुन पछिल्लो दुई दशकयता एकै महिना पक्राउ पर्ने सबैभन्दा ठूलो संख्या हो ।पछिल्लो घटनापछि राष्ट्रपति जो बाइडेनमाथि आप्रवासी मामिला मुख्य चुनौतीका रुपमा रहेको टिप्पणी हुन थालेको छ । अमेरिकी सञ्चार माध्यमका अनुसार गत वर्ष मार्चमा गैरकानुनी रुपमा प्रवेश गर्ने प्रयासपछि पक्राउ पर्नेको संख्या १ लाख ६९ हजार थियो । जो बाइडेनले पदभार सम्हालेपछि पूर्वराष्ट्रपति डोनाल्ड ट्रम्पका कट्टरपन्थी अध्यागमन नीतिहरूलाई उल्टाउने वाचा गरेका थिए । तर अवैध रुपमा सीमा पार गर्ने आप्रवासीहरूलाई रोक्न बाइडेनले संघर्ष गर्नु परेको बताइन्छ । जबकि रिपब्लिकनका नेता ट्रम्पले आप्रवासीहरूलाई लक्षित गर्दै मेक्सिकोसँगको सीमा कडा गर्ने वाचा गरेका थिए । उनले अमेरिकामेक्सिको सीमामा पर्खाल लगाउने भन्दै बजेटसमेत छुट्याएका थिए ।तर पछिल्लो समाचार सार्वजनिक भएसँगै बाइडेनको कार्यकालमा आप्रवासन समस्या थप जटिल बन्न सक्ने चिन्ता व्यक्त हुन थालेको छ । यस वर्षको मार्चमा अवैध रुपमा सीमा पार गर्न खोज्नेहरूको संख्या अप्रत्यासित रुपमा बढेपछि अधिकारीहरूले आप्रवासीको संख्या नियन्त्रणका लागि ठोस पहल गर्नुपर्ने बताएका जनाइएको छ ।
रुसद्वारा किभमा फेरि आक्रमण,"किभमस्को (एजेन्सी) रुसी फौजले फेरि युक्रेनी राजधानी किभ र पश्चिमी सहर लभिभलाई लक्षित गरी आक्रमण तीव्र पारेको छ । केही दिनअघि रुसले आफ्नो आक्रमणको उद्देश्य पूरा भएको दाबी गर्दै बन्दरगाह सहर मरिउपोलमाथि आक्रमण केन्द्रित पारको थियो । रुसले गत बिहीबार मरिउपोल सहरमाथि नियन्त्रण कायम गरेको जनाएको थियो । सहरमा एक हजारभन्दा बढी युक्रेनी सेनाले आत्मसमर्पण गरेका जनाइएको थियो । त्यसयता रुसी फौजले पुनः किभमाथि आक्रमण बढाएको हो । किभका मेयर भिताली किलित्स्कोले रुसी आक्रमणमा कम्तीमा एक जनाको मृत्यु भएको पुष्टि गरेका बीबीसीले उल्लेख गरेका छन् । रुसी रक्षा मन्त्रालयले भने किभस्थित सैन्य सामग्री कारखानालाई लक्षित गरी आक्रमण गरेको जनाएको छ । रुसले किभ छाडेयता कम्तीमा ९ सय सर्वसाधारणको शव भेटिएको युक्रेनी अधिकारीहरूको दाबी छ । तर रुसी अधिकारीले युक्रेनको आरोप अस्वीकार गरेका छन् । त्यसमध्ये ३ सय ५० जना बुचा नगरमा मात्रै फेला परेका युक्रेनी प्रहरीले जनाएको छ । उनीहरूलाई रुसी सैनिकले गोली प्रहार गरी हत्या गरेका क्षेत्रीय प्रहरी प्रमुख एन्ड्री नेभिटोभल बताएका छन् । तीमध्ये कतिपयलाई सामूहिक रूपमा गाडिएको र अन्यको शव विभिन्न स्थानमा फेला परेको हो । फरेन्सिक अनुसन्धानकर्ताहरूले मृतकको पहिचान खुलाउन र सम्भावित युद्धअपराधको प्रमाण जुटाउने काम गरिहेका युक्रनी अधिकारीको भनाइ छ । यसैबीच, रुसले अमेरिका र अन्य साझेदार देशलाई युक्रेनका लागि हतियार उपलब्ध नगराउन औपचारिक चेतावनी दिएको छ । रुसले कूटनीतिक नोटमार्फत उक्त चेतावनी दिएको अमेरिकी सञ्चारमाध्यमहरूले जनाएका छन् । वासिङ्टन डिसीस्थित दूतावासले अमेरिकी विदेश मन्त्रालयलाई रुसको दुई पृष्ठको कूटनीतिक नोट उपलब्ध गराएको जनाइएको छ । त्यसमा हतियार सहयोग गरेर अमेरिका र उत्तर एट्लान्टिक सन्धि संगठन (नाटो) ले युक्रेनको द्वन्द्व थप चर्काइरहेको र त्यसले अनपेक्षित परिणाम निम्त्याउने बताइएको छ । अमेरिकाले युक्रेनलाई थप सैन्य सहयोगको प्याकेज घोषणा गर्ने तयारी गरिरहेका बेला रुसले कूटनीतिक नोट पठाएको हो । त्यसको केही समयपछि अमेरिकी राष्ट्रपति बाइडेनले युक्रेनका लागि ८ करोड अमेरिकी डलर बराबरको सैन्य सहयोगको घोषणा गरेका थिए । सहयोगअन्तर्गत अत्याधुनिक हातहतियार, ड्रोन, बख्तरबन्द गाडी तथा हेलिकोप्टर रहेका जनाइएको छ । अमेरिका र नाटोले युक्रेनमा उपलब्ध गराएको सैन्य सहयोग प्रभावकारी बनेकाले रुसले चेतवानी दिएको कपितयको अनुमान छ । अमेरिकाले पछिल्लो समय घोषणा गरेको सैन्य सहयोगको पहिलो किस्ता केही दिनपछि युक्रेन पुग्ने जनाइएको छ । युद्ध सुरु भएयता अमेरिकाले युक्रेनलाई ३ अर्ब डलर बराबरको सैन्य सहयोग उपलब्ध गराएको छ । युरोपेली संघमा आबद्ध देशहरूले पनि युक्रेनलाई शक्तिशाली हतियारहरू उपलब्ध गराउँदै आएका छन् । यसैबीच, युक्रेनी राष्ट्रपति भ्लोदिमिर जेलेन्स्कीले अहिलेसम्म २ हजार ५ सय देखि ३ हजारसम्म युक्रेनी सैनिकको मृत्यु भएको बताएका छन् । सीएनएनसँगको कुराकानीमा उनले १० हजारभन्दा बढी युक्रेनी सैनिक घाइते भएका जनाए । घाइतेमध्ये कतिपयको अवस्था गम्भीर रहेको र उनीहरूको विभिन्न अस्पतालमा उपचार भइरहेको जेलेन्स्कीको भनाइ छ । मृतक तथा घाइतेहरूलाई देशको रक्षाका लागि गरेको योगदानको प्रशंसा गर्दै उनले सिंगो युक्रेन आफ्नो रक्षाका लागि प्रतिबद्ध रहेको बताए । नाटोमा आबद्ध हुने तयारी गरेपछि रुसले डेढ महिनाअघि युक्रेनमा आक्रमण सुरु गरेको हो । जोन्सनलाई रुस प्रवेशमा प्रतिबन्ध बेलायती प्रधानमन्त्री बोरिस जोन्सनसहित १३ जना राजनीतिज्ञलाई रुसले आफ्नो देश प्रवेशमा प्रतिबन्ध लगाएको छ । बेलायत सरकारले रुसविरुद्ध विभिन्न गलत गतिविधि गरेकाले उनीहरूलाई प्रतिबन्ध लगाउनुपरेको रुसी अधिकारीहरूले जनाएका छन् । रुसले प्रतिबन्धको पहिलो सूचीमा प्रधानमन्त्री जोन्सन र विदेशमन्त्री लिज ट्रस रहेको जनाउँदै प्रतिबन्धको सूचीमा अन्य वरिष्ठ अधिकारीहरूको पनि नाम थप्ने चेतावनी दिएको छ । रुसले युक्रेनमाथि आक्रमण गरेको विषयमा बेलायतले रुसको चर्को विरोध गर्दै आइरहेको छ । त्यसैगरी रुसविरुद्ध लड्का लागि बेलायतले युक्रेनलाई सहयोग पनि गर्दै आइरहेको छ । युक्रेनमाथि आक्रमण गरेर रुसले गलत गरेको भन्दै विभिन्न देशहरूले रुसी कूटनीतिज्ञहरूलाई आफ्नो देशबाट निकाला गरेका छन् । धेरै देशहरूले क्रमशः रुसी अधिकारीहरूलाई देशनिकाला गरिरहेका बेला रुसले बेलायतका उच्च अधिकारीहरूलाई आफ्नो देश प्रवेशमा प्रतिबन्ध लगाइएको घोषणा गरेको हो । रुसले बेलायतका विदेशमन्त्री, रक्षा मन्त्रीसहित उच्च अधिकारीहरूलाई रुस प्रवेशमा रोक लगाइएको जनाएको छ ।"
चिनियाँ अन्तरिक्षयात्री ६ महिनापछि पृथ्वीमा,बेइजिङ (एजेन्सी) चीनका तीन अन्तरिक्षयात्री ६ महिनापछि पृथ्वीमा अवतरण गरेका छन् । चिनियाँ समाचार संस्था सिन्ह्वाले सीसीटीभीले रेकर्ड गरेका दृश्यहरू सार्वजनिक गर्दै ती अन्तरिक्षयात्री शनिबार अवतरण गरेको जनाएको हो । चीनको हालसम्मको लामो अन्तरिक्ष मिसनका क्रममा ३ जना यात्रु १८३ दिनसम्म अन्तरिक्षमा रहेका थिए । उनीहरूको अवतरणसँगै चीनको अन्तरिक्ष महत्त्वाकांक्षामा ऐतिहासिक सफलता मिलेको छ । विश्वको दोस्रो ठूलो अर्थतन्त्र चीनले मानिसलाई चन्द्रमामा पठाउने आशाका साथ आफ्नो सैन्यचालित अन्तरिक्ष कार्यक्रममा अर्बौं बजेट छुट्याएको छ । अन्तरिक्ष क्षेत्रको अन्वेषण र यात्राका क्षेत्रमा दशकौं लामो अनुभव हासिल गरेका अमेरिका र रुसलाई भेट्न पछिल्लो समय चीन निकै प्रयत्नशील छ । सन् १९५७ मा सोभियत संघले स्पुतनिक प्रक्षेपण गरेको केही समय नबित्दै चिनियाँ कम्युनिस्ट पार्टीका तत्कालीन अध्यक्ष तथा राष्ट्रपति माओत्से तुङले चिनियाँहरूले पनि भूउपग्रह बनाउने घोषणा गरेका थिए । तर चीनले सन् १९७० मा मात्र लङ मार्च रकेटमा आफ्नो पहिलो उपग्रह प्रक्षेपण गरेको थियो । सन् २००३ मा याङ लिवेई पहिलो ताइकोनट (चिनियाँ अन्तरिक्षयात्री) बन्न सफल भएका थिए । याङले शेन्झाउ५ मा २१ घण्टे उडान गर्दै १४ पटक पृथ्वीको परिक्रमा गरेका थिए । त्यसयता चीनले विभिन्न मिसनहरू सञ्चालन गरिरहेको छ । चिनियाँ राष्ट्रपति सी जिनपिङले अन्तरिक्ष अभियान विशेष सपना भएको बताउँदै आएका छन् । अन्तरिक्ष स्टेसनबाहेक चीनले चन्द्रमामा आधार निर्माण गर्ने योजना पनि बनाएको छ । तर सन् २०१७ मा शक्तिशाली हेभीलिफ्ट रकेट लङ मार्च५ वाई२ सञ्चार उपग्रहहरू अक्षमा पठाउने मिसनमा असफल हुँदा चन्द्रमाको काम निकै कम भएको थियो । त्यसले गर्दा चाङ ए५ प्रक्षेपणलाई चीनले केही समय स्थगित गरेको थियो । सन् २०२१ फेब्रुअरीमा मंगल ग्रहका तस्बिरहरू संकलन गरेको चीनलाई मे महिनामा रातो ग्रह (रेड प्लानेट) को सतह पत्ता लगाउने कार्यमा सफलता मिलेको थियो । सन् २०२१ अक्टोबरमा ३ जना अन्तरिक्षयात्रीहरू सफलतापूर्वक अन्तरिक्षमा पुग्न सफल भएका थिए ।
तंग्रिँदै पर्यटन,तनहुँको बन्दीपुरमा नयाँ वर्ष मनाउन आएका पर्यटक । कोभिड संक्रमण मत्थर भएपछि पर्यटकीय गन्तव्यहरूमा आन्तरिक एवं बाह्य पर्यटकको संख्या बाक्लिन थालेको छ । तस्बिर ः सम्झना रसाइलीकान्तिपुर
असफलताको बाटोमा स्वास्थ्य बिमा,"(सुनसरी)  अस्पतालहरूले बिमितको उपचार गरेबापतको रकम मागदाबी गरे पनि स्वास्थ्य बिमा बोर्डले समयमै भुक्तानी नगर्दा मुलुकभरका धेरैजसो स्वास्थ्य संस्था प्रभावित बनेका छन् । बोर्डले रकम दिन ढिलाइ गरेको भन्दै धेरैजसो अस्पतालले बिमा कार्यक्रम बन्द गर्ने चेतावनी दिन थालेका छन् । बोर्डले बिमितको उपचार गरेबापतको रकम उपलब्ध नगराउँदा धरानको बीपी कोइराला स्वास्थ्य विज्ञान प्रतिष्ठान, मोरङ उर्लाबारीस्थित मदन भण्डारी अस्पताल तथा ट्रमा सेन्टर, पाल्पाको युनाइटेड मिसन हस्पिटल तानसेन, कोसी अस्पताल जस्ता स्वास्थ्य संस्थामा आर्थिक संकट उत्पन्न भएर उपचार सेवा रोकिन थालेको छ । नागरिकको हितमा सरकारले २०७२ सालदेखि कैलालीबाट सुरु गरेको स्वास्थ्य बिमा अहिले ७७ जिल्लामा विस्तार भएको छ । हालसम्ममा बिमा बोर्डले ४ सय ४२ स्वास्थ्य संस्थासँग सम्झौता गरेको छ । तीमध्ये ३२ सामुदायिक, ५१ वटा निजी अस्पताल र बाँकी सबै सरकारी र प्रतिष्ठान छन् । धेरैजसो अस्पतालले बोर्डबाट समयमै शोधभर्ना नपाएपछि आर्थिक संकट आइपरेको भन्दै बिमा सेवा नै बन्द गर्ने चेतावनी दिन थालेका छन् । प्रतिष्ठानले २०७४ साउनदेखि बिमितको उपचार सेवा गरेबापत पाउनुपर्ने रकममध्ये हालसम्ममा २६ करोड रुपैयाँ नपाएको जनाएको छ । स्वायत्त संस्था भएकाले सरकारले चिकित्सक, नर्स र कर्मचारीलाई तलबभत्ता सुविधा दिँदैन ।बिरामी उपचार गरेर संकलन हुने रकमले नै प्रतिष्ठान सञ्चालन गर्नुपर्ने भएकाले बोर्डबाट प्राप्त हुनुपर्ने करोडौं रकम रोकिँदा आर्थिक संकट आइपरेको भन्दै उसले बिमा कार्यक्रम बन्द गर्ने चेतावनी दिँदै आएको छ । प्रतिष्ठानले यसअघि चैत १५ देखि बन्द गर्ने भनेर फागुन १५ मा एकमहिने अल्टिमेटमसमेत दिएको थियो । त्यसबीचमा करिब ५ करोड रुपैयाँ बोर्डले पठाएको थियो । बाँकी बक्यौतामध्ये १० करोड चाँडै पठाउने आश्वासन पाएपछि थप एक महिनासम्ममा सबै बक्यौता नपाए बिमा कार्यक्रम नै बन्द गर्ने प्रतिष्ठानको चेतावनी छ । बोर्डले रकम उपलब्ध नगराएपछि प्रतिष्ठानका २२ सयभन्दा बढी शिक्षक, चिकित्सक, नर्स र कर्मचारीलाई नियमित तलबभत्ता सुविधा दिन सकिएको छैन, प्रतिष्ठानका उपकुलपति डा ज्ञानेन्द्र गिरीले भने, प्रतिष्ठानको मुख्य आयस्रोत उपचार सेवाबाटै आएको रकम हो । त्यो नै नपाएपछि कसरी प्रतिष्ठान चलाउने भन्ने चिन्ता छ । मोरङको उर्लाबारीस्थित मदन भण्डारी अस्पताल तथा ट्रमा सेन्टरको अवस्था पनि उस्तै छ । गत कात्तिकयता बोर्डले दिनुपर्ने रकममध्ये दुई करोड रुपैयाँ नपठाएको मेडिकल सुपरिन्टेन्डेन्ट डा रविकुमार साहले जानकारी दिए । ३ करोड १७ लाख ४० हजार रुपैयाँ बोर्डबाट पाउनुपर्ने उनको दाबी छ । तर बोर्डले चैत पहिलो साता १ करोड १४ लाख रुपैयाँ मात्र पठाइदिएको उनले बताए । २०७७ पुस १६ मा ७ लाख १६ हजार रुपैयाँ बोर्डबाट पठाइएको भनिएकामा हालसम्म उक्त रकम पनि प्राप्त नभएको अस्पतालले जनाएको छ । बोर्डले सबै रकम नपठाउँदा अस्पतालका ओपीडी, ल्याब, इमर्जेन्सी, एक्सरे, भिडियो एक्सरे, अपरेसन र डेन्टलसम्बन्धी अत्यावश्यक सामग्री किन्न नसकिएको साहले बताए । चैत १५ देखि बिमा कार्यक्रम बन्द गर्ने चेतावनी दिए पनि बीचमा केही रकम पठाइदिएकाले अहिले जेनतेन सञ्चालन भइरहेको अस्पतालका कर्मचारी युवराज काफ्लेको भनाइ छ । पाल्पाको युनाइटेड मिसन हस्पिटल तानसेनले १८ चैतमा सूचना जारी गर्दै बिमितहरूको उपचार खर्च रकम स्वास्थ्य बिमा बोर्डबाट शोधभर्ना नपाउँदा सेवा सञ्चालनमा समस्या उत्पन्न भएको जनाएको छ । बोर्डबाट तत्काल शोधभर्ना नभए वैशाख ६ देखि बिमाबाट उपचार सेवा पूर्ण रूपमा बन्द गर्ने अस्पतालका निर्देशक डा रचेल कारखको चेतावनी छ । उक्त अस्पतालले बिमितको उपचार गरेबापत पाउनुपर्ने रकम १२ करोड ७ लाख ३७ हजार रुपैयाँ छ ।विराटनगरस्थित कोसी अस्पतालको बिमा कार्यक्रमको हालत पनि खराब छ । मागदाबी गरेको रकम १७ करोडमध्ये ५ करोड रुपैयाँ मात्र बोर्डले भुक्तानी गरेको अस्पतालका निमित्त प्रमुख मेडिकल सुपरिन्टेन्डेन्ट डा यज्ञराज खरेलले बताए । बोर्डले भने मुलुकभरका विभिन्न अस्पतालले केही दिनअघिसम्म ६ अर्ब ५३ करोड ९८ लाख रुपैयाँ बिमा दाबी गरेको जनाएको छ । अहिलेसम्ममा १० अर्ब १९ करोड १६ लाख १६ हजार ९ सय ६६ रुपैयाँ भुक्तानी भइसकेको बोर्डका आईटी कन्सल्टेन्ट सुरेशसिं तिङ्करीले बताए । विभिन्न अस्पतालबाट प्रतिदिन २० हजारदेखि २५ हजार जना बिमितको उपचार सेवाबापत रकम मागदाबी गर्दै डकुमेन्ट (कागजपत्र) आउने गरेको छ । तर हामीले जनशक्ति अभावमा मुस्किलले पाँच हजार बिमितको मात्र प्रमाणीकरण गरिरहेका छौं, उनले भने । धरानको बीपी प्रतिष्ठान, विराटनगरको नोबेल, झापाको बीएन्डसी, भरतपुर र उपत्यकाका ठूला अस्पतालबाट शोधभर्नाका लागि मागदाबी गरे पनि समयमै भुक्तानी गर्न नसकिएको उनको भनाइ छ । सरकारले लागू गरेको स्वास्थ्य बिमा कार्यक्रमअन्तर्गत ३५ सय रुपैयाँ तिरे १ वर्षभर ५ जनाको परिवारले १ लाख रुपैयाँसम्मको उपचार सेवा पाउँछन् । त्यसबाहेक प्रतिव्यक्ति ७ सय रुपैयाँ तिरेर २० हजार रुपैयाँको थप सेवा पनि पाउने प्रावधान छ । कार्यक्रममा ७७ जिल्लाका करिब ५२ लाख नागरिक आबद्ध छन् ।"
जीर्ण सडकले सास्ती,"(लुम्बिनी)  बुटवलको अस्पताल लाइनमा ४४ वर्षदेखि पुष्पा फर्मा सञ्चालन गरिरहेका रामप्रसाद खरेल नभत्किएको पुरानो सडक झलझली सम्झिन्छन् । फराकिलो नभए पनि पहिलेको सडकमा धूलो उड्थेन । खाल्डा थिएनन् । ६ वर्ष भयो सडक ध्वस्त छ, उनले भने, अहिले भत्काउने काम मात्रै हुन्छ । सडक बनेको देखिएन । २०७२ सालपछि सडक जीर्ण बनेको हो । त्यसअघि क्रमिक रूपमा भत्किए पनि मर्मत हुन्थ्यो, उनले भने, अहिले दुःख मात्र दिइरहेको छ । हेर्दाहेर्दै एक लेनको सडक दुई, चार हुँदै अहिले ६ लेनमा विस्तार भइरहेको छ । छिटो काम गर्नुपर्थ्यो, उनले भने, ठेकेदारको लापरबाहीले काम अपुरो भयो । पीडित भएपछि मन्त्री, सांसद, नेता भेटेर सडक निर्माणलाई तीव्रता दिन दबाब दिँदै आएको उनले बताए । करिब ११ वर्षदेखि बुटवलबेलहिया खण्डलाई ६ लेनमा विस्तार गर्ने काम चलिरहेको छ । बुटवलको राजमार्ग चौराहादेखि भैरहवासम्म सडक निर्माण पूरा भइसकेको छ । चौराहादेखि गोलपार्कसम्म पूरा हुन सकेको छैन, जसले गर्दा प्रदेशको अस्थायी मुकाम रहेको बुटवलका बासिन्दाले सास्ती खेप्दै आएका हुन् । बुटवलबेलहिया व्यापारिक मार्ग विस्तार आयोजनाले बजेट खर्च गरे पनि काम हुन नसकेको खरेलको गुनासो छ । तिलोत्तमाको शंकरनगरका प्रकाश मल्ल बिहान ९ बजे बुटवलको ट्राफिक चोकस्थित पसलमा पुग्छन् । भित्र छिर्नुअघि लुगा टकटकाएर धूलो झार्छन् । बाह्रै मास रेनकोट लगाउनुपरेको उनले सुनाए । धूलोबाट भित्रको लुगा जोगाउन रेनकोट लाउँछु, उनले भने, नत्र मैलो हुन्छ । शंकरनगरबाट पसल पुग्न एक घण्टाभन्दा बढी समय लाग्छ । सडक देख्दा वाक्क लागेर कहिलेकाहीँ घरमै बस्ने गरेको उनको भनाइ छ । स्टाफलाई पसल खोल्न भनेर घरमै बस्छु, उनले भने, समस्या ज्युँका त्युँ छ, हटाउनेभन्दा बढाउनेमा बढी जोडतोड देखिन्छ । सडकले भोग्नुपरिरहेको सास्तीका कारण परिवारका अन्य सदस्य पसल आउनै नमान्ने उनले बताए । बुटवलको गोलपार्कका अमृत अधिकारीलाई बिहानै कार्यालय पुग्ने हतार हुन्छ । भानुपथमा रहेको कार्यालय पुग्न उनलाई आधा घण्टा लाग्छ । सरासर यात्रा गर्न पाए १० मिनेटमै कार्यालय पुगिन्छ, उनले भने, सडकका कारण ढिला भइरहेको हो । ६ वर्षदेखि स्थानीय ट्रेडिङ कन्सर्नमा काम गरिरहेका उनले सडक सुध्रेको देख्न नपाएको बताए । अहिले कोरोना महामारीबाट नभई धूलोबाट जोगिन अनिवार्य मास्क प्रयोग गर्नुपरिरहेको उनको भनाइ छ । यात्रा गर्ने क्रममा मिलनचोकमा रहेको खाल्डोमा लडेर चोट लागेको उनी बताउँछन् । स्थानीय पुनाराम पोखरेलले आफूले सुन्दर, सफा र हरियालीयुक्त सडक देखेको सम्झिए । मुलुकमा संघीयता कार्यान्वयन र तीन तहका सरकार बनेपछि एकले अर्कोलाई नटेर्ने हुँदा समस्या भएको उनको दाबी छ । निर्माण कम्पनीले दलका भ्रातृ संगठनलगायतलाई पैसा दिँदै काम रोक्दै गर्ने परिपाटी बन्यो, उनले भने, यही अवस्थाले बुटवल उपमहानगरपालिकाको गरिमा संकटमा परिरहेको छ । संघको अधिकार क्षेत्रमा रहेको सडक भन्दै काम गर्न नपाएको बुटबल उपमहानगर जनाउँछ । सडक विभागले भने ठेकेदारलाई दोष दिँदै आएको पोखरेलले बताए । व्यापारिक मार्ग निर्माण नभएको विषय पुरानो भइसकेको बुटवल उपमहानगरपालिकाका प्रवक्ता रामप्रसाद रेग्मीको भनाइ छ । पहिलो पटक निर्माणका क्रममा घर भत्काउनुपर्ने भएपछि स्थानीयले मुद्दा हालेर काम रोकियो, उनले भने, अहिले मुद्दा जितेपछि आयोजनाले म्याद थपेर काम अघि बढाएको छ । ठेकेदारको ढिलासुस्तीले काम तीव्र हुन नसकेको उनले बताए । यो सडक संघीय सरकारअन्तर्गत भएकाले उपमहानगरको कामलाई तीव्रता दिन डेलिगेसन जाने र सडक विभागसँग छलफल गर्ने काम जारी रहेको उनले जानकारी दिए । दुईतीन किलोमिटर बनाउनुपर्नेछ, उनले भने, हामीलाई अधिकार छैन । तर अधिकारप्राप्त निकायले काम गरिदिएनन् । बुटवलबेलहिया व्यापारिक मार्ग विस्तार आयोजनाका प्रमुख दीपक झाले भने सडकको काम निरन्तर चलिरहेको दाबी गरे । आउँदो असार मसान्तसम्म निर्माण ठेक्काको म्याद रहेको र त्यतिन्जेलसम्म काम सकिने उनको भनाइ छ ।"
दरबारमार्गमा सडक महोत्सव,"काठमाडौं (कास) सवारीसाधनले भरिभराउ हुने दरबारमार्ग शनिबार सर्वसाधारणले भरिभराउ देखियो । नेपाल उद्योग वाणिज्य महासंघ, रेस्टुरेन्ट एन्ड बार एसोसिएसन नेपाल र दरबारमार्ग विकास बोर्डले एनसेल एक्जियाटासँगको विशेष सहकार्य एवं मुख्य प्रायोजनमा आयोजना गरेको १५औं दरबारमार्ग महोत्सवमा सर्वसाधारणको बाक्लो उपस्थिति रह्यो । दरबारमार्गको दक्षिण क्षेत्रको महेन्द्र सालिकसम्म र उत्तरतर्फ नारायणहिटी संग्रहालयको गेटको ट्राफिक पोलसम्म ठाउँठाउँमा विभिन्न स्टल थिए । महोत्सवमा ६० वटा स्टल थिए, जसमध्ये करिब ३० वटा स्टल खानेकुराका थिए । बैंक, एनसेल र हस्तकला सामग्रीका पनि स्टल रहेको महासंघले जनाएको छ । आन्तरिक र बाह्य पर्यटन प्रवर्द्धन गर्ने र कोभिडले थलिएको उद्योग व्यवसायको पुनरुत्थान गर्ने लक्ष्यसहित शनिबार महोत्सव आयोजना गरिएको महासंघको भनाइ छ । स्थानीय उत्पादन तथा आन्तरिक पर्यटन प्रवर्द्धन मूल नारा रहेको महोत्सवमा दीपक वज्राचार्य, कबवेब, समृद्धि राई विथ ब्यान्ड, सुवानी मोक्तानलगायतले प्रस्तुति दिएका थिए ।"
विमानस्थललाई फोहोर बाधक,"(पोखरा)  ल्यान्डफिल साइट सार्न विलम्ब हुँदा पोखरा अन्तर्राष्ट्रिय विमानस्थल सञ्चालन तोकिएको मितिभन्दा पर धकेलिने चिन्ता व्यक्त गरिएको छ । फोहोरका कारण विमानस्थलमा ठूला आकारका चराको गतिविधि हुँदा सञ्चालनमा समस्या देखिने भएको हो । सन् २०२२ भित्रै अन्तर्राष्ट्रिय उडान सुरु गर्ने नागरिक उड्डयन प्राधिकरणको तयारी छ । पोखरा महानगरले भने ल्यान्डफिल साइट अन्तै सार्न बल्ल जग्गाको खोजी गरेको छ । महानगरको चैत १६ मा बसेको कार्यपालिका बैठकले पोखरा३३ भरतपोखरीको साविक ६ र ७ वडामा ल्यान्डफिल साइट सार्ने निर्णय गरेको थियो । महानगरले ठाउँ तोके पनि अन्य प्रक्रिया सुरु गरिसकेको छैन । पोखरा महानगरपालिकाका प्रमुख मानबहादुर जीसी पूर्णरूपमा निको भइसकेका छैनन् । उपप्रमुख मञ्जुदेवी गुरुङ आगामी स्थानीय तहको निर्वाचनमा प्रमुखको उम्मेदवार बन्ने दौडमा छिन् । महानगरका प्रमुख प्रशासकीय अधिकृत बलराम रिज्याल तीन साताका लागि नेदरल्यान्ड्समा छन् । एनसेल कर प्रकरणमा अन्तर्राष्ट्रिय अदालत (हेग) मा परेको मुद्दामा उनी सरकारी साक्षी हुन् । यिनै कारणले ल्यान्डफिल साइट सार्ने प्रक्रिया सुरु नभएको हो ।अन्तर्राष्ट्रिय नागरिक उड्डयन संस्था (आइकाओ) को मापदण्डअनुसार ल्यान्डफिल साइट विमानस्थलभन्दा १३ किलोमिटर पर हुनुपर्छ । पोखरा१४ बाच्छेबुडुवामा रहको ल्यान्डफिल साइट भने निर्माणाधीन विमानस्थलबाट तीन किमि मात्रै टाढा छ । ल्यान्डफिल साइटमा ठूलो संख्यामा चिल र गिद्धले आहारा खोज्छन् । निर्माणाधीन विमानस्थलकै वरिपरि घुम्छन् । विमानस्थल बनिसकेपछि पनि ती चरा आहाराको खोजीमा वरपर उड्दा हवाई उडानमा जोखिम हुन्छ । चरालाई अन्तै बानी पार्न न्यूनतम ६ महिना समय लाग्ने वातावरणविद् बताउँछन् । विमानस्थल सञ्चालन हुनुभन्दा ६ महिनाअघि नै ल्यान्डफिल साइट सारिसक्नुपर्छ । निर्माणाधीन विमानस्थलको हवाई सुरक्षालाई लिएर संरक्षणकर्मी चिन्तित बनेको बताएका छन् । भरतपोखरीमा एक सय रोपनी सार्वजनिक जग्गा छ भने त्यति नै थप निजी जग्गा अधिग्रहण गर्नुपर्छ । जग्गा प्राप्ति, रोक्का राखी अधिग्रहण, वातावरणीय प्रभाव मूल्यांकन (ईआईए) तयार गर्न झन्डै एक वर्ष लाग्ने महानगरका सूचना अधिकारी भरतराज पौडेलको भनाइ छ । पोखराबाट १८ किमि टाढा रहेको उक्त स्थानमा हाल कच्ची बाटो छ । त्यसलाई पक्की बनाउनुपर्छ । ल्यान्डफिल साइटमा लगानी गर्न विश्व बैंक, एसीयाली विकास बैंक (एडीबी) ले चासो देखाएका छन् । बजेटको समस्या नहोला, उनले भने, तर प्रक्रियाकै कुराले ढिला हुने भयो । जग्गा प्राप्ति, अधिग्रहणलाई फास्ट ट्र्याक मा सक्ने, त्यही स्थानमा एकापट्टि फोहोर व्यवस्थापन गर्दै गर्ने र नयाँ ल्यान्डफिल साइट निमार्णको प्रक्रिया अघि बढाउँदै जाँदा ३४ महिनामा सार्न सकिने उनको अनुमान छ । भने, नयाँ जनप्रतिनिधिले के गर्ने हुन् भन्नेमा पनि भर पर्छ ।पोखरा१४ बाच्छेबुडुवामा २०५६ मा निर्माण सुरु भएर २०६१ मा ल्यान्डफिल साइट सञ्चालनमा आएको थियो । २ सय रोपनी जमिनमध्ये ८० रोपनीमा फोहोर व्यवस्थापन हुन्छ । अहिले प्रतिदिन २ सय टन फोहोर व्यवस्थापन हुँदै आएको छ । विमानस्थललाई चराबाट जोखिम हुने कारण ल्यान्डफिल साइट मात्रै होइन, खोला र नहरमा बगेर आउने सिनो पनि हुन् । पूर्वपट्टि विजयपुर खोला र पश्चिमपट्टि फुर्सेखोला छ । ती खोलामा पनि सिनो बगेर आइपुग्छन् । खोलानालामा बगेको सिनो, आहारा खोजी, खुला फाँट र आफ्ना गुँडहरू आसपास भएका कारण गिद्धको गतिविधि बढी मात्रामा देख्न पाइँन्छ । निर्माणाधीन विमानस्थलको दुई किमि वरिपरिको हवाई दूरीमा गिद्धका प्रशस्त गुँड भेटिन्छन् । विमानस्थलको धावनमार्गको पूर्वपट्टि सिमलका दुई ठूला रूख छन् । ती रूखमा गिद्ध बस्छन् ।ल्यान्डफिल साइट हटाउन विलम्ब भइसकेको संरक्षणकर्मी हेमन्त ढकाल बताउँछन् । एक ठाउँमा रमाइरहेका चरालाई अर्को ठाउँमा बानी पार्न ६७ महिना लाग्छ, उनले भने, विमानस्थल सञ्चालनमा आउने बेला बन्दुक हानेर धपाउनुभन्दा अहिलेदेखि नै विकल्प खोजिनुपर्छ । दमौली वरपर गिद्ध रेस्टुरेन्ट खोलेर गिद्धको ध्यान उतै मोड्न सके पोखरामा गतिविधि कम हुन सक्ने उनी सुझाउँछन् । विमानस्थलको पूरक वातावरणीय प्रभाव मूल्यांकन (ईआईए) ले पनि वरपर चराहरूका गतिविधिले विमानसँग ठोक्किने सम्भावना औंल्याएको छ । ठूलो आकारका र अधिक उचाइमा उड्न चराहरू कालो चिल, सेतो गिद्ध, सुन गिद्ध, सानो खैरो गिद्ध, डंगर गिद्ध, गोमायु महाचिल, राज गिद्ध, कालो काग, घर काग, बोडाई, लाटोकोसेरो, बकुल्लालगायतबाट खतरा हुन सक्ने पूरक ईआईएमा उल्लेख छ । ल्यान्डफिल साइट सार्ने, विजयपुर खोलामा फोहोर र मृत जनावर फाल्न प्रतिबन्ध गरेसँगै चराहको आहारामा कमी हुने तथा विमानस्थल सञ्चालनको कोलाहलले त्यस क्षेत्रबाट वन्यजन्तु तथा चरा अन्यत्र बसाइँ सर्ने अनुमान छ । बुद्ध एयरले केही दिनअघि पोखरामा सरोकारवालाबीच अन्तर्क्रिया गरी ल्यान्डफिल साइट छिटो सार्न आग्रह गरेको छ । विमानस्थल सञ्चालन एक महिना धकेलिँदा पनि राज्यले करोडौं रुपैयाँ घाटा बेहोर्नुपर्ने बुद्ध एयरका प्रबन्ध निर्देशक वीरेन्द्रबहादुर बस्नेतले बताए । बुद्ध एयरले पोखरालाई नै हब बनाएर उडान सञ्चालन गर्ने तयारी गरेको उनको भनाइ छ । विमानस्थल सम्पन्न भएपछि गण्डकी प्रदेशमा लाखौं पर्यटक भित्रिने सम्भावना छ, उनले भने, त्यसका लागि ल्यान्डफिल साइट छिटो सार्नुपर्छ ।गण्डकी प्रदेशका मुख्यमन्त्री कृष्णचन्द्र पोखरेलले महानगरसँगको समन्वयमा जतिसक्दो छिटो ल्यान्डफिल साइट सार्ने प्रतिबद्धता दोहोर्याए । जग्गा पहिचान भइसकेकोले आगामी निर्वाचनपछि आउने जनप्रतिनिधिले थप कार्य अघि बढाउने महानगरका प्रवक्ता धनबहादुर नेपाली बताए । अहिले हेरिएको स्थान आवासीय क्षेत्रभन्दा पर छ, विवाद आउने स्थिति छैन, उनले भने, जग्गा खोजी मुख्य काम थियो, त्यो यही कार्यकालमा भयो ।महानगरले ल्यान्डफिल साइट सार्ने वित्तिकै जनचेतनामूलक कार्यक्रम गर्ने नागरिक उड्डयन प्राधिकरण पोखराका प्रमुख विक्रमराज गौतमको भनाइ छ । ल्यान्डफिल साइट सार्ने प्रक्रिया सुरु होस् त्यसपछि यहाँका खोलानाला, खोल्सामा सिनो फाल्नहुँदैन भनेर जनचेतनामूलक अभियान चलाउँछौं, उनले भने । विमानस्थल निर्माणको म्याद सन् २०२२ जुलाई १० सम्म छ । हालसम्म विमानस्थल निर्माण ९३ प्रतिशत सकिएको आयोजना प्रमुख विनेश मुनकर्मीले जानकारी दिए । असारबाटै क्यालिब्रेसन फ्लाइट सुरु गरेर सन् २०२२ भित्रै अन्तर्राष्ट्रिय उडान सुरु गर्ने तयारी रहेको उनको भनाइ छ ।"
युरोप जाँदा करारपत्र प्रमाणीकरण अनिवार्य,"काठमाडौं (कास) सरकारले व्यक्तिगत पहुँचका आधारमा रोजगारीका लागि युरोपका विभिन्न आठ मुलुक जाने नेपालीले रोजगारदाता कम्पनीसँग गरिएको करारपत्र प्रमाणीकरण गर्नुपर्ने व्यवस्था लागू गरेको छ । नयाँ व्यवस्थाअनुसार गन्तव्य मुलुकस्थित नेपाली दूतावासबाट करारपत्र प्रमाणीकरण भएपछि मात्रै विभागले श्रम स्वीकृति जारी गर्नेछ । विभागले क्रोएसिया, अल्बानिया, पोल्यान्ड, रोमानिया, स्लोभाकिया, हंगेरी, माल्दोभा र बेलारुसमा जानेले सम्बद्ध देश हेर्ने नेपाली दूतावासबाट रोजगार करारपत्र प्रमाणीकरण गर्ने व्यवस्था लागू गरेको हो । पछिल्लो समय व्यक्तिगत पहुँचका आधारमा युरोप जान खोज्ने नेपाली श्रमिकमाथि ठगी हुने आकार बढ्न थालेपछि विभागले दूतावासबाटै मागपत्र प्रमाणीकरण र स्वघोषणा गर्ने व्यस्था गरेको हो । यसअघि साउदी अरब, कतार, कुवेत र संयुक्त अरब इमिरेट्स जाने श्रमिकका लागि मात्रै दूतावासबाट करारपत्र प्रमाणीकरण गर्ने व्यवस्था थियो ।विभागमा म्यानपावर कम्पनीबाट भन्दा पनि व्यक्तिगत रूपमा हुने ठगीका उजुरी बढेका छन् । त्यसमा पनि युरोपमा जानेहरू ठगीमा पर्न थालेका उजुरी धेरै छन्, विभागका महानिर्देशक शेषनारायण पौडेलले भने । नेपाली दूतावासबाट रोजगार करारपत्र प्रमाणीकरण गर्दा कम्पनीको यकिन विवरण खुल्ने भएकाले ती देशमा पुगेपछि कामको सुनिश्चितता हुनेछ । सरकारले व्यक्तिगत ठगी नियन्त्रण गर्न २०६९ देखि नै निर्देशिका ल्याई कडाइ गर्दै आएको छ । म्यानपावर कम्पनी वा कन्सल्टेन्सीहरूले आफ्नो दायित्वबाट पन्छिन व्यक्तिगत श्रम स्वीकृतिमार्फत विदेश पठाउन थालेपछि सरकारले निर्देशिका ल्याएको थियो । त्यो निर्देशिकाले खाडी मुलुकमा नाता खुल्ने कागजात पेस गरेपछि मात्रै दूतावासले मागपत्र प्रमाणीकरण गर्दै आएको थियो । विभागले युरोप जानेको हकमा भने नाता खुल्ने कागजात पेस गर्नुपर्ने प्रावधान लागू गरेको छैन । कोरोना महामारी मत्थर भएसँगै वैदेशिक रोजगारीमा जानेको संख्यामा उल्लेख वृद्धि भएको छ । गत फागुनमा मात्र २७ हजार ५ सय २० जना श्रम स्वीकृति लिएर वैदेशिक रोजगारीमा गएका थिए । त्यसमा म्यानपावर कम्पनीबाट २४ हजार ९८ र व्यक्तिगत पहुँचका आधारमा २ हजार ३ सय २९ जना छन् ।"
इँटा उद्योगमा स्वदेशी कामदार,"(भैरहवा)  इँटा उद्योगमा बाल श्रमिक मुक्त गराउन र स्वदेशीलाई रोजगारी सिर्जना गर्न नेपाल इँटा उद्योग महासंघले विशेष योजना सञ्चालनको तयारी थालेको जनाएको छ । भैरहवामा हालै सम्पन्न महासंघको पाँचौं राष्ट्रिय अधिवेशन तथा १३ औं वार्षिक साधारणसभाबाट उक्त योजना सञ्चालनमा ल्याउने प्रस्ताव पारित गरिएको महासंघका नवनिर्वाचित अध्यक्ष शंकरबहादुर चन्दले बताए ।स्वदेशीलाई रोजगारीको सिर्जनाका लागि इँटा उद्योगमा आवश्यक फायर मास्टर (आगोको मिस्त्री) को पाठ्यक्रमसहित तालिम प्रदान गरिने योजना ल्याएका छौं, उनले भने, बाल श्रमिकमुक्त इँटा उद्योग सञ्चालनका लागि सबै उद्योगले सामाजिक दायित्वअन्तर्गत आफ्ना उद्योगमा रहेका अभिभावकका बालबालिकालाई राम्रो बसोबास, शिक्षा र स्वास्थ्यका आधारभूत मापदण्डको पालना गराउनेछन् ।बालबालिकाको अध्ययन र शिक्षाका लागि सम्बन्धित पालिकामार्फत पायक पर्ने विद्यालय र स्वास्थ्य संस्थामा व्यवस्थापन गरिनेछ । इँटा उद्योगमा काम गर्न टाढाबाट आउने कामदारले कुखुराका चल्ला, बाख्रासहित सम्पूर्ण परिवार नै लिएर आउने चलन छ, अध्यक्ष चन्दले भने, ससाना बालबालिकाले आफ्ना बाबुआमाको काख नछाड्ने र उद्योगमै खेल्ने भएकाले कतिपयले इँटा उद्योगमा बालश्रम भएको आरोप लगाउने गर्छन् । आमाबाबुको काख छाड्न सक्ने उमेर पुगेका बालबालिकालाई उनीहरूको नैसर्गिक अधिकारको प्रत्याभूति गराइने प्रतिबद्धता उनले जनाए ।यहाँका इँटा उद्योगमा काँचो इँटा पोल्न फायर मिस्त्रीको आवश्यकता पर्छ । यस्तो दक्ष जनशक्ति स्वदेशमा उपलब्ध नभएकाले भारतबाट ल्याउनुपर्ने बाध्यता रहेको र यसले स्वदेशी पुँजी बिदेसिइरहेको उनको भनाइ छ । अहिले पनि तराईका इँटा उद्योगमा झन्डै ६० र पहाडी तथा उपत्यकाका उद्योगमा ३० प्रतिशत कामदार भारतीय छन् । स्वदेशी कामदारमा सीप र तालिमको अभाव छ । स्वदेशी श्रमिकलाई फायर मास्टरको तालिम दिलाउन महासंघको पहलमा प्राविधिक शिक्षा तथा व्यावसायिक शिक्षा परिषद् (सीटीईभीटी) सँग सहकार्य गरेर पाठ्यक्रम तयार गरिएको र त्यो सम्बन्धित निकायबाट स्वीकृतसमेत भइसकेकाले अब कक्षा सञ्चालनको तयारी गरिने चन्दले बताए । नेपालमा सञ्चालनमा रहेका इँटा उद्योगको संख्या १ हजार २ सय छ । फायर मास्टरको तालिम लिएपछि नेपाली श्रमिकलाई सार्क मुलुकका राष्ट्रमा पनि रोजगारीको अवसर मिल्ने महासंघले बताएको छ ।"
सामसङलाई एकै पटक ७१ अवार्ड,"काठमाडौं (कास) सामसङ इलेक्ट्रोनिक्सले अन्तर्राष्ट्रिय डिजाइन अवार्डमा एकै पटक तीन गोल्ड मेडलसहित ७१ वटा अवार्ड पाएको छ । जर्मन अन्तर्राष्ट्रिय डिजाइन कम्पिटिसन २०२२ मा सामसङ इलेक्ट्रोनिक्सले टेलिभिजन, स्मार्टफोन र अन्य घरेलु उपकरणलगायतमा यी अवार्ड पाएको हो । जर्मन अन्तर्राष्ट्रिय डिजाइन प्रतियोगिताको अन्तर्राष्ट्रिय फोरम (आईएफ) मा उसले विभिन्न नौ विधामा यी अवार्ड हात पारेको बताइएको छ । प्रतियोगितामा सामसङका ५५ देशका ११ हजार सबमिसनमध्ये यी अवार्ड प्राप्त भएको कम्पनीले जनाएको छ ।"
मध्यजेठमा प्लास्ट नेपाल प्रदर्शनी,"काठमाडौं (कास) प्लास्ट नेपाल फाउन्डेसनले आगामी जेठको १२, १३ र १४ मा काठमाडौंको भृकुटीमण्डपमा प्लास्ट नेपाल २०२२ प्रदर्शनी आयोजना गर्ने भएको छ । तेस्रो संस्करणको प्रदर्शनीमा नेपालका प्रमुख प्लास्टिक उद्योग र छिमेकी मुलुक भारतलगायत अन्य देशका समेत करिब ५ हजार उद्यमीसहित १ लाख दर्शकले अवलोकन गर्ने आयोजकको अनुमान छ । प्रदर्शनीमा प्लास्टिकजन्य उत्पादन, यसका कच्चा पदार्थ र मेसिन उपकरणसमेत गरी विभिन्न १ सय २६ स्टल राखिने आयोजकले जनाएको छ ।"
मेगा बैंकको कामु सीईओमा श्रेष्ठ,काठमाडौं (कास) मेगा बैंक नेपालको कायम मुकायम प्रमुख कार्यकारी अधिकृत (कामु सीईओ )मा रविना देशराज श्रेष्ठ नियुक्त भएकी छन् । नायब प्रमुख कार्यकारी अधिकृत श्रेष्ठलाई मेगा बैंक सञ्चालक समितिको ३५५ औं बैठकले वैशाख २ देखि लागू हुने गरी कामु सीईओमा नियुक्त गरेको हो । ३१ वर्षदेखि नेपालको बैंकिङ सेवामा आबद्ध श्रेष्ठ मेगा बैंकको स्थापनाकालदेखि नै उच्च व्यवस्थापन तहमा कार्यरत छिन् । चार वर्षअघि मेगा बैंकको नेतृत्व सम्हालेकी अनुपमा खुञ्जेलीको कार्यकाल २०७९ वैशाख १ देखि सकिएपछि श्रेष्ठलाई कामु प्रमुख कार्यकारी अधिकृतमा नियुक्त गरिएको हो ।
फुडमान्डु अब नयाँ लोगोमा,"काठमाडौं (कास) अनलाइन फुड डेलिभरी कम्पनी फुडमान्डुले नयाँ वर्षको अवसरमा नयाँ लोगो अनावरण गरेको छ । यसले फुडमान्डुको नयाँ विचारलाई अघि बढाउने कम्पनीको भनाइ छ । लोगोमा रहेको बाफको आकृतिले ताजा खाना र खाजाको खुसीको अनुभवलाई जनाउने कम्पनीको भनाइ छ । सन् २०१० मा स्थापना भएको फुडमान्डुले काठमाडौं, ललितपुर, कीर्तिपुर, भक्तपुर र पोखराका ८ सयभन्दा बढी रेस्टुरेन्टबाट फुड डेलिभरी गर्दै आएको बताएको छ ।"
तीन भाषामा चाम्लिङ मुन्दुम,"(काठमाडौं)  किराँत राई चाम्लिङ खाम्बातिमले मुन्दुम ः रिलुङ (संस्कृति) पुस्तक चाम्लिङ, नेपाली र अंग्रेजी भाषामा प्रकाशित गरेको छ । किराँत जातिको इतिहास, धार्मिक, सांस्कृतिक, सामाजिक जीवनपद्धति झल्काउन अलिखित धार्मिकग्रन्थलाई मुन्दुम (मुन्धुम) भनिन्छ । किराँत राई जातिभित्र २६ वटा भाषा बोल्ने समुदाय छन् । अध्यता भोगीराज चाम्लिङको संकलन, अनुवाद तथा सम्पादनमा प्रकाशित पुस्तकका सामग्रीलाई अंग्रेजी अनुवाद डा तारामणि राई, प्रणिका कोयू, भविन्द्र राई, पुष्पकला गुरुङ, झुमप्रसाद राई र संगीता राईले गरेका हुन् । प्रस्तुत मुन्दुमका सामग्री खोटाङ जिल्लाको दिप्रुङ चुइचुम्मा गाउँपालिका र दिक्तेल रूपाकोट मझुवागढी नगरपालिका क्षेत्रबाट संकलन गरिएको जनाइएको छ । यसमा चाम्लिङ राईहरूले वर्षभरिमा नियमित रूपमा गर्ने सांस्कृतिक अभ्यासलाई समेटिएका छन् । त्यसलाई हुइलुङ, मोछामा (माक्छामा), माङै, छौवा, साम्खा, सिकारीपुजा, चिन्ता, साकेलामा मोपा तथा खातवा नछुङ (धामी) ले गायन गर्ने मुन्दुमका रिसिया (श्लोक) उतारिएका छन् । खाम्बातिम संस्थाले यसअघि मुन्दुम सृष्टिकथा र मुन्दुम होसुङ (संस्कार) प्रकाशित गरेको छ ।अनुवादक प्रणिका कोयूले मौखिक रूपमा सीमित मुन्दुमलाई चौथो तहमा अंग्रेजी अनुवाद गर्दा मौलिकता जोखिम परेको बताइन् । जेहोस् मुन्दुमले हामीलाई शक्ति संघर्षमा होइन, सहअस्तित्वमा बाँच्न सिकाउँछ, उनले भनिन् । मुन्दुम पुस्तकमा समेटिएका सामग्रीबारे चर्चा गर्दै मुन्दुम किराँतको मात्र नभई ब्रह्माण्डीय चिन्तनको उपज भएको शिक्षाविद् प्रा विद्यानाथ कोइरालाको तर्क छ । यस्तै त्रिवि भाषाविज्ञान केन्द्रीय विभाग प्रमुख प्रा बलराम प्रसाईंले मुन्दुमलाई विद्यावारिधि कोर्समा समेटिएको बताए । यसैगरी त्रिवि संस्कृति विभाग प्रमुख प्रा मदन रिमालले कुनै पनि संस्कृति सम्बन्धित जातिको पहिचान भएको बताए । जन्मदेखि मृत्यु पर्यन्तसम्मका सामाजिक संस्कारलाई पितृ, प्रकृति र लोकजीवनसँग सम्बन्धित पक्षलाई मुन्दुममा समेटिएको उल्लेख गरे । त्यसै समारोहमा बेला पब्लिसन्स्द्वारा प्रकाशित तथा भोगीराज चाम्लिङद्वारा सम्पादित खुवालुङ ः एक ढुङ्गा, एक बडापत्र पुस्तकबारे विमर्श गरिएको थियो ।"
कोसीको पानी यो जिन्दगानी,"(बिर्तामोड)  महामारीकालीन विश्रामपछि नयाँ वर्षको दिन नेपथ्यको भव्य पुनरोदय पूर्वको सहर दमकबाट भएको छ । कोरोनाका कारण लामो समय बिथोलिएको यो सहर बिहीबारको रात फेरि जागेको देखियो । साँझ सरस्वती माध्यमिक विद्यालयको मैदान तन्नेरी दर्शक टन्नै भरिए । गायक अमृत गुरुङले नयाँ वर्षको शुभकामना प्रकट गर्दा दर्शकदीर्घाबाट चर्को आवाजका साथ स्वागत गरिएको थियो । अमृतले कन्सर्टको प्रारम्भ नै पूर्वी नेपालबाटै संकलित हाक्पारे कोसीको पानी यो जिन्दगानी बाट गरे । उक्त गीत उनले पैदल यात्राका क्रममा चैनपुरवासी पुराना लोकगीत साधक डिल्ले दमाईबाट संकलन गरेका थिए । त्यसपछि लाङटाङ क्षेत्रबाट संकलन गरिएको भेंडाको ऊनजस्तो हुँदै छेक्यो छेक्यो, लामपाते सुरती, अनि जोमसोमै बजार ले निरन्तरता दिउन्जेल मैदानमा तन्नेरीहरू नाच्न थालिसकेका थिए । मुलुकका फरकफरक भेगको प्रतिनिधित्व गर्ने गीत प्रस्तुत गर्दा अमृतले उपस्थित श्रोता दर्शकलाई आफ्नो देश घुम्न र बुझ्न अनुरोध पनि गरिरहे । स्थानीय तह चुनावको माहोलमा सजग हुँदै गरेको दमकमा उपस्थित दर्शकलाई उनले मतदानका निम्ति प्रोत्साहित गर्दै भविष्यप्रति आशावादी हुन हौस्याए । नयाँ वर्षसँगै उनले सकारात्मक सोच राख्न आह्वान पनि गरे ।दुई दशकअघि शान्तिका लागि शिक्षा अभियानका साथ नेपथ्य उपस्थित हुँदा बासका लागि व्यवस्थित होटलसमेत नपाइएको यो सहरको हेर्दाहेर्दै कायाकल्प भएकामा उनले खुसी प्रकट गरे । त्यतिबेला कन्सर्टबाट उठेको रकमले सहरकै उत्तरी कुनामा रहेको हिमालय माविको भवन निर्माणमा सघाउने काम गरिएको थियो ।मै मरि जाउँला, शिरफूल शिरैमा, जोगले हुन्छ भेट, जस्ता सर्वकालिक हिट गीत सुनाउँदा माहोलमा अझ तरंग फैलिएको थियो । लेकैको लालीगुराँस, काली काली केशलाईसाइँली मोरीलाईपाखैको चिसो बतास, डाली डाली फूललाईसाइँली मोरीलाई ।गीतकार मञ्जुलले १९ वर्षकै उमेरमा रचना गरेको यो गीति कवितापछि पुस्तकका रूपमा पनि प्रकाशित भयो । पुस्तक पढ्दै गर्दा यो कविताले मलाई मोहित पारेको थियो, अमृतले भने, बारम्बार पढेकाले कविता कण्ठस्थै थियो । तर उक्त कवितालाई गीतमा ढाल्ने काम भने अमृतले निकै पछि गरेका थिए । उनले थपे, झन्डै एक दशकअघि म पैदल यात्रा गर्दै पूर्वतर्फ लाग्दा एउटा दृश्यले मलाई भित्रैदेखि रोमाञ्चित बनाएको थियो । ओखलढुंगाको कोष भन्ज्याङमा हिँड्दाहिँड्दै उत्पन्न त्यो रोमाञ्चकताले नै मलाई त्यस पुरानो कविताको सम्झना गराइदियो ।अमृतका अनुसार त्यस दिन भर्खरका एक जोडी केहीछिन सहयात्री थिए । उनले जोडीको तस्बिर खिच्न खोजे । हौसिएका बेहुलाले कुममा हात राख्दा बेहुली लजाइन । त्यो दृश्यले मलाई झक्झक्यायो, त्यसपछि दिक्तेलतर्फ उक्लँदै गर्दा लालीगुराँसले राताम्मे डाँडामा बसेर मैले त्यो कवितालाई संगीतबद्ध गरेको हुँ, अमृतले भने । अन्तरालाई खोटाङको निर्मली भन्ज्याङबाट भोजपुरको चखेवातर्फ उक्लँदै गर्दा झरना देखेपछि संगीतबद्ध गरिएको थियो । नेपथ्यले रातो र चन्द्र सूर्जे प्रस्तुत गरेपछि कार्यक्रमबाट बिदा लिएको थियो । कन्सर्टमा उपस्थित दर्शकहरू पूर्वाञ्चलका विभिन्न भेगबाट उपस्थित थिए ।"
मादलको तालमा,"(दाङ)  ब्यारेकभित्र हुने सांस्कृतिक कार्यक्रममा उनलाई थारू गीतमा मादल बजाउन भनियो तर उनले जानेनन् । सशस्त्र प्रहरीमा कार्यरत घोराही१७ गुलरियाका ३४ वर्षीय वसन्त चौधरीलाई लाग्यो, मैले सिक्नुपर्छ । बिदामा घर आएका बेला मादल बजाउने तालिम लिए । अहिले विभिन्न गीतमा मादल बजाउन सक्ने भएका छन् । सुरुमा आफ्नो भाषाको गीत र वाद्यवादनको ज्ञान भएन, लाज लाग्यो, उनले भने, अब बजाउन सक्छु । प्रशिक्षकको लय पछ्याउँदै उनले मादल बजाउन थालेका छन् । घोराही७ शुक्वारीका ६१ वर्षीय कान्ताप्रसाद चौधरीले तीन दशकदेखि मादल बजाउँदै आएका थिए । गाउँमा हरेक दिनजसो बेलुकापख मादल बजाउँथे, चाडपर्वमा नाचगान हुँदा बजाउँथे । प्रशिक्षण लिएका थिएनन् । मादल बजाउने तालिममा पहिलो पटक सहभागी भए । विभिन्न सुर र तालमा बजाउन सिके । मादल बजाउँदा हातको कुन भागले ठोक्ने भन्ने पनि ज्ञान रहेनछ । अहिले सैद्धान्तिक नियम अनुसार बजाउन सिकियो, उनले भने, हाम्रा विभिन्न गीत र नाचअनुसार अनेक ताल छन् । ती सबैमा कसरी मादल बजाउने भन्ने कला अहिले सिकें । थारू भाषाको गीत, संगीत र वाद्यवादन सीप बचाउन नेपाल संगीत तथा नाट्य प्रज्ञा प्रतिष्ठानले घोराहीमा १० दिने थारू मौलिक लोकबाजा मन्द्रा (मादल) बजाउने तालिम दिएको हो । ३० जनाले तालिममा मादल बजाउन सिके । महिलाहरूले पनि उत्तिकै उत्साहित भएर सिके । घोराही१६ रातामाटाकी ४५ वर्षीया गुइमी चौधरीले पहिलो पटक मादल बजाउने तालिम लिइन् । थारू समुदायका चाडपर्वमा मादल बजाउने मान्छेको अभाव खड्किरहने भएकाले उनलाई बजाउन रहर लाग्यो । आफ्नो संस्कृति बचाउन मादल बजाउने सीप सिकेको छु, उनले भनिन्, हामीले यस्ता कला सिक्न सकेनौं भने परम्परा हराउँदै जान्छ । अब हामी हाम्रा सन्तानलाई पनि सिकाउन सक्छौं । घोराही७ शुक्रबारेकी ३५ वर्षीया मीना चौधरीले सानैदेखि मादल बजाउने गरेकी थिइन् । समुदायका सांस्कृतिक नाचहरूमा उनले मादल बजाउँछिन् । गाउँमै बजाउँदा बजाउँदै सिकेकी चौधरीले पहिलो पटक सुर र तालमा बजाउन सिकिन् । प्रत्येक नाचको स्टेपअनुसार बजाउन सिकेको छु, उनले भनिन्, पहिले कामचलाउ मात्रै बजाउने गरेका थियौं । अहिले संगीतको नियमअनुसार सिक्न पाइयो । थारू समुदायका कला संस्कृति बचाउन मादल बजाउने तालिम सञ्चालन गरिएको थारू कल्याणकारिणी सभाका जिल्ला अध्यक्ष भुवन चौधरीले बताए । हाम्रो समाजमा विदेशी बाजाको प्रभाव बढ्दै छ, उनले भने, अब स्थानीय बाजा र तालले महत्त्व पाउनुपर्छ भनेर तालिम दिन थालिएको छ । यस्ता तालिमले संस्कृति बचाउन महत्त्वपूर्ण भूमिका खेल्ने महेन्द्र बहुमुखी क्याम्पसका उपप्राध्यापक केबी चौधरीले बताए । थारू र नेपाली भाषामा लिखित रूपमा पाठ्यक्रम बनाएर मादलका अनेक ताल सिकाइएको प्रशिक्षक खड्क बुढाले बताए । संगीतको नियमअनुसार मादल बजाउँदा धेरै प्रभावकारी हुन्छ, उनले भने, नयाँ र पुराना पुस्ता एकै ठाउँमा बसेर थारू समुदायको संस्कार र संस्कृतिअनुसार वाद्यवादन कला सिकेका छन् ।"
नटआउट १०१,"(काठमाडौं)  पपुवा न्युगिनी (पीएनजी) र स्कटल्यान्डबीच दुबई अन्तर्राष्ट्रिय क्रिकेट रंगशालामा बुधबार विश्वकप लिग २ को खेल भइरहेको थियो । स्कटल्यान्डले यस खेलमा कस्तो नतिजा निकाल्छ ? नेपाली क्रिकेटसँगको साइनो भनेको यो खेलमा धेरैका लागि सम्भवतः खालि नतिजालाई लिएर थियो । स्कटल्यान्डले जित हात पार्न नसकेमा नेपाललाई भोलिका दिनमा लिग २ माथि उक्लने अवसर रहन्थ्यो । धेरै नेपालीले यो खेलबाट यसरी नै अपडेट लिइरहेको हुनुपर्छ । अर्को भनेको पीएनजीमाथिको निगरानी । पीएनजीले काठमाडौं आएर नेपालसँगको दुई खेलको एकदिवसीय शृंखला २० ले क्लिन स्विप गरेको थियो । पीएनजीले स्कटल्यान्डलाई कस्तो चुनौती देला, धेरैको चासो यसमा पनि थियो । पीएनजी र स्कटल्यान्डबीचको यो खेल नेपाली अम्पायर बुद्धिबहादुर प्रधानको शतक पनि थियो । अर्थात उनी १ सय अन्तर्राष्ट्रिय आधिकारिक खेलमा अनफिल्ड अम्पायरिङ गरिरहेका थिए । कुनै पनि ब्याटरले शतक बनाएजस्तै बुद्धिका लागि पनि यो खेलले महत्त्व राखेको थियो । शतक बनाएपछि ब्याटरले जस्तो उनले देखिने खुसी कतै मनाएनन् । तर, उनको भित्री खुसी उधुम थियो । दुबईबाट उनी शब्दमा वर्णन गर्न सकिरहेका थिएनन् । एकदिवसीय अन्तर्राष्ट्रियमा त्यो उनको ३३ औं खेल थियो । ४९ ट्वान्टी२० अन्तर्राष्ट्रिय, ८ महिला एकदिवसीय अन्तर्राष्ट्रिय, १२ महिला ट्वान्टी२० अन्तर्राष्ट्रियमा अम्पायरिङ गर्दै निर्णायकको भूमिकामा एक सय खेल पुर्याएका हुन् । ओमान र पीएनजीबीच शनिबार दुबईमै भइरहेको लिग २ को खेलपछि उनी १०१ खेलमा अविजित छन् । बुद्धिले आफ्नो शतक पूरा गर्न १६ वर्ष लगाए । यसले एसोसिएट राष्ट्रका अम्पायरका लागि यो शतक कतिको महत्त्व छ भन्ने पनि दर्शाउँछ । एसोसिएट राष्ट्रहरूले अन्तर्राष्ट्रिय क्रिकेटमा कम अवसर पाएको गुनासो गर्दै आएका छन् । खेल नै कम भएपछि यस क्षेत्रका अम्पायरले पर्याप्त मौका पाउने कुरै भएन । उनको सफलता पनि एसोसिएट क्षेत्रकै वरिपरीमै केन्द्रित छ । ट्वान्टी२० अन्तर्राष्ट्रिय र आईसीसी यू१९ विश्वकपमा भने उनी धेरै खेल खेलाएको हिसाबमा उनी विश्वका उत्कृष्ट अम्पायरहरूको दौडमा देखिन्छन् । उनी ट्वान्टी२० अन्तर्राष्ट्रियमा सबैभन्दा बढी अम्पायरिङ गर्ने सूचीमा तेस्रो स्थानमा छन् । पाकिस्तानका अलिम दार (६१) र अहसान राजा (६०) ले मात्र बुद्धिले भन्दा बढी अम्पायरिङ गरेका छन् । त्यसबाहेक पनि उनले १९ प्रथम श्रेणीको खेल, ४१ लिस्ट ए र १४ ट्वान्टी२० मा अम्पायरिङ गरिसकेका छन् । नेपालले सन् २०१९ मा मेरिलेबोन क्रिकेट क्लबविरुद्ध कीर्तिपुरमा खेलेको तीनदिवसीय खेल बुद्धिले प्रथम श्रेणीमा खेलाएको नेपालको एकमात्र खेल हो ।सन् २०१६ यता नेपालले यू१९ विश्वकपको बाटो बिर्सिए पनि बुद्धिको युवा विश्वकपमा बाक्लो उपस्थिति देखिन्छ । उनले यू१९ विश्वकपमा ६ पटक अम्पायरिङ गर्दै ३४ म्याच खेलाइसकेका छन् । सर्वाधिक म्याच खेलाउनेमा उनी दोस्रो नम्बरमा छन् । स्कटल्यान्डका इयन नोर्मन रमेजभन्दा उनी एक खेलमात्र पछाडि छन् । बुद्धिसहित एसोसिएटका अम्पायर टोलीलाई यू१९ विश्वकपका सुरुआती वर्षहरूमा प्लेट खेलमै केन्द्रित गराइन्थ्यो । नकआउट चरणका खेल कहिल्यै पाउँदैनथे । एकपटक प्लेट फाइनलमा रिजर्भ अम्पायरमा बस्नु उनको सबैभन्दा ठूलो सफलता थियो । सन् २०२२ मा वेस्ट इन्डिजमा भएको पछिल्लो यू१९ विश्वकपमा बुद्धिले फरक अनुभव गर्न पाए । उनले अनफिल्ड अम्पायरिङ गरेका सबै ५ खेल टेलिभिजनमा प्रत्यक्ष प्रसारण भएका थिए । अस्ट्रेलिया र वेस्ट इन्डिजबीचको उद्घाटन खेलमै उनले इंग्ल्यान्डका डेविड मिल्नससँग खेलाएका थिए । त्यसपछि उनले भारतदक्षिण अफ्रिका, आयरल्यान्ड दक्षिण अफ्रिका, पाकिस्तानअफगानिस्तानबीचका खेलमा अम्पायरिङ गरेका थिए । पाकिस्तान र अस्ट्रेलियाबीचको क्वाटरफाइनल उनको अम्पायरिङ करियरमा सबैभन्दा ठूलो थियो । उनले यसअघि कहिल्यै यति ठूलो महत्त्व राखेको खेल खेलाएका थिएनन् । भारतमा सन् २०१३ मा भएको महिला एकदिवसीय विश्वकपमा उनले अम्पायरिङ गरेका थिए । इंग्ल्यान्डन्युजिल्यान्ड, इंग्ल्यान्डश्रीलंका, वेस्ट इन्डिजश्रीलंकाको खेलमा अम्पायरिङ गरे पनि नकआउट चरणको खेलमा बुद्धिले निर्णायकको भूमिका पाएका थिएनन् । पुरुष विश्वकपमा उनी अभ्यास खेलसम्म पुगे, तर विश्वकपमै अम्पायरिङ गरेका छैनन् । सन् २०११ मा भारतमा भएको एकदिवसीय विश्वकपको न्युजिल्यान्डजिम्बावे तथा आयरल्यान्डन्युजिल्यान्डबीचको अभ्यास खेलमा उनले अम्पायरिङ गरेका थिए । नागपुरमा सम्पन्न दुवै खेलमा उनले दक्षिण अफ्रिकाका मरेस इरसमससँग अम्पायरिङ गरेका थिए । त्यसअघि उनलाई अन्तर्राष्ट्रिय क्रिकेट परिषद् (आईसीसी) ले प्रिम्याच छलफलका लागि एक साता दुबईमा कोर्स गराएको थियो । त्यतिखेर डीआरएस भर्खर आएको थियो । जसमा बल पिचिङ इम्प्याक्ट र हिटिङबारे प्रशिक्षित गराएको थियो । विश्वका सबै उत्कृष्ट अम्पायरहरूसँग बसेर गरेको त्यो कोर्सले उनको अम्पायरिङ यात्रामा ठूलो बल प्रदान गर्यो । पहिलो पटक लागू गरिएको डीआरएस प्रविधि उनले सिक्ने मौका पाएका थिए । आईसीसीले उनलाई उदाउँदा अम्पायरको घेराभित्र राखेकाले बुद्धिले त्यो मौका पाएका थिए । तर देशअनुसार भेष भने जस्तै भयो उनका लागि थप प्राप्त हुने अवसर ।केन्याली सहर नैरोबी र मोमबासा उनका लागि एक समय बिहान अफिस गएर बेलुका घर फर्किनु जस्तो थियो । स २००६ मा उनले मोमबासामा केन्या र बर्मुडाको खेलबाट एकदिवसीय अन्तर्राष्ट्रियमा अम्पायरिङ डेब्यु गरेका थिए, जतिखेर उनी उमेरले ३१ वर्षका पनि थिएनन् । उनले अम्पायरिङ गरेको पहिलो १२ एकदिवसीय अन्तर्राष्ट्रिय खेल सबै मोमबासा र नैरोबीमा थिए । केन्याले एकदिसीय अन्तर्राष्ट्रिय मान्यता गुमाएयता उनलाई मोमबासा र नैरोबी बिरानो बनिसकेको छ । बुद्धिबहादुरले अन्तर्राष्ट्रिय एकदिवसीयमा अम्पायरिङ पाइला राख्दा नेपाल विश्व क्रिकेट लिगको संरचनामै थिएन । नेपाल अलिक माथि भएको भए इलिट प्यानलमा पर्थें भन्ने उनलाई लागिरहन्छ । इलिट प्यानलमा टेस्ट राष्ट्रसहित माथिल्लो वरीयताका राष्ट्रहरूलाई मात्र राखिन लाग्यो र एसोसिएट प्यानलको अवसरहरू विस्तारै कटौती हुँदै गयो । तर, आईसीसीले जति अवसर दिएको छ, त्यसमा उनी पूर्ण सन्तुष्ट छन् । एकदिवसीय विश्वकप नभए पनि विश्वकपको अभ्यास खेल खेलाउन पाएको छु, प्रायः गरी सबै मैले ठूलो इभेन्ट खेलाएको छु, उनले सन्तुष्टि जनाए । टेस्ट खेलाउन पहिला अन्तरमहादेशीय कप चारदिवसीय प्रतियोगिता हुन्थ्यो । उनले त्यसको फाइनल पनि खेलाए । यसको फाइनल ५ दिनको हुन्थ्यो र टेस्टसरह मान्यता हुन्थ्यो । अफगानिस्तान र स्कटल्यान्डबीच सन् २०१० मा दुबईमा भएको अन्तरमहादेशीय कपको फाइनलमा उनले श्रीलंकाका कुमार धर्मसेनासँग अम्पायरिङ गरेका थिए । त्यसपछि धर्मसेना इलिट प्यानलमा आए । अन्तरमहादेशीय कपको अर्को संस्करण २०१३ मा अफगानिस्तान र आयरल्यान्डबीचको फाइनलमा बुद्धि रिजर्भ अम्पायर थिए, जुन ५ दिन चलेको थियो । तर टेस्ट खेलाउन कहिल्यै पाएनन्, आफ्नो अम्पायरिङ यात्रामा केही अपुग भए जस्तो लाग्छ उनलाई । सन् २००५ मा आईसीसीले आईसीसी एसोसिएट र एफिलिएट प्यानल भनेर सुरु गरेको थियो । बुद्धिसहित १० जना थिए सुरुमा । एसियाबाट बुद्धि र सिंगापुरका सारिका प्रसाद । आईसीसीले पछि घटाएर ६ जनामा ल्यायो । अहिले आईसीसी डेभलपमेन्ट अम्पायर प्यानल भनेर बनाएको छ, बुद्धि यसै समितिमा छन् । यसमा ४० जनाभन्दा बढी अम्पायर छन् । नेपालबाट दुर्गानाथ सुवेदी (देवेन्द्र) र विनय झा पनि यही समितिमा छन् ।"
लिभरपुल फाइनलमा,"रोनाल्डोको ह्याट्रिकत्यसअगाडि प्रिमियर लिगमा शीर्ष चारका लागि मिहिनेत गरिरहेका तीन टिममध्ये म्यानचेस्टर युनाइटेड विजयी रह्यो भने आर्सनल र टोटेनहम पराजित रहे । म्यानचेस्टरले पुछारमा रहेको नर्विच सिटीलाई ३२ ले हरायो । म्यानचेस्टरका लागि क्रिस्टियानो रोनाल्डोले सनसनीपूर्ण ह्याट्रिक गरे । उनले ७, ३२ र ७६ औं मिनेटमा गोल गरे । आर्सनल भने साउथह्याम्पटनको हातबाट १० ले पराजित रह्यो । यस्तै टोटनहम भने घरमा ब्राइटनविरुद्ध १० ले पराजित भयो । टोटेनहम ५७ अंकमा चौथो स्थानमा छ । पछाडि रहेको म्यानचेस्टरसँग ५४ अंक छ । आर्सनल ५४ अंक लिएर छैटौंमा छ । अर्को खेलमा ब्रेन्टफोर्डले रेलिगेसनबाट बच्न संघर्षरत वाटफोर्डलाई २१ ले पराजित रह्यो । वाटफोर्ड २२ अंकसहित पुछारबाट दोस्रोमा छ भने नर्विचको २१ अंक छ ।"
ब्लुबर्डलाई उपाधि,"काठमाडौं (कास) ब्लुबर्ड कलेजले रोमाञ्चक बनेको फाइनलमा गोल्डेन कलेजलाई १ रनले पराजित गर्दै प्याट्रियट्स कप अन्तरकलेज ट्वान्टी२० क्रिकेट प्रतियोगिता जितेको छ । ८१ रनको लक्ष्य पाएको गोल्डेनगेट मूलपानी क्रिकेट मैदानमा १९३ ओभरमा ७९ रनमा अलआउट भयो ।आशुतोष घिरोइयाले ३४ बलमा २७, जव्याङ लामाले ११ र सचिन शर्माले १० रन बनाए । ब्लुबर्डका विवेक रानामगर, सुवास खत्री र विपिन आचार्यले २२ तथा तिलकराज भण्डारीले १ विकेट लिए । प्लेयर अफ द फाइनल बनेका विवेकले ४ ओभरमा १४ रनमात्र खर्चे । ब्लुबर्डले उपाधिसहित १ लाख र उपविजेता गोल्डेनगेटले ५० हजार रुपैयाँ पुरस्कार पाए । यसअघि निर्धारित २० ओभरमा टस जितेको ब्लुबर्ड १८४ ओभरमा ८० रनमै अलआउट भयो । ब्लुबर्डका तिलकराजले १६ बलमा २१, दुर्गेश क्षेत्रीले १४, विवेकले १२ र दीपक डुम्रेले १० रन बनाए । गोल्डेनगेटका सूर्य तामाङले ४ ओभरमा १० रन खर्चेर ५, रवि शाहले ३४ ओभरमा २३ रन खर्चेर ४ र आशुतोषले १ विकेट लिए । गोल्डेनगेटका तृतराज दास उत्कृष्ट ब्याटर र ब्लुबर्डका विपिन आचार्य उत्कृष्ट बलर भए । गोल्डेनकै रवि शाहले प्लेयर अफ द सिरिजको पुरस्कार जिते । उनलाई २५ हजार प्रदान गरियो । उत्कृष्ट ब्याटर र बलरले जनही १५ हजार पाए ।"
विराट वारियर्स विजयी,"काँकडभिट्टा (कास) सोनु अन्सारीको गतिलो प्रदर्शनमा विराट वारियर्सले झापा सुपर लिग क्रिकेट प्रतियोगितामा विजयी सुरुआत गरेको छ । काँकडभिट्टा मावि मैदानमा सनराइज काँकडभिट्टालाई ७ विकेटले पराजित गर्दै विराटले २ अंक बटुलेको छ । विराटले १६४ ओभरमै १ सय ५३ रनको लक्ष्य पूरा गरेको थियो । लर्डबुद्ध क्रिकेट एकेडेमीको आयोजनामा भएको प्रतियोगितामा टस जितेर विराटले सनराइजलाई ब्याटिङको निम्तो दिएको थियो । सनराइजले २० ओभरमा ८ विकेट गुमाई १ सय ५२ रन बनायो । पवन सरार्फले ४३ बल खेल्दै ४ छक्का र ४ चौकासहित ५४ रन बनाए । प्रनिश विमलीले २५, भूपाल डाँगीले १९ र शुभांकर उराँवले १६ रन जोडे । विराटका विवेक आयद, सिद्धान्त लोहनी र सुमित नेउपानेले २२ तथा आभाष तिम्सिना र विपिन महतोले ११ विकेट लिए् । जवाफमा ३ विकेट गुमाएर लक्ष्य प्राप्त गरेको विराटका नायक बनेका सोनु अन्सारीले ३३ बल खेल्दै ५४ रन जोडे । उनले ६ चौका र ४ छक्का प्रहार गरे । अनिल लामिछानेले ३४, सिद्धान्तले ३३ र अन्तिम सुवेदीले १५ रन बनाए । सनराइजका विराट डाँगी र शुभांकरले ११ विकेट लिए । विराटका सोनु म्यान अफ द म्याच बने । उनलाई क्यानका सल्लाहकार नरेश श्रेष्ठले ३ हजार पुरस्कार प्रदान गरे । प्रतियोगितालाई मेचीनगरका प्रमुख विमल आचार्यले उद्घाटन गरे । सल्लाहकार नरेश श्रेष्ठको बलिङ र नगरप्रमुख आचार्यले ब्याटिङ गरेका थिए । आचार्यले क्रिकेटका लागि काँकडभिट्टा उर्बर भूमि रहेकाले यस्ता प्रतियोगिताबाट क्रिकेट र खेलाडीलाई पहिचान दिलाउन मद्दत मिल्ने बताए । आइतबार बिर्तामोडको बोस्टन ब्लास्टर्स र धुलाबारी टाइगर्स तथा भद्रपुर राइजिङ र सनराइज काँकडभिट्टाबीच प्रतिस्पर्धा हुनेछन् । बोस्टनबाट राष्ट्रिय टोलीका अलराउन्डर करण केसी मैदान उत्रँदैछन् ।"
मुम्बईको लगातार छैटौं हार,मुम्बई (एजेन्सी) नवप्रवेशी लखनउ सुपर जायन्ट्सले शनिबार इन्डियन प्रिमियर लिग २०२२ मा पूर्व विजेता मुम्बई इन्डियन्सलाई १८ रनले पराजित गरेको छ । मुम्बईको यो लगातार छैटौं हार हो । रोहित शर्माको मुम्बईविना कुनै अंक तालिकाको अन्तिम स्थानमा छ । अब टोलीको प्लेअफ छनोट सम्भावना निकै कमजोर बनेको छ । लखनउको भने ८ अंक भएको छ । टोली तालिकाको दोस्रो स्थानमा उक्लन सफल भएको छ । रनरेटका आधारमा समान ८ अंक भएपछि गुजरात टाइटन्स शीर्षस्थानमा छ । कप्तान केएल राहुलको नटआउट शतकीय प्रदर्शन मदतमा लखनउले पहिले ब्याटिङ गर्दै ४ विकेट गुमाई १ सय ९९ रन बनाएको थियो । राहुलले ६० बलमा १ सय ३ रन बनाए । उनले ९ चौका र ५ छक्का प्रहार गरे । जवाफमा मुम्बईले २० ओभरमा ९ विकेट गुमाएर १ सय ८१ रनमात्र बनाउन सक्यो । मुम्बईले नियमित अन्तरमा विकेट गुमाएको थियो । कोही पनि ब्याट्सम्यानले गतिलो योगदान दिन सकेनन् । सूर्यकुमार यादवले बनाएको ३७ रन नै मुम्बईका लागि सर्वाधिक उच्च व्यक्तिगत स्कोर रह्यो ।
