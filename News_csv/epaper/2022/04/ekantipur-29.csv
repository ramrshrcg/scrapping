शीर्षक,विवरण
स्वतन्त्रलाई फकाउनदबाउन राज्य शक्ति परिचालित,"पौडेलको उम्मेदवारी फिर्ता गर्ने कसरतमा गृहमन्त्री बालकृष्ण खाँण र प्रधानमन्त्री तथा मन्त्रिपरिषद् कार्यालयका राज्यमन्त्री उमेश श्रेष्ठ चितवनमा छन् । लोकतन्त्र र गणतन्त्रका लागि आआफ्नो इतिहास भएका कांग्रेस र माओवादीको नेतृत्व एक नेताविशेषकी छोरीलाई मेयर बनाउने विषयलाई आफ्नो जीवनमरणको खेल जस्तै बनाएकामा चितवन कांग्रेसका नेताहरू नै चकित परेका छन् । निर्वाचनका बेला देशभरको शान्तिसुरक्षामा ध्यान दिनुपर्ने गृहमन्त्री नै यहाँ (भरतपुर) आएर उम्मेदवारको स्वतन्त्रतामाथि दमन गरिरहनुभएको छ, कांग्रेस पूर्वसभापति टीकाराम न्यौपाने भन्छन् । कानुन व्यवसायीसमेत रहेका कांग्रेस कार्यकर्ता गोपी सिग्देलले पौडेलको उम्मेदवारीलाई प्रधानमन्त्री देउवा र माओवादी अध्यक्ष दाहालले सत्ताको भविष्यसँग जोडेको टिप्पणी गर्छन् । पौडेलले चितवनका कांग्रेसीलाई न्याय दिन उम्मेदवारी दिनुभएको हो तर उम्मेदवार हुन पाउने नागरिकको अधिकार कुण्ठित गर्दै न्याय मार्न राज्य शक्ति नै लागेको देख्दा अचम्म लागेको छ, उनी भन्छन् । पौडेलको उम्मेदवारी फिर्ताको टास्क दिएर प्रधानमन्त्री देउवाले दुई मन्त्रीलाई भरतपुर खटाएका हुन् । मन्त्रीद्वयले पौडेललाई बारम्बार भेटिरहेका छन्, त्यस्तै उनका उम्मेदवारीका प्रस्तावक र समर्थकलाई समेत फिर्ताका लागि माहोल बनाउन निरन्तर दबाब दिइरहेका छन् । आफ्नो उम्मेदवारीले केन्द्रीय गठबन्धनलाई असर गर्नुपर्ने कुनै कारण नभएको पौडेलको भनाइ छ । अनुशासनको सीमा नाघेको हो भन्ने नै लाग्छ भने कारबाही गर्न सक्ने व्यवस्था छ, त्यसमा मलाई कुनै आपत्ति र गुनासो हुँदैन, निवासमै पुगेका गृहमन्त्री खाँणलाई उनले भनेका थिए, तर सरकार र पार्टीको गठबन्धनको संकटसँग जोडेर मेरो उम्मेदवारीलाई हेर्न भएन ।बिहीबार साँझ कान्तिपुरसँग संवाद गरिरहेका पौडेललाई गृहमन्त्री खाँणका सहयोगीले एक घण्टाभित्र होटल सेन्टरपाममा आउन भनेका थिए । पौडेलको पक्षमा खुलेर लागेका पूर्वसभापतिहरू न्यौपाने र कृष्णलाल सापकोटा, पूर्वसांसदहरू भीमबहादुर श्रेष्ठ र रामकृष्ण घिमिरे तथा महासमिति सदस्य मीना खरेललाई पनि सोही होटलमा बोलाइएको थियो ।बिहीबार दिउँसो स्थानीय अगुवा नेताकार्यकर्तासँग भेटेका गृहमन्त्री खाँणले पौडेलको उम्मेदवारी जसरी पनि फिर्ता गराउनुपर्ने बाध्यता रहेको सुनाएका थिए । भरतपुरमा माओवादीलाई प्रमुख पद दिइएन भने गठबन्धन टुट्छ, एक नेताका अनुसार खाँणको भनाइ थियो, अहिले हामीले माओवादीसँग गठबन्धन गर्यौं भने एमाले कमजोर हुन्छ, १० वर्षसम्म एमालेको सत्तामा फर्किने सम्भावना सकिन्छ ।पौडेललाई उम्मेदवारी फिर्ता लिन प्रधानमन्त्री शेरबहादुर देउवा, माओवादी केन्द्रका अध्यक्ष पुष्पकमल दाहाल र कांग्रेस वरिष्ठ नेता रामचन्द्र पौडेलले पनि टेलिफोन गरेर दबाब दिएका छन् । पौडेलले उम्मेदवारी दर्ता गरेको भोलिपल्ट गत मंगलबार नै फोन गरेर प्रधानमन्त्री देउवाले उनलाई पार्टी हितका लागि विचार गर्न आग्रह गरेका थिए । माओवादी अध्यक्ष दाहालले बिहीबार दिउँसो फोन गरेर तपाईंलाई प्रधानमन्त्रीले माथि लिने सोचिरहनुभएको छ भन्दै फकाएका थिए । कांग्रेसको पुरानो नेता तपाईंमाथि अन्याय पनि भएको हुन सक्छ, पौडेलका अनुसार दाहालले फोनमा भनेका थिए, तर तपाईंलाई कसरी न्याय दिने, व्यवस्थापन गर्ने भन्ने कांग्रेसको कुरा हो, अहिलेलाई उम्मेदवारी फिर्ता लिएर सहयोग गर्नुपर्यो । पौडेलले भने जनमतको हिसाबले आफ्नो उम्मेदवारी स्वाभाविक भएको बताउँदै सहयोग मागेका थिए । अघिल्लो पटक तपाईंको कुरा काट्न सकेनौं, छोरी (रेनु) लाई जितायौं, यस पटक हामीलाई सहयोग गर्नुहोस्, उनको भनाइ थियो ।पौडेलमाथि दबाब दिने सूचीमा पूर्वप्रधानन्यायाधीश गोपाल पराजुली पनि जोडिएका छन् । बुधबार दिउँसो उनले पौडेल निवासमै पुगेर उम्मेदवारी फिर्ता लिन आग्रह गरेका थिए । पराजुली र पौडेल कानुन व्यवसाय गर्दाका सहकर्मी पनि हुन् । पार्टीले एकखाले निर्णय गरिसकेकाले उम्मेदवारी फिर्ता लिँदा नै राम्रो हुन्छ, पराजुलीले पौडेललाई सुझाव दिँदै भनेका थिए, भविष्यका लागि पनि उम्मेदवारी फिर्ता लिन सुझाव दिन्छु । तारन्तार फोन र दबाब आए पनि पौडेलले चितवनका कांग्रेसीको भावना सम्मान गर्न उम्मेदवारी दिएको बताएका छन् । कांग्रेस समर्थकबाट घेरिएका उनी हरेक फोनमा एउटै जवाफ फर्काइरहेका छन्, म अघि बढिसकेको छु, मेरो निर्णय पुनर्विचार हुँदैन । कार्यकर्ताको एक समूहले पनि उम्मेदवारी फिर्ता नलिन उनलाई हौसला दिइरहेको छ । कांग्रेस केन्द्रीय सदस्यसमेत रहेका चितवनका नेता टेकप्रसाद गुरुङले यस पटक पौडेलको उम्मेदवारी आवेगमा आए जस्तो नलागेको बताउँदै भने, पौडेलको उम्मेदवारीमा चितवन कांग्रेसको भावना जोडिएको छ, यो आवेगको अभिव्यक्ति मात्र होइन ।भरतपुरमा एमाले र राप्रपाबीच पनि गठबन्धन बनेको छ । प्रमुखमा एमालेका विजय सुवेदी र उपप्रमुखमा राप्रपाका हिमलाल गुरुङ उम्मेदवार छन् । सत्ता गठबन्धनका तर्फबाट उपमेयरमा कांग्रेसका चित्रसेन अधिकारी उम्मेदवार छन् ।गत निर्वाचनमा महानगरका २९ वडामध्ये कांग्रेसले १४, एमालेले १२ र माओवादी केन्द्रले ३ वटामा जितेका थिए । जिल्लामै कांग्रेस र एमाले प्रमुख प्रतिस्पर्धी हुन् भने माओवादी केन्द्र तेस्रो शक्ति हो । गत निर्वाचनमा कांग्रेसले आफ्नोतर्फबाट प्रमुखमा उम्मेदवारी दिएका दिनेश कोइरालाको टिकट रद्द गराएर माओवादीकी रेनुलाई समर्थन गरेको थियो । यसपालि पनि माओवादी र त्यसमा पनि नेतापुत्रीलाई दिएको भन्दै कांग्रेसमा असन्तुष्टि छ ।"
सिफारिस मिचेर सबैतिर हस्तक्षेप,"लालप्रसाद शर्मा (पोखरा), अगन्धर तिवारी (पर्वत), प्रकाश बराल (बागलुङ), अनिश तिवारी (सिन्धुपाल्चोक), राजकुमार कार्की (सिन्धुली), रमेशचन्द्र अधिकारी (धनकुटा), लक्ष्मी गौतम (पाँचथर), कृष्णप्रसाद गौतम (सुर्खेत)"
नयाँ मेयरले जोगाउलान् विराटनगरको पहिचान ?,"गुमाउँदै पहिचान बीपी कोइरालाका कान्छा छोरा शशांक अहिले कांग्रेसको नेतृत्व तहमा छन् । तर उनले आफ्नो जन्मस्थानलाई नभएर नवलपरासीलाई राजनीतिक मैदान बनाएका छन् । यस भूमिमा कोइराला परिवारको पारिवारिक विरासत केशव (बीपीका भाइ) का छोरा शेखर र गिरिजाप्रसादकी छोरी सुजाताले धानेका छन् । राजनीतिले धेरै रङ बदले पनि कोइराला परिवारको विरासत कांग्रेसको आन्तरिक जीवनमा निर्णायक छ । तर, राजनीति जागरणसँगै आफ्नो पहिचान बनाएको आधुनिक औद्योगिकीकरणको ६ दशकअघिको त्यो इतिहास भने विराटनगरले गुमाएको छ । हामीले इतिहास पढाउँदा आधुनिक औद्योगिकीकरणको सुरुवात भएको पहिलो सहर भनेर विराटनगरलाई चिनाउँछौं, तर त्यो गर्विलो पहिचान नामेट भइसकेको छ, महेन्द्र मोरङ कलेजका प्राध्यापक अर्जुनकुमार बराल सम्झन्छन, ६ दशकअघिको त्यो विराटनगर रोजगारी र औद्योगिक अध्ययनको केन्द्र थियो । यसबीच परिवर्तन नभएको भने होइन । एसियाली विकास बैंकको झन्डै ७ अर्ब रुपैयांँमा ८० किमि सडक फराकिलो बनाउने र पिच गर्ने काम एक वर्षअघि सम्पन्न भएको छ । सहरका भित्री र बाहिरी भागमा ठूला र साना १ सय १७ किमि ढल निर्माण भएका छन् । ठुल्ठूला व्यावसायिक सपिङ कम्प्लेक्स छन् । तर सहरले आफ्नो पहिचान भने गुमाउँदै गएको छ । उद्योग चलेका छैनन्, रोजगारी सिर्जना हुन सकेको छैन । महानगरमा नेतृत्वको प्रतिस्पर्धा चलिरहँदा राजनीतिक दलका नाराले आमजनता र निजी क्षेत्रलाई जोड्न सकेका छैनन् । विराटनगरलाई औद्योगिक सहरका रूपमा विकास गरेर पुरानो साख फर्काउन सक्ने प्रशस्त सम्भावना छ । कच्चा पदार्थ ल्याउन ठूलो नाका यहीं छ । लगानी गर्ने धनाढ्य प्रशस्त छन् । त्यसका लागि सबैभन्दा ठूलो इच्छाशक्ति र योजना आवश्यक छ, प्राध्यापक बराल भन्छन्, यसका लागि स्थानीय, प्रदेश र संघ तीनै सरकारले विराटनगरलाई औद्योगिक सहरका रूपमा विकास गर्न राष्ट्रिय नीति बनाउन आवश्यक छ । उद्योग व्यापार संघका अध्यक्ष रिजाल जनप्रतिनिधिमा योजना बनाउने, पुँजी संकलन र परिचालन गर्ने ज्ञानको अभाव देखिएको बताउँछन् । पदमा पुगेपछि विराटनगरलाई बनाएर देखाउँछु भन्ने इच्छाशक्ति पनि भएन । बरु, कसरी पार्टी संगठनको वर्चस्व स्थापित गर्ने भन्नेमा ध्यान गयो, उनले भने, स्रोत संकलन गर्ने प्रशस्त सम्भावना एकातिर खुम्चिरहेको छ, अर्कोतर्फ करको भारी बोकाएर उद्योग व्यवसायलाई हतोत्साही बनाउने काम भएको छ । करको दर घटाउने, निजी क्षेत्रलाई लगानीमा आकर्षित गर्न उद्योगमैत्री नीति र कानुन आउन सके विराटनगरले आफ्नो गुमेको साख फर्काउन सक्छ ।"
के भन्छन् प्रमुखका उम्मेदवार ?,"निर्वाचित भएमा प्राथमिकताका योजनामा के पर्छन् ? कोइराला ः शिक्षा, स्वास्थ्य, खानेपानी र सरसफाइ मुख्य प्राथमिकता छन् । दुईतीन घण्टा पानी पर्दा विराटनगर जलमग्न हुन्छ । पूर्वको सिंघिया र पश्चिमको केसलिया खोलाले विराटनगरमा सधैं ताण्डव मच्चाउँछ । यी खोला नियन्त्रणका लागि तटबन्ध गर्ने र करिडोरमाथि सडक बनाउने उपाय हुन्छ । त्यसका लागि दातृ निकाय, संघीय सरकार र स्थानीय निकायको पहलमा योजना अगाडि बढाउने लक्ष्य छ । महानगरको लगानीमा अस्पताल चलाउने, ज्येष्ठ नागरिक, गरिब, असहायलाई निःशुल्क उपचार गर्ने, सामुदायिक विद्यालयमा अनिवार्य अंग्रेजी माध्यममा पढाइ सुरु गराउने मेरो लक्ष्य छ ।थापा ः सिंघिया खोला र केसलिया खोला नियन्त्रणका लागि स्थानीय स्रोतको १० वर्षको बजेटले पनि पुग्दैन । म मेयर भएँ भने काम सुरु गर्छु तर पाँचै वर्षमा सकिन्न । यसमा केन्द्रीय, प्रदेश सरकार र स्थानीय निकायको लगानी चाहिन्छ । मेघा हल, वडा १९ लाई खेलकुद हब बनाउने, साख गुमाएको औद्योगिक सहरको विकासका लागि प्रदर्शनीस्थल स्थापनादेखि उद्योग व्यवसायमा आकर्षण बढाउने काम गर्नेछु । औद्योगिक नगरको पहिचान गुम्न नदिने योजना के छ ? कोइराला ः विराटनगर औद्योगिक क्षेत्र एक नम्बरमा थियो, अहिले छैटौं स्थानमा छ । पुराना उद्योगीलाई सहुलियत दिने, नयाँलाई आकर्षित गर्ने, रोजगारी सिर्जना गरेर पुरानै साखमा विराटनगरलाई पुर्याउने योजना छ । विगतमा २० वर्षसम्म स्थानीय निकायको रिक्तता, स्थानीय बासिन्दा सचेत नभएका कारण विराटनगर पछि परेको हो । यो ठाउँबाट विराटनगरलाई अघि बढाउन म लाग्नेछु । थापा ः उद्योगका लागि स्थानीय तहमा कच्चा पदार्थको अभाव छ । जुट उद्योगकै लागि बाहिरबाट कच्चा पदार्थ ल्याउनुपर्छ । उद्योग व्यवसायी पलायन हुनुका पछि राज्यको नीतिगत समस्या छ । केन्द्रसँग समन्वय गरेर त्यसलाई हटाउनुपर्छ । स्थानीय सरकारले उद्योग व्यवसायलाई संरक्षण र वातावरण दिनुपर्छ । निजी क्षेत्रमैत्री नीति बनाएर औद्योगिक क्षेत्रलाई आकर्षित गर्ने मेरो योजना हो ।"
श्रेष्ठका सात प्रतिबद्धता,"काठमाडौं (कास) काठमाडौं महानगरपालिकाको प्रमुख पदका उम्मेदवार सिर्जना श्रेष्ठले सात स को संकल्प सार्वजनिक गरेकी छन् । बिहीबार प्रतिबद्धतापत्र सार्वजनिक गर्ने क्रममा महानगरको सेवा र सुशासनदेखि संस्कृति, सम्पदा र सभ्यतालाई उनले आफ्नो संकल्पका रूपमा प्रस्तुत गरिन् । महानगरलाई विधिको शासन, नियम र कानुनभित्र रही चलाउने संकल्प उनले गरेकी छन् । त्यस्तै भ्रष्टाचारमुक्त चुस्त सेवा प्रवाह गर्ने पालिकाका रूपमा काठमाडौंलाई स्थापित गर्ने उनको वाचा छ । काठमाडौंलाई महिला, बालबालिका, ज्येष्ठ नागरिक तथा अपांगता भएका व्यक्तिलाई पूर्ण रूपमा सुरक्षित बनाउने पनि उनको संकल्प छ । सबल र समुन्नत पूर्वाधारअन्तर्गत सहज रूपमा हिँडडुल गर्ने पूर्वाधार निर्माण गरी पैदलयात्रीमैत्री सहरका रूपमा महानगरलाई विकास गर्ने उनको प्रतिबद्धता छ ।"
घोषणापत्रमै एमसीसीको विरोध,"भक्तपुर (कास) नेपाल मजदुर किसान पार्टी (नेमकिपा) ले स्थानीय तहको निर्वाचन घोषणापत्रमा एमसीसी सम्झौतादेखि श्रीलंकाको आर्थिक संकटसम्मका विषयलाई समेटेको छ । नेमकिपा अध्यक्ष नारायणमान बिजुक्छेले बिहीबार पार्टीको घोषणापत्र सार्वजनिक गर्दै एमसीसीलाई अमेरिकी स्वार्थका लागि भएको लगानी को संज्ञा दिए । भ्लोदिमिर जेलेन्स्की नवनाजीवादी र फासीवादीको सहयोगमा युक्रेनी राष्ट्रपतिमा निर्वाचित भएको दाबी गर्दै नेमकिपाले जेलेन्स्कीले युरोपमा युद्ध फैलाउन अमेरिकालाई गुहारेको जनाएको छ । काठमाडौंको फोहोर व्यवस्थापन ठूलो चुनौती रहेको उल्लेख गर्दै ल्यान्डफिल साइट १५२० वर्षलाई पुग्ने किसिमको बनाउनुपर्ने, जग्गा अधिग्रहणलगायत कार्य महानगरपालिका आफैंले मात्र गर्न नसक्ने हुँदा संघीय सरकारले समेत यसमा सघाउनुपर्ने उल्लेख छ । गत निर्वाचनमा आफ्नो दलका तर्फबाट कालीकोट, जुम्ला, दैलेख र भक्तपुरमा विजयी जनप्रतिनिधिले स्वास्थ्य, शिक्षा, सिँचाइ, खानेपानी र सडक क्षेत्रमा उदाहरणीय सेवा प्रदान गरेको नेमकिपाको दाबी छ । घोषणापत्रमा घरघरबाटै इँटा, ढुंगा, सिसा, प्लास्टिक, काँच, फलामका काँटी किलाजस्ता सामान अलग गराई पुनः प्रयोगमा पठाउने तथा कुहिने फोहोरबाट प्रांगारिक मल बनाउन उत्साहित गर्नेलगायतका योजनाको आवश्यकता औंल्याइएको छ ।"
विद्यालयमा तत्काल दुई दिन बिदाबारे पुनर्विचार गर,"विकसित विश्वका कतिपय मुलुकमा उत्पादकत्व वृद्धिका लागि साप्ताहिक कार्यघण्टा घटाउँदै लगिएका बेला नेपालमा भने अलि फरक प्रसंगमा सार्वजनिक कार्यालयहरूमा जेठदेखि आइतबार पनि बिदा दिने निर्णय गरिएको छ । इन्धन आयात घटाएर विदेशी विनिमय सञ्चितिमा परेको दबाब कम गर्न कार्यघण्टामा फरक नपर्ने गरी सरकारले परीक्षणका लागि सातामा दुई दिन बिदा दिने निर्णय गरेको हो । विश्वव्यापी चल्तीमा रहेको दुई दिन बिदा आफैंमा अन्यथा होइन, कार्यालय खुलेका दिनको उत्पादकत्व वृद्धि र सेवा वितरण प्रभावकारी बनाउने सर्तमा कर्मचारीहरूको खुसीका निम्ति यो बिदाको आफ्नै अर्थ छ, इन्धन बचत त दुई दिन बिदाको अतिरिक्त फाइदा हुन सक्छ । तर, यही प्रयोजनका निम्ति सरकारले सम्पूर्ण विद्यालय पनि सातामा दुई दिन बन्द गर्ने निर्णय हठात् गरेको छ, जसले पठनपाठन व्यवस्थापनमै समस्या उत्पन्न गर्ने चिन्ता जगाएको छ । विद्यालय बन्द गरेर इन्धन खपत गर्ने योजना आफैंमा हास्यास्पद लाग्छ । कारण, मुलुकका अधिकांश विद्यालय र इन्धन बचतबीच कुनै साइनो छैन । ३५ हजार विद्यालयमध्ये २७ हजार सामुदायिक हुन्, तिनीहरू सबैजसोसित बस नै छैनन् । ग्रामीण भेगका धेरै निजी विद्यालयमा पनि विद्यार्थी बोक्ने गाडी छैनन् । सहरका कतिपय विद्यालयमा मात्रै दर्जनौं बस छन् । निजी तथा आवासीय विद्यालय संगठन (प्याब्सन) का अनुसार विद्यार्थीको यातायातका लागि देशभर ८ हजार बस गुड्छन् । हरेक बस औसत ३० किलोमिटर गुड्दा ६ लिटरजति डिजेल खर्च हुन्छ । यस हिसाबले महिनामा चार दिन थप बिदा थपिँदा देशभर गरी १ लाख ९२ हजार लिटर डिजेल खपत कम हुनेछ । खरिद मूल्य १११ रुपैयाँका दरले यसरी २ करोड १३ लाख रुपैयाँ मात्र बचत हुनेछ । त्यसैले मासिक सवा २ करोड रुपैयाँभन्दा कम जोगाउन ५६ लाख विद्यार्थीलाई आइतबार घरै बस भन्नु नामुनासिब छ । सहरका दर्जनौं बस भएका केही निजी विद्यालयलाई हेरेर दसौं लाख विद्यार्थीको शिक्षण तालिका प्रभावित तुल्याउनु उचित हुन्न । व्यवस्थित ढंगले तयारी गरेर विद्यालयमा सातामा दुई दिन बिदा दिन नसकिने होइन । कतिपय मुलुकका विद्यालयहरू निकै पहिलेदेखि पाँच दिन मात्रै खुल्छन् । नेपालमा भने पहिलो त यसका लागि आवश्यक तयारी नै भएको छैन । पाठ्यक्रम, पाठ्यभार, सिकाइसम्बन्धी क्रियाकलाप निर्धारण र शैक्षिक पात्रो सबैमा पुनर्विचार गरेर मात्र यस्तो निर्णय गर्न सकिन्छ । सरकारले विद्यालयको पढाइमा बाधा नपुगोस् भनेर बिहान ९ः३० बजेदेखि अपराह्न ४ः३० सम्म सञ्चालन हुने जनाएको छ, तर कलिला बालबालिकालाई कति घण्टासम्म विद्यालयमा राख्नु उचित हुन्छ भन्ने दृष्टिकोणबाट पनि यसबारे विचार पुर्याइनुपर्छ । सात घण्टा विद्यालयमा बिताउनुपर्ने र आउनजान थप समय लाग्ने भएपछि त्यसले बालबालिकाको सर्वांगीण विकासमा कस्तो असर पर्छ, आफैंमा अध्ययनको विषय छ । ५ कक्षासम्म सञ्चालित दिवा खाजा कार्यक्रम नै पनि सबै विद्यालयमा नभएको र देशैभरका अभिभावकले बालबालिकालाई खाजा पठाउन नसक्ने यथार्थको आलोकमा पनि यो निर्णय पुनर्विचारणीय छ । दोस्रो, कोभिड१९ महाव्याधिका कारण दुई वर्षयता विद्यालयहरूले व्यवस्थित रूपमा पठनपाठन गराउन पाएका छैनन्, पाठ्यक्रमले निर्दिष्ट गरेको पाठ्यघण्टा पूरा नगरीकन परीक्षा दिन विद्यार्थीहरू विवश छन् । र हेक्का राख्नुपर्ने विषय, यो महामारी अहिले मत्थर भएको मात्र हो, टुंगिहाल्ने लक्षण छैन । छिमेकी भारतको राजधानी नयाँदिल्लीमा फेरि संक्रमितहरूको संख्या उकालो लागेको छ । भारतमा संक्रमण बढेको केहीपछि नेपालमा पनि उस्तै प्रवृत्ति देखिने गरेको विगत छ । त्यसैले फेरि पनि मुलुकमा महामारी नफैलिएला वा विद्यालय पुनः बन्द गर्नु नपर्ला भन्ने छैन । अनि मुलुकभर अनलाइन शिक्षाको पहुँच र प्रभावकारिताको दुरवस्था कस्तो छ, जगजाहेरै छ । यही बेला सातामा पाँच दिन मात्रै विद्यालय खोल्दा भोलि कदाचित् मुलुक फेरि लकडाउन वा निषेधाज्ञामा गयो भने निर्धारित पठनपाठन कसरी पूरा होला ?त्यसकारण, कोभिडको अवस्था सामान्य भएपछि पनि पाठ्यक्रम र शैक्षिक पात्रोबारे व्यवस्थित अध्ययन र तयारी गरेर मात्रै विद्यालयमा साताको दुई दिन बिदा दिनु मुनासिब हुन्छ । अहिलेलाई भने मासिक २ करोड रुपैयाँ बचाउने नाममा लाखौं विद्यार्थीको पठनपाठन प्रभावित हुने निर्णयलाई सरकारले सच्याउनु जरुरी छ ।"
"समस्या एकातिर,उपचार अर्कातिर","सार्वजनिक बिदा दिएर अर्थतन्त्र जोगाउने सरकारी निर्णयले सर्वसाधारणले पाउने गरेको सास्तीलाई अझै बढाउनेछ । यातायात, मालपोत, आयसम्पत्तिजस्ता कर बुझाउन सम्बन्धित कार्यालयमा हुने गरेको घुइँचोलाई यो निर्णयले अझै अव्यवस्थित बनाउनेछ । आसन्न आर्थिक संकटको मूल कारण सरकारले हचुवाको भरमा ल्याउने गरेका आर्थिक योजना र त्यसको सही कार्यान्वयन नगर्नु रहेको छ । भ्रष्टाचारले गर्दा अपेक्षित राजस्व संकलन हुनेगरेको छैन । पहुँच र आर्थिक लाभले नेपालीलाई आवश्यक नभएका खाद्य अखाद्य वस्तुको पैठारी भई विदेशी मुद्रा बाहिरिने गरेको छ । बिदेसिएका युवा र प्रवासी नेपालीहरूले पठाउने गरेको विप्रेषण बाटामै हराउने गरेको छ । यस्ता छिद्रहरूलाई सरकारले बन्द गर्न सके संकट सजिलै टार्न सकिन्छ । तर सरकारले लिएको बन्द नीतिले विदेशी मुद्रा थोरै र आन्तरिक झमेला धेरै निम्त्याउनेछ । यसले विद्यार्थीको साप्ताहिक सिकाइ योजनालाई प्रभावित पार्नुका साथै दैनिक पठनपाठनलाई असर पुर्याउनेछ, जसको असर दीर्घकालीन हुनेछ । महेन्द्रसिंह बम, टीकापुर१, कैलालीसरकारले जेठ १ देखि लागू हुने गरी सबै कार्यालय तथा शैक्षिक संस्थाहरू हप्तामा दुई दिन बिदा दिने निर्णय गरेर लाखौं विद्यार्थीको शिक्षा आर्जन गर्ने अधिकार वञ्चित गरेको छ । यो निर्णय कुनै हालतमा उपयुक्त छैन । हचुवाको भरमा गरेको यो निर्णय तुरुन्त फिर्ता लिनुपर्छ । आर्थिक मन्दीलाई कम गर्ने नाममा गरिएको यो निर्णयले देशको नेतृत्व गर्ने व्यक्ति कति बेपर्वाह छ भन्ने प्रस्ट हुन्छ । बिहान ९ः३० देखि दिउँसो ४ः३० सम्मको के अर्थ छ, हप्तामा ६ दिन अध्यापन गर्दा त शैक्षिक गुणस्तर कामै नलाग्नेछ, अझै एक दिन कम गर्दा हालत के होला ? समस्या एकातिर छ, सरकारको कामकारबाही अर्कातिर छ । सरकारको यस्तो अपरिपक्व पाराले अब चल्दैन । बेलैमा यो निर्णय सच्चियोस् । कुसुम न्यौपाने, मध्यबिन्दु११, नवलपरासी (पूर्व)सरकारले सातामा दुई दिन सार्वजनिक बिदा दिने निर्णय कुनै पनि कोणबाट व्यावहारिक देखिँदैन । इन्धन खपत कम गर्नका लागि बिदा दिनुपरेको भनिएको छ । हाम्रोमा सार्वजनिक सेवाप्रवाह यसै पनि निकै सुस्त छ, त्यसैमाथि बिदा थप्दा जनताले झन् सास्ती झेल्नुपर्ने हुन्छ । इन्धन खपत घटाउन विद्युतीय सवारीसाधनमा जोड दिनुपर्ने थियो । यसले वातावरणमा पर्ने असर पनि कम हुने थियो । साथै विद्यालयको समय पनि बढाइएको छ, यसै पनि हाम्रो शिक्षण घोकाइमै निर्भर भएकाले यो निर्णयबाट बालबालिकामा कस्तो असर पर्ला भन्नेतिर बिलकुल ध्यान गएको देखिँदैन । सरकारी सेवाप्रति सेवाग्राही असन्तुष्ट छन् । नापी कार्यालय, राहदानी विभाग, यातायात कार्यालयजस्ता अत्यधिक भीडभाड हुने ठाउँमा बिदाको असर अत्यधिक देखिनेछ । यस्ता कार्यालयमा अझै समय थप गरेर सेवा प्रवाह गर्नुपर्ने थियो । बिनाअध्ययनअनुसन्धान गरिने यस्ता कामले मुलुकलाई सही दिशामा लैजान सक्दैन । यस्तो चलनलाई अब सुधार्नु आवश्यक छ । विजय भट्टराई, भैरहवासरकारले बढ्दो व्यापार घाटाको एउटा कारण पेट्रोल तथा डिजेललाई आधार मानेर विद्यालयसमेत जेठ १ बाट शनिबारसहित २ दिन बिदा दिने निर्णय गरेको छ, जुन अत्यन्तै हास्यास्पद छ । एक त गाडी प्रयोग हुने विद्यालय सहरबजारमा बाहेक अन्य छैन । तिनले इन्धन पनि अत्यन्त न्यून खपत गर्छन् । तर यसको बहानामा विद्यालय थप एक दिन बन्द हुँदा शैक्षिक क्यालेन्डर नै तहसनहस हुन्छ । त्यसमाथि गएका दुई वर्षदेखि कोरोना महामारीका कारण विद्यार्थी विद्यालय गएर पढ्न अल्छी गरिरहेका छन् । अनेक पर्व बिदा जोडिँदा वर्षमा कति दिन पूरापूर विद्यालय खुल्छ ? र थप समय भार दिनु भनेको अर्को सजाय वा भएका शैक्षिक गतिविधिलाई काममा जसरी ओभरटाइम पढाउनुले खासै उपलब्धि हुने होइन ।सरकारले साँच्चैको तेल खपत कम गर्न सर्वप्रथम आफूले प्रयोग गर्ने हजारौं सवारीसाधनको दुरुपयोग रोक्नुपर्छ । कार्यालय प्रमुखदेखि उस्तै परे पियनसम्मले अलगअलग गाडी चढ्न रहर गर्छन् । काठमाडौंको हकमा सचिव तहका बाहेक सबैका गाडी सुविधा बन्द गरौं त, कति करोडका बजेट जोगिन्छ π कार्यालयमा आवश्यकता अनुसार न्यून सवारी उपलब्ध गराऔं । एउटै गाडीले अटेसम्म रुट परेका अन्य कर्मचारी ओसार्दा के अपराध हुन्छ ? विद्युतीय सवारीलाई प्रोत्साहन गर्ने हाम्रो सरकारी नीति नै छैन । यसका लागि केही वर्ष न्यून भन्सार कायम गरौं । अन्तर्राष्ट्रिय कम्पनीले स्वदेशमै विद्युतीय सवारी उत्पादन हुने उद्योग खोल्न प्रोत्साहित होस् । सस्तो र किफायती भए पो यस्ता विद्युतीय सवारी किन्ने हो । खाना पकाउन बिजुली प्रयोग गर्दा ग्यासभन्दा आधा वा सस्तो परेपछि विद्युत् उपलब्ध भएसम्म उपभोग गरे करोडौं रकम बाहिर जाँदैनथ्यो । समथर क्षेत्रमा ठूला विद्युतीय बसको प्रयोगलाई बढावा दिने वा कम्तीमा चक्रपथभित्र सार्वजनिक सवारी विद्युतीय हुनुपर्ने मापदण्ड बनाएर बिस्तारै लागू गर्दै जानुपर्छ । उद्योग, वाणिज्य तथा अर्थ मन्त्रालयले हाम्रो ठूलो रकम बाहिर जाने क्षेत्र पहिल्याएर स्वदेशी उत्पादनमा जोड दिनुपर्छ । उही आयात कडा गरेर मात्र समाधान हुने होइन । चाहिने कुरामा चासो हुँदैन उही क्षणिक र हावादारी योजनामा माथि बस्नेका दिमाग एकाएक फुर्छ र हचुवामा प्रयोग गरिन्छ । श्रीकृष्ण राजवंशी, सुनकोसी३, सिन्धुली"
स्थानीय निर्वाचनमा नागरिकको भूमिका,"देश स्थानीय तह निर्वाचनमा होमिइसक्यो, यही वर्ष प्रदेश र संघको निर्वाचन पनि हुँदै छ । जनहितमा काम गर्नेलाई पुनः मौका दिने र नगर्नेलाई सत्ताबाट वञ्चित गर्ने अवसर निर्वाचनले दिएको छ । नयाँ शक्तिका रूपमा ठोस राजनीतिक विकल्प उपलब्ध नहुनु र घुमीफिरी एकै व्यक्तिले सत्ता पाउने पद्धतिले जनताले चाहेर पनि नयाँ नेताहरू चुन्न सकेका छैनन् । पछिल्लो निर्वाचनबाट चुनिएका प्रतिनिधिले सामूहिक हितलाई ध्यानमा राखी पारदर्शी तवरले गुणस्तरीय सेवा दिने विश्वास आममतदाताले लिएका थिए । तर पहिलो कार्यकाल कतिपयले आफ्नो स्वार्थलाई सर्वोपरी स्थान दिँदै सेवा सुविधा, कर दर वृद्धि र पदीय दायित्वको दुरुपयोगमा व्यतीत गरे । कतिपय जनप्रतिनिधिले भने आफ्नो अधिकार सदुपयोग गर्दै पूर्वाधार निर्माण तथा स्थानीय आवश्यकता अनुरूपको विकास गरेका छन् । यसपालि पनि दलहरूको घोषणापत्र हेर्दा, पाँच वर्षमा विकासले गति लिई कायापलट हुने प्रतीत हुन्छ । गत निर्वाचनपछि आर्थिक विकासले गति लिई जीवनस्तरमा सुधार आउने अपेक्षा लिएका जनताको विश्वासविपरीत विकृति, दण्डहीनता, जवाफविहीनताले प्रश्रय पाएको थियो, छ । विकास र सुशासनको अपेक्षाकृत अनुभूति गर्न नपाउँदा आममानिस निराश छन् । स्थानीय निर्वाचनलक्षित घोषणापत्र सार्वजनिक गर्दा अघिल्लो घोषणापत्रका कार्यक्रम कति प्रतिशत कार्यान्वयनमा आए वा के कारण आउन सकेनन् जनतासमक्ष प्रस्ट्याइएको छैन । आर्थिक स्रोत कसरी जुटाउने भन्ने नखुलाई पुरानै शैलीमा आकर्षक कार्यक्रमहरू समेटिएकाले घोषणापत्रका कार्यक्रमहरूलाई विश्वास गर्ने वातावरण छैन । स्थानीय तहमा जनप्रतिनिधि हुनुले अवश्य सहज भएको छ, ससाना कामका लागि जिल्लासदरमुकाम धाउनुपर्ने बाध्यता अन्त्य भएको छ । बाटो, नाला लगायत पूर्वाधार बन्दै छन् । तथापि विगतको कामकारबाही समीक्षा गरी आमजनतालाई त्यसबारे सुसूचित गर्न आवश्यक छ कि छैन ? यस अवधिमा मौलाएको भ्रष्टाचार, राजनीतिक विकृति, कुशासन, अपारदर्शिता, जवाफविहीनताजस्ता जनतासँग प्रत्यक्ष सम्बन्ध राख्ने विषयमा दलहरूको धारणा एवं अंकुश लगाउने उपायहरू के छ जनतालाई स्पष्ट पार्नु आवश्यक छ कि छैन ? के भ्रष्टचार पूर्ण रूपमा निर्मूल भइसकेको छ ? के हरेक निकायमा सुशासन र पारदर्शिता छ ? के जनप्रतिधि जनताप्रति उत्तरदायी छन् ? विगतका कमीकमजोरीलाई बेवास्ता गर्दै स्थानीय परिवेश, उपलब्ध स्रोत र साधनको अध्ययन र अनुसन्धान नगरी पाँच वर्षमै स्थानीय तहको काँचुली फेरिदिने भनिएका घोषणापत्र फेरि पनि जनताले पत्याइदिनुपर्ने आधार केके हुन् ? जनसरोकारका गहन विषयलाई दलहरूले हल्का रूपमा लिए घोषणापत्र भ्रम छर्ने अस्त्र मात्र प्रमाणित हुनेछ । अन्तमा, हामीले जनप्रतिनिधिसँग पाँच वर्षका लागि उनीहरूले तयार पारेको आर्थिक, सामाजिक उत्थानको योजनाका सम्बन्धमा सोध्नुपर्छ । सडक लगायतका पूर्वाधार विकासको खाका, शिक्षा, स्वास्थ्य, खानेपानीजस्ता आधारभूत आवश्यकतामा जनताको सहज पहुँच स्थापनाका लागि तयार पारेको योजनाबारे बुझ्नुपर्छ । स्थानीय संस्कृति, धर्मको जगेर्ना, उद्यमशीलताको विकास तथा प्रवर्द्धन, युवा लक्षित कार्यक्रम र रोजगारी सृजनालगायत सुशासन, भ्रष्टाचार न्यूनीकरण, जवाफदेहिताका विषयमा प्रश्न गर्नुपर्छ । सबैभन्दा महत्त्वपूर्ण विषय तयार पारिएको योजनालाई मूर्तरूप दिन आर्थिक स्रोत कसरी जुटाउँदै छन् भन्नेमा चनाखो हुनुपर्छ । यसपालि सतर्क भई जनप्रतिनिधि छनोट गरौं अन्यथा आगामी दिनमा फेरि पनि भ्युटावर त बन्ला, तर त्यहाँबाट हेर्नलायक सहर वा गाउँ नबन्ला ! विनोद भट्टराई, विराटनगर२"
"चुनाव आयो, शिक्षा आएन","शिक्षाको महत्त्वका बारेमा आजकल नेताहरूले भाषण पनि गर्न छाडेजस्तो छ । माओवादी पार्टीले उज्यालो यात्राको कुरा गर्दा लागेको थियो ए, शिक्षा यो पार्टीको चुनावी मुद्दा हुने भएछ कि क्या हो ! सैद्धान्तिक रूपमा र स्थानीय तहमा शिक्षा प्राथमिकतामा आउन सक्ने सम्भावना बाँकी रहे पनि कम से कम संसदीय सत्तामा रहेका दलहरूले शिक्षालाई आफ्नो प्रमुख मुद्दाका रूपमा प्रस्तुत गरेको देखिएको छैन । अवश्य पनि तत्स्थानमा, कुनामा अनिवार्य निःशुल्क शिक्षाको दायरा बढाउने, प्राविधिक शिक्षा सहज बनाउने, अझै साक्षरता बढाउनेजस्ता रटन्ते वाक्यहरू आएका छन् वा आउनेछन् तर रुग्ण र जर्जर शिक्षा व्यवस्थालाई रूपान्तरण गर्ने विषयले प्रमुख स्थान पाउनेछैन । सत्ता चाख्दै गरेको राप्रपा होस् वा अलि भित्रै छिरेको जसपा, यिनले काम वैकल्पिक होइन, आफू सत्तामा आउने विषयलाई नै विकल्प सम्झेका देखिन्छन् । सत्तामा आउने सीप नपाएका विवेकशील र साझाजस्ता दलको पनि शिक्षा प्रमुख मुद्दा रहेको देखिँदैन । पंक्तिकार धेरैले आफूलाई असत्य प्रमाणित गरून् भन्ने आशामा छ । आफू शिक्षा सुधारको पक्षमा रहे पनि आफ्ना मतदाताले शिक्षाको माग नगर्ने भएकाले आफूले जोड दिने आधार नपाउने र शिक्षाको विषय चर्चामा नआउने भएकाले आफ्नो दलमा पनि त्यसको सुनुवाइ नहुने कुरा कांग्रेस महामन्त्री गगन थापाले पटकपटक भनेका छन् । हामीलाई थाहा छ, माग्न त भ्यु टावर पनि जनताले मागेका थिएनन् । नेता जिम्मेवार भएनन्, जनप्रिय मात्र हुन खोजे । धन्न, जनप्रिय हुनसम्म त खोज्नुपर्दै छ तर नेताको काम चुनाव जित्ने र सत्तामा टिकिरहने मात्र भयो । एक किसिमले जनता र नेताबीच क्षणिक लाभमा परस्पर तुष्टीकरणको लेनदेन मात्र भयो । आजभोलि नेपाललाई सिंगापुर बनाइदिन्छु भन्ने नाराको पनि भाउ घटेको जस्तो छ । भन्न छाडेका छन् । तर भन्नेले पनि सुन्नेले पनि के चाहिँ सिंगापुरको जस्तो भनेर न सोधे, न भने । त्यहाँ पुगेर आउने धेरै जनाले सिमेन्टले माटो छोपिएको देखेर वाहवाही गर्छन् । सिंगापुर वातावरणीय दृष्टिले जोखिम मा रहेको देश हो । त्यो पानीको फोकाजस्तो पुँजीवादी अर्थतन्त्रमा अडेको छ । त्यहाँको मुख्य पक्ष त बलियो जनशक्ति हो जसले अर्थतन्त्र थाम्छ । कसैले पनि सिंगापुरको जस्तो शिक्षा भनेको त सुनिएको छ्रैन ! मलय, चिनियाँ र भारतीय मूलका नागरिकहरूको त्यो देशको मातृभाषा र भाषिक शिक्षा नीति, शिक्षक तालिम व्यवस्थाका बारेमा कुरा त कहिल्यै गरिँदैन । सिंगापुर विश्व शिक्षाको वरीयता (पिसा) मा पनि पहिलोदोस्रोतिर आइरहन्छ । त्यहाँ पनि निजी स्कुल र कलेज छन् तर ती त शैक्षिक पर्यटन व्यवसाय हुन् । विदेशी मात्र पढ्ने, नागरिकले पढ्नुपरे सरकारको विशेष अनुमति चाहिने । कतिकति बेला त पढ्ने पनि पढाउने पनि विदेशी ! सिंगापुरकाहरू आफ्नो स्थिरता र पूर्वाधारको भाडा असुली गर्छन् !राष्ट्रियता पार्टीहरूले सत्तामा जान भजाउने गरेको अर्को विषय हो । असली राष्ट्रियताको निर्माण त असल शिक्षाबाट हुन्छ । शिक्षाबिनाको राष्ट्रियता अन्ध र सीमा संकुचित हुन्छ । स्तरीय शिक्षाका लागि शिक्षा अभियानकर्मी चिकित्सक अर्जुन कार्की भन्छन्, उहिले पुर्खाले लडेर राष्ट्रियता जोगाए । अब त्यसरी हाम्रो राष्ट्रियता र राष्ट्रगौरव रहँदैन । दुई शक्तिशाली मुलुकबीच हाम्रो राष्ट्रियता जोगाउने हो भने प्रतिस्पर्धा अब ज्ञानमा हुनुपर्छ । ज्ञान र प्रविधिबिनाको राष्ट्रियता न जोगिन्छ न जोगाउन लायक रहन्छ । राष्ट्रियताको डंगा सबै पार्टी पिट्छन् तर यो गहिराइमा पुगेको देखिँदैन, कमसे कम अहिले भइरहेका घटना वा चिन्तन प्रवाहले यस्तो देखाउँदैनन् । यसका लागि शिक्षामा बृहत् रूपान्तरण जरुरी छ । देशमा शिक्षा व्यवस्थाको रूपान्तरण गर्ने हो भने सबैभन्दा पहिले निजी शिक्षाको नीति स्पष्ट पार्नु जरुरी छ । सार्वजनिक विद्यालयहरू राम्रा भएपछि निजी त्यसै बन्द हुन्छन् भन्नु हावादारी कुरा हो । निजी विद्यालयहरू सरकारी शिक्षाको असफलतामै जन्मेका र फलेफुलेका हुन् । निजी शिक्षाको साइड इफेक्ट याने सरकारी स्कुलहरू काम लाग्दैनन् भनेर उठेको भरोसाको उपचार नगरी ती सुध्रन्नन् । निजी या सरकारीभन्दा पनि मुख्य कुरा नक्सांकन र सेवा क्षेत्र निर्धारणको हो । सेवा क्षेत्रभित्रका सबैलाई नजिकको शैक्षिक संस्थाले पढाउने र नसक्नेको खर्च सरकारले बेहोर्ने हो भने सबैको कुरा पक्कै पनि मिल्छ । यतिका सङ्ख्यामा सरकारी शैक्षिक संस्थाहरू पनि चाहिन्नन् । अब सडक र यातायातमा विकासले गर्दा सानाभन्दा अलि ठूला साधनयुक्त संस्था बनाउन सकिन्छ भन्ने अनुभूति धेरैतिर हुँदै आएको देखिन्छ । नक्सांकन र सेवा क्षेत्र निर्धारण गर्ने भनेको शैक्षिक संस्था कहाँ बस्ने भन्ने मात्र होइन, कुन विषयको शैक्षिक संस्था कहाँ हुने भन्ने हो । यो उच्च शिक्षामा पनि लागू हुन्छ । अहिले विद्यालय शिक्षा एक हदसम्म पालिकाको जिम्मेवारीमा गएपछि प्राविधिक शिक्षाका नाममा चल्नै नसक्ने प्राविधिक धारका विद्यालयहरू पनि खुलिरहेका छन् । यो प्रक्रिया बन्द गरिनुपर्छ । यथार्थमा प्राविधिक वा व्यावसायिक शिक्षा मागमा आधारित भएर चलाउन निजी क्षेत्रलाई दिन सकिने विषय हो । उच्च र निजी शिक्षाको ठूलो हिस्सा निजी क्षेत्रलाई दिएर सरकार विद्यालय र साधारण शिक्षामा प्रभावकारी हुनुपर्ने हो । पालिकाहरूले पनि यो अवधारणालाई आफ्ना अधिकार क्षेत्रभित्र प्रयोग गर्न सक्छन् । छिमेकी पालिकासँग साझेदारी गर्न सक्छन् । अहिले सबै समानताको कुरा गर्छन्, खास गरी वामपन्थीहरू । अधिकारसहित समानताको कुरा गर्ने हो भने शिक्षाबाहेक अर्को उपाय देखिन्न । सय वर्षअगाडि एक अमेरिकी शिक्षा प्रशासकले शिक्षालाई समानताको महान् कारक बताए । अहिले शिक्षालाई समानताको कारक बनाउने र त्यस्तो शिक्षा उपलब्ध गराउने चुनौती र अवसर छ । यति बहु वामपन्थ र समाजवाद हाम्रो लक्ष्य हो भन्ने दल भएका देशमा पनि शिक्षा एक तहको राजनीतिक मुद्दा नबन्नु विडम्बनापूर्ण छ । अझै विडम्बनापूर्ण त शिक्षक राजनीति गर्नु नपरी विद्यार्थी राजनीतिबाट सत्तामा आएका थापा, झाँक्री, भट्टराई प्रभृतिले शिक्षा मन्त्रालयमा जान चासै मात्र राखेको चर्चा पनि सुनिएन । एकदुईबाहेक वैकल्पिक कार्यसूची बोक्छु भन्ने नगरपालिकाका स्वतन्त्र प्रत्याशीहरूले पनि शिक्षामा पर्याप्त जोड दिएको देखिन्न । शिक्षामा पर्याप्त जोड नदिइएका वैकल्पिक कार्यसूचीे खास वैकल्पिक हुन् भन्न गाह्रै छ । यथास्थितिमै रहँदा सबैले फाइदा लिन सक्ने भएका कारण कसैको प्राथमिकतामा नपरेको सङ्घीय शिक्षा ऐनमा आउनुपर्ने धेरै कुरा छन् । स्थानीय चुनावको प्रत्यक्ष विषय नभए पनि विद्यालयको द्वैध शासन त्यसमध्येको एउटा प्रमुख पक्ष हो । समग्रमा विद्यालयहरू औपचारिक रूपमा पालिकाहरूको अधीनमा मात्र आएपछि पनि केन्द्र अन्तर्गत नै रहेका तुलनामा विद्यालयहरू चलायमान भएका देखिन्छन् तर विद्यालयहरू असहयोगी र अनिच्छुक केन्द्र सरकार र अनुभवहीन स्थानीय सरकारको द्वैध शासनको सिकार भएका छन् । ठूला बजेट र आर्थिक चलखेल हुने विषय केन्द्रमै छन् । विद्यालय पालिकाका अधीन रहे पनि भवन निर्माण, नगदी परियोजनाहरूमा केन्द्रकै हालीमुहाली छ । पालिकाले शिक्षकको व्यवस्थापन गर्ने विषयमा त शिक्षक वर्गको प्रतिरोध नै भएको छ । यस विषयमा हालै शिक्षक, कर्मचारी र नेताबीच भएको प्रतिगामी सहमतिको विरोध पनि भएको हो । दलका गरुडदृष्टिमा नगर तथा पालिकाका संघहरू पनि सर्पजस्ता भए जसले यो अधिकार फराकिलो र सुदृढ बनाउन सक्थे । तत्काल स्थानीय चुनावसँग सम्बन्धित नभए पनि दलहरूका स्थानीय सरकारहरूका प्रत्याशीहरूले आआफ्ना क्षेत्रमा उच्च शिक्षाको विषय पनि पर्गेल्नुपर्ने हुन्छ । त्रिभुवन विश्वविद्यालयजस्तो ठूलो हात्तीचाहिँ क्षमता र आकारबीच तालमेल राख्न नसकेर पनि विशृंखल भएको छ । यसलाई विघटन र विनिर्माणको दिशातिर धकेल्नु जरुरी छ । यसलाई फरक प्रादेशिक विश्वविद्यालयका रूपमा विघटन गर्न दबाब र राजनीतिक जनमत बनाउनु पनि पर्छ । उनीहरूले परीक्षा, परीक्षा प्रणालीजस्ता विषयमा पनि आफ्नो जानकारी र क्षमता बढाउनुपर्नेछ । विद्यालय तहमा पालिकाहरूले भाषिक नीति र कक्षा शिक्षण अर्थात् एउटै शिक्षकले एक वर्ष सबै विषय पढाउने पद्धतिमा नआई गुणस्तर सुधार्न गाह्रो हुने कुरा महसुस गरी यस्ता विषय पनि प्रतिबद्धतामा समावेश गरिनु जरुरी पर्छ । यी विषय पार्टी र पार्टीका घोषणापत्रमा पर्याप्त रूपमा आउन पाएनन् भने पनि उम्मेदवारले शिक्षा सुधारको वाचा गर्न सक्छन् । म पालिकाका विद्यालयहरू अब्बल बनाउँछु भन्दा जनताले वास्तै नगर्लान् त ? उमेरले अस्सीतिर हिँड्दै गरेका त्रिविका पूर्वउपकुलपति केदारभक्त माथेमाले शिक्षाकर्मीहरूको एउटा संवादमा भनेका थिए, म, शिक्षा सुधार मेरो प्राथमिकता हो भन्ने प्रधानमन्त्री कहिले आउलान् भनी कुरेर बसिरहेको छु । हामी यसो भन्ने पालिकाप्रमुखहरू पनि कुरेर बसिरहेका छौं । शिक्षाबिना न सुखसमृद्धि, न राष्ट्रियता, न समाजवाद न देशमा, न पालिकाहरूमा ! भट्टराई शिक्षा नीति तथा अभ्यास केन्द्रसँग सम्बन्धित छन् ।"
लोकतन्त्रको व्यापारीकरण,"आजभोलिको लोकतन्त्र व्यापारिक लोकतन्त्र हो, खरिद गरिएको जनादेश हो भनेका छन् थाइल्यान्डका एक भुक्तभोगी पूर्वमन्त्रीले । सिंगापुरका संस्थापक ली क्वान युले आफ्नो संस्मरण फ्रम थर्ड वर्ल्ड टु फर्स्ट मा दक्षिणपूर्वी एसियाली देशहरूको निर्वाचनमा देखिएको विकृतिबारे यस्तै केही रोचक प्रसंग उल्लेख गरेका छन् । उनले लेखेका छन्, सन् १९९६ को चुनावमा थाइल्यान्डका २ हजारजति उम्मेदवारले ३० अर्ब भाट खर्च गरे । आफ्ना उम्मेदवार र मतदातालाई जति चाह्यो उति पैसा दिने भएकाले थाइल्यान्डका एक पूर्वप्रधानमन्त्रीलाई मानिसले एटीएम नाम दिएका थिए । मलेसियामा सन् १९९३ को पार्टी प्रतिनिधिहरूको चुनावमा नेगारा बैंकमा १ हजार र ५ हजार दरका नोटहरू सकिएको चर्चा पत्रिकाहरूले गरेका थिए । ली थप लेख्छन्, यता सिंगापुरमा स्वच्छ, निष्पक्ष, धाँधलीरहित र पैसाबिनाको चुनावले सरकारलाई इमानदार रहन सहयोग गरेको छ । तर सिंगापुर त्यति बेलासम्म इमानदार र स्वच्छ रहनेछ जति बेलासम्म सक्षम र इमानदार व्यक्तिहरू नै निर्वाचित हुनेछन् र सरकारमा जानेछन् । यी रोचक प्रसंगहरूले लोकतन्त्रका नाममा झाँगिँदै गएको विसंगति र भ्रष्टाचार उजागर गरिदिएका छन् । यी सन्दर्भहरू लीका सरकारमा रहँदाका अनुभवहरू भएकाले पुराना लाग्छन् । तर लोकतान्त्रिक भनिने र नयाँ लोकतान्त्रिक मानिने देशहरूका हाल सालैका निर्वाचन योभन्दा धेरै कहालीलाग्दा हुँदै छन् । चाडमा सन् २०२१ मा भएको चुनावदेखि बुरुन्डीको २०२० को र युगान्डाको २०२१ कै निर्वाचनसम्ममा व्यापक धन र बल प्रयोग गरी धाँधली गरिएको आरोप लागेको थियो ।अफ्रिका र एसियाका अल्पविकसित तथा नयाँ लोकतान्त्रिक देशहरूमा मात्रै होइन, आफूलाई परिपक्व लोकतान्त्रिक देश भन्ने पश्चिमी मुलुकहरूमा पनि निर्वाचन स्वच्छ र धाँधलीरहित हुन नसकेका समाचारहरू सार्वजनिक हुने गरेका छन् । संयुक्त राज्य अमेरिकाको निर्वाचनमा समेत मत खरिद गर्नुपरेकामा व्यंग्य गर्दै जोन एफ केनेडीले भनेका थिए, मैले भरखर मेरा उदार पिताबाट यस्तो तार पाएँ प्रिय ज्याक, चाहिनेभन्दा एक भोट बढी नकिन, मैले अत्यधिक मतका लागि खर्च गर्नुपर्यो भने मूर्ख हुनेछु । त्यहाँ राष्ट्रपतिको निर्वाचनमा खर्च जुटाउन चन्दा दिनेहरूसँग डिनरमा सहभागी हुनेजस्ता तरिका अवलम्बन हुँदै आएका छन् । लोकतन्त्रमा राजनीतिक अभ्यास गरेका नेताहरूबाटै निर्वाचनका पीडाहरू बाहिर आउने हुन् । जुत्ता लगाउनेलाई नै जुत्ताले कहाँ दुखाउँछ भन्ने थाहा हुन्छ भनेझैं अहिले नेपालका शीर्ष नेतादेखि जनप्रतिनिधिसम्मले अन्तरात्माको पीडा ओकल्न थालेका छन् । गल्तीलाई स्विकार्नु पनि सुध्रिनु हो भनिन्छ । नेपाली नागरिकहरूको अमूल्य मतको व्यापार गर्ने, लोकसम्मति र लोकतान्त्रिक विधि भत्काएर लोकतन्त्रकै बदनाम गराउने यिनै नेताहरू हुन् । पुराना भूल र गल्तीलाई सुधार नगरेर यी नेताहरू महाभूलका उत्तराधिकारी भइरहेका छन् र यसका लागि उनीहरू दण्डका भागी छन् । लोकतन्त्रलाई एउटा आदर्श राजनीतिक प्रणाली मानिन्छ । फ्रेन्च दार्शनिक मन्टेस्क्युले भनेका थिए, जनताको समूहमा सर्वोच्च शक्ति हुनुलाई नै लोकतन्त्र भनिन्छ । बेलायतका पूर्वप्रधानमन्त्री र चर्चित राजनेता चर्चिलले भनेका थिए, कसैले पनि लोकतन्त्र पूर्ण छ भनेर ढाँट्न सक्दैन, वास्तवमा अहिलेसम्म प्रयोग भएका व्यवस्थाहरू हटाउने हो भने यो खराब व्यवस्था नै हो । योभन्दा राम्रो व्यवस्थाको आविष्कार अहिलेसम्म भएको छैन । अझ आदर्श मानिने व्यवस्था मानव मस्तिष्कमा नआएसम्म लोकतन्त्रलाई अझ बढी लोकतान्त्रिक बनाउनु नै नागरिकहरूको हितमा छ । लोकसम्मतिलाई एक मात्र आधार मानेर यसको सही अभिव्यक्ति हुन सक्ने माध्यमको विकास नगरेसम्म र राजनीतिक निर्णयहरूमा नागरिकहरूको नियन्त्रण नभएसम्म लोकतन्त्र नक्कली लोकतन्त्र हुन जान्छ । धाँधलीबाट मताधिकारमाथि बलात्कार गर्ने र धनको बलमा नागरिकको विवेक खरिद गर्ने तन्त्र सर्वसत्तावादभन्दा खतरनाक र निरंकुशतन्त्रभन्दा त्रासदीपूर्ण हुन्छ । प्रख्यात लेखक हन्टिङ्टन भन्दछन्, नयाँ लोकतन्त्रका नेताहरू प्रायः दम्भी, अक्षम वा भ्रष्ट छन् वा यी सबै अवगुणले सम्पन्न छन् । नेताहरूले जनताको आशामाथि धोका दिएका छन् र जनता जागेका बेला नेताहरूको सत्यानाश हुनेछ । त्यसैले नेताहरूले लोकतन्त्रको आदर्श र मर्म आत्मादेखि नै मनन गरेर आफूलाई सुधार्न ढिलो भइसकेको छ । नत्र निराशाको मौन क्रान्तिले विद्रोहको आँधीबेहरीको रूप लिएर व्यवस्था नै बढारिदिने डर हुन्छ ।नेपालको निर्वाचनको चर्चा गर्दा, लोकतन्त्र र देशको भविष्य नै अँध्यारो सुरुङभित्र फस्दै गएको छ । चुनाव यति खर्चिलो हुँदै छ, सिद्धान्तको राजनीतिमा आफ्नो जीवन अर्पण गर्नेहरू नै दृश्यबाहिर पर्दै गएको पीडामा छन् । अझ डरलाग्दो त, यो स्थिति झन्झन् विकराल हुँदै छ । निर्वाचनका खेलाडीहरू नै कहालीलाग्दो निर्वाचन खर्चको पर्दाफास गर्दै छन् । नेपाली कांग्रेसका एक नेताले निर्वाचनमा छ करोड रुपैयाँ खर्च गर्नुपरेको भनेपछि भुक्तभोगीहरूको यस्तै निराशावादी अभिव्यक्ति सार्वजनिक भइरहेको छ । माओवादी केन्द्रका अध्यक्षदेखि संघीय र प्रदेश सांसदहरूका यस्तै भनाइ बाहिर आएका छन् । आफूले निर्वाचन आयोगलाई ढाँटेको र वास्तविक खर्च भयावह रहेको उनीहरूको भनाइ छ । आफ्ना प्रतिनिधिहरूका यस्ता अभिव्यक्ति आउनुले मतदाताहरूलाई नै लज्जाबोध हुन थालेको छ । के नेताहरूले ढाँट्न मिल्दछ ? प्रतिनिधित्वको सिद्धान्तले जनप्रतिनिधिहरूलाई एक हदसम्म झुटो बोल्न छुट दिन्छ भन्ने कहीँ पढिएको त थियो, तर यो हदसम्म झुटो बोल्नुले नेताहरू फटाहा हुन्छन् भन्ने भनाइ सत्य साबित भएको छ । नेपाली कांग्रेसका केन्द्रीय नेताले जितेको क्षेत्र उनको दलको प्रभाव क्षेत्रकै रूपमा चिनिन्छ । यस्तो क्षेत्रमा त छ करोड खर्च भएछ भने, अन्य क्षेत्रका उम्मेदवारहरूले कति खर्च गरे होलान्, सहजै अनुमान गर्न सकिन्छ । एक पूर्वमन्त्री र एमालेका केन्द्रीय नेताले पैसाको अभावले आफूले समानुपातिक सूचीबाट सांसद हुनुपरेको अन्तर्व्यथा व्यक्त गरेका थिए । यो रोग पञ्चायती व्यवस्थाको उत्तरार्द्धमा पनि केही देखिएको थियो । बालिग मताधिकारको अभ्यास गरिएपछिका केही वर्ष चुनावमा धनको प्रभावबारे चर्चा हुने गर्दथ्यो । जनआन्दोलनको बलमा २०४६ सालमा बहुदलीय व्यवस्थाको पुनर्बहाली भएपछिका केही निर्वाचनमा दलीय अस्वस्थ प्रतिस्पर्धा भए पनि सिद्धान्तमा निष्ठावान् त्यागी नेताहरू नै निर्वाचित भएका थिए । पछिल्ला निर्वाचनहरू क्रमशः अस्वस्थ हुँदै गएका छन् । दोस्रो जनआन्दोलनपछि निर्वाचनहरूमा मनी र मसल को प्रयोग बढ्दै गएको छ । चुनाव यति विकृत हुँदै छ, राजनीतिक निष्ठामा समर्पित नेताकार्यकर्ताहरू आफैं अखडाबाट बाहिर हुँदै छन् । बिस्तारै राजनीति धनतन्त्र (प्लुटोक्रेसी) तिर जाँदै छ र निर्वाचित हुने पदहरू व्यापारी र ठेकेदारहरूको कब्जामा जाँदै छन् । यो कुनै अतिरञ्जना होइन, अहिलेको यथार्थ हो । विगत निर्वाचनमा दलहरूको टिकट पाउने र निर्वाचित हुनेहरूको सूची हेरे सबै स्पष्ट हुन्छ । अबको स्थानीय निर्वाचन र एक वर्षभित्र सम्पन्न हुने संघीय र प्रदेश संसद्को निर्वाचनमा स्थिति अझ भयावह हुनेछ । टिकट पैसाले किनिनेछन् र चन्दाको नाममा शासनसत्तामा जानेहरू मोलतोल गरिनेछन् । अहिले नै संसद्मा विधायकका रूपमा आफूअनुकूलको नीति आफैं संलग्न भएर बनाएको देखिएकै हो । नीतिनिर्माणमा वास्तविक रूपमा असर पर्ने नागरिकहरूको आवाजको प्रतिनिधित्व नभई त्यसबाट व्यापारिक लाभ लिनेहरूको बोलवाला भइरहेको छ । राजनीतिक पृष्ठभूमिबाट निर्वाचित हुनेहरू पनि निर्वाचनमा आर्थिक सहयोग गर्नेको गुण तिर्न लाग्नुपर्ने वा लगानी उठाउन भ्रष्टाचारमा लिप्त हुनुपर्ने बाध्यता उत्पन्न भएको छ । धन बोल्ने गर्दछ र वास्तविक जनताको आवाज साउती मात्र गर्दछ भन्ने राजनीतिको ठट्टा सत्य साबित हुँदै छ । स्थानीय तहको निर्वाचन संघारमा छ र यसमा प्रत्यक्ष वा अप्रत्यक्ष रूपमा यस्तै व्यक्तिहरू चुनिनेछन् । डोजरे नेता हरूले यो पवित्र सेवाको पदलाई ठेक्कामा परिणत गर्नेछन् । लोकतन्त्रको प्रयोगशाला र जनताका दैनन्दिन समस्यामा साथ दिनुपर्ने स्थानीय सरकार यस्तै बन्यो भने जनताको तारो पूरै राजनीतिक प्रणाली हुनेछ, जुन लोकतन्त्रको भविष्यका लागि खतरा बन्न सक्दछ । नेपालीहरूले आफ्नो स्वतन्त्रताको पखेटा काट्नेहरूसँग लामो र बलिदानपूर्ण संघर्ष गरेका छन् । तर, प्राप्त सफलता पटकपटक अपहरण भएको छ । अहिले अधिकारको मुहान मानिने नागरिककै नाममा यो खोस्ने प्रयास हुँदै छ । जनताकै मतमा चुनिएर सार्वजनिक निकायहरूलाई व्यक्तिगत लाभमा उपयोग गरिँदै छ । लोकतन्त्र एउटा शासनव्यवस्था मात्र होइन, यो राज्य र समाजको व्यवस्था पनि हो । हर्नशाँले भनेका छन्, लोकतान्त्रिक राज्यको अर्थ केवल पूरै समाजलाई अन्तिम सम्प्रभु शक्ति प्राप्त हुनु मात्र होइन, सबै मामिलामा अन्तिम नियन्त्रण गर्नु पनि हो । लोकसम्मतिलाई शक्तिको स्रोत मानिन्छ र यसको निर्धारण लोकतान्त्रिक विधिबाट गरिन्छ । त्यसैले जनमतबाहेक अन्य आधारमा संसारमा कसैले शासन स्थायी रूपमा गर्न सम्भव छैन । तर, यही जनमतको अभिव्यक्ति सही भएन भने सब डामाडोल हुन्छ । नयाँ लोकतन्त्रको खराबी नै के देखिएको छ भने, यसका लागि लडेका नेताहरू नै शक्तिको भोकमा प्रतिगामी कदम लिन थाल्दछन् । पोल्यान्डको सोलिडारिटी मुभमेन्ट का एक नेता ज्याकेक नै एकदलीय व्यवस्थाको पक्षपाती भएका थिए । नेपालको अवस्था पनि यस्तै छ, जसले जेका लागि लडे, अहिले त्यसकै खिलाफमा लाग्दै छन् । गणतन्त्रका लागि लडेका नेताहरू पदका लागि राजतन्त्रको वकालत गर्नेसँग घाँटी जोड्दै छन् । लोकतन्त्रका लागि आजीवन लड्नेहरू व्यापारी र ठेकेदारसामु झुक्दै छन् । सिद्धान्तसँग यस्तो सम्झौता केवल चुनाव जित्नका लागि हुँदै छ । हिजोका संघर्षका सहयात्रीहरू दुस्मन ठानिने र प्रतिगामी तथा शुभलाभवालाहरूलाई मित्र बनाउने प्रवृत्तिले नेपाली जनताले छानेको लोकतान्त्रिक गणतन्त्र जोखिममा पर्दै गएको छ । नेताहरूले निर्वाचनमा धनको प्रभावबारे चिन्ता व्यक्त गरेपछि यसमा सुधार गर्न आफैं अग्रसर हुनुपर्दैन ? आगामी स्थानीय तहको निर्वाचनमा यसमा सुधार गर्न नसके दुष्परिणामको भागी यी नेताहरू नै हुनेछन् । सार्वजनिक गुनासो र चिन्ता गर्ने अनि टिकट भने त्यस्तैलाई दिने, चुनाव खर्चको चर्चा गर्ने र आफैं चन्दा संकलन गर्ने ? यस्तो दोधारे राजनीति अब टिक्न सक्दैन । राजनीतिक दलहरू लगायत समाजका स्वतन्त्र प्रबुद्ध वर्गले निर्वाचन प्रणालीका विसंगतिबारे गम्भीर बहस छेड्न ढिलो भइसकेको छ । निर्वाचन प्रणालीमा कमजोरी छ कि, यो ठीकै छ भने विधि प्रक्रियामा सुधार गर्नुपर्छ कि, निर्वाचन खर्चको फरक व्यवस्था गर्न सकिन्छ कि भन्नेमा व्यापक छलफल र राजनीतिक सहमति आवश्यक छ । यसो गर्न सकिएन भने लोकतन्त्र सडेको लास हो भन्ने फासिस्टहरूको भनाइमा बल पुग्नेछ र गणतन्त्र असफल भयो भन्ने राजावादीहरूले धमिलो पानीमा खेल्नेछन् ।लोकतान्त्रिक गणतन्त्रमा सार्वभौम जनता आफ्नै हितका लागि आफैं शासन गर्दछन् भन्ने सैद्धान्तिक मान्यता छ । सिद्धान्त, संस्था र प्रक्रियाले कुनै पनि व्यवस्था बनेको हुन्छ । यी तीनमा सानो गडबड हुँदा पनि त्यो व्यवस्था सफल हुन सक्दैन । हामीले अवलम्बन गरेको राजनीतिक व्यवस्था संघीय लोकतान्त्रिक गणतन्त्र साँच्चै उत्कृष्ट राजनीतिक प्रणाली हो । तर, हामी नेपाली जनताले यसका लाभहरू लिन सकेका छैनौं । प्रत्येक निर्वाचनमा मतदाताहरू विवेकको बिक्री गरिरहेका छन् । गोलीभन्दा शक्तिशाली आफ्नो मतको अर्थ नबुझेर क्षणिक प्रलोभनमा गलत व्यक्ति छान्दै छौं । खरिद गरेको जनादेशबाट पदमा पुग्नेहरूले आफ्नै स्वार्थका लागि हामीमाथि शासन गर्नेछन् । पहिले सेनाको बलमा तानाशाही चलाइन्थ्यो भने अहिले विधि निर्माणद्वारा तानाशाही चलाइन्छ । लोकतन्त्रको सफलताका लागि नागरिक शिक्षा, संविधान र कानुनप्रति श्रद्धा, दूरदर्शी र कल्पनाशील नेता, सबल राज्य संयन्त्र आवश्यक हुन्छ । विलक्षण प्रतिभासम्पन्न नेता भाग्यले युगौंमा एक पटक पाइन्छ । तर, सतत नागरिक निगरानी हुने र आफ्नो मतको सही प्रयोग गर्ने नागरिक भएमा लोकतन्त्रलाई गरिखाने भाँडो बनाउन धूर्त प्रतिनिधिहरू सफल हुँदैनन् । आफ्नो विवेक पैसामा बेच्ने, सानो प्रलोभन र रमाइलोमा पल्केर गलत मतदान गर्ने मतदाता भएसम्म अस्वस्थ विजेताहरू पदमा पुगिरहनेछन् । समाजमा राम्रो योगदान गरेका, राजनीतिमा सिद्धान्तनिष्ठ र त्यागी नेताहरू बिस्तारै पलायन हुनेछन् । जसले परिवर्तनको जहाजलाई निरंकुशताको कालो बादलबाट सफलतापूर्वक उडाउन सक्यो, उसैलाई जहाजबाट उतार्ने काम मतदाताहरूबाट हुँदै छ । समाजले त्याग र समर्पणको सम्मान गरेन भने भोलि राजनीतिमा कुनै पनि असल मानिस आउनेछैन । विडम्बना, सुधारको आशामाथि फेरि धोका हुँदै गएको महसुस स्थानीय तहको चुनाव प्रक्रियामा देखिन थालेको छ । व्यापारी पृष्ठभूमिका व्यक्तिहरू सर्वसम्मत दलका उम्मेदवार घोषित भएका समाचारहरू आइरहेका छन् । यसले शुभसंकेत गरिरहेको छैन । संसदीय व्यवस्था दोषपूर्ण छ भनेर कसैले अस्वीकार गर्दैन, तर एउटा मोटरकारले ठीकसँग काम गरेन भनेर त्यसको स्थानमा बयलगाडा स्वीकार गर्नु मूर्खता हुन्छ । सीडी वर्न्सको यो भनाइ मननयोग्य छ । हाम्रो निर्वाचन प्रणालीमा सुधार गर्न सकिन्छ । त्यसका लागि नागरिक सचेतनाका कार्यक्रम प्रभावकारी बनाउने कि ? समग्र शासकीय व्यवस्थामै आमूल परिवर्तन गर्ने कि ? जे गरेर हुन्छ, निर्वाचनमा धन को प्रभाव निर्णायक नहुने ग्यारेन्टी गर्न सकिएन भने हाम्रो लामो संघर्षको उपलब्धि गुम्ने निश्चित छ । चुनाव खर्च राज्यले दिने कि भन्ने विषय बहसमा आएको छ, तर अहिलेको संस्कार परिवर्तन नहुने हो भने यसको अर्थ छैन । मत खरिद गर्न गाडधनदेखि अवैध स्रोतको पैसासम्म खर्च गर्न यसले रोक्न सक्दैन । मुख्य कुरा निर्वाचनका खेलाडीहरू इमानदार खेल खेल्न तयार हुनुपर्यो । राजनीतिक दल, उम्मेदवार र निर्वाचन आयोग यसका प्रमुख पात्र हुन् । आयोग आचार संहिता पालना गराउन साँच्चै कडा हुनुपर्यो र उम्मेदवारहरू नैतिकतावान् हुनुपर्यो । दोस्रो संविधानसभाको निर्वाचनमा काठमाडौंकै एक उम्मेदवार एउटा पर्चासम्म नछापीकन विजयी भएको उदाहरण छ । निर्वाचन प्रणालीमा सुधार गर्न सकिन्छ, तर प्रचलित कुनै पनि प्रणालीका गुणदोष दुवै छन् । दलको सूचीबाट छनोट गरिने समानुपातिक प्रणाली ल्याटिन अमेरिकी र अफ्रिकी देशहरू एवं युरोपका केही देशमा लागू गरिएको छ । चुनाव कम खर्चिलो गराउने यो राम्रो प्रणाली भए पनि यसले जनप्रतिनिधिहरूको सार्वजनिक उत्तरदायित्व कमजोर गराउँछ । त्यस्तै अर्धसमानुपातिक प्रणाली जोर्डन, भानुआटुमा र एकल संक्रमणीय मतको प्रयोग आयरल्यान्ड, माल्टा, अस्ट्रेलियन सिनेटमा प्रयोगमा छ । मिश्रित समानुपातिक प्रणाली नेपालसहित जर्मनी, मेक्सिको, न्युजिल्यान्ड आदि देशमा प्रयोगमा छ । यी निर्वाचन प्रणालीको गुणदोष जे भए पनि स्थानीय तहमा भने जनतासँग भिजेको व्यक्ति चाहिने भएकाले पहिलो हुनेले जित्ने प्रत्यक्ष निर्वाचन नै उपयुक्त हुन्छ । बरु सिंगापुरले संसद्को निर्वाचनमा अवलम्बन गरेको पार्टी ब्लक सिस्टम खर्च घटाउन प्रभावकारी हुन सक्छ । पालिकाका वडाहरूमा पाँच जना नै एउटै ब्लकबाट छानिने व्यवस्था भएमा चुनाव खर्च साझा हुने भई कुल खर्च निकै कम हुन सक्छ । राजनीतिक दलहरू र निर्वाचन आयोगले निरन्तर सुधारका लागि प्रयास भने गरिरहनुपर्दछ । अन्यथा निर्वाचन अर्थपूर्ण हुन सक्दैन । चुनाव त फिलिपिन्समा मार्कोसले र केन्यामा ड्यानियल आराप मोईले पनि गरेकै हुन् । यस्ता चुनावले लोकतन्त्रमाथि कालो धब्बा लाग्नेछ । सैतानले सैतानलाई पराजित गर्ने खेलबाहेक त्यो केही हुनेछैन ।"
नेपाल यसैले 'खुसी छ !,"अब त ढुक्क भयो ! भोलि सजिलै अफिस जान पाइने भैयो ! घर छिर्दाछिर्दै प्रफुल्लित मुद्रामा उनले सुनाइन् । पेट्रोल व्यवसायीढुवानीकर्ताहरूको कमिसनका लागि चलाइएको चक्कर अनि आयल निगमको अकर्मण्यताका कारण केही समयअघि पेट्रोलियम पदार्थको कृत्रिम हाहाकारको समयमा आफ्नो स्कुटरमा चार लिटर इन्धन हाल्न पाएकामा खुसी देखिन्थिन् मेरी श्रीमती । हामीलाई खुसी हुन धेरै केही चाहिँदै चाहिँदैन !छ वर्षअघि (२०७२ असोजकात्तिक) नाकाबन्दीको समयमा ग्यास, मट्टीतेल, पेट्रोलजस्ता अत्यावश्यक इन्धनको चरम संकट पर्यो । भान्सामा रहेको माटाको चुलो भत्काइसकिएको थियो । तर पनि बाहिर कौसीमा माटाको ससानो चुलो बनाएर अनि कतैबाट दाउरा खोजेर ल्याएर आगो बालेर खाना पकाउन पाउँदा मात्र पनि हामी सन्तुष्ट नै रहन्थ्यौं, खुसी नै थियौं ।त्योभन्दा छ महिनाअघि (२०७२ वैशाख) विनाशकारी भूकम्पको समयमा सर्वसाधारण नेपालीहरूलाई ज्यान जोगाउनै हाहाकारझैं भएको थियो । विदेशी चिकित्सक अनि स्वास्थ्य अनुसन्धाताहरू प्राकृतिक प्रकोप, मानसिक तनाव र त्यसले ल्याउने मनोसामाजिक समस्याहरूका बारेमा हामीसँग प्रश्न गर्दथे । उनीहरूले सोचेजस्तो परिणाममै पोस्ट ट्रमाटिक स्ट्रेस डिस्अर्डर या अन्य तनावजन्य मानसिक समस्याहरू नेपाली जनमानसमा पाइएको थिएन । भत्किएका घरहरूलाई चटक्क छोडेर बारीका पाटामा पाल लगाएर या निथ्रुक्क भिजेरै सुत्दा पनि उनीहरू हाँसिरहेकै देखिन्थे, बाँचिरहेकै थिए ।त्यस्तै एकडेढ दशकजतिको लोडसेडिङको अन्धकारको समयमा पनि केही घण्टा बढी बत्ती आउने सूचनाले नै फुरुंग पार्ने गरेकै हो हामीलाई । माओवादी जनसंघर्षको समयमा गाउँघर छाडेर सहरसदरमुकाम अनि देश छाडेर विदेश हान्निनुपर्दा या आफन्तहरू गुमाउनुपर्दा पनि मुस्कुराएरै जीवन बिताइदिन सक्ने जब्बर जाति नै हौं हामी । विदेशी ठूला नेता नेपाल भ्रमणमा आइदिँदा या तिनले हाम्रा कार्यकारीलाई भ्रमणमा बोलाइदिँदा मात्र पनि दंग हुन्छौं हामी । साँच्चै, नेपालीहरूलाई खुसी बनाउन धेरै केही गर्नैपर्दैन ।संयुक्त राष्ट्रसंघले बर्सेनि प्रकाशित गर्ने खुसी सूचकांक को केही समयअघि चर्चा भयो । प्रतिवर्ष २० मार्चमा मनाइने अन्तर्राष्ट्रिय खुसी दिवसको सेरोफेरोमा करिब १५० देशमा गरिने सर्वेक्षणका आधारमा बन्ने खुसी राष्ट्रहरूको सूचीमा यो वर्ष (सन् २०२२) नेपाल ८४ औं नम्बरमा परेछ । अझै महत्त्वपूर्ण कुरो त, दक्षिण एसियाली देशहरूमा पहिलो भएछ नेपाल । सुशासन, सदाचार, आर्थिक अवस्था, खेलकुद आदि अरू जेसुकै अन्तर्राष्ट्रिय आँकडाहरूमा सधैं पुछारमा रहने आफ्नो देश खुसीको मामिलामा भने केही अगाडि देखिँदा अलिकति भए पनि मनमा खुसी नै थपिँदो रहेछ । हुन त, विगत तीन वर्षको तथ्यांक हेर्दा नेपालको स्थितिमा सुधार भैरहेकै देखिन्छ पनि, सन् २०२० मा ९२ औं स्थानमा रहेको नेपाल २०२१ मा ८७ औं अनि अहिले ८४ औं स्थानमा उक्लेको हो । कोरोना महामारीको उभार थपिँदै जाँदा सन् २०१९ को पहिलो लहरमा भन्दा दोस्रो, तेस्रो अनि पछिल्ला लहरहरूमा विश्वभर नै मानवीयता, परोपकार, स्वयंसेवी भावना आदि मानवीय गुणहरूको अभिवृद्धि हुँदै गई खुसीको संवाहन ज्यादा भएको हो भन्नेहरूसमेत छन् । गरिबी, अभाव, अविकास, भ्रष्टाचार, राजनीतिक उतारचढाव आदि समस्याहरूबाट ग्रस्त नेपालजस्तो मुलुक खुसीको मानकमा विश्वभरका आधा मुलुकहरूभन्दा माथिल्लो स्थानमा छ भनेर पत्याउन अलि गाह्रै परेको हो मलाई पनि ।केही समयअघि कान्तिपुर हेडलाइनर्समा मलाई सोधिएको प्रश्नको आशय नै त्यही थियो, नेपालजस्तो आर्थिक रूपले गरिब अनि पिछडिएको मुलुक कसरी त्यत्ति साह्रो खुसी हुन सक्छ ?यो प्रश्नले एउटा कुरा भने प्रस्ट पारेको छ । खुसी को मापन धनसम्पत्ति, आय, बचतजस्ता आर्थिक या भौतिक कुराले मात्र गर्न सकिने होइन रहेछ । भाइचारा, शान्ति, सन्तुष्टि, जीवन सन्तुलन, सहकार्य, आपसी विश्वास, हेरचाह आदिजस्ता आध्यात्मिक पक्षहरूको पनि खुसी जस्तो सापेक्षिक मनोभावको निर्माणमा ठूलो हात रहन्छ भन्ने कुरा त पछिल्ला अध्ययनहरूले नै दर्साइसकेकै छन् । हुन पनि हो, पूर्वीय सभ्यता अनि सनातन संस्कृतिको मूलथलो नेपालमा वैदिक ऋचाहरूले शंखनाद नै गरेका छन् सर्वे भवन्तु सुखिनः, सर्वे सन्तु निरामयाः अर्थात् सबै सुखी अनि निरोगी होऊन् । संगच्छध्वं संवदध्वं सं वो मनांसि जानताम् अर्थात् सँगै हिँडौं, सँगै बोलौं, हामीहरू सबैको एकै मन होस् । सुखेदुःखे समे कृत्वा भन्दै सुख र दुःखलाई एकै सिक्काका दुई पाटा मानेरै जीवनमा अगाडि बढ्ने संस्कार छ हाम्रो । आफ्नै मात्रै सब्जेक्टिभ वेलबिइङ नभनी विश्वकै सामूहिक कल्याणका लागि आह्वान गर्दथे हाम्रा ऋषिमहर्षिहरू । त्यसैले हामी सन्तोषं परम सुखम् भन्दै ससाना कुराहरूमै सन्तुष्ट एवं खुसी हुन सकेका हौं कि ? खुसीका जैविक कारक तत्त्व खोतल्ने उद्देश्यका साथ हाल सालै गरिएका अध्ययनहरूले नै जनाएका छन् खुसी मनोभावका लागि ३०४० प्रतिशत आनुवंशिकता नै जिम्मेवार छन् । त्यसमा वातावरणीय अर्थात् सामाजिक पक्षको हात ६०७० प्रतिशत हुन्छ । शतप्रतिशत नै आनुवंशिक समानता रहने जुम्ल्याहाहरूमाझ गरिएको अध्ययनले ती जुम्ल्याहामध्येका विवाहित व्यक्ति अविवाहितभन्दा बढी खुसी हुने गरेको देखाएको थियो । यही आँकडालाई केलाउँदा पनि वैवाहिक संस्था, पारिवारिक संरचना अनि सामाजिक एकता पश्चिमी विकसित मुलुकहरूमा भन्दा हाम्रोजस्तो पूर्वीय संस्कृतिमा भिजेका देशहरूमै बलियो पाइन्छ । त्यसैले आर्थिक रूपमा गरिब नै भए पनि सामूहिक भावनामा धनी नेपालजस्तो देश व्यक्तिवादी चिन्तनले अभिशप्त धनी मुलुकहरूकै दाँजोमा खुसी रहन सफल भएको हो कि ?अब एक पटक माथि उल्लिखित खुसी सूचकांक का मापकहरूलाई केलाऔं । जीवनको व्यक्तिपरक मूल्यांकन का छ आधारलाई खुसी सूचकांक को सर्वेक्षणका लागि प्रयोग गर्ने गरिएको छ । ती आधार हुन् प्रतिव्यक्ति आय, सामाजिक सहायता, स्वस्थ जीवन, वैयक्तिक स्वतन्त्रता, उदारता र भ्रष्टाचारप्रतिको धारणा । यी छ अवयवलाई हेर्दा गार्हस्थ्य उत्पादनजस्तो आर्थिक पक्ष, वैयक्तिक स्वतन्त्रताजस्तो राजनीतिक प्रश्न अनि भ्रष्टाचारप्रतिको सहनशीलताजस्तो जीवनशैलीको दृष्टिकोणमा फिनल्यान्ड, डेनमार्क, नर्वेजस्ता स्क्यान्डेभियन मुलुकहरू अगाडि भएर खुसीको मापनमा माथिल्ला स्थानमा पुगेको देखिन्छ । नेपाल भने अहिले बढ्दै गएको औसत आयु (केही दशकअघि ५०५५ वर्षको हाराहारी रहेकामा अहिले आएर ७३७५ वर्ष) जस्तो स्वास्थ्यको पक्ष अनि सामाजिक सहायता एवं उदारताजस्ता हाम्रा सनातनी संस्कारहरूकै कारण खुसी मनोभावनाको मामिलामा थुप्रै देशभन्दा अगाडि भएको स्पष्ट हुन्छ । नेपाली संस्कृतिका सकारात्मक पक्षहरूमा अडिग रहेर भ्रष्टाचारजस्ता कुसंस्कारमा शून्य सहनशीलताको नीति लिई राजनीतिक स्थायित्व अनि आर्थिक विकासको दिशामा मिहिनेत गर्ने हो भने हाम्रो मुलुक पनि पश्चिमी विकसित राष्ट्रहरूकै हाराहारीमा नपुग्ने भने होइन रहेछ ।अब कुरा गरौं मानसिक स्वास्थ्यको । खुसी जस्तो सापेक्षिक मनोभावनाका आधारमा मानसिक स्वास्थ्यको यथोचित मापन हुने त होइन तर अझै पनि हामीले मानसिक समस्याहरूको मापनका लागि पश्चिमी मुलुकहरूकै वर्गीकरण पद्धति अनि निदान प्रणालीहरूकै भर परिरहनु परेको छ । अझै पनि हाम्रो सामाजिक बनोट अनि अद्वितीय संस्कृतिका आधारमा मनोसामाजिक समस्याहरूको पहिचान अनि वर्गीकरण गर्ने प्रणालीको निर्माण भनौं या प्रमाणीकृत गर्ने आधारशिलाको उल्लेखनीय रूपमा विकास गरिसकेका छैनौं । धर्म, संस्कृति, रहनसहन, आहारविहार, सामाजिक बनोट आदि नै व्यक्ति मनोविज्ञान अनि व्यक्तित्व निर्माणका मूल आधार हुन् । मनोसामाजिक अवस्थाको परीक्षणका मानकहरू पनि तिनै सामाजिकसांस्कृतिक अवस्थिति नै हुन् । त्यसैले मनोवैज्ञानिक परीक्षणमा हामीले आफ्ना विविध सांस्कृतिकसामाजिक विशेषताहरूलाई अन्तर्घुलित गर्ने पद्धति बसाल्नुपर्दछ । यस्तो हुन सके भविष्यमा नेपाल खुसी मात्र नभई मनोसामाजिक रूपमै स्वस्थ मुलुकको श्रेणीमा पर्नेछ ।रिसाल मनोचिकित्सक हुन् ।"
"भारतमा अत्यधिक गर्मी, दसौं लाख प्रभावित","नयाँदिल्ली (एजेन्सीहरू)  भारतमा प्रचण्ड गर्मीका कारण दसौं लाख मानिसको जनजीवन निकै कठिन बनेको छ । भारतको मौसम विज्ञान विभागका अनुसार उष्णलहर तत्काल कम हुने सम्भावना नदेखिएको जनाएको छ । मध्य र पश्चिमोत्तर भारतको तापक्रम यसै साता मात्रै कम्तीमा २ देखि ४ डिग्री सेल्सियससम्म वृद्धि भएको विभागले जनाएको छ । विगतका वर्षहरूमा मे र जुन महिनामा उष्णलहर सामान्य हुने गरेको भए पनि यो वर्ष छिट्टै गर्मी सुरु भएको हो । यस वर्षको मार्चमा १२२ वर्षयताकै सबैभन्दा गर्मी भएको जनाइएको छ । भारतको मौसम विज्ञान विभागले अत्यधिक गर्मीका कारण कम्तीमा १५ वटा राज्य प्रभावित भएका जनाएको छ । सामान्यतः गर्मीका कारण खासै असर नपुग्ने हिमाचल प्रदेशसमेत यसपटक प्रभावित भएको बीबीसीले उल्लेख गरेको छ । राजधानी दिल्लीको तापक्रम यसै साता ४४ डिग्री सेल्सियससम्म पुग्ने पूर्वानुमान गरिएको छ । भारतीय सञ्चारमाध्यमका अनुसार बिहीबार दिल्लीको तापक्रम ४३ डिग्री सेल्सियससम्म पुगेको थियो । विभागका वरिष्ठ वैज्ञानिक नरेश कुमारका अनुसार स्थानीय वातावरणीय तत्त्वहरूका कारण अनपेक्षित रूपमा तापक्रम वृद्धि भएको बताउँछन् । भूमध्यसागरमा उत्पन्न आँधीका कारण भारतका मध्य र पश्चिमोत्तर क्षेत्रमा वर्षा यामअघि नै पानी परेका कारण अनपेक्षित तापक्रम वृद्धि भएको विज्ञहरूको भनाइ छ । हावा दबेर रहने उच्च वायुमण्डलीय चाप रहेको क्षेत्र एन्टिसाइक्लोन का कारण पनि विगतका वर्षहरूको तुलनामा गर्मी र सुक्खाको अवस्था आएको हो । तापक्रमको वृद्धिले गहुँलगायतका खेती प्रभावित भएको जनाइएको छ । रुस र युक्रेनबीच जारी युद्धका कारण विश्वव्यापी आपूर्तिमा समस्या भइरहेको समयमा भारतीय गहुँको उत्पादन घट्दा त्यसले विश्वव्यापी असर पार्ने देखिएको छ । त्यस्तै, तापक्रम वृद्धिले ऊर्जाको माग बढेपछि विभिन्न राज्यहरूमा लोडसेडिङ सुरु भइसकेको छ भने कोइला अभाव हुने देखिएको छ ।गर्मी अत्यधिक बढ्दै गएपछि भारतीय प्रधानमन्त्री नरेन्द्र मोदीले तापक्रम वृद्धि निकै छिटो भएको जनाउँदै सुरक्षाका उपाय अवलम्बन गर्न आग्रह गरेका छन् । देशमा निरन्तर र सामान्य अवस्थाभन्दा छिटो तापक्रम बढिरहेको छ, मोदीले राज्यका मुख्यमन्त्रीहरूसँग भनेका छन् । प्रधानमन्त्री मोदीले तापक्रमको वृद्धिका कारण आगलागीका घटनामा वृद्धि हुने भन्दै सचेतसमेत गराएका छन् ।खासगरी भारतका मध्य तथा उत्तरी क्षेत्रमा गर्मीयाम निकै कष्टकर हुने गरेको छ । गर्मीबाट बच्न मानिसहरूले लाखौं वातानुकुलित यन्त्र किन्ने तथा गर्मीका कारण हुने स्ट्रोकबाट बच्न शरीरमा काँचो आँप दल्ने गरेका छन् । त्यस्तै, कतिपयले जमिनमुनि घैंटा गाडेर पानी चिसो बनाउने गर्छन् । तर भारतमा यसपटक उष्णलहरहरू लामो समयसम्म रहिरहने र बारम्बार दोहोरिनसक्ने विज्ञहरूको भनाइ छ । जलवायुविद् रोक्सी म्याथ्यु कोलले विश्वव्यापी तापमान वृद्धिका कारण पनि भारतमा पछिल्लो अवस्था सिर्जना भएको बताएका छन् । जलवायु परिवर्तन र मौसमी उतारचढावका विषयमा थप अनुसन्धान गरिनुपर्ने उनको भनाइ छ । विज्ञहरूका अुनसार बढ्दो जनसंख्या र प्राकृतिक स्रोतको दोहन पनि बढ्दो तापक्रमका कारक हुन् । जस्तै, वन फँडानी, सवारीसाधनको बढ्दो प्रयोग, जस्ता गतिविधिले पनि तापक्रम वृद्धिको अवस्था उत्पन्न भएको हो । जब पक्की सडक र भवनहरू बढ्दै जान्छन् तापक्रम सतहमै थुनिन्छ र सतहभन्दा माथि जान सक्दैन । यसले वायुमण्डललाई तताउने गर्छ, इन्स्टिच्युट फर क्लाइमेट चेन्ज स्टडिजका निर्देशक शिवानन्द पाईले भने । वरिष्ठ अनुसन्धाता चाँदनी सिंह तापक्रम वृद्धिले सबैभन्दा बढी गरिब मानिसहरूलाई असर गर्ने बताउँछिन् । उनीहरूसँग आफूलाई गर्मीबाट बचाउन स्रोतसाधन कम हुने मात्र होइन घरभित्रै रहने विकल्प पनि कम हुन्छ, उनले भनिन् । गर्मी मौसमका कारण हुने मृत्युदरमा कमी ल्याउने विषयमा नीति निर्माताहरूले विशेष ध्यान दिनुपर्ने सिंहको भनाइ छ । भारतका कपितय स्थानमा तापक्रम निकै धेरै नहुने भए पनि उच्च आर्द्रताका कारण जनजीवन निकै कष्टकर हुन्छ । त्यस्तै, ग्रामीण भेगका विद्यालयका छाना जस्ताका हुने भएकाले त्यसको प्रत्यक्ष असर बालबालिकामा पर्ने गरेको छ । भारतमा सन् २०१५ देखि नै संघीय तथा राज्य सरकारले उष्णलहरबाट बच्ने विभिन्न उपाय अपनाउँदै आएका बताइन्छ । त्यसका लागि उच्च तापक्रमको समयमा घरबाहिरको काम गर्न प्रतिबन्ध लगाउने गरिएको छ । तर श्रम कानुनमा संशोधन गर्ने, जनसंख्या बढी रहेको स्थानमा रूख बिरुवा बढाउनेलगायतका परिवर्तन नभएसम्म सरकारी कदम प्रभावकारी हुने भने देखिन्न ।"
पौने ६ खर्ब बढेर अर्थतन्त्रको आकार साढे ४८ खर्ब पुग्ने,दातृ निकायको अनुमान ४ प्रतिशत हाराहारी मात्रै सरकारले चालु आर्थिक वर्षको वार्षिक बजेटमार्फत ७ प्रतिशतको आर्थिक वृद्धिदर हासिल गर्ने लक्ष्य राखेको थियो । तर दातृ निकायले भने सरकारको यो लक्ष्य प्राप्त गर्न नसकिने भन्दै यसअघि नै आफ्ना सर्वेक्षण सार्वजनिक गरिसकेका छन् । अन्तर्राष्ट्रिय मुद्रा कोषले गत साता मात्रै वर्ल्ड इकोनोमिक आउटलुक डाटाबेस२०२२ सार्वजनिक गर्दै नेपालले सन् २०२२ मा ४१ प्रतिशतको आर्थिक वृद्धि हासिल गर्ने अनुमान गरेको छ । यही अप्रिलमा नेपाल डेभलपमेन्ट अपडेट सार्वजनिक गर्दै विश्व बैंकले नेपालको यस वर्षको आर्थिक वृद्धिदर ३७ प्रतिशत बराबर रहने प्रक्षेपण गरेको छ । त्यसैगरी एसियाली विकास बैंक (एडीबी) ले पनि नेपालले लक्षित आर्थिक वृद्धिदर हासिल गर्न नसक्ने प्रक्षेपण सार्वजनिक गरेको थियो । एसियन डेभलपमेन्ट आउटलुक २०२२ प्रतिवेदन सार्वजनिक गर्दै एडीबीले सन् २०२२ मा नेपालको आर्थिक वृद्धिदर ३९ प्रतिशत रहने प्रक्षेपण सार्वजनिक गरेको हो ।
क्षेत्रगत योगदानमा उतारचढाव,"जीडीपीमा कृषि क्षेत्रको योगदान २३९५ प्रतिशत र गैरकृषि क्षेत्रको योगदान ७६०५ प्रतिशत बराबर छ । गत आर्थिक वर्षको तुलनामा चालु आर्थिक वर्ष कृषि क्षेत्र २४४ प्रतिशत र गैरकृषि क्षेत्र ६८८ प्रतिशत बढ्ने अनुमान छ । त्यस्तै थोक तथा खुद्रा व्यापार, मोटरगाडी तथा त्यसको मर्मतसम्भारसम्बन्धी क्षेत्रको जीडीपीमा योगदान १६४० प्रतिशत बराबर छ । घरजग्गा क्षेत्रले ८७९, शिक्षा क्षेत्रले ८१०, सार्वजनिक प्रशासन तथा सामाजिक सुरक्षाका क्षेत्रले ७७३, वित्तीय तथा बिमासम्बन्धी क्रियाकलापले ६८६, निर्माण क्षेत्रले ६१७, औद्योगिक उत्पादनले ५६५ र यातायात तथा भण्डारण क्षेत्रले ५९८ प्रतिशत योगदान गरेका छन् । जीडीपीमा सूचना तथा सञ्चार क्षेत्रले २०९, आवास तथा भोजनसम्बन्धी क्रियाकलायले १६५, विद्युत् तथा ग्यासले १३७, स्वास्थ्य क्षेत्रले १७९, कला तथा मनोरञ्जन क्षेत्रले ०६१ र पेसागत तथा वैज्ञानिक क्रियाकलापले ०९९ प्रतिशत योगदान गरेका छन् । द्वितीय क्षेत्रका रूपमा रहेको उद्योग, विद्युत्, ग्यास, पानी आपूर्ति, खानेपानीलगायत क्षेत्रले चालु आर्थिक वर्षको जीडीपीमा १३७ प्रतिशत योगदान पुर्याउने अनुमान गरिएको छ । अघिल्लो आर्थिक वर्षको तुलनामा यस वर्ष द्वितीय क्षेत्र १०२९ प्रतिशत वृद्धि हुने अनुमान गरिएको छ । माथिल्लो तामाकोसी जलविद्युत् आयोजना निर्माण सम्पन्न हुनु र निर्माण कार्यमा वृद्धि हुनुलाई यस क्षेत्रको योगदान बढ्नुमा कारण मानिएको छ ।अहिले जीडीपीमा कृषि र उद्योग क्षेत्रको योगदान घटिरहेको छ । सेवा क्षेत्रको योगदान भने निरन्तर बढिरहेको छ । नेपालले उत्पादनका क्षेत्रमा प्रतिस्पर्धा गर्न नसक्ने भएका कारण अब सेवा क्षेत्रमा बढी केन्द्रित हुनुपर्ने आईआईडीएसका कार्यकारी निर्देशक गौचन बताउँछन् । जीडीपीमा कृषि क्षेत्रको योगदान घट्नुमा उत्पादकत्व घट्नु र कृषियोग्य जमिन पनि घट्दै जानुलाई कारण मान्न सकिन्छ । भारत र चीन जस्ता मुलुकसँग प्रतिस्पर्धा गर्न नसक्ने भएका कारण उद्योगको उत्पादन पनि घटिरहेको छ, गौचनले भने, कृषि क्षेत्रबाट बिस्तारै उद्योग क्षेत्र बढ्ने र सेवा क्षेत्रमा जानुपर्ने हो । तर अब उत्पादन क्षेत्रबाट सम्भव छैन भने सेवा क्षेत्रमै जानुपर्छ । सेवामा पनि क्षेत्रगत रूपमा सूचना प्रविधिका क्षेत्र (डिजिटल इकोसिस्टम) र कार्बन ट्रेडमार्फत नेपालले लाभ लिन सक्ने उनको भनाइ छ ।"
"केन्द्रबाट लगातार हस्तक्षेप, जिल्लामा जटिलता","(काठमाडौं)  पाँचदलीय सत्ता गठबन्धनमा रहेका शीर्ष नेताहरूले देशभर चुनावी तालमेल गर्न केन्द्रबाट हस्तक्षेप जारी राखे पनि जिल्लाजिल्लामा जटिलता कम भएको छैन । केन्द्रको हस्तक्षेपबीच पनि ५० भन्दा बढी जिल्लामा तालमेल हुनै नसक्ने देखिएको नेताहरूको भनाइ छ । बिहीबार बालुवाटारमा गठबन्धनको बैठकमा भएको रिपोर्टिङअनुसार सबैभन्दा धेरै बागी उम्मेदवारी कांग्रेसबाट परेको छ । त्यसपछि जनता समाजवादी र माओवादी केन्द्रबाट छन् । भागबन्डा भएका ठाउँबाहेक केहीमा एकीकृत समाजवादीका पनि बागी उम्मेदवार छन् । शीर्ष नेताहरूले बागी उम्मेदवारी परेका ठाउँका नेताहरू र बागी उम्मेदवारसँग नै टेलिफोनमार्फत कुराकानी गरेर फिर्ता गराउने कोसिस भएको एकीकृत समाजवादीका महासचिव बेदुराम भुसालले जानकारी दिए । थुप्रै ठाउँमा बागी उम्मेदवारी परेको छ । त्यो हटाउनका लागि सम्बन्धित पार्टीका नेताहरूले टेलिफोनमार्फत कुराकानी गरिरहनुभएको छ । केही स्थानीय तहमा नेताहरू नै पुगेर सरसल्लाह गरिरहनुभएको छ, भुसालले भने, शुक्रबार दिउँसोसम्म सबै बागी उम्मेदवारलाई झिक्न लगाउने र त्यो पहल गर्ने निष्कर्ष बैठकले निकालेको छ । बालुवाटारको बैठकबाट नै प्रधानमन्त्री देउवा, माओवादी अध्यक्ष दाहाल, कांग्रेस नेता रामचन्द्र पौडेल, महामन्त्री गगन थापालगायतले सम्बन्धित पालिकाका नेताहरू र बागी उम्मेदवारलाई फोन गरेर फिर्ता लिन निर्देशन दिएका छन् । तर पनि बिहीबार साँझसम्म महानगर र उपमहानगरमा बागी उम्मेदवारी फिर्ता भएका छैनन् । पोखरा र भरतपुरको मेयर एकीकृत समाजवादी र माओवादीलाई दिए पनि कांग्रेस नेताहरूले पनि स्वतन्त्र उम्मेदवारी दिएका छन् । ललितपुरको उपमेयर माओवादीलाई दिने समझदारी भए पनि कांग्रेस नेताले स्वतन्त्र उम्मेदवारी दिएका छन् । जनकपुर र विराटनगरमा पनि गठबन्धनबाटै स्वतन्त्र उम्मेदवारी परेको छ । हेटौंडा, बुटवल, विराटनगर, धनगढी उपमहानगरमा गठबन्धन भने पनि जसपाले आधिकारिक उम्मेदवार पनि उठाएको छ । त्यसबाहेक ललितपुरमा पनि दुई पालिकामा बागी उम्मेदवारी परेको छ । दुई पालिकामा परेको बागी र वडा बाँडफाँटमा कुरा नमिलेका कारण महानगरपालिकाको तालमेल नै प्रभावित हुन सक्ने नेताहरूको भनाइ छ । केन्द्रबाट तालमेलको सहमति भएका ठाउँ (महानगर र उपमहानगर) मा कांग्रेसबाट स्वतन्त्र उम्मेदवारी परेको छ । ती सबैलाई झिक्न लगाउँछौं भन्नुभएको छ नेताहरूले । जसपाबाट धेरै उपमहानगरमा आधिकारिक रूपमा उम्मेदवार छन्, तिनी सबै निकाल्न लगाउनुपर्यो भन्ने छ । स्थानीय तहहरूमा पनि त्यहींबाटै पहल भइरहेको छ, एकीकृत समाजवादीका महासचिव भुसालले भने । गठबन्धनका शीर्ष नेताले केन्द्रीय तहबाटै चैत ३० मा ६ महानगर र ११ उपमहानगरमा प्रमुख र उपप्रमुख पदको बाँडफाँट गरेका थिए । तर सहमतिविपरीत देशैभर समस्या देखिएको छ, मिलाउन अहिले शीर्ष नेतालाई कठिन भएको छ । शुक्रबार उम्मेदवारी फिर्ता गर्न सकिने निर्वाचन आयोगको कार्यतालिका छ । कांग्रेसको असन्तुष्ट समूहले पनि गठबन्धनका शीर्ष नेताका लागि तनाव थप्दै गएको छ । सुरुमा फकाउने र नमाने कारबाही गर्ने गठबन्धनका शीर्ष नेताहरूको योजना छ । कांग्रेसले प्रदेश सांसद एवं डडेलधुराका पूर्वपार्टी सभापति कर्ण मल्ललाई पार्टीबाट निष्कासन नै गरिसकेको छ । माओवादी केन्द्रले पनि भोजपुरको षडानन्द नगरपालिकामा एमालेसँग तालमेल गर्ने तीन नेतालाई कारबाही गरेको छ ।"
संरक्षणकर्मीलाई ६० लाखको पुरस्कार,"काठमाडौं (कास) रेडपान्डा (हाब्रे) संरक्षणमा योगदान पुर्याएबापत संरक्षणकर्मी सोनाम टासी लामाले प्रतिष्ठित ह्वीट्ली अवार्ड पाएका छन् । बुधबार राति लन्डनमा आयोजित कार्यक्रममा लामालाई ४० हजार पाउन्ड (६० लाखभन्दा धेरै नेपाली रुपैयाँ) को ह्वीट्ली फन्ड फर नेचर (डब्लूएफएन) अवार्ड दिइएको हो । यो अवार्ड अन्य ५ जनालाई पनि प्रदान गरिएको थियो ।डब्लूएफएनका संरक्षक सर डेभिड एटनबर्गको उपस्थितिमा बेलायती राजकुमारी एनले लामालाई अवार्ड प्रदान गरेकी थिइन् । संरक्षणको क्षेत्रमा यो प्रतिष्ठित पुरस्कार हो । लामाले न्युजिल्यान्डको लिंकन विश्वविद्यालयबाट नेचर कन्जर्भेसनमा स्नातकोत्तर गरेका छन् । यसअघि यो अवार्ड नेपालबाट वरिष्ठ चराविद् हेमसागर बरालले पाएका थिए । लामाले अवार्डसँगै पाएको रकम एक वर्षभित्र खर्च गर्नुपर्नेछ । उनले यो रकम रेडपान्डाको बासस्थान सुधार, अवैध चोरीतस्करी नियन्त्रणमा खर्च गर्ने जनाएका छन् । रेडपान्डालाई सबैभन्दा सबैभन्दा ठूलो चुनौती बासस्थानको खण्डीकरण र चोरीसिकारी हो । यी समस्या समाधानका लागि बासस्थान पुनःस्थापनाका लागि खर्च गर्ने योजना छ, लामाले कान्तिपुरसँग भने ।रेडपान्डाको बासस्थान नेपालमा ४ सयभन्दा बढी खण्डमा विभाजित भएको छ । पुराना अध्ययनले हरेक १० दिनमा एउटा रेडपान्डाको अवैध सिकार हुने गरेको देखाएको छ । बासस्थान विनाश र खण्डीकरणले गर्दा विश्वमा यसको संख्या १० हजार रहेको अनुमान छ ।रेडपान्डा नेटवर्कका नेपाल प्रमुख आङफुरी शेर्पाले लामाले पाएको अवार्डले रेडपान्डा संरक्षणमा नेपालमा भइरहेको कामको सही मूल्यांकन भएको बताए । हाल पश्चिम नेपालका ७ जिल्लामा सन् २०१८ देखि नेटवर्कले काम गर्दै आएको छ । भोजपुर, सोलुखुम्बु र खोटाङमा पनि संरक्षणको काम सुरु हुँदै छ । लामा आबद्ध नेटवर्कले नेपालका १० वटा रेड पान्डामा जीपीएस कलर जडान गरेर अध्ययन अनुसन्धान गरिरहेको छ । कञ्चनजंघा भूपरिधिमा ४ सय हेक्टर क्षेत्रमा बासस्थान पुनःस्थापना भइसकेको छ भने सयभन्दा बढी स्थानीयलाई दक्ष बनाएर नागरिक वैज्ञानिक अवधारणामा संरक्षणको कामसमेत नेटवर्कले गर्दै आएको छ । हाल पूर्वी नेपालको इलाममा पुनःस्थापनाको काम भइरहेको शेर्पाले जानकारी दिए ।"
"सुगममा गाडी, दुर्गममा हेलिकोप्टर गस्ती","काठमाडौं (कास) सरकारले स्थानीय तह निर्वाचन सुरक्षार्थ उच्च हिमाली र पहाडी क्षेत्रमा निर्वाचनको एक साताअघिबाट हवाई गस्ती गर्ने भएको छ । भौगोलिक विकटता र सुरक्षाकर्मीको उपस्थिति कम भएका स्थानमा निर्वाचनविरोधी गतिविधि रोक्न एरिया डोमिनेसन का लागि नेपाली सेनाले आवश्यकताअनुसार सैनिक हेलिकोप्टरबाट गस्ती गर्न लागेको हो ।गृह मन्त्रालयका प्रवक्ता फणीन्द्रमणि पोखरेलले मोटर बाटोको पहुँच नभएका, सुरक्षाकर्मीको उपस्थिति कम भएका तथा सुरक्षा संवेदनशीलताका हिसाबले उच्च सतर्कता अपनाउनुपर्ने हिमाली र पहाडी क्षेत्र लक्षित हवाई गस्ती गर्न लागिएको बताए । त्यसका लागि जिल्ला सुरक्षा समितिसँगको समन्वयका आधारमा सैनिक हेलिकोप्टरलाई गस्तीमा खटाइनेछ । भौगोलिक सहजता भएका स्थानमा नियमित सुरक्षाका अलावा थप सुरक्षाकर्मीलाई कार्यक्षेत्र तोकेर स्थल गस्ती हुनेछ, प्रवक्ता पोखरेलले भने । निर्वाचन आयोगले १० हजार ७ सय ५६ मतदान स्थल तय गरेकामा २ हजार ९ सय ४५ अति संवेदनशील, ४ हजार ४ सय २० संवेदनशील र ३ हजार ३ सय ९१ लाई कम संवेदनशील सूचीमा राखेको छ । देशभर २१ हजार ९ सय ५५ केन्द्रबाट मतदानको व्यवस्था मिलाइएको छ । ७ सय ५३ स्थानीय तहका प्रमुख, त्यति नै संख्यामा उपप्रमुख, ६ हजार ७ सय ४३ वडाध्यक्षसहित ३५ हजार २ सयभन्दा बढी जनप्रतिनिधि चयन गर्न एकसाथ वैशाख ३० मा मतदान हुँदै छ । सेनाले निर्वाचन सुरक्षालाई मध्यनजर गर्दै इटहरी, पोखरा र सुर्खेतमा हवाई बेस बनाएको छ । गस्तीका लागि त्यहींबाट सैनिक हेलिकोप्टरलाई गस्तीमा खटाउने गृह मन्त्रालयको योजना छ । निर्वाचन सुरक्षाका लागि सेना, प्रहरी, सशस्त्र र राष्ट्रिय अनुसन्धान विभागबाट पौने २ लाख र १ लाख म्यादी प्रहरी तयारी हालतमा राखिएको छ । प्रहरी प्रवक्ता विष्णुकुमार केसीले निर्वाचनविरोधी गतिविधि हुन नदिन स्थल र हवाई मार्गबाट सुरक्षा प्रबन्ध मिलाउने गरी कार्ययोजना बनेको बताए । निर्वाचन निष्पक्ष, भयरहित र शान्त वातावरणमा सम्पन्न गराउने योजनाअनुसार नियमितबाहेक थप जनशक्ति कार्यक्षेत्र जाने क्रममा छन्, प्रवक्ता केसीले भने, अहिले जिल्लाजिल्लामा कार्यरतबाहेक मद्दती सुरक्षा फौजलाई प्रहरी प्रधान कार्यालय र प्रदेश प्रहरीबाट तोकिएका स्थानमा पठाइएको छ । उनका अनुसार निर्वाचनमा मदिरा बिक्रीवितरण तथा सेवन गर्ने, मतदातालाई मतदान स्थलमा जान अवरोध पुर्याउने, धाकधम्कीबाट मतदाता प्रभावित पार्न खोज्ने प्रवृत्तिलाई रोक्न जिल्ला प्रहरी कार्यालयहरूलाई निर्देशन दिइएको छ । यसैबीच, निर्वाचन शान्तिपूर्ण वातावरणमा सम्पन्न गराउन, अनुकूल वातावरण बनाउन तथा अहिलेसम्म भएगरेका कार्यको समीक्षा गर्न गृह मन्त्रालयले ७७ वटै जिल्लाका प्रमुख जिल्ला अधिकारीसँग भर्चुअल सुरक्षा बैठक डाक्दै छ । गृह प्रवक्ता फणीन्द्रमणि पोखरेलले केही दिनभित्रै बैठक डाकेर चुनावी सुरक्षाअन्तर्गत अहिलेसम्म भएका तयारी र आगामी रणनीतिका सम्बन्धमा छलफल गर्न लागिएको बताए । केन्द्रीय सुरक्षा समिति बैठकबाट पारित निर्वाचन सुरक्षा कार्यविधि, त्यसको आधारमा निर्वाचन आयोगमा भएका छलफल र जंगी अड्डामा चारवटै सुरक्षा निकायबीच भएका समन्वय बैठकका निर्णयमा रहेर प्रजिअहरूसँग समीक्षा गर्न लागिएको उनले जानकारी दिए ।अर्थ मन्त्रालयले सवारीसाधन भाडामा लिन नेपाल प्रहरी र सशस्त्र प्रहरीलाई ४० करोड रुपैयाँ निकासा दिएको छ । त्यसमध्ये गृहले नेपाल प्रहरीलाई २४ करोड र सशस्त्र प्रहरीलाई १६ करोड रुपैयाँ विनियोजन गरेको हो । विगतका निर्वाचनमा सरकारले सुरक्षा निकायका लागि थप सवारीसाधन खरिद गर्ने गरेकामा यस पटक बजेट अभाव देखाउँदै पुरानैबाट काम चलाउन निर्देशन दिइएको छ । अपुग सवारीसाधन १५ दिनका लागि भाडामा लिएर काम चलाउन भनिएको थियो । त्यसैका लागि २४ करोड रुपैयाँ आएको प्रहरी प्रवक्ता केसीले बताए । प्रहरीले भाडामा १ हजार २ सयभन्दा बढी र सशस्त्रले १ हजार ३ सयभन्दा बढी सवारी आवश्यक रहेको बताएको थियो । तर, जनशक्ति परिचालनालई अझै अपुग हुने देखिएपछि १ हजार ९ सयभन्दा बढी सवारी भाडामा लिनुपर्ने अवस्था आएको सशस्त्र प्रहरी प्रवक्ता विदुर खड्काले बताए ।"
गभर्नरको रिट फेरि हेर्दाहेर्दै,"काठमाडौं (कास) नेपाल राष्ट्र बैंकका गभर्नर महाप्रसाद अधिकारीले आफूमाथि छानबिन गर्न गठन गरेको समितिको वैधानिकता र निलम्बनविरुद्ध सर्वोच्च अदालतमा दायर गरेको रिटमा बिहीबार पनि बहस सकिएन । न्यायाधीशद्वय सपना प्रधान मल्ल र टंकबहादुर मोक्तानको इजलासमा दोस्रो दिन पनि सुनुवाइ जारी रहेको हो । अन्तरिम आदेशका लागि यसअघि मंगलबार सुनुवाइ भएको थियो । मंगलबारको सुनुवाइमा अधिकारीको पक्षका कानुन व्यवसायीले बहस गरेका थिए । बिहीबार सरकारी पक्षका कानुन व्यवसायीले सुनुवाइमा भाग लिएका थिए । सुनुवाइ जारी रहेकाले शुक्रबारका लागि पेसी तोकिएको सर्वोच्च अदालतका प्रवक्ता विमल पौडेलले जानकारी दिए । अधिकारी पक्षका कानुन व्यवसायीले गभर्नरको कार्यकाल निश्चित भएकाले हटाउन नमिल्ने, गभर्नरलाई पूर्वअवस्थामा कारबाही गर्न नमिल्ने र छानबिन समितिको वैधानिकतामाथि प्रश्न उठाएका थिए । सरकारी पक्षका कानुन व्यवसायीले भने कानुनअनुसार नै छानबिन समिति गठन गरेको भन्दै मन्त्रिपरषद्को निर्णयको बचाउ गरेका थिए ।"
'अब अल्मुताइरीको नेतृत्वमा खेल्न गाह्रो,"(काठमाडौं)  एसियन कप २०२३ छनोटको तयारीमा खाने, बस्ने सुविधा राम्रो हुनुपर्ने विषयमा आवाज उठाएपछि राष्ट्रिय टिमबाट निकालिएका रोहित चन्दसहित १० खेलाडीले अब प्रशिक्षक अब्दुल्लाह अल्मुताइरीको नेतृत्वमा टिममा फर्किन गाह्रो हुने बताएका छन् ।सेन्टरब्याक अनन्त तामाङले भने, कोचसँग कुरा गर्न खोज्दा पनि हामीलाइँ उहाँले बारम्बार निस्केर जा भन्नुभयो । त्यसैले बाहिरिनुपरेको हो । अब हामीलाई राष्ट्रिय टिममा फर्किन धेरै नै गाह्रो हुन्छ । अब त्यही कोचसँग काम गर्न एकदमै गाह्रो हुन्छ । गत सिजन इन्डियन सुपर लिग (आईएसएल) खेल्ने पहिलो नेपाली बनेका अनन्तले थपे, एन्फासँग छानबिन गरी सत्यतथ्य पत्ता लगाएर को दोषी हो, उसलाई कारबाही गर्न माग गर्दछु ।प्रशिक्षकका रूपमा उहाँलाई अझै सम्मान गर्छौं । उहाँ आएपछि अलि परिवर्तन भएको छ, खेलाडीमा आत्मविश्वास बढेको छ, ठूला टिमहरूसँग पनि खेल्न पाइरहेका छौं । उहाँसँग कोचको हिसाबमा केही छैन, उहाँको व्यक्तिगत व्यवहारप्रति समस्या हो, रोहित चन्दले भने, हामीले कोच हटाउनुपर्छ भनेर कहीं पनि भनेका छैनौं । अब उहाँको नेतृत्वमा खेल्न गाह्रो हुन्छ । उहाँसँग विश्वास हुँदैन । उहाँको पनि हामीसँग विश्वास हुँदैन ।नियमित कप्तान किरण चेम्जोङ क्लब फुटबलमा माल्दिभ्समै व्यस्त रहेकाले वैशाख २ देखि भइरहेको एसियन कप छनोटको तयारीमा टिमले नेतृत्व रोहितले गरिरहेका थिए । अखिल नेपाल फुटबल संघ (एन्फा) ले टिमलाई आफ्नै होस्टेलमा राखेर सोमबारदेखि बन्द प्रशिक्षण सञ्चालन गर्ने भनेपछि त्यहाँ सेवा, सुविधा सुधार गर्नुपर्ने वा होटलमा राख्नुपर्ने भन्ने कुरा खेलाडीले राख्नेमा टिमका सबै सदस्य एकमत भएका थिए । त्यहीअनुसार रोहितले आइतबार प्रशिक्षक अल्मुताइरीसँग कुरा राखेका थिए । त्यसपछि झोंक्किएका अल्मुताइरीले रोहितलाई तत्कालै टिमबाट निकाल्दै घर पठाइदिए । एन्फाले भोलिपल्टै (सोमबार) देखि टिमलाई युनाइटेड बिजनेस होटेल त्रिपुरेश्वरमा राखेको छ । होटलमा बस्न पाउनुपर्छ भनेका रोहित भने घरमै रहे ।मिडफिल्डर विशाल राईले भने, रोहितले हामी सबैका कुरा उठाएका हौं । उनको बोली हाम्रो पनि हो । अञ्जन विष्टले थपे, रोहित दाइले गरेको कुरा हामी १० जनाको मात्र होइन, टिमका २४ जनाकै हो । कप्तान किरण दाइ नहुँदा रोहित दाइ लिडर हो र उहाँले होस्टेलका बारेमा हाम्रो कुरा उठाउनुभएको हो । त्यसैको कारण उहाँलाई निकाल्दा हामी सबै भागिदार छौं भन्ने लागेको छ । त्यसबारे कुरा गर्न खोज्दा कोचले बारम्बार निस्केर जा भनेपछि हामी क्याम्प छाड्न बाध्य भयौं । हामी भगौडा होइनौं, एन्फासँग सम्पर्कविहीन भएको आरोप गलत हो ।सामाजिक सञ्जालमा र एन्फाकै जिम्मेवार पदाधिकारीले भगौडा, विद्रोही भन्दा दुःख लाग्छ, सुजल श्रेष्ठले भने, रोहितलाई फर्काउनुपर्छ, नभए हामी आउँदैनौं भन्ने होइन, हामी कसैले त्यसो भनेका छैनौं, भन्दा पनि भन्दैनौं । होस्टेल राम्रो छैन, होटलमा बस्नुपर्छ भनेर रोहितले हाम्रोतर्फबाट बोलेका हुन् । कुरा त्यति नै हो ।हामी विद्रोही होइनौं, पीडित हौं, विशालले भने, हिजो (बुधबार) कर्मा (छिरिङ शेर्पा, अध्यक्षएन्फा) सरसँग कुरा राख्यौं । उहाँले निर्वाचन आउँदै छ, कोचलाई केही गर्न सक्दैनौं । तैपनि कोचसँग भेटेर एकडेढ घण्टामा खबर गर्छु भन्नुभएको थियो तर अहिलेसम्म खबर आएको छैन । रोहितलाई अन्याय भएको भन्दै कुरा गर्न खोजेका विशाल राई, विशाल श्रेष्ठ, सुजल, तेज तामाङ, सुमन लामा, अञ्जन, विमल घर्तीमगर, दिनेश राजवंशी र अनन्तले मंगलबार बेलुकी प्रशिक्षक अल्मुताइरीले बारम्बार निस्केर जा भनेपछि टिमबाट बाहिरिन बाध्य भएको बताए । उनीहरूको स्थानमा अल्मुताइरीको सिफारिसमा एन्फाले १४ खेलाडी बोलाइसकेको छ ।फुटबल खेलाडी संघका अध्यक्ष विक्रम लामाले भने, हामीले पाँचतारे, साततारे होटल देउ भनेका छैनौं । होस्टेलमा नुहाउनका लागि सुविधायुक्त पानी छैन, भएको पानीमा नुहाउन सक्दैनौं । जुन म्याट्रेस छ, त्यहाँ सुविधा त के सुत्नै धेरै गाह्रो हुन्छ । नुहाउन टावेल व्यवस्थित हुँदैन । भयंकर सेवासुविधा कुनै पनि खेलाडीको माग छैन । तर, होटलमा व्यवस्थित हुन्छ । खानेकुराको टाइमिङ हुन्छ, व्यवस्थित तरिकाले राखिएको हुन्छ । खेलाडीको सबभन्दा महत्त्वपूर्ण कुरा स्वास्थ्य हो, हाइजेनिक केही पाइन्छ कि भन्ने हो ।खेलाडीहरू आफ्नो अस्तित्व बचाउन आएका छौं, उनले भने, खेलाडी संघले गर्नुपर्ने कर्तव्य गर्छौं । सम्बन्धित निकायमा कुरा राखिसकेका छौं । हाम्रो तर्फबाट गर्नुपर्ने सम्पूर्ण कुरा गर्नेछौं । निष्पक्ष रूपमा छानबिन गरेर दोषी पत्ता लगाइदिनुपर्यो ।रोहितसहित टिमबाट निष्कासित १० खेलाडीद्वारा बिहीबार रोयल सिंगी होटलमा आयोजित पत्रकार सम्मेलनमा प्रशिक्षक अल्मुताइरीले मैदानबाहिरको व्यक्तिगत जीवनमा पनि हस्तक्षेप गरेर मानसिक दबाब दिइरहेको आरोप लगाए ।"
खेलाडी छनोट तीव्र पार्न मन्त्रीको जोड,"पोखरा (कास) नवौं राष्ट्रिय खेलकुद नजिकिँदै गए पनि प्रदेशहरूले खेलाडी छनोट सुरु नगरकोमा युवा तथा खेलकुदमन्त्री महेश्वरजंग गहतराजले असन्तुष्टि व्यक्त गरेका छन् । प्रतियोगिताको तयारीबारे पोखरामा बिहीबार आयोजित अन्तरक्रियामा उनले राष्ट्रिय खेलकुद निर्धारित मितिमै आयोजना हुने भएकाले छनोटलाई तीव्रता दिनुपर्ने बताए । हामीसँग समय छोटो छ । खेलाडी छनोटदेखि प्रतियोगिताको तयारी सुरु गर्नु छ, उनले भने, मेरो पनि सातै प्रदेशहरूलाई यही प्रश्न हो । किन खेलाडी छनोट सुरु नगर्नु भएको ? भोलिबाटै प्रक्रिया सुरु गर्नुस् सरकार आर्थिक, नैतिक र प्राविधिक रूपमा सहयोग गर्न तयार छ । पोखरामा जेठ २२ देखि २८ सम्म हुने नवौं राष्ट्रिय खेलकुद तयारीबारे राष्ट्रिय खेलकुद परिषद (राखेप) ले अन्तरक्रिया गरेको हो । पोखराको सुस्ताएको पर्यटनलाई समेत नवौं राष्ट्रिय खेलकुदले माथि उठाउन सहयोग पुग्ने उनले बताए । उनले भने, कोभिडपछि हुन लागेको राष्ट्रिय खेलकुदले पोखरा सुरक्षित छ भन्ने सन्देशसमेत विश्वमा प्रवाह हुनेछ । गण्डकी प्रदेशमा ३९ वर्षपछि राष्ट्रिय खेलकुद हुन लागेको हो । यसअघि दोस्रो राष्ट्रिय खेलकुद २०४० सालमा पोखरामा भएको थियो । राखेपका सदस्यसचिव टंकलाल घिसिङले नवौं राष्ट्रिय खेलकुदको मिति घोषणा भएसँगै देशैभर खेलकुदले तीव्रता पाएको बताए । नवौं राष्ट्रिय खेलकुदमा ३६ खेलसहित केही खेल प्रदर्शनी खेलका रूपमा रहनेछ । उनले भने, यो खेलकुद महोत्सव हो । हाम्रो सम्पूर्ण ध्यान नवौं राष्ट्रिय खेलकुद सफल बनाउनेतर्फ हुनेछ । गण्डकीवासीलाई आफ्नो घरआँगनमा हुने खेलकुदलाई सफल बनाउन र अपनत्व ग्रहण गर्न आग्रह गरे । गण्डकी प्रदेशका सांसद मोहन रेग्मीले नवौं राष्ट्रिय खेलकुदको तयारी छोटो र व्यवस्थापनमा चुनौती रहे पनि सकरात्मक सोचका साथ खेलकुद सफल बनाउनुपर्ने सबैको दायित्व रहेको जनाए । उनले प्रदेशका ११ वटै जिल्लामा कम्तीमा एकएक खेल गराउन सकिए प्रतियोगिताले थप उचाइ प्राप्त उनको भनाइ थियो । खेलकुद मन्त्रालयका सचिव डा दामोदर रेग्मीले पोखराले राष्ट्रिय खेलकुद आयोजना गर्ने अवसर महत्त्वपूर्ण हुने बताए । गण्डकी खेलकुद परिषद्का सदस्यसचिव तेजबहादुर गुरुङले देश संघीय संरचना गइसके पनि खेलकुद भने जान नसकेको बताउँदै कर्मचारी अभावमा प्रदेश खेलकुद परिषद्ले भनेजसरी कार्य सम्पादन गर्न नसकेको सुनाए । उनले भने, अहिले परिषदअन्तर्गत गण्डकीमा ३६ कर्मचारी छन् । हामीले समायोजनको कुरा पटकपटक उठाएका छौं तर विडम्बना अहिले पनि हाम्रो कुरामा ध्यान पुग्न सकेको छैन ।"
अझै ९० मिनेट बाँकी : क्लोप,"लिभरपुल (एएफपी) योर्गन क्लोपले आफ्ना लिभरपुल खेलाडीलाई भिल्लारियलविरुद्ध अझै सतर्क रहन आवश्यक भएको बताएका छन् । युरोपेली च्याम्पियन्स लिग सेमिफाइनल पहिलो लेगमा लिभरपुलले घरमा भिल्लारियललाई सजिलै २० ले हराए पनि क्लोप ढुक्क हुन सकेका छैनन् । दोस्रो हाफमा दुई मिनेट अन्तरमा दुई गोल भएपछि लिभरपुलले भिल्लारियलका लागि प्रशिक्षक उनाइ एमरीले तेर्स्याएको रक्षापंक्तिको चुनौती तोडिएको थियो ।जोर्डन हन्डरसनको क्रसलाई पेरभिस इस्टुपिनानले पोस्टको दिशा दिएपछि लिभरपुलले आत्मघाती गोलमा अग्रता लियो । लगत्तै साडियो मानेले दोस्रो गोल थपे । यो जितपछि लिभरपुल एकै सिजन चार उपाधि खोजीमा रहेको छ । त्यसमध्ये लिभरपुलले लिग कप जितिसकेको छ भने एफए कप फाइनलमा पुगेको छ । इंग्लिस प्रिमियर लिगमा पनि लिभरपुल शीर्षस्थानको म्यानचेस्टर सिटीसँग एक अंकको दूरीमा छ ।लिभरपुलले ६ दिनपछि स्पेनको दक्षिणी सहरमा हुने खेलमा अनुकूल नतिजा निकाल्ने हो भने मे २८ मा पेरिसमा हुने फाइनल खेल्नेछ । क्लोपले खेलपछि प्रतिक्रिया दिएका छन्, खेल हाफटाइममा पुगेको हो र हामी २० ले मात्र अगाडि छौं । खेलमा अझै ९० मिनेट बाँकी नै छ । हामी शतप्रतिशत सजग हुनुपर्छ । यो खेलमा हाम्रो प्रदर्शन जस्तो रह्यो, दोस्रो लेगको खेलमा पनि प्रदर्शन उत्तिकै उम्दा रहनुपर्छ ।एमरीले पनि खेलको विश्लेषण गर्दै लिभरपुल जितको हकदार रहेको सुनाए । उनले भने, खेलमा हामी २० ले पराजित रह्यौं र लिभरपुल यो जितका लागि हकदार नै छ । अझ लिभरपुलका केही आक्रमण निर्णायक भएको भए जित अन्तर अझ ठूलो हुन सक्थ्यो, तर अन्त्यमा हाम्रो सम्भावना समाप्त पनि भएको छैन । हामी अब घरमा हुने खेलमा अहिलेभन्दा राम्रो प्रदर्शन गर्न सक्षम छौं भनेर देखाउनुपर्छ ।लिभरपुलले यो सिजन १ सय ३५ गोल गरिसकेको छ । भिल्लारियलले पहिलो लेगको सुरुआती ४५ मिनेटमा तेर्स्याएको रक्षापंक्तिसामु लिभरपुलको केही पनि चलेको थिएन । अब ६ दिनको अन्तरमा भिल्लारियलले लिभरपुलको आतिथ्यता गर्नेछ र दुई गोलले पछाडि रहेको स्थिति उल्टाउन प्रयास गर्नेछ ।"
एसियाड आर्ट फेस्टिभल,काठमाडौं (कास) नेपाल ओलम्पिक कमिटीको आयोजनामा बिहीबार भएको एसियन गेम्स आर्ट फेस्टिभलमा ६२ विद्यार्थीको सहभागिता रहेको छ । चीनको हाङझाउमा हुने १९ औं एसियाली खेलकुद प्रचारप्रसारका क्रममा आर्ट फेस्टिभल आयोजना गरिएको हो । विश्व खेलकुदका कुनै ठूलो महोत्सवअघि विद्यार्थीसम्मिलित यस्तो महोत्सव आयोजना गर्ने परम्परा छ । फेस्टिभलमा १७ स्कुलका करिब ६५ विद्यार्थी प्रतिस्पर्धी थिए । उनीहरू सबैको चित्रकलालाई एक सातापछि प्रदर्शनीमा राखिनेछ । त्यसमध्ये ब्वाइजका ५ र गर्ल्सका ५ उत्कृष्ट चित्रकला चयन गरिनेछ । त्यसलाई ओलम्पिक काउन्सिल अफ एसिया (ओसीए) मा पठाइने छ । ओसीएले थप छनोट गर्दै एसियाड आयोजनास्थल हाङझाउमा हुने प्रदर्शनीमा राख्नेछ । नेपाल ओलम्पिक कमिटीका अध्यक्ष जीवनराम श्रेष्ठले महोत्सवको उद्घाटन गर्दै प्रतीकात्मक रूपमा चित्र कोरेका थिए । त्यसक्रममा करातेका मन्देकाजी श्रेष्ठ र टेबलटेनिसकी मुना बासुकलाले आफूले खेलजीवनका बारेमा चित्रमार्फत बताएका थिए । कमिटीका वरिष्ठ उपाध्यक्ष चतुरानन्द राजवैद्यले चित्रकलाको माध्यमबाट खेलकुदबारे नयाँ पुस्तामा जानकारी फैलने बताए ।
प्रणव र प्रदीपको दोहोरो जित,"काठमाडौं (कास) प्रणव खनाल र अभिलाषा विष्टको जोडी आठौं सिटिजन्स बैक खुला टेनिस प्रतियोगिताको मिक्स डबल्सतर्फ फाइनल पुगेको छ । उनीहरूको जोडीले प्रणव मानन्धर र सर्वानी श्रेष्ठको जोडीलाई ६१, ६१ को सोझो सेटमा हरायो । प्रदीप खड्का र सलोनी तामाङको जोडीले निशान श्रेष्ठ र प्रकृति श्रेष्ठको जोडीलाई ६४, ६३ को हराएर प्रणव र अभिलाषाविरुद्ध फाइनल पक्का गर्यो । पुरुष सिंगल्समा प्रदीप खड्काले अकी जुवेन रावतलाई ६३, ६३ ले, प्रणव मानन्धरले सौगात बिकलाई ६२, ६३ ले र प्रणव खनालले विवेक मगरलाई ६१, ६० को सोझो सेटमा हराएर सेमिफाइनल तय गरे । सन्तोष खत्री वाकओभर पाए । ४५ वर्षमाथि चन्द्र शाही र रोहित सुनुवार फाइनल पुगेका छन् ।"
पौडीको छनोट अर्को साता,काठमाडौं (कास) १९ औं एसियाली खेलकुद र विश्व पौडी च्याम्पियनसिपका लागि पौडी खेलाडीको छनोट अर्को साता हुने भएको छ । नेपाल पौडी संघले बिहीबार पत्रकार सम्मेलन गर्दै वैशाख २२ र २३ मा छनोट प्रतियोगिता हुने जानकारी दिएको छ । एसियाली खेलकुदका लागि छनोटमा २३ विधामा १ सय ५० खेलाडीले भाग लिने संघले जनाएको छ । यसबाट १६ जना र ओलम्पियन दुईसहित १८ खेलाडी छनोट गरिनेछ । यो छनोट प्रतियोगिता हंगेरीको बुडापेस्टमा हुने विश्व पौडीका लागि अन्तिम छनोट रहेको छ । एसियाडलाई अन्तिम छनोट नवौं राष्ट्रिय खेलकुद हुनेछ ।
