शीर्षक,विवरण
बिनाअध्ययन अध्ययन बिथोल्दै सरकार,"अर्थतन्त्र उकास्न भन्दै सरकारले मंगलबार राजपत्रमा सूचना निकालेर मदिरा, तास, मोबाइल, टीभी, मोटरसाइकललगायत १० वस्तु आयातमा रोक लगाएको थियो । अन्य वस्तुसँगै सुपारी र मरीच आयातमा पनि बन्देज लगाउनुको सट्टा सरकारले व्यापारीले भनेजति ल्याउन सक्ने गरी कार्यविधि संशोधन गरेको हो । उत्पादनमूलक उद्योगलाई औद्योगिक प्रयोजनका लागि आवश्यक पर्ने कच्चा पदार्थ सुपारी, केराउ र मरीच पैठारीलाई व्यवस्थित गर्नेसम्बन्धी कार्यविधि २०७८ मा यसअघि बढीमा दुई सय टन मात्रै आयात गर्न दिने प्रावधान थियो । तर सुपारी व्यापारीलाई मागअनुसार आयात अनुमति दिनकै लागि सरकारले चैत १७ मा कार्यविधि परिमार्जन गरेको हो । परिमार्जित कार्यविधिमा उद्योगबाट प्राप्त स्वीकृति स्किम र स्वीकृत परिमाण सीमाभित्र रही वाणिज्यले इजाजत दिने उल्लेख छ । अब मात्राको निर्धारण विभागका अधिकारीले गर्न सक्नेछन् । सुपारी व्यापारीको स्वार्थमा कार्यविधि परिमार्जन गरिएको छ, ती अधिकारीले भने, कार्यविधि परिमार्जनसँगै अब मागअनुसार आयात गर्न सक्छन् । पूर्ववाणिज्य सचिव पुरुषोत्तम ओझाले तस्करी हुने सुपारी आयात गर्न पर्याप्त अध्ययनबिना इजाजत दिनु उचित नभएको बताए । अन्य विलासिताका वस्तु आयात बन्देज गर्दा यसलाई पनि रोक्नुपर्छ, उनले भने, अति आवश्यक भए उद्योगको उत्पादन, खपत र बजार हेरेर मात्रै स्वीकृति दिनुपर्छ र त्यसलाई निरन्तर अनुगमन गर्नुपर्छ ।उद्योग विभागका महानिर्देशक रामचन्द्र तिवारीले कार्यविधि संशोधन भएको स्विकारे । उनले कार्यविधिअनुसार उद्योगहरूलाई कच्चा पदार्थका रूपमा आयात सिफारिस गरिदिएको बताए । उद्योगीले माग गरेका आधारमा नपाएको गुनासो थियो, वाणिज्यले पटकपटक रोक्यो, स्वीकृति नदिने हो भने गर्नै भएन तर पटकपटक एलसी खोल्दा लागत बढी पर्ने देखियो, महानिर्देशक तिवारीले भने, यसअघिको कार्यविधि नै त्रुटिपूर्ण थियो । कि आयात अनुमति दिँदै नदिउँ, दिएपछि मागअनुसार दिउँ भन्ने मान्यता हो । वाणिज्य विभागका महानिर्देशक लीलाप्रसाद शर्माले उद्योग विभागको सिफारिस आएपछि विभागले इजाजत दिने बताए । त्योबाहेक अन्य अधिकार आफूसँग नभएको बताए ।सुपारीको आयात खुलाउन नमानेपछि सरकारले तत्कालीन वाणिज्य तथा आपूर्ति सचिव दिनेश भट्टराईलाई प्रधानमन्त्री कार्यालयमा सरुवा गरेको थियो । त्यसपश्चात् वाणिज्य आपूर्ति तथा उपभोक्ता संरक्षण विभागका महानिर्देशक प्रेमकुमार श्रेष्ठको सरुवा भयो । त्यसो त सरकारले आयातको स्वीकृति नदिँदै पुस यता नै १ अर्ब १० करोड रुपैयाँको सुपारी आयात भएको छ । भन्सार विभागको विवरणअनुसार पुसमा ४७ करोड ४५ लाख रुपैयाँको २६ लाख २३ हजार ४ सय १० केजी सुपारी आयात भएको थियो । माघमा आयात भएन भने फागुनमा पुनः ३१ करोड ५४ लाख रुपैयाँको १४ लाख ५२ हजार केजीको आयात भएको छ । त्यस्तै, चैतमा ३१ करोड २५ लाख रुपैयाँको १५ लाख १३ हजार ९ सय केजी सुपारी आयात भएको भन्सार विभागले जनाएको छ । वाणिज्यबाट चिठी लिएपछि त्यही आधारमा आयात गरेका छन्, वाणिज्यको पत्र भएपछि मात्रै भन्सारले अनुमति दिन्छ, भन्सार विभागका प्रवक्ता पुण्यविक्रम खड्काले भने, त्यही भएर थप जानकारी वाणिज्यबाटै लिनुहोला । वाणिज्य विभागका सूचना अधिकारी धनेश्वर पौडेलले गत वर्षकै कोटामा आयात भएको बताए । असारसम्म सिपमेन्ट भएकालाई आयात गर्न दिने निर्णय भएको थियो, अहिले खोलिएको कोटाअनुसार आयात भएको छैन, साउनपछि स्वीकृत छैन, उनले भने, भन्सार विभागको तथ्यांकमा देखिएको आयात गत वर्षकै कोटा हो । सिपमेन्ट ढिलाइ भएर अहिले आयात भएको हो । तर पुरानो कोटा भनेर अहिले सुपारी आइरहेको छ भने थप ल्याउन सरकारले अनुमति पनि दिएको छ । सुपारी र मरीच आयात खुला गरिए पनि विलासिताका अन्य १० वस्तुको आयातमा भने उद्योग वाणिज्य तथा आपूर्ति मन्त्रालयले असार मसान्तसम्म आयात बन्देज लगाएको छ । कुरकुरे, कुरमुरे, लेज र यस्तै उत्पादन, सबै प्रकारका तयारी मदिरा, चुरोट तथा सुर्तीजन्य वस्तु (कच्चा पदार्थबाहेक) आयातमा बन्देज लगाइएको छ । त्यस्तै, हीरा (औद्योगिक कच्चा पदार्थबाहेक), मोबाइल सेट, रंगीन टेलिभिजन (३२ इन्चभन्दा माथि), जिप, कार र भ्यान, २५० सीसीभन्दा माथिल्लो क्षमताका मोटरसाइकल, सबै प्रकारका खेलौना र तास आयातमा बन्देज लगाइएको छ । पढाई फेरि बिथोलिने चिन्ता शिक्षा मन्त्रालयले जेठ १ गतेदेखि नयाँ शैक्षिक सत्र सुरु गर्दै छ, सरकारले त्यही दिनदेखि लागू हुने गरी सातामा दुई दिन बिदा दिने निर्णय गरेको हो । शिक्षामन्त्री देवेन्द्र पौडेलका अनुसार सोमबारदेखि शुक्रबारसम्म विद्यालयका कक्षा बिहान ९ः३० बजेदेखि साँझ ४ः३० सम्म सञ्चालन हुनेछन् । विद्यार्थीको पढाइमा असर नपुगोस् भनेर अरू सार्वजनिक बिदा कटौती गर्ने कुरा भएको छ, चुनावपछि निर्णय गर्छौं, उनले भने, सातामा ५ दिन कसरी कक्षा सञ्चालन गर्ने भन्ने कार्ययोजना मन्त्रालयले बनाउनेछ । अहिले परीक्षणका रूपमा मात्रै बिदा दिने निर्णय गरिएको शिक्षामन्त्रीको भनाइ छ । तर, शिक्षाविद् बालचन्द्र लुइँटेल शिक्षा क्षेत्रमा आजको भोलि नयाँ नयाँ निर्णय लागू गर्नु घातक हुने बताउँछन् । प्रशासनिक सेवा र शिक्षा सेवा बिल्कुल फरक छ, लाखौं विद्यार्थीको समयतालिका मिलाउनुपर्छ, योजनाबिनै आजको भोलि यस्ता निर्णय कार्यान्वयन गर्न सकिँदैन । हाम्रो पाठ्यक्रम जसरी तयार पारिएको छ, आइतबार बिदा गर्दा त्यो पूरा नहुने जोखिम छ । तर सरकारले शिक्षामा पर्ने असरको मूल्यांकन गर्न सकेको देखिँदैन, उनी भन्छन् । काठमाडौंको दृष्टिकोणबाट मात्रै हेरेर निर्णय भए पनि दूरदराजमा कार्यान्वयन गर्न जटिल हुने उनको भनाइ छ । साढे नौ बजेभन्दा अघि नै विद्यालय पुगेर साढे चार बजेसम्म बस्नुपर्ने भए ससाना बालबालिकालाई नै यातना हुने चिन्ता पनि शिक्षाविद्हरूको छ । ८० प्रतिशत बालबालिका पढ्ने सामुदायिक विद्यालय १० बजे खुल्ने र ४ बजे बन्द हुने गर्छन् । साढे ९ बजेदेखि साढे ४ बजेसम्म कक्षा सञ्चालन गर्दा विद्यार्थीले साढे सात घण्टा त विद्यालयमा बिताउनुपर्छ, आउनेजाने समय छुट्टै छ । ५ कक्षासम्मका बालबालिकालाई मात्र दिवा खाजा दिने गरिन्छ ।सातामा दुई दिन बिदा दिने निर्णय गलत नभए पनि दुर्गम स्थानका विद्यालयको हकमा समस्या हुन सक्ने शिक्षाविद् मीनाक्षी दाहालको भनाइ छ । वर्षमा कति दिन कति घण्टा पढाइ हुन्छ भन्ने कुरा त जुनजुन दिन जुन समयमा पढाए पनि व्यवस्थापन गर्न सकिन्छ, भन्छिन्, काठमाडौं वा सहरलाई मात्रै हेरेर निर्णय लिँदा दुर्गम स्थानमा लागू गर्न चुनौतीपूर्ण हुन सक्छ । हिँडेर विद्यालय जाने, विद्यालयमा दिवा खाजाखाना नपाउने विद्यार्थी थप समस्यामा पर्न सक्ने उनको चिन्ता छ ।"
३५ हजार पदमा गठबन्धनकै ७४ हजार उम्मेदवार,"नेकपा एकीकृत समाजवादीका महासचिव बेदुराम भुसालले आवश्यक पर्ने ठाउँमा मात्रै गठबन्धन गर्ने नीतिअनुसार गठबन्धनको उम्मेदवारी परेको बताए । जहाँ गठबन्धन आवश्यक पर्दैन, त्यहाँ स्वतन्त्र प्रतिस्पर्धा गर्ने नीति लिएका थियौं, उनले भने, गठबन्धन गर्ने भनिएको ठाउँमा पनि फरक पार्टीबाट उम्मेदवार दिएको छ भने फिर्ता लिन पहल गर्ने निर्णय भएको छ । पार्टीले टिकट दिएर उठाएको ठाउँमा पार्टीले नै फिर्ता लिने र स्वतन्त्र उम्मेदवार दिएकाको हकमा फिर्ता लिन लगाउने गठबन्धनको निर्णय भएको उनले बताए । सबै पदमा स्वतन्त्र उम्मेदवार १२ हजार ६ सय ४६ जना छन् । यसमा पालिका प्रमुखमा १ हजार ३ सय ८५, अध्यक्षमा १ हजार २९ को उम्मेदवारी परेको छ । दलगत रूपमा हेर्ने हो भने सबैभन्दा बढी एमालेको उम्मेदवारी परेको छ । प्रमुखउपप्रमुख तथा अध्यक्षउपाध्यक्ष गरी सबै पदमा एमालेबाट ३३ हजार २ सय ५७ जनाको उम्मेदवारी परेको छ । एमालेबाट प्रमुख पदमा २ सय ६३ पुरुष र २७ महिलाको उम्मेदवारी परेको छ । त्यस्तै अध्यक्षमा ४ सय १८ पुरुष र २८ महिलाले उम्मेदवारी दिएका छन् । उपप्रमुखका २६ पुरुष र २ सय ५९ महिला तथा उपाध्यक्षमा ३५ पुरुष र ४ सय १० जना महिलाको उम्मेदवारी परेको छ । कांग्रेसबाट २ सय ५३ पुरुष र ११ महिलाले प्रमुख पदमा उम्मेदवारी दिएका छन् । ३ सय ६३ जना पुरुष र १९ जना महिलाले अध्यक्ष पदमा उम्मेदवारी दिएका छन् । त्यस्तै कांग्रेसबाट उपप्रमुखमा ३१ जना पुरुष र १ सय ८० महिलाले उम्मेदवारी दिँदा उपाध्यक्षमा ६७ पुरुष र २ सय ९२ महिलाको उम्मेदवारी परेको छ । वडाध्यक्षमा कांग्रेसबाट ६ हजार ३६ जना पुरुष र ८० जना महिलाले उम्मेदवारी दिएका छन् । कांग्रेसबाट सबै पदमा गरी ३१ हजार २ सय २० जनाको उम्मेदवारी परेको छ । त्यस्तै, माओवादी केन्द्रबाट १ सय ५६ जना पुरुष र १८ जना महिलाले प्रमुख पदमा उमेदवारी दिएका छन् ।"
भरतपुरका बागीलाई देउवा र दाहालको दबाब,"गठबन्धनको भविष्य भरतपुरकै परिणाममाकांग्रेसका अर्का एक नेताका अनुसार भरतपुर महानगरपालिकामा गठबन्धनको पक्षमा परिणाम निकाल्न नसक्दा त्यसले गठबन्धनको निरन्तरतामा धक्का दिन सक्ने भय प्रधानमन्त्री देउवामा छ । अन्त जिताएर भरतपुरमा रेनु हारिन् भने पनि त्यसको कुनै अर्थ हुन्न, दाहालले क्षणभरमा गठबन्धन असफल भएको निष्कर्ष निकाल्न सक्छन्, कांग्रेसका एक नेताले भने, त्यसैले प्रधानमन्त्रीले अन्त के हुन्छ भन्ने होइन, भरतपुरमा के भइरहेको छ भन्नेबारे छिनछिनमै अपडेट लिइरहनुभएको छ, पौडेलको मनोनयन कायम राख्दा लाभ हुन्छ कि झिक्दा भन्नेबारेमा दुई नेता (देउवा र दाहाल) बीच जोडघटाउ पनि चल्न थालेको छ ।६ महानगरपालिका र ११ उपमहानगरपालिकामा केन्द्रले तालमेलको निर्णय लिँदा कार्यकर्ता तहमा असन्तुष्टि बढेको थियो । विशेष गरी कांग्रेसमा असन्तुष्टि चर्कंदा केन्द्रले तल्ला तहको गठबन्धनमा हस्तक्षेप नगरी प्रदेश र जिल्लालाई जिम्मा लगाउँदै मिल्न नसकेको स्थानमा प्रतिस्पर्धा गर्ने निर्णय लिएको थियो । तल्ला तहमा सोचेजस्तो मिलाउन सकिने स्थिति अब छैन, हाम्रो बलियो पकड भएको पालिकामा समेत कांग्रेसले प्रमुख र उपप्रमुख पद छाड्न नमान्ने स्थिति छ, माओवादीका एक नेताले भने, केन्द्रले निर्णय गरेकै महानगरपालिका र उपमहानगरपालिकामा त बागी उम्मेदवारलाई मनोनयन फिर्ता गराउन र वडा तहमा तालमेल मिलाउन समस्या छ भने मनोनयनअघि हुन नसकेको अन्य पालिकामा मिल्छ भनेर भन्न सकिने स्थिति छैन । उनका अनुसार कांग्रेसकै कारण समस्या उत्पन्न भएको छ ।केन्द्रले निर्णय गरेको महानगर र उपमहानगरपालिका धेरैमा गठबन्धन दलबाटै बागी उम्मेदवारी परेका छन् । काठमाडौंसहित सबैजसो महानगर र उपमहानगरको वडा तहमा तालमेल नमिलेपछि गठबन्धन दलले सबैजसोमा उम्मेदवारी दिएका छन् । गठबन्धनको दाबीमा प्रमुख र उपप्रमुखबीच मात्रैको तालमेल देशभरमा करिब ६० प्रतिशत भएको छ तर धेरैजसोमा बागी उम्मेदवारी परेको छ । गठबन्धनको भावनाअनुसार तालमेल कार्यान्वयनमा नआएको भन्दै एकीकृत समाजवादीले असन्तुष्टि प्रकट गर्दै आएको छ । नेकपा (एस) का नेता जीवनराम श्रेष्ठले केन्द्रको निर्णयमा भएको चुनावी गठबन्धन पनि वडा तहमा नहुँदा समस्या उत्पन्न हुने बताए । केन्द्रले प्रमुख र उपप्रमुखबीच मात्रै तालमेल गरेको हो, वडामा तालमेल हुन सकेन, प्रमुख र उपप्रमुखको भोट लिने आधार भनेकै वडा हो, वडामा गठबन्धनबीच प्रतिस्पर्धा हुँदा त्यसको असर माथि पर्छ, उनले भने, गठबन्धनको भावनाअनुसार पहिला महानगर र उपमहागरका वडामै मिलाउनुपर्छ ।सबै पालिकाको गठबन्धन गरेर जाने काम अब चुनौतीपूर्ण रहेको उनले बताए । तीन दिन समय छ, त्यतिन्जेल मिलाएर सबै ठाउँमा तालमेल गर्न सक्दा गठबन्धन प्रभावकारी बन्न सक्थ्यो, उनले भने, धेरै पालिकामा गठबन्धनको भावनाअनुसार तालमेल भएको छैन । यसलाई कसरी मिलाउन सकिन्छ भन्नेबारेमा पक्कै पनि छलफल हुन्छ । मिलाउन चाहना राख्दा हामीसँग समय पनि छ ।"
स्थानीय तह निर्वाचनका थरीथरी विदेशी मोडल,"(काठमाडौं)  नेपालमा वैशाख ३० मा स्थानीय चुनाव हुँदैछ । हाम्रोमा सबै तहका निर्वाचन केन्द्रीय स्तरमा निर्वाचन आयोगले गर्ने गरेको छ । दक्षिणको छिमेकी भारतसहित विश्वका अन्य मुलुकमा चाहिँ स्थानीय निर्वाचन कसरी हुन्छ त ? विश्वकै ठूलो लोकतान्त्रिक व्यवस्था भएको मानिने भारतमा स्थानीय तहको चुनाव हरेक प्रदेशमा रहेको चिफ इलेक्ट्रोरल अफिसर ले गर्छ । भारतको संविधानमा संघ र राज्यका अलावा स्थानीय तहका रूपमा पञ्चायतनगरपालिकाको संवैधानिक व्यवस्था र अधिकारको सूचीसमेत उल्लेख छ । चिफ इलेक्ट्रोरल अफिसर केन्द्रको इन्डियन एडमिनिस्ट्रेटिभ अफिसर (आईएएस) हुन्छन् । स्थानीय तह निर्वाचनमा संवैधानिक अंगका रूपमा रहेको भारतीय निर्वाचन आयोगको कुनै पनि भूमिका रहन्न तर प्रदेश र संघको निर्वाचन गर्दा भने केन्द्रको भारतीय निर्वाचन आयोगले हरेक प्रदेशमा रहेका चिफ इलेक्ट्रोरल अफिसर लाई आवश्यकताअनुसार खटाउने गर्छ । नेपालमा चाहिँ तीनै तहको निर्वाचन संवैधानिक अंगका रूपमा रहेको राष्ट्रिय निर्वाचन आयोगले नै गर्छ ।भारतमा स्थानीय तहको निर्वाचन केन्द्रले भन्दा पनि प्रदेश तहबाटै हुने कारणले गर्दा पनि स्थानीय तहका निर्वाचनहरू दलीयभन्दा पनि विकास र अन्य कुरासँग बढी सम्बन्धित भएको देखिन्छ, निर्वाचन आयोगकी पूर्वसदस्य इला शर्माले कान्तिपुरसँग भनिन्, भारतमा स्थानीय निर्वाचनमा संवैधानिक निकायको भूमिका हुन्न । उनले स्थानीय सरकारको अधिकार स्थानीय तहको विकास गर्न, स्थानीय विषयलाई बुझ्न र काम गर्नका लागि भएको उल्लेख गर्दै मुलुकअनुसार निर्वाचनको प्रक्रिया फरकफरक हुने बताइन् । भारतको संविधानको ७३ औं र ७४ औं संशोधनबाट स्थानीय सरकार र विधि निर्माणको अधिकार दिएको छ । सन् १९९२ बाट भारतका स्थानीय सरकार दुई प्रकारले अघि आएको हो । संविधानको ७४ औं संशोधनले सहरी बासस्थान (नगरपालिका) को स्थापना गरेको हो । जसले आफ्नो शक्ति सम्बन्धित राज्य सरकारबाट पाउँछ । अर्कोतर्फ दुईवटा स्थानीय शक्ति बाँडफाँटको प्रणाली भने पञ्चायत राजको प्रणालीबाट आएको हो । जुन संविधानको ७३ औं संविधान संशोधनबाट आएको हो । नगरपालिकाहरू जनसंख्याको आधारमा तीनवटा हुन्छन्, जसलाई नगर निगम, नगरपालिका र नगर समिति हुन्छन् । गाउँमा तीन तहका पञ्चायत हुन्छन् । ती हुन् गाउँ तहमा ग्राम पञ्चायत, मण्डल पञ्चायत र जिल्ला पञ्चायत । पूर्वप्रमुख निर्वाचन आयुक्त भोजराज पोखरेल स्थानीय तह निर्वाचन धेरैको प्राथमिकतामा नपर्ने कारणले गर्दा यसको लिक्ट्रेचरहरू पनि उपलब्ध हुने मान्छन् । जहाँ पनि राष्ट्रपति कि त संसद्को निर्वाचनको कुरा मात्र छन्, उनले भने, नेपालमा २०७२ सालको संविधान निर्माणका क्रममा मैले स्थानीय तह निर्वाचन दलविहीन गरौं भनेको थिएँ तर दलहरूले मानेनन् । स्थानीय तह निर्वाचन पार्टीरहित हुन आवश्यक छ । राजनीति गर्न दलहरूको आआफ्नै स्थान छन् । दलविहीन बनाउँदा कसरी सबैलाई समेट्न सकिन्छ, बहुमत र अल्पमतभन्दा पनि कसरी धेरै मान्छेलाई समेट्ने भन्ने कुरा मुख्य हो ।अर्का पूर्वप्रमुख निर्वाचन आयुक्त नीलकण्ठ उप्रेती स्थानीय तह भनेको जनताको घरदैलोको सरकार भएकाले यसको आफ्नै महत्त्व रहेको मान्छन् । स्थानीय तह विदेशमा कस्तो हुन्छ भन्ने विषयमा उनले बेलायत भ्रमणको उदाहरण दिए । म सन् १९८२८३ मा बेलायत गएका बेला थाहा पाएँ, त्यहाँ ६ महिनाभन्दा बढी बस्यो भने स्थानीय तहमा मतदान गर्न पाइँदो रहेछ, उनले भने, स्थानीय तहको सेवा र सुविधा हुन्छन् । जुनसुकै देशबाट आएर बसे पनि कर पनि लाग्ने र सुविधा पनि पाउने भन्ने थियो । मतदान गर्न पाउने त्यहाँ अनुभव गरेको थिएँ ।उप्रेतीले आफूले करिब ४० वटा मुलुकमा निर्वाचन रहेको बताए । तर स्थानीय तहको निर्वाचन आवधिक रूपमा भइरहने र त्यतिधेरै अन्तर्राष्ट्रिय परिवेक्षक आउँदैनन् । नेपालमा पनि स्थानीय तह निर्वाचनमा पर्यवेक्षक आउँदैनन् । विभिन्न मुलुकमा स्थानीय तह निर्वाचन ५ वर्ष वा ४ वर्षमा हुने गर्छ, उनले भने, स्थानीय तह निर्वाचन कैयौं मुलुकमा राजनीतिक पनि हुन्न, त्यो भनेको दलहरूको प्रतिनिधि निर्वाचनमा आउनेभन्दा पनि स्थानीय तहमा लोकप्रिय नेताहरू जो समाजसेवी छन्, तिनले निर्वाचनमा भाग लिने हो । उनले भारत, इन्डोनेसिया, ल्याटिन अमेरिकी, चिलीलगायत मुलुकमा स्थानीय तहमा स्थानीय लोकप्रिय व्यक्तिहरूले भाग लिने बताए । स्थानीय तहमा राजनीतिक प्रतिनिधि उठाए पनि दलहरू बीचमा प्रतिस्पर्धा नभएर स्थानीय तहमा सेवा दिन सक्ने र त्यहाँ लोकप्रिय व्यक्तिहरू बीचमा प्रतिस्पर्धा हुन्छन्, उप्रेतीले भने, सेवा र काममा व्यक्ति निष्ठावान व्यक्तिलाई छान्ने चलन छ र स्थानीय तहको निर्वाचन स्थानीय तहबाटै गराउने चलन पनि छ । निर्वाचन आयोगले अधिकार प्रत्यायोजन गर्ने र स्थानीय तहबाटै गराउने पनि छ । प्रदेशस्तरको निर्वाचन आयोगले स्थानीय निर्वाचन गराउने र केन्द्रीय निर्वाचन आयोगले स्थानीय तहको निर्वाचनमा जिम्मा लिन नपर्ने भन्ने कुरा छ । यो हाम्रै मित्रराष्ट्र भारतमा पनि छ । उप्रेतीले स्थानीय तह धेरै मुलुकमा भएको उल्लेख गर्दै बेलायतलगायत मुलुकमा स्थानीय तहलाई काउन्टी भन्ने गरेको पनि बताए । हामी पालिका भन्छौं, बेलायतमा काउन्टी भन्छन् । सबकाउन्टी, वडाहरू हुन्छन् । सेवा दिन्छन् । त्यहाँ निर्वाचन आयोगले होइन, गृह मन्त्रालयले निर्वाचन गराउने चलन पनि छ, उनको भनाइ थियो । उनले नेपाल लोकतान्त्रिक ढंगबाट स्थापित हुन गइरहेको उल्लेख गरे । उनले बाहिरी मुलुकमा राजनीतिक दलले सबै तयार गरेर निर्वाचनको तयारी गर्ने तथा सरकारले मतपत्र दिने र त्यसपछि मत परिमाण गन्ने चलन पनि रहेको बताए ।नेपालमा जस्तै स्थानीय तह भएका अन्य मुलुकमा दक्षिण अफ्रिका, स्विट्जरल्यान्ड, बेल्जियम, ब्राजिललगायत छन् । दक्षिण अफ्रिकाको संविधानमा राष्ट्रिय, प्रान्तीय र स्थानीय गरी तीन तहको सरकार रहने व्यवस्था गरिएको छ । तीन तहकै सरकारको अधिकार संविधानमा व्यवस्था गरिएको छ । स्विट्जरल्यान्डको संविधानमा संघ, क्यान्टेनस् र पालिकाका (कम्युन) रहने व्यवस्थान गरिएको पाइन्छ । नगरपालिकाहरूको स्वायत्तता क्वान्टोनसको कानुनअन्तर्गत प्रत्याभूत गरिने उल्लेख छ । बेल्जियममा संघीय सरकार, क्षेत्रीय र सामुदायिक सरकार, प्रान्तीय र सामुदायिक संस्था र सहरी निकाय गरी ४ तहको संरचना संविधानमा व्यवस्था गरिएको छ । यस्तै, ब्राजिलको संविधानमा केन्द्र, राज्य र नगरपालिका गरी ३ तहको संरचनाको व्यवस्था छ । पोखरेल, उप्रेती र शर्माले भने जस्तै मुलुक अनुसार स्थानीय तहको निर्वाचन गर्ने तयारी र प्रणाली फरक हुन्छन् । जुन नेपालमा पनि आफ्नै प्रकारको छ ।"
मकवानपुर र रामेछापमा १२ उम्मेदवारविरुद्ध उजुरी,"(हेटौंडारामेछाप)  मकवानपुर र रामेछापका विभिन्न स्थानीय तहका उम्मेदवारविरुद्ध उजुरी परेको छ । निर्वाचन कार्यक्रम अनुसार दाबी विरोध दर्ता भएका विषयमा प्रमाण खोज्ने र छानबिन गरी बिहीबार अपराह्नसम्म निर्णय दिने निर्वाचन आयोगले जनाएको छ । वैशाख ३० गते हुने स्थानीय तहको निर्वाचनका लागि उम्मेदवारी दर्ता गरेका मकवानपुरका १० स्थानीय तहमध्ये ३ स्थानीय तहका उम्मेदवारविरुद्ध उजुरी परेको छ । हेटौंडा उपमहानगरपालिका, मनहरी गाउँपालिकामा र बकैया गाउँपालिकामा गरी ६ जना उम्मेदवारविरुद्ध उजुरी परेको निर्वाचन अधिकृतको कार्यालयले जानकारी दिएको छ ।हेटौंडा१९ मा नेपाल कम्युनिस्ट पार्टी एमालेका तर्फबाट वडा अध्यक्षमा उम्मेदवारी दर्ता गराएका नरनाथ सुवेदीमाथि करछलीको उजुरी परेको छ । यस्तै, मनहरी गाउँपालिकामा उपाध्यक्ष र ३ नम्बर वडा अध्यक्षका उम्मेदवारविरुद्ध उजुरी परेको छ । उजुरी पर्नेमा नेकपा एकीकृत समाजवादीबाट गाउँपालिकाको उपाध्यक्षमा उम्मेदवारी दर्ता गरेकी मनिला विष्ट छन् । उपाध्यक्षको उम्मेदवार विष्टलाई गाउँपालिकाभित्र बेरुजु र अख्यितियारको मुद्दा छानबिन गरी असुलउपर गर्नुपर्ने रकम बाँकी रहेको भन्दै उजुरी परेको हो । यस्तै, ३ नम्बर वडाका उम्मेदवार नेपाली कांग्रेसका अनन्तप्रसाद अर्यालमाथि विद्यालयको राजीनामा पत्र पेस गर्नुपर्ने मागसहित उजुरी परेको हो ।त्यसैगरी, बकैया गाउँपालिकामा ३ जना उम्मेदवारविरुद्ध उजुरी परेको निर्वाचन अधिकृतको कार्यलयले जानकारी दिएको छ । उजुरी पर्नेमा नेपाली कांग्रेसका तर्फबाट उपाध्यक्षका उम्मेदवारी छावा अधिकारी र नेपाल कम्युनिस्ट पार्टी माओवादी केन्द्रका भक्तबहादुर खत्रीविरुद्ध उजुरी दर्ता भएको छ । ५ नम्बर वडाका नेपाल कम्युनिस्ट पार्टी माओवादी केन्द्रका उम्मेदवारमा उजुरी दर्ता भएको र १६ गतेसम्म छानबिन हुने निर्वाचन अधिकृतको कार्यालयले बताएको छ ।यसैगरी, रामेछापको स्थानीय तहका विभिन्न पदमा उम्मेदवारी दिएका विभिन्न दलका ६ जना उम्मेदवारविरुद्ध दाबी विरोधको उजुरी परेको छ । उजुरी परेका उम्मेदवारमा १ जना नगरप्रमुख ४ जना वडा अध्यक्ष र १ जना वडा सदस्य पदका उम्मेदवार छन् । रामेछाप नगरपालिकाको नगर प्रमुख पदमा उम्मेदवारी दर्ता गराएका रत्न नेवारविरुद्ध माओवादी केन्द्रबाट उम्मेदवार भएका नरेशबाबु श्रेष्ठले दाबी विरोध गर्दै उनले नगरपालिकाभित्र ठेक्का गरेको उल्लेख छ । त्यसैगरी रामेछापकै ७ नम्बर वडामा नेपाली कांग्रेसबाट उम्मेदवार भएका समीर कार्कीविरुद्ध एमालेबाट उम्मेदावार भएका ध्रुव बस्नेतले दर्ता गरेको उजुरीमा ठेक्का लिएको धरौटी रकम बाँकी रहेको उल्लेख छ । खाँडादेवी गाउँपालिका वडा नं ३ मा माओवादी केन्द्रबाट वडाध्यक्षको उम्मेदवार बनेका ज्ञानकुमार लामा र कांग्रेसबाट वडा अध्यक्षको उम्मेदवार बनेका शंकरदास श्रेष्ठविरुद्ध उपभोक्ता समितिमा बसेर हिसाब फरफारक नगरेको भन्दै एमालेबाट वडा अध्यक्षका उम्मेदवार बनेका केशवकुमार प्रधानले उजुरी दर्ता गराएका छन् । रामेछाप नगरपालिका१ मा एमालेबाट वडा सदस्यको उम्मेदवार बनेकी दिलकुमारी श्रेष्ठविरुद्ध महिला स्वास्थ्य स्वयंसेवकबाट राजीनामा नगरी उम्मेदवार बनेको भन्दै कांग्रेसकी उम्मेदवार सुकुमाया श्रेष्ठले दाबीविरोधको उजुरी दर्ता गराएकी हुन् । निर्वाचन कार्यक्रमअनुसार दाबी विरोध दर्ता भएका विषयमा प्रमाण खोज्ने र छानबिन गरी बिहीबार अपराह्नसम्म निर्णय दिनुपर्नेछ ।"
"नेताज्यू, अब त नझुक्याउनुस् !","(धादिङ)  झलमल्ल बिजुली बालिदिने, बाटो बनाइदिने, घरघरमा खानेपानी ल्याइदिने भनेर हरेक चुनावमा नेताहरू मतादाताका घरघर धाए । पन्चायती व्यवस्थादेखि २०७४ को चुनावसम्म सबै पाटीका नेता गाउँ आए, आश्वासन बाँडे अनि मतदाता रिझाए । न गाउँमा बिजुली बल्यो, न खानेपानी आयो न त सडक । आसैआसमा भोट दिए, नेताका दैनिकी फेरिए तर गाउँ फेरिएन, पुराक्सिङका कृष्णबहादुर चेपाङ भन्छन्, नेताज्यू, अब त हामीलाई नझुक्याउनुस् । गजुरी गाउँपालिका३ पुराक्सिङमा अझै बिजुली बल्दैन । जेनतेन सडक खनिए पनि मोटर मुख देखिन्न । खानेपानीका लागि घण्टौं धाउनुपर्ने समस्या ज्युँका त्युँ छ । पाखो बारीको उब्जनीले ६ महिना खान पुग्दैन । नजिकै कुनै विद्यालय छैन, स्वास्थ्य सेवा लिन निकै टाढा धाउनुपर्छ । हरेक पटक भोट माग्न आउँदा गाउँको विकास गर्ने र जनताको मुहार फेरिदिने आश्वासन मात्रै पाउँछौं, ६८ वर्षीय कृष्णबहादुर भन्छन्, जुन जोगी आए पनि कानै चिरेका भनेजस्तै भएको छ । कृष्णबहादुर अहिले पनि टुकी बालेर उज्यालो खोजिरहन्छन् । २०७३ सालमा किनेर ल्याएको सोलारले काम गर्दैन । पुस माघमा घाम देख्न पाइँदैन, चिसोमा सोलारले कामै गर्दैन । असार, साउनमा हुरीबतास, असिना पानीले सोलारमा क्षति पुर्याइदिन्छ । वर्षौंदेखि उज्यालोको आसमा रहेको पुराक्सिङको दुःख देख्ने कोही भएनन् । रातको समयमा सर्प, खजुराजस्ता विषालु जीवजन्तुले सताउँछ ।गाउँमा बिजुली पुर्याउने भनेर लगिएका पोल बाटोमै लथालिंग छन् । केही परबाट सडक खन्न थालिएको छ तर पहिरोले पुरिएपछि त्यत्तिकै छाडिएको छ । त्यही सडक हुँदै भोट माग्न नेताहरू आउँछन् तर बाटो बनाउने चिन्ता कसैलाई छैन ।बिजुलीबत्ती नहुँदा विद्यार्थीहरू टुकीको भरमा पढ्छन् । गाउँ नजिकैको महेन्द्रोदय माध्यमिक विद्यालयमा कक्षा ५ मा पढ्दै गरेकी ११ वर्षीय अन्जना चेपाङ गाउँमा बिजुलीबत्ती नहुँदा पढाइमा समस्या भएको बताउँछिन् । स्कुलमा सरमिसले जति पढाउनुभयो, आफूले जति पढ्यो त्यसैका आधारमा परीक्षा दिने हो, उनी भन्छिन्, घरमा त बिजुली छैन, पढ्नै पाउँदैन टुकी बालेर गृहकार्य गर्छु । गजुरीको मात्रै होइन, बेनिघाट रोराङका बस्तीमा पनि बिजुलीबत्ती पुगेको छैन, सडक पुगेको छैन । पानी लिन घण्टौं धाउनुपर्छ । ब्रुसबाङ समुद्री सतहबाट १ हजार ८ सय ४५ मिटर उचाइमा पर्ने विकट बस्ती हो । त्यहाँ ३६ घरपरिवार चेपाङहरू बस्दै आइरहेका छन् । आधारभूत आवश्यकतासमेत पुर्याउन नसकिने अवस्था आएपछि बस्ती नै सारिदिने भनेर तयारी गरेको गाउँपालिकाले अहिलेसम्म आश्वासन पूरा गर्न सकेको छैन । भोट माग्दै, आश्वासन दिँदै, मन जिताउन हरेक चुनाव भए पनि नेताहरू बस्तीसम्म पुग्छन् तर दोहोर्याएर फर्किनन् । उही विकट, उही काकाकुल बस्ती र उही खाद्य संकटले नछाडेको ब्रुसबाङका सोमीलाल चेपाङले दुखेसो गरे । वर्षको ६ महिना उत्पादन गरेको खाद्यान्न, बाँकी महिनामा गिठ्ठा, भ्याकुर र साग, सिस्नुको भर । खेती गर्ने जमिन छ तर पर्याप्त पानी छैन । न उपयुक्त स्वास्थ्यचौकी, विद्यालय नै छ न शौचालय, बाटोघाटो छ । वर्षौंदेखि यस्तै समस्याले पिरोलेका ब्रुसबाङवासीलाई बस्ती नै सारिदिने आश्वासन दिएका थिए । हाम्रो बस्ती २०६४ सालदेखि सार्ने कुरा गरेका थिए, सोमीलाल भन्छन्, एउटा आउँछन्, अर्को आउँछन्, बोलेर जान्छन् तर हामीलाई आसैआसमा राख्छन् ।ब्रुसबाङमा आधारभूत विकासका पूर्वाधार निर्माणका लागि करोडौं खर्च हुने र धेरै समय लाग्ने भएपछि बस्ती नै सार्न धेरै अगाडिदेखि कुरा चल्दै आइरहेको छ । प्रशासन, जिल्ला समन्वय समिति, राजनीतिक दल, गाउँपालिका, विभिन्न संघसंस्थाले खानेपानीको जोहो गर्न प्रयास पनि गरेका थिए तर धेरै लागत लाग्ने र खानेपानी पुर्याउने उपयुक्त विकल्प नभेटेपछि सरोकारवाला पनि आजित बनेका थिए । ब्रुसबाङका चेपाङ समुदायको मुख्य आवश्यकता भनेको खानेपानी हो । खानेपानीको जोहो गर्न गरेको दुःख सम्झदै फूलमाया चेपाङ भन्छिन्, हामीलाई सबैभन्दा पहिले त खानेपानीको आवश्यकता छ, त्यसपछि खाद्यन्न, सरसफाइ तथा जीविकोपार्जनको अन्य कुराहरू चाहिन्छ । पानीसमेत धीत मारेर खान पाएका छैनौं, खाने अन्न छैन, स्वास्थ्य चौकी छैन, उनी भन्छन्, बस्ती नै सारिदिने भनेर नेताहरू आउँछन्, आश्वासन दिन्छन्, हामीलाई भुक्यायो, आशा मात्रै देखायो । गाउँवासीले आफूहरू मानव भएर बाँच्नका लागि कुनै पनि पूर्वाधार गाउँमा नभएकाले खानेपानी, खाद्यान्न, शिक्षा, स्वास्थ्य, पोषण, सुरक्षित आवास, सडक र बिजुलीलगायतको व्यवस्था गर्न ध्यानाकर्षणसमेत गराइरहेका छन् ।"
दक्षिणपन्थको उभारबीच म्याक्रोंको अनुमोदन,"(काठमाडौं)  अब अतिचरमपन्थी समूहलाई मत दिनुपर्ने अवस्था आउने छैन, सन् २०१७ मा पहिलो पटक फ्रान्सको राष्ट्रपतिमा निर्वाचित भएपछि इम्मानुएल म्याक्रोंले भनेका थिए । आफूले त्यतिबेला गरेका वाचा पूरा हुनासाथ दक्षिणपन्थी समूहको लोकप्रियता घट्ने उनको आकलन थियो । पहिलो कार्यकालमा सन्तोषजनक काम गरेकैले उनी दोस्रो पटक पनि अनुमोदित भए । तर उनले पाँच वर्षअघि दाबी गरेझैं दक्षिणपन्थीको हौसला भने कमजोर भएन । दोस्रो कार्यकालका लागि ला रिपब्लिका एन मार्च पार्टीका म्याक्रों ५८५ प्रतिशत मत ल्याएर निर्वाचित हुँदा दक्षिणपन्थी नेसनल र्यालीकी मरिन ल पेनले ४१५ प्रतिशत मत प्राप्त गरिन् । सन् २०१२ मा पहिलो पटक उम्मेदवार बन्दा उनले मात्र १७९ प्रतिशत र २०१७ मा मत ३३९ प्रतिशत मत पाएकी थिइन् । विश्वभर दक्षिणपन्थी राजनीतिमा उभार आइरहेका बेला फ्रान्समा पनि त्यसको प्रभाव देखियो । यसले पेनले हारे पनि दक्षिणपन्थी एजेन्डाप्रति फ्रान्सेली नागरिकको झुकाव झन्झन् बढेको देखाउँछ । सन् २०१७ का चुनावी वाचा पूरा नभए पनि विश्व राजनीतिका बहुपक्षीय आयामले म्याक्रोंको जित सम्भव भयो । कोरोना महामारी नियन्त्रणमा संवेदनशीलता, युक्रेनमाथि रुसी आक्रमणमा सुझबुझपूर्ण कदमले पनि उनीप्रतिको विश्वास कायम राखेको हो । त्यस्तै, इतिहासमै बेरोजगारी दर घट्नु उनको अर्को सफलता हो । त्यसो त पेनले आफ्नो घोषणापत्रमै आप्रवासी आगमन रोक्न संविधान संशोधनको मुद्दा उठाएकी थिइन् । चुनावी प्रचारप्रसारका क्रममा आप्रवासीहरूबाट फ्रान्सेली अस्तित्वमै खतरा पुगेको उनले उल्लेख गरेकी थिइन् । तर युरोपमा देखिएको भूराजनीतिक द्वन्द्वबीच म्याक्रोंको जित अर्थपूर्ण भएको अमेरिकी पत्रकार तथा राजनीतिक टिप्पणीकार डेभिड ए एन्डलम्यानको बुझाइ छ । म्याक्रोंको इन्द्रेणी फ्रान्स का अगाडि पेनको एकत्ववाद हाबी हुन नसकेको उनी टिप्पणी गर्छन् । युरोपेली युनियन, उत्तर एटलान्टिक सन्धि संगठन (नेटो) र स्वतन्त्र विश्वका पक्षपाती रहेका कारण म्याक्रोंलाई फ्रान्सेली मतदाताले पत्याएको उनको विश्लेषण छ । यस पटकको निर्वाचनमा ५० वर्षयता सबैभन्दा कम मत खसको थियो । सन् १९६९ पछि सबैभन्दा बढी २८०१ प्रतिशत मतदानमा अनुपस्थित रहे । सन् १९६९ मा उक्त संख्या ३१५ प्रतिशत रहेको थियो । फ्रान्सेली पत्रिका ला मोन्डेका अनुसार आइतबार भएको दोस्रो चरणको राष्ट्रपति चुनावमा करिब १ करोड ३६ लाख मतदाता अनुपस्थित रहेका थिए । फ्रान्सको पछिल्लो राजनीतिक अवस्थामा चित्त नबुझाएर ब्ल्यांक भोटिङ गर्नेको संख्या ६३५ प्रतिशत छ । निर्वाचनलाई प्रजातन्त्रको स्तम्भ मानिन्छ, आवधिक निर्वाचनले प्रजातन्त्रलाई थप मजबुत पार्नुका साथै राजनीतिक उदारीकरणलाई पनि बढावा दिन्छ । पेन भने क्रेमलिननिकट नेता मानिन्छन् । उनले रुस र राष्ट्रपति भ्लादिमिर पुटिनमाथि नरम दृष्टिकोण राख्दै आएकी छन् । तर एक सशक्त युरोपेली युनियनका पक्षपाती म्याक्रोंले युक्रेनमाथि रुसी आक्रमणको निरन्तर कडा आलोचना गर्दै आएका छन् । रुसी आक्रमणको भर्त्सना गर्दै उनले भनेका छन्, युक्रेनका दृश्य असह्य छ । अन्तर्राष्ट्रिय न्याय जाग्नुपर्छ । यी अपराधमा संलग्नहरू यसमा जवाफदेही हुनुपर्छ । मध्यमार्गी धारका म्याक्रोंको लोकप्रियताले फ्रान्सका प्रतिपक्षी राजनीतिक दलहरू अतिदक्षिणपन्थी र अतिवामपन्थी धारमा पुगेका छन् । म्याक्रोंको ऐतिहासिक जितका बाबजुद पनि फ्रान्स ध्रुवीकृत भएको टिप्पणी गर्छन् बीबीसीका पेरिस संवाददाता ह्युज स्कोफिल्ड । पछिल्लो समय भारतदेखि हंगेरी र अमेरिकासम्म दक्षिणपन्थी राजनीतिक उभार देखिन्छ । अमेरिकामा पनि डोनाल्ड ट्रम्प निर्वाचित भएपछि अमेरिकामा दक्षिणपन्थी समूह निकै सक्रिय भएको थियो । सन् २०२१ जनवरी ६ मा अमेरिकी संसद् भवनमाथि ट्रम्प समर्थकले गरेको आक्रमणले पनि अमेरिकामा दक्षिणपन्थी समूहको मनोबल उच्च छ भन्ने झल्किन्छ । अमेरिकामै तत्कालीन राष्ट्रपति ट्रम्पले कोरोना महामारीको नियन्त्रण तथा रोकथाममा बेवास्ता गर्दार्गर्दै पनि डेमोक्रेट जो बाइडेनलाई ठूलै चुनौती पेस गरे । राष्ट्रवाद, धार्मिक अतिवाद र परम्परावादी मूल्य मान्यताका भरमै भारतमा नरेन्द्र मोदीदेखि ब्राजिलमा जायर बोल्सोनारोसम्म शासनमा छन् ।्म्याक्रोंको अगाडिको यात्रा भने सहज छैन । आगामी जुनमा हुने नेसनल एसेम्ब्ली चुनावमा फेरि उनको परीक्षा हुनेछ । ५७७ सिटको संसद्मा उनको पार्टीले ल्याउने सिट संख्याले नीति, नियम तथा कानुन निर्माणमा राष्ट्रपतिको सुविधा निर्धारण गर्नेछ । त्यसो त उनीपछि उनको पार्टीबाट दक्षिणपन्थी समूहसँग कसले प्रतिस्पर्धा गर्छ भन्ने पनि चासोको विषय छ । फ्रान्सको संविधानमा दुई कार्यकालभन्दा बढी राष्ट्रपति बन्न नपाइने कानुनी प्रावधान छ । रुसयुक्रेन द्वन्द्वका कारण जर्मनी आंशिक रूपमा कमजोर भइरहेका बेला म्याक्रों युरोपेली युनियनका डी फ्याक्टो लिडर बनेका छन् । पहिलो कार्यकालमै म्याक्रोंले युरोपेली युनियनको बजेट बढाएर सशक्त क्षेत्रीय संगठन बनाउन चाहेका थिए । तर उनको प्रस्ताव तत्कालीन जर्मन चान्सलर एन्जेला मर्केलले बेवास्ता गरिन् । तर पछिल्लो समय युरोपेली युनियनमा जर्मन चान्सलर ओलाफ सोल्जभन्दा म्याक्रों नै हाबी हुने अवस्था छ । किनकि रुसयुक्रेन द्वन्द्वले इन्धनमाथि पूर्ण रूपमा रुसमाथि निर्भर जर्मनीको अर्थतन्त्रमा धक्का पुगेको छ । युरोपेली युनियनबाट बाहिरिने बेलायतको निर्णयमाथि पनि प्रश्न उठाएका म्याक्रों खुला समाजका समर्थक हुन् । आफ्नो संस्मरण रिभोलुसन ः द भिजनरी मेम्वायर अफ अ राइजिङ ग्लोबल लिडर मा म्याक्रों लेख्छन्, ब्रेक्जिट बेलायती मात्र होइन, युरोपेली संकट पनि हो । यो विश्वव्यापीकरणका नकारात्मक असरबारे आँखा चिम्लिने सदस्य राष्ट्रका लागि खतराको घण्टी हो । हिन्दप्रशान्त क्षेत्रमा चीनको प्रभाव रोक्न भन्दै अमेरिका, बेलायत र अस्ट्रेलियाबीच भएको विशेष सुरक्षा सम्झौता पनि फ्रान्सका लागि टाउको दुखाइको विषय बनेको छ । ओकस नाम दिइएको उक्त सम्झौता आर्टिफिसियल इन्टेलिजेन्स, क्वान्टम टेक्नोलोजी र साइबर सुरक्षाका विषयमा केन्द्रित भएको दाबी गरिए पनि मूलतः यो सम्झौता चीनको प्रभाव रोक्नका लागि गरिएको हो भन्ने कुरा कसैसामु लुकेको छैन । यसले चीनलाई मात्र होइन, फ्रान्सलाई समेत चिढ्याएको छ । यही सम्झौतापछि अस्ट्रेलियाले फ्रान्सेली डिजाइनका पनडुब्बी खरिद गर्ने सम्झौता पनि रद्द गरेको छ । अस्ट्रेलियाले जलसेनाका लागि सन् २०१६ मा १२ वटा पनडुब्बी निर्माणका लागि फ्रान्ससँग सम्झौता गरेको थियो । उक्त सम्झौता करिब ५० अर्ब अस्ट्रेलियन डलर बराबरको थियो । फ्रान्सको विदेश मन्त्रालयले भने सम्झौता खारेज गर्ने अस्ट्रेलियाको निर्णय दुर्भाग्यपूर्ण भएको प्रतिक्रिया दिएको थियो । अस्ट्रेलियाले अब भने अमेरिकासँग आधुनिक क्षमतासहितको परमाणु ऊर्जाबाट चल्ने पनडुब्बी किन्ने सम्झौता गरेको छ । यसरी घरेलु दक्षिणपन्थी राजनीतिक समूहलाई रोकेका म्याक्रोंका लागि अन्तर्राष्ट्रिय रणनीति र शक्ति सन्तुलन भने चुनौतीपूर्ण नै छन् । (एजेन्सीको सहयोगमा)"
प्रमुख पदमा महिला उम्मेदवार,"(सर्लाहीम्याग्दी)  आसन्न स्थानीय तह निर्वाचनमा प्रमुख पदमा महिलाले पनि उम्मेदवारी दाबी गरेका छन् । सर्लाहीमा प्रमुख राजनीतिक दलसहित केही स्वतन्त्रबाट समेत उम्मेदवारी परेको छ । प्रमुख पदमा उम्मेदवारी दिने ६ महिलामा ५ जना भने प्रमुख दलकै छन् । नेकपा एमालेले तीन तथा माओवादी केन्द्र र नेकपा (एकीकृत समाजवादी) ले एकएक स्थानीय तहमा महिला उम्मेदवार अघि सारेका हुन् । एक महिलाले भने स्वतन्त्रबाट उम्मेदवारी दिएकी छन् । एमालेले बरहथवा नगरपालिको प्रमुखमा कल्पना कटुवाल, चन्द्रनगर गाउँपालिकामा संगीतादेवी महतो नुनिया र ब्रह्मपुरी गाउँपालिकाको अध्यक्षमा रीता साहलाई उम्मेदवार बनाएको छ । चन्द्रनगरमा एमालेले अध्यक्ष र उपाध्यक्ष दुवैमा महिलालाई उम्मेदवार बनाएको छ । उसले दलित समुदायबाट राजन्ती पासवानलाई उपाध्यक्षको उम्मेदवार बनाएको हो । २०७४ को स्थानीय तह निर्वाचनमा एमालेबाट पालिका प्रमुखको उम्मेदवार बनेकी बरहथवाकी कटुवालले तेस्रो धेरै मत ल्याएकी थिइन् । ब्रह्मपुरीमा अध्यक्षमा उम्मेदवारी दिएकी साह २०७४ को निर्वाचनमा नेकपा माओवादी केन्द्रबाट उम्मेदवार बनेकी थिइन् । त्यसबेला उनले पाँचौं सर्वाधिक मत ल्याएकी थिइन् । नेकपा माओवादी केन्द्रले गोडैता नगरपालिकामा अनिता देवीलाई दोस्रो पटक नगरप्रमुखका लागि उम्मेदवार बनाएको छ । उनले गत निर्वाचनमा तेस्रो ठूलो मत ल्याइन् । यसपटक पनि उनको सामना लोसपाका निवर्तमान प्रमुख देवेन्द्र यादव र कांग्रेस नेता उपेन्द्र कुशवाहासँग हुनेछ । पहिलो पटक स्थानीय निर्वाचनमा सहभागी भएको नेकपा समाजवादीले भने लालबन्दीको प्रमुखमा रमा पौडेललाई उठाएको छ । वाग्मती नगरपालिकामा स्वतन्त्रबाट प्रहरी इन्काउन्टर मा मारिएका नेत्रविक्रम चन्द समूहका तत्कालीन जिल्ला इन्चार्ज कुमार पौडेलकी श्रीमती धनकुमारी पौडेलले उम्मेदवारी दर्ता गराएकी छन् । म्याग्दीमा भने अघिल्लो स्थानीय निर्वाचनमा भन्दा यसपटक पालिका प्रमुख र उपप्रमुखमा महिलाको संख्या बढेको छ । अहिले पालिका प्रमुख र उपप्रमुखमा २५ महिलाले उम्मेदवारी दर्ता गरेका छन् । ०७४ को निर्वाचनमा धवलागिरी गाउँपालिका प्रमुखमा उम्मेदवारी दिने एमालेकी थमसरा पुन एक्ली थिइन्, उनी विजयी पनि भइन् । यसपटक जिल्लाका ६ पालिकामा ३ महिलाले प्रमुखमा मनोनयन दर्ता गरेका छन् । उपप्रमुखमा २३ महिलाको उम्मेदवारी परेको छ । धवलागिरीको अध्यक्षमा पुनले दोहोर्याएर उम्मेदवारी दिएकी छन् भने रघुगंगा गाउँपालिका प्रमुखमा माओवादी केन्द्रकी मीना विक र बेनी नगरप्रमुखमा राप्रपाकी मीना शर्माले मनोनयन दर्ता गरेका छन् । उपप्रमुखमा बेनी नगरपालिका र मंगला गाउँपालिकामा ६६ जना, मालिकामा ५, रघुगंगामा २, अन्नपूर्णमा ३ र धवलागिरीमा १ जना महिलाको उम्मेदवारी परेको छ । संघीयतापछिको पहिलो निर्वाचन भएकाले ०७४ मा सबैमा अन्योल थियो । अहिले सबैले स्थानीय तहमा स्रोत र शक्ति देखेका छन्, त्यसैले स्थानीय तहमा पुरुषको मात्र होइन महिलाको पनि आकर्षण बढेको छ, महिला अधिकारको क्षेत्रमा सक्रिय दिलमाया बिटालुले भनिन्, दलको संख्या बढेसँगै महिला सशक्तीकरणमा वृद्धि भएकाले प्रमुख पदमा पुग्ने महिला चाहना बलियो भएको हो । जिल्ला निर्वाचन कार्यालयका अनुसार ०७४ को निर्वाचनमा उप्रमुख पदमा ९ महिलाको मात्र उम्मेदवारी परेको थियो । कांग्रेसमाओवादी र एमालेराप्रपा गठबन्धनले प्रमुख र उपप्रमुखमा महिलापुरुष बाँडेर उम्मेदवार बनाएका थिए । यसपटकको निर्वाचनमा प्रमुखउपप्रमुख पदमा दलबीच गठबन्धन नभएको, एकीकृत समाजवादी र मंगोल नेसनल अर्गनाइजेसन पार्टी थपिएकाले पनि महिला उम्मेदवार संख्या बढेको हो । ०७४ को निर्वाचनमा मुख्य पदमध्ये मालिका गाउँपालिका उपप्रमुखमा एमालेकी खरमाया बिटालु एक्ली दलित महिला थिइन् । यसपटक रघुगंगा गाउँपालिका प्रमुखमा माओवादी केन्द्रकी मीना विक मनोनयन गर्ने एक्ली दलित महिला हुन् । उपप्रमुखमध्ये मालिकामा माओवादी केन्द्रबाट गौरी सेन्चुरी दलित महिला उम्मेदवार बनेकी छन् ।"
प्रहरीमा व्यावसायिक गरिमाको चिन्ता,"प्रजातन्त्र पुनःस्थापना भएयता नेपालमा सबैभन्दा बढी राजनीतिक हस्तक्षेप भएको संस्थामध्ये एक हो नेपाल प्रहरी । कानुन कार्यान्वयन गरी समाजमा शान्ति र सुव्यवस्था कायम गर्नुपर्ने दायित्व भएको संस्थालाई दल तथा राजनीतिज्ञको निहित स्वार्थ अनुरूप गिजोल्दा यसको समग्र छवि मात्र धमिलिएको छैन, प्रभावकारिता पनि भुत्ते भएको छ । खास गरी राजनीतिक नेतृत्वले थिति अनुरूपभन्दा पनि आफूअनुकूल हुने गरी मनखुसी प्रहरी महानिरीक्षक (आईजीपी) नियुक्त गर्ने प्रचलनले यो संस्थाको पूर्ण व्यवसायीकरणमै व्यवधान उत्पन्न भएको छ । सरुवाबढुवा मात्र होइन, उच्च पदहरूमा नयाँ दरबन्दी पनि नेताहरूले आफूखुसी सिर्जना गर्न थालेका छन् । आफ्ना मान्छेलाई भाग पुर्याउनु छ भने नेताहरूले सांगठनिक आवश्यकता नभएकै दरबन्दी सिर्जना गरिदिन्छन् र ३० वर्षे सेवाअवधिको प्रावधान राख्नेहटाउने चलखेल पनि गर्छन् । यो बेथितिको मार संस्थाको साख र समुन्नति दुवैमा परेको छ । अपराध अनुसन्धान तथा नियन्त्रणदेखि बन्दोबस्तीका सामग्री खरिदसम्ममा स्वार्थ राखेर प्रहरी महानिरीक्षक नियुक्तिमा राजनीतिक हस्तक्षेप हुने गरेको छ । र, जुन सरकार आए पनि त्यसले पहिलो लक्ष्य नै प्रहरीलाई चलाउनु भएजस्तो देखिन्छ । संगठनको नेतृत्व विकास पद्धतिबद्ध बनाउने र अब को आईजीपी बन्छ भन्ने पूर्वानुमानयोग्य हुने हो भने संस्थामाथि अनुचित राजनीति हुन पाउँदैन । विधिपद्धति स्थापित गरिएमा गृहमन्त्री, प्रधानमन्त्रीलगायतका शक्तिकेन्द्रहरूको व्यक्तिगत रुचि पूरा होलानहोला तर सिंगो प्रहरी संगठनको भने हितै हुन्छ । थिति अनुरूप नेतृत्व चयन हुँदा संगठनको व्यावसायिकताको पनि श्रीवृद्धि हुन्छ । आईजीपी शैलेश थापा क्षत्रीले सेवाअवधि पूरा गरी अनिवार्य अवकाश पाउने मिति वैशाख १८ नजिकिँदै छ, त्यसैले विगतमा जेजस्तो भए पनि वर्तमान सरकारलाई नेपाल प्रहरीको नेतृत्व छनोटमा थिति बसाल्ने अवसर छ । आईजीपी क्षत्रीले चैत अन्तिम साता गृहमन्त्री र गृहसचिवलाई भेटेर भावी महानिरीक्षकको टुंगो लगाएर अवकाशअघि घरबिदामा बस्ने वातावरण बनाइदिन अनुरोध गरे पनि सरकारले नयाँ प्रहरी प्रमुख छनोट गर्ने तदारुकता अझै देखाएको छैन । यसबाट फेरि पनि प्रहरीको आगामी नेतृत्व स्वाभाविक प्रक्रियाबाट चयन नहुने त होइन भन्ने आशंका उब्जिएको छ । स्वाभाविक उम्मेदवारको समयमै बढुवा हुने हो भने अरू आकांक्षीहरूबीच अस्वस्थ प्रतिस्पर्धा हुनै पाउँदैन । तर, पद रिक्त हुनुभन्दा एक महिनअगावै हुनुपर्ने नेतृत्व चयन अहिले पनि नहुनुले सरकारको समग्र प्रशासन कौशलमा मात्रै होइन, नियतमा पनि प्रश्न उठेको छ । प्रहरी प्रमुख कसलाई बनाउने भन्ने विषय छिटै नटुंग्याउँदा अनुचित चलखेल पनि त्यही अनुरूप बढ्दै जान्छ । पदाकांक्षी प्रहरी अधिकारीहरूमा शक्तिकेन्द्र धाउने प्रवृत्ति मौलाउँछ । तर राजनीतिक नेतृत्व नै सचेत हुने र निश्चित पद्धति बसाल्ने हो भने यस्तो विकृति स्वतः हट्छ । आसन्न स्थानीय निर्वाचनलाई ध्यानमा राखेर पनि सरकारले आईजीपी छनोट छिटै टुंग्याउनुपर्छ । निर्वाचन सुरक्षा व्यवस्थापन संवेदनशील जिम्मेवारी भएकाले त्यस क्रममा जनशक्ति परिचालन र आइपर्ने चुनौतीसित मुकाबिला गर्न यथासमयै नेतृत्व छनोट हुनु अनिवार्य छ । पद रिक्त हुने मिति आउन लागिसक्दा पनि भावी नेतृत्व छनोट नगर्नुर् भनेको सरकारले प्रहरी संगठनको संवेदनशीलता नबुझ्नु र शान्तिसुरक्षा तथा सुव्यवस्थाको प्रश्नलाई बेवास्ता गर्नु हो । हाल प्रहरी नियमावलीमा आईजीपी बढुवा कार्यरत एआईजीमध्येबाट र एआईजी नभए डीआईजीबाट गर्ने भनिएको छ । आधार पुष्टि नगरी सरकारले वरिष्ठलाई पाखा लगाउँदा आम प्रहरीले नै न्याय महसुस गर्न सक्दैनन् । त्यसैले कार्यक्षमता, सांगठनिक अनुशासन तथा नैतिकतामा ठूलो प्रश्नचिह्न उठेको खण्डमा बाहेक सरकारले वरीयता क्रममा अगाडि भएकैलाई माथिल्लो पदमा नियुक्त गर्ने प्रचलन बसाल्नुपर्छ । विधिपद्धति अनुरूप मात्रै सञ्चालन गरेर नेपाल प्रहरीलाई विशुद्ध व्यावसायिक ढंगले चल्ने संगठन बनाउनुपर्छ ।"
आर्थिक कूटनीति : समृद्धिको आधार,"कमजोर बन्दै आर्थिक कूटनीति खबर मुलुकको विकास साझेदारीसँग जोडिएको छ । हामी लामो समयदेखि कमजोर अर्थतन्त्र बोकेर लर्बराइरहेका छौं । वैदेशिक ऋण, अनुदान सहायता, प्राविधिक सहयोगबाट हामी मुस्किलले हातमुख जोड्न पाइरहेका छौं । झन्डै दुई दशकअघिदेखि चलेको वैदेशिक रोजगारीबाट प्राप्त रेमिट्यान्सले टेको लगाएको अर्थतन्त्र भने अब धर्मराउन थालेको छ । कामदारले विदेशबाट हुन्डी एवं अन्य माध्यमबाट रकम पठाउन थालेपछि सरकारी पदाधिकारी हडबडाउन थालेका छन्, श्रीलंकको आर्थिक महासंकट देखेर तर्सिर्एका छन् । नेपालको कूटनीतिक सम्बन्ध भएका मुलुकको संख्या १ सय ७६ रहेको र यीमध्ये भारत र चीनसहित ३६ मुलुकमा आर्थिक कूटनीतिलाई महत्त्व दिएर आपसी सहयोग अघि बढाउने हेतुले २०७५ सालमा परराष्ट्र मन्त्रालयले आर्थिक कूटनीतिको देशगत रणनीति निर्माण गरेको पनि थियो । यसअघि सरकारले २०५० सालमा परराष्ट्र मन्त्रालयमा नीति, योजना र आर्थिक विश्लेषण शाखा स्थापना गरेको, २०५२ सालमा गठित १५ सदस्यीय कार्यदलले परराष्ट्र मन्त्रालयलाई सक्रिय, सशक्त र प्रभावकारी बनाउने विषयमा प्रतिवेदन बुझाएको थियो । शब्दालंकारले भरिएका यस्ता प्रतिवेदन, रणनीति फाइलमै थन्किएका छन् । नेपाली कामदार विदेश धकेल्नुबाहेक सरकारले आर्थिक कूटनीतिसँग सम्बन्धित अन्य उल्लेख्य कार्य गरेको देखिँदैन । न देशभित्र आर्थिक गतिविधि सशक्त बन्न सकेको छ न त विदेशस्थित कूटनीतिक नियोगहरूमा खटिएकाले विकासको ढोका फराकिलो बनाएका छन् । आर्थिक, कूटनीतिक ज्ञान नभएका आफ्ना मान्छे धेरैलाई विदेशस्थित कूटनीतिक नियोगमा खटाइएको, कतिपय कूटनीतिज्ञले मुलुकको बदनामी बढाएको, मानव तस्करीमा सक्रिय रहेको सन्दर्भ कसैसँग लुकेको छैन । एकातिर तथाकथित कूटनीतिज्ञबाट आर्थिक कूटनीतिमाथि उपहास थपिएको छ भने राज्यले कृषि, उद्योग, पर्यटन प्रवर्द्धनमा ध्यान नदिँदा आर्थिक संकट चुलिएको छ । नेतृत्व स्वदेशी उद्योग प्रवर्द्धनमा दत्तचित्त रहनुका साथै विदेशस्थित नेपालका दूतावास, संयुक्त राष्ट्रसंघीय स्थायी नियोग, महावाणिज्य दूतावास र अन्य अवैतनिक राजदूतहरूको सक्रियता नबढेसम्म आर्थिक कूटनीतिको लाभ हासिल हुन सक्दैन । भुवनेश्वर शर्मा, चन्द्रागिरि२, काठमाडौं"
अव्यावहारिक घोषणापत्र,"दक्षिण अमेरिकी मुलुक भेनेजुएला कुनै समय निकै सम्पन्न देश थियो । विश्वमै अग्रणी पेट्रोलियम पदार्थको निर्यातक राष्ट्र थियो । नेपालकै हाराहारीको जनसंख्या रहेको यो मुलुकका जनता निकै खुसी थिए । अहिले भेनेजुएला असफल राष्ट्रमा दरिन पुगेको छ । विश्वकै सबैभन्दा बढी मुद्रास्फीति हुने राष्ट्रमा दरिन पुगेको छ । हाल २ हजार प्रतिशत मुद्रास्फीति रहेको भेनेजुएलामा रुपैयाँपैसाको कुनै मूल्य छैन । सामान किन्दा बोरामा पैसा लानुपर्छ । नेताहरूले राज्यकोषलाई भार पर्ने गरी मनपरी योजनाकार्यक्रम ल्याउने र त्यो पुर्याउन मनपरी नयाँ पैसा जारी गर्दा आज यो राष्ट्र असफल हुन पुग्यो, जसबाट नेपालका नेताहरूले शिक्षा लिन जरुरी छ । चुनावमा बढी भोट ल्याऔं भन्ने उद्देश्यका साथ पार्टीहरूले मनपरी रूपमा घोषणापत्रमा राज्यकोषलाई भार पर्ने योजनाहरू बिनाअध्ययन समावेश गर्दा कुनै दिन नेपाल पनि भेनेजुएला बन्न सक्छ । विभिन्न राजनीतिक दलहरूको घोषणापत्रमा उल्लेख योजनाहरू पूरा गर्ने हो भने नेपालको अर्थतन्त्र अहिलेको भन्दा दसौं गुणा ठूलो हुनुपर्छ । अहिले पनि नगरहरूमा रेल चलाउने, जलमार्ग बनाउने कुरा घोषणापत्रमा समावेश गरिएको छ, जुन स्थानीय निकायको बजेटबाट सम्भव नै छैन । ५ वर्षअघि काठमाडौंका मेयरले मोनोरेल चलाउने सपना देखाएका थिए, जुन कागजमै सीमित रह्यो । यस्ता पूरा गर्न नसकिने हावादारी कुराहरू किन घोषणापत्रमा राखिन्छन् ? दलहरूले नगरनगरमा रेल र पानीजहाजको कुरा होइन पहिला पूर्वपश्चिम रेलमार्ग तयार गर्नुपर्यो । अन्यथा घोषणापत्रमा विश्वास गर्ने एक जना मतदाता पनि भेटिने छैनन् । देश सम्पन्न भए यस्ता ठूलठूला योजनाहरू सम्भव हुन्थे तर हाम्रो अर्थतन्त्र निकै सानो छ । सुरुमा त, गरिबीको रेखामुनि रहेका नागरिकहरूलाई कसरी माथि ल्याउने भन्ने योजना चाहियो, त्यसपछि अर्थतन्त्र र सम्भाव्यताका आधारमा योजनाहरू बनाउनु बुद्धिमानी हुन्छ । गोपाल देवकोटा, गौरीनगर, कामनपा७"
जनप्रतिनिधि छनोटका आधार,"यही वैशाख ३० गते स्थानीय तहको निर्वाचन हुँदै छ । जनताका अधिकांश काम पालिकाबाटै हुने गरेका छन् । निर्वाचनको दिन पालिका र मतदाता दुवैको भाग्य फैसला हुनेछ । आफ्नो पालिकालाई कस्तो बनाउने भन्ने मतदाताले कस्तो उम्मेदवारलाई भोट हाल्छन् भन्नेमा भर पर्छ । पालिकाका उमेदवारहरू स्थानीय नै हुन्छन् । स्थानीय उम्मेदवारहरू को कस्तो प्रवृत्तिको छ भन्ने जन्मकुण्डली नै मतदातालाई थाहा हुने हुनाले विवेक पुर्याएर मत हाल्न जनतालाई केही गार्हो छैन । आफन्त र नातागोताका कारण पनि कतिपय मतदातालाई राम्रो उम्मेदवार छान्न गाह्रो भैइरहेको हुन्छ । मतदानका लागि थोरै दिन मात्र बाँकी भएको हुँदा उम्मेदवारहरू भोट माग्न जनताको घरदैलोमा आउँछन् । उम्मेदवारको भावी योजना, विकासका मोडल र सुशासनप्रति उम्मेदवारको धारणा के हो भनी जनताले प्रश्न गर्न भुल्नु हुन्न । उम्मेदवारले कत्तिको हावादारी सपना बाँडिरहेका छन् भनेर मतदाताले छुट्याउन सक्नुपर्छ । पुरानै प्रतिनिधिहरू निर्वाचनमा होमिएका छन् भने पुराना वाचाहरू कति पूरा भए, कति भएनन् र किन भएनन् भनी मतदाताले सोध्न सक्नुपर्छ । उम्मेदवारहरूले आफ्नै भविष्य बनाउन चुनाव उठेका हुन् कि जनताका लागि हो भनेर छुट्याउन सक्नुपर्छ । क्षणिक लाभ र स्वार्थमा परी गरेको मतदानले पाँच वर्षसम्म दुःख पाइने त होइन भनी मतदाताले विचार गरी सही अनुरूप निर्णय लिनुपर्छ । उम्मेदवारले जथाभावी घोषणापत्र तयार गरी पूरा हुन नसक्ने आश्वासन बाँड्ने भएकाले घोषणापत्रका योजनाकार्यक्रमलाई जनताले विश्वास नगर्नु स्वाभाविकै हो । घोषणापत्रमा उल्लिखित हावादारी सपनाहरूबारे प्रश्न गर्ने हिम्मत मतदाताहरूमा पनि हुनुपर्छ । आफूले मत दिएको उम्मेदवारले पाँच वर्षसम्म राम्रो काम गरोस् र आफ्नो पनि भाग्य बदलियोस् भन्ने सोच राखी योग्य र सक्षम प्रतिनिधि छनोट गर्न सबै मतदाता सचेत हुनुपर्छ । पुरुषोत्तम घोरासैनी, बालाजु१६, काठमाडौं"
बलात्कारपीडितलाई सजाय गर्ने फैसला सच्चिनुपर्छ,"अदालतमा सुधार प्रमाण मुद्दाको मुटु हो । बलात्कार मुद्दामा पीडितलाई अति महत्त्वपूर्ण प्रमाण मानिन्छ । न्यायाधीशसमक्ष साक्षी (पीडित) को परीक्षण हुनुपर्दछ । पीडित न्यायाधीशसमक्षको परीक्षणमा जिरहमा समेत उत्तीर्ण हुनुपर्छ । पीडित जिरहमा उत्तीर्ण हुन सके विश्वसनीय मानिन्छ । पीडित जिरहमा विश्वसनीय नदेखिए न्यायाधीशले त्यसलाई प्रमाणका रूपमा नलिन सक्दछ । तर विश्वसनीय देखिए त्यही एक मात्र प्रमाणका आधारमा अभियुक्त सजायको भागी हुन सक्दछ । अनुभवबाट देखिएको कुरा हो, साक्षी परीक्षणमा न्यायाधीशले दफा ५३ प्रयोग गरेको पाइँदैन । बकपत्रमा रीत पुर्याउन सामान्य केही प्रश्न गरिए पनि ती अपवादमा हुन सक्छन् । बकपत्रको शिरमा न्यायाधीशको इजलासमा साक्षीले गरेको बकपत्र भनेर लेखिन्छ तर बकपत्र इजलाससमक्ष नभई कर्मचारीद्वारा गराइन्छ, जसमा न्यायाधीशको ध्यान गएकै हुँदैन । न्यायाधीश बहस सुनेर मुद्दा फैसलाको लगत बढाउन तल्लीन हुन्छन् । यस विषयमा सुन्तली धामीको मुद्दामा लामो र विस्तृत आदेश भएको थियो, तर त्यसको कार्यान्वयन आजसम्म भएको छैन । बकपत्र न्यायिक अधिकार नभएको कर्मचारीबाट गराइन्छ । फौजदारी न्याय र स्वच्छ सुनुवाइको मान्यता अनुसार फैसला गर्ने न्यायाधीश आफैंले साक्षी परीक्षणका सबै क्रियाकलाप हेर्नुपर्दछ । साक्षीले के बक्यो, त्यो त लेखिन्छÙ साक्षी परीक्षणमा न्यायाधीशले साक्षीले कसरी बक्यो, कसरी जवाफ दियो आदि उसका क्रियाकलाप हेर्नुपर्दछ । साक्षी परीक्षण सम्बन्धी विश्वव्यापी मान्यता नै यही हो । एउटा न्यायाधीशले साक्षी बकाउने, अर्कोले फैसला गर्ने पनि गरिँदैनÙ आदेश दिएर कर्मचारीबाट गराउने त प्रश्नै हुँदैन । अछाम घटनामा जिल्ला न्यायाधीशले साक्षी परीक्षण सम्बन्धी व्यवस्था, उद्देश्य र सर्वमान्य सिद्धान्त अनुसार आफैंले हेरेर दफा ५३ को अधिकार पूर्ण रूपमा प्रयोग गर्दै बकपत्र गराएका भए पीडितले सजाय पाउने थिइनन् । समग्रमा भन्नुपर्दा, नेपालको साक्षी बकपत्र प्रणाली झारा टार्ने खालको छ, जुन न्यायका लागि धोका हो । यसलाई सुधार नगर्ने हो भने अरू धेरै पीडित सजायको भागी बन्नेछन् । अमेरिकाको कुरा गर्ने हो भने, साक्षी परीक्षण हुँदा ट्रान्सक्रिप्ट मा न्यायाधीश उँघेको देखियो, त्यही आधारमा पुनरावेदन सुन्ने अदालतले स्वच्छ सुनुवाइ भएन भनेर जिल्ला अदालतको कारबाही बदर गर्यो । न्याय नमरोस् भनेर नेपालमा २०३२ सालमा प्रमाण ऐन२०३१ लागू भयो । तर साक्षी परीक्षण प्रमाण ऐन लागू हुनुभन्दा अगाडिको शैलिमा चलिरहेको छ । धेरै नेतृत्व फेरिए, कसैले वास्ता गरेनन् । एकातर्फ, प्रहरी पीडितमैत्री छैन । बलात्कारपीडित वा उनको परिवारले जाहेरी दरखास्त दर्ता गर्दा नै लज्जित हुनुपर्छ । अनुसन्धान फितलो छ । घरेलु हिंसा, बलात्कार, महिलामाथि एसिड आक्रमण आदि एक प्रकारले मानवताविरुद्धका अपराध हुन् । यस्तो अपराध बढ्दो छ । कानुन कार्यान्वयन दयनीय अवस्थामा छ । अदालत बलात्कारपीडितमैत्री छैन । अदालतको प्रमाण मूल्यांकन प्रणाली वैज्ञानिक र कानुनी छैन । साक्षी परीक्षण कर्मकाण्डी छ । बलात्कार मुद्दा जिल्ला अदालतबाट सुरु हुन्छ, जो विशिष्टीकृत छैन । सामान्य लेनदेन मुद्दा र गम्भीर बलात्कारका मुद्दा पनि एउटै न्यायाधीशले हेर्दछन् । जिल्ला अदालतलाई खिचडी बनाइएको छ । २०४७ सालदेखि संविधानले जिल्ला अदालतलाई खिचडी बनाउन हुँदैन, फौजदारीका लागि छुट्टै र देवानीका लागि छुट्टै गरेर क्रमैसँग अदालतलाई विशिष्टीकृत बनाउनुपर्दछ भन्ने व्यवस्था गर्यो तर आज ३० वर्षपछि पनि खिचडी नै छ । न्यायाधीश नियुक्ति गर्दा इजलास अधिकृत र सरकारी वकिलजत्ति अनुभवी र तालिमप्राप्त पनि खोजिँदैन । नाम कानुन काम, चाहिँ प्रशासनको गर्ने मन्त्रालयमा कार्यरत प्रशासनिक सोच, विचार र व्यवहार भएको व्यक्तिलाई पनि एउटै सेवाका कारण कुनै तालिम नदिईकन न्यायाधीश बनाइन्छ । वकिल पद भएका, कालो कोट र बारको लोगो लगाएका तर राजनीतिक दल पछ्याएकाहरूलाई पनि न्यायाधीश बनाइन्छ । अनि कसरी राम्रो फलको अपेक्षा गर्ने ?अर्कातर्फ, समाज र घर महिलाका लागि सुरक्षित छैनन् । छोरी, बहिनी, दिदी, भाउजू, भान्जी, जेठानी जे नाता होस्, महिलाहरू घरकै पुरुषबाट डराउनुपर्ने बलात्कारको संस्कृति विकास भएको छ । कानुन कार्यान्वयन फितलो भएकै कारण यस्तो भएको हो । बाबुआमा नभएका र गरिबका बच्चाहरू बालगृहमा सुरक्षित छैनन्, अभिभावक भनिने त्यहाँका रक्षकबाटै असुरक्षित छन् । उनीहरू सदा डरमा बस्दछन् । स्कुलमा बच्चीहरू शिक्षकबाटै त्रसित बन्नुपरेको छ । नेपालमा कानुनको प्रभावकारी कार्यान्वयन हुनेÙ प्रहरी दक्ष, इमानदार र समर्पित हुने अनि अनुसन्धानमा पोख्त हुनेÙ जिल्ला न्यायाधीशहरूले मुद्दाको पुर्पक्षमा खास गरी साक्षी परीक्षणमा त्यसको उद्देश्य अनुसार दफा ५३ प्रयोग गरिदिने र यान्त्रिक नभई मान्य सिद्धान्त अनुसार प्रमाण मूल्यांकन गरिदिने हो भने सुधार आउँछ । बलात्कारका घटनामा पीडित महिलाको होसहवास उडेको हुन्छ । पीडितलाई काउन्सिलिङको आवश्यकता पर्दछ । पीडित र परिवारलाई सम्झाएर पीडितमाथि अपराध भयो, कानुनी लडाइँ लड्न सम्झाउनुको सट्टा उल्टो इज्जत जान्छ भनेर अपराध ढाकछोप गर्नपट्टि लाग्ने चलन बढ्दो छ । पीडकसँग लागेर यस्ता घटना गुपचुप राख्नुपर्छ भनेर बिचौलियाहरू सलबलाउने संस्कृति पनि बढेको छ । ठूलै रकम, गहना आदि दिएर मिलाउने बिचौलियाहरू फस्टाएका छन् । त्यस्ता कति त पीडककै परिवार पनि हुन्छन् । बकपत्र फेरेर होस्टाइल हुने कारण यिनै हुन् । न्यायमूर्ति यान्त्रिक भएर यस्तो परिस्थिति नबुझ्ने हो भने न्यायको सट्टा अन्याय हुन्छ । बलात्कारलाई अदालतले राजीखुसीको यौनसम्पर्क (कन्सेन्सुअल सेक्स) भनेर प्रमाणित गर्ने चलन पनि आयो । अभियोगपत्रमा बलात्कारको सजाय माग गरिएको हुन्छ, अदालतले प्रमाण पुगेको नदेखे अभियुक्तलाई सफाइ दिए हुनेमा राजीखुखीको यौनसम्पर्क भनेर पीडितको सम्मानमा ठेस पुर्याउने काम रोकिनुपर्यो ।प्रमाण कानुनले पीडितलाई महत्त्वपूर्ण साक्षी मान्छ । केही वर्षयता अमेरिकामा मी टु मुभमेन्ट चल्यो । वर्षौंअगाडि भएका बलात्कारलाई महिलाहरूले सार्वजनिक गरेर उजुरी गरेका धेरै घटना आए । यही सन्दर्भमा हलिउडका चर्चित सिनेमा निर्माता हार्भे वाइन्स्टिनको मुद्दा अघि आयो । सिनेमामा भूमिका दिएबापत उनले धेरै महिला कलाकारलाई बलात्कार, यौन हिंसा गरेका रहेछन् । मुद्दा चल्यो । उनले सबै कन्सेन्सुअल सेक्स रहेको जिकिर गरे । घटना पुरानो भएकाले बलात्कार हुँदा लगाएका अन्डरवेयर, बिछ्यौना, वीर्य आदि कुनै प्रमाण उपलब्ध हुने कुरा भएन । तर महिलाहरूको उजुरी, प्रहरीसमक्षको बयान, अदालतमा बयान, पीडितको कडा जिरहको सामना, ती महिलाहरूको वर्षौंअगाडि वाइन्स्टिनसँग कामको सिलसिलामा भएको भेटका आधारमा सिनेमा निर्माता दोषी ठहरिए । वाइन्स्टिन अहिले २३ वर्षको जेल सजाय काट्दै छन् ।हामीले अनौठो विधिशास्त्र विकास गर्यौं । प्रहरीले बलात्कार भएकी महिला यिनै हुन् भनेर पीडितलाई पेस गर्छ । यिनलाई कानुन बमोजिम पर्याप्त मात्रामा जिरह गरियोस्, यिनले जिरह पास गरिनन् भने अभियोग नठहरियोस्, जिरह पास गरिन् भने यिनी सक्कली पीडित हुन् प्रमाणमा लिइयोस् भनेर पेस गर्दा पनि अदालतले न साक्षी परीक्षण प्रयोग गर्छर् न पीडितले म बलात्कृत भएँ भनेको बयान र बकपत्र पत्याउँछ । अनि कसरी पीडितले न्याय पाउने ? के सबै अभियुक्त अदालतमा साबित भए मात्र दोषी ठहरिने हो ? अनि मात्र सजाय हुने हो ? सुधार्नुपर्यो यस्ता न्यायिक विकृतिहरू । केसी पूर्वन्यायाधीश हुन् ।"
भुइँतहमा चुनावी राप,"एउटा मान्छे भेडालाई डोर्याउँदै कतै जाँदै थियो । उसलाई पछ्याइरहेको चोर डोरी काटेर भेडा लिई भाग्यो । भेडा चोरिएको थाहा पाएपछि त्यो मान्छे खोजीमा यताउता भौंतारिन थाल्यो । अन्ततोगत्वा ऊ कुवाछेउ पुग्यो जहाँ उसले अर्को मान्छेलाई हैरानीको मुद्रामा भेट्यो । भेडावालाले मानवीय जिज्ञासावश उसको चिन्ताको कारण सोध्यो । जवाफ आयो, मेरो थैली यही कुवामा झरेको छ । त्यसमा चाँदीका पाँच सय सिक्का थिए । मेरो थैली कुवाबाट निकालिदियौ भने म तिमीलाई सय सिक्का दिन्छु । भेडावालाले सोच्यो, जब एउटा ढोका बन्द हुन्छ तब सयौं नयाँ ढोका खुल्छन् । यति सिक्कामा त मैले दसवटा नयाँ भेडा किन्न सक्छु । हत्तपत्त कपडा फुकालेर ऊ कुवाभित्र छिरिहाल्यो । बाहिर उभिइरहेको चिन्तातुर मान्छेचाहिँ भेडावालाका कपडा उठाएर भाग्यो । भेडा पनि उसैले चोराएको थियो । इदरिस शाहको किताब द वे अफ द सुफी मा संकलित मौलाना जलालुद्दीन रुमीको कथा हो यो ।स्थानीय तहको निर्वाचनको हावा चल्न थालेसँगै गाउँ देहातमा यस्तै कथाका भाव झल्किने गुनासाहरू सुन्न पाइन थालेका छन् । नेकपा एमालेका प्रमुख खड्गप्रसाद शर्मा ओलीले निर्वाचन सार्ने खेल भएको आशंका गरे पनि समग्र परिस्थितिले नेपालको राजनीति निर्वाचनउन्मुख भइरहेको देखाएको छ । हावादारी हल्लाबाट उत्पन्न अन्योल क्रमशः हट्दै गएको छ । विगतमा मूलधारबाट अलग रहेका दलहरू नेत्रविक्रम चन्द समूहलाई होस् वा सीके राउतको जनमत पार्टीलाई, जनतामै जान राम्रै दबाब परेको छ । आफूलाई राजनीतिको पण्डित ठान्नेदेखि चोकगल्लीका गफाडीसम्म सबै चुनावचर्चामा व्यस्त हुन थालेका छन् । कुनै पनि निर्वाचनको सफलता विभिन्न विषयमा निर्भर गर्छ, तर सबैभन्दा प्रमुखचाहिँ यसले आम नागरिकबाट कत्तिको सहयोग र समर्थन पाउँछ भन्ने नै हो । यसका लागि राज्य र यसका सबै प्रतिनिधि, त्यसमा पनि विशेष गरी राजनीतिक दलको भूमिका अग्रणी हुन्छ । यस पटक कुनै पनि राजनीतिक शक्ति चुनावको बहिष्कारमा देखिएको छैन । संविधान निर्माण प्रक्रियाप्रति असहमति राख्दै यसलाई मान्दिनँ भन्ने धारणा राख्ने व्यक्ति वा समूहहरू आफ्ना कार्यसूचीसहित मतदान प्रक्रियामा जानुपर्ने राय धेरै सचेत नागरिकको छ । तोकिएकै मितिमा चुनाव हुने जनविश्वास पनि बढ्दै छ ।स्थानीय तहको पहिलो कार्यकाल संवैधानिक प्रावधानहरूबाटै संयोजित भयो । पालिकाहरू पुरानो धङधङी छोडी नयाँ दिशातर्फ उन्मुख हुँदै छन् । भावी स्थानीय तहको रूपरेखा कस्तो होला ? हरेक नेपालीको दिमागमा अहिले यही प्रश्नले घर गरिरहेको छ । दोस्रो कार्यकालका लागि समयमै चुनाव हुनु आफैंमा ऐतिहासिक फड्को हो । चुनाव कसरी हुन्छ, त्यसबाटै स्थानीय तहको भावी चरित्र र चाल तय हुनेछ । अब पदासीन हुने चेहरा ले पनि यसमा भूमिका खेल्नेछ । अबको पालिका बोर्डले स्थानीय लोकतन्त्रको अभ्यासबारे अन्तिम निर्णय गर्नेछ । तसर्थ भुइँमान्छेको सरकारलाई चेहरा छनोटको प्रक्रियासँग जोडेर हेर्नुपर्ने हुन्छ ।जुगौंदेखि एकात्मक तथा केन्द्रीकृत ढाँचामा सञ्चालित राज्य संरचनाले नेपाली जनतामा अशिक्षा, गरिबी, असमानता र सांस्कृतिक भेदभाव थोपर्यो । यसको अन्त्यका लागि अपनाउन लागिएको बहुतहको शासन प्रणाली प्रारम्भमा केही खर्चिलो देखिए पनि यसले भविष्यमा समग्र मुलुकको आर्थिक उन्नति सुनिश्चित गर्न सक्ने विश्वास टुसाएको छ । स्थानीय सरकारप्रति भुइँतहमा व्याप्त अपेक्षाले देख्दा, यसमा लाग्ने खर्चलाई धेरै महत्त्व दिनु आवश्यक नहोला । मुलुकका सबै जाति, वर्ग र क्षेत्रका विभिन्न पहिचान बोकेका समूहहरूको प्रतिनिधित्व र पहुँच हुन सक्ने स्थानीय सरकारले लोकतान्त्रिक प्रणालीलाई बढी दिगो र प्रभावकारी बनाउन सक्छ । निर्वाचन आवधिक रूपमा आफैंमा संविधानको सफलता हो तर यसको सार्थकता भुइँमान्छेको जीवनमा बदलाव ल्याउन सक्नुमा छ । यसमा पहिलो कार्यकालले पुर्याएको योगदानलाई नजरअन्दाज गर्न सकिँदैन ।स्थानीय तहको प्रयोगको पहिलो चरणमा नेपाली समाजको आधारभूत संरचनामा युगान्तकारी परिवर्तन आइसकेको छ । नेपाली जनतामा परिवर्तनका संकेतहरूलाई बुझ्न सक्ने, सच्याउनैपर्ने पक्षलाई मनन गर्ने, सुधारका आयामहरूलाई तत्परतासाथ व्यक्त गर्न सक्ने असीमित क्षमताको पनि विकास भएको छ । अपेक्षित गोरेटोमा आफूलाई हिँडाउन सक्ने विलक्षण खुबी बढ्दै गएको छ । आम मानिसको जीवनमा लोकतन्त्रले अभूतपूर्व चेतना सञ्चार गरिदिएको छ । विगतमा केन्द्रीकृत राज्य प्रणालीमाथि जनताले ठूलो प्रश्नचिह्न खडा गरे र राज्य सञ्चालनमा सामूहिक निर्णयको व्यवस्थाका लागि संघर्ष गरे । पुरानो ढाँचाको प्रशासनिक पद्धतिले आधुनिक संघीय लोकतान्त्रिक गणतन्त्रका आवश्यकताहरू ठम्याउन सक्ने कुरै थिएन । रौतहटको दुर्गा भगवती गाउँपालिकामा सुनियो, प्रशासनलाई विकासका प्रविधिको रूपमा प्रयोग गर्नेभन्दा पुरानो पद्धति अनुरूप नै कज्याउने मनोवृत्ति नयाँ शासकहरूमा देखियो ।यतिखेर दलहरू गठबन्धनको राजनीतिमा रमाइरहेका छन् । तिनले लामो समयदेखि नेपालको केन्द्रीय शासनप्रशासनमा रहेका मौलिक र आधारभूत कमजोरीहरू नसच्याएका कारण उत्पन्न भएको विसंगत अवस्था र स्थानीय तहमा लोकतन्त्रले ल्याएको चेतना, जागरण र अभिप्रेरणाबीच सन्तुलन हुनचाहिँ सकेन । बितेका वर्षहरूमा आम नागरिकले विकासका स्रोतसाधन र स्थानीय सरकारमा पहुँच बढाएपछि केन्द्रीय सत्ताको भूमिका सीमित हुनु स्वाभाविक थियो । तर तृणतहमा फेरिएको मानसलाई गठबन्धनका वास्तुकारहरूले ठम्याउन सकेनन् । आम नागरिकले मतदानमार्फत आफ्नो शक्ति र प्रभाव प्रयोग गर्ने आतुरता यसअघि कहिल्यै देखाएका थिएनन् । परिवृत्तमा फेरिएको मानसलाई दलहरूको केन्द्रीय नेतृत्वले बुझेर सच्याउनेभन्दा बढी उदासीनता र उपेक्षा देखाए यस पटक । विकेन्द्रित नागरिक चेतनाको प्रभावकारितालाई व्यापकता दिन दलहरूले कन्जुस्याइँ गरेको जनगुनासो छ । दलहरूले समीकरण र सहकार्यका नयाँनयाँ रणनीतिहरूको प्रयोग गरिरहेका छन्, जुन सान्दर्भिक नै छ । त्यो कसैलाई मन पर्न सक्छ, कसैलाई मन नपर्न सक्छ । जुनसुकै राष्ट्रको जीवनमा परिपक्वता ल्याउन र परिवर्तनको गतिलाई सिञ्चित गर्न निर्वाचनको भूमिका महत्त्वपूर्ण हुन्छ । तर परिवर्तनका यी प्रवृत्तिहरूलाई राजनीतिक शक्तिहरूले सृजनात्मक दिशामा अग्रसर गराउन सक्नुपर्थ्यो । आजको नेपाल परम्परागत र आधुनिक मान्यताबीच संघर्ष र संक्रमणको चरणमा छ ।यतिखेर दलहरूले गठबन्धनका नाममा उही बासी अनुहारहरू उभ्याएका छन् । दलविशेषको भागमा जुन निर्वाचन क्षेत्र परेको छ, त्यहाँ उसले जसलाई खडा गरिदियो त्यसलाई मौन रूपमा स्वीकार गरिएको छ । कतै निवर्तमान जनप्रतिनिधि पुरानो दललाई छाड्दै नयाँ दलबाट चुनावमा होमिएका छन् । दलहरूमा प्रत्याशी छनोटको कुनै निश्चित मापदण्ड देखिएन । पुरानालाई दोहोर्याउनु हुँदैन भन्ने छैन, पुराना सबै कमसल हुन्छन् भन्ने पनि होइन, तर पुरानालाई दोहोर्याउँदा उसको विगतको कार्य प्रभावबारे मतदातालाई बताउनैपर्छ । कसलाई किन उठाइयो ? कसलाई किन आफ्नो दलमा भित्र्याइयो र फेरि चुनावी मौका दिइयो ? कसैले चुनाव लड्नकै निम्ति छोटो अवधिमा एकभन्दा बढी दललाई समाए, कोही दलले टिकट नदिँदा स्वतन्त्र रूपमा लडे । चुनावमा निर्धारित योग्यता पुगेका जोसुकै नेपाली उठ्न सक्छन्, तर कसैले अचानक किन दलीय राजनीति छाड्छ ? के व्यक्तिविशेष स्थानीय तहमा निर्दलीयता हुनुपर्ने मान्यता राखेर स्वतन्त्र प्रत्याशी बनेको हो ? कुनै पनि दलले विगतका आफ्ना जनप्रतिनिधिहरूको कामको व्यवस्थित लेखाजोखा राखेन, अनुगमन गरेन र परामर्श दिएन । एउटै दलका जनप्रतिनिधिहरूमध्ये पनि कतै राम्रो गर्ने देखिए, कतै कसैले चौपट्टै पारे तर टिकटमा बाजी मार्नेमा दुवै थरी परे । यस्तो अभ्यासले गर्दा भुइँतहमा शक्तिको अवतरण हुन गाह्रो छ । त्यसैले आम मतदातामा दलभन्दा चेहरा प्रति आकर्षण देखिएको छ । कतै कथाको भेडावालाजस्तै मतदाताको प्रभुसत्तालाई चोर्ने अनुहारहरू बहुरूपिया बनेर खेतखलिहान, घरआँगनमा आएका त छैनन् भनेर सोधखोज बढेको छ । निवर्तमान मेयरलाई मात्र होइन, छाया मेयर लाई समेत प्रश्न गर्नेहरू कम छैनन्, तपार्इंले पाँच वर्षमा के गर्नुभयो ?"
भ्रष्टाचार मुद्दामा सुचीलाई जेल,"नेपिडअ (एजेन्सी) म्यान्मारको सैनिक सरकारले प्रजातन्त्रवादी नेतृ आङ सान सुचीलाई ५ वर्षका लागि जेल चलान गरेको छ । ७६ वर्षीया नोबेल शान्ति पुरस्कार विजेता सुचीले भ्रष्टाचार अभियोगमा दोषी ठहर गरिएको हो । ७६ वर्षीया सुचीलाई ६ लाख डलर बराबरको नगद र २५ पाउन्ड सुन घूस लिएको भन्दै बुधबार ५ वर्ष जेल सजाय हुने फैसला गरिएको अन्तर्राष्ट्रिय सञ्चारमाध्यमले जनाएका छन् । यसअघि उनलाई गैरकानुनी रूपमा वाकीटकी राखेको भन्दै चार वर्ष जेल सजाय सुनाइएको थियो । त्यस्तै, सेनाविरुद्ध नागरिकलाई भड्काएको, कोरोना भाइरस रोकथामसम्बन्धी मापदण्ड उल्लंघन गरेको आरोपमा पनि उनलाई अदालतले दोषी ठहर गरेको थियो ।म्यान्मारको सेनाले सन् २०२१ को फेब्रुअरी १ मा जननिर्वाचित सरकारलाई अपदस्थ गरी सुचीलाई पक्राउ गरेको थियो । त्यसयता उनलाई घरमै नजरबन्दमा राखिएको थियो । अन्तर्राष्ट्रिय सञ्चारमाध्यमका अनुसार उनीविरुद्धका मुद्दाको सुनुवाइ बन्द कोठाभित्र गर्ने गरिएको छ । सुचीविरुद्ध सैनिक सरकारले विभिन्न १७ वटा मुद्दा दायर गरेको छ । ती सबैमा मुद्दामा अदालतले दोषी ठहर्याएको खण्डमा सुचीलाई १६३ वर्षको जेल सजाय हुन सक्ने बीबीसीले जनाएको छ । राजधानी नेपिडअमा भएको बन्द इजलासको आदेशबारे सर्वसाधारण र सञ्चारमाध्यमलाई कुनै जानकारी नगराइएको बीबीसीले उल्लेख गरेको छ । सुचीका वकिलहरूलाई पनि पत्रकारसँग बोल्न रोक लगाइएको थियो । सुचीले भने आफूविरुद्धका सबै आरोपको खण्डन गर्दै आएकी छन् ।सन् २०२० को नोभेम्बरमा भएको आमनिर्वाचनमा सुचीको नेसनल लिग फर डेमोक्रेसी (एनएलडी) ले अत्यधिक बहुमत ल्याएको थियो । चुनावमा व्यापक धाँधली भएकाले निष्पक्ष चुनाव गराउने भन्दै सेनाले सत्ता हातमा लिएको थियो । सैनिक कु पछि चर्केको प्रदर्शनमा भएको दमनमा करिब २ हजार सर्वसाधारणले ज्यान गुमाइसकेका छन् । म्यान्मारमा सन् २०११ सम्म सेनाले प्रत्यक्ष रूपमा शासन गरेको थियो । उक्त समयमा सुचीलाई लामो समय घरमै नजरबन्दमा राखिएको थियो । उनलाई सन् १९८९ देखि २०१० सम्म नजरबन्दमा राखिएको थियो । सुची म्यानमारका स्वतन्त्रता सेनानी जनरल आङ सानकी छोरी हुन् । उनी मानवअधिकार र अभिव्यक्ति स्वतन्त्रताका लागि लड्ने व्यक्तिका रूपमा विश्वमै परिचित छिन् । प्रजातन्त्रको पुनःस्थापना र मानवअधिकारका लागि सफल अहिंसात्मक आन्दोलन गरेका कारण उनलाई सन् १९९१ मा नोबेल शान्ति पुरस्कार प्रदान गरिएको थियो ।"
अस्ट्रेलियामा लिबरल गठबन्धनले हार बेहोर्ने संकेत,"(अस्ट्रेलिया)  अस्ट्रेलियाले करिब ३ सातापछि तीनवर्षे कार्यकालका लागि नयाँ नेतृत्व चयन गर्दै छ । यस पटकको निर्वाचनमा यहाँका दलले मुख्य गरेर देशको सुरक्षा, अर्थतन्त्र सुधार, अन्तर्राष्ट्रिय सम्बन्ध, स्वास्थ्य, जलवायु परिवर्तनलगायतलाई मुख्य मुद्दा बनाएका छन् । पछिल्लो समयमा सार्वजनिक भएका सर्वेक्षणले सत्तारूढ दल लिबरल गठबन्धनले हार बेहोर्ने संकेत देखाएका छन् । तर प्रधानमन्त्रीका लागि भने वर्तमान प्रधानमन्त्री स्कट मरिसन नै विपक्षी नेता एन्थोनी अल्बानिजीभन्दा अघि देखिएका छन् । हरेक ३ वर्षमा हुने संघीय निर्वाचनको तल्लो सदनमा १ सय ५१ र माथिल्लो सदन सिनेटका लागि ७६ सिटमा प्रतिस्पर्धा हुँदै छ । लगातार तेस्रो कार्यकालसम्म सत्तामा रहेको लिबरल कोअलिसन सरकारले यस पटकसमेत निरन्तरता पाउने आशा राखेको छ भने विपक्षी दलले लामो समयदेखि प्रतिपक्षमा बस्न परेको पीडालाई बिसाउन चाहेको छ । निर्वाचनको दौडमा वातावरण र जलवायु परिवर्तनलाई प्रमुख मुद्दा बनाउने ग्रिन, पउलिन हेन्सनको वान नेसनलगायतका दल भए पनि उनीहरूले उल्लेख्य सिट ल्याउने सम्भावना न्यून रहेको छ । पछिल्लो समयमा रुस र युक्रेन युद्ध, चीनसँग बिग्रिएको कूटनीतिक र व्यापारिक सम्बन्ध, कोरोनाले थला पारेको अर्थतन्त्रका कारण यस पटकको निर्वाचनको मुख्य मुद्दा सुरक्षा, अर्थतन्त्र सुधार, अन्तर्राष्ट्रिय सम्बन्ध बनेको विश्लेषण गरिएको छ । निर्वाचन घोषणापछि नै आफ्नो नजिकैको छिमेकी टापु राज्य सोलोमन आइल्यान्डसँग चीनले सुरक्षा सम्झौता गरेपछि निर्वाचनमा सुरक्षा मुद्दाले अझ ठूलो महत्त्व पाएको छ । विपक्षी दल लेबरले चीन र सोलोमनसँगको सम्झौतालाई अहिलेसम्मको ठूलो गल्ती बताइरहेको छ भने सत्तारूढ दलले यसलाई अस्वीकार गरेको छ । यसैबीच, लेबरले आफूले निर्वाचनमा जित हासिल गरे प्रशान्त क्षेत्रका राज्यमा अहिले दिँदै आएको अन्तर्राष्ट्रिय सहयोगलाई ५ सय मिलियन डलरभन्दा बढीले वृद्धि गर्ने घोषणा गरेको छ । प्यासिफिक आइल्यान्डमा १५ देश सहभागी छन् । विपक्षी दल लेबरले ४ वर्षका लागि उक्त क्षेत्रमा ५ सय २५ मिलियन डलर थप सहयोग दिने घोषणा गरेको हो । दैनिक जीविकोपार्जनका लागि परेका समस्या, नयाँ घर किन्न चाहनेलाई पर्न सक्ने बैंकको क्रणको दबाब, चीनको सम्बन्धका कारण अन्तर्राष्ट्रिय व्यापारमा परेको असर र यसको विकल्प, थप व्यावसायिक शिक्षाको प्राथमिकतालगायत मुद्दालाई समेत मुख्य दलले प्राथमिकताका साथ उठाइरहेका छन् । यसका साथै विश्वविद्यालय शिक्षा, चाइल्ड केयरमा थप सहयोग, वृद्धवृद्धालाई रेखदेख गरिने एज्ड केयर क्षेत्रमा समेत थप सहयोग दिइने घोषणा गरिएको छ । अस्ट्रेलियामा दलभन्दा पनि दलले निर्वाचनताका गरेका वाचा र घोषणा कार्यान्वयनलाई हेरेर मतदान गरिने भएकाले हरेक निर्वाचनमा अस्थिर मतदाता (स्विङ भोटर) लाई महत्त्वका साथ हेरिन्छ र उनीहरूको निर्णयले नतिजामा फरक पार्ने गरेको छ । ब्रिसबनस्थित सञ्चार विश्लेषक डा भरतराज पौडेल चुनावको मुखमा देखिएको इन्धनको मूल्यवृद्धि, बढेको मुद्रास्फीति, अन्तर्राष्ट्रिय व्यापार र सम्बन्धमा देखिएको समस्यालगायतलाई विपक्षी दल लेबरले मुद्दा बनाएर फाइदा लिन सक्ने सम्भावना देख्छन् । अर्कोतिर कोरोना महामारी व्यवस्थापन, चीनसँग बिग्रिएको सम्बन्धको विकल्पस्वरूप भारत र युरोपेली मुलुकसँग गरिएका नयाँ व्यापारिक सम्झौता र अर्थतन्त्रको सहज व्यस्थापनका कारण सत्तारूढ लिबरल गठबन्धनले सहजै जित हासिल गर्ने कतिपयको आकलन छ । नेपालमा जस्तो दल र नेता मात्र हेरेरभन्दा पनि अस्ट्रेलियामा दलको कार्यक्रम घोषणा र कार्यान्वयन पक्षलाई हेरेर मतदाता सहभागी हुने भएकाले नतिजाबारे पहिले नै भन्न नसकिने पौडेल बताउँछन् । हालै गरिएको एक सर्वेक्षणमा प्राथमिक भोटका आधारमा रुचाइएको दलमा विपक्षी दल लेबरले ५३ र लिबरल गठबन्धनले ४७ अंक पाएका छन् । तर रुचाइएका प्रधानमन्त्रीको सर्वेक्षणमा भने वर्तमान प्रधानमन्त्री मरिसनले ४६ अंक पाएका छन् भने विपक्षी नेता अल्बानिजी ३७ अंकमा सीमित देखिएका छन् । अन्य केही सर्वेक्षणले भने त्रिशंकु सरकार बन्न सक्ने सम्भावनासमेत देखाएका छन् । हुन त ३ वर्षअघिको निर्वाचनताका गरिएका विभिन्न सर्वेक्षणलाई गलत साबित गर्दै सत्तारूढ गठबन्धनले जित हासिल गरेको थियो । अस्ट्रेलियाको निर्वाचनमा यस पटक १ करोड ७२ लाख २८ हजारले मतदान गर्दै छन् । अस्ट्रेलियामा मतदानमा नगर्नेलाई जरिवाना हुने कानुन छ ।"
बजेटभन्दा ठूलो व्यापार घाटाको संकेत,"(काठमाडौं)  अर्थतन्त्र गम्भीर संकटको संघारमा रहेकाले सम्भावित जोखिम न्यूनीकरण गर्न राज्यका सबै निकायबीच प्रभावकारी समन्वय अत्यावश्यक रहेको राष्ट्र बैंकका पूर्वगभर्नरहरूले औंल्याएका छन् । अहिलेको अवस्थामा राजनीतिक विचार, व्यक्तिगत स्वार्थ र द्वन्द्वबाट माथि उठेर अर्थतन्त्र सुधारका लागि लाग्नुपर्नेमा उनीहरूको जोड छ । कुनै व्यक्ति विषेश अर्थमन्त्री वा गभर्नर वा सरकारका कारणले मात्र अर्थतन्त्र अहिलेको अवस्थामा आएको नभएकाले त्यसमा सुधार ल्याउन पनि सबै मिलेर अघि बढ्नुपर्ने उनीहरूको भनाइ छ । अर्थतन्त्र खतरनाक मोडमा छ । यस्तो बेलामा ससाना विवाद र व्यक्तिगत स्वार्थमा अल्झेर नबसौं, राष्ट्र बैंकको ६७ औं वार्षिकोत्सवका अवसरमा पूर्वगभर्नर तिलक रावलले भने, खराब अवस्थामा रहेका सूचकांकको तथ्यांक लुकाएर समस्या समाधान हुँदैन । केही वर्षदेखि नै अर्थतन्त्रको ओरोलो यात्रा सुरु भएको उनको दाबी छ । अर्थतन्त्र एकै पटक यो अवस्थामा आएको होइन । खराब हुने क्रम पहिलेदेखि नै सुरु भएको थियो । अहिले सूचकहरू थप बिग्रिएका मात्र हुन्, उनले भने । मुलुकको एक वर्षको बजेटभन्दा बढी व्यापार घाटा हुने अवस्थामा अर्थतन्त्र पुग्नु डरलाग्दो संकेत भएको उनले बताए । चालु आर्थिक वर्षमा व्यापार घाटा १६ सय खर्बभन्दा बढी पुग्ने देखिन्छ । शोधनान्तर घाटा र चालु खाता घाटाको अवस्था पनि विगतभन्दा धेरै डरलाग्दो छ, रावलले भने, यस्तो अवस्थामा कुन सूचक हेरेर सन्तोष मान्ने ? मैले त आश लाग्ने ठाउँ कतै देखेको छैन । यस्तो अवस्थामा एकअर्कालाई दोषारोपण गर्नुका साटो सबै जना आआफ्नो ठाउँबाट समस्या समाधानमा लाग्नुपर्ने उनको भनाइ छ । आज मैले २० वर्षअघिकै घटना सम्झिरहेको छु । अदालतकै कारण त्यतिबेला मैले न्याय पाएको थिएँ, कार्यक्रममा पूर्वगभर्नर रावलले सरकारले गभर्नर महाप्रसाद अधिकारीलाई निलम्बन गरेको घटनाप्रति लक्ष्य गर्दै भने, अहिलेका गभर्नर अधिकारी पनि अदालतकै कारण काममा फर्किन पाउनुभएको छ । अब थप जोसजाँगरका साथ निष्पक्ष ढंगले मुलुक र अर्थतन्त्रका लागि काम गर्न गभर्नर अधिकारीलाई उनले सुझाए । राष्ट्र बैंकका गभर्नर अधिकारीले भने अर्थतन्त्रको बाह्य क्षेत्र केही दबाबमा रहेको बताए । यसकारण बाह्य दबाब कम गर्न विदेशी विनिमय सञ्चिति धेरै घट्न नदिन नीतिगत पहल भइरहेको पनि उनको भनाइ छ । कोभिडको असर कम भएसँगै अर्थतन्त्रमा समेत सुधार हुँदै आएको छ, उनले भने, कोरोनाविरुद्धको खोपको पहुँच बढेकाले आर्थिक गतिविधि बढेपछि अर्थतन्त्रमा केही सुधार हुने संकेत देखिएको छ । यद्यपि युक्रेनमाथि रुसको आक्रमणका कारण महँगी बढ्न सक्ने र त्यसको संकेत देखिइसकेको गभर्नर अधिकारीले स्विकारे । विश्वभर महामारीका रूपमा फैलिएको कोभिड खोपको उपलब्धताका कारण महामारीको असर क्रमशः कम हुँदै गएको अनुभव गरेका छौं । कोभिडको असर कम भएसँगै आर्थिक गतिविधिहरूमा सुधार आएको छ । उद्योग तथा होटलहरूको अकुपेन्सीमा सुधार आएको अवस्था छ, अधिकारीले भने, कोभिड महामारीका कारण चालु आर्थिक वर्षको सुरुवाती महिनामा आर्थिक गतिविधि शिथिल रहे । अर्थतन्त्र पुनरुत्थानका क्रममा बैंक तथा वित्तीय संस्थाबाट आर्थिक वर्ष २०७८७९ को सुरुवातमा अधिक कर्जा प्रवाह भएको र उक्त कर्जाको अधिकांश कर्जा आयात भुक्तानीमा गएका कारण चालु आर्थिक वर्षको सुरुवातदेखि नै शोधनान्तर स्थिति घाटामा रहन गयो । यस्तो घाटा क्रमशः बढ्दै गएकाले विदेशी विनिमय सञ्चिति घटेर ७ महिनाभन्दा कम समयका लागि वस्तु तथा सेवा आयात धान्न सक्ने स्थितिमा पुगेको हुँदा बाह्य क्षेत्र अहिले दबाबमा रहेको उनको भनाइ छ । पछिल्लो समय विदेशी मुद्रा सञ्चिति स्थिर छ । आगामी दिनमा थप काम गर्न राष्ट्र बैक प्रतिबद्ध छ, उनले भने, विदेशी मुद्रा सञ्चिति थप घट्न नदिन सरकारले मंगलबार मात्र केही वस्तुको आयातमा बन्देज लगाएको छ । यस्तै अरू नीतिगत व्यवस्थाका लागि पनि राष्ट्र बैंकले सरकारलाई सुझाव दिएको छ । डिजिटल मुद्रा चलाउने सम्बन्धमा अध्ययन भइरहेको राष्ट्र बैंकका डेपुटी गभर्नर बमबहादुर मिश्रले बताए । कागजको नोट प्रचलनमा ल्याउन स्थापित राष्ट्र बैंकको यात्रा अब डिजिटल मुद्रातर्फ अघि बढेको छ, उनले भने, अब भौतिक मुद्रालाई विस्थापित गरी डिजिटल कारोबारलाई अघि बढाउने तयारीमा राष्ट्र बैंक छ । बाह्य क्षेत्रका कारण अर्थतन्त्र दबाबमा रहेकाले राष्ट्र बैंकले कहिले कसिलो त कहिले लचिलो नीति लिनुपरेको उनको भनाइ छ । पछिल्लो समय कोरोना संक्रमणको दर कम हुँदै गएकाले अब आर्थिक क्षेत्र चलायमान हुने विश्वास उनले व्यक्त गरे । हाल राष्ट्र बैंकमा कांग्रेस, एमाले र माओवादी निकटका कर्मचारी युनियन सक्रिय छन् । सरकारले राष्ट्र बैंकका गभर्नर अधिकारीलाई निलम्बन गरेको घटनालाई सबै युनियनका अध्यक्षहरूले नराम्रो भने पनि एमाले निकट युनियन (राष्ट्र बैंक कर्मचारी संघ) बाहेकले खुलेर विरोध गर्न सकेनन् । तर एमाले निकट राष्ट्र बैंक कर्मचारी संघका अध्यक्ष रुद्रप्रसाद तिमिल्सिनाले गभर्नर अधिकारीलाई निलम्बन गर्ने सरकारको निर्णयको खुलेर विरोध गरेका थिए । सरकारको यो कदमले राष्ट्र बैंकको स्वायत्ततामाथि नै प्रहार भएको उनको तर्क थियो । गभर्नर अधिकारीमाथि सरकारको कारबाही सम्बन्धी विषय अदालतमा गइसकेकाले ठीकबेठिक भनेर तर्क गर्नुको अर्थ नरहेको कांग्रेसनिकट वित्तीय संस्था कर्मचारी संघका अध्यक्ष राजीव रेग्मीले बताए । अहिले यस विषयमा बहस गर्नु हाम्रो क्षमता र कार्याधिकारभन्दा बाहिरको विषय हो, उनले भने, यस्ता विषयमा वास्तविकता नबुझी जिम्मेवार कर्मचारी युनियनले हतारमा बोल्नु राम्रो होइन । माओवादी निकट कर्मचारी युनियन राष्ट्रिय कर्मचारी संगठनका अध्यक्ष रमेशराज बल्छौडेले गभर्नरको विषयलाई लिएर राष्ट्र बैंकमा कर्मचारीहरूबीच मतभेद सिर्जना भएको, उच्च निकायबाट देखिने गरी नै विभेद सुरु भएको लगायत आरोप लगाए । वार्षिकोत्सवका अवसरमा राष्ट्र बैंकले पूर्वगभर्नर रावललाई सम्मानसमेत गरेको थियो ।"
जानकारी दिई उद्योगमा बिजुली कटौती सुरु,"(काठमाडौं)  भारतबाट फेरि बिजुली पाइन छाडेपछि नेपाल विद्युत् प्राधिकरणले औद्योगिक ग्राहकको लोड कटौती गर्न थालेको छ । उद्योगहरूलाई जानकारी दिएर लोड कटौती गर्न थालिएको प्राधिकरणले जनाएको छ । यद्यपि घरायसी र सामुदायिक ग्राहकका लागि भने बिजुली काटिने छैन । नेपालले अहिले इन्डियन इनर्जी एक्सचेन्ज मार्केटबाट निकै थोरै मात्र बिजुली पाइरहेको छ । बिहारले पनि प्रसारणलाइन सुधारको काम चलिरहेको भन्दै केही दिनयता बिजुली दिन छाडेको छ । युक्रेनमाथि रुसको आक्रमणको असरका रूपमा कोइला तथा प्राकृतिक ग्यासको अभाव र मूल्यवृद्धिका कारण भारतमा बिजुली उत्पादन घटेको छ । मागअनुसार उत्पादन नभएपछि मूल्यसमेत बढिरहेको छ । यसरी क्षेत्रीय संकटका रूपमा ऊर्जा संकट देखिएकाले उद्योगलाई बिजुली कटौती गर्नुपरेको नेपाल विद्युत् प्राधिकरणका कार्यकारी निर्देशक कुलमान घिसिङले बताए । अहिले भारतबाट बिजुली पाउन छाड्यो । करिब १०१५ दिन हामीलाई औद्योगिक ग्राहकको बिजुली काट्नुपर्ने हुन सक्छ, घिसिङले भने, दिउँसो त बिजुली काट्दैनौं । पिक समय र रातको समयमा कुन उद्योगमा कति बिजुली काटिन्छ भन्ने जानकारी दिन्छौं । बिजुली आपूर्तिको अवस्थाअनुसार उद्योगहरूले कुनै दिन पूर्ण लोड र कुनै दिन आंशिक लोड पाउनेछन् । अहिले नेपालमा करिब ३ सय मेगावाट बजार बिजुली अपुग रहेको प्राधिकरणले जनाएको छ । उक्त माग भारतबाट आयात गरेर पूरा गरिँदै आएको थियो । भारतमा उत्पादन हुने कुल बिजुलीमध्ये ७० प्रतिशत बराबर कोइला र थर्मल प्लान्टबाट हुने गरेको छ । अहिले भारतमा कोइला र प्राकृतिक ग्यासको अभाव छ, जसकारण त्यहाँ बिजुली नै पाइन छाडेको हो ।बिहारले केही दिनअघिसम्म दिउँसोको समयमा बिजुली दिइरहेको थियो । तर अहिले उसले दिन सक्दिनँ भन्यो, घिसिङले भने, आईईएक्सबाट पनि सय मेगावाटभन्दा कम मात्रै बिजुली पाउने अवस्था आयो । यसअघि नेपालले ढल्केबरमुजफ्फरपुर प्रसारणलाइन हुँदै आउने गरी आईईएक्स मार्केटमा करिब साढे ४ सय मेगावाट बिजुलीका लागि बोलकबोल गर्न पाइरहेको थियो । यसै साता टनकपुरमहेन्द्रनगर प्रसारणबाट थप ५० देखि ६० मेगावाट बिजुली आयातका लागि नेपालले स्वीकृति पाएको छ । यसरी आईईएक्स मार्केटबाट कुल ५ सय मेगावाट बराबर बिजुली नेपालले किन्न पाउने भए पनि भारतमा बिजुली अभावका कारण सय मेगावाट बराबर पनि पाउन सकेको छैन । बिड गरेको सबै बिजुली आईईएक्सले दिन सकेको छैन । दामासाहीका हिसाबले दिइरहेको छ, घिसिङले भने, हामीले करिब ५ सय मेगावाट बिजुली किन्न बिड गरे पनि मुस्किलले १ सय मेगावाट पाइरहेका छौं । भारतले आईईएक्समा खरिदबिक्री हुने बिजुलीको अधिकतम मूल्यसीमा भारु १२ रुपैयाँ कबोल्दा पनि नेपालले बिजुली पाउन सकेको छैन । अहिले उद्योगहरूमा भइरहेको बिजुली कटौतीको समस्या वैशाख मसान्तसम्म रहन सक्ने प्राधिकरणको अनुमान छ ।"
टिंकरमा हेलिकोप्टरबाट हेभी इक्विपमेन्ट ढुवानी,"(दार्चुला)  नेपाली सेनाले निर्माण गरिरहेको महाकाली करिडोरअन्तर्गतको कोठेधारटिंकर सडक योजनामा हेलिकोप्टरमार्फत निर्माणसम्बन्धी हेभी इक्विपमेन्ट ढुवानी सुरु भएको छ । सेनाको एमआई १७ हेलिकोप्टरले सडक निर्माणमा प्रयोग हुने हेभी इक्विपमेन्ट ढुवानी बिहीबारबाट सुरु गरेको हो । व्यास गाउँपालिका४ सुन्सेरासम्म स्थलमार्ग प्रयोग गरी एक्एक्स्काभेटरलगायत मेसिन ढुवानी गरिएको थियो । त्यसभन्दा माथिल्लो क्षेत्रमा पनि सेनाले सडक निर्माणको काम थालेकाले पहुँच मार्ग नहुॅदा हेलिकोप्टरबाट यी मेसिन ढुवानी गर्नुपरेको सेनाले जनाएको छ । सेनाको विकास निर्माण निर्देशनालयले व्यास गाउँपालिकाको केन्द्र सुन्सेरा र व्यास गाउँपालिका२ दुम्लिङमा क्याम्प राखेर सडकको ट्र्याक खोलिरहेको छ । व्यास गाउँपालिका२ स्थित चार ठाउँ र वडा नम्बर ३ को तोसरपानीमा सडकको ट्र्याक खोल्ने काम भइरहेको सैनिक प्रवक्ता नारायण सिलवालले बताए । हेलिकोप्टरले दुम्लिङ, कोठेधारलगायत ठाउँमा मेसिन ओसारिरहेको छ । हेलिकोप्टरले दुई वटा एक्स्काभेटर दुम्लिङ र मालगाउँमा ओसार्दै छ । एक्स्काभेटरका पाटर््स अलगअलग गरेर ढुवानी भइरहेको छ । मेसिन लैजान सडक नभएपछि हेलिकोप्टरले सडक निर्माणमा प्रयोग हुने मेसिन एक्स्काभेटर, ब्याकहोलोडर, कम्प्रेसरका पार्ट्स ओसारिरहेको हो । सरकारले दार्चुलाटिंकर सडकअन्तर्गत व्यास गाउँपालिका२ कोठेधारदेखि टिंकर नाकासम्मको ७४ किमि सडक निर्माण जिम्मा नेपाली सेनालाई दिएको थियो । सेनाले अहिले ५ ठाउँबाट सडक निर्माणको काम गरिरहेको कोठेधारटिंकर सडक योजनाले जनाएको छ । कोठेधारदेखि माथि माल, फुलचिम, तल्लो दुम्लिङलगायत ठाउँमा सडक निर्माणको काम चालु छ । चालु आर्थिक वर्ष २०७८७९ मा ७ किमि सडक निर्माण गर्ने लक्ष्य लिएको सेनाले अहिले तीन किमि सडकको ट्र्याक खोलेको जनाएको छ । अहिलेसम्म साना मेसिनबाट मानिसले काम गरिरहेका थिए । अब हेभी इक्विपमेन्ट पनि निर्माणस्थलमा पुगेकाले कामले गति पाउने सैनिक प्रवक्ता सिलवालको भनाइ छ । सरकारले सडक निर्माणका लागि चालु आर्थिक वर्षमा सेनालाई २२ करोड ५० लाख रुपैयाँ उपलब्ध गराएको छ । गत वर्ष सरकारले कोठेधारमाथिको ८७ किमि सडक निर्माण गर्न सेनालाई जिम्मा दिएको थियो । सेना आफैंले कोठेधारमाथि सडकको डीपीआर बनाएर सडक निर्माण सुरु गरेको हो । सेनाको डीपीआरले ७४ किमि र पछिल्लो पटक सरकारले सेनाले निर्माण गर्ने कोठेधारसम्मको थप ४ किमिको ट्र्याक खोल्न हेभी इक्विपमेन्ट ओसारिएको हो । यसैबीच सेनाको विकास निर्माण निर्देशनालयका निर्देशक एवं महासेनानी इन्दिवर गुरुङले निर्माणाधीन सडकको निरीक्षण गरेका छन् । सडक निर्माणकै लागि व्यास गाउँपालिका१ छाङरुमा क्याम्प राख्न साइट भिजिट गरेको दार्चुलाका प्रमुख जिल्ला अधिकारी दीर्घराज उपाध्यायले जानकारी दिए । महासेनानी गुरुङसॅंगै बिहीबार जिल्ला सुरक्षा समितिका पदाधिकारीहरूले हेलिकोप्टरबाट छाङरु पुगेर स्थलगत निरीक्षण गरेका हुन् ।"
एउटै घरबाट ६ शिक्षक,"(विराटनगर)  उनको घर कुनै सामुदायिक विद्यालयका प्रधानाध्यापकको कार्यकक्ष जस्तै छ । शिक्षकहरू भेला हुने, बाहिर निस्कने । विराटनगर१४ जतुवाका विष्णुदेव यादव ७५ वर्षका छन् । बिहानको करिबकरिब एउटै समय उनका चार छोरा, दुई बुहारी र एक छोरी सरकारी विद्यालयतिर सोझिन्छन् । घरको मूल गेट छेवैको अतिथि गृहको बरन्डामा बसेर छोरा, बुहारी र छोरीहरू स्कुलतिर गएको हेरेर यादव बितेका दिन सम्झिन्छन् ।जेठा छोरा ४५ वर्षीय राजेश्वरप्रसाद विराटनगर१४ को जनता बाल आधारभूत विद्यालयका प्राचार्य छन् । माइला ४० वर्षीय अरविन्दकुमार जहदा१ को बुधेश्वरी माविमा पढाउँछन् । साइँला ३६ वर्षीय राजीवकुमार विराटनगर१८ को श्रीराम आधारभूत विद्यालयका प्राचार्य छन् । कान्छा ३३ वर्षीय सञ्जीवकुमार विराटनगर१७ को रघुपति आधारभूत विद्यालय र माइली बुहारी सोनम विराटनगर१६ को जनविकास मावि पढाउँछन् । साइँली बुहारी विराटनगर८ को गायत्री संस्कृत विद्यालयकी लेखापाल हुन् । छोरी ममता विराट आधारभूत विद्यालयमा शिशु कक्षा पढाउँछिन् ।हरेक बिहान ९ बजेतिर घरका सात सदस्य जब स्कुलतिर निस्कन्छन्, विष्णुदेवलाई आफूले पढाउँदाका दिनहरू सम्झनामा आउँछ । उनले २०२४ सालमा विराटनगरको सत्यनारायण विद्यालयबाट एसएलसी उत्तीर्ण गरेका हुन् । त्यसपछि २०२६ सालदेखि विराटनगरका घरघर धाएर मारवाडी घरानाका बालबालिकालाई ट्युसन पढाउन थाले । त्यतिबेलै उनी मासिक ६ हजारसम्म कमाउँथे । बिहानदेखि साँझसम्मै उनी दैनिक करिब १० घण्टा पढाउँथे । धपेडीका ती दिनमा भने उनको कमाइ मासिक १० हजारसम्म पुग्थ्यो । यही कमाइको बचतले उनले चार छोरा र दुई छोरीलाई उच्च शिक्षासम्म पढाए, दुई बिघा जमिन पनि किने ।छोराछोरी, बुहारी मोटरसाइकल र स्कुटर चढेर स्कुलतिर जान्छन् । तर विष्णुदेवको पालामा यस्तो कहाँ हुनु ? उनी पैदल नै हिँडेर विद्यार्थीका घरघर पुग्थे । कतिलाई एक्लै त कतिका घरमा विद्यार्थी जम्मा पारेर उनले दिनमा ५० जतिलाई पढाउँथे । त्यतिबेला १० घर पुगेर ट्युसन पढाउन उनलाई सरदरमा एक घण्टा रोज नहिँडी सुखै थिएन । चर्को धुप होस् कि भुइँकुहिरो, उनले पैदलै विद्यार्थीका घरघर पुग्न छाडेनन् । हिँड्दाहिँड्दै कहिलेकाहीँ त उनको जुत्ताचप्पल पनि फाट्थ्यो, खुट्टाका छाला दर्फरिन्थे । अलिक आम्दानी बचत गर्न थालेपछि भने उनले साइकल चढेर पेडल घुमाउन थाले । त्यसपछि त विष्णुदेवलाई पढाउन जान सजिलो भएको थियो ।डुलीडुली पढाउने शिक्षक भए पनि उनले विद्यार्थीका परिवार र सिंगो समाजबाट पाउने सम्मान र आदर सम्झेर पैदल हिँड्दाको दुःख भुल्थे । त्यतिबैले विष्णुदेवको मनमा एउटा संकल्प थियो म जस्तो शिक्षकलाई यति सम्मान छ भने सरकारी शिक्षकलाई कति सम्मान होला । म मेरा सबै छोराछोरीलाई शिक्षक नै बनाउँछु । यतिबेला विष्णुदेव छोराछोरी र बुहारीको कर्मले पुलकित हुन्छन् खुसीले मुस्काउँछन् । उनका ४ छोरा र २ छोरीसहितको १७ सदस्यीय संयुक्त परिवार छ । परिवारमा छोराछोरी, बुहारी र नातिनातिना छन् । आफूले देखेको सपना शिक्षक बनेर छोराछोरी र बुहारीहरूले पूरा गरेको देख्दा उनी सन्तुष्टिको सास फेर्छन् ।सिंगो जतुवा बस्तीमा विष्णुदेवको घरको परिचय शिक्षक उत्पादन गर्ने कारखानाका रूपमा छ । छिमेकी जयराम यादव विष्णुदेवको परिवार टोलकै उदाहरण भएको बताउँछन् । प्रदेश स्वास्थ्यमन्त्रीसमेत रहेका यादवले भने, यो सब विष्णुदेवले उसबेला विराटनगरका घरघर पुगेर ट्युसन पढाएर गरेको लगानीको फल हो । छोराछोरी र बुहारीलाई मात्रै शिक्षक बनाएर विष्णुदेवको मनको धोको मेटिएको छैन । इन्जिनियरिङ पढ्दै गरेकी नातिनी, बीएड पढ्दै गरेका एक नाति र आईएड पढ्दै गरेका अर्का नातिमध्ये दुईलाई शिक्षक बनाउने धोको छ ।विष्णुदेवलाई शिक्षकहरूले समाजबाट पाउने मानमनितो पछिल्ला वर्षहरूमा घट्दै गएजस्तो लाग्छ । उनले भने, जमाना थियो शिक्षकलाई समाजले आदर्श मान्थ्यो । हिजोआज भने शिक्षक र विद्यार्थी दुवैले आदर्श र अनुशासन बिर्सन थालेकाले सम्मानमा कमी आएको र शैक्षिक वातावरण प्रभावित बन्दै गएको उनको बुझाइ छ । समाजका आदर्श मानिने शिक्षकहरू नै दलको झन्डा बोकेर कुदिरहेको देख्दासुन्दा उनलाई झ्वाँक नै चल्छ । जब शिक्षकहरू राजनीतिक दलका कार्यकर्ता बने तब उनीहरू आफ्नो कर्तव्यबाट चुके । अहिले समाजले शिक्षकलाई राजनीतिक दलका एजेन्ट ठान्छन्, उनले गुनासो गरे । विष्णुदेवका छोराहरू बाबुको सपना पूरा गर्न पाउँदा खुसी मात्रै व्यक्त गर्दैनन्, आफूहरूलाई बुबाले सम्मानित पेसामा लगाएकामा गर्व पनि गर्छन् । जेठा छोरा राजेशले आफूहरू चारै दाजुभाइ बीएडको पढाइ सकेपछि शिक्षक बनेको बताए । उनले भने, सन्तुष्ट त छौं नै, आर्थिक रूपमा पनि सिंगो परिवार सबल भएको छ ।"
१० लाख डाउनपेमेन्टमै स्कोडाको गाडी,"काठमाडौं (कास) नेपालका लागि स्कोडाको आधिकारिक आयातकर्ता एमएडब्लू इन्टरप्राइजेजले नयाँ योजना कम्प्लिट पिस अफ माइन्ड विथ युरोपियन अस्योरेन्स घोषणा गरेको छ । यस योजनामा ग्राहकले १० लाख रुपैयाँको डाउन पेमेन्टमा स्कोडा कुसक गाडी किन्न सक्ने कम्पनीले जनाएको छ । गाडीमा ग्राहकले दुई वर्षको निःशुल्क आवधिक सर्भिसिङ पाउनेछन् । स्कोडा कुसकलाई ७ वर्षका लागि ७० प्रतिशत ऋणमा खरिद गर्न सकिने कम्पनीले बताएको छ । नयाँ योजनाले विशेषगरी एसयूभी खण्डहरूमा प्रवेश गर्न चाहनेलाई फाइदा पुग्ने एमएडब्लू इन्टरप्राइजेजका कार्यकारी निर्देशक रौनक अग्रवालको भनाइ छ । ग्राहकले आफ्नो पुरानो कार स्कोडा कुसकसँग साट्न पनि सक्ने उनले जानकारी दिए । स्कोडा कुसक नेपालमा एक्टिभ, एम्बिसन र स्टाइल गरी तीन फरक भेरिएन्टमा उपलब्ध छ ।"
यामाहाको महाएक्सचेन्ज मेला,काठमाडौं (कास) राजधानीको भृकुटीमण्डपमा बिहीबारदेखि यामाहाको महाएक्सेन्ज मेला सुरु हुने भएको छ । नेपालका लागि यामाहाको आधिकारिक बिक्रेता एमएडब्लू इन्टरप्राइजेजद्वारा आयोजित मेला वैशाख २२ सम्म चल्नेछ । यस मेलामा थुप्रै सुविधा र विभिन्न आकर्षक उपहारको व्यवस्था रहेको कम्पनीले जनाएको छ । मेलामा जुनसुकै ब्रान्डका मोटरसाइकल तथा स्कुटर साट्न सकिने र बजार मूल्यांकनका अतिरिक्त १० हजार रुपैयाँ दिइने कम्पनीको घोषणा छ । एक्सचेन्ज गर्ने वा यामाहाका कुनै पनि नयाँ मोटरसाइकल र स्कुटर किन्ने ग्राहकले मल्टिप्लाई योर ह्यापिनेस अफरमा सहभागी हुने अवसर पाउनेछन् । यस अफरअन्तर्गत डिजिटल ज्याकपटमार्फत ग्राहकले प्रतिदिन ८ हजार ३१६ र बम्पर उपहारमा २० लाख ७९ हजारसम्म जित्न सक्नेछन् ।
चित्रमा काइँयो,"(काठमाडौं)  चित्रकार सविता डंगोलका कलाकृतिको प्रदर्शनी बबरमहलस्थित सिद्धार्थ आर्ट ग्यालरीमा सुरु भएको छ । दुई दजर्नभन्दा बढी चित्र प्रदर्शनीमा छन् । समकालीन सिर्जनाहरूमा डंगोलले प्रकृति, मानवीय प्रेम, सद्भाव, संस्कृतिप्रतिको झुकाव र संरक्षणका लागि समेत सचेत गराएकी छन् । समकालीन कलामार्फत वर्तमान समयको उठान त उनले गरेकी छन् नै, त्यसैमा उनले परम्परागत केही बान्कीहरूलाई अँगाल्दै मौलिक पक्षलाई समेत जोड दिएकी छन् । काइँयो, युगल जोडी बिम्ब त डंगोलका सिर्जनाका विशेषता नै हुन् । अहिलेको छैटौं एकल प्रदर्शनीसम्म पनि उनले यसलाई निरन्तरता दिएको भेटिन्छ । यस प्रदर्शनीमा भने उनले प्राकृतिक र सांस्कृतिक पक्षलाई पुरानै बिम्बसँगै अघि सारेको पाइन्छ । हामी कलाकारलाई जुन समय र विषयले प्रभाव पारेको हुन्छ, त्यही कुरा कलामा पनि देखिन्छ, उनले भनिन्, कोभिडको समयमा सुनसान सहर, अस्पतालमा बिरामी, अक्सिजनको अभावले छटपटिएका मानिसरूको स्थितिले मनमा छोएपछि मेरो अहिलेको पेन्टिङमा रूखहरू विशेष रूपमा आएका छन् । जसले प्रकृतिमा रूखको महत्त्वलाई बुझाउँछ । उनका चित्रहरूमा रूखहरूसँगै जीव र सांस्कृतिक सम्पदाहरू पनि झल्केका छन् । प्रकृति भनेकै साझा थलो रहेकाले मानिस मात्र होइन जनावर पनि बाँच्न पाउनुपर्छ भन्ने उनको कलाको मर्म हो । प्रकृतिमा रूख र सबै जीव जनावरको सन्तुलन मिले मात्र मानिस रहन सक्छ । मानिसले यी सबै पक्षको संरक्षण गर्नुपर्छ भन्ने उनले कलामार्फत नै सन्देश छोडेकी छन् । परम्परागत लोक कलाको छनक झल्कने मयूर, प्वाँख, मसिना रूपमा देखिने चराचुरुङ्गी, फूल र पातहरूमा यसपटक उनले प्रस्ट देखिने मन्दिरको संरचना, हिटी, नेवारी सांस्कृतिक पहिरन, कलात्मक बुट्टाहरूमा सांस्कृतिक बिम्ब देखाउने जमर्को गरेकी छन् । हाम्रालागि बाँच्न प्रकृति, अक्सिजन जति आवश्यक छ, त्यति नै सम्पदाहरू पनि महत्त्वपूर्ण छन् भन्ने कुरा कोभिडको समयमा मेरो मनमा अझ धेरै महसुस भयो । त्यसैले यी सबै कुरा कलामा पनि देखा पर्यो, उनले जोडिन् । समय र प्रकृतिलाई समकालीन पक्षलाई जोड्ने सम्पूर्ण कलाकृतिहरूलाई उनले पुनः युगल प्रेम र काइँयोमा नै जोडेकी छन् । वैवाहिक जीवनमा जोडिएपछि दाम्पत्य जीवनको प्रतीकका रूपमा देखिएको उनको युगल जोडी शैली नौलो भने होइन । काइँयोलाई सधैंझैं उनले यसमा पनि जीवनका आरोहअवरोह र अप्ठ्यारा परिस्थितिहरूको सामना गर्ने बिम्बका रूपमा प्रयोग गरेकी छन् । अझ नौलो पक्ष त सधैं चित्रमा देखिने उनका काइँयोहरू यस प्रदर्शनीमा इन्स्टलेसन कलाका रूपमा देख्न सकिन्छ । जसरी काइँयोले कपालका लट्टाहरू फुकाउने गर्छ, त्यसरी नै आइपर्ने अप्ठ्यारा समयलाई पार लगाउँदै जानुपर्छ भन्ने सकारात्मक सन्देश दिने डंगोलको भनाइ छ । एक्रेलिक माध्यममा प्रयुक्त गाढा रातो, नीलो, पहेँलो, सुन्तला रङले अझ डंगोलका कलाका सौन्दर्य खुलेका छन् । त्यसैमा देखिएका प्रेमिल जोडी, फूलहरू, पृष्ठभूमिमा सजिएका फूलका बुट्टाहरू, नीलै आकाश, सौम्य प्रकृतिको दृश्य, थपिएको हिमालको सुन्दरताले भरिएका चित्रहरूले मनमा शीतलता प्रदान गर्छ । आत्माको भावलाई सम्बोधन गर्ने उनको प्रदर्शनी यही शुक्रबारसम्म जारी रहनेछ ।"
सडक मजदुरको पिंगाई माया,"काठमाडौं (कास) तामाङ समुदायमा छोरीलाई माया गरेर बोलाइने थुप्रै नामहरूमध्ये एक हो पिंगाई माया । यही मायालु नामलाई केन्द्रमा राखेर एक पात्र बुनिन् गायिका निर्मला घिसिङले । लेखपढ नगरेकी, गाउँमा सामान्य रूपमा बाबुआमा र भाइको सपनाका लागि दिनचर्या बिताएकी सोझी पिंगाई माया सँगै कवि राजु स्याङ्तानले जोडिदिए मध्यपहाडी लोकमार्गमा ज्यामी काम गर्ने एक युवकको संघर्ष । त्यसैमा कवि स्याङ्तानले अझै थपे युवक र पिंगाई माया बीचको प्रेम कथा ।तामाङ समुदायका महिला, मजदुरका कथामा संस्कृतिलाई समेटेर तयार गरिएको पिंगाई माया बोलको गीत म्युजिक भिडियोसहित सार्वजनिक भएको छ । गीतमा शब्द गायिका घिसिङको छ भने उनलाई स्वरमा साथ अनिश योञ्जनले दिएका छन् । कोरोना महामारीको समयमा सिर्जना भएको गीतमा तामाङ भाषासँगै समुदायकै संस्कृति र मौलिक अर्गानिक प्रेम कथालाई उठान गर्ने जमर्को गरिएको गायिका घिसिङले सुनाइन् । भाषा त्यसै पनि जातिको संस्कृति हो, उनले भनिन्, यसमा तामाङ समुदायकै संस्कार र परम्पराका कुरा देखाउने हामीले कोसिस गरेका छौं । गीतमार्फत कथासँगै मौलिक संस्कृतिलाई अगाडि ल्याउने जमर्को गरेको उनले सुनाइन् । गीत सुनेपछि लोकमार्गमा काम गर्ने तामाङ समुदायको एक युवकको कथा सिर्जित भएको कवि स्याङ्तानले सुनाए । यसले मजदुरहरूको कथालाई समेट्ने स्याङ्तानले ठहर गरे । सडकमार्गमा अहोरात्र खटिने मजदुरहरूको कथालाई उनले यसभन्दा अघि कवितामा उठान गरिसकेका छन् । मजदुरका पीडा प्रस्तुत गरिएको स्याङ्तानको रामबहादुर मार्ग शीर्षकको कविता धेरैले रुचाएका छन् । रामेछापको सुनपाती गाउँपालिकामा छायांकन गरिएको म्युजिक भिडियोमा बुद्धि तामाङ र निरञ्जली लामाले अभिनय गरेका छन् ।"
'राम्रालाई रोजौं,"(धनकुटा)  बिहानै घरको मझेरीमा बसेकी साहित्यकार झमक घिमिरे डायरीका पानामा खुट्टाको औंलाले च्यापेको कलमको सहारामा केही लेखिरहेकी थिइन् । उनले चुनावी सरगर्मीको बारेमा भावना पोखिरहेकी थिइन् । घिमिरेले निर्वाचनको माहोलमा उत्साही बनेको लिखित प्रतिक्रिया दिइन् । अघिल्ला निर्वाचन जस्तै यसपटक पनि आफूलाई चासो रहेको उनले बताइन् । भेट्न आएका शुभेच्छुकका साथ उनले चुनाव सबैलाई चासो हुनैपर्ने बताइन् । चुनाव त हो, सबैलाई चासोको विषय पनि हो, उनले लेखिन्, चुनावबाट कस्ता कस्ता चुनिएर आउँछन् त्यतातिर उत्सुकता जागेको छ ।मदन पुरस्कार प्राप्त घिमिरे साहित्यमा जति कलम चलाउँछिन्, उति सामाजिक र राजनीतिक सन्दर्भमा पनि चासो राख्छिन् । उनी राजनीतिमा राम्रो चेत राख्ने गरेको बहिनी मीना बताउँछिन् । विगतको निर्वाचनको स्मरण गर्दै उनले अब राम्रालाई हाम्रा भन्न पाइयोस् भन्ने सोचमा रहेको उल्लेख गरिन् । सामाजिक सञ्जालमा गहकिलो भावना पनि पोख्ने गर्छिन् । कहिलेकाहीँ बहिनीहरूसँग टिकटक वा रमाइला तस्बिरमा रमाउँछिन् । तर यति बेला घिमिरेलाई दैनिकजसो भेट्न पुग्नेहरूसँग निर्वाचन र राजनीतिक क्रिया प्रतिक्रिया राख्ने गर्छिन् । निर्वाचनमा जति उत्साही बनिन्छ, उति गम्भीर पनि हुनुपर्ने उनको धारणा छ । हाम्रा भन्ने परिपाटीले राम्रा उपेक्षित हुने गरेको तितो यथार्थता लेखिन् । उनले मतदान गर्न आतुर रहेको प्रतिक्रिया दिइन् । उनलाई मतदानस्थलमा पुग्न सक्ने वातावरणका लागि सवारीसाधनको खाँचो छ । बाबु कृष्णबहादुर र आमा आशाकुमारी दुवै अशक्त छन् । कृष्णबहादुर ह्वीलचियरको सहारामा छन् । आशाकुमारी खुट्टाको समस्याले राम्रो हिँडडुल गर्न समस्यामा छिन् । घिमिरे स्वयं शारीरिक समस्यामा रहेकाले परिवारकै लागि मतदानस्थल रहेको धनकुटा६ स्थित कभर्डहलसम्म पुर्याउने साधन आवश्यक रहेको उनीहरू बताउँछन् ।साहित्यकार घिमिरे मपाइँत्वप्रति तिखो व्यंग्य पोख्छिन् । यहाँ सबैलाई आफ्नो प्रशंसा गरिदियोस्, राम्रो मात्र भनिदियोस् भन्ने धारणा राख्छन्, तर मलाई किन अरूले प्रशंसा गर्ने ? मेरो प्रशंसा गर्ने त्यस्तो विशेष पक्ष के छ भन्ने कुरा सोच्दैनन्, उनले लेखिन् । दार्शनिक विचार पनि राख्ने गर्छिन् । उनी भन्छिन्, कहिलेकाहींँ म केही बोल्दिनँ, बोल्नु पनि के ? कति बोल्नु ? दिक्क लाग्छ बोल्दाबोल्दा र मौन बस्छु र पनि बोलिरहेकै हुन्छु ।"
छनोटमा तीन स्रष्टा,"काठमाडौं (कास) लुनकरणदासगंगादेवी चौधरी साहित्यकला मन्दिरले साहित्य, कला, संस्कृति क्षेत्रका तीन स्रष्टालाई सम्मान गर्ने भएको छ । मन्दिरका अध्यक्ष वसन्त चौधरीको सभापतित्वमा भएको बैठकले तेजेश्वरबाबु ग्वङ्गलाई सरस्वती सम्मान, प्राडा त्रिरत्न मानन्धरलाई इतिहास शिरोमणि बाबुराम आचार्य शोध सम्मान र न्हुच्छेबहादुर डंगोललाई नारायणगोपाल संगीत सम्मान प्रदान गर्न नाम छनोट गरेको हो । सम्मानहरू मन्दिरको वार्षिकोत्सवको अवसरमा वैशाख २७ मा काठमाडौंमा प्रदान गरिने जनाइएको छ ।"
'द ग्रे म्यानमा धनुष,"मुम्बई (एजेन्सी) दक्षिण भारतीय अभिनेता धनुषलाई हलिउड फिल्म द ग्रे म्यान मा देखिने भएको छ । फिल्मको जानकारी उनले सामाजिक सञ्जालमा सेयर गरेका हुन् । नेटफ्लिक्समा २२ जुलाइमा रिलिज हुने फिल्ममा रेन गोस्लिङ, क्रिस इभान्स, एना डेसँगै धनुषले अभिनय गरेका छन् । निर्देशन एभेन्सजर्स इन्ड गेम का निर्देशक रुसो ब्रदर्स एन्थोनी र जो रुसोले गरेका छन् ।"
किन निकालिए रोहित ?,"(काठमाडौं)  नेपाली राष्ट्रिय फुटबल टिमका खेलाडीहरूले अखिल नेपाल फुटबल संघ (एन्फा) ले सातदोबाटोस्थित आफ्नो होस्टलमा दिइरहेको सेवासुविधालाई लिएर पहिलादेखि नै कुरा उठाइरहेका थिए, गुनासा गरिरहेका थिए । एसियन कप २०२३ छनोटको तयारीमा यसपालि पनि टिमलाई त्यही होस्टेलमा राख्ने भनिएको थियो । खेलाडीहरू होस्टेल होइन, होटलमा बस्न चाहन्थे । सेवासुविधा सुधारेको अवस्थामा होस्टेलमै बस्न पनि तयार थिए । त्यसैले खेलाडीहरू होटेलमा नभए सुधारिएको होस्टेलमा बस्न पाउनुपर्नेमा एकमत भए । यसबारे एन्फा र प्रशिक्षकसँग कुरा गर्न तयार भए ।प्रशिक्षणमा खेलाडीको नेतृत्व रोहित चन्दले गरिरहेका थिए । त्यसैले खेलाडीलाई चित्त नबुझेको कुरा गर्ने जिम्मा पनि उनैले पाए । सबै खेलाडी उनलाई साथ दिन तयार भए । होस्टेलमा बस्न दिन तोकिएको थियो सोमबार । त्यसको अघिल्लो दिन आइतबार दशरथ रंगशालामा ट्रेनिङपछि रोहितले प्रशिक्षक अब्दुल्लाह अल्मुताइरीलाई बन्द प्रशिक्षणमा खेलाडीहरूलाई होस्टेल राम्रो नभएकाले होटलमा राख्नुपर्ने बताएका थिए । एन्फा होस्टेलमा राख्ने भए खेलाडीहरूको लागि त्यसलाई सुधार गरेर राम्रो बनाउनुपर्ने विषय रोहितले राखेका थिए ।मिडफिल्डरसेन्टरब्याक रोहितले खेलाडीको तर्फबाट कुरा राखेपछि प्रशिक्षक अल्मुताइरीले कोको होस्टेल बस्ने, को होटल बस्ने भन्दै खेलाडीहरूलाई हात उठाउन लगाए । अल्मुताइरीले को होटेल बस्ने भनेर सोधे, रोहितले हात उठाए । होस्टेलप्रति गुनासो गर्दै पहिला उनलाई साथ दिने बताएका सबै खेलाडी चुपचाप बसे । रोहित एक्लो भए । तत्कालै अल्मुताइरीले रोहितलाई भनेका थिए, तिमी घर जाऊ । रोहित टिमबाटै निकालिए । उनी घर फर्किन बाध्य भए ।होस्टेल राम्रो नभएकै कारण वैशाख २ देखि सुरु भएको प्रशिक्षणमा मोफसलका खेलाडीहरूलाई भने पाँचतारे स्तरको झम्सिखेलस्थित होटल भिभान्तमा राखिएको थियो । एक दशकयता इन्डोनेसियाको शीर्ष लिग खेलिरहेका रोहितलाई हटाइएको भोलिपल्ट सोमबार बन्द प्रशिक्षण सुरु भयो । खेलाडीहरूलाई एन्फा होस्टेल होइन, त्रिपुरश्वेरस्थित युनाइटेड बिजनेस होटलमा राखियो । रोहितलाई अन्याय भएको भन्दै खेलाडीहरूले टिम व्यवस्थापक मधुसुदन उपाध्यायसँग कुरा राखे । तर कुनै सुनुवाई भएन । खेलाडीहरूले प्रशिक्षक अल्मुताइरीसँग कुरा गर्न चाहे । तर, उनी खेलाडीको कुरा सुन्न तयार भएनन् ।टिमका एक खेलाडीले भने, होस्टेल राम्रो छैन, होटेल बस्ने भन्नुपर्छ भनेर हामी सबैको बोली रोहितले बोलेका हुन् । हामी सबै डराएर बोल्न, हात उठाउन सकेनौं । होटल बस्ने भनेकै कारण रोहितलाई घर पठाउनु ठीक थिएन । आखिर त्यही दिन टिमका लागि होटल मिलाइसकेको रहेछ । उनीहरूले यसबारे प्रशिक्षक अल्मुताइरीसँग कुरा गर्न चाहेका थिए । सबैको कुरा रोहितले बोलेको भनेपछि बल्ल अल्मुताइरी पाँच जनालाई बोल्न दिन तयार भए ।टिमका २५ खेलाडीमध्ये कप्तानगोलकिपर किरण चेम्जोङ र डिफेन्डर देवेन्द्र तामाङ बाहिर छन् । रोहितलाई घर फर्काइएको थियो । बाँकी २२ खेलाडीमध्ये नवयुग श्रेष्ठ, विशाल श्रेष्ठ, विशाल राई, सुजल श्रेष्ठ, तेज तामाङ, सुमन लामा, अञ्जन विष्ट, विमल घर्तीमगर, दिनेश राजवंशी र अनन्त तामाङ प्रशिक्षक अल्मतुाइरीसँग कुरा गर्न गए । तर, अल्मुताइरीले कुरै सुन्न मानेनन्, उल्टै ती खेलाडीहरूलाई घर जाऊ भनिदिए । उनले जुनियर खेलाडीहरूलाई पनि मेरो टिममा बस्ने कि रोहितको टिममा जाने भन्दै भोटिङ गर्न भने ।अल्मुताइरीसँगको भेटबारे खेलाडीले भने, प्रशिक्षकले हाम्रो कुरा सुन्नै मानेनन् । हामीलाई तिमीहरूलाई विश्वास छैन रहेछ, नेगेटिभ भाइब्स ल्याइस् । घर गइहाल । टिममा तिमीहरू चाहिँदैन, म भएसम्म तिमीहरू कोही टिममा हुँदैन घर गइहाल भने । समस्या समाधान गर्ने उद्देश्यले पुगेका हामीलाई पनि लगातार घर जा भनिरहे । त्यसैले मंगलबार बेलुकी हामीले होटल छाडेका छौं । ओके, बाइ बाइ भनेर राम्रैसँग निस्केका हौं । व्यवस्थापकलाई भनेरै आएका हौं । अल्मुताइरीसँग कुरा गर्न गएका १० जनामध्ये विभागीय टिम आर्मीका फरवार्ड नवयुग भने टिमसँगै होस्टलमा छन् ।प्रशिक्षक र खेलाडीबीच विवाद चर्किएपछि एन्फा अध्यक्ष कर्माछिरिङ शेर्पाले खेलाडीहरूलाई एन्फा कम्प्लेक्स सातदोबाटोमा बुधबार खलाडीहरूलाई बोलाएका थिए । खेलाडीले एन्फामा कुरा गर्न अस्वीकार गरेपछि अध्यक्ष शेर्पाले बालुवाटार गएर भेटेका थिए । उनले खेलाडीहरूलाई प्रशिक्षकसँग कुरा गरेर खबर गर्ने वचन दिएका छन् ।खेलाडीलाई आफ्नो सेवासुविधाका लागि संघर्ष गर्नुपर्ने बताइरहने अल्मुताइरी आफैंले अहिल फरक व्यवहार गरेको उल्लेख गर्दै एक खेलाडीले भने, कोचले नै पहिला जहिले नि हामीलाई होटलमा राख्छु भन्थे । आफ्नो लागि लड्नुपर्छ भन्थे । अहिले उनी एन्फासँग लड्ने भनेको थिएँ, मसँग लड्ने भनेको हो र ? भन्छन् ।यस छनोटको तयारीको पहिलो दिन नै नेपाल एसियन कपमा छनोट हुन नसक्ने अभिव्यक्ति दिएका प्रशिक्षक अल्मुताइरीले थप १४ खेलाडीलाई प्रशिक्षणमा बोलाइसकेका छन् । सिनियर खेलाडीहरूसँग उनको व्यवहारले नेपालको तयारीलाई असर गर्ने नै छ । समूह ए मा नेपालले जेठ २५ मा जोर्डन, २८ मा कुवेत र जेठ ३१ मा इन्डोनेसियाविरुद्ध कुवेत सिटीमा प्रतिस्पर्धा गर्नेछ ।"
जादुयी प्रदर्शन आवश्यक : बेन्जेमा,"म्यानचेस्टर (एएफपी) युरोपेली च्याम्पियन्स लिग फुटबल सेमिफाइनल पहिलो लेगमा म्यानचेस्टर सिटीको हातबाट पराजित भएलगत्तै रियल म्याड्रिडका करिम बेन्जेमाले भनेका छन्, हामीलाई जादुयी प्रदर्शन आवश्यक छ । निकै रोमाञ्चक खेलमा सिटी ४३ ले पराजित भएको थियो । त्यसमा रियलका बेन्जेमाले दुई गोल गरे । यससँगै उनले यो सिजन गरेको व्यक्तिगत गोलसंख्या ४१ पुगेको छ । उनी मान्छन्, मे ४ मा बेर्नाबेउमा हुने दोस्रो लेगको सेमिफाइनल विशेष हुनेछ । यी फ्रान्सेली खेलाडीविना रियलको कीर्तिमान १४ औं पल्ट युरोपेली च्याम्पियनसिप जित्ने धोको यसअघि नै तुहिएको हुनसक्ने थियो । उनले पेरिस सेन्ट जर्मेन (पीएसजी) विरुद्ध ह्याट्रिक गरे भने यस्तै प्रदर्शन चेल्सीविरुद्ध पनि दोहोर्याए । यिनै प्रदर्शन मदतमा रियल म्याड्रिड कीर्तिमान ३० औंपल्ट च्याम्पियन्स लिगको सेमिफाइनलल प्रवेश गर्न सफल रह्यो । त्यसको ठीक विपरीत सेमिफाइनलमा सिटीको यात्रा तेस्रोपल्ट मात्र रह्यो । तर, प्रतियोगितामा उपाधिको सबैभन्दा बलियो प्रत्याशी मानिएको सिटीले त्यसै प्रतिष्ठाअनुसार पहिलो लेग भने आफ्नो नाममा राख्यो । इतिहादमा त्यसैअनुसार प्रदर्शन गर्न सफल रह्यो । त्यस अर्थमा सिटी लगातार दोस्रो वर्ष फाइनलल पुग्नबाट ९० मिनेटमात्र टाढा छ । सन् २०१६ मा यिनै दुई टिमबीच सेमिफाइनलमा भेट हुँदा रियल विजयी थियो । गत सिजन भने सिटीले खाली रंगशालामा पीएसजीलाई पन्छाएको थियो । यही हारमा रियलका प्रशिक्षक कार्लो एन्सेलोट्टी खुसी रहेनन् । उनले खेलपछि भने, जतिबेला आफ्नो टिम खेलमा पराजित हुन्छ, त्यो पक्कै राम्रो होइन । यो खेलमा प्रस्ट देखिएको छ, जतिबेला बल आफ्नो नियन्त्रणमा हुन्छ, रियल राम्रो हुन्छ । तर यही टिम बल आफ्नो पकडमा नहुने बेला खराब हुन्छ । रियलका लागि भने फेरि एकपल्ट बेन्जेमा नै नायक साबित भए । उनले नै दोस्रो हाफमा आफ्नो टिमलाई सेमिफाइनल समीकरणमा फर्काए । त्यो अर्थमा खेल भने आफैंमा निकै रोमाञ्चक र सनसनीपूर्ण रह्यो । यस्तोमा सिटीका प्रशिक्षक पेप ग्वार्डिओलाले प्रतिक्रिया दिए, यो फुटबलका लागि निकै राम्रो विज्ञापन हो । कसले भन्न सक्छ, यो खेलबाट मज्जा आएन भनेर ? उनले च्याम्पियन्स लिग नजितेको भने ११ वर्ष भइसकेको छ । उनले अन्तिम पटक बार्सिलोनाका लागि क्लब फुटबलको यो सर्वोच्च प्रतियोगिता जितेको थियो । तर, फेरि एकपल्ट यही सिटी फाइनल यात्राका लागि बलियो प्रत्याशी बनेको छ । ग्वार्डिओलो थप्छन्, आजको खेललाई लिएर खेलाडीप्रति कुनै गुनासो छैन, न त नतिजाबारे धेरै बोल्न आवश्यक छ । सिटीको प्रदर्शनमा मलाई वास्तवमै गर्व छ । हाम्रा खेलाडीले जसरी खेले, त्यसमा म वास्तवमै खुसी छु । सिटीको वास्तविक परीक्षा अर्को साता हुनेछ, जतिबेला इंग्लिस च्याम्पियन टिम रियलको घरमा जानेछ । सिटीलाई डर रहनेछ, कतै रियलले फेरि एकपल्ट अर्को पुनरागमन रच्ने त होइन ? हो, भने यसका लागि बेन्जेमाले भनेजस्तै जादुयी प्रदर्शन आवश्यक हुनेछ ।"
सलोनी र अभिलाषा विजयी,"काठमाडौं (कास) सलोनी तामाङ र अभिलाषा विष्ट आठौं सिटिजन्स बैंक खुला टेनिस प्रतियोगिताको महिला सिंगल्सतर्फ सेमिफाइनलमा पुगेका छन् ।सलोनीले इभा अधिकारीलाई ६०, ६० ले र अभिलाषाले इन्द्रकला श्रेष्ठलाई ६०, ६० कै सोझो सेटमा हराएर अन्तिम चारमा स्थान बनाएका हुन् । सोही स्पर्धामा सर्भानी श्रेष्ठले भगवती बिकले बीचमै खेल त्यागेपछि सेमिफाइनल सुरक्षित गरिन् । सर्भानीले पहिलो सेटमा ६० ले अग्रता बनाएकी थिइन् । इशाश्री शाहले प्रकृति श्रेष्ठलाई ६३, ६२ ले हराएर अन्तिम चार पक्का गरिन् । भेट्रान ४५ वर्षमाथि सिंगल्समा चन्द्र शाही, गोपी भट्टराई, रोहित सुनुवार र महेश श्रेष्ठ विजयी हुँदै सेमिफाइनलमा पुगेका छन् । चन्द्र शाहीले हरिबहादुर बस्नेतलाई ६१, ६१ ले, गोपीले शरण गुरुङलाई ६४, ७६ ले, रोहितले मनोज शाहलाई ६०, ६१ ले र महेशले विमल गुरुङलाई ६२, ४६, १०६ ले हराए । ५५ वर्षमाथि पुरुष सिंगल्समा विमल गुरुङ, सुशील पाण्डे, प्रदीप बहादुर शाह, उत्तम कुमार लामा, निरञ्जनकुमार श्रेष्ठ, इन्द्रबहादुर शाह, वाल्टर स्मिथ र ध्रुवबहादुर गुरुङ विजयी हुँदै क्वाटरफाइनलमा पुगेका छन् ।"
वज्राचार्यको स्मृतिमा अक्षयकोष,"काठमाडौं (कास) क्योकुसिन करातेका दिवंगत प्रशिक्षक तथा ब्रान्चचिफ रामजीप्रसाद वज्राचार्यको स्मृतिमा मंगलबार २० लाख रुपैयाँको अक्षयकोष स्थापना गरिएको छ । अक्षयकोष सञ्चालनका लागि कमिटी पनि गठन गरिएको छ , त्यसमा उपाध्यक्ष रहेका पुष्प मानन्धरका अनुसार कोषका लागि स्वदेश तथा विदेश रहेका क्योकुसिन करातेका खेलाडीले सहयोग गरेका छन् । विदेशमा रहेका क्योकुसिन करातेका खेलाडीको संगठन यूएनकेएले त्यसमा विशेष भूमिका खेलेको थियो । यस अक्षयकोषलाई बढाएर ५० लाख रुपैयाँसम्म पुर्याउने लक्ष्य छ, मानन्धरले भने । अक्षयकोषको ब्याजबाट प्राप्त हुने रकम क्योकुसिन करातेका खेलाडीको हकहितमा प्रयोग हुनेछ । गत वर्ष दिवंगत वज्राचार्य यो खेलमा पहिलो पुस्ताका खेलाडी हुन् । उनले ०४० र ०४२ सालमा आयोजित पहिलो र दोस्रो खुल्ला करातेमा लगातार पहिलो स्थान हात पारेका थिए । यस्तै उनले सन् १९८४ मा इन्डोनेसियाका जाकार्तामा भएको एसियन क्योकुसिन करातेमा कांस्य पदक पनि जितेका थिए ।"
बक्सिङ खेलाडी छनोट सुरु,काठमाडौं (कास) नेपाल बक्सिङ संघले चीनमा हुने १९ औं एसियाली खेलकुदका लागि बक्सिङको प्रारम्भिक छनोट सुरु गरेको छ । बुधबार सुरु प्रारम्भिक छनोटअन्तर्गत महिला ५१ केजीमा आर्मीकी मीनु गुरुङले नेपाल बक्सिङ क्लबका दिवाना शेर्मालाई नकआउटका आधारमा पराजित गरिन् । सोही तौलमा आर्मीकै ललिता महर्जनले एपीएफका नीता गोसाईंलाई अंकका आधारमा हराइन् । पुरुष ५२ केजीमा वाग्मतीका लक्ष्मण राईले आर्मीका जयन्त मैनाली र पुलिसका चन्द्रबहादुर थापाले वाग्मतीका रविन थापालाई अंकका आधारमा हराए । ६३ केजी तौलमा आर्मी एका लालु आलेमगरले गण्डकी प्रदेशका सागर परियार र वाग्मतीका निशान दासले सोही प्रदेशका सुलभ मालीलाई अंकका आधारमा हराए ।
खड्का स्विडेन ओपनमा निर्णायक,काठमाडौं (कास) नेपाली तेक्वान्दोका अन्तर्राष्ट्रिय निर्णायक अशोक खड्काले स्विडेनका स्टकहोममा हुने स्विडेन ओपन तेक्वान्दो च्याम्पियनसिप (जी २) मा निर्णायकको भूमिका निर्वाह गर्ने भएका छन् । वर्ल्ड र्याङकिङका प्रतियोगितामा जान लागेका खडकालाई बुधबार नेपाल तेक्वान्दो संघका अध्यक्ष प्रकाश शम्शेर राणाले बिदाइ गरेका थिए । च्याम्पियनसिप अप्रिल ३० देखि मे १ सम्म स्टकहोममा हुनेछ । हालै विश्व तेक्वान्दोको दोस्रो श्रेणीको निर्णायकमा बढुवा भएका खड्काले खेलकुद मन्त्रालयबाट उत्कृष्ट निर्णायकको सम्मान थापेका थिए ।
