शीर्षक,विवरण
"प्रश्नको घेरामा अर्थमन्त्री, छानबिनमा गभर्नर","पूर्वप्रधानमन्त्री केपी शर्मा ओली नेतृत्वको सरकारले नियुक्त गरेका गभर्नर भन्दै अर्थमन्त्री शर्माले उनलाई पदमुक्त गर्ने विषयमा सत्तारूढ दलका नेता तथा कानुन व्यवसायीहरूसँग लामो समयदेखि छलफल गरेका थिए । विभिन्न विषयमा मतभेद बढेपछि गभर्नर अधिकारी र अर्थमन्त्री शर्माबीचको दूरी पनि बढ्दै गएको थियो । अर्थमन्त्री शर्माले सत्तारूढ दलका मन्त्रीहरूलाई गभर्नर हटाउन सहमत गराए पनि प्रधानमन्त्री असहमत भए । त्यसपछि अर्थमन्त्री शर्माले विभिन्न सार्वजनिक समारोहमा गभर्नर अधिकारीलाई अपमान गर्ने गरेको वित्तीय क्षेत्रका जानकार अधिकारीहरूको अनुभव छ । अर्थमन्त्री भएलगत्तै शर्माले २७ वटै वाणिज्य बैंकका प्रमुख कार्यकारी अधिकृतहरूलाई राष्ट्र बैंकमा बोलाएर छलफल गरेका थिए । जुन अर्थमन्त्रीको क्षेत्राधिकारभन्दा बाहिरको विषय थियो, एक राष्ट्र बैंकका प्रमुख कार्यकारी अधिकृत भन्छन्, त्यो कार्यक्रममा गभर्नरलाई बोल्नसमेत दिएनन् । राष्ट्र बैंक तथा अर्थ मन्त्रालयका अधिकारीहरूका अनुसार त्यसपछि गभर्नर र अर्थमन्त्री शर्माबीच बोलचालसमेत बन्द भयो । कहिलेकाहीँ औपचारिक कार्यक्रममा भेट हुँदासमेत बोलचाल हुँदैन थियो । त्यसपछि आफ्नो क्षेत्राधिकार भन्दै गभर्नरले अर्थमन्त्रीसँग भेटघाट तथा अनौपचारिक सल्लाह नलिई काम गर्दै आएका थिए ।पछिल्लो पटक गत सोमबार पनि सबै बैंकका प्रमुख कार्यकारी अधिकृत (सीईओ) हरूलाई बोलाएर राष्ट्र बैंकले सवारीसाधनसहित विलासिताका सामग्रीहरूको आयातका लागि प्रतीतपत्र (एलसी) नखोल्न निर्देशन दिएको थियो । विदेशी विनिमय सञ्चिति निरन्तर घटेर अर्थतन्त्र थप जोखिममा परेको भन्दै राष्ट्र बैंकले यस्तो कदम लिएको थियो । जसबारे आफूलाई कुनै जानकारी नै नभएको भन्दै अर्थमन्त्री शर्मा थप चिढिए, अर्थ स्रोत भन्छ, तर एक साताअघि नै गभर्नर अधिकारीले अर्थतन्त्र संकटमा परेको र सुधारका लागि भन्दै १६ बुँदे सुझाव अर्थ मन्त्रालयलाई बुझाइसकेका थिए । त्यसमा अर्थ मन्त्रालय र मन्त्रिपरिषद्ले निर्णय गर्नुपर्ने एजेन्डाहरू थिए । जुन सुझावबारे अर्थ मन्त्रालयले कुनै चासो नदेखाएपछि राष्ट्र बैंकले रणनीतिक रूपमै वाणिज्य बैंकका प्रमुख कार्यकारी अधिकृतहरूमार्फत आयात रोक्ने निर्देशन दिएको थियो । राष्ट्र बैंकको १६ बुँदे सुझाव र आयात रोक्ने कदम सञ्चारमाध्यममा सार्वजनिक भएपछि अर्थमन्त्री शर्मा झन् आक्रोशित भए, राष्ट्र बैंक स्रोत भन्छ, त्यसको भोलिपल्ट नै शंकास्पद ४० करोड रुपैयाँ रकम छुटाउन सक्रिय रहेको समाचार बाहिरियो । षड्यन्त्रपूर्वक यी सबै काम गभर्नर अधिकारीले गरेको निष्कर्षसहित अर्थमन्त्रीको ध्यान उनलाई हटाउनेमा गयो । शुक्रबारको कार्यक्रममा यो विषयमा पनि अर्थमन्त्रीले असन्तुष्टि पोखे । राष्ट्र बैंकबाट आएको सुझाव मन्त्रालयमा आइपुगेको हुँदैन, सञ्चारमाध्यममा आइसक्छ । निर्णयमा पुग्ने हो कि होइन, थाहा छैन । त्यसै हाहाकार हुन्छ । त्यसले अर्थतन्त्रमा असर गर्छ, शर्माले भने, केही वस्तुलाई एलसी नखोल्ने भनेका छौं । पछिल्लो १०१५ दिनमा कतिले एलसी खोले, त्यसको रेकर्ड मलाई चाहियो ।प्रधानमन्त्री देउवा निकटस्थ अधिकारीहरूको प्रस्ताव पनि गभर्नर अधिकारीले रोकेर राखेका थिए । कांग्रेस सांसद तथा अर्बपति विनोद चौधरीको नबिल बैंकको सेयर विवाद, लाभांश विदेश लाने योजनालाई पनि गभर्नर अधिकारीले रोकिदिएका थिए । चौधरीकै सिमेन्ट उद्योगको सेयर विदेश रहेका २ छोराहरूका नाममा लेखांकन गरिदिने प्रस्ताव गभर्नर अधिकारीले रोकिदिएका थिए, राष्ट्र बैंक स्रोत भन्छ, नेपालमा स्थापित कम्पनीको सेयर विदेशमा रहेका छोराहरूका नाममा हस्तान्तरण गरेपछि लाभांशका रूपमा पुँजी पलायन गर्ने बाटो खुला गर्न खोजेको भन्दै गभर्नर अधिकारीले प्रस्ताव अघि बढाएका थिएनन् । चौधरीको यो प्रस्तावमा गभर्नर अधिकारी बाधक नबनिदिऊन् भन्ने चाहना देउवाको थियो । तर गभर्नरले मानेका थिएनन्, कांग्रेसका ती नेताले भने, यसकारण पनि गभर्नर हटाउने शर्माको प्रस्तावमा देउवा पनि सजिलै सहमत भएका हुन् । गभर्नर अधिकारीमाथिको सरकारी कदमले अर्थतन्त्र थप बिगार्ने भन्दै सत्तारूढ दलकै नेताहरूले आलोचना गरेका छन् । खासगरी पूर्वगभर्नर, पूर्वअर्थमन्त्री तथा केही राजनीतिक दलका नेताहरूले सरकार नेतृत्वको गैरजिम्मेवार गतिविधि र अर्थतन्त्र सुधारमा अक्षमता ढाकछोप गर्न गभर्नर अधिकारीलाई बलिको बोको बनाएको प्रतिक्रिया दिएका छन् । जसको प्रतिरक्षा गर्ने आधार सरकारसँग नरहेको उनीहरूको भनाइ छ । गभर्नरलाई के आधारमा, किन र के कारणले निलम्बन गरेको भनेर बुझ्न बाँकी छ । कुनै पनि व्यक्तिगत आग्रहपूर्वाग्रहका आधारमा निर्णय गर्न पाइँदैन, कांग्रेस महामन्त्री गगन थापाले भने, सार्वजनिक प्रतिरक्षा गर्ने आधारमा मात्रै सरकारले निर्णय गर्नुपर्छ भन्ने हो । महामन्त्री थापाले अहिले अर्थमन्त्री शर्माका कारण अर्थतन्त्र थप जोखिममा ल्याउने काम भइरहेको सार्वजनिक रूपमा टिप्पणी गर्दै आएका छन् । उनले अर्थमन्त्रीबाट शर्मालाई हटाउनुपर्ने माग पार्टी तथा गठबन्धनको बैठकमा उठान गर्दै आएका छन् । हामीले पार्टीको र गठबन्धनको बैठकहरूमा यो सरकारले जनतालाई भन्न नसक्ने कुनै पनि निर्णय नगरिदियोस् भनिरहेका छौं । २०७४ सालमा जस्तै गलत निर्णयहरू नहोऊन् भनेर खबरदारी गरिरहेका छौं, थापाले भने, तर कतिपय निर्णय २०७४ सालको जस्तै आइरहेका छन् । सार्वजनिक रूपमा प्रतिरक्षा गर्ने आधार छैन । २०७४ सालमा तत्कालीन प्रधानन्यायाधीश सुशीला कार्कीलाई महाभियोग लगाएर देउवा नेतृत्वको सरकारले आलोचना खेप्नुपरेको थियो । अहिले गभर्नर अधिकारीको निलम्बन पनि आलोचनाको मुद्दा बनेको छ ।अधिकारीले जिम्मेवारी सम्हालेको ठीक २ वर्षमा निलम्बनमा परेका हुन् । उनलाई केपी ओली नेतृत्वको सरकारले २०७६ चैत २४ मा नियुक्त गरेको थियो । गभर्नर अधिकारीको कार्यकाल अझै तीन वर्ष बाँकी छ । यसअघि अख्तियार दुरुपयोग अनुसन्धान आयोगले मुद्दा दायर गरेपछि तत्कालीन गभर्नर विजयनाथ भट्टराई निलम्बनमा परेका थिए । अर्थमन्त्रीको ठाडो आदेशले निलम्बन गरिएको यो पहिलो घटना हो । राष्ट्र बैंकको स्वायत्ततामाथि अहिलेको सरकारले गम्भीर रूपमा हस्तक्षेप गरेको छ, पूर्वअर्थमन्त्री युवराज खतिवडाले भने, अर्थमन्त्रीले आफ्नो कमजोरी लुकाउन गभर्नरलाई बलिको बोको बनाएका हुन् । अर्थतन्त्रको सम्पूर्ण जिम्मेवारी लिने दायित्व अर्थमन्त्रीको हो । अहिलेको अवस्थामा अर्थमन्त्रीले राजीनामा दिनुपर्छ ।गभर्नर अधिकारीले अर्थतन्त्र सुधार गर्न केही सकारात्मक कदम चालेको खतिवडाको भनाइ छ । अघिल्लो सरकारको पालामा नियुक्त गरेको मान्छेले राम्रो काम गर्यो भनेर प्रतिशोध साध्नकै लागि अर्थमन्त्रीको ठाडो आदेशमा सरकारले निर्णय गरेको देखिन्छ, खतिवडाले भने, उनीमाथि अर्थमन्त्रीले सार्वजनिक रूपमा सूचना चुहाएको भन्दै गालीगलौज गरेका छन् । सार्वजनिक रूपमा गभर्नरलाई गाली गर्ने, छानबिन गर्ने, निलम्बन गर्ने कार्यले देशको आर्थिक स्थिति र वित्तीय प्रणालीलाई थप अस्थिर बनाउनेछ । अहिलेको अर्थतन्त्रको अवस्थामा राष्ट्र बैंकको नेतृत्वलाई चलाउने कदमले व्यावसायिक जगत्, बैंकिङ प्रणालीमा सन्त्रासको वातावरण सिर्जना हुने खतिवडाको भनाइ छ । यसले अर्थतन्त्रलाई थप संकटतर्फ धकेल्नेछ, उनले भने । खतिवडा अर्थमन्त्री हुँदा उनकै प्रस्तावमा अधिकारीलाई गभर्नरमा नियुक्त गरेका हुन् । संसारभर अर्थमन्त्री र गभर्नरबीच मनमुटाव हुने गरेको तर प्रतिशोधमा बर्खास्ती गर्ने चलन भने नरहेको पूर्वगभर्नर चिरञ्जीवी नेपाल बताउँछन् । अर्थमन्त्री र गभर्नरको टसल संसारमा जहाँ पनि हुन्छ । हाम्रोमा पनि विगतमा धेरै पटक भएको छ । त्यो टसल मैले पनि भोगेकै हुँ, उनले भने, तर राष्ट्र बैंकको स्वायत्तता जोगाउनका लागि समेत राजनीतिक नेतृत्वले यसरी हात हालेको उदाहरण कमै छ । यस्तो संस्थाको नेतृत्वमाथि राजनीतिक हस्तक्षेप गरेपछि हाम्रो अर्थतन्त्र थप कमजोर हुने भयो । अर्थतन्त्र अप्ठ्यारो भएका बेला गरिएको यो निर्णयको सन्देश राम्रो जाँदैन ।राष्ट्र बैंकको स्वायत्ततामाथिको प्रहार भएको उनको भनाइ छ । यस्तो भएपछि भोलि आउने नेतृत्वले पनि आत्मविश्वासका साथ काम गर्न सक्दैन । अब राष्ट्र बैंकमा पनि अस्थिरता पैदा हुने भयो । यो साह्रै दुःखलाग्दो घटना हो, उनले भने, किनभने दुई तिहाइ ल्याउँदासमेत सरकार स्थिर हुँदोरहेनछ भन्ने देखिइसकेको छ । त्यसकारण राजनीतिक नेतृत्व र अर्थमन्त्री परिवर्तन भइरहन्छन् । तर राष्ट्र बैंकको नेतृत्व स्थिर हुन्छ । अर्थतन्त्रको मुख्य जिम्मेवारी उसकै हातमा हुन्छ । त्यो नेतृत्व नै हटाउने काम गरेपछि अर्थतन्त्र थप धराशायी हुने भयो ।यसैबीच सर्वोच्चका पूर्वन्यायाधीश पुरुषोत्तम भण्डारीले आफ्नो नेतृत्वमा अन्य दुई जनासहित गभर्नरविरुद्ध जाँचबुझ समिति बनाएको सुनेको तर आधिकारिक जानकारी नपाएको बताए । मैले पनि समाचार सुनें तर, त्यसबारे आधिकारिक जानकारी केही आएको छैन, उनले भने, समितिको क्षेत्राधिकार के हुन्छ, उहाँमाथि लगाइएको चार्ज के हो ? प्रक्रिया कसरी अगाडि जान्छ ? आदिबारेमा टीओआर पाएपछि मात्रै भन्न सकिएला । रिटायर्ड न्यायाधीशको नेतृत्वमा समिति बन्ने भनिसकेपछि स्वतः बुझिने कुरा के हो भने त्यहाँ कानुनबमोजिम काम हुन्छ । हामीले कानुनबमोजिम बाहेक अन्य काम गर्न मिल्दैन । यसबारेमा मलाई कसैले नसोधेको र आधिकारिक टीओआर पनि नपाएका कारण अहिले नै कानुन हेरिबसेको छैन ।"
माओवादीमा 'दाहालतन्त्र',"(काठमाडौं)माओवादी केन्द्रका अध्यक्ष पुष्पकमल दाहालले कान्छी छोरी गंगा दाहाल र ज्वाइँ जीवन आचार्यलाई केन्द्रीय कमिटी सदस्य बनाएको महिना नबित्दै परिवारका अर्का एक सदस्यलाई राज्यको महत्त्वपूर्ण जिम्मेवारी दिलाएका छन् । सरकारको सिफारिसमा राष्ट्रपतिबाट मनोनीत हुने राष्ट्रिय सभा सदस्यको कोटामा अध्यक्ष दाहालले भाइ नारायणप्रसाद दाहाललाई पठाएका छन् ।पुसमा आयोजित पार्टी महाधिवेशनले अध्यक्षमा दाहाललाई चयन गरे पनि अन्य पदाधिकारी पछि तोक्ने भन्दै प्रतिनिधिलाई घर पठाइएको थियो । फागुनमा बसेको केन्द्रीय कमिटी बैठकमा दाहालले छोरीज्वाइँसहित ९७ जना नयाँ केन्द्रीय सदस्यको नाम वाचन गरेका थिए । छोरी रेनु र बुहारी बिना मगर भने पहिले नै केन्द्रीय सदस्य छन् । छोरीज्वाइँलाई केन्द्रीय सदस्यमा मनोनीत गरेको भन्दै केही केन्द्रीय सदस्यले विरोध गरेका थिए ।तर पार्टीभित्र र बाहिरको आलोचनाको परवाह नगर्ने दाहालले भाइ नारायणलाई राष्ट्रिय सभामा पठाउन प्रधानमन्त्री शेरबहादुर देउवालाई मनाएका थिए । एक मन्त्रीका अनुसार बिहीबार मन्त्रिपरिषद्ले नारायण दाहाललाई राष्ट्रिय सभा सदस्यका लागि सिफारिस गर्ने निर्णय गरेको थियो । सोहीअनुसार राष्ट्रपति विद्यादेवी भण्डारीले शुक्रबार उनलाई राष्ट्रिय सभा सदस्यमा मनोनीत गरेकी हुन् । माओवादीकै कोटामा परेका रामनारायण बिडारीको कार्यकाल सकिएपछि रिक्त पदमा अध्यक्ष दाहालले भाइलाई छानेका हुन् ।तर नारायणलाई राष्ट्रिय सभामा सिफारिस गर्नेबारे पार्टीमा औपचारिक छलफल नभएको एक नेताले बताए । १० वर्ष सशस्त्र युद्धमा नारायण पनि सहभागी थिए तर दाहाल परिवारले मात्र पटकपटक अवसर पाएको भन्दै पार्टीभित्र असन्तुष्टि बढेको छ । सँगै युद्धमा हिँडेका परिवारलाई साँझबिहानको समस्या छ, धेरै घाइतेलाई पार्टीले बिर्सिएको छ तर दाहाल परिवारका सदस्यले भने पटकपटक मौका पाउने ? यो अनौठो भएको छ, माओवादीका एक नेताले भने । नारायण यसअघि पनि पटकपटक सांसद भएका छन् । संविधानसभामा नारायण सभासद बनेका थिए । २०७४ मा दोस्रो पटक प्रधानमन्त्री हँॅदा दाहालले भाइ नारायणलाई प्रशासनिक सल्लाहकार बनाएका थिए । आठौं महाधिवेशनबाट चयन भएको केन्द्रीय कमिटीमा नारायण सदस्य भएका छन् । त्यसअघि नेकपाको वाग्मती प्रदेश अध्यक्ष थिए । अध्यक्ष दाहालकी छोरी रेणु पनि केन्द्रीय सदस्य बनेकी छन् । अघिल्लो पटक भरतपुरमा मेयर जिताउन दाहालले कांग्रेससँग तालमेल मात्र गरेनन्, मत नपुग्ने भएपछि माओवादी कार्यकर्ताले मतपत च्यातेर पुनः निर्वाचन गराएका थिए । अहिले पनि माओवादी अध्यक्षले भरतपुरलाई केन्द्रमा राखेर पाँचदलीय तालमेलको प्रयास गरिरहेका छन् । यद्यपि कांग्रेसको स्थानीय नेतृत्वको विरोध छ । दाहालले यसअघि बुहारी बिना मगरलाई केपी शर्मा ओली नेतृत्वको सरकारमा मन्त्री बनाएका थिए । जुनियर लाई मन्त्री बनाएको भन्दै त्यसबेला माओवादीभित्र विवादसमेत भएको थियो ।कार्यसम्पादन अत्यन्तै कमजोर हुँदा पनि उनी तीन वर्ष मन्त्री रहेकी थिइन् । मगर अहिले संघीय सांसद हुन् । उनी आगामी चुनावी तयारीमा जुटिसकेकी छन् । दाहालले पूर्वप्रधानमन्त्रीका रूपमा राज्यबाट सुविधा पाउने गरी कान्छी छोरी गंगालाई स्वकीय सचिव बनाएका छन् । २०७४ को निर्वाचनमा कान्छा ज्वाइँ आचार्यलाई पनि प्रदेशसभा सदस्यको टिकट दिएका थिए । मोरङ६ को (क) मा प्रदेशको टिकट पाए पनि उनी पराजित भएका थिए । अर्का ज्वाइँ सभामुखको सचिवालयमा छन् । परिवारप्रतिको अतिमोह लाई लिएर माओवादी केन्द्रकै नेताहरू टिप्पणी गर्छन्, पार्टीमा दाहालतन्त्र जहाँ परिवारबाहिरलाई अवसर दुर्लभ छ ।"
डिजिटल कटुवाल,"(प्यूठान)नाम तीर्थ राना, वर्ष ६३ । गौमुखी गाउँपालिका२ अर्खाका रानालाई उनको नामथरले चिन्ने विरलै भेटिन्छन् । १६ वर्षको उमेरदेखि गाउँमा चिच्याएर हाक हाल्ने (कटुवाली) गर्न थालेका हुन् । अग्लो डाँडामा पुग्यो, हाक हालेर गाउँलेलाई सूचना दियो अनि फर्कियो । कटुवाल दाइ को दैनिकी यसरी नै बितिरहेको थियो । गाउँमा कुनै भेला र कार्यक्रम हुने भए उनैबाट थाहा हुन्थ्यो । उनी चिच्याउन थालेपछि नयाँ खबर के रहेछ भनेर गाउँलेका कान ठाडा हुन्थे । अहिले डाँडामा पुगेर खबर सुनाउनै पर्दैन । घरमै बसेर फोनमार्फत सबैलाई खबर पुर्याउँछन् । मोबाइलबाट सन्देश प्रवाह गर्छन् । गाउँपालिकाले कटुवालका लागि निःशुल्क मोबाइल फोनको व्यवस्था गरेपछि उनलाई काम गर्न सहज भएको हो । गाउँका सबैले सुन्ने गरी चिच्याएर खबर घरघर पुर्याउनुपर्थ्यो, उनले भने, मोबाइल आएपछि काम सजिलो भएको छ । घाँटी दुख्ने गरी चिच्याएका दिनहरू सम्झिँदा अहिले पनि उनी रमाइलो मान्छन् । दिनमा दुईतीन वटासम्म सूचना पनि भन्थें, उनले भने । उमेर कोल्टे फेर्दै ढल्किएर बुढ्यौली लाग्यो । तर, रानालाई पेसाप्रतिको मोह मरेको छैन । उमेर ढल्दै गएपछि खबर पुर्याउन सक्दिनँ कि भन्ने मनमा खेलिरहन्थ्यो, उनले भने, गाउँपालिकाले कटुवालका लागि मोबाइल फोन दिएपछि मनमा शान्ति मिलेको छ । पुर्ख्यौली पेसा छोड्न नसकिने र गर्न पनि नसकिने अवस्थामा पुगेको उनले बताए । राना अहिले मोबाइल चलाउन नातिबाट सिक्दै छन् । फोन गर्न सबैको नम्बर चाहिने रहेछ, उनले भने, नातिले नम्बर लगाइदिएपछि फोनमा बोल्छु । फोन नलागेकालाई घरघरै पुगेर पनि खबर गर्छु । अहिले छरछिमेक र गाउँका सबैको नम्बर संकलन गरिरहेको उनले बताए । गाउँपालिकाले वडा कार्यालयमा बोलाएर सिमकार्ड र मोबाइल दिएको उनले सुनाए । सरहरूले मोबाइल चलाउन पहिले सिक्नुपर्छ भन्नुभएको छ, उनले भने, सुरुमा त सक्दिनँ कि जस्तो पनि लागेको थियो तर फोन उठाउन र लगाइदिएपछि कुरा गर्न जानिसकेको छु । डायरीमा टिपेको नम्बर अहिले थिच्नसम्म अलिअलि जानेको उनले बताए ।अर्खाकै कटुवाल थम्मन सुनारले पनि जमाना फेरिएको बताए । हाक हालेर दिने सूचना एउटा मोबाइलबाट दिन सकिने भएपछि कटुवाल पेसाप्रति झनै लगाव बढेको उनले बताए । डाँडामा गएर चिच्याउने दिन अब गए, उनले भने, पहिलेपहिले वर्षमा गाउँलेले दिने एक माना अन्नका भरमा गाउँमा कटुवाल काम गरेको थिएँ । गाउँपालिकाले मोबाइल दिएपछि आफूहरूको पेसाले नयाँ मोड लिएको उनले बताए । गाउँपालिकाले मोबाइल र सिमकार्ड दिँदा साह्रै खुसी लागेको सुनारले बताए । सातवटै वडामा क्रियाशील कटुवालका लागि गाउँपालिकाले एकएक सेट मोबाइल र सिमकार्ड वितरण गरेको हो । प्रत्येक वडा कार्यालयमा पुगेर मोबाइल फोन र सिमकार्ड वितरण गरिएको गौमुखी गाउँपालिकाका अध्यक्ष विष्णुकुमार गिरीले बताए । सबै वडामा रहेका कटुवाललाई मोबाइल र सिमकार्ड वितरण गरेका छौं, उनले भने, कटुवाल र उनीहरूको पेसालाई सम्मान गर्ने प्रयास मात्र हो । गौमुखीका टोलबस्तीका ५२ कटुवालमध्ये अहिले ३२ जनालाई मोबाइल फोन र सिमकार्ड वितरण गरिएको गाउँपालिकाले जनाएको छ ।"
बहालवाला जनप्रतिनिधिले राजीनामा दिनैपर्ने,"(काठमाडौं)निर्वाचन आयोगले स्थानीय निर्वाचनमा सरकारी कोषबाट पारिश्रमिक तथा आर्थिक सुविधा पाउने व्यक्तिले लाभको पद धारण नगरेको स्वघोषणा गर्दै स्थानीय तहका बहालवाला जनप्रतिनिधिले राजीनामा दिनैपर्ने बाध्यकारी संहिता लागू गरेको छ । पारिश्रमिक तथा सुविधा लिने व्यक्तिले राजीनामा दिनुपर्ने प्रावधान आचारसंहितामा समेटेपछि त्यसको विरोधमा सर्वोच्च अदालतमा रिट परेको थियो । त्यसमाथि तत्काल कार्यान्वयन नगर्न अल्पकालीन अन्तरिम आदेश जारी भएको छ । आयोगले २०७४ मै कार्यान्वयन गरेको नियमावलीको प्रावधानअनुसार सार्वजनिक पद धारण गरेको व्यक्ति उम्मेदवार हुन नपाउने गरी स्वघोषणाको व्यवस्थालाई कडाइ गर्न लागिएको हो ।आयोगले चार अक्षरको राजीनामा भन्ने शब्द खोज्दैन । अब तीन अक्षरको घोषणा भन्ने मात्रै खोज्छ । एक शब्द घटेर केही हुँदैन, निर्वाचन आचारसंहिता लागूको घोषणा गर्न शुक्रबार आयोगले गरेको पत्रकार सम्मेलनमा प्रमुख निर्वाचन आयुक्त दिनेश थपलियाले भने, सरकारी कोषबाट पारिश्रमिक पाउने गरी कुनै पद धारण गरेको छैन भनेर हरेक उम्मेदवारले आफ्नो उम्मेदवारी दर्ता गराउनुपर्नेछ । कुनै पनि बहालवाला पदाधिकारीले यो हिम्मत गर्ने हो भने सलाम पो गर्ने हो, किन विरोध गर्नु ? आयोगले आचारसंहितामा राजीनामा दिनुपर्ने प्रावधान राखेपछि हेलम्बु गाउँपालिकाका प्रमुख निमा ग्याल्जेन शेर्पाले सर्वोच्च अदालतमा रिट दायर गरेका थिए । एमालेले पनि यसको विरोध गर्दै बिहीबार आयोगसामु ६ बुँदे असहमतिपत्र बुझाएको छ । विरोध गर्नुपर्ने जरुरी छैन । यसका आधारमा उम्मेदवारी खारेज हुने भयो भने जिम्मेवार त आफू पनि हुनुपर्यो नि, थपलियाले भने ।संविधानको धारा ३०६ मा पारिश्रमिकको परिभाषामा भत्ता र सुविधा लिनेलाई समेत जनाउने भएपछि राजीनामा गर्नैपर्ने पक्षमा आयोगको अडान छ । स्वघोषणामा उम्मेदवारले स्थानीय तहको कोषको कुनै पनि काममा संलग्न नभएको उल्लेख गर्नुपर्ने हुन्छ । उम्मेदवारले ठेक्कापट्टासम्बन्धी काम, चल अचल सम्पत्ति प्रयोगमा संलग्न नभएको स्वघोषणा गर्नुपर्ने हुन्छ । यसको अर्थ कुनै निर्माण व्यवसायीको कुरा मात्रै होइन, स्थानीय तहको कोषको कुनै पनि कार्यमा संलग्न हुनु हुँदैन, थपलियाले प्रस्ट्याए, ठेक्का वा भाडामा लिएर होस् या उपभोक्ता समितिमा संलग्न होस्, यसलाई प्रस्ट पारिएन भने उम्मेदवारी धरापमा पर्छ । आयोगले शुक्रबार मध्यरातदेखि आचारसंहिता लागू गरेको छ । वैशाख ३० मा हुने स्थानीय तहको निर्वाचनलाई खर्चिलो र भड्किलो नबनाउन आचारसंहितामा जोड दिएको आयोगले जनाएको छ । आयोगले स्थानीय तहको निर्वाचनमा बढीमा साढे सात लाख रुपैयाँसम्म मात्रै खर्च गर्न पाउने सीमा तोकेको छ । निर्वाचन जति खर्चिलो र भड्किलो बन्दै जान्छ, त्यति नै आस्था, निष्ठा, विचार र सिद्धान्त पराजित बन्न सक्ने खतरा बढ्न थाल्छ भन्ने आम चासो र चिन्ता व्यापक बन्दै गएको छ, आयोगका प्रवक्ता शालिग्राम शर्मा पौडेलले भने । आचारसंहितामा निर्वाचन प्रक्रियालाई प्रतिकूल प्रभाव पार्ने गरी कसैको पक्ष वा विपक्षमा विचार राख्न, प्रचारप्रसार गर्न, कुनै विद्युतीय सामग्री उत्पादन गर्न तथा सामाजिक सञ्जालमा प्रकाशन गर्न रोक लगाएको छ । अरूले प्रकाशन गरेका सामग्री सेयर गर्नसमेत पाइने छैन । सामाजिक सञ्जालमा गलत सूचना प्रवाह गर्न, झूटा साइट, एकाउन्ट सञ्चालन गर्न, कसैको चरित्र हत्या हुने गरी व्यक्तिगत लाञ्छना, मानहानि हुने प्रकृतिका सामग्री प्रकाशन प्रसारणमा पनि रोक लगाइएको छ । आचारसंहिता लागू भएसँगै अब कर्मचारीको सरुवा, बढुवा, नयाँ नियुक्ति, उद्घाटनजस्ता काम गर्न पाइने छैन । राजपत्रमा प्रकाशित भइसकेको आचारसंहितामा राजनीतिक दल तथा उसका उम्मेदवारले निर्वाचन खर्च गर्दा बैंक तथा वित्तीय संस्थामा खाता खोलेर मात्रै गर्नुपर्ने, २५ हजारभन्दा बढी आर्थिक सहयोग प्राप्त गर्दा बैंकमार्फत लिनुपर्ने, नगद लिएमा रसिद वा भरपाई दिनुपर्ने, खर्चको विवरणको बिल भरपाई राख्नुपर्ने प्रावधान राखिएको छ । सामाजिक सञ्जालमा आउने सामग्री निगरानी गर्न छुट्टै संयन्त्र बनाइएको आयोगले जनाएको छ । स्थानीय तहको निर्वाचनमा प्रदेश र केन्द्रको मन्त्रीले भोट माग्नसमेत आचारसंहितामार्फत रोक लगाइएको छ ।निर्वाचन आचारसंहिता राजपत्रमा प्रकाशन भएपछि आयोगले देशका विभिन्न १५ स्थानमा राजनीतिक दल तथा अन्य सरोकारवालासँग छलफल, अन्तरक्रिया तथा अभिमुखीकरण सकाएको छ । राजनीतिक दल, निजी क्षेत्र, नागरिक समाज, गैरसरकारी संस्था तथा विभिन्न पेसागत संघसंस्थाबाट प्रतिबद्धतासमेत प्राप्त भइसकेको आयोगका प्रवक्ता शर्माले बताए । आयोगले राजनीतिक दललाई ६० बुँदे निर्देशन जारी गरिसकेको छ ।के गर्न हुँदैन ?  सरकारी स्रोत साधन र सम्पत्ति कुनै दल वा उम्मेदवारको पक्ष वा विपक्षमा प्रयोग गर्न नहुने  सरकारी कार्यालय, सामुदायिक शैक्षिक क्षेत्र प्रयोग गरी भेला वा प्रचारप्रसार गर्न नहुने  राजनीतिक दल वा उम्मेदवारको निर्वाचन चिह्न अंकित ज्याकेट, कमिज, मास्क वा कुनै किसिमको पहिरन बिक्रीवितरण गर्न नहुने  अठार वर्ष उमेर पूरा नभएका बालबालिकालाई निर्वाचन प्रचारप्रसारमा प्रयोग गराउन नहुने  निर्वाचनलाई प्रभावमा पार्न सामाजिक सञ्जालमा गलत, भ्रामक, अपमान गर्ने, द्वेषपूर्ण सूचना प्रवाह गराउन नहुने  मत सर्वेक्षण गर्न वा त्यस्तो सर्वेक्षणको परिणाम घोषणा गर्न वा प्रकाशन गर्न नहुने  निर्वाचनको काममा बाहेक कर्मचारीको सरूवा वा पदस्थापन गर्न नहुने  जुलुस, आमसभा, कोणसभा, बैठक, भेला वा प्रचारप्रसारका कार्यक्रम बिहान ८ देखि साँझ ७ बजेसम्म मात्र गर्नुपर्ने  कुनै दल वा उम्मेदवारले अनुमति लिएको सवारीसाधन प्रयोग गरी मतदाताहरु ओसारपसार गर्न नहुने  विदेशी नम्बर प्लेटको सवारीसाधन प्रयोग गर्न नपाइने  कुनै पनि हातहतियार तथा प्रज्वलनशील पदार्थ बोक्न नहुने  कुनै योजनाको शिलान्यास गर्न, उद्घाटन, सर्वेक्षण, अध्ययन गर्न वा सोका लागि अनुदान दिनेजस्ता कार्यक्रम गर्न नहुने  नयाँ पद सिर्जना गर्न, रिक्त पद पूर्ति गर्न, भत्ता वृद्धि गर्न, ग्रेडलगायतका आर्थिक सुविधा वा पुरस्कार प्रदान गर्न वा घोषणा गर्न नहुने"
सुदूरपश्चिम सरकारमा कांग्रेस पनि,"(धनगढी)सुदूरपश्चिम प्रदेशका मुख्यमन्त्री त्रिलोचन भट्टले निर्वाचन आचारसंहिता लाग्नु केही घण्टाअघि सरकार पुनर्गठन गरी कांग्रेसलाई सहभागी गराएका छन् । भट्टले कांग्रेस संसदीय दलका नेतासमेत रहेका रणबहादुर रावल र गोविन्द बोहरालाई मन्त्री तथा टेकबहादुर रैकालाई राज्यमन्त्री बनाएका छन् । रावललाई आन्तरिक मामिला तथा कानुन र बोहरालाई सामाजिक विकास मन्त्रालयको जिम्मेवारी दिइएको छ । रैकालाई सामाजिक विकास राज्यमन्त्री बनाइएको छ । यी मन्त्रालय यसअघि एकीकृत समाजवादीका मन्त्रीले सम्हालेका थिए । एकीकृत समाजवादीले संसदीय दलका नेता दीर्घ सोडारीबाहेक सबै मन्त्री फेरबदल गरेको छ । समाजवादीले आर्थिक मामिलामन्त्री तारा लामा तामाङलाई फिर्ता बोलाएर प्रकाश रावल, आर्थिक मामिला राज्यमन्त्री माया तामाङको ठाउँमा अमर साउद, भौतिक पूर्वाधार विकास राज्यमन्त्री रहेकी चुनकुमारी चौधरीको ठाउँमा कुलवीर चौधरीलाई पठाएको छ । नवनियुक्त मन्त्री तथा राज्यमन्त्रीहरूलाई शुक्रबार राति प्रदेश प्रमुख देवराज जोशीले शपथ ग्रहण गराएका छन् ।अब सुदूरपश्चिम प्रदेश सरकारमा माओवादीका मुख्यमन्त्री, दुई मन्त्री र एक राज्यमन्त्री गरी चार जना, एकीकृत समाजवादीका दुई मन्त्री र दुई राज्यमन्त्री गरी चार जना तथा कांग्रेसका दुई मन्त्री र एक राज्यमन्त्री गरी तीन जना सहभागी छन् । यसअघि आन्तरिक मामिला तथा कानुनमन्त्रीमा पूर्णा जोशी, आर्थिक मामिलामन्त्रीमा तारा लामा तामाङ र सामाजिक विकासमन्त्रीमा लालबहादुर खड्का थिए । मन्त्री हेरफेर गरेपछि एकीकृत समाजवादीमा व्यापक असन्तुष्टि देखिएको छ । आर्थिक मामिलामन्त्री रहेका तारा लामा तामाङले आफूहरूमाथि अन्याय भएको बताउँदै आक्रोश व्यक्त गरेका छन् । धेरै पूर्वाग्रह राखेर निर्णय भयो, यो राम्रो होइन, उनले भने । केन्द्रमा पाँचदलीय गठबन्धन बनेदेखि नै सुदूरपश्चिम प्रदेश सरकारमा आफ्नो सहभागिता खोजिरहेको कांग्रेस भने सरकारमा सहभागी हुन पाएकामा खुसी देखिएको छ । यसअघि माओवादी र एकीकृत समाजवादीको संयुक्त सरकार थियो ।५२ सदस्य रहेको सुदूरपश्चिम प्रदेशसभामा एकीकृत समाजवादीका १४, माओवादी केन्द्रका १३ र कांग्रेसका १२ सांसद छन् ।"
एमालेसँग तालमेल सम्भावना छ: थापा,"(काठमाडौं)राप्रपा नेपालका अध्यक्ष कमल थापाले एमालेसँग स्थानीय निर्वाचनमा तालमेल हुनसक्ने बताएका छन् । राप्रपा नेपालले शुक्रबार राजधानीमा आयोजना गरेको पत्रकार सम्मेलनमा थापाले सूर्य चिह्नलाई साझा बनाउने विषयमा छलफल भइरहेको बताए । हामी अहिलेको चुनावमा ठूलो महत्त्वाकांक्षा बोकेका छैनौं, थापाले भने, तर चुनाव जित्न र जिताउनका लागि एमालेसँग तालमेल हुने सम्भावना प्रशस्त छ । एक साताभित्रै एमालेका शीर्ष नेतासँग बैठक बसेर तालमेलको टुंगो लगाउने उनले सुनाए । सूर्य चिह्नलाई साझा बनाएर निर्वाचनमा जाने विषयमा पार्टीका केही केन्द्रीय नेताले फरक मत राखेका छन् । केन्द्रीय सदस्य भूपेन्द्रप्रसाद पोख्रेलले चुनावमा एमालेसँगको सहकार्य र साझा चिह्न सूर्य लिन सकिने भए पनि पार्टी स्थापना गर्न तीर नै लिनुपर्ने बताए । सूर्य चिह्न साझा बनाउनु आपत्ति होइन, उनले भने, राप्रपा नेपालको चिह्नलाई जनतामाझ प्रचार गर्न पनि भुल्नु हुँदैन । डेढ महिनाअघि गठन भएको राप्रपा नेपालले स्थानीय तह निर्वाचनका लागि घोषणापत्र र चुनाव चिह्न तीर पनि सार्वजनिक गरेको छ । पार्टीका प्रचारप्रसार प्रमुख सुरेन्द्र आचार्यको संयोजकत्वमा तयार पारिएको घोषणापत्रमा दस वर्षभित्र सबै जनताको जीवनस्तरलाई गरिबीको रेखामाथि पुर्याउने लक्ष्य राखिएको छ । घोषणापत्रमा देशका सबै पालिकालाई स्मार्ट सिटी बनाउने र हरेक पालिकामा एउटा गौशाला निर्माण गरेर गौ माताको संरक्षण गर्ने, जातीय आधारमा मन्दिर प्रवेशमा रोक लगाउने कार्यविरुद्ध अभियान थाल्ने, १० प्रतिशत बजेट महिलालाई छुट्याउने, आरक्षणसहितको विशेष अधिकार व्यवस्था गर्ने घोषणापत्रमा उल्लेख छ । राष्ट्रियताको सुदृढीकरण गर्ने, संगठित धर्म परिवर्तन र जबर्जस्ती धर्म परिवर्तनलाई रोक लगाउने, नेपाल बन्द कहिल्यै नगर्ने, राप्रपा नेपालले जितेका गाउँ वा नगरपालिकामा कुनै पनि बहानामा बन्द गर्न नपाइने राप्रपा नेपालको नीति छ ।त्यसैगरी निर्वाचन सम्पन्न भएको एक महिनाभित्र सबै पालिकामा प्रत्येक परिवारको आर्थिक अवस्था सर्वेक्षण गरिनेछ । त्यही सर्वेक्षणका आधारमा आर्थिक सुधारका कार्यक्रम ल्याइने घोषणापत्रमा उल्लेख छ । सनातन धर्मको संरक्षण र संवर्द्धन, सुशासन, समृद्धिका योजनासमेत घोषणापत्रमा राखिएका छन् । अध्यक्ष थापाले प्रत्यक्ष निर्वाचन प्रणालीबाट प्रधानमन्त्री छान्ने व्यवस्था र संसद्को दुवैतर्फबाट निर्वाचित राष्ट्रपति हुने व्यवस्था माग गरेका छन् ।"
बलात्कारी बाबुलाई ४० वर्ष कैद गराउने साहसी छोरी,"(झापा)श्रीमान्सँगको बिग्रँदो सम्बन्धका कारण धादिङकी मञ्जली (परिवर्तित नाम) बालखा छोरीलाई जेठाजुको साथमा छाडेर खाडी उडिन् । २०७२ मा जब विदेशबाट फर्किइन्, केही दिनभित्रै भूकम्पको सामना गर्नुपर्यो । गाउँको सानो घर भत्किएपछि बस्ने अवस्था भएन । छोरी च्यापेर काम खोज्दै राजधानी गइन् । केही दिनको बसाइपछि काठमाडौंमै भेटिए, दोलखाका पूर्णबहादुर जिरेल । एक्लो ज्यान र छोरीको भविष्य सम्झिएर उनले जिरेलसँग दोस्रो बिहे गर्ने निधो गरिन् । लगत्तै तीनै जना कामको खोजीमा भारतको कोलकाता पुगे ।करिब दुई वर्ष तीनै जना सँगै बसे । नाबालिग छोरी एन्जल (परिवर्तिन नाम) लाई चटक्कै छाडेर आमा अचानक बेपत्ता भइन् । आमा हराएपछि उनी सौतेनी बाबुको आडभरोसामा थिइन् । तर, बिस्तारै उनले बाबुबाट माया र संरक्षण होइन, दिनदिनै हिंसा भोग्न थालिन् । मानसिकसँगै पटकपटक शारीरिक र यौनजन्य हिंसाको सिकार भइन् । कोलकाताका मोनोरञ्जन रोय चौधरीको भाडा घरमा बन्धक बनाएर उनले सन् २०१८ देखि यौन दुर्व्यवहार गर्दै आएका थिए । घटना थाहा पाएपछि १२ वर्षीया बालिकालाई छुटाउन घरभेटी लागिपरे । उनकै सहयोगमा आफूमाथि भइरहेको ज्यादतीको बालिकाले भिडियो पनि बनाइन् । गुड्डु अंकलको सहयोगपछि घरबाट उम्किएँ, उनले भनिन् ।सिंगो सहर लकडाउनको चपेटामा थियो, त्यहीबेला स्थानीय बेनियापुकुर प्रहरी कार्यालय पुगेर उनले गुहार माग्ने साहस जुटाइन् । बाबुले गरेको यौनजन्य दुर्व्यवहार र यातनाको भिडियो मोबाइलमा थियो । उनले प्रहरी कार्यालयमा प्रमाणसहित उजुरी दिइन् । सोही आधारमा प्रहरीले त्यही दिन ३९ वर्षीय जिरेललाई पक्राउ गर्यो । उनीमाथि यौनजन्य हिंसाबाट बालबालिकालाई संरक्षण गर्न बनेको ऐन २०१२ (पोक्सो) अन्तर्गत मुद्दा दर्ता भयो । अनुसन्धानमा खटिएकी प्रहरी अधिकृत अमिना विश्वास भन्छिन्, करिब तीन महिना लामो गहिरो अनुसन्धानपछि अदालतले बालिकाको पक्षमा फैसला सुनाएको छ । बालिकाले गत वर्ष सेप्टेम्बरमा कोलकातास्थित शियालदह जिल्ला अदालतमा बयान दिएकी थिइन् । प्रहरीले साताभित्र अभियोगपत्र दायर गरी अदालतमा पेस गरेको थियो । प्रहरीले पीडितको अनिवार्य मेडिकल जाँच गरी न्यायिक मजिस्ट्रेटसमक्ष बयान रेकर्ड गर्न अदालतमा अपिल गरेको थियो । अदालतले मुद्दा दर्ता भएको करिब चार महिनापछि नोभेम्बर २६ मा सौतेनी बुबालाई ४० वर्ष कैद र २० हजार जरिवानाको सजाय सुनाएको थियो । बालिकालाई क्षतिपूर्तिबापत भारु ३ लाख उपलव्ध गराउन पनि पश्चिम बंगाल राज्य सरकारलाई निर्देशन दिएको थियो । ती बालिका साँच्चै साहसी थिइन्, जुन साहसले आज बलात्कारी सौतेनी बाबु ४० वर्ष लामो जेल गए, एक प्रहरी अधिकृतले भने ।करिब एक वर्ष कोलकातामा आश्रित बालिकालाई त्यहाँको नेपाली महावाणिज्य दूतावासको पहलमा साताअघि नेपाल ल्याइएको छ । हाल उनी विश्व सेवा विस्तार संस्थाको संरक्षणमा छिन् । यहीँ बसेर पढ्ने र भविष्य बनाउने विचार छ, एन्जलले भनिन्, भविष्यमा असल मान्छे बनेर सेवा गर्ने लक्ष्य छ । तर, आमा बेपत्ता भएको कुराले उनलाई पिरोल्छ । आमा कहाँ गइन्, थाहा भएन, उनी भन्छिन् । उक्त संस्थाले नेपाल एवं भारततिर खोजबिन गर्दा पनि उनकी आमा भेटिएकी छैनन् । महावाणिज्यदूत ईश्वरराज पौडेलका अनुसार गत जनवरी २७ मा पश्चिम बंगाल बालअधिकार तथा ओसारपसार निर्देशनालयले राज्य सरकारका विशेष सचिव अरुणिमा देलाई नेपाली बालिकाको राष्ट्रियता पुष्टिका लागि पत्राचार गरेको थियो । बालिकाको नाममा बैंक खाता नहुँदा क्षतिपूर्ति रकम पठाउन ढिलो भएको भन्दै खाता खोल्ने प्रक्रियाका लागि दूतावाससँग पनि समन्वय भएको पौडेलले जनाए । बालिकाको नाममा नेपालको बैंकमा खाता खोलेर रकम जम्मा गर्ने काममा हामी लागेका छौं, महावाणिज्यदूत पौडेलले भने ।"
गाँजाबारेको छलफलमा सहभागी प्रहरीलाई कारबाही,"धनकुटा (कास) प्रतिबन्धित लागूऔषध गाँजाका विषयमा आयोजित कार्यक्रममा अतिथि बनेका नेपाल प्रहरीका दुई अधिकृतलाई विभागीय कारबाही थालिएको छ । सहिदभूमि२ अखुवाटारमा गत आइतबारदेखि मंगलबारसम्म आयोजित गाँजाबारे बृहत् छलफल र सचेतना मेला उद्घाटन कार्यक्रमका अतिथि इलाका प्रशासन कार्यालय छिन्ताङका इन्चार्ज प्रहरी निरीक्षक काजीबहादुर बस्नेत र प्रहरी चौकी त्रिवेणीका इन्चार्ज सहायक निरीक्षक कुमार कटुवाल जिल्ला तानिएका हुन् । दुवैलाई विभागीय कारबाहीका लागि तानिएको कार्यालयका निमित्त प्रवक्ता इन्स्पेक्टर काशीनाथ रेग्मीले बताए । मुलुकमा गाँजा प्रतिबन्धित छ । तर, वैधानिक अभियान बनाउने अभियानका केन्द्रीय सल्लाहकार राजीव काफ्लेले गाँजाकै बिरुवामा पानी हालेर कार्यक्रमको उद्घाटन गरेका थिए ।"
हिसान महाधिवेशन सुरु,"काठमाडौं (रासस) उच्च शिक्षालय तथा माध्यमिक विद्यालय संघ नेपाल (हिसान) को आठौं राष्ट्रिय महाधिवेशन शुक्रबार राजधानीमा सुरु भएको छ । महाधिवेशनमा ३५ जिल्लाका ६०० शिक्षालयबाट प्रतिनिधि तथा ५० पर्यवेक्षक सहभागी छन् । महाधिवेशन उद्घाटन गर्दै राष्ट्रपति विद्यादेवी भण्डारीले गुणस्तरीय, सर्वसुलभ र अनुसन्धानमुखी उच्च शिक्षाका लागि योगदान गर्न विद्यालय सञ्चालकलाई आग्रह गरिन् । प्रधानमन्त्रीको कार्यालयका राज्यमन्त्री उमेश श्रेष्ठले हिसानले समयसापेक्ष शिक्षाका लागि थप योगदान दिनुपर्ने बताए । नेपालमा शिक्षाको सबलीकरण र निजी क्षेत्रको योगदान भन्ने विषयमा हिसान शिक्षा बहसको कार्यक्रम पनि राखिएको अध्यक्ष रमेशकुमार सिलवालले जानकारी दिए । महाधिवेशनले नेपालभर सञ्चालित निजी शिक्षालयबीचको एकतालाई मजबुत तुल्याउन, निजी शिक्षालयको समस्या पहिचान गरी सामूहिक रूपमा समस्या समाधान गर्न, दबाब समूहका रूपमा कार्य गर्न, नीति निर्माणमा सकारात्मक भूमिका खेल्न तथा शैक्षिक एवं प्राज्ञिक विकासमा महत्त्वपूर्ण योगदान दिनेछ । हाल सञ्चालनमा रहेका निजी लगानीबाट सञ्चालित मावि दुई हजार तथा उच्च शिक्षालयको संख्या एक हजार ९७७ भन्दा बढी पुगिसकेको छ । करिब पाँच लाख ५० हजार विद्यार्थी अध्ययनरत छन् भने दुई लाखभन्दा बढी शिक्षक, प्राध्यापक एवं कर्मचारीले प्रत्यक्ष रोजगारी पाएका छन् ।"
जबराको विभूषण 'स्थगित',"काठमाडौं (कास) निलम्बित प्रधानन्यायाधीश चोलेन्द्रशमशेर जबराका लागि घोषणा गरिएको विभूषण महाउज्ज्वल राष्ट्रदीप स्थगित हुने भएको छ । संविधान दिवसका अवसरमा २०७८ असोज ३ मा घोषणा गरिएका ९ सयभन्दा बढी मानपदवीअलंकार र पदक (विभूषण) नयाँ वर्ष २०७९ वैशाख १ गते राष्ट्रपति विद्यादेवी भण्डारीबाट वितरण गरिँदै छ । प्रधानन्यायाधीशको हैसियतमा सरकारले जबरालाई तेस्रो ठूलो विभूषण महाउज्ज्वल राष्ट्रदीप दिने निर्णय गरेको थियो । फागुन १ मा सत्ता गठबन्धनमा रहेका नेपाली कांग्रेस, नेकपा माओवादी केन्द्र, नेकपा एकीकृत समाजवादी, जनता समाजवादी र राष्ट्रिय जनमोर्चाका ९८ सांसदले महाभियोग प्रस्ताव दर्ता गरेपछि जबरा निलम्बनमा छन् ।"
"युक्रेनी रेल स्टेसनमा आक्रमण, ४० को मृत्यु","'कमजोर' बन्दै रुसको सैन्य कारबाहीगत फेब्रुअरी २४ बाट युक्रेनमाथि आक्रमण थालेको रुसको सैन्य कारबाही कमजोर देखिन थालेको छ । सुरुवाती अवस्थामा युक्रेनको उत्तर, दक्षिण र पूर्वी क्षेत्रमा आक्रमण तीव्र पारेको रुसले ४४ दिनसम्म आइपुग्दा नियन्त्रणमा लिएका इलाकासमेत गुमाएको अन्तर्राष्ट्रिय सञ्चारमाध्यमहरूले जनाएका छन् ।"
निःशुल्क स्वास्थ्य सेवा नै बिक्री भइरहेको छ,"'निजी अस्पताललाई ट्रस्टमा लैजाऔंउपभोक्ता हित संरक्षण मञ्चका अध्यक्ष ज्योति बानियाँले उपचार सर्वसुलभ बनाउन निजी अस्पताल ट्रस्ट मोडेलमा चलाउन सरकारलाई आग्रह गरे । स्वास्थ्य सेवा प्रवाहको सुदृढीकरणमा निजी क्षेत्र तथा नागरिक समाजको भूमिका विषयक छलफलमा उनले मेडिकल व्यवसायीको लगानी सरकारले सुनिश्चित गरिदिने व्यवस्था गर्न पनि आग्रह गरे । यो मोडेल लागू भएमा उपचारमा हुने व्यक्तिगत खर्चका कारण बर्सेनि बढ्दै गइरहेको गरिबीको तथ्यांक घटाउन सकिन्छ, उनले भने । ललितपुरको मेडिसिटी अस्पतालका अध्यक्ष डाउपेन्द्र महतोले लगानी सुनिश्चित भएमा मेडिसिटी दिन आफू तयार रहेको बताए । तर, सरकारले अस्पतालको सेयर एक सयबाट २ सयसम्म पनि बढाउन सकेको छैन, उनले भने, पैसा हुनेहरूले तिरेर उपचार गर्न पाउनुपर्छ । राम्रोसँग काम गर्न सकेमा मुलुकलाई मेडिकल क्षेत्रको अन्तर्राष्ट्रिय हब बनाउन सकिने उनले बताए । पूर्वस्वास्थ्यमन्त्री गगन थापाले स्वास्थ्य बिमा कार्यान्वयनमा ल्याउनुपर्नेमा जोड दिए । बिमा रकम नपाउँदा धुलिखेल अस्पताल टाट पल्टिने अवस्थामा पुगेको, त्रिवि शिक्षण अस्पतालले अहिलेसम्म बिमा रकम नपाएको प्रसंग जोड्दै उनले यस्तै अवस्था आए स्वास्थ्य बिमा कार्यक्रम खारेज हुन सक्ने चिन्ता व्यक्त गरे । स्वास्थ्य तथा पोषण क्षेत्रमा बहुपक्षीय संलग्नताको अवधारणाको सुदृढीकरण र स्वास्थ्य क्षेत्रमा योजना तर्जुमा, वित्त व्यवस्था र राजनीतिक प्रतिबद्धता शीर्षकका पनि बहस भएको थियो । स्वास्थ्य विभागका महानिर्देशक डादीपेन्द्ररमण सिंहले ईहेल्थ रणनीति कार्यान्वयनका ल्याउन निर्देशिका मस्यौदालाई ऐन बनाउने क्रममा रहेको बताए । उद्यमी भवानी राणाले पीपीई मोडेलमा स्वास्थ्य क्षेत्रमा लगानी गर्न व्यवसायी इच्छुक रहेको बताइन् । अर्थशास्त्री प्राडाशिवराज अधिकारीले स्वास्थ्य क्षेत्रमा बजेट १० प्रतिशतबाट बढाउनुपर्नेमा जोड दिए । सडक, खानेपानी, वातावरण बिग्रिएमा पनि स्वास्थ्य क्षेत्रमा प्रभाव पार्छ, उनले भने । बहसमा विश्व स्वास्थ्य संगठन, युनिसेफ, जाइका, यूएसआईडीका प्रतिनिधि पनि सहभागी थिए ।राष्ट्रिय योजना आयोगका सदस्य डाउमाशंकर प्रसादले बहसबाट महत्त्वपूर्ण सुझाव संकलन भएको बताए । हेल्थ टुरिजमको अवधारणाअनुसार हिमालय क्षेत्रमा योगा सेन्टर सञ्चालन, निजी क्षेत्रलाई लगानीका लागि प्रोत्साहन, विदेशमा हुने उपचारबाट खर्च रोक्न योजना ल्याउनुपर्छ, उनले भने ।"
छात्रावासले हटायो घण्टौं हिँड्नुपर्ने दुःख,"(धादिङ)सुस्मी चेपाङ कालिका माध्यमिक विद्यालयको कक्षा ८ मा पढ्छिन् । घर (दुङवाङ) देखि विद्यालय पुग्न उनलाई तीन घण्टा पैदल हिँड्नुपर्छ । बिहान र बेलुका गरी दैनिक ६ घण्टा हिँड्नुपर्दा भोक, थकाइ लाग्थ्यो । त्यही भएर बीचमै पढाइ छाडिन् । विद्यालय पुग्न टाढा, जंगलको बाटो, उकालो ओरालो, भोकप्यासले उनको पढाइ रोकियो । घरको काम, मेलापात, भाइबहिनीको स्याहारमा दुई वर्ष गुज्रियो । बेनिघाट रोराङ८ विदाङमा कालिका छात्रावास निर्माण भएपछि भने उनले पढाइलाई फेरि निरन्तरता दिएकी छन् ।१६ वर्षीय सुस्मीले कक्षा १ देखि ३ सम्म घर नजिकैको जलदेवी आधारभूत विद्यालय, ४ र ५ कक्षा एक घण्टा हिँडेर गोठीभन्ज्याङ आधारभूत विद्यालयमा पढिन् । त्यसपछिको पढाइ पूरा गर्न दूरी बाधक बन्यो । उनी भन्छिन्, घरबाट बिहान ७ बजे हिँड्दा मुस्किलले विद्यालय पुग्थ्यो, भोक, थकानले पढाइमा ध्यान नै जाँदैनथ्यो, बेलुका घर फर्कंदा अँध्यारो हुन्थ्यो जंगलको बाटो हिँड्नुपथ्यो त्यही भएर दुई वर्ष पढ्नै गइनँ । उनीसहित गाउँका अन्य बालबालिकाको कक्षा ६ देखिको पढाइ रोकियो । सिमान्तकृत चेपाङ समुदाय बसोबास विकट बस्ती, आर्थिक अवस्था कमजोर भएकै कारण यहाँका अधिकांश बालबालिकाको माथिल्लो कक्षा पढ्ने धोको अधुरो हुन्छ । चेपाङ बालबालिकाका यस्तो समस्यापछि २०७३ मा विद्यालयमा छात्रावासको निर्माण भयो । सुस्मी तीन वर्षअघिदेखि छात्रावासमा बसेर पढिरहेकी छन् । उनका तीन बहिनी र एउटा भाइ पनि छात्रावासमा बसेर पढिरहेका छन् । सविता (१५ वर्ष) कक्षा ८, अस्मिता (१३ वर्ष) कक्षा ७ र अञ्जन (११ वर्ष) कक्षा ४ मा पढ्छन् । कान्छी बहिनी अनिसा (९ वर्ष) भने गाउँकै विद्यालयमा पढ्छिन् । यूएलएम वएस्ली फाउन्डेसनको आर्थिक र प्राविधिक सहयोगमा सञ्चालित छात्रावासमा १० जना छात्र र १३ जना छात्राहरू छन् । उनीहरू सबै चेपाङ समुदायका हुन् । निःशुल्क रूपमा बस्ने व्यवस्था मिलाइएको छ । छात्र र छात्रालाई छुट्टाछुट्टै कोठा छ । विद्यार्थीहरू पालैपालो खान बनाउँछन्, सरसफाइ गर्छन् । विद्यालयले समेत बेलाबेलामा निरीक्षण गर्ने गरेको विद्यालयका शिक्षिका सजना मैनालीले बताइन् । उनी भन्छिन्, छात्रावासले चेपाङ बालबालिकालाई पढ्न सहज भएको छ, शिक्षकहरूले बेलाबेलामा अवलोकन गरिरहेका हुन्छौँ । अधिकांश चेपाङ समुदाय बसोबास क्षेत्र बेनिघाट रोराङ गाउँपालिकाको शंखादेवी उच्च माध्यमिक विद्यालयमा पालिकाको समन्वयमा प्रदेश सरकारले व्यवस्थित छात्रावास निर्माणको तयारी थालेको गाउँपालिकाको शिक्षा शाखा प्रमुख बोधराज पाठकले बताए, जसले कमजोर आर्थिक अवस्था भएकालाई सहज हुनेछ ।"
उम्मेदवार छनोट गर्दै दलहरू,"(काभ्रे)आसन्न स्थानीय तहको चुनाव केन्द्रित प्रचारप्रसारमा तल्लीन प्रमुख दलहरू उम्मेदवार छान्न पनि जुटेका छन् । उम्मेदवारको टुंगो लगाउन आन्तरिक रूपमा तयारी भइरहेको जनाए पनि सत्ता गठबन्धनमा रहेका दलहरू केन्द्रीय तहको निर्णय पर्खिरहेका छन् भने प्रमुख प्रतिपक्षी एमालेले पनि धमाधम उम्मेदवार छनोट गरिरहेको छ । अधिकांश वडामा वहालवाला वडाध्यक्ष र २०७४ सालको स्थानीय निर्वाचनमा प्रत्यासी रहेका नै प्राथमिकतामा परेका छन् । कांग्रेस, एमालेलगायत दलले जिल्लाका १३ स्थानीय तहका १ सय ३५ वडामध्ये केहीमा अध्यक्षका उम्मेदवार सर्वसम्मत चयन गरेका छन् । कांग्रेसले ६ वडामा सर्वसम्मत उम्मेदवार टुंगाएको जनाएको छ । धुलिखेल५ मा भवसागर रञ्जितकार, ६ मा सञ्जय कोजू, बनेपा७ मा हिटलर शाक्य, पाँचखाल४ मा सुन्दर तामाङ, भुम्लु५ मा अञ्चल लामा र १० मा चित्रबहादुर तामाङ सर्वसम्मत उम्मेदवार चुनिएका हुन् । सञ्जय, सुन्दर र अञ्चल वहालवाला अध्यक्षसमेत हुन् । चित्रबहादुर यसअघि वडाध्यक्षका प्रत्यासी थिए । कांग्रेसको केन्द्रीय नेतृत्वले चैत २१ सम्म वडाध्यक्षको प्रत्यासीका रूपमा १ महिलासहित ३ जनाको नाम सिफारिस गर्न निर्देशन दिएको थियो । सिफारिस भएका नाम गाउँपालिकानगरपालिका समितिले आफ्नो रायसहित प्रदेश कार्यसमितिमा र प्रदेशले प्रतिनिधिसभा क्षेत्रीय कार्यसमितिमा पठाउने व्यवस्था छ । प्रतिनिधिसभा संसदीय बोर्डले निर्णय गरेपछि उम्मेदवार टुंगो लाग्नेछ । कांग्रेसले नगरप्रमुखउपप्रमुख, गाउँपालिका अध्यक्ष उपाध्यक्षको उम्मेदवार को बन्ने विषयमा पनि छलफल चलाएको छ । चैत २५ सम्म प्रत्यासीको नाम जिल्ला कार्यसमितिमा सिफारिस गर्न केन्द्रको निर्देशन छ । गाउँपालिका अध्यक्षउपाध्यक्षबारे जिल्ला संसदीय बोर्ड र नगरप्रमुखउपप्रमुखबारे प्रदेश संसदीय बोर्डले निर्णय गर्ने कांग्रेसको विधानमा छ । जिल्ला सभापति तीर्थ लामाले तालमेल सम्बन्धमा यहाँको स्थितिबारे केन्द्रलाई प्रतिवेदन बुझाउने र केन्द्रको निर्देशनअनुसार अघि बढ्ने बताए । एमाले काभ्रेले चैत २० भित्र वडा तहको र २५ भित्र पालिकाका उम्मेदवार टुंग्याउन तल्लो तहलाई निर्देशन दिएको छ । चैत मसान्तसम्ममा प्रदेशमा नाम सिफारिस गर्ने जिल्ला अध्यक्ष अशोकुमार व्याञ्जू श्रेष्ठले जानकारी दिए । एमालेले केही वडामा अध्यक्षका उम्मेदवार सर्वसम्मत चयन गरेको छ । बनेपा८ मा श्याम मानन्धर, मण्डन देउपुर७ मा विष्णु पौडेल, पनौती१ मा वीरमान तामाङ, पाँचखाल४ मा ओमकार श्रेष्ठ र भुम्लु३ मा ज्ञानु तामाङ वडाध्यक्षका उम्मेदवार हुने भएका हुन् ।माओवादी केन्द्र जिल्ला समन्वय समिति काभ्रेका संयोजक भोला अर्यालले केही दिनमा उम्मेदवारीबारे टुंगो लाग्ने बताए । नेकपा (एकीकृत समाजवादी) का जिल्ला सचिव दीपक गौतमले चैत २२ सम्म वडा तहका उम्मेदवार सिफारिस गर्न भनिएको बताए । गठबन्धन गर्ने कुरा पनि भइरहेकाले त्यसकै आधारमा अघि बढ्छौं, उनले भने ।"
हिमाली क्षेत्रमा पनि चुनावी दौडधुप,"धादिङ (कास) भौगोलिक रूपमा विकट हिमाली क्षेत्र रुबी भ्याली गाउँपालिकामा एक बस्तीबाट अर्कोमा पुग्नै दिन बित्छ । जहाँ चुनाव प्रचारमा अगुवा नेता मात्रै होइन, गाउँलेको समूह नै बनाएर अर्को गाउँमा पुग्ने गरिएको छ ।नेकपा (एकीकृत समाजवादी) ले एक वडाबाट अर्को वडामा गई प्रचार गर्ने अभियान नै चलाएको छ । एकीकृत समाजवादीका उपाध्यक्ष एवं वाग्मती प्रदेशका मुख्यमन्त्री राजेन्द्रप्रसाद पाण्डे पनि चुनावी अभियानकै क्रममा सेर्तुङको सदाचेत पुगेका थिए । खनियास र रुविभ्यालीका ठाउँठाउँमा चुनावी सभा गरेर उनी फर्किएका छन् ।२०७४ को स्थानीय चुनावमा रुबी भ्यालीको नेतृत्व राप्रपाका उम्मेदवारले लिएका थिए । अहिले आफ्नो पक्षमा पार्न जनमत बटुल्न एमाले, कांग्रेस, माओवादी केन्द्रलगायत दल पनि जोडतोडका साथ प्रचारप्रसारमा जुटेका छन् । एमाले केन्द्रीय सदस्य खेम लोहनी, पूर्वासांसद धनबहादुर घलेलगायत केन्द्रीय नेताहरू नै प्रचारमा खटिएका छन् । माओवादीका रामसिंह तामाङसहितका नेताकार्यकर्ता पनि रुबी भ्यालीवासीका घरघरै पुगेर मत मागिरहेका छन् । तर, दलहरूले उम्मेदवारको भने टुंगो लगाइसकेका छैनन् । कांग्रेसले पनि घरघर जाऔं, कांग्रेस जिताऔं अभियानलाई ग्रामीण बस्तीहरूमै लक्षित गराएको छ । कांग्रेसका जिल्ला नेताहरू भक्त लामा र वासु तिमल्सिना पनि अहिले उत्तरी भेगमै व्यस्त छन् ।"
पप्पुको पक्की पुलसँगैको बेलिब्रिज पनि अलपत्र,"(गोरखा)पप्पु कन्स्ट्रक्सनले अलपत्र पारेको पक्की पुलसँगै बेलिब्रिज निर्माणको जिम्मा पाएको चिनियाँ कम्पनी पनि बीचमै काम छाडेर सम्पर्कविहीन बनेको छ । गोरखाको गण्डकी गाउँपालिकास्थित बुटार र पृथ्वीराजमार्ग अन्तर्गत चितवनको चुमखोला जोड्ने बेलिब्रिजको काम चिनियाँ कम्पनी हुवेई सुङजोङले करिब दुई महिनादेखि अलपत्र पारेको हो । पप्पु कन्स्ट्रक्सनले अलपत्र पारेको पक्की पुलदेखि करिब ५० मिटर तल बेलिब्रिज निर्माण सुरु भएको थियो ।करिब ११ करोड रुपैयाँ लागतमा बेलिब्रिज बनाउन कम्पनीले करिब दुई महिना माटो परीक्षण, डिजाइन, ड्रिलिङलगायत प्रारम्भिक चरणको काम सुरु गरेको थियो । करिब चार महिनामा बेलिब्रिज बनाइसक्ने बताएको हुवेई दुई महिनायता सम्पर्कविहीन छ । एक सय मिटर लामो पुल निर्माणका लागि ब्लु इनर्जी प्रालिले चिनियाँ कम्पनीलाई जिम्मा दिएको थियो । ब्लु इनर्जीले त्रिशूली नदीमा सुपर त्रिशूली जलविद्युत् आयोजना निर्माण गर्दै छ । बेलिब्रिजको स्टिल संरचना भने सडक विभागले उपलब्ध गराउने सम्झौता छ । बुटारस्थित त्रिशूली नदीमा एक सय मेगावाट क्षमताको सुपर त्रिशूली हाइड्रोपावर बन्दै छ ।प्रारम्भिक चरणको काम सुरु गरेको हुवेईले बीचमै छाडेर निर्माणस्थलमा रहेको मेसिनरीलगायत सामग्रीसमेत लगेको बुटारका सन्तोष घिमिरेले बताए । पप्पु कन्स्ट्रक्सनको लापरबाहीले बुटार र पृथ्वीराजमार्ग जोड्न २०७१ असारबाट सुरु भएको पक्की पुल पनि ७ वर्षदेखि अलपत्र छ । पक्की पुल नबनेपछि जलविद्युत् आयोजनाका निर्माण सामग्रीसँगै स्थानीयलाई आवागमनमा सहज होस् भनेर त्रिशूली नदीमाथि बेलिब्रिज निर्माण सुरु भएको थियो ।चिनियाँ कम्पनीले काम छाडेपछि निर्माणको जिम्मा नेपाली कम्पनीलाई दिने तयारी थालिएको सुपर त्रिशूली हाइड्रोपावरका निर्देशक नीरञ्जन रेग्मीले जानकारी दिए । ग्लोबल टेन्डरमार्फत कम्पनी छानेका थियौं, पुलको कन्ट्याक्ट पनि भएको छ, उनले भने, बैंक ग्यारेन्टी माग गरेका थियौं, बैंक ग्यारेन्टी पेस गर्ने दिन सबै सामान उठाएर लगेछन्, त्यसपछि सम्पर्कमा आएनन् । अहिले पुलको स्ट्रक्चर को काम अघि नबढेको उनले बताए । डिजाइन, ड्रिलिङको काम भइसक्यो, बर्खाअगावै पिलर गाड्ने काम सकिहाल्न पाए अरू काम बर्खामा पनि गर्न सकिन्थ्यो, रेग्मीले भने, अहिले फिल्डका सबै काम रोकिएका छन् । त्रिशूली नदीमाथि एक सय मिटरको बेलिब्रिजसँगै एप्रोच सडकलाई जोड्न २० मिटर लम्बाइको आरसीसी स्ट्रक्चरको पुल बन्न लागेको हो । पुल निर्माणको जिम्मा दिने र लिने दुवै कम्पनीबीच छलफलको तयारी भइरहेको हुवेई सुङजोङका इन्जिनियर रजत सिं बताउँछन् । विदेशी कन्ट्याक्टरलाई चाँडो गरौं भन्ने नै हुन्छ, सायद कन्ट्याक्ट रिलेटेड साना कुराले काम रोकिएको होला, उनले भने, दुवै पक्षबीच छलफलपछि अरू बाँकी कुरा अघि बढ्ला ।पप्पु कन्स्ट्रक्सनले जिम्मा पाएको १७ करोड ४६ लाखको पुल नबन्दा अतिरिक्त झन्डै ११ करोड खर्चिएर सोही स्थानमा बेलिब्रिज बन्न लागेको हो । समयमै पक्की पुल निर्माण भएको भए हाइड्रोपावरलाई पुलको आवश्यकता थिएन । पप्पु कन्स्ट्रक्सनले निर्माण सामग्री र इक्विपमेन्ट बुटारसम्म पुर्याउन समस्या परेको बहाना बनाउँदै सम्झौता अवधि गुजार्दै आएको छ ।"
सीसीटीभीबाट तरकारी निगरानी,"(कपिलवस्तु)बारम्बार तरकारी चोरी हुने गरेपछि तनाव र चिन्तामा परेका शिवराज नगरपालिका२ चन्दनपुरका कलादेव थारूले खेतमा सीसीटीभी जोडेपछि समस्याबाट छुटकारा पाएका छन् । चोरले ज्यादै सताएपछि उनी तरकारी खेती गर्ने कि नगर्ने भन्ने दोधारमा थिए । तरकारीको सुरक्षा गर्न रातभरि खेतमा खाट राखेर जाग्राम बसे । तर सधैं यसरी सुरक्षा गर्न सम्भव थिएन । कृषि प्राविधिकसँगको सल्लाहपछि उनी सीसीटीभी क्यामरा जडान गर्ने निष्कर्षमा पुगेका हुन् । आफूले फलाएको गोलभेंडालगायत तरकारी बेचेर ४० हजार रुपैयाँ जम्मा गरे । र, त्यसले खेतमा दुईवटा सीसीटीभी क्यामरा जडान गरे । अहिले उनको खेतबाट चोरी हुने समस्या टरेको छ । तनाव पनि कम भयो, उनले भने, आरामले सुत्न पाएको छु । घरदेखि दक्षिणमा रहेको खेतमा एउटा खाँबो झुन्ड्याएर र अर्को टनेल खेतीको धुरीमा सीसीटीभी क्यामरा राखेका छन् । त्यसको कनेक्सन टेलिभिजन सेटमा जोडेका छन् । घरभित्रै रहेको टेलिभिजन सेटबाट उनले खेतको रेखदेख गर्छन् । तत्कालका लागि कम्प्युटर किन्न नसकेपछि टेलिभिजन सेट प्रयोग गरिएको उनले बताए । सामान्य लेखपढ गर्न जान्ने उनी आठ महिनादेखि सीसीटीभी क्यामरा जोडेर कृषि कर्ममा रमाएका छन् । उनले १४ कट्ठा जमिनमा साढे ३ वर्षदेखि तरकारी खेती गरिरहेका छन् । मौसमअनुसारको तरकारी खेती गर्छु नै, उनले भने, बेमौसमी तरकारी खेतीलाई पनि पछ्याइरहेको छु । किनभने त्यसमा चार गुनासम्म फाइदा हुन्छ । टनेलमा तरकारी खेती गर्दा रोगकिराको समस्या कम हुने उनको भनाइ छ । टनेल बनाउन गत असारमा नगरपालिकाले साढे ३ लाख रुपैयाँ अनुदान दिएको थारूले बताए । त्यसमा डेढ लाख थपेर १८ मिटर चौडा र १२ मिटर लामो प्लास्टिकको आधुनिक टनेल बनाएको छु, उनले भने, टनेलभित्रै थोपा सिँचाइ प्रविधि पनि जडान गरेको छु । टनेलभित्र काँक्रो, बोडी र भेडे खुर्सानी लगाएका छन् । अहिले दैनिक १२१५ किलो काँक्रो उत्पादन भइरहेको उनले बताए । काँक्रो बेचेर मात्रै अहिले सातामा एक हजार आम्दानी गरिरहेको छु, उनले भने, अझै १५२० दिन यसरी नै बेच्न पाए त राम्रै हुन्थ्यो ।अहिले उनको खेतमा गोलभेंडा, भान्टा, करेला, भिन्डी र खुर्सानी लटरम्म फलेका छन् । यस वर्ष उनले एउटै बोटमा ९ किलोसम्म गोलभेंडा फलाएको बताए । प्रतिकिलो ७० रुपैयाँका दरले ५० क्विन्टल गोलभेंडा नै बेचें, उनले भने, तीन महिनाअघि ५ क्विन्टल काँक्रो बेचें । बन्दा, फूलगोभी, सिमी र करेला बेचेर पनि राम्रै आम्दानी गरिरहेको उनले सुनाए । दुई बुहारी र आफू बूढाबूढी १२ घण्टा तरकारीको स्याहारसुसारमै व्यस्त रहने उनले सुनाए । चार वर्षअघिसम्म घरायसी प्रयोजनका लागि तरकारी लगाउँथ्यौं, बुहारी इन्दु थारूले भनिन्, अहिले यसैलाई पेसा बनाएका छौं । बजारको समस्या छैन । व्यापारी घरसम्मै आएर लैजान्छन् ।"
मञ्जुश्रीको एक्लै एक्लै,"काठमाडौं (कास) अंग्रेजीभाषी लेखक मञ्जुश्री थापा शुक्रबार मध्याह्न ढल्केपछि झम्सीखेलस्थित द अर्बन हबको प्रांगणमा अनुवादक उज्ज्वल प्रसाईंसँगको संवादमा थिइन् । उनीहरूबीच भएको संवादलाई सहजीकरण गरिरहेकी थिइन्, अनुसन्धानकर्मी प्रणिका कोयुले । प्रसंग थियो, थापा लिखित अंग्रेजी भाषाको उपन्यास अल अफ अस इन आवर वोन लाइभ्स को नेपाली अनुवाद एक्लै एक्लैको विमोचन । सांग्रिला बुक्सले प्रकाशनमा ल्याएको अनूदित उपन्यासमा आफूले कसरी काम गरें र त्यसका जटिलताहरू केके थिए भनेर अनुवादक प्रसाईंले प्रस्ट्याए । उनले मूल लेखिकाले अनूदित कृति अनुवादककै हो भनेर विश्वास दिलाएको प्रसंग सम्झिँदै भने, त्यसैले पनि मैले मूल लेखिकाका कैयन् सुझावहरूलाई मानिनँ । उनले उपन्यासमा प्रयुक्त कैयन् अंग्रेजी शब्दको हुबहु अनुवाद नगरेर जटिल नबनाएर चल्तीका अंग्रेजी शब्दलाई त्यत्तिकै छोडिदिएको बताए । उनले भने, गाउँको परिवेश समेटिएको भागहरूको अनुवाद गर्दा सजिलो भयो । विदेशका परिदृश्यहरूको अनुवाद गर्दा भने गाह्रो भयो । आफू नपुगेको र नभिजेको ठाउँका दृश्यहरूलाई अनुवाद गर्दा न्याय गर्न सक्दिन कि भन्ने चुनौतीले आफूलाई सताएको उनले बताए । इन्द्रबहादुर राई लिखित उपन्यास आज रमिता छ अंग्रेजीमा अनुवाद गरेकी मञ्जुश्री थापाले आफू स्वयं अनुवादक कर्मको सुखदुःखसँग परिचित रहेको बताउँदै भनिन्, मैले अनुवादकलाई पूरै विश्वास मात्रै गरिन कि अनूदित कृति भनेको अनुवादककै कृति हो भन्ने सम्झिएँ ।क्यानडामा बस्दै आएकी मञ्जुश्रीका द ट्युटर अफ हिस्ट्री, अ बोय फ्रम सिक्लेस, द लाइफ वी ह्याभ लस्ट लगायतका कृतिहरू छन् । लेखकअनुवादक वार्ताको सहजीकरण गरिरहेकी प्रणिकाले अल अफ अस इन आवर वोन लाइभ्स उपन्यासलाई नेपालीमा एक्लै एक्लै भनेर कसरी नाम जुराइयो भन्ने सोधेकी थिइन् । अनुवादक प्रसार्इंले शीर्षक राख्ने बेलामा आफू र प्रकाशनगृहबीच ८१० वटै नाममा छलफल भएको अनुभव सुनाए । उनले भने, हुबहु अनुवाद गर्दा शीर्षक अनर्थ जस्तो सुनिने भएकाले पुस्तकको मूल भावलाई समेट्ने गरेर छानिएको बताए । उनले आज रमिता छ उपन्यासको अंग्रेजी शीर्षक देअर्स अ कार्निभल टुडे राख्दा मूल लेखक इन्द्रबहादुर राईलाई अनुमति नै लिएको बताउँदै भनिन्, तर मैले उपन्यासको शीर्षक छान्ने सबै पूर्ण अधिकार अनुवादकलाई नै दिएकी थिएँ ।अनूदित कृति एक्लै एक्लै को विमोचन मञ्जुश्रीका बुबा भेखबहादुर थापा, आमा रीता थापा र अनुवादक उज्ज्वल प्रसाईंकी छोरी निभा निलञ्जना र लेखकअनुवादकले संयुक्त रूपका गरेका थिए ।"
कान्तिपुरकर्मी थारू पुरस्कृत,पूर्वी नवलपरासी (कास) कान्तिपुरकर्मी बुनु थारू पुरस्कृत भएकी छन् । थारू पत्रकार संघको पाँचौं राष्ट्रिय महाधिवेशन तथा १० औं साधारणसभामा शुक्रबार थारूलाई जोखनजगत रत्गैंया राष्ट्रिय पत्रकारिता पुरस्कार२०७८ बाट सम्मान गरिएको हो । सामाजिक अभियन्ता एवं अनुसन्धाता इन्दु थारूले स्थापना गरेको पुरस्कारको राशि १० हजार रुपैयाँ रहेको छ । थारू पाँच वर्षदेखि पत्रकारितामा सक्रिय छिन् ।
दुवैको इतिहास रच्ने दाउ,"(इटहरी)इटहरी गोल्डकप फुटबलको उपाधि कसको पोल्टामा पर्ला त्यो शनिबारकै खेलले निधो गर्नेछ । इटहरीमा जारी १२ औं आमन्त्रण कन्ट्रोल इटहरी गोल्डकपको उपाधिका लागि डिफेन्डिङ च्याम्पियन त्रिभुवन आर्मी क्लबले सगरमाथा युथ क्लब मोरङविरुद्ध प्रतिस्पर्धा गर्नेछ । आर्मी उपाधि रक्षा गर्ने दाउमा छ भने घरेलु टोली सगरमाथा इतिहास रच्ने तयारीमा छ । अघिल्लो संस्करण उपविजेता मनाङ मर्स्याङ्दी क्लबलाई सेमिफाइनलमा ४२ गोलले पराजित गर्दै सगरमाथा उपाधि नजिक आइपुगेको हो । यसअघि सगरमाथाले क्वाटरफाइनलमा एनआरटी क्लब काठमाडौंलाई ३० ले हराएर आफूलाई बलियो दाबेदारमा प्रस्तुत गरेको थियो । रोलिङ क्बल धुलाबारीलाई पराजित गर्दै आर्मी फाइनल पुगेको हो । आयोजक जागृति क्लबलाई २१ ले हराएर आर्मीले सेमिफाइनलको टिकट काटेको थियो । दुईपल्टको च्याम्पियन आर्मी भरत खवास कप्तानीमा टेकबहादुर बुढाथोकीसहित स्टार खेलाडीको साथ मैदान उत्रनेछ । आर्मीका स्ट्राइकर नवयुग श्रेष्ठ घाइते भएका छन् । त्यसले गर्दा उनी मैदानमा देखिने छैनन् । झापा गोल्डकप विजेता आर्मीको मुख्य लक्ष्य इटहरी गोल्डकप बनेको छ । प्रतियोगितामा पहिलोपल्ट सहभागी सगरमाथाले सशक्त टिमहरूलाई हराएर आफ्नो दरिलो उपस्थिति देखाएको छ । आर्मी र सगरमाथाबीच इटहरी रंगशालामा पहिलोपल्ट भेट हुँदै छ । घरेलु दर्शकको साथ पाएको सगरमाथाका खेलाडीमा उच्च मनोबलका साथ उत्रिरहेका छन् । सगरमाथाका कप्तान अशोक खवास फाइनल उत्कृष्ट हुनेमा ढुक्क छन् । उनले भने, आर्मीको राम्रो टिम भए पनि दर्शकको साथले हामीलाई थप हौसला मिल्नेछ । उच्च मनोबलको साथ मैदानमा आर्मीविरुद्ध उत्रन्छौं । दुई ठूला टिमलाई पराजित गरेका कारण आत्मविश्वास बढेको उनले सुनाए । उनले थपे, आर्मीसँग खेल्दा मनोबल घटेको हुने छैन । हाम्रो एउटै योजना भनेको इनर्जी हो ।सगरमाथा युथका प्रशिक्षक युविन गुरुङ आर्मी बलियो प्रतिद्वन्द्वी भएका कारण जित निकाल्न कठिन हुने बताउँछन् । हाम्रा लागि सहभागी हुनु नै ठूलो हो । टिमको मिहिनेतका कारण फाइनलसम्मको यात्रा तय गरेका छौं, उनले भने, आर्मी आफैंमा सेट टिम भएकाले फिजिकल्ली र मेन्टालिटी राम्रो छ । हामी पनि खेल रणनितिअनुसार सफल हुनेमा आशावादी छौं । केही खेलाडी परिवर्तन भए पनि बाकी प्लेयिङ सेटका खेलाडी नै मैदानमा उत्रने प्रशिक्षक गुरुङले बताए । आर्मीका प्रशिक्षक नवीन न्यौपानेले उपाधि जित्ने तयारीमा रहेको बताए । उनले भने, विशेष रणनीति बनाएर फाइनल खेल्नेछौं । डिफेन्डिङ च्याम्पियन भएका कारण उपाधि सुरक्षित गर्न कुनै कसर राख्ने छैनौं । सगमाथाको टिममा ए डिभिजन खेल्ने खेलाडीको वर्चस्व भएका कारण जित निकाल्न निकै मिहिनेत गर्नुपर्ने उनको तर्क छ । उनले भने, बलियो टिमहरूलाई सगरमाथाले परािजत गरेका कारण उपाधि जित्न सहज हुने छैन तर हाम्रो सबल पक्ष भनेको स्टामिना हो । त्यसैले स्टामिनालाई खेल अवधिभर सदुपयोग गर्नेछौं । आर्मीका कप्तान भरत खवास घरेलु मैदानमा खेल्न पाउँदा निकै खुसी लागेको अनुभुति पोखे । सगरमाथा टिममा उत्कृष्ट खेलाडीहरू भएका कारण प्रतिस्पर्धा गर्न कठिन हुने उनले बताए । उनले भने, फिजिकल्ली र मेन्टली रूपमा तयार भएकाले फाइनल जित्छौं भन्ने छ । उपाधि रक्षाको लक्ष्य पूरा गर्छौं भन्नेमा विश्वस्त छौं ।फाइनल खेल निकै प्रतिस्पर्धात्मक हुने पुर्वराष्ट्रिय खेलाडी सुरेन्द्र तामाङको विश्लेषण छ । आर्मी र सगरमाथाका दर्शक अत्यधिक भएका कारण खेल थप रोमाञ्चक हुने उनको ठम्याइ छ । दुवै बलियो टिम भएको औंल्याउँदै उनले भने, आर्मीको स्पिड र टेक्निकल पाटो राम्रो छ । सगरमाथा क्लबमा पनि ए डिभिजन लिगका साथै तीन विदेशी खेलाडी छन् । उनीहरूको पनि स्पिड र टेक्निकल पाटो राम्रो देखेको छु । जिल्ला फुटबल संघ सुनसरीका प्रशिक्षक श्याम मानन्धर भने सगरमाथाविरुद्ध आर्मी हाबी हुने आँकलन गर्छन् । उनले भने, आर्मीको लय, टिमवर्क र स्ट्रेन्थ राम्रो छ । सगरमाथा टिमको पनि स्पिड राम्रो छ । युवा जोसले भरिएको छ । इफोर्ट लगाएर खेल्छन् ।"
विप्लवलाई स्वर्ण,"(काठमाडौं) नेपाल पुलिसका गंगाराम कुसुवारले प्रथम कृष्णप्रसाद भट्टराई स्मृति राष्ट्रिय कराते प्रतियोगितामा स्वर्ण पदक जितेका छन् । उनले पुरुष ७५ केजी फाइनलमा वाग्मती प्रदेशका रोशन बलामीलाई हराए । लुम्बिनी प्रदेशका कृष्ण विष्ट र एपीएफका मोहम्मद शेख आलम तेस्रो भए ।पुरुष ६० केजीमा वाग्मतीका सन्तोष श्रेष्ठले स्वर्ण जिते । उनले फाइनलमा सुदूरपश्चिमका रोशन भट्टलाई हराए । लुम्बिनीका सोनम राय घर्तीमगर र मधेस प्रदेशका सरोज पासवान तेस्रो भए । ८४ केजीमुनि प्रदेश १ का राजन खड्काले आर्मीका सुरेश जप्रेल र ८४ केजीमाथि पुलिसका विप्लव श्रेष्ठले वाग्मतीका आशिष लामालाई हराएर स्वर्ण पदक जिते ।महिला ५५ केजीमुनि पुलिसकी सोनी राईले प्रदेश १ की विद्याकला राई, ६८ केजीमाथि एपीएफकी अनुपमा मगरले आर्मीकी सनी तामाङ, ६८ केजीमुनि आर्मीकी निरुपा तामाङले एपीएफकी डायना राईलाई, ४५ केजीमुनि आर्मीकी कुसुम खड्काले मधेस प्रदेशकी पर्सिया चौधरी र ५० केजीमुनि आर्मीकी मिस्ली श्रेष्ठले लुम्बिनीकी अनिता पुनमगरलाई फाइनलमा हराएका छन् । एकल कातातर्फ पुरुषमा महसुस मोक्तान र महिलामा निर्मला तामाङले स्वर्ण जितेका थिए । दुवै पुलिसका हुन् । महसुसले एपीएफका स्वर्णिम मानन्धरलाई पछि पारेका थिए । टिमतर्फ भने स्वर्णिमसहित अनिल चौधरी र युवराज सिंहको एपीएफले स्वर्ण जितेको थियो । निर्मलाले आर्मीकी संगीता मगरलाई पछाडि पार्दै स्वर्ण जितिन् । एपीएफकी सरिता श्रेष्ठ र प्रदेश १ की प्रतीक्षा पाख्रिनले कांस्य पदक जिते ।निर्मलाले टिम कातामा पनि स्वर्ण जितिन् । उनीसहित चञ्चला दनुवार, सरु कार्कीले स्वर्ण जितेका थिए । सरिता मगर, रिना श्रेष्ठ र शुभद्रा रम्तेलको आर्मी टिम दोस्रो भयो ।"
टच फुटी मा नेपाली टिम सफल,"(अस्ट्रेलिया)अस्ट्रेलियाको भिक्टोरियामा आयोजित टच फुटी प्रतियोगितामा नेपालले उपाधि जितेको छ । अस्ट्रेलियाको मेलबर्नमा आयोजित टच फुटी वर्ल्डकप २०२२ प्रतियोगिताको दोस्रो डिभिजनअन्तर्गत फाइनलमा ब्राजिली टिमलाई हराउँदै टिम नेपालले उपाधि जितेको हो । टच फुटी वर्ल्डकप २०२२ नाम दिएर सुरु गरिएको यो प्रतियोगिता दुई डिभिजनमा खेलाइएको थियो, त्यसमा ८ देशका खेलाडी सहभागी थिए । नेपालले ब्राजिल, फिलिपिन्स र मलावी टिमलाई हराउँदै उपाधि जितेको हो । दोस्रो पटक आयोजित यस प्रतियोगितामा दक्षिण एसियाली मुलुकबाट नेपालले मात्र सहभागिता जनाएको थियो । नेप्लिज एसोसिएसन अफ भिक्टोरियाले टिम नेपालको व्यवस्थापन गरेको थियो । टिम नेपालका संयोजक र खेलाडी प्रेमराज उप्रेतीले पहिलोपल्ट सहभागिता जनाएको टिम नेपालले उपाधि हात पार्नु ठूलो उपलब्धि भएको दाबी गरे । मेलबर्नको साउथ यारास्थित फोकनर पार्कमा सम्पन्न प्रतियोगिता नाइन ए साइडमा खेलाइएको थियो । १५ नेपाली खेलाडीले सहभागिता जनाएका थिए ।के हो टच फुटी ?टच फुटी अस्ट्रेलियन फुटबलको परिमार्जित संस्करण हो । विश्वभर रहेका अन्य देश तथा समुदायलाई अस्ट्रेलियाली फुटबलमा सहभागिता जनाउन र प्रतियोगिता खेल्न आकर्षित गर्ने उद्देश्यले खेलको सुरुआत गरिएको हो । यस खेललाई सन् २०४० को ओलम्पिक खेलकुदमा सहभागिता गराउने लक्ष्य राखिएको छ । यो खेलको विकास र व्यवस्थापनका लागि अस्ट्रेलियन फुटबल एसोसिएसन (एएफआई) स्थापना गरिएको छ । यही संस्थाले आयोजना गरेको प्रतियोगिताको दोस्रो डिभिजनको जितपछि नेपालले पहिलो डिभिजन खेल्ने पक्का भएको छ । महिला र पुरुषले संयुक्त रूपमा खेल्न मिल्ने यस खेलमा विपक्षी टिमको कुनै खेलाडीले बल लिएका खेलाडीलाई छोएको तीन सेकेन्डभित्रै बल पास गरिसक्नुपर्ने नियम छ । यस खेलमा कम्तीमा एक महिला खेलाडी हुनुपर्ने नियम राखिएको छ भने महिलाले गोल गरेको खण्डमा २ अंक दिइने गरिएको छ । यसै साता सम्पन्न प्रतियोगितामा टिम नेपालको तर्फबाट महिला खेलाडीद्वय रोजिना महर्जन र बबि लामाले सहभागिता जनाएका थिए । सहभागी नेपाली खेलाडीले यो जितले अस्ट्रेलियाली फुटबलप्रति जागरुक दोस्रो पुस्ताका खेलाडीलाई प्रोत्साहन मिल्नुका साथै नेपालीले समेत राम्रो खेल खेल्न सक्छन् भन्ने स्थानीय समुदायमा प्रमाणित गरिदिएको बताए ।"
लुम्बिनी र पुलिस फाइनलमा,"पाल्पा (कास) प्रथम सञ्जय मेमोरियल राष्ट्रिय महिला बिच भलिबल प्रतियोगिताअन्तर्गत शुक्रबार सम्पन्न सेमिफाइनलबाट लुम्बिनी प्रदेश र नेपाल पुलिस क्लब फाइनल पुगेका छन् । पाल्पाको रानीमहलस्थित कालीगण्डकी तटमा आयोजित प्रतियोगितामा लुम्बिनीका भावना डाँगी र सरस्वती कट्टेलको जोडीले सुदूरपश्चिम प्रदेशका भगिरथी जोशी र बबिता बोहराको जोडीलाई २११७, २११४ को सोझो सेटमा हरायो । विभागीय एपीएफ क्लब क्वाटरफाइनलमा बाहिरिएको छ । लुम्बिनी प्रदेशले एपीएफलाई सोझो सेटमा हराएको हो । पुलिस क्लबले भने गण्डकी प्रदेशमाथि २११९, २११४ को सेटमा जित निकालेको थियो । पुलिसबाट कमला पुन र मनीषा चौधरीको जोडीले गण्डकीका पवित्रा बीसी र रेविना घर्तीमगरको जोडीलाई हराएको थियो ।सुदूरपश्चिम र गण्डकी प्रदेशबीच तेस्रो स्थानका लागि प्रतिस्पर्धा हुनेछ । क्वाटरफाइनलमा एपीएफलाई लुम्बिनीले २११७, २११३ ले र सुदूरपश्चिमले समूह वाग्मती प्रदेशलाई २१८, २१७ को सोझो सेटमा हराएका थिए । अर्को खेलमा पुलिसले प्रदेश १ का अञ्जना लिम्बु र प्राची गौतमको जोडीमाथि २११, २१६ को सहज जित निकाल्यो । गण्डकीले कर्णालीलाई २११२, २१२३, १५८ को प्रतिस्पर्धात्मक सेटमा हरायो । फाइनल खेल शनिबार हुने आयोजक प्रतिष्ठानले जनाएको छ ।"
रूपन्देही ११ विजयी,"भैरहवा (कास) यहाँ सुरु प्रो क्लब च्याम्पियनसिप क्रिकेट प्रतियोगिताको उद्घाटन खेलमा घरेलु टोली रूपन्देही११ ले मलेसिया११ लाई ६ विकेटको पराजित गरेको छ । रूपन्देहीले १ सय ३२ रनको लक्ष्य १९२ ओभरमा ४ विकेट गुमाउँदै पूरा गर्यो । ओपनर प्रज्वल थापाले ३८, बसिर अहमदले २७, देव खनालले २२ र सन्दीप रजालीले २४ रन बनाए । मलेसियाका वीरनद्वीप सिंहले २ विकेट लिए । सिद्धार्थ क्रिकेट रंगशालामा टस जितेको मलेसियाले १९५ ओभरमा १ सय ३१ रन बनाएको थियो । ओपनर वीरनद्वीपले सर्वाधिक ६६ रन बटुले । रूपन्देहीका वसिर अहमदले २ र कप्तान कृष्ण कार्कीले ३ विकेट लिए । अनिल खरेल, दुर्गेश गुप्ता र विक्रम भुसालले ११ विकेट लिए ।"
बुढासुब्बा गोल्डकप अनिश्चित,"सुनसरी (कास) आर्थिक अभावका कारण बुढासुब्बा गोल्डकप फुटबलको २३ औं संस्करणको मिति सारिएको छ । आयोजक धरान फुटबल क्लबले प्रतियोगिताको मिति सारेको जनाए पनि कहिले गर्ने भन्ने यकिन छैन । आयोजक क्लबले फागुन १८ मा पत्रकार सम्मेलन गर्दै कोरोना महामारीका कारण गत वर्ष हुन नसकेको बुढासुब्बा गोल्डकपको २३ औं संस्करण चैत २६ देखि वैशाख ३ सम्म हुने घोषणा गरेको थियो । आयोजक अध्यक्ष किशोर राईले बिहीबार विज्ञप्ति जारी गर्दै आर्थिक कठिनाइले गर्दा प्रतियोगिता सार्न बाध्य भएको जनाएका छन् । उनले भने, फागुनदेखि नै प्रतियोगिताको तयारी गर्दै थियौं तर वैशाख ३० को स्थानीय तह निर्वाचन र कोरोना महामारीको असरले गर्दा अपेक्षाअनुरुप सहयोग रकम प्राप्त हुनसक्ने अवस्था नभएकाले प्रतियोगिता रोक्नुपर्यो । आव २०७८०८९ अगावै सम्भव भएसम्म चाँडो गर्ने गरी अर्को मिति घोषणा गर्ने अध्यक्ष राईले बताए । ८ टिम सहभागी हुने र विजेतालाई १० लाख र उपविजेतालाई ५ लाख रुपैयाँ दिने घोषणा गरेको थियो ।"
सान्तेषमान स्मृति बुद्धिचाल सुरु,"काठमाडौं (कास) नेपाल बुद्धिचाल संघका पूर्वसहअध्यक्ष स्व सान्तेषमान सिं प्रधानको स्मृतिमा खुला फिडे रेटिङ बुद्धिचाल प्रतियोगितामा शुक्रबार सुरु भएको छ । दोस्रो चरणका खेल सकिँदा फिडेमास्टर रुपेश जैसवाल, क्षितिज भण्डारी, मनीष हमाल, पूर्वनेपाल च्याम्पियन बद्रीलाल नेपाली, ललितपुरका सजिन महर्जन, सानुभाइ महर्जन, रत्न व्यञ्जनकार, काभ्रेका खोमप्रसाद तिमल्सिना, बुटवलका शिखर रेग्मीले दुवै खेल जिते । त्यस्तै भक्तपुरका भेट्रान गणेशमान दुवाल, युवा खेलाडी निकेन कुसाथा, हेटौंडाका कृष्ण थापा, दमकका राजन सुवेदी, थापाथली चेस पार्कका मदन रायमाझी, धिरेन राई, कञ्चनपुरका भीमदत्त पाण्डेले दुई खेल जित्दै समान २ अंक जोडेका छन् ।"
राजविराज र जनकपुर भिड्ने,"विराटनगर (कास) राजविराज र जनकपुर नगरपालिका शुक्रबार दुई महानगरपालिका विराटनगर र वीरगन्जलाई हराउँदै प्रथम मेयर कप ट्वान्टी२० क्रिकेटको उपाधि नजिक पुगेका छन् । वैजनाथपुर क्रिकेट मैदानमा राजविराजले आयोजक विराटनगरलाई ४६ रन र जनकपुरले वीरगन्जलाई ३ रनले हराए । राजविराजले ४ विकेट गुमाई १ सय ३७ रन बनाउँदा अमित यादवले २७, विकास दासले २ छक्का र २ चौकासहित अविजित २४ रनको योगदान गरे । विराटनगरका दीपेश कँडेलले २, मुकुन्द यादव र सिद्धान्त लोहनीले समान एक विकेट लिए । जवाफमा विराटनगर टिम १६३ ओभरमा ९१ रनमै समेटियो । मिनस थापाले २८ रन जोडे । राजविराजका रोहित सिंहले धारिलो बलिङ गर्दै ४ विकेट लिए । महबुब आलम र राहुल मण्डलले समान २ विकेट लिए । दोस्रो खेलमा टस जितेको जनकपुरले १९१ ओभरमा सबै विकेट गुमाएर ७६ रन बनायो । हरिशंकर साहले १९, रोनक रत्नम्, विशाल सुस्लिङ र रुपेश यादवले १०१० रन बनाए । वीरगन्जका सम्साद मन्सुरीले १४ रन दिए ५ र अरनिको यादवले ३ विकेट लिए । ७७ रनको झिनो लक्ष्य पछ्याएको वीरगन्जले ९ विकेट गुमाई ७३ रनमात्र जोड्यो । अरनिको यादवले २४ रनको योगदान गरे । जनकपुरका म्यान अफ द म्याच विशाल सुस्लिङले १२ रन दिएर ४ विकेट लिएपछि वीरगन्जको इनिङ्स धराशायी भयो । फाइनल शनिबार हुनेछ ।"
वाग्मती क्लब विजयी,राजविराज (कास) वाग्मती फुटबल क्लबले सप्तकोसी नगरपालिका फत्तेपुरमा शुक्रबार सुरु मदन भण्डारी स्मृति फुटबल प्रतियोगिताको उद्घाटन खेलमा इटहरी फुटबल क्लबलाई २१ ले पराजित गरेको छ । दोस्रो मिनेटमै वाग्मतीका अनिल थापाको गोलबाट अग्रता लिएको थियो । मध्यान्तरपछि इटहरीको तर्फबाट दिपेन तामाङले गोल गरेर खेल बराबरीमा ल्याए । वाग्मतीका विमल घिसिङले एक गोल थपेपछि खेल निर्णायक भयो । जिल्ला फुटबल संघ सप्तरी र न्यु त्रियुगा स्पोर्ट्स क्लबको आयोजनामा भएको स्पर्धामा ८ टिमको सहभागी छन् । विजेताले २ लाख र उपविजेताले १ लाख पुरस्कार पाउनेछन् ।
नामको राजनीति,"नामबारे यो लेखोट सुरु गर्नुअघि, चार कुरा घोषणा गरिहालूँ । एक, प्रकारान्तरले यो मेरो आफ्नै नामको पृष्ठभावमा निर्मित लेखोट हो । दुई, मेरो नाम मेरै लागि एक असम्मत नाम हो । तीन, मलाई लाग्दैन कि यो मेरो आनुवांशिकतालाई विम्बित गर्ने आफ्नै नाम हो । चार, न म यतिखेर मेरो नामलाई आत्मसात गरिरहेको छु न यसको अविच्छिन्नताबाट टाढा भाग्नै सकिरहेछु ।त्यसो भए के म नामको कथित राजनीतिबाट ग्रस्त एक सर्वसुलभ सिकार हुँ ?पख्नुस्, यस विषयको निचोडमा पुग्नुअघि एकछिन केही ख्यातिप्राप्त नामका विषयमा विमर्श गरौं । किनभने नामको प्रसंग आउँदा दुई जना विश्वप्रसिद्ध मानिसका नाम नसम्झी नहुने हुन्छ । नामको विषयमा ती नाम सन्दर्भस्रोतजस्तै हुन् । त्यसैले एउटा सानो औंला र स्विचको प्रतिघातबाट बिजुलीको बल्ब झलक्क बलेजस्तै प्रसंगमा ती झुल्किहाल्छन् । थाहा छैन ती प्रसंग कति प्रामाणिक छन् । तर, कतै श्रुतिमा र कतै पठनको क्षीण स्मृतिमा रहेका ती प्रसंग बिजुलीकै गतिमा बल्ने गर्छन् । तीमध्ये एक नाम हो थोमस एडिसन, जसमाथि एक बहुचर्चित कहावत छ उनी अक्सर आफ्नै नाम बिर्सन्थे रे । र, अर्को नाम हो विलियम सेक्सपियर, जसले भनेका थिए चीजहरू नामले भन्दा तिनका कर्मले चिनिन्छन् । जस्तो कि गुलाबको फूल नामले भन्दा आफ्नै रङ र वास्नाले चिनिन्छ । आखिर के छ र नाममा त्यस्तो ?अब सोचौँ, थोमस एडिसनले के साँच्चै त्यसो गर्थे त ? यदि साँच्चै त्यसो गर्थे भने मलाई लाग्छ, ठीक गर्थे । मानिसहरू यसलाई उनको एकाग्रता र ध्यानकेन्द्रणको हवाला दिएर ग्लोरिफाई गर्ने गर्छन् । तर, मलाई लाग्छ कारण त्यति मात्रै नहुन सक्छ । हुन सक्छ, त्यो नाम उनकै लागि एक असम्मत र असम्पृक्त लागेको होस्, जसलाई कहिलेकाहीँ बिर्सन सकियोस् । अथवा यस्तो कि त्यो बिर्सनलायक ठानियोस् । के यस्तो सम्भव छ ? सायद छ ।अनि सेक्सपियर ? जो खुद नाममा त्यस्तो केही छैन भन्थे, उनकै नाम सेक्सपियर किन रहन गयो होला ? किन उनको नाम शेखर कोइराला या भानुभक्त आचार्य यस्तै केही रहन सकेन ? के यो विचारणीय कुरा होइन ? गुलाबको रङ र वास्ना संसारभरै समान छ, तर किन संसारैभरि त्यसको नाम बेग्लाबेग्लै छ ? किन एउटै चीज दुनियाँभर छुट्टाछुट्टै नामले चिनिन्छ ? मलाई लाग्छ, नामको दुनियाँमा यति धेरै बहुविध नाम हुनु स्वयंमा एउटा विशेष परिघटना हो । जसरी एउटै गुलाबको नाम छुट्टाछुट्टै हुनु विषेष हो, त्यसरी नै सेक्सपियरको नाम सेक्सपियर नै हुनु पनि अर्को विशेष कुरा हो । अथवा नाममा त्यस्तो के छ भन्नु पनि अर्को विशेष हो ।र, यही विशेष विषयको त्यान्द्रो समाउँदै जाने हो भने सम्भवतः भेटिनेछ त्यो चीज, जसलाई मैले यहाँ नामको राजनीति भनेको छु ।विषय विस्तारको क्रममा अब म माथिको स्वघोषित पहिलो र दोस्रो बुँदातिर फर्किन चाहन्छु, जहाँ मैले यसलाई आफ्नै नामको कथा भनेको छु । र, आफ्नै नामलाई असम्मत पनि ठहर गरेको छु ।सत्य हो, नामको राजनीतिबारे थोरबहुत संकेत पाउन थालेपछि मैले सबैभन्दा बढी आफ्नै नामबारे सोच्न थालेको हुँ । यो नजानिँदो किसिमले त्यतिखेरदेखि सुरु भएको थियो, जतिखेर म स्कुलमा एसएलसीको तयारी गर्दै थिएँ । म यदाकदा सोच्ने गर्थें कसरी मेरो नाम यस्तो रहन गयो, जो सरासर मेरो आनुवंशिक परम्पराको खिलाफमा छ ? मलाई आफ्नै नाम असम्मत या कुनै अपरिचित मान्छेझैँ लाग्थ्यो ।यसो हुनुका केही कारण थिए । पहिलो, एउटा छुट्टै र विशिष्ट सभ्यता, संस्कृति र भाषिक समुदायको किराती केटालाई संस्कृत भाषाको विशुद्ध हिन्दु सांस्कृतिक नाम भिराइएको थियो, जसले गर्दा मलाई आफ्नै नाम आफ्नोजस्तो लाग्दैनथ्यो । दोस्रो, मेरो नाम यति सामान्य र साझा किसिमको थियो कि देशभरिको तथ्यांक जम्मा गर्ने हो भने लाखौँ मानिसको नाम जुध्न सक्थ्यो । मलाई कसोकसो लाग्थ्यो नाम भनेको सकभर विशिष्ट हुनुपर्छ, मान्छेजस्तै, मान्छेको अनुवंशजस्तै । जसरी प्रत्येक मान्छे विशिष्ट हुन्छ प्रत्येकभन्दा ।खासमा मानव सभ्यतामा नामको प्रचलन नै सम्भवतः यही प्रयोजनका लागि सुरु भएको हो । एकसँग अर्कोलाई छुट्याउन । व्यक्तिको उपस्थितिलाई आमबाट विशिष्ट बनाउन । सुरुसुरुमा नामको प्रचलन सायद एक विशुद्ध सांस्कृतिक कर्म थियो । व्यक्तिलाई विशिष्ट चिनारी प्रदान गर्नबाहेक यसका अरू केही अघोषित उद्देश्य थिए । जस्तो नामको चयनमार्फत उसको सांस्कृतिक, सामुदायिक उत्तराधिकारी बोध गराउन । अथवा आफ्नो आनुवंशिक इतिहासको निरन्तरता कायम गर्न । त्यसो भए के मेरो नाममा मेरै सांस्कृतिक उत्तराधिकारीको अंश छ त ? के यसले मेरो सुदूरइतिहासको कडीको काम गर्न सक्छ ? मलाई ठीक यही प्रश्नले घरीघरी चिमोटिरहन्थ्यो । मलाई आफ्नो नामसँग आपत्ति यहीँबाट सुरु भएको थियो ।धेरै पछि राज्यको उत्पत्तिसँगै जब राज्य विस्तृतिको अभियान चल्न थाल्यो, तब सायद नामको राजनीति सुरु भयो । राज्य विस्तृतिसँगै नयाँनयाँ ठाउँ, नयाँनयाँ मानिसहरूलाई आफूभित्र समाहित गर्ने लोभ पलायो । यसले विजातीय तत्त्वहरूलाई आफूभित्र विलोपीकरण गर्न र त्योउपर शासन गर्न सहज तुल्यायो । त्यसैले शासकहरूले अतिक्रमण गरेका हरेक ठाउँ, हरेक मानिसको नाम उनीहरूकै सुविधा र शक्ति स्वार्थअनुसार बदल्न थालियो ।नेपालमा पृथ्वीनारायण शाहको राज्य विस्तार र महेन्द्रको एकात्मक हिन्दु राष्ट्रवादी अभियानले गरेका यस्ता अतिक्रमण र बदलावका अनगिन्ती उदाहरण भेटिन्छन् । तिनको फेहरिस्त दिन थालियो भने अर्को छुट्टै आलेख तयार हुन्छ । त्यतातिर नजाऊँ । यति बुझौँ, मौलिक र रैथाने स्थाननाम र व्यक्तिका वंशानुगत नामहरूलाई बलात ढंगले हिन्दूकरण गरेरै तिनीहरूले आफ्नो सिंहासन खडा गरेका हुन् । अझ पूर्व किरात प्रदेशमा त झन् यो प्रक्रिया सेनकालदेखि नै सुरु भइसकेको भेटिन्छ ।अनुसन्धाता भोगिराज चाम्लिङका अनुसार, किरात राईहरूको नाम कहिलेदेखि संस्कृत भाषामा राख्न थालियो भनेर अध्ययन गर्दा ११ पुस्तादेखि सुरु भएर पाँच पुस्ताअघिसम्म पूर्णतः संस्कृतकरण भएको स्पष्ट हुन्छ । एक पुस्तालाई औसतमा २५ या ३० वर्ष मान्दा लगभग ३०० वर्षदेखि किरात राईहरूको नाम संस्कृत भाषामा रहन थालेको हो । यसबाट बुझ्न सकिन्छ, करिब ३०० वर्षदेखि यता किराती मौलिक नाममाथि प्रहार हुन थालेको हो । त्यही बेलादेखि, अझ मलाई त लाग्छ त्योभन्दा धेरै अगाडिदखि निरन्तर चलिरहेको हो यहाँ नामको राजनीति । नामको यस राजनीतिक पृष्ठभूमिमा मेरो नामचैँ कसरी रहन गयो र यसबाट मैले कालक्रममा के कस्ता अनुभूतिहरू सञ्चय गर्नुपर्यो ! अब त्यसबारे पनि थोरै चर्चा गरौँ ।आमाले हामीलाई हाम्रो घरमा जन्म दिनुहुन्थ्यो । तर, हाम्रो नामांकन कार्य हाम्रै मावली बोजू, जसलाई हामी मुमा भन्ने गर्थ्यौं, उहाँको क्षेत्राधिकारभित्र पर्थ्यो । हामी जन्मेको सूचना पाउनासाथ मुमा दौडेर हाम्रो न्वारानमा आइपुग्नुहुन्थ्यो । कदाचित उहाँ आउन असमर्थ भइहाले पनि उहाँबाटै जुराइएको नाम भने अनिवार्य आइपुग्थ्यो ।यता हाम्रो मामागाउँ वरिपरिबाट क्षत्री, बाहुन, नेवार र दलित समुदायका प्रभावक्षेत्रले घेरिएको गाउँ थियो । किराती मौलिक भाषा र संस्कृति लगभग ध्वस्त भएको गाउँ । त्यही भएर मुमालाई त्यस प्रभावक्षेत्रभित्र चलेका सामान्य चल्तीका वर्णसंकर नाम र हिन्दु देवीदेवताका नामबाहेक अरू केही आउँदैनथ्यो । मुमाको रूपमा त्यहाँ एकैचोटि दुई विरोधाभासपूर्ण हैसियत बाँचिरहेको भान हुन्थ्यो । एकातिर उहाँमा आफ्ना भावी सन्ततिहरूको नामकरण आफैंबाट हुनुपर्छ भन्ने किराती समुदायमा व्याप्त मातृसत्ताको अवशेष पनि बाँचिरहेको थियो भने अर्कोतिर बाह्य प्रभावी संस्कृतिको चर्को दबाबले पनि गालिरहेको थियो । मुमा त्यही दुईतर्फी दबाबको बीचबाट आफ्नो भूमिका अदा गर्नुहुन्थ्यो । उहाँले सबभन्दा पहिले हाम्री आमाको पहिलो छोरा अर्थात् हाम्रा जेठा दाजुको नाम शानका साथ राखिदिनुभयो गोपाल ।उहाँभित्र एउटा विशेष आग्रह यो थियो कि त्यसपछि जन्मिने अरू भाइहरूको नामको लयसम्मति अघिल्लो नामसँग अनिवार्य मिलेकै हुनुपर्छ । अंग्रेजी बोर्डिङ स्कुलका शिशुहरूको राइम मिलेजस्तै या खस नेपाली काव्य परम्पराको छन्दविज्ञान अनुसार अन्त्यानुप्रास मिलेजस्तै ।निकैपछि म जन्मिएँ । त्यसैले उहाँले भनिदिनुभो दाजुको नाम गोपाल, यसको नाम भूपाल !अन्तिममा भाइ जन्मियो । तर, दुःखद कुरा भाइको देहान्त नाबालकमै हुन गयो, जसको दुःखद कथा मैले अन्तैतिर लेखिसकेको छु ।एवंरीतले मेरा दुई दिदीहरूको नाम क्रमशः यस्तो रह्यो जेठी दिदीको लक्ष्मी । कान्छीको भगवती ।यसरी हामी चारै जना जीवित सन्तानहरूले मुमाको मातृसत्तात्मक अनुकम्पा प्राप्त गर्यौं । उहाँबाट प्राप्त नामसँगै हुर्कियौँ, चिनियौँ । मामाघर बसेर मुमाकै छत्रछायामा बढ्नु, पढ्नुपर्ने हुनाले विद्यालयको औपचारिक खातामा तिनैतिनै नाम चढ्न पुगे । तिनैतिनै नाम बोकेर काठमाडौँ तर्यौं । आआफ्नो जीवन यात्रामा होमियौं । अद्यावधि होमिइरहेकै छौं ।यतिसम्म त ठीकै थियो । तर, बीचमा आएर कताकता लाग्न थाल्यो मेरो नामले मेरो स्वत्वको भारवहन गर्न सक्दैन । माथि नै भनिसकेँ, यो त्यस्तै एसएलसीको उम्मेदवारीताकादेखि सुरु भएको असन्तुष्टिको प्रारम्भिक झिल्को थियो । सायद म दसौँ कक्षाको अन्तिम महिनातिरको विद्यार्थी थिएँ । एक्कासि मलाई लाग्यो कि यो जुन नाम म बोकिरहेछु यो मेरो आफ्नै नाम होइन । तर, म विवश थिएँ । किनभने म यसलाई बदल्न सक्दिनथिएँ । यसकारण कि योसँग एकातिर मुमाको मातृत्वको सवाल जोडिएको थियो भने अर्कोतिर दसौँ वर्षदेखि यो स्कुलमा रजिस्टर्ड भएको नाम थियो । म आफू आफैंसँग संवाद गर्थें । दोष कसलाई दिने ? मुमालाई ? जो, तर आफैं पनि त्यही असम्मत पृष्ठभूमिको एक निरीह सिकार हुनुहुन्थ्यो !यसैको प्रतिक्रियास्वरूप हुन सक्छ, एकपल्ट मैले कक्षामा साथीहरूसँग नामका पछाडि उपनाम या टाइटल झुन्ड्याउने प्रस्ताव राखेँ । यो मेरो नाम बदल्न नसके पनि सायद त्यसबाट भाग्ने पहिलो प्रयास थियो । सबैले सहमति जनाए । कसैले लेकाली राखे । कसैले जंगली, अभागी, बेहोसी यस्तैयस्तै । मैले विवश झुन्ड्याएँ । अब म भूपाल राई बाट भूपाल विवश भएँ । एसएलसी दिएर त्यही टाइटलसाथ म काठमाडौं आइपुगेँ । काठमाडौं आएर ३४३५ सालतिर तत्कालीन छहरा द्वैमासिक र कोङ्पी मासिक पत्रिकातिर त्यही उपनामधारी नाममा मैले आफ्नो पहिलोपहिलो कविता पनि छपाएँ । तर, मलाई छिट्टै यस्तो लाग्यो कि यो मैले चाहिरहेको निकास होइन । मानौं म एकातिर जान खोजिरहेथेँ, तर गइरहेको थिएँ अर्कैतिर । मैले त्यो पुच्छरलाई तुरुन्तै छाडिदिएँ । काठमाडौं आएपछि भने मभित्रको त्यो असन्तुष्टि पूरै वयस्क भएर हुर्कियो । स्कुल छँदा टुसाएको असम्मतिको सानो टुसा हुर्किएर ठूलो वृक्ष बन्यो । कहिलेकाहीँ म रातभरि सुत्दिनथेँ आफ्नै नाम सम्झेर । ठीक यसै बेलादेखि मैले आफ्नो नामको कारणले अनेक तीतामीठा अनुभूति पनि सञ्चय गर्न थालेँ । त्यसपछि मैले नामका पछाडि छाङ्छा लेख्न सुरु गरेँ । छाङ्छा मेरो बान्तवा थरको पाछा थियो । यो यसकारणले पनि कि मभन्दा धेरै पहिलेदेखि नै मेरा दाइले आफ्नो नामपछाडि छाङ्छा लेख्नुहुन्थ्यो । गोपाल छाङ्छा । त्यसैको प्रभावस्वरूप नै भनौँ अब म पनि भूपाल विवशबाट भूपाल छाङ्छा भएँ । फेरि त्यो नामबाट तिनै दुई पत्रिकातिर केही कविताहरू छपाएँ । केही समय यस्तो लाग्यो अब म आफूले खोजेको निकासको नजिक छु । तर, कुनै कारणवश त्यो नामले पनि स्थायित्व पाउन सकेन । मैले छिट्टै त्यसलाई पनि छाड्नुपर्यो ।घटना के भयो भने म त्यतिखेर रेडियो नेपालको गायक हुने धुनसवारले पागलझैँ भएको थिएँ । त्यसैले ०३९ सालतिर स्वर परीक्षा पास गरेर पहिलो गीत रेकर्ड गरेँ । रेकर्ड गरेको भोलिपल्ट रेडियोमा प्रसारण भइरहेको गीत सुनेर भाउजूले भनिन्, हैन रेडियोमा त तिम्रो नाम भूपाल हैन गोपालजस्तो पो सुनियो त ! भाउजूको टिप्पणीले म एक किसिम खङ्रङ्गै भएँ । जुन नामका लागि म त्यत्रो विधि कसरत गरिरहेको थिएँ त्यही नाम दाइको नामसँग मिल्न जाँदा त्यस्तो हुनु स्वाभाविकै पनि थियो । किनभने म आफ्नो नाममा एक छुट्टै विशिष्टता चाहिरहेको थिएँ । साथसाथै आफ्नो नाम मार्फत आफ्नै सांस्कृतिक इतिहासको खोज पनि गरिरहेको थिएँ । त्यसैले मलाई भाउजूको त्यति सानो टिप्पणीले पनि यस्तो असर पुर्यायो कि मैले चुपचाप छाङ्छा पनि लेख्न छाडिदिएँ । फेरि म उही पुरानै स्कुलको दर्तावाला वा नागरिकताको फोटोवाला भूपाल राईमा फर्किएँ । अब आफ्नो नामको साझापन र सर्वप्रचलित विशेषताबाट प्राप्त केही तीतामीठा अनुभूति पनि बाँडिहालौँ ।५३५४ सालतिर हुनुपर्छ । सिक्किमका एक जना त्यतिखेरका चल्तापुर्जा गीतकारसाहित्यकार एक साँझ मलाई भेट्न आएका थिए । साथमा नेपालकै एक जना संगीतकारलाई सम्बन्ध सूत्र बनाएर । म त्यतिखेर डिल्लीबजार चारखालअगाडि बस्थेँ । पहिलो भेट थियो । सामान्य औपचारिकताको आदानप्रदानपछि साँझको खानपिनको माहोल जम्ने नै भयो । कुरैकुरामा मैले भनेँ, मेरो नाम म आफैंलाई पटक्कै मन पर्दैन । यो अत्यन्तै कमन भयो । तुरुन्तै उनले भने, हो हो सारै कमन । तपाईंको जस्तो नाम त हाम्रो गाउँमा दसौँ जनाको छ ।यो थियो मेरो नामबारे मैले आफ्नै कानले सुनेको पहिलो टिप्पणी । सुन्दा सामान्य लाग्न सक्छ यो । तर, मेरा लागि यो त्यस्तो सामान्य थिएन । त्यसले त मभित्र सुषुप्त अवस्थामा रहेको औडाहालाई अरू झन् भयंकर बनाइदियो । झन् असन्तुष्ट, झन् विरत । पूरै मोहभंगको स्थितिमा पुर्याइदियो । उनी गइसकेपछि पनि म त्यो साँझ निकै बेर सोचमग्न भइरहेँ । त्यसपछि उनको र मेरो दोस्रो भेट फेरि कहिल्यै भएन । बरु एक्कासि सिक्किमबाट उनको असामयिक निधनको खबर आइपुग्यो । आज यत्तिका वर्षपछि पनि मेरो कानमा त्यो टिप्पणी उसरी नै गुन्जिरहन्छ । त्यो यस्तो टिप्पणी थियो, जसले पहिलोचोटि मेरो मोहभंगको अमूर्त रूपलाई आकारमा ढाल्न सघाउ पुर्याएको थियो । एउटा अर्को घटना । सायद त्यसैको एकाध वर्षपछि हुनुपर्छ । शुभेच्छुक साथीहरूले आउँदै हात मिलाउँदै मलाई भने, लौ बधाई, तपाईंको उपन्यास आएछ ।भेटेजत्तिका साथी भाइले त्यसो भनेपछि म छक्क परेँ । किनभने पहिलो कुरा त भर्खरै मात्र मेरो सुम्निमाका तस्बिर नामको प्रथम कवितासंग्रह छापिएको थियो । लगत्तै अर्को किताब छाप्ने ल्याकत मसँग हुँदै हुँदैनथ्यो । दोस्रो, म कविता लेख्ने मान्छे उपन्यास मेरा लागि कल्पनाभन्दा बाहिरको कुरा थियो । त्यसैले मैले भनेँ, हैन, मैले कुनै उपन्यास लेखेको छैन ।उनीहरूले भने, अनि भूपाल राईकै नामको एउटा उपन्यास आएको छ त बजारमा । के छ नाम उपन्यासको ? लाहुरेउपन्यास मेरो होइन भन्ने टुंगो लागिसकेपछि केही साहित्यकारपत्रकार भाइहरूले आएर मलाई आफ्नो नाम फेर्ने सुझाव दिए । तर, एक जना गीतकार भाइले त्यसको प्रतिवाद गर्दै भने, हुँदैन, नाम फेर्ने हो भने पछि आउने नयाँहरूले फेर्नुपर्छ । दाइले फेर्ने हैन ।मैले खै किन हो त्यही गीतकार भाइको प्रतिवादमाथि सहीछाप गरिदिएँ । पछि नाम जुधेको जानकारी दिनका लागि ती उपन्यासकारलाई भेट्न धेरै कोसिस गरेँ । उनको किताब छापिएको छापाखाना खोज्दै पुगेँ । उपन्यास झुन्डिरहेको हरेक पुस्तक पसल पुगेर मैले भेट्न खोजिरहेको समाचार छाडेँ । फोन नम्बर छाडेर हिँडेँ । तर, उनी कहिल्यै पनि मकहाँ आएनन् । मेरै नामका ती उपन्यासकार को हुन् ? आजसम्म हाम्रो भेट हुन सकेको छैन ।अर्को एउटा चाखलाग्दो घटना । ०६५ सालमा तत्कालीन संस्कृति मन्त्रालयले ज्ञानेन्द्र शाहको कू पछि रिक्त रहेका तीनवटै प्रज्ञा प्रतिष्ठान गठन गर्यो । यो गणतन्त्र नेपाल बहालीपछिको पहिलो प्राज्ञ सभा थियो । यसमा भाषा तथा साहित्य प्रज्ञा प्रतिष्ठानको उपकुलपतिको रूपमा मेरो नाम अनुमोदित भएको थियो । तर दुर्भाग्य, प्रक्रिया नपुर्याई गठन गरिएको नाममा भोलिपल्टैदेखि यसलाई विवादमा तानियो । प्रत्याशी व्यक्तिदेखि विरोधी व्यक्तिसम्म, पक्षधर दलदेखि प्रतिपक्षी दलसम्म सडकमा उत्रिए । पत्रपत्रिकाहरू आग्रह र पूर्वाग्रहका खबरहरूले रंगिए । अदालतमा उजुरी पर्यो । मैले नौ दिनसम्म उपकुलपतिको हैसियतमा हाजिर गरेर अन्त्यमा कमलादीस्थित प्रज्ञा प्रतिष्ठानको कार्यकक्ष छाडेँ ।यो बीचमा अनेक पर्चाबाजी भए । सबभन्दा अनौठो त मेराबारे अनभिज्ञ केही व्यक्तिहरूले मलाई पञ्चायतकालको राष्ट्रिय पञ्चायत सदस्य, सोलुनिवासी भूपाल किराती भन्ठानेर दरबारिया र राजावादी भएको प्रचार गरे । एउटा दैनिक पत्रिकाको एक स्वनामधन्य पत्रकारको कलमले मेरो नामको हवाला दिँदै ठीक त्यही आशयको एक कन्स्पिरेसी समाचार छाप्यो । मैले त्यो समाचारको खण्डनस्वरूप परिवर्तन र गणतान्त्रिक मूल्यका लागि आफूले लडेको लडाइँ सम्झाउँदै जीवनमै पहिलोचोटि पत्रिकाका लागि खण्डनपत्र लेख्नुपर्यो ।यसरी नामकै कारणले वा अरू कसैसँग नाम मिलेकै कारण मैले अनेक खाले जोखिम मोल्नुपर्यो । जीवनमा कहिल्यै नगरेको कर्मको आक्षेपसमेत सुन्नुपर्यो । यसबाट पुष्टि हुन्छ कि कुनै विचार, संकथन र सृजनाभन्दा शक्तिशाली हुँदो रैछ कुनै स्थापित नाम । म सम्झिन्छु, यही सेरोफेरोमा उहिले कुनै पत्रिकासँगको वार्तामा मैले भनेको थिएँ मेरा यावत् कवितागीतभन्दा कैयौँ गुणा सुन्दर छन्, अरू कसैको नाम ।अन्तिममा, अब माथि स्वघोषित चौथो वा अन्तिम बुँदातर्फ फर्कौं, जहाँ मैले आफ्नो नामबाट च्युत हुन नसक्नुको दुःख संकेत गरेको छु ।सोचौँ, त्यत्रो असहमति र घटनाका बावजुद पनि मैले आफ्नो नाम फेर्ने हिम्मत गर्न किन सकिनँ ? सायद यसका केही कारण छन् । पहिलो त म अलि बढी नै कायर छु । नयाँनयाँ परिस्थितिद्वारा सृजित नयाँनयाँ जोखिम मोल्ने कार्यमा उदासीन । दोस्रो म आवश्यकताभन्दा बढी औपचारिक र विनयी छु । पुराना कुरा र सम्बन्धहरूको मर्यादा नाघ्ने कार्यमा कमजोर । सायद मसँग नयाँ नामको जगबाट सुरु हुने अनेक झमेला र चुनौतीप्रति डर पनि थियो । साथसाथै साबिक नामसँग जोडिएका सम्बन्ध र कमाइप्रति थोरै मोह पनि । यही कमजोरीका कारण म अहिलेसम्म एउटा वर्णसंकर जिन्दगी बाँच्न अभिशप्त छु ।यति हुँदाहुँदै पनि तर म एउटा कुरामा भने प्रस्ट छु । म ठान्छु नाममा त्यस्तो के छ ? भन्नु एउटा जालसाजी हो । एउटा भ्रमको खेती हो । यदि त्यसो होइन भने संसारभरीका मानिसको नाम समान किन छैन ? गृसेली होमरको नाम नेपाली होमप्रसाद हुन किन सकेन ? पीबी सेलीको नाम पीताम्बर शर्मा, भिक्टर ह्युगोको नाम भीष्म हुमागाईं या म्याडम क्युरीको नाम मनकुमारी किन राखिएन ? त्यस्तै डोलेन्द्रप्रसादको नाम डोनाल्ड ट्रम्प, जोगेन्द्रबहादुरको नाम जोन किट्स, तारादेवीको नाम तेरेस्कोभा किन भएन ?अरू होइन, हाम्रै आन्तरिक कुरा गरौं न ! हामी निःसंकोच गोपाल, भूपाल, लक्ष्मी या भगवती भइरहँदा अरू कोही पारस नामधारी मानिस पारुहाङ हुन किन सकेन ? एकराजहरू एलम्बर, खड्गप्रसादहरू खम्बुहाङ, निर्मलादेवीहरू निनाम्मा, मीनाकुमारीहरू मिन्छ्यामा हुन किन सकेनन् ? के यो संयोगको कारणले मात्र नभएको हो ? अवश्य होइन ।त्यसैले नाममा त्यस्तो के छ ? को एउटै उत्तर हुन्छ नाममा धेरै थोक छ । नाममा खास किसिमको मानव सभ्यताको खास कडी छ । संस्कृति, भाषा, जाति, वाङ्मय, ज्ञान परम्परा, इतिहास धेरै थोक छ जुन विषयदेखि मेरो नामको जरा पूर्णतः टुटेको छ ।सत्य भन्छु, आज पनि मलाई त्यही कारणले आफ्नो नाम आफ्नोजस्तो लाग्दैन । मलाई आफ्नै नामप्रति आपत्ति छ । कसैले मेरो नाम बोलाउँदा म त्यो कारणले मात्र प्रतिक्रिया जनाउँछु किनभने त्यसका लागि मेरो कान अभ्यस्त छ । बल्कि त्यो कारणले होइन कि त्योसँग मेरो स्वामित्वबोध छ । अवश्य हो, स्वामित्वबोधले मात्र कुनै चीज आफ्नोजस्तो लाग्छ ।यतिखेर म सेक्सपियरकै जस्तो कुरा त गर्न चाहन्नँ । तर, थोमस एडिसनजस्तो कहिलेकाहीँ आफ्नै नाम भने अवश्य बिर्सन चाहन्छु । किनभने आज पनि मलाई आफ्नो नाम मन पर्दैन । दुःखको कुरा, यी सब भएर पनि म आफ्नो नाम बदल्न सक्दिनँ । अब त सायद त्यो सम्भव पनि छैन । म थाकिसकेको छु । यसर्थ कि म नामको राजनीतिमा हारेको छु ।"
माया मण्डलमा मृत्यु,"अहिलेको जगतमा मृत्युको विषयमा केही लेख्नु लगभग असम्भव र विसंगत विषय हुन सक्छ भन्ने जान्दाजान्दै पनि यो मृत्युनिबन्ध लेख्ने संजोग परेको छ । तर, मृत्युको यो विडम्बनाको कालमा यसमाथि लेख्नुपर्ने कारणमध्ये सबैभन्दा प्रमुख हो मानिसको जीवनमा मृत्यु होइन, मृत्यु जित्ने उसको काल्पनिकी र सिर्जनाको सामर्थ्य बलियो र अविजेय छ भनेर केही कुरा राख्नु । धेरै मानिसको मृत्युको कारण मानिसकै कर्म हो भन्ने एउटा सत्य छ । मानिस आफ्नै मानवको यो जगत्मा हत्या गर्छ । ऊ दानव र मानवका प्रकृतिबारे दर्शन छाँट्छ, तर मृत्युको कारक उही हुन्छ । मानिसको मृत्युको विषय हाम्रो इतिहास हुन्छ, संस्कृति हुन्छ र रीतिरिवाज हुन्छ । प्रकृतिको प्रकोपले पनि मानिसको मृत्यु हुन्छ । त्यसको लेखाजोखा गर्ने तरिका मानवेतर हुन्छ । महामारी कोभिड१९ ले मान्छेको मृत्यु भएको कुरा जतिसुकै अनुभवजन्य भए पनि त्यसको लेखाजोखा, टाढा र चिसो हुन्छ । यति मानिसको यस्तो प्राकृतिक प्रकोपले मृत्यु भयो भन्ने मात्र त्यसको इतिहास हो । तर, मानिसले मारेका मानिसको लेखाजोखा हुन्छ । अर्को कुरा, मृत्यु नित्य र स्वाभाविक हुन्छ । मानिसहरूकै परिवेश अनि तिनकै स्नेह, शोक र माया मण्डलमा मृत्यु घटिरहन्छन् । मृत्यु हुनेको सम्झना हुन्छ वा हाम्रा भाषामा भन्दा पूजा र सम्झना हुन्छ, ती अनेकौं धर्मजनिन हुन्छन् । तर, मृत्युका कथाको अर्को पाटो छ । हामीले पछिल्लो समयमा रेकर्डमा राखेर इतिहासको चरित्र बुझ्ने भनेको मानिसकै कामबाट निःसृत मृत्युका कथा हुन् । जस्तो हामीसँग भएका रेकर्ड बोल्छन् पहिलो विश्वयुद्धमा साढे दुई करोड मानिस मरे । दोस्रो विश्ययुद्धमा सातदेखि साढे आठ करोड मरे । सत्तरी लाख मानिस हिटलरका क्याम्प र स्तालिनको निर्वासन अनि अत्याचारमा मरे । अहिले पनि केही शासक र पागलका लहडमा गरिने मानिसका हत्याको शृंखला जारी छ । मानिसले मानिसको हत्या गरेको विषयका इतिहास बन्छन्, बनेका छन् । तर, साथसाथै त्यसको प्रतिरोधमा पनि मानिसकै क्रियाकलापको इतिहास बन्दै आएको छ । अहिले पनि युरोपमा युक्रेनमाथिको रुसी हमलाले विशाल युद्ध भड्किँदैन भन्न सकिँदैन । हत्यालाई सम्झना गर्ने थलोहरू बनिएका छन् । मैले पनि केही देखेँ । कम्बोडियामा खमेरुजले लाखौंका हत्या गरेका किलिङ फिल्ड देखें । राजधानी न्होमपेनमा यातना र हत्या गरेको थलो नै तुओल सेङ म्युजियममा परिणत गरेको देखें । तिनको हत्याका तरिका र इतिहास, चित्र र रेकर्ड देखें । वाणनाथ भन्ने एक व्यक्ति कलाकार भएकाले ती कसरी त्यो यातना र हत्याको थलोबाट निस्केर बाँचे भनेर थाहा पाएँ । तिनको भयावह वर्णन सुनें । खमेरुज नेता खिउ सामपानको चित्र बनाउनुपर्ने भएकाले वाणनाथ बाँचेका रहेछन् । ती वाणनाथसँग म एउटा कम्बोडियाली अखबारको चित्रमा सँगै देखिन्छु । उनले भनेका लामा वर्णन नेपाली अखबारमा लेखेँ । वाणनाथको मृत्यु भएको खबर बीबीसीमा सुनेपछि काठमाडौं पोस्ट (सेप्टेम्बर २८, २०११) मा ओबिचुअरी लेखें । यस्ता घटनाका केही रेकर्डहरू नेपालमा पनि देखें । बंगलादेशको जादुघर भनिने युद्ध म्युजियममा र वासिङ्टनको होलोकास्ट म्युजियममा देखें हत्याका रेकर्ड र चित्रहरू । अरू पनि अनेकौं देशमा देखें । मृत्युको मुखैबाट उम्केकाहरूका कथामा काव्यिक तीव्रता हुन्छ । एकाध महिनाअघि प्रिन्स चार्ल्सको आयोजनामा हिटलरको होलोकास्टबाट बाँचेका नब्बे वर्षमाथिका सात जना नरनारीका कलाकारले चित्र बनाएको हेरें । कलाकारसँग तिनीहरू जीवन र मृत्युका गोधूलिमा पुगेका आफ्ना कथा भन्दै थिए । तिनका स्मृतिहरू कसरी सिर्जना र मानिसको इतिहासका भयावह पक्षलाई जोडिरहेका थिए, त्यो देखें । गुगल खोलेर त्यो अहिले पनि देख्न सकिने रहेछ । तल मृत्यु र जीवनको विषयमा अरू केही कुरा राख्छु ।मृत्यु जीवन र जिउनुको अर्को पाटो हो । यो अवसान हो । यो विषयमा जति मीमांसा सायद अरू केही विषयमा भएका छैनन् । त्यसको मूल कारण मृत्यु जीवनको पर्याय हो । यसो भन्नु अनौठो होजस्तो लाग्छ, तर हामीले एकाध सरल विषयबाट यो छलफल गर्नुपर्छ । यसलाई व्याख्या गर्न यसो भनौं मृत्यु दैहिक अवसान हो । परिचत परिवेशबाट दैहिक रूपमा छुट्टिएर जानु मृत्यु भएकाले यसको सम्बन्ध जीवन्त परिवेशसँगै छ । मृत्यु भनेको एकाएक कहाँकहाँ टाढा हराउने घटना होइन । जीवनजस्तै मृत्यु घर परिवेश र परिचित थलोसँग जोडिएको हुन्छ । मृत्यु वा अगोचर हुने यो अवस्थाको लय जीवनबाटै बनिएको हुन्छ । त्यसैले मृत्युसँग जोडिएका चलन, रीतिहरूमा जीवनसँग छुट्टिनुको झस्का र त्यो अवस्थाको तीव्र बोध भएकाले मृत्युलाई जीवनकै लयबाट सम्मान गरिन्छ । मृत्यले भावना र विचारलाई प्रभावित गर्छ । ती जीवनबाटै बनिएका तरंग हुन् । छुट्टिएर जानेलाई जीवनबाटै हेरिने हुनाले मृत्यु एउटा रीति हो । रीति र चलनका विशेषज्ञहरू त्यसलाई लिमिनल वा सीमामुखी मोड, एउटा अवस्थाबाट अर्कोमा जाने अनुभव मान्छन् । तर, यो जीवनबाट जीवित मान्छेको पो एउटा अवस्थाबाट अर्कोमा जाने अवस्थाका अनुभव हुन्छन्, पीडा र सुखका अनुभव हुन्छन्, मृत्यु हुनेका केका अनुभव हुनु ? तर, मानिसहरू मृत्युलाई पनि लिमिनल मोड वा एउटा अवस्थाबाट अर्कोमा जाने अनुभवको रूपमा हेर्छन् । अनेकौं संस्कृति र चलनमा यस्ता विश्वास छन् । तिब्बती विश्वासमा यस्तो परिवर्तनको प्रदोषकालीन अवस्थाको चर्चा बलियो हुन्छ । एउटा चर्चित विषय छ मृतकबारेका तिब्बती किताब । अंग्रेजीमा पनि ती द टिबेटन बुक अफ् द डेड नामले निकै प्रसिद्ध छन् । दैहिक रूपमा अवसान हुनु वा मृत्यु हुनुदेखि अर्को देह लिएर जन्मनु पहिलेको अवस्थालाई अनुभवको रूपमा तिब्बती मृतकका किताबमा चर्चा गरिएको मलाई किञ्चित् काव्यिक काल्पनिकी लाग्छ । तर, मृत्युपछि अर्को देह नलिएसम्मको अवस्था एउटा यात्रा हो भन्ने विश्वास अरू धर्म र संस्कृतिमा पनि छन् । हिन्दुहरूको किताब गीता मा कृष्णले भनेका विषयको कोमलनाथ अधिकारीले गरेको अनुवादमा सलल बग्ने भाषामा राखिएको छ । लुगा पुराना जसरी त्यजेरयो जीवले लिन्छ नयाँ शरीर । यसरी मृत्युलाई अवसान र अन्त्य नमानेर यात्रा मान्ने विषय हामी मृत्युलाई जीवनबाट अलग अवस्था नै मान्दैनौं भन्ने विश्वासबाट जन्मेका हुन्छन् । सबैभन्दा पुरानो सुमेर अथवा सुमेरियालीको विश्वासमा नै मानिसको यो आदिम विश्वास र स्पन्दन देख्न सकिन्छ । इसापूर्व तीन हजार वर्षको सुमेरियाली संस्कृति र विश्वास हामीसँग भएको एक प्राचीन सभ्यताको रेकर्ड हो । झन्डै पाँच हजार वर्षपहिलेको उरमा भएको राजकीय चिहानमा मृतकले आफूसँग भौतिक कुरा लिएर जान्छ भन्ने सुमेरियाली विश्वास झल्काउने कुराहरू छन् । प्राचीन चिनियाँ चिहानहरूका उत्खनन गर्दा त्यहाँ भेटिएका मूर्तिहरूका मृतकसँगै जाने भनिएका मानिस, जनावर र सामानका भीड अहिले पर्यटकका आकर्षण भएका छन् । यसरी मृतकले सँगै लिएर जाने धन, गरगहना, अनि आफ्ना मानिसहरूका चिहान त हुन इजिप्टका पिरामिडहरू । मृतकको देह कहिल्यै केही नहुनेगरी इम्बाम गरी राखेका इजिप्ट देशका ममीहरूले भन्छन् मानिसको मृत्यु हुन्छ र यसले देह लिएर जान्छ । यीे विषयमाथि पनि विश्वास गर्न नमान्ने ग्रन्थिका प्रमाण हुन् ती । ब्रिटिस म्युजियमको एउटा ठूलो खण्ड टन्नै मृत्युको विषयले ओगटेको छ । त्यहाँ पहिलो पटक मैले इजिप्टका ममीहरू देखें । मेक्सिकोको तेम्पिकोका अमेरिकी इन्डियनहरूका पिरामिडमा जेठ २०६१ मा मृतकका स्मृति र शैली देखें । मृतकको देहबारे हिन्दु संस्कारसँग परिचित मेरा निम्ति पनि मृत्यु जित्ने दैहिक नैरन्तर्यताको काल्पनिकी अनौठो लाग्छ । मृत्युले मानिसको जीवन अन्त्य गर्न सक्दैन भन्ने विश्वासले बनिएका हुन् मिथक, रीति, विश्वास, कला, साहित्य र मूर्तिहरू । सुमेरुवासीले गिल्गमेसको बहादुरीको कथा माटाका चक्कामा लेखे । ती आदिम अक्षर हुन् मानवजातिका । योगेश राजले लेखेको चर्चित किताब सन्ध्या संरचना ः हिन्दु नेवारको मृत्युचेतना (२०७०) मा वर्णित मृत्युको मीमांसामा हिन्दु नेवार हरूका संस्कारको नृतत्वशास्त्रीय र शास्त्रीय वर्णन छ । यो किताब पढ्दा मभित्र एउटा तरंग पैदा भएको थियो किनभने किताबमा हिन्दु मृत्युको वर्णन विस्तृत र सूक्ष्म छ । योगेश राजले वर्तमान नेवार समाजमा मृत्यु कहाँ र कसरी देखा पर्दछ भन्ने थाहा पाउन केही मृत्युको वर्णन गरेका छन् । उनले मृत्युप्रति संवेदनशील हुन घचघच्याउन केही मृत्युका वर्णन गरेका हुन् । यसरी उनको यस किताबमा मृत्युको निर्वैयक्तिक मीमांसा मात्रै नभएर, त्यसमा लेखकको निजत्व पनि आएको कुरा महत्त्वपूर्ण छ । उनले लेखेका छन्, यो मृत्यु आतंक अंशतः परम्परानिःसृत थियो । अंशतः भने अथाहका अगाडि मनमा उब्जिने जैविक भय थियो । एक नृतत्वशास्त्रीको यो बोध अत्यन्त वाचाल छ । यस अध्ययनमा लेखकको निजत्वले प्रवेश गरेको विषय ध्यान दिनलायक छ । योगेश राज भक्तपुर संस्कृतिका विद्वान् हुन् । मेरो एउटा अनुभव यहाँ राख्न उपयुक्त ठान्छु । भक्तपुर नाट्य र रंगमञ्चसम्बन्धी मेरा अनुभवहरू मार्टिन चौतारीबाट योगेश राजको यो किताब प्रकाशित हुनुपूर्वका हुन् । तर, भन्न सक्छु यो किताब पहिल्यै निस्केर पढेको भए पनि अहिले मलाई लाग्छ, भक्तपुरका कला र स्पेसमा कुनै मृत्युआतंक को प्रभावभन्दा भक्तपुरको मृत्यु काल्पनिकीभित्रका जीवनमुखी प्रभाव नै टड्कारो हुने थिए ।भक्तपुरका नेवारको मृत्यु संस्कार मात्रै होइन, मैले भक्तपुरको संस्कृति र कलालाई नैरन्तर्यताको दृष्टिले हेरेको रहेछु । मलाई युवावयमै कवि सिद्धिचरण श्रेष्ठले पहिलोपटक भक्तपुर दरबार देखाएका थिए । उनले दरबारको काष्ठकला देखाए । एउटा पालेले कविलाई त्यहाँ कहिलेकाहीँ नाचगान गर्नेहरू आउँछन्, मयजुहरूको विवाह हुन्छ, यस्तै अनेकौं तमासा हुन्छन् अनि बिहानपख ती सबै विलाएर जान्छन् भन्ने अनौठो कथा सुनाए । कविले भित्र सुकेको पोखरी देखाए अनि भने, यो अन्तपुरमा यहाँ रूखहरू हुन्थे । मैले त्यो बेला त्यहाँ नभएका रूखहरू हावामा लहराएको सुनेँ । सुक्खा पोखरीमा पानी चलेको सुनेँ । मैले त्यहाँ जीवन देखें । त्यसको निकै वर्षपछि आधुनिक कवि र मित्र कृष्णभक्त श्रेष्ठको जित्छहार्छ, जित्छहार्छ भन्ने प्रसिद्ध कविता एउटा साहित्यिक पत्रिकामा प्रकाशित भयो । त्यसमा उनले त्यही भक्तपुरको विम्ब राखेर यस्ता हरफ लेखे, यो ऐतिहासिक भक्तपुर सहर होयहाँका प्रत्येक कलात्मक झ्यालढोकामामूर्तिमूर्तिमाएक लामो मृत्यु छयहाँका सडक र गल्लीजस्तै मरेकोएक लामो मृत्यु छ । यो अत्यन्त राम्रो कविता हो । मैलेचाहिँ ती सबै मूर्ति र झ्यालहरूमा एउटा अविच्छिन्न जीवनको प्रवाह देखें । मलाई कवि सिद्धिचरण श्रेष्ठ, पछि अंग्रेजी कवि जोन किट्स, डब्लूबी यिट्स र यस्तै कविको बलियो प्रभाव परेको हो । मैले यही भक्तपुरको अन्तपुरमा आधारित गरेर आरुका फूलका सपना (२०५८) शीर्षक काव्यिक नाटक लेखें । यो नाटक सुनील पोखरेलको निर्देशनमा गुरुकुलले नेपाल र बाहिर अनेकौं पटक देखायो । यो मृत्युइतर चेतनाले लेखिएको हो । त्यसपछि मलाई भक्तपुरको मृत्यु काल्पनिकीले छाडेन । म मृत्युको विषय खोज्दै फेरि भक्तपुर फर्कें । त्यहाँको बिस्केट जात्रासँग सम्बन्धित मृत्युसँग जोडिएको मिथकको खोजी गर्दा मलाई लेखक तेजेश्वरबाबु ग्वंग दाइले एउटा कथा दिए । त्यसमा राजदरबारको अर्को पाटो आयो । दरबारमा एउटी राजकुमारीको हेरक दिन विवाह हुन्छ अनि राति त्यो दुलाहाको मृत्यु हुन्छ । बिहान त्यसको दाहसंस्कार हुन्छ अनि दिनमा फेरि बिबाह हुन्छ र राति मृत्यु हुन्छ । आखिरमा एउटा युवक आइपुग्छ जोसँग उनको विवाह हुन्छ । त्यो युवकले राति निद्रामा राजकुमारीको नाकको प्वालबाट निस्केर दुलाहालाई टोकेर मार्ने सर्पहरूको हत्या गरेपछि राजकुमारी र उसको जीवन आरम्भ हुन्छ । मैले त्यो कथामा आधारित गरेर चिरिएका साँझहरू (२०६८) शीर्षक नाटक लेखें । घिमिरे युवराज र शिव रिजालको निर्देशनमा त्यो नाटक पनि प्रस्तुति भयो । नाटक लेख्ने सिलसिलामा म भक्तपुरको ल्यासाङ्खेल र मृत्यु संस्कारसँग जोडिएका ठाउँहरूमा अनेक पटक गएँ । त्यो मृत्युको कथाको पछिल्तिर पनि मैले जीवनको जीत देखें । त्यो बचाउने बहादुर युवकलाई मैले त्यहाँ रोकिनँ । ऊ अघि बढ्छ अनि राजकुमारी एक विद्रोही युवतीको रूपमा जीवन आरम्भ गर्छे । जीवन र मृत्युको नाटकीय द्वन्द्व भक्तपुर संस्कृतिमा गहिरो छ ।बृहत् विषय हो मृत्यु । फ्रेडरिक नित्सेले ईश्वरको मृत्यु भयो भनेकामा मानव मृत्युको मानव चेतनाजनिन अर्थ लाग्छ । मार्क्सले मृत्यसँग ईश्वरलाई जोड्ने कामै गरेनन् । अहिले साहित्य सिद्धान्तमा लेखकको मृत्यु भन्ने चलेको छ । फ्रान्सेली लेखक रोलाँ बार्थले यो विषय अघि ल्याए । अहिले लेखकको मृत्यु भएकाले पाठक जीवित भयो भन्ने धारणा बलियो भएको छ । लेखक र कलाकारको मृत्यु हेर्ने दृष्टिमा मृत्यु छ, तर त्यो विनाश नभएर नैरन्तर्य हो । यो लेख केवल मृत्यु संकथनभित्रको सानो जीवनमुखी उच्चारण हो ।"
निभिसकेको प्रमिथसको आगो,"द म्यारो एन्थोलजी अफ योन्गर अमेरिकन पोयट्स नामक बृहत् ग्रन्थमा प्रकाशित आधुनिक कवि ल्यारी लेभिन्सको एउटा लामो कविताका केही हरफ सम्झन्छु म किन भइनँ एउटा रूखमा दुईखुट्टे प्रजातिको कुनै कीरा ?मान्छे भएर जन्मनुपर्ने मैले ?घोडा या माकुरो भएर किन होइन ?मेरो चयनबाट त केही पनि भएनयो कविता पढ्दापढ्दै मैले सद्गुरु भनेर चिनिएका जग्गी वासुदेवलाई सम्झें । उनले कतै भनेका छन्, यो पृथ्वीमा भएको प्रत्येक जीवको यस पृथ्वीमाथि बराबर अधिकार छ । यो पृथ्वीमा ल्यारी लेभिसको जत्तिकै अधिकार छ, आरुको रूखमा झुन्डिएको एउटा कीरा या माकुरोको पनि । आज लेखिएका कविताहरूमा यो चिन्तन आइरहेको देख्छु म । मैले आफ्नो युटोपिया नामक कवितामा विश्वको सम्पूर्ण वनस्पतिले आत्महत्या गरे के होला भनेर लखेको छु । यसबाट भर्खरै तावामा हालिएको परौठाभन्दा फरक भयो कविता । परौठा बिक्री भयो पछि त्यसको अर्थवत्ता सकियो । त्यो कसले खायो भन्ने कुराभन्दा त्यसले पाएको बिक्री मूल्यले महत्त्व राख्छ । बस् बिक्री भयो, सकियो । वस्तुहरू सबै यस्तै हुन् । आधुनिक कविता यसैले परौठा या सेलरोटी नबनाएर विचारमा, संवेदनशीलतामा रूपान्तरण हुनुपर्यो । कमोडिटी बन्नु भएन शब्द । यही र यस्तै कुरा गर्छ ऋग्वेद । ऋग्वेदको पहिलो श्लोकमा ऋषि विश्वामित्र अग्निको स्तुति गर्छन् यसरी ःॐ अग्निमीडे पुरोहितं यज्ञस्य देव मृत्विगम । होतारं रत्नधातमम् । (हामी ऋषिहरू अग्निको स्तुति गर्छौं । हाम्रो यज्ञमा अग्निदेव प्रकट होऊन् । देवताहरू अग्निलाई बोलाऊन्) ।प्राचीन ग्रीक ग्रन्थहरूमा यो लोकमा आगो लिएर आउन प्रमिथस नामक देवलाई आह्वान गरिन्छ । उनी देवलोकबाट मान्छेका लागि आगो चोरेर ल्याउँछन् । महाकवि देवकोटाले प्रमिथस अनबाउण्ड नामक महाकाव्यमा यही विषयको विशद व्याख्या गरेका छन् । दृष्टिविहिन होमर चौध हजार घोडा देख्छन् । हामीले जलाएको, खोजेको उज्यालोमा आगो छैन । भए पनि त्यो निभिसकेको छ । अनि मैले बकपत्र नामक कवितामा यसरी लेखें :अथवा प्रमिथसले चोरेको आगोजो प्रत्येक घरमा निभिसकेको छ त्यही निभिसकेको खरानी बोकेरम निस्केको छु संसारमा जहाँ अँध्यारोले चारैतिर खोजिरहेछ कविताको आगो र, जहाँ अँध्यारो चारैतिर चम्किरहेछकविताको आगोमा ।द म्यारो एन्थोलजी अफ् योन्गर अमेरिकन पोयट्स मा कवि लुइस ग्लुकका ८।१० वटा कविताहरू पनि संकलित छन् । उनले गत वर्ष मात्रै कवितामा नोबेल पुरस्कार पाइन् । उनका कविताबाट प्रभावित हुनु स्वाभाविक मानिन्छ आजभोलि । यसैमा छ रीता डोभ, ए वान जस्ता कविका कविताहरू पनि । ए वान को एउटा कविताको नमुना ःजब म एक्लो थिएँमृत्युबारे सोचिरहन्थें जब म मृत्युबारे सोचिरहन्थेंम एक्लो भइरहन्थें ऋग्वेदको अन्तिम श्लोक छ, जसले प्रत्येक व्यक्तिलाई प्रभावित पार्न सक्छ ःसमानी व आकृति ः समाना हृदयानिवः ।समानमस्तु वो मना यथा वःसुसहासति ।।(एउटै संकल्प, एउटै मन र संगठित भएर मनोकामना पूरा गर) ।त्यो दस्तावेज खोज भन्छ आफ्नो अन्तिम कवितामा ऋग्वेदले । यसरी कविता समान मनको समान स्वप्नदृश्य बन्दै गएको अनुभव हुन्छ । यजुर्वेदमा समेत ऋषिले हिरण्यमयेन पात्रेण सत्य स्यपिहितम् मुखम् । योसावादित्ये पुरुष ः सोसावहम् भनेर सत्य लुकेको या छोपिएको हुन्छ भनेका छन् । त्यो आवरणलाई हटाएपछि आदित्य रूपमा रहेको पुरुष देखिन्छ भन्छ यजुर्वेद । त्यो आवरणभित्रको नांगो सत्य प्रत्येक लेखकको अभीष्ट हो । एउटा पपलरको पात मा सम्पूर्ण जीवनलाई एउटा पातसँग तुलना गर्दै कवि मोहन कोइराला लेख्छन् ःखसेका पातहरू होतपाईंका नाम र ठेगाना बताउनुस् तअलिकति भैंमा खसेका पातहरू ?कृपया तपाईंका छापेको नेमकार्ड ब्यागमा छ कि ?जगदीशशमशेर राणा भन्छन् ः हरेक पानीको रक्सीको स्वाद र ताकत अलगअलग भएजस्तै प्रत्येक कालावधिमा कविता नयाँ र नौलो हुँदै जान्छ । मोहन कोइरालाको विम्ब संविधानलाई पुनः व्याख्या गरिनुपर्छ भन्ठान्छु म ।कवि सिद्धिचरण श्रेष्ठ आफ्नो काव्य उर्वशी मा एउटा सत्य कुरा यसरी व्यक्त गर्छन्, यस काव्यलाई प्रारम्भ गर्दा मलाई लागेको थियो अर्जुनको त्यस बेलाको मनको विजय नै सबकुछ हो भन्ने । तर, बुद्धिले सञ्चालित नगरेको मनको हरियाली र कुनै बखतको मनको विजयले नै हामीलाई महान् बनाउँछ भन्ने कुरा होइन । म आफूलाई अर्जुन होइन उर्वशी भइरहेको पाउँछु । उर्वशी म हुँ, अर्जुन मेरो आकांक्षा र अर्जुनलाई आफ्नो एकलौटी पार्न नसकिएको कारणले समेत म विचलित हुन पुगेको छु । यस कृतिमा कवि गीताको प्रमुख सारको नजिक लाग्छन् । गीतामा इन्द्रियलाई शरीरबाट पर भनिन्छ, इन्द्रियबाट पर मन छ र मनबाट पर बुद्धि । जो बुद्धिबाट पनि धेरै पर छ त्यही सत्य हो । मानिसको हारलाई उर्वशीले प्रतिनिधित्व गर्छिन् । मतलब हाम्रा इच्छित आकांक्षा र जीवनका कलकलाउँदा सपनाहरूको हार । त्यसैले प्रत्येक कविता पूर्वीय शास्त्रको उपनिषद्बाट नजिक छ । सबै कविताहरू पूर्वीय दर्शनबाट प्रभावित छन् । किर्केगार्ड र नित्सेसमेत चार्वाकबाट नजिक छन् । पुग्नु र नपुग्नुभन्दा माथि उठ्नु नै जीवन हो भन्छन् गीताले झैं कवि श्रेष्ठ । मूलतः हार नै शाश्वत हो, त्यो हार हाम्रो अन्तश्चेतनामा टाँसिएको छ । हाम्रो अवचेतनमा अमूर्त शब्द बनेर हुर्किएको छ । शब्द दुःख बनेर व्यापक अर्थमा कविता बनेर अभिव्यक्त भएको छ । च्यातिएको सपनाको युगमा प्रतिष्ठित सपनाहरूको जगमा लेखिएको गोपालप्रसाद रिमालको आमाको सपना होस् या सुशासनको खोजीमा भौंतारिएका भूपी शेरचनको घुम्ने मेचमाथि अन्धो मान्छे अथवा पानी गल्दैन, यौटा यस्तो फूल चाहिन्छ र पर्खाल लगाएपछि धेरै थोक बाहिर पर्छ का वासु शशीका कविताहरू हृदयको चास्नीमा राखिएका कविताहरू हुन् । यी कविताहरूले ल्याङस्टोन ह्युजको एउटा सानो कविता सम्झाउँछन् ःसपनालाई कस्सिएर समातयदि सपनाहरू मरे जीवन पखेटा भाँच्चिएको चरा हुनेछजो उड्न सक्दैन ।सपनालाई कस्सिएर समातयदि सपनाहरू निख्रिएजीवन सुक्खा खेत हुनेछ हिउँ जमिरहेको ।"
एक डाक्टरको पाइला,"मानिसको जीवन पूर्वजन्मका कर्महरूले निर्धारित हुन्छ भनिन्छ । कर्ममा नलेखिएका कुरा जतिसुकै प्रयास गरे पनि पाउन मुस्किल छ । सन्दर्भ चिकित्सा पेसामा कहलिएका जगदीशलाल वैद्यको हो, जसले भर्खरै जगदीशका पाइलाहरू नामको जीवनी र स्मृतिको सँगालो किताब प्रकाशित गरेका छन् । किताबले एक व्यक्तिको जीवनमा कर्म र संघर्षको कथानकलाई राम्रैसँग सम्झाएको छ । जगदीशका सात जना दाजुभाइ र पाँच दिदीबहिनी थिए । विशाल, तर सुखी परिवार, आपसमा प्रेम भएको परिवार । त्यो मुस्किलको बेलामा पनि उनका पितामाताले छोराछोरी हुर्काएपढाए र समाजका योग्य नागरिक बनाए । धेरै भएर पनि भाँडामा छताछुल्ल भएन (सम्पत्ति र सन्तान दुवै) भने जोगिने रहेछ । जगदीशलाल वैद्यको परिवारले यही उदाहरण देखाउँछ ।वैद्यको जगदीशका पाइलाहरू को आद्योपान्तमा एउटा साधारण मानिसको जीवन संघर्ष, हन्डरठक्करका चरण छन् । काठमाडौंको बी एन्ड बी अस्पतालको संस्थापकमध्ये एकका रूपमा परिचित वरिष्ठ सर्जन डा वैद्यको ४ सय पेजभन्दा मोटो पुस्तकमा जीवनका विविध रोमाञ्चक क्षण र रहस्य समेटिएको छ । ४२ शीर्षकमा बाँडिएको किताबको सुरुवातमा वैद्यले आफ्नो छोरो घरैबाट अपहरणमा परेको र अनेक यत्नले फर्काउन सकेको घटनालाई दुःखान्त शैलीमा लेखेका छन् । किताबमा जगदीशले अमृतसर (भारत) मा पढ्दाको अनुभव चित्ताकर्षक ढंगले लेखेका छन् । डाक्टरी पढाइ पूरा भयो, बाँकी थियो इन्टर्नसिप । इन्टर्नसिप सबै डिपार्टमा गर्नुपर्ने । मलाई सर्जरीमा सजिलो लाग्ने, शरीर चिर्न र सिउन किनकिन मजा लाग्थ्यो । दिनभरि दुर्घटनामा परेका मानिसको घुइँचो नै लाग्थ्यो, त्यस्तो केस कसैले पनि छुन नमान्ने ! कुटपिट, हतियारले हानिएका घटना पनि खुबै हुन्थे । त्यस्ता केसमा अपरेसन गरी घाउ सिलाउनुपर्ने हुन्थ्यो । मलाई सिलाउने काम मन पर्ने, डाक्टर जगदीशको बयान रोचक छ । बेलायतमा डा बिहारीलाल श्रेष्ठसँग भएको भेटघाट र संगतदेखि प्रतीकात्मक अर्थमा मेडिकल कलेजको भूतसम्मका सन्दर्भ, माओवादी नेताहरू बाबुराम र प्रचण्डसँगको भेटहरू रमाइला छन् । तर, चिकित्सा क्षेत्रमा विशिष्ट चिनारी बनाइसकेका वैद्यले श्रीमती तथा परिवारको बयानमा अलिक बढी शब्द तथा समय खर्चिएका छन् । यसले गर्दा कहीँकतै स्मरण र योगदानका अरू पक्ष ओझेलमा परेझैं देखिन्छ । डेस्टिनी अर्थात् भाग्य भन्ने कुरा गजबको हुने रहेछ । यसले मानिसलाई डेस्टिनेसन (मञ्जिल) सम्म पुर्याउँदो रहेछ । अनेक परिवन्द हुन्छन् जीवनका । बाहिरी देशमा पढेर फर्केपछि जगदीशलाई यहाँ डाक्टर (अशोक) बाँस्कोटाले पर्खेर बसिरहेका थिए, यद्यपि उनलाई थाहा पनि थिएन, वैद्य र बाँस्कोटाको मिलन नेपालको चिकित्सा इतिहासमा एउटा माइलखुट्टी बन्नेवाला छन् । जुन ठाउँमा दिउँसै स्याल कराउँथ्यो, त्यहाँ भव्य चिकित्सकीय भवन बनाउन दुवैको भाग्यमा लेखिएको छ भन्नेबाट तिनीहरू अनभिज्ञ थिए ! ग्वार्कोको बी एन्ड बी अस्पतालसँग जोडिएका सन्दर्भ र संघर्षमयी पलको स्मरण पनि उत्तिकै रमाइलो छ । जगदीशले किताब पठन सहज होस् भनेर ससाना घटना र जीवनका अंशलाई ४२ उपशीर्षकमा बाँडेका छन्, जुन यदाकदा झिंझो लाग्छ । सम्पादनमा अझै मिहिनेत भइदिएको भए कतिपय दोहोरिएका र बयान गरेर बुझाउन खोजिएका सन्दर्भ छोटिने थिए ।"
"अनुवादमा पैसै छैन, त्यसैले मिहिनेत छैन","जति पढ्नुभएको छ, तिनमा कस्ता विषयले बढी प्रधानता पाएजस्तो लाग्छ ?दुई विषय छन्, राजनीतिक र सामाजिक विषयले मनग्य प्रधानता पाएका छन् । पछिल्लो पुस्ताले लेखेका किताब पढ्दाको अनुभवका आधारमा भन्नुपर्दा, उनीहरूले नेपाली भाषालाई सरल बनाएका छन् ।"
जयप्रकाशका सहयात्री दलबहादुर,"गीता चर्चा नै मेरो जीवन हो, गीता नै मेरो सन्देश हो, आचार्य विनोभा भावे यसैमा विश्वास गर्थे । महात्मा गान्धीको अहिंसावादी सिद्धान्तका सच्चा अनुयायी आचार्य विनोभालाई भारतीय स्वाधीनता आन्दोलनमा उनले निर्वाह गरेको विशिष्ट भूमिकाका लागि श्रद्धाका साथ स्मरण गरिन्छ । यस अतिरिक्त सामाजिक क्रान्तिका सन्दर्भमा विनोभाको पहिचान मौलिक छ । गान्धीको स्वराज आदर्शबाट प्रभावित आचार्य विनोभाले कालान्तरमा सर्वोदय अभियानका मूल अभियन्ताका हैसियतमा आफूलाई समर्पित गरे । अहिंसामार्फत् भूमिपतिबाट भूमिहीनका लागि इच्छामुताबिक जग्गा उपलब्ध गराउने परिकल्पना भारतको राजनीतिवृत्तमा भूदान आन्दोलनका रूपमा लोकप्रिय छ । झारखण्ड, रामगढका महाराजा बहादुर कामाक्ष नारायण सिंहले एकैपटक दुई लाख एकड जमिन भूदान गरेको प्रसंगलाई सर्वोदय अभियानको विशिष्ट क्षणका रूपमा व्याख्या गरिन्छ ।स्वाधीनता आन्दोलनमा महात्मा गान्धीले भारत छोड को नारा दिइसकेका थिए । अखिल भारतीय कांग्रेसको मुम्बई, ग्वालिया टैंकमा भएको बैठकपछि ८ अगस्ट १९४१ बाट भारतभर त्यस आन्दोलनले तीव्रता लियो । त्यही सिलसिलामा बिहार मधुवनीको लौकाहमा विशाल आमसभा गरिएको थियो । प्रमुख वक्ता थिए आचार्य विनोभा भावे ! नेपालको सिरहा जिल्ला भारतीय सीमान्त बजार लौकाहबाट टाढा होइन, थुप्रै नेपाली युवा त्यस आमसभामा सहभागी हुन पुगे । नेपाली युवा दलबहादुर प्रजापति पनि आमसभामा पुगेका थिए । सिरहा पोर्ताहमा नाइके प्रजापतिका नाउँमा चिनिने कृष्णमानका नाति र जितबहादुरका कान्छा सन्तान थिए उनी । मूल घर उपत्यकाभित्र भक्तपुरको रामघाटमा थियो, तर जमिनदारी मधेसतिर थियो । प्रशस्त जग्गाजमिन र आयस्ता भएको धनी किसान परिवारमा जन्मिएका उनले जुन दिन आचार्य विनोभा भावेको लौकाहा आमसभामा विनोभाको स्वराज विचार सुने, त्यसै दिनदेखि स्वविवेकले उनी गिजोलिन थाले । तत्कालीन शासकहरूसँग परिवारजनको उठबस राम्रै थियो, त्यसैले राणा प्रधानमन्त्री चन्द्रशमशेरले बाल्यकालमै दलबहादुरलाई लप्टन पदवी दिएका थिए । तर, विद्रोही स्वभावका उनी जिल्लामा राणाहरूको प्रतिनिधित्व गर्ने बडाहाकिमको व्यवहारलाई न्यायोचित ठान्दैनथे । राणाहरूको शासन उनलाई उचित लाग्दैनथ्यो । आचार्य विनोभा भावेको भाषणले दलबहादुरभित्रको असन्तुष्टिलाई सल्काइदियो, अन्ततः उनी विद्रोही बने ।एकातिर सामन्त परिवारको घर, आँगन, दैलोमा असरल्ल अन्न अर्कोतिर जोताहाहरूका चुल्हो रित्तै अनि लालाबाला भौकै । दलबहादुरलाई त्यो सह्य थिएन । आफ्नै धन्सारबाट अन्न ओसार्दै भोकाहरूलाई बाँड्दै हिँडे उनले । उनमा भूमिसुधारको आवश्यकताबोध थियो । सम्पत्तिको समान वितरणको पक्षमा वकालत गर्थे उनी । धनी परिवारका सन्ततिले मात्रै पाठशाला जान पाउने, गरिबका नानीहरू अनपढ रहनुपर्ने अवस्था उनलाई निको लाग्दैनथ्यो । गरिबका सन्तानले पढ्न पाउँदैन् भने आफ्ना बालबच्चा पनि नपढाउने भन्दै भर्ना गरिएका छोराहरूलाई उनले स्कुलबाट घर फिर्ता गरे । उनको भिन्न स्वभाव र व्यवहार परिवारका अन्य सदस्यलाई रुच्दैनथ्यो । तर, उनी भने सीमापारिका स्वाधीनता संग्राममा लागेका भारतीयसँग निरन्तर उठबसमा थिए । सीमापारि भारत छोडो आन्दोलन चर्किसकेको थियो हजारौंको ज्यान गयो, लाखौंको धनसम्पत्ति क्षति भयो । झन्डै नब्बे हजारभन्दा बढी आन्दोलनकारीलाई हिरासतमा लिइसकिएको थियो । आन्दोलनको मोर्चाका अग्रणी व्यक्ति थिए लोकनायक जयप्रकाश नारायण । उनीसँगै आन्दोलनमा लागेका कैयौं कार्यकर्तालाई अंग्रेज शासकले हजारीबाग जेलमा कोचिदिए । राज्य विप्लवको आरोपमा उनीविरुद्ध संगीन मुद्दा चलाउने तयारी थियो ।सन् १९४२, नोभेम्बर ९ को बेलुकी जेलभित्र दीपावली पर्वको रौनक चढ्दै थियो । सत्र फिट अग्लो पर्खाल नाघेर जयप्रकाश नारायण सहकर्मीहरूसँग जेलबाट फरार भए । लामो समयको योजना अनुसार चालिएको त्यस कदममा उनीसँगै हजारीबाग जेलको पर्खाल नाघ्नेहरूमा थिए जोगेन्द्र सिंह शुक्ला, सुरक नारायण सिंह, शालिकराम सिंह, गुलाव चन्द गुप्ता र रामानन्द मिश्रा । गया, दिल्ली र बनारस हुँदै विहारको बाटोबाट फरार कैदीहरूको दफा चुपचाप सीमापारि नेपाली भूमिमा प्रवेश गर्यो । सिरहाका दलबहादुरसँग उनीहरूको सम्पर्क छँदै थियो, अन्ततः भूमिगत रूपमा जयप्रकाश नारायणको समूह त्यतै पुग्यो । सिरहाको सखरामा दलबहादुरले स्थानीय युवाहरू भेला पारेर आजाद दस्ता बनाएका थिए । सलेस पोखरीको उत्तरमा पर्छ सुरंगा पहाड, त्यही अनकन्टार जंगल आजाद दस्ता को मूल आश्रयस्थल थियो । यता कोसीटप्पुको एउटा फुसको घरमा जयप्रकाश नारायणको समूहलाई सुरक्षित तरिकाले खाने, बस्ने सम्पूर्ण व्यवस्था गरेका थिए दलबहादुरले । उता हजारीबाग डिस्ट्रिक कमिसनर केभीएस रमणको होस ठेगानामा रहेन, व्यापक सर्च अप्रेसन गरियो । सुट अट साइट को आदेश जारी भयो । भगौडा बन्दीहरू ज्युँदो वा मुर्दा बुझाउनेलाई दस हजार कम्पनी नगद इनाम ठोकियो । जयप्रकाश नारायण भने सहयोगीसँग मिलेर भूमिगत अवस्थामा नेपालबाटै भारत स्वाधीनता आन्दोलनको थप तयारी गर्दै थिए । आर्थिकभौतिक रूपमा उनीहरूको आवश्यक हेरविचार दलबहादुरले गरे । अन्ततः अंग्रेज शासकहरूले हजारीबाग जेलबाट फरारहरू नेपाली सरहदभित्र लुकीछिपी बसेको सुइँको पाए । तत्कालीन बडाहाकिम तुलाविक्रम राणाले अंग्रेजहरूको आदेश पालना गर्दै जयप्रकाश नारायणसहित सबैलाई हनुमाननगर जेलमा कोचे । निश्चित थियो, प्रशासनिक प्रक्रिया पूरा गरि बन्दीहरूलाई हनुमाननगर जेलबाट भारत चलान गरिन्थ्यो । त्यसो भएको भए जयप्रकाश नारायणदेखि कसैको जीवन सुरक्षित हुन्नथ्यो । त्यसलगत्तै गुप्त प्रशिक्षण लिइरहेका आजाद दस्ता परिचालन गरियो । राती करिब दस बजे कोइलाडी, बरसाइनका राजपुत तथा स्थानीय मुसहरको ठूलो जमात चुपचाप गोप्य योजनामा लागे । उनीहरूले पर गाउँमा कतै ठूलै आगो सल्काएर सुरक्षाकर्मीहरूको ध्यान अर्कैतिर मोडे अनि दुई नाल टोटावाल बन्दुक, दुई नाल थ्री नट थ्री राइफल र केही ग्रेनेड बोकेर हनुमाननगर जेलमाथि जाइलागे । र, जयप्रकाश नारायण, राममनोहर लोहिया लगायत सबैलाई मुक्त गराए । त्यस साहसिक कामको नेतृत्व गरेका थिए, दलबहादुर प्रजापतिले ! सायद त्यतिखेर त्यो पहल नहुँदो हो त भारतीय स्वाधीनता आन्दोलनको एउटा पाटो अहिलेजस्तो हुन्नथ्यो । पछि दलबहादुर भौतारिँदै अयोध्या पुगे । त्यहाँ सन्तमहन्त र साधुहरूसँगको बसाइमा आध्यात्मिक दीक्षा प्राप्त गरेर वैष्णवी सम्प्रदायका अनुयायी बने । दलबहादुरबाट उनले अलौकिक सीतारामको नयाँ परिचय बनाए । नेपालमा पनि वैष्णवी आदर्श प्रशिक्षित गर्ने एउटा पाठशाला सञ्चालन गर्न जनकपुर पुगे । त्यहाँ रत्नसागरछेउ वैष्णव सम्प्रदायको प्रचारप्रसारमा प्रशिक्षण केन्द्र खोले । राणा शासनकालमा आफ्नो परिवारको कुलानी धर्म परिवर्तन गर्न अनुमति लिनुपर्थ्यो । उनले त्यसो गरेनन्, त्यसमा पनि सरकारी स्वीकृति नलिई पाठशाला खोले । जुद्धशमशेरको शासनकाल थियो उनी पक्राउ परे, पाँच वर्ष जेल जीवन बिताए, सम्पत्ति जफत भयो । जेलमुक्त भएपछि सीधै बनारस पुगे । राणा शासकप्रतिको विद्रोहको ज्वाला उनीभित्र थियो, सँगै भारतीय भूमिमा स्वाधीनता आन्दोलनको तीव्रताले उनी आचार्य नरेन्द्र देवदेखि भारतका प्रथम राष्ट्रपति राजेन्द्र प्रसाद आदिसँगको निकट सम्बन्धमा पुगे । भारत निर्वासनमै रहेका कृष्णप्रसाद कोइरालासँग पनि उनी निकट भए । दलबहादुरबाट अलौकिक सीताराम को नयाँ पहिचान बनाएका उनी भारतीय राजनीतिकर्मीबीच भने नेपाली बाबा, पहाडी बाबा का नामले चिनिए । भारतीय स्वाधीनता आन्दोलनमा उनी सक्रिय थिए, त्यसैले अंग्रेज शासकले उनीविरुद्ध पक्राउ आदेश जारी गरे । उनी लहरिसराय, दरभंगा आएर केही समय भूमिगत बसे । पछि लामो समय पटना, हाजिपुर, मुज्जफरपुर बसे । भारतबाट नेपाल फिरेपछि पनि उनी उसै बसेनन् । विशेषतः दलहरू प्रतिबन्धित भइसक्दा नेपालभित्र उनको आफ्नै खाले गतिविधि निरन्तर रह्यो । फुलेका दारीजुँगा अनि लामालामा कपाल, त्यसमा पनि शरीरमा एकसरो सेतो धोती सार्वजनिक जीवनमा उनी यस्तै हुलियामा उपस्थित हुन्थे । साँझबिहान हातमा एउटा सेतो कपडाको झन्डा अनि रामसीताको तस्बिर बोकेर काठमाडौंको बजार, चोक, टोलहरूमा उभिन्थे । उनको अभियान थियो देशमा प्रचलित राजनीतिक व्यवस्थाको अन्त्य र रामराज्यको प्रतिस्थापन । निर्दलीयता, पञ्चायती शासन अनि राजाप्रतिको कठोर टिप्पणी उनको प्रवचनको मूल आशय हुन्थ्यो । दलहरू भूमिगत थिए, नेताहरू निर्वासनमा थिए । यस्तो बेला अलौकिक सीताराम को रामराज्यको पक्षमा र तत्कालीन शासन सत्ताको आलोचनामा गरिने प्रवचन रुचिपूर्वक सुन्न मानिसको भीड लाग्थ्यो । प्रवचनको आरम्भ प्रायः उनी हिन्दीमा गर्थे, पछि नेपालीमा बोल्दाबोल्दै आफ्नै मातृभाषा नेपालभाषामा टुंग्याउँथे । ती अभिव्यक्तिका कारण पटक पटक उनी थुनामा परे । लामो समय भद्रगोल जेल बसे, २०२९ भदौमा मात्र उनी रिहा भए । जेलबाट छुटेपछि बिरामी परे र उचित उपचारअभावमा २०३० चैत २९ मा काठमाडौंमा अन्तिम सास फेरे । भारतीय समाजवादीका लागि नेपाली बाबा सदैव प्रेरक व्यक्तित्व बने । उत्तर प्रदेश र विहारका पुराना पुस्तादेखि आजका नेतृत्वपंक्तिसम्म नेपाली बाबा को चर्चा गरिबस्छन् । नयाँ दिल्लीका शासकहरू पनि दलबहादुर अर्थात् नेपाली बाबा ले इतिहासमा निर्वाह गरेका विगतको भूमिका स्मरण गर्छन् । तर, विडम्बना ! नेपालको सरहदभित्र भने नेपाली बाबा गुमनाम छन् ।"
आमाहरूले कहिल्यै नाइँ भनेनन्,"इतिहासका विभिन्न कालखण्डमा विभिन्न स्वरूपमा महिलामाथिका विभेद, दमन र हिंसा निरन्तर छन् । आजका दिनसम्म आइपुग्दा महिलाले आफ्नो पहिचान, सम्मान र स्वतन्त्रताका खातिर संसारभरि नै थुप्रै आन्दोलन गरेका छन् । नेपालको सन्दर्भमा भोजपुरकी सामाजिक अभियन्ता योगमायाले राणाकालको अँध्यारो समयमा महिलामुक्तिको आन्दोलन चलाएकी थिइन् । नेपाली समाजमा महिलापुरुषबीचको विभेदकारी खाडल यति गहिरो छ कि यसलाई पुर्न योगमायाजस्ता हजारौंको खाँचो अझै छ । हाम्रा हजुरआमाहरू घरभित्रै सीमित भए । उनीहरू शिक्षाको पहुँचबाट टाढै रहे । समूहसंगठनमा सक्रिय हुने वातावरण पाएनन् । महिलालाई घरको कुनै पनि निर्णयमा सहभागी नगराउने चलन थियो उबेला, अहिले पनि चलन फेरिएन । रीत फेरिएन । समय फेरियो, समाज फेरिएन । समाजले पुरुषलाई मात्रै घरमुली स्विकार्छ । घरको सरसफाइदेखि खाना पकाउने, परिवारको रेखदेखस्याहार गर्ने, आफन्तपाहुनाको स्वागतसत्कार लगायतका सबै काममा महिला नै अघि सर्नुपर्छ । टाढाटाढाबाट घरमा पानी ओसार्नुपर्दा ग्रामीण भेगका महिलाले सदिऔंदेखि बेहोर्नुपरेका कष्टबारे हामी सदिऔंदेखि नै जानकार छौं । पुरुषले युगौंदेखि साना भन्ने गरेका यस्ता कामलाई महिलाले कहिल्यै नाइँ भनेनन् । महिलाले नाइँ म यो काम गर्दिनँ भनेको सुन्न चाहँदैन समाज । अहँ ! यस्तो सुन्न बिलकुल रुचाउँदैन म बाँचिरहेको समाज । यी जिम्मेवारी मा कमीकमजोरी भए महिलाले घरेलु हिंसा बेहोर्नुपर्छ । घरेलु हिंसाको स्वरूप कस्तो भने पुरुषहरू महिलाको टाउको फुटाइदिन सक्छन्, महिलामाथि लात बर्साउन सक्छन्, महिलाको हातखुट्टै पनि भाँचिदिन सक्छन्, घरै निकाला गर्न सक्छन् । पुरुषहरू जे पनि गर्न सक्छन्, मेरो देशमा महिलाले नाइँ भनिन् भने । पुरुष साथी, जोसँग जिन्दगी बिताउन महिला आफ्नो परिवारै छोडेर आउँछिन्, उनको कुनै कदरै हुन्न । उनको आत्मसम्मान, विचार, जिन्दगी केहीको पनि कदर हुन्न । पुरुष यस्ता पक्षमा कहिल्यै संवेदनशील हुँदैनन् । भन्न त भनिन्छ, महिलापुरुष एक रथका दुई पांग्रा हुन्, कुनै एक पांग्रा चलेन भने रथ लक्ष्यसम्म पुग्दैन । तर, यो भनिएको कुरा नेपाली समाजमा कहिल्यै लागू भएको छ त ? अहँ, मेरी हजुरआमा, आमा र मेरो जीवनमा यी कुरा कहिल्यै व्यवहारमा देख्न पाइनँ । एक छिन मेरी हजुरआमा र आमाको निजी जीवनलाई हेरौं । उनीहरूका जीवनमा सुखले कहिल्यै चियाएन । दुःख सधैंभरि पहाडजस्तै गरी बसिरह्यो । हामीले कम्तीमा किताब हेर्न पायौं, विद्यालय जान पायौं, तर हाम्री बज्यैका लागि त शिक्षा आकाशको, निकै दूरको फलजस्तै थियो । उनी यस्तो समाज र समयमा हुर्किन् सायद उनले विद्यालयबारे कहिल्यै सपना पनि देखिनन् । विद्यालय कस्तो हुन्छ ? किताबकापीकलम कस्ता हुन्छन् ? उनका आँखाले देखेनन् । बज्यैले बुबा, दाजुलाई कहिल्यै सोध्नुभएन सायद हामीलाई शिक्षा किन दिइएन ? तर, यसको उत्तर सहजै भेटिन्छ, समाजमा सदिऔंदेखि बनिरहेको भाष्यमार्फत् छोरीले पढ्नु हुँदैन, घरभित्रै बस्ने जात हो, अर्काको घरमा जानुपर्छ, जे हुन्छ जस्तो हुन्छ श्रीमान्को घरमै हुन्छ, आमाबुबाको दायित्व छोरीको बिहे गरिदिनु मात्रै हो, छोरी कुलको इज्जत हो, यसलाई धानेर बस्नुपर्छ आदि । छोरीले गर्नुपर्ने कामको फेरिस्त लामै छ छोरी घरबाहिर निस्कँदा टाउको निहुराउनुपर्छ, टाउको छोप्नुपर्छ, कुरा गर्दा आँखा जुधाउनु हुन्न, सानो आवाजमा बोल्नुपर्छ । संस्कारी छोरी बिस्तारै हाँस्नुपर्छ, हाँस्दा मुख छोप्नुपर्छ, टाइट लूगा लगाउनु हुँदैन, आमाबुवाले हेरिदिएको केटासँगै विवाह गर्नुपर्छ, चाहे दाइजो जति पनि दिनु किन नपरोस् यस्तैयस्तै मान्यता थियो हजुरआमाको समयमा, आमाको समयमा र छ अहिले पनि । यस्तै परम्पराले छोरीहरूको बाटो छेकिरहेको छ र छोरीहरू रोकिइरहेका छन् । यही रुढीवादी सोचले ग्रसित समाजमा छोरीलाई अघि बढ्न असाध्यै अप्ठेरो छ । बज्यैहरू यस्तै सामाजिक मान्यताले थिचिइरहे । मेरी बज्यै संस्कारी छोरीका रूपमा हुर्किनुभयो । उहाँ सात वर्षको छँदै बालविवाह भयो । श्रीमान्को घरमा राति चार बजे नै उठेर काम सक्नुपर्थ्यो । बुहारीलाई परपुरुषले नहेरून् भनेर घरबाहिर निस्कनै दिइएन । घरको अँध्यारैमा बस्नुपर्यो । उहाँले हरइच्छा मनभित्रै दबाएर बस्नुभयो । चार छोरा, चार छोरी हुर्काउँदै एक साँझ उहाँको जीवन अस्तायो । उहाँले जीवनकालमा भोगेका कुरा अझै बाहिर आएका छैनन् । मेरी आमाको जीवन पनि खासै फरक रहेन । तर, सधैँ गलत कुराको विरोध गर्नु, आफ्नो अगाडि भइरहेको अन्यायउत्पीडनको विरोध गर्नु, चाहे त्यसले आफैँ वा आफ्नाले नोक्सान बेहोर्नु किन नपरोस्, आमा सत्य र न्यायको बाटोमा सधैँ अडिग रहनुभयो । र, आमाले मलाई यही शिक्षा दिनुभयो । छोरीका लागि सबैभन्दा महत्त्वपूर्ण पक्ष हो शिक्षा । आमाले विद्यालयको मुख हेर्नुभएको छैन, तर सधैं भन्नुहुन्छ, सबै बालबालिकाले इस्लामिक शिक्षा तथा दुनियाबी शिक्षा अनिवार्य पाउनुपर्छ भन्ने नियम इस्लाममा छ । तर, एक्काइसौं शताब्दीमा समेत मुस्लिम समुदायका बालबालिका शिक्षाबाट वञ्चितीकरणमा पारिएका छन् । एकदमै कम संख्यामा मात्रै हाइस्कुल पास गरेका बालबालिका छन्, मुस्लिम समुदायमा, जहाँ बालिका र किशोरीको संख्या शून्यसरह छ । समुदायमा बालिका, किशोरी र महिलाको अवस्था दर्दनाक छ । गरिबीको चपेटामा जति यो समुदाय छ, त्यति नै परम्परागत रुढीवादी सोचले पनि जकडिएको छ । सरकारी तथा गैरसरकारी संघसंस्थाको तथ्यांकले भन्छ बालिका तथा किशोरीलाई पढाउन यस समुदायमा निकै कठिन छ । यो समुदायको अवस्था यस्तो छ, जहाँ घर खर्च टार्न दिनैभरि अर्काको घरमा श्रम गर्नुपर्छ । बालश्रमको समस्या पनि यो समुदायमा अत्यधिक छ । यहाँका बालबालिका इँटाभट्टा, होटल, अर्काको घरमा ज्याला मजदुरीका काम गर्न बाध्य छन् । बालश्रम, बालविवाह, अनमेल विवाह, बहुविवाह, घरेलु हिंसा, गरिबीलगायत भयानक समस्याले बालबालिकाको जीवन असाध्यै कष्टकर बनेको छ । र, सम्पूर्ण समुदाय नै ग्रसित छ । शिक्षाबाट वञ्चित भएरै समुदायका सदस्य राज्यको सेवास्रोत तथा साधनबाट पनि वञ्चित छन् । आमाले हामी छोराछोरी पढाउन निरन्तर संघर्ष गर्नुभयो । आमामाथि हामीलाई नपढाउन समुदायको दबाब यति धेरै थियो कि स्कुल जान भनेर बाटोमा निस्कँदा समुदायका अगुवा भनाउँदाहरू हामीलाई आँखा तर्थे । सडकमा हामी डराएर हिँड्नुपर्थ्यो । कसलै हामीमाथि हमला गर्छ कि ? कसैले गाली पो गरिरहेको छ कि ? कसैले हाम्रो कुरा काटिरहेको छ कि ? यस्तो त्रास सधैं रहन्थ्यो । तर, आमाले यस्ता कुराको कहिल्यै वास्ता गर्नुभएन, कसैसँग डराउनुभएन । गृहिणी भएर पनि आमा घरमा बिँडी बनाउनुहुन्थ्यो र त्यसबाट आएको आयले घर खर्च चलाउनुहुन्थ्यो । घर खर्चबाट आमा हाम्रा लागि विद्यालय शुल्क छुट्याउनुहुन्थ्यो । हामी मदरसामा अध्ययन गर्थ्यौं, गरिबी र समुदायको दबाब प्रत्येक दिन सहिनसक्नुहुन्थ्यो । हामी स्कुल जानेहरूको कुरा काट्ने सामाजिकप्रवृत्तिले पढाइ बीचमै छाड्न बाध्य हुनुभयो मेरी दिदी । पढाइ छोड्दा दिदी तेह्र वर्षकी हुनुहुन्थ्यो । पढाइ छाड्नेबित्तिकै घरमा दिदीको बिहेको कुरा चल्यो, चौध वर्षमा त बिहे नै भयो । यसरी समुदायको दबाबमा एउटी बालिकाको भविष्य सुरु हुनुपूर्व नै ध्वस्त भयो । आमाको निरन्तरको मिहिनेत र संघर्षले मलाई शिक्षा लिन थप प्रेरणा मिल्यो । मेरो पढाइ रोक्न पनि समुदायका रुढीवादीगत सोचविचारका व्यक्तिले दबाब दिए । तर, यसपालि आमा र दिदीसहित परिवारै यसको विरोधमा उभियो । आमाको अथक प्रयासपछि मैले शिक्षा हासिल गरेँ । अहिले महिला अधिकारको क्षेत्रमा काम गर्छु । समुदायले पटकपटक रोक्न खोज्दा पनि आमा निडर भएर लडिरहनुभयो । उहाँले पढ्नुभएको थिएन । आमाबुबासँग पढ्नका लागि अपहत्ते नगर्नुभएको होइन, तर उसबेला गाउँमै छोरीहरू पढ्दैनथे । कसैका छोरी पनि घरबाटै बाहिर निस्किँदैनथे । आमाका आमाबुबाले तिमी पनि कतै जानुपर्दैन भनेर पटकपटक भन्नुभएको थियो रे ! यस्तो उत्तरले आमालाई निकै रुवायो । तर, आमाले आफू पढ्न नपाए पनि हरहालतमा छोरीहरू पढाउँछु भनेर उतिबेलै अठोट गर्नुभएको रहेछ । मलाई पढाउँदा बखत आमाले झेल्नुभएका चुनौतीले मलाई निरन्तर लडिरहने ऊर्जा दिन्छ ।"
जयपुरमा 'नेपाली ब्लूज !,"अचानक कोरोनाको कहर यसरी छादियो, जसले सबथोक ठप्प पारिदियो । घुम्नलाई पूरै बन्देज लगाइदियो । मान्छे घरभित्र थुनिँदै गए । हठात किताब किनेर पढ्नधरि नपाइने स्थिति बनिदियो । साहित्यिक उत्सवहरू अनलाइनतिर सीमित हुँदै गए । लगभग तनावमै दुई साल बिते ।अनि त बल्ल माहोल अलि ठीक हुँदै गयो । त्यही बनिएको माहोलबीच फातसुङको अंग्रेजी संस्करण आइदियो । त्यही अंग्रेजी अनुवादले मेरा निम्ति नयाँ बाटो खोलिदियो । र, नै म जयपुर लिटरेचर फेस्टिवल पुगेँ । यो कथा त्यही साहित्यिक उत्सवको सम्झना मात्रै हो । हो । त्यो जयपुर लिटरेचर फेस्टिवलको मञ्च थियो, जहाँ नेपाली ब्लूज वाला सेसन हुँदै थियो । मञ्चमा कर्नाली ब्लूज का लेखक बुद्धिसागर थिए । र, थिएँ म पनि । हामी दुवै एकै भाषाका लेखक त थियौँ । तर, हामीले सुनाउने कथा अलगअलग भूगोलको पीडा थियो । उसो त हामी ती लेखकहरूमा पर्थ्यौं, जसले नेपालीमा किताब लेखे । तर, अंग्रेजी अनुवादकै बाटो भएर जयपुर महोत्सवसम्म पुगे, जुन महोत्सवमा देशविदेशका लेखकहरूले आफ्ना अनुभव बाँडिरहेका थिए । अलगअलग भाषाका लेखकहरू जुन मञ्चमा उभिइरहेका थिए, त्यहीँ नेपालीभाषी लेखकका रूपमा उभिन पाउँदा यसै रमाइलो लागिहाल्ने रैछ । सोचें, केही नयाँ सुरुवात हुँदै छ । र, यसको सुरुवात नै खुब रमाइलोसँग भइरहेछ । बुद्धिसागर बाह्र वर्षअघि पनि जयपुर फेस्टिवल पुगेका रहेछन् । तर, दर्शकका रूपमा । त्यतिबेला उनी कर्नाली ब्लूज लेख्दै थिए रे । त्यो बाक्लो उपन्यास उनले फेस्टिवलबाट फर्किएपछि नै लेखिसिध्याएका रहेछन् । बाह्र वर्षअघि फेस्टिवलको भीडमा हराई हिँड्ने त्यही बुद्धिसागर थिए, जसलाई यसचोटि नेपालका बेस्ट सेलर लेखक भनेर मञ्चमा बोलाइरहेका थिए । अनि ?अनि, त हामी मञ्च उक्लियौं ।बुद्धिसागरले नेपाल ब्लूज सुनाए । मैले दार्जिलिङ ब्लूज सुनाइदिएँ । हो, त्यो साहित्यको महाकुम्भ नै थियो, जहाँ फरक भूगोलका लेखकहरू आइपुगेका थिए । फरक भाषाका लेखकहरू भेला भएका थिए । अंग्रेजी भाषाका लेखक चहनदास चौधरी भन्थे, लेखक नै ती प्राणी हुन्, जसले निसंकोच एकार्कालाई आफ्नो मान्छे सम्झिन सक्छन् । किनकि उनीहरू सबै एकै जातका हुन्छन् । लेख्नेपढ्ने जातका । साँच्चै हो नि । उत्सवमा आइपुग्ने लेखकहरू हरेक किसिमका हुन्थे । हरेक विचारका हुन्थे । तैपनि भेटेपछि लागिहाल्थे, यी सबै एकै जातका प्राणी हुन् । फरक भाषाका नयाँ लेखकसँग भेट्दा म जहिले सोचिरहेको हुन्थेँ, संसार बुझ्नु हो भने, अब हरेक लेखकले आफ्नो मूल भाषाभन्दा बाहिरको भाषा र साहित्य धेर बुझ्न जरुरी छ ! उसो त हरेक भाषाका लेखकसँग आफ्नै समस्या पनि छँदैरहेछन् । हिन्दीभाषी लेखकहरूमा किताब कम बिकेकामा चिन्ता रहेछ । अधिकांश अंग्रेजीमा लेख्नेहरू ग्लोबल मार्केटमा आफ्नो प्रभाव जम्न नसकेकामा चिन्तित रहेछन् । त्यसमा अझै ठूलाठूला साहित्यिक पुरस्कारहरूको राजनीति त छँदै थियो । जेसुकै किन नहोस् ? तर, लेखकले अनुभव गर्ने समस्याहरू भनेको चैं एकैएकै किसिमको हुने रहेछ ।हिन्दीभाषी लेखक प्रभात रन्जन दिल्लीमा रहेर जानकीपुल डटकम चलाउँदा रहेछन् । बिहारको सीतामणिमा जन्मिएका रन्जनको गाउँ नेपालको जनकपुर नजिक रहेछ । जब पहिलोचोटि हाम्रो गफ भयो, उनी अलि भावुक बनिहाले । किन रहेछ त ? पछि बुझेँ । उनलाई लागेको रहेछ, म नेपालको हुँ । र, उनको घर नेपालको जनकपुर नजिक हो, जसलाई छाडेर उनले दिल्ली बस्नुपरेको छ ।मैले यहीँनेर थोरै दार्जिलिङ ब्लूज सुनाउन परिहाल्यो । सुनेपछि बल्ल उनी थोरै लजाए । र भने, तपाईंहरूको भाषाको किताब अनुवादमार्फत अरूलाई पढाउन जरुरी छ । यस्तो कन्फ्युजन भइरहँदैन ।उनी निकै बेर हाँसिरहे । हामी कार्यक्रम हलतिर छिर्यौं ।पहिलो कार्यक्रम हेरेपछि मैले बुझेँ, राजस्थानीभाषी लेखकको आफ्नै समस्या छ, जुन भाषाले अझै भारतमा संवैधानिक मान्यता पाएको छैन । त्यहाँ एउटा सेसन राखिएको थियो, मै एक जीवित भाषा हुँ ! कार्यक्रम हेरेपछि मैले राजस्थानी लेखकलाई सोधेँ, तपाईंहरूको त आफ्नै राज्य छ । तैपनि भाषाले अझै मान्यता पाएको छैन र ?लेखक चीज नै भावुक हुन्छ । उनी बडो भावुक बनिहाले । र सुनाए, रूख जति बूढो हुन्छ, त्यति बूढो हाम्रो साहित्य छ । र, पात जति नयाँ पलाउँछ, त्यति नयाँ हाम्रो साहित्य जन्मिरहेको छ । तर, हाम्रो भाषाले अझै मान्यता पाएको छैन । किनकि, नेताहरूलाई भाषा साहित्यको कुनै सरोकार छैन ।सुनेपछि लाग्यो, लेखक मात्रै होइन संसारभरिकै नेताहरूलाई पनि लाग्दो हो, विश्वका हरेक नेताहरू एकै जातका प्राणी हुन् । किनकि नेपालको होस् वा दार्जिलिङको, राजस्थानको होस् वा बिहारको सबै नेताको प्रवृत्ति एकैएकै किसिमको हुने रहेछ ।अँ ! म बिहारका नेताको कुरा गर्नेवाला थिएँ । यो कथा अलि मार्मिक छ, जसको कारण नै लेखक प्रभात रन्जनले गाउँ छाड्नुपरेको थियो ।जनकपुर नजिकको त्यो गाउँ, जसलाई सीतामणि भनिन्छ । लोक विश्वास रहेछ, रामायणकी सीता त्यहीँ जन्मिएकी हुन् । भाग्यवश लेखक प्रभात रन्जन पनि त्यहीँ जन्मिए । तर, अभाग्यवश त्यो गाउँमा सबैभन्दा ठूलो दुःख पनि थियो । जुन दुःख गाउँनजिकको नदीमा नबनिएको पुलको थियो । उनको गाउँअघि लखनदेई नदी थियो, जो वाग्मती नदीकै एउटा शाखा रहेछ, जहाँ पुल थिएन । र, नै गाउँलेहरू हैरान थिए ।तर, जब प्रभात तेह्र वर्षको भए तब सरकारी घोषणा भयो, नदीमाथि पुल बनिनेछ । जिल्ला प्रशासकले आएर पुलको शिलान्यास गरे । नरिवल फुटाए । तर, शिलान्यास गरेको वर्षौंपछि पनि पुल बनिएन । त्यसैले गाउँका युवाहरू पलायन हुन थाले । कोही विदेशतिर हानिए । प्रभात आफैंचाहिँ दिल्ली बस्न थाले ।जब बीस वर्षपछि गाउँबाहिर रहेका साथीहरूसँग कुरा भयो, सबैले त्यही पुलबारे प्रश्न गरे, अझै बनिएन र पुल ? तब प्रभातलाई लाग्यो नबनिएको पुलमाथि कथा नै लेख्नुपर्ने रहेछ । उनले पहिलो कथा लेखे, जानकी पुल !३४ वर्षको उमेरमा लेखिएको त्यही कथाले प्रभातलाई लेखक बनायो । उनले कथा लेखेको अर्को बीस वर्ष भइसकेको छ । बल्ल आज नदीमा पुल बनिएको छ । तर, गाउँमा अब नयाँ पीडित कोही छैनन् । सबै बाहिरिइसकेका छन् । त्यो सुदूर गाउँ बिस्तारै सहर बन्न त लागेको छ । तर, प्रभातहरू अब त्यहाँ फर्किनेवाला छैनन् । भएको जमिन पनि बेच्ने क्रममा छन् । मलाई जानकी पुलले आफ्नै गाउँको घिसखोलाको याद दिलायो । सीतामणिमा जस्तै मेरो गाउँमा पनि नेताहरू हरेक चुनावका बेला टुप्लुक्क आइपुग्छन् । र, घोषणा गरिराख्छन्, भोट जिते पुल बनाउनेछु । सडक बनाउनेछु । अनि ? जब भोट सकिन्छ, फेरि सब हराइदिन्छन् । लाग्छ, संसारका हरेक नेताहरू पनि पक्कै एकै जातका हुन्छन् । अलिकति ढाँट्ने, अलिकति छल्ने जातका हुन्छन् । छाडिदिनुस् दुःखका कुरा । हामी उत्सवतिरै फर्कौं । जयपुरको साहित्यिक महाकुम्भ हेर्दा जोकोहीलाई लागिहाल्छ, यस्तो उत्सव जयपुर साहित्यिक उत्सव नै हुन सक्छ । त्यो रमझम । त्यो लेखकहरूको जमघट । किताबप्रेमीहरूको त्यो भीड । त्यो राजस्थानी संगीतको धुन । त्यो माया, त्यो सत्कार । फेस्टिवलमा पुगेका हरेक लेखकले सोच्दा हुन्, जुन जयपुरलाई इतिहासले पिंक सिटी भनेर चिनाइरहेको छ । त्यही जयपुरलाई भविष्यले साहित्यिक उत्सवको नगर भनेर चिनाउनेवाला छ ।जयपुर फेस्टिवलका निर्देशिका हुन् लेखक नमिता गोख्ले । उनीसँग मलाई फातसुङ ले होइन, सङ अफ द सोयल ले भेटाएको हो । त्योभन्दा अघि मैले उनलाई आजतकतिरको कार्यक्रममा आक्कलझुक्कल देखेको हुँ । तर, कतै भेटेको चैं थिइनँ । कालेबुङमा रहिरहेकै बेला एक दिन अनुवादक अजित बरालले सुनाए, अनुवादको पाण्डुलिपि नमिता गोख्लेले पढ्ने भएकी छन् । तर, टिप्पणीचैं किताब मन परे मात्रै लेख्छिन् रे !उनको कुरा गराइको स्टाइल त्यस्तै त्यस्तै हुन्छ । पहिले अलिकति खुसी दिने किसमको । त्यसपछि फेरि डर र शंका एकैसाथ छाडिराख्ने किसिमको । योभन्दा अघि नै उनले अर्को शंका छाडिसकेका थिए । यूकेको एउटा पब्लिकेसन हाउसले पाण्डुलिपि पढिरहेको छ । तर, मन पराउँछ, पराउँदैन त्योचैं भन्न सकिन्न !तर, यति त अब म ढुक्क थिएँ सङ अफ द सोयल अब मेरो मात्रै होइन, अनुवादकको पनि त किताब हो । होइन र ?जर्ज बनार्ड शाले भनेका छन्, तपार्इंको हातमा एउटा आइफल होस् । र, मेरो हातमा पनि एउटा आइफल होस् । हामीले साटासाट गर्यौं भने के हुन्छ ? केही हुन्न । तपाईंसँग फेरि पनि एउटै आइफल रहन्छ । मसँग पनि एउटै रहन्छ । तर, तपाईंसँग एउटा आइडिया छ । र, मेरामा पनि एउटा आइडिया छ । अनि हामीले यसलाई साटासाट गर्यौं भने के हुन्छ, थाहा छ ? हामी दुवैसँग दुईदुईवटा आइडिया हुन्छ ।मलाई लाग्छ, किताब पनि यस्तै थोक हो । अनुवाद पनि यस्तै थोक हो । मैले विश्वास गरेँ, उपन्यास अब दुईवटा भइसकेको छ । एउटा नेपालीको र अर्को अंग्रेजीको । मन नपराए सोचौंला, अंग्रेजीको चैं मन नपराएको हो ?तर, संयोगले किताबलाई दुवैतिरबाट प्रेम मिल्यो । त्यसपछि त अंग्रेजी टिप्पणी लेखिदिने लेखक गोख्लेसँग मेरो भेट जयपुर फेस्टिवलबीच भयो । दर्जनौं चर्चित अंग्रेजी किताब लेखिसकेकी गोख्लेलाई यस वर्ष साहित्य अकादमी पुरस्कार दिइएको छ । फेस्टिवलको तेस्रो दिन उनलाई अकादमी दिइँदै थियो । दिल्लीमा कार्यक्रम थियो । त्यसको ठीक अघिल्लो साँझ बुद्धिसागर र मेरो भेट उनीसँग भयो । व्यस्तताबीच पनि हाम्रो टेबलमा आएर उनले गफ सुरु गरिन् । अन्य लेखकहरूलाई पालैपालो हाम्रो परिचय सुनाइन् । नेपाली भाषाबारे बताइन् । र, भनिन्, अकादमी लिन जान पाइनँ । अरू कसैलाई पठाउँला । म त्यहाँ गएर पनि केही गर्न सक्दिनँ, किनकि, मन त मेरो यहीँ हुनेछ ।मलाई बल्ल लाग्यो, जयपुर फेस्टिवल भनेकै मनले गर्ने उत्सव हो । रहरले होइन ।शशी थरुरदेखि मनोज बाजपेईसम्म । शेहान करुणातिलाकादेखि रश्मि द्वाराइश्वामीसम्म । रिजुला दासदेखि आदिती महेश्वारीसम्मको सेसन चलिरहेकै थियो । तर, त्योभन्दा गजब ध्यान त हाम्रो मनोज शुक्लाको कार्यक्रमले तान्यो । बलिउडका मसहुर गीतकार शुक्लालाई दैनिक भाष्कर को पक्षबाट एउटा सम्मान दिने कार्यक्रम रहेछ । उनको इन्ट्री नै यति भयानक थियो कि जोसुकैको ध्यान सहजै खिच्न सकिहाल्थ्यो ! मञ्चमा उक्लिनुअघि बडिगार्डले घेरिरहेका उनी एक कुनामा थिए । अघिल्तिर रहेको प्रोजेक्टरमा उनले लेखेको गीत बज्न थाल्यो, मै फिर भी तुमको चाहुँगी । लगातार उनका सुपरहिट गीत देखाइयो । त्यसपछि उनले बाहुबली मा लेखेको डाइलग सुनाइयो । अनि त बल्ल उनी मञ्च चढे । उनले मञ्च उक्लिनेबित्तिकै हल नै रंगीन बनिहाल्यो । पत्रिकाका सम्पादकले बहस सुरु गरे । तर, यति मीठो गीत लेख्ने गीतकारले बहसलाई हठात हिन्दुमुस्लिमको मुद्दातिर तानेर लगे । नारा नै लगाउन सुरु गरे, जय श्रीराम । हरहर महादेव । अनि अकबर, बाबर गर्दै भ्याएजति जम्मैलाई गाली ठोक्न थाले । म तपाईंको कुरासँग पूरा सहमत त छुइनँ, मध्यस्थता गरिरहेका सम्पादकले यति बोल्ने आँट त गरेकै हुन् । तर, यतिन्जेलसम्ममा त हल राजनीतिक पार्टीको कार्यालयजस्तो बनिसकेको थियो । उनले अब अरू बोल्ने आँट गर्न सकेनन् । सम्पादकको अनुहारको पसिना हेरेपछि मलाई लाग्यो, भारतीय मिडियाको हालत अब सोचेभन्दा धेरै दयनीय बनिसकेको छ ।मनोज शुक्लाको गीत कति प्रेमिल छ है ? तिनका गीत नगुनगुनाउने सायदै कोही छन् । उनको गीतले सीधा मनमा छुन्छ । तर, यस्तो प्रेमिल गीत लेख्ने गीतकारले यस्तो नफरत कसरी उकेल्न सकेको होला ? मैले अझै बुझ्न सकेको छैन । सायद सत्ताको रङ धेरै गाढा हुँदो हो । त्यसैले त अचेल हरेक भारतीय सिनेमा, संगीत हुँदै साहित्यतिर पनि यसको दाग देखिन थालेको छ । सर्जकको अनुहारमा लागेको सत्ताको रङको छिटा निकै कुरूप देखिन्छ । जसले इंगित गरेको भविष्य पक्कै सुन्दर हुनेछैन । मलाई अहिले लागेको चिन्ता यति मात्रै हो ।हो । जयपुर जानुअघि मसँग अलिकति डर थियो । अलिकति उत्साह थियो । साथीहरू भन्थे, त्यहाँ हावाई महल छ । अम्बर प्यालेस छ । मरूभूमि छ । सब घुमेर आउनू । तर, पाँच दिन यसरी मिलिक्कै बिते । हामीले उत्सवबाहेक दुईवटा होटल मात्रै देख्न भ्यायौं । फर्किनेबेला बुद्धिसागरले ठट्टा गरे, अब कसैले जयपुर कस्तो रहेछ ? सोधे भन्दिने, दुईवटा ठूलाठूला बिल्डिङ रहेछ ।तर, त्यही दुई बिल्डिङकै बीचमा त जयपुर साहित्यिक महोत्सव हुँदै थियो । जहाँ देशविदेशका लेखकहरू आइपुग्छन्, नोबेल जित्ने लेखकहरू आइपुग्छन्, बुकर जित्ने लेखकहरू आइपुग्छन्, पुलित्जर जित्ने लेखकहरू आइपुग्छन् । र, हामीजस्तो कम से कम केही मान्छेको मन जित्ने कोसिसचैं गरौं न भनेर लेख्ने लेखकहरू पनि संयोगले पुग्छन् । होइन त ? तर, लेखक भेला हुने ठाउँ भनेको अक्षरहरू भेला हुने ठाउँ पनि त हो । किताबहरू भेला हुने ठाउँ पनि त हो । यो संसार कहीँ सहजै अटाएर बस्न सकेको छ भने त्यो किताबका पन्नाहरूमा नै अटेर बस्न सकेको छ ।त्यसैले मलाई लागिरहेकै छ, जयपुरबाट थोरै संसार त चियाएर नै फर्किएको छु ।"
