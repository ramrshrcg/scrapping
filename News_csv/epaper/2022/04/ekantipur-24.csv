शीर्षक,विवरण
"११ बैंकमा ५० कारोबार, ४४ करोड रकम","शाहको पक्षमा वकालत गर्दै दुई साताअघि अर्थ मन्त्रालयले जारी गरेको प्रेस विज्ञप्तिमा स्वस्फूर्त रूपमा आएको विदेशी लगानीलाई समेत अनेक बहानामा रोक्का गरी नेपालमा लगानी ल्याउन चाहनेहरूलाई समेत निरुत्साहित गर्न खोजिएको आरोप लगाइएको छ । अर्थमन्त्री शर्माको सार्वजनिक अभिव्यक्तिअनुसार पनि शाह सोझासिधा व्यवसायी हुन्, जसले प्रत्यक्ष वैदेशिक लगानी ल्याएका हुन् । तर उद्योग विभागका एक अधिकारी भन्छन्, वैदेशिक लगानी यसरी छद्म कम्पनी खडा गरेर ल्याउनुपर्दैन । उद्योग विभाग मात्र होइन, उद्योगमन्त्रीले अध्यक्षता गर्ने औद्योगिक तथा लगानी प्रवर्द्धन बोर्ड र प्रधानमन्त्रीले अध्यक्षता गर्ने लगानी बोर्डबाट स्वीकृत परियोजनामा मात्रै विदेशी लगानी ल्याउन पाइन्छ, जसको नामबाट पैसा आएको छ, ती पनि नेपालमा लगानी गर्ने सम्भावना भएका व्यक्ति वा कम्पनी होइनन् । शाहले अमेरिकामा प्लम्बिङ गर्ने कम्पनीदेखि पारिवारिक ट्रस्ट र अनेक व्यक्तिका नामबाट पैसा ल्याएका छन् । उनले नेपालमा टायल, मार्बलको कारोबार र पर्यटन व्यवसाय गरिरहेको दाबी गरेका छन् । टायल र मार्बलको कारोबार गर्दा उताबाट पैसा आउने होइन, उताबाट यता पैसा आउँछ । त्यस्तै पर्यटकलाई सेवा दिएबापत पैसा आएको दाबी पनि निराधार देखिएको छ, सन् २०२० को सुरुवातदेखि नै पर्यटन ठप्प भएको हो, यो दुई वर्ष उडान नै ठप्प थिए, कहाँबाट को पर्यटक आयो ? विभागका अधिकारीको भनाइ छ । कान्तिपुर दैनिकले चैत २४ मा एक व्यापारीका नाममा विदेशबाट शंकास्पद रूपमा आएको ४० करोड रुपैयाँ राष्ट्र बैंकले रोकिदिएपछि छुटाउन अर्थमन्त्री जनार्दन शर्मा आफैं अघि सरेको समाचार सार्वजनिक गरेको थियो । कान्तिपुरले आफ्नै स्रोतबाट प्राप्त गरेको समाचार राष्ट्र बैंकका गभर्नरले दिएको भन्दै अर्थमन्त्रीले सार्वजनिक रूपमा आक्रोश पोखेका थिए । त्यतिमात्र होइन, सूचना चुहाएको र राष्ट्र बैंकको उद्देश्य प्राप्तिका लागि काम नगरेको ले गभर्नर महाप्रसाद अधिकारीलाई बर्खास्त गर्न प्रक्रिया अघि बढाइएको थियो । अधिकारीमाथि जाँचबुझ गर्न अर्थमन्त्री शर्माका दाइ नाता पर्ने पूर्वन्यायाधीश पुरुषोत्तम भण्डारीको संयोजकत्वमा जाँचबुझ समिति गठन गरिएको थियो, जसका दुवै सदस्य अर्थमन्त्रीको दल माओवादी आबद्ध नेता थिए ।गभर्नरमाथि अन्यायपूर्वक कदम चालिएको भन्दै परेको रिटमा सुनुवाइ गर्दै सर्वोच्चले कारबाही अघि नबढाउन अन्तरिम आदेश जारी गरेको छ । सर्वोच्चकै आदेशमा गभर्नर अधिकारी राष्ट्र बैंकको काममा फर्किसकेका छन् । अमेरिकाको सरकारी निकाय फाइनान्सियल क्राइम इन्फोर्समेन्ट नेटवर्क (फिनसेन) ले शाहका नाममा अवैध रकम आएको जानकारी राष्ट्र बैंकको वित्तीय जानकारी इकाइ (एफआईयू) लाई दिएपछि नेपालमा अनुसन्धान सुरु भएको थियो । फिनसेनले राष्ट्र बैंकलाई पत्राचार गरी शाहका नाममा आएको रकम जफत गरी अमेरिका फिर्ता पठाउन भनेको छ ।"
पुनरावेदन गर्न आर्थिक अभाव,"हालसम्म यस्ता मुद्दामा पुनरावेदन दर्ता नभएकाले कानुनी जटिलता देखिएको उच्च अदालत दिपायलकी रजिस्ट्रार सीता रेग्मीले बताइन् । उनका अनुसार ३ वर्षभन्दा माथि कैद फैसला भएका व्यक्तिले विशेष अवस्थामा धरौटी राखेर थुना बाहिरबाट मुद्दा लड्ने व्यवस्था छ । यो मुद्दामा पीडितलाई नै कैद सजाय भएको छ । अहिलेसम्म पीडितलाई कैद सजाय भइसकेपछि पुनरावेदन भएको कुनै पनि मुद्दा छैन, उनले भनिन् ।सुरक्षित आवास गृह मंगलसेनमा सहारा लिएर बसेकी किशोरीले कुनै धरौटी र जमानत राखेर पुनरावेदन गर्न सक्ने अवस्था नभएको बताइन् । म पीडित नै हँॅ । विवाह गर्छु भनेर मलाई केटाले नै बयान फेर्न लगायो । मैले पनि बिहे गर्छ होला सोचें । तर ममाथि नै यस्तो फैसला भयो । जेल जानुपर्छ भन्ने फैसला सुनेको दिनदेखि म धेरै तनावमा छु । अहिले फेरि ४ लाख रुपैयाँ चाहिने भन्ने सुनेपछि एकदम गाह्रो भएको छ, उनले भनिन्, आमाको भत्ता आएपछि चामल किनेर बिहान साँझको गुजारा चलाउने गरेका छौं । यत्रो पैसा हामी कतैबाट ल्याउन सक्दैनौं । न त हामी गरिबलाई कसैले पत्याउँछन् ।छोरीलाई जेल सजाय सुनाएको ४ दिनपछि थाहा पाएकी किशोरीकी ६० वर्षीया आमा बेलाबेलामा कमलबजारबाट मंगलसेन आइरहन्छिन् । छोरीलाई भेट्न आउनका लागि ३ सय रुपैयाँ गाडी भाडा नपाएर ८ घण्टा हिँडेर मंगलसेन आएकी हुँ । कतैबाट ३ रुपैयाँ नपाउने म ४ लाख रुपैयाँ खोजेर मुद्दा दर्ता गर्न सक्दिनँ, उनले भनिन्, आफ्नो कोही नहुनेको त कानुन पनि नहुने रहेछ । छोरीलाई सजायको फैसला भएको दिनदेखि राम्रोसँग सुत्न पनि सकेकी छैन ।"
"एमालेले छान्यो रणनीतिक उम्मेदवार, गठबन्धन अलमलमै","समाजवादी र राप्रपाले पनि टुंग्याएपाँचदलीय गठबन्धनको एउटा घटक एकीकृत समाजवादीले पनि आफ्नो भागमा परेका महानगर र उपमहानगर प्रमुख र उपप्रमुखको उम्मेदवारी टुंगो लगाएको छ । एकीकृत समाजवादीको पदाधिकारी बैठकले शुक्रबार पोखरा महानगरको प्रमुखमा धनराज आचार्यलाई उम्मेदवार बनाउने निर्णय गरेको छ । आचार्य पार्टीका कास्की जिल्ला अध्यक्ष हुन् । हिजो नै हामीले उम्मेदवार टुंगो लगाएका हौं, एक पदाधिकारीले भने । एकीकृत समाजवादीले काठमाडौं महानगरको उपप्रमुखमा रामेश्वर श्रेष्ठलाई उम्मेदवार बनाउने भएको छ । श्रेष्ठ युवा संघका नेता हुन् । त्यसैगरी हेटौंडा उपमहानगरमा मीना लामालाई प्रमुखको उम्मेदवार बनाउने भएको छ, लामा अहिले उपप्रमुख छिन् । इटहरी उपमहानगरको उपप्रमुखमा केशव विष्टलाई उम्मेदवार बनाउने निर्णय एकीकृत समाजवादीले गरेको छ । बुटवल उपमहानगरको उपप्रमुखमा चीनबहादुर गुरुङ र दाङको घोराहीको उपप्रमुखमा जोगबहादुर रानालाई उम्मेदवार बनाउने भएको छ । गुरुङ पार्टीका बुटवल नगर अध्यक्ष हुन् भने यसअघिको स्थानीय चुनावमा वडा सदस्य निर्वाचित भएका थिए । राना दाङ जिल्ला कमिटी अध्यक्ष हुन् । यसैगरी राप्रपाले चार महानगरपालिकाको उम्मेदवार टुंगो लगाएको छ । काठमाडौं महानगरको प्रमुखमा मदनदास श्रेष्ठ, उपप्रमुखमा विनीता मगैया, ललितपुर महानगरको प्रमुखमा अष्ट महर्जन र उपप्रमुखमा स्वर्णिमा शाक्य, पोखरा महानगरको प्रमुखमा शंकर खराल र उपप्रमुखमा रञ्जु सेन, वीरगन्ज महानगरको प्रमुखमा गिरिश गिरी र उपप्रमुखमा बिना जयसवाललाई उम्मेदवार तोकिएको छ । बुटवल उपमहानगरको प्रमुखमा मृगेन्द्र शेरचनलाई चयन गरेको प्रवक्ता मोहन श्रेष्ठले बताए ।"
शीर्ष नेताकै जिल्लामा गठबन्धनको सकस,"डीआर पन्त (धनगढी), अवधेशकुमार झा (सप्तरी), शिव पुरी, (रौतहट), रमेशकुमार पौडेल (चितवन), सम्झना रसाइली (तनहुँ), विनोद भण्डारी (विराटनगर), हरिराम उप्रेती (गोरखा) र भवानी भट्ट (कञ्चनपुर)"
निजगढ विमानस्थलको विवाद सर्वोच्चबाट टुंगो लाग्दै,"(काठमाडौं)  तीन दशकदेखि निर्माणको चर्चासँगै विवादको भुमरीमा परेको प्रस्तावित निजगढ अन्तर्राष्ट्रिय विमानस्थल निर्माणको भविष्य यही महिनाभित्र टुंगो लाग्न सक्ने देखिएको छ । सार्वजनिक सरोकारको निवेदनमार्फत वरिष्ठ अधिवक्ता प्रकाशमणि शर्मा र अधिवक्ता रन्जुहजुर पाँडे क्षत्रीले सर्वोच्च अदालतमा दिएको निवेदनमा वैशाखभित्रै फैसला आउने सम्भावना रहेको छ । वातावरणीय प्रभाव मूल्यांकन (ईआईए) प्रतिवेदनको आधिकारिकता र सेनामार्फत रूख कटान गर्ने सरकारी योजनाविरुद्ध शर्मा र पाँडेले दिएको निवेदनमाथि बिहीबार सर्वोच्चमा निवेदक र सरकारी पक्षको बहस सकिइसकेको छ । यसमा नागरिक उड्डयन प्राधिकरण र बाराको प्रभावित क्षेत्रका सरोकारवालाका कानुन व्यवसायीले सोमबार बहस गर्नेछन् । अदालतले मंगलबारको चियाखाजा ब्रेकअघिको समय (साढे १ बजेअघि) मा निवेदकलाई जवाफी बहस र विज्ञका दृष्टिकोण राख्न मौका दिनेछ । २०७८ फागुनदेखि महिनाको दुई दिन यही मुद्दामा मात्रै इंगेज हुँदै आएका न्यायाधीशहरू हरिकृष्ण कार्की, विश्वम्भरप्रसाद श्रेष्ठ, ईश्वरप्रसाद खतिवडा, प्रकाशमानसिंह राउत र मनोजकुमार शर्मा संलग्न पाँच सदस्यीय बृहत् पूर्ण इजलासले फैसला सुनाउनेछ । हाइड्रो पावर कम्पनीको ईआईए प्रतिवेदन नक्कल गरी निजगढ विमानस्थलको प्रतिवेदन तयार पारिएको भन्ने दाबी तथा विमानस्थल बन्नेनबन्ने टुंगो नलाग्दै रूख काटिहाल्ने हतारो गरेको लगायतका कारण देखाउँदै वरिष्ठ अधिवक्ता शर्मा र अधिवक्ता पाँडेले सर्वोच्च अदालत गुहारेका थिए । रिटमा वन मन्त्रालयले २०७५ जेठ ९ मा स्वीकृत गरेको ईआईए प्रतिवेदनलाई बदर गर्दै वातावरणीय प्रभाव मूल्यांकनको अन्तर्राष्ट्रिय मापदण्डबमोजिम विश्वसनीय र वैज्ञानिक ढंगबाट प्रतिवेदन बनाउने आदेश दिन माग गरिएको छ । निजगढमा रहेको वन क्षेत्र जैविक विविधताका हिसाबले महत्त्वपूर्ण रहेको तथा वन्यजन्तु आउजाउ गर्ने परम्परागत जैविक मार्गका रूपमा रहेको भन्दै संरक्षित वन क्षेत्र घोषणा गर्न पनि माग गरिएको छ । उक्त क्षेत्र पर्सा राष्ट्रिय निकुञ्जसँग जोडिएको तराईको चारकोसे झाडीअन्तर्गत पर्छ । सर्वोच्च अदालतका न्यायाधीश टंकबहादुर मोक्तानले २०७६ मंसिर २० मा मन्त्रिपरिषद्मार्फत रूख काट्न स्वीकृत दिनेबारे कुनै निर्णय नगर्न आदेश दिए । पुस ६ मा प्रधानन्यायाधीश चोलेन्द्रशमशेर जबरा र कुमार रेग्मीको इजलासले अन्तरिम आदेश दिएपछि रूख काट्ने प्रक्रिया रोकियो । त्यसै वर्षको फागुन ४ मा जबरा र रेग्मीकै इजलासले विवादित विषयवस्तुमा गम्भीर कानुनी व्याख्या गर्नुपर्ने भन्दै बृहत् पूर्ण इजलासमा पठाउने फैसला गरे । त्यसयता यो मुद्दा सर्वोच्च अदालतका पाँच न्यायाधीशको इजलासमा तोकिँदै आएको छ ।नेपालमा सन् १९९२ (विसं २०५०) जुलाईमा थाई एयरलाइन्सको एयरबस दुर्घटना हुँदा १ सय १३ जना र त्यसको दुई महिनापछि सेप्टेम्बरमा पाकिस्तान इन्टरनेसनल एयरलाइन्स (पीआईए) को एयरबस दुर्घटना हुँदा १ सय ६७ जनाको ज्यान गएपछि त्रिभुवन विमानस्थलको विकल्पमा नयाँ अन्तर्राष्ट्रिय विमानस्थल निर्माणमा चासो बढेको थियो । त्यसको तीन वर्षपछि सन् १९९५ मा विदेशी परामर्शदातामार्फत नयाँ अन्तर्राष्ट्रिय विमानस्थलका लागि पूर्वसम्भाव्यता अध्ययन गर्दा निजगढलाई उपयुक्त विकल्पका रूपमा अगाडि सारिएको थियो । त्यसको दुई वर्षपछि सम्भाव्यता अध्ययन गरियो तर त्यसपछि यो विषय सेलायो । एकाएक २०७३ फागुनमा यो विषय फेरि चर्चामा आयो । मन्त्रिपरिषद्ले २०७३ फागुन २५ मा निजगढ विमानस्थल निर्माण क्षेत्रमा सडक र पहुँच मार्ग बनाउने र त्यहाँको वन क्षेत्रको रूख कटान गर्ने नेपाली सेनालाई दिने निर्णय गर्यो । उक्त निर्णयबमोजिम नागरिक उड्डयन प्राधिकरण र सेनाको इन्जिनियरिङ विभागबीच २०७४ भदौ १९ मा समझदारीपत्रमा हस्ताक्षर भयो । उक्त समझदारीपत्रले आयोजना क्षेत्रभित्रको पेरिमिटर सडक, पहुँचमार्ग, रनवे, ट्याक्सी वेलगायत अन्य पूर्वाधार संरचना निर्माण गर्नुपर्ने क्षेत्रमा रूख कटान गरी वन कार्यालयलाई बुझाउने दायित्व सेनालाई सुम्पियो । ९ महिनापछि २०७५ जेठ ९ मा वन तथा वातावरण मन्त्रालयले एक निजी कम्पनीले तयार पारेको ईआईए प्रतिवेदन १५ वटा सर्तसहित स्वीकार गर्यो । उक्त प्रतिवेदनमा विमानस्थल निर्माण र सञ्चालनको अवधिमा निजगढमा नकारात्मक वातावरणीय असर नपर्ने बरु विमानस्थल सञ्चालनमा आएपछि बाराको जितपुरसिमरा उपमहानगरपालिकाको आर्थिक, सामाजिक र जनताको आयवृद्धिमा महत्त्वपूर्ण योगदान पुग्ने विवरण उल्लेख छ । विस्तृत परियोजना प्रतिवेदन (डीपीआर) नबन्दै बनाइएको ईआईए प्रतिवेदनमा निजगढमा अन्तर्राष्ट्रिय विमानस्थल निर्माण गर्दा पर्न सक्ने वातावरणीय असरबारे गम्भीर अध्ययन नगरिएको भन्दै आलोचना गरियो । सरकारले यही प्रतिवेदनका आधारमा उक्त क्षेत्रमा विमानस्थल निर्माणका लागि भन्दै रूख काट्ने प्रक्रिया सुरु गर्यो । संस्कृति, पर्यटन तथा नागरिक उड्डयन मन्त्रालयले २०७६ मंसिर १२ मा विमानस्थल निर्माणका क्रमममा रूख कटान स्वीकृतिका लागि मन्त्रिपरिषद्मा पेस गर्ने निर्णय गर्यो । निजगढ विमानस्थल निर्माणका लागि आवश्यक पर्ने आठ हजार ४५ हेक्टरका करिब २४ लाख रूख काट्नुपर्ने ठानिएकामा पर्यटन मन्त्रालयले सुरुमा करिब पाँच लाख रूख काट्ने प्रस्ताव गरेको थियो । निर्माणका लागि खाली गराउनुपर्ने एक हजार नौ सय हेक्टर जंगलका पाँच लाख १९ हजार एक सय ९० वटा र विमानस्थलमा पहुँचमार्ग निर्माण गर्न आवश्यक पर्ने ८५२ हेक्टरका पाँच हजार चार सय ९७ वटा रूख कटानको स्वीकृतिका लागि मन्त्रिपरिषद्मा पेस गर्ने मन्त्रीस्तरीय निर्णय भएको थियो । त्यसपछि यो विषय अदालत पुगेको हो । निजगढ विमानस्थलले पुनः चर्चा पाउन थालेको २०७३ फागुनदेखि सर्वोच्चले अन्तरिम आदेशमार्फत रोक लगाएको २०७६ पुससम्ममा सरकारले उक्त क्षेत्रमा केही काम गरेको छ । विमानस्थल निर्माण क्षेत्रको चार किल्ला लोकेट गरिएको, पूर्व, पश्चिम र दक्षिण सिमानामा ५०५० मिटर कंक्रिट पिलर गाडिएको, विमानस्थल निर्माण क्षेत्रको पश्चिम सिमाना पसाहा खोलामा ८०५ मिटर नदी कटान नियन्त्रण गरिएको लगायत काम भएको सरकारका तर्फबाट सर्वोच्च अदालतमा पेस भएको लिखित जवाफमा उल्लेख छ । त्यस्तै प्रस्तावित क्षेत्रमा रहेको बस्तीलाई हटाउने र जग्गा अधिग्रहण गरी मुआब्जा दिने काम आंशिक रूपमा भएको छ । विमानस्थल निर्माणका लागि आवश्यक पर्ने १ सय १० बिघामध्ये अहिलेसम्म ३८ बिघा जग्गा नागरिक उड्डयन प्राधिकरणको नाममा आइसकेको छ । रिट निवेदक वरिष्ठ अधिवक्ता प्रकाशमणि शर्माले ईआईए प्रतिवेदनमा पूर्वसावधानीको सिद्धान्त नअपनाइएको, सरकारी निर्णयमा घना वन क्षेत्रले ढाकिएको निजगढमै रूख काटेर अन्तर्राष्ट्रिय विमानस्थल बनाउनुपर्ने कारण के हो भन्ने स्पष्टता नदेखिएको जस्ता कारणले आफूहरूले सर्वोच्चमा चुनौती दिएको बताउँछन् । सरकारी निर्णय वस्तुगत हुनुपर्छ र वन मासेर राष्ट्रिय महत्त्वका पूर्वाधार बनाउँदा पर्याप्त मात्रामा विकल्प विश्लेषण गरिएको हुनुपर्छ, उनले भने, निजगढ विमानस्थल निर्माणसम्बन्धी निर्णयमा यी दुवै आधार देखिँदैनन् ।बिहीबारको इजलासमा नायब महान्यायाधिवक्ता पद्मप्रसाद पाण्डेले निजगढमै अन्तर्राष्ट्रिय विमानस्थल निर्माण गर्ने सरकारी तयारीको डटेर प्रतिरक्षा गरे । उनले नेपाललाई त्रिभुवन अन्तर्राष्ट्रिय विमानस्थलको विकल्प चाहिएको, त्यो निजगढबाहेक अन्यत्र हुन नसक्ने अध्ययनले देखाएको र वातावरण संरक्षणका नाममा विकास कार्य सधैंलाई रोक्न नसकिने बताए । वातावरणको अधिकारजस्तै हरेक नागरिकलाई विकासको पनि अधिकार भएको तर्क पेस गर्दै भारतको सर्वोच्च अदालतले वातावरण संरक्षणका नाममा पूर्वाधार निर्माणलाई चुनौती दिइएका मुद्दामा सरकारको विकास प्रयासलाई नरोकेको उदाहरण प्रस्तुत गरेका थिए । विकासको आवश्यकताबारे निर्णय गर्ने सरकारको अधिकार भएको, विमानस्थलको सम्भाव्यता अध्ययन, वातावरण प्रभाव मूल्यांकन प्रतिवेदनजस्ता प्राविधिक विषयमा अदालत प्रवेश गर्न नहुने उल्लेख गर्दै उनले इजलाससमक्ष भने, सरकारले पूर्वाधार निर्माण गर्दा कानुनी प्रक्रिया पछ्याएको छ कि छैन भनेर मात्र अदालतले हेर्ने हो । अदालतले कहाँ कुन परियोजना बनाउन हुन्छ वा हुन्न भनेर भन्न मिल्दैन । निजगढ विमानस्थल निर्माणका लागि वन ऐन र वातावरण संरक्षण ऐननियमावलीका हरेक प्रावधानको पालन सरकारले गरेको छ ।नायब महान्यायाधिवक्ता पाण्डेले जंगीअड्डा र उड्डयन प्राधिकरणबीच काटिएका रूख वन कार्यालयमा बुझाउने समझदारीपत्रमा हस्ताक्षर भएको उल्लेख गर्दै ती रूख नियमबमोजिम बिक्री हुने बताए । उनले सार्वजनिक खरिद ऐन र नियमावलीबमोजिम निर्माणस्थलको सुनिश्चितताबिना निर्माण कार्यका लागि खरिद प्रक्रिया अघि नबढ्ने बताउँदै पहिले रूख काटेर निर्माणस्थल सुनिश्चित गर्न खोजिएको तर्क गरे । उनले निजगढ बनाउँदा नेपालको वन क्षेत्रमध्ये ००३ प्रतिशत मात्रै मासिने तर वार्षिक वन क्षेत्रको वृद्धिदर नै ००५२ प्रतिशत रहेको उल्लेख गरे । बारा उद्योग वाणिज्य संघका अध्यक्ष राजकुमार साहले निजगढ अन्तर्राष्ट्रिय विमानस्थल निर्माण भए त्यसले मुलुकको आर्थिक विकासमा गर्ने योगदान वातावरणीय क्षतिभन्दा बढी हुने तर्क गरे । विकास हुँदा वातावरणीय नोक्सान अलिअलि हुनु स्वाभाविक हो । यो बनिसक्दा राज्यले नै विकासमा फड्को मार्छ, उनले भने, यसबाट वातावरणमा पर्ने असर घटाउन सकिन्छ । अरूतिर वृक्षरोपण वा सकेसम्म कम रूख काट्ने व्यवस्था गर्न सकिन्छ । उनले निजगढ अन्तर्राष्ट्रिय विमानस्थल नेपालका लागि अति आवश्यक रहेको र सबैतिर पायक पर्ने स्थानमा पनि रहेको पनि बताए । सर्वोच्च अदालतले रिट निवेदकका पक्षमा निर्णय दिए निजगढमा अन्तर्राष्ट्रिय विमानस्थल निर्माणको बहस सदाका लागि सकिनेछ भने रिट खारेज गरे सरकारलाई निर्माण कार्य अगाडि बढाउन बाटो खुल्नेछ । त्यस्तो फैसला आए वातावरण संरक्षणको कोणबाट निजगढ विमानस्थलको आवश्यकता र औचित्यमाथि उठिरहेका प्रश्नलाई दबाएर सरकारले निर्माण कार्य अगाडि बढाउन सक्नेछ । उक्त कार्य पनि कम चुनौतीपूर्ण छैन । विवादित ईआईए प्रतिवेदनअनुसार नै आठ हजार ४५ हेक्टर क्षेत्रफलमा रहेको २४ लाख रूख कटान गरी १ः२५ को अनुपातमा वृक्षरोपण गर्नुपर्ने भएकाले करिब ६ करोड १२ लाख ७० हजार रूख रोप्नुपर्नेछ । त्यसका लागि जमिन नै ३८ हजार २ सय ९४ हेक्टर चाहिन्छ । प्रस्तावित विमानस्थल निर्माणभित्र सरकारी जग्गामा रहेका टाँगियाँ, मटियानी र काठगाउँका एक हजार ४ सय ९४ घर धुरीका लागि उचित बासस्थानको तत्काल व्यवस्थापन गर्नु पनि अर्को चुनौती छ ।"
निर्वाचनको मौका छोपेर काठ तस्करी,"(सिन्धुलीधनगढी)  सिन्धुली प्रहरीले हरिहरपुरगढी गाउँपालिका१ वाग्मती नदीको किनारमा शुक्रबार राति थुपारेको साल र अन्य जातको २ हजार २९७ क्युफिट काठ बरामद गरेको छ । सालको १८० थान गोलियाको १५४५ क्युफिट र अन्य जातको ७१ थान गोलियाको ७९१ क्युफिट काठ बरामद गरिएको हो ।इलाका प्रहरी कार्यालय कपिलाकोटको टोलीले अवैध काठ डिभिजन वन कार्यालय सिन्धुलीलाई बुझाएको प्रहरी प्रमुख एसपी विमलराज कँडेलले बताए । बरामद काठको मूल्य १ करोड रुपैयाँभन्दा बढी हुने वन कर्मचारीले जनाएका छन् । डिभिजन वन कार्यालयका अनुसार काठ बरामद भएको सिपाहीडाँडा सामुदायिक वन उपभोक्ता समूहलाई रूख कटानबारे खुलाउन पत्राचार गरिएको छ । सडक निर्माणका क्रममा रूख कटान भएको हुन सक्ने सहायक वन अधिकृत अभिमन्यू केसीले बताए । कर्मचारीहरू निर्वाचन केन्द्रित भएको मौका छोपेर कमलाखोंच र मरिणको चुरेको अन्य क्षेत्रमा पनि अवैध फँडानी र तस्करी बढेको छ । तराईबाट आउने काठ तस्करहरूले स्थानीयको मिलेमतोमा सालका रूख काटेर गरेर लैजाने गर्छन् ।निर्वाचनको मौका छोपेर चुरे क्षेत्रका सामुदायिक वन र राष्ट्रिय वनमा काठ तस्कहरूले चोरी निकासीका लागि सालका रूखहरू ढाल्ने गरेको दुधौली नगरपालिका२ कोप्चेखोला सामुदायिक वन उपभोक्ता समितिका रेखनाथ दाहालले बताए । डकाहा, सिर्थौली, हत्पते, हर्षाही, निपाने, मिलनचोक, टाँडी, धनसरीको चुरे जंगलमा तस्करहरूले सालका रूख ढाल्ने गरेका छन् । ढालिएका रूखहरू रातारात निकासी हुने गरेको दाहालले दाबी गरे । निर्वाचनको एक महिना आसपासमा तस्करी मौलाउने गरेको छ । सबैको ध्यान चुनावमा हुने भएकाले यस्तो बेलामा तस्करहरूको चुरे वनमा रजगज चल्छ, उनले भने । एकातिर ढलापडा सुखाखडाको नाममा वैध बनाएर हजारौं सालका रूखहरू कटान भइरहेको छ । अर्कोतिर काठ तस्कर सलबलाउनाले चुरे जंगल सकिने स्थानीयलाई चिन्ता छ ।दुधौली नगरपालिका२ निपानेका वासु कोइरालाका अनुसार बर्सेनि चुरेको जंगल फँडानी र काठ चोरीका लागि तस्करहरूले रूख ढाल्दा उजाड भइसकेको छ । चुरे जंगल उजाड हुँदा खहरेले खेती योग्य जमिन बगरमा परिणत गर्दै लगेको उनको अनुभव छ । सिरहा, धनुषा, महोत्तरी र सर्लाहीबाट हतियारसहित आउने तस्करहरूका अगाडि उपभोक्ताको कुनै जोड चल्दैन् । निशस्त्र चुरे जंगलभित्र पस्नु भनेको ज्यान माया मार्नु सरह हो, हर्षाहीका अर्का उपभोक्ता रतन दनुवार भन्छन्, गोलिया काठ लैजानेहरू घरेलु हतियार लिएर आएका हुन्छन्, चुँ बोल्न समेत पाँइदैन्, नत्र ज्यानको खतरा हुन्छ । चुरे जंगलमा गोठालो जाने गरेका रतनका अनुसार सालका गोलिया चोरी गर्नेहरू बयलगाडासहित समूहमा आएका हुन्छन् । खाजासामल लिएर बिहान चुरे जंगल छिर्ने र बेलुकीपख गोलिया लिएर तस्करहरू फर्कने गर्छन्, उनले भने, चुरियाको जंगल बाहिरबाट देख्दा घना देखिन्छ, भित्रभित्रै सखाप भइसकेको छ । तस्करहरूले सिन्धुलीको सालको काठ भन्दै भारतको सितामाडी, मजफ्रपुर र बिहारका विभिन्न सहरहरूमा बिक्रीका लागि पुर्याउने गर्छन् ।हत्पतेका रिजेन्द्र बरालका अनुसार सितामाडीमा नेपालको सालको काठ पाइन्छ भनेर लेखिएको साइनबोर्ड नै राखिएको छ । तस्करहरूले सालको रूखलाई ढालेर टुन बनाएर लैजाने गरेका छन् । चुरे आसपासमा धेरैजसो फँडानी गरेर बस्ने स्थानीय नै छन् । सालको जंगल हट्दा थप जग्गा भोगचलन गर्न पाइने लोभले स्थानीयको समेत मिलीभगत हुने गरेको हो । निर्वाचन, चाडबाड, प्रकोप, महामारीमा वन कर्मचारीको उपस्थिति नहुनाले तस्करहरूले मौका छोप्ने गरेको बरालले बताए ।डिभिजन वन कार्यालय सिन्धुलीका प्रमुख कृष्णराज न्यौपानेले कार्यालय एक्लैले फँडानी र अबैध कटानी रोक्न नसक्ने भएकाले उपभोक्ता पनि सचेत हुनुपर्ने बताए । सिन्धुलीमा करिब ८ हजार हेक्टर वन फडानी गरि अतिक्रमण भइसकेको कार्यालयको तथ्यांक छ । चुरे जंगलअन्तर्गत तल्लो फाँटको ३ हजार ३८३ हेक्टर वन पूर्ण रूपमा नष्ट भइसकेको छ । कार्यालयका अनुसार २ लाख ४७ हजार ८३४ हेक्टर वन क्षेत्रमध्ये १ लाख ६४ हजार २५८ हेक्टर चुरे क्षेत्रमा पर्छ । त्यसमध्ये १ लाख ४ हजार ९९७ हेक्टर वन क्षेत्रमा पर्छ भने ४४ हजार १०९ हेक्टर जमिनमा खेती हुँदै आएको छ । ४ हजार २ सय ८६ हेक्टर बुट्यान छ । जिल्लामा ५२६ वटा सामुदायिक वन छन् ।वन अतिक्रमण बढ्योस्थानीय तहको निर्वाचन घोषणापछि कैलालीको वनक्षेत्र पुनः अतिक्रमणको चपेटामा परेको छ । रातारात सयौं हेक्टर वनक्षेत्र अतिक्रमण भइरहेको स्थानीयले बताएका छन् । चुनावको मुखमा जिल्लाको पुरानै अतिक्रमण भएका बस्तीको छेउछाउबाट थप अतिक्रमण सुरु भएको छ । हरेक अतिक्रमित बस्तीमा एकडेड सय परिवार नयाँ अतिक्रमणकारीहरू थपिएको स्थानीयहरूले बताए । कैलालीको चुरेफेदीको पनरुवामा २ सय ११ पहिरो पीडित परिवार बसिरहेका ठाँउमा ५ सय बढी घरटहरा बनेका छन् ।गोदावरी तेघरी सामुदायिक वनका पूर्वध्यक्ष कैलाश जोशीकाअनुसार गोदावरी नगरपालिका४ को बासपानी, फुलन बस्ती, सिमल गैरा, चुनेपानी, सवारी गडा, दम्माड, भालुखोला, भ्याकुता पानी, तर्खर, दोगडे, हनुमान बस्ती र गोदावरी मन्दिरधाम क्षेत्रमा नयॅा अतिक्रमण बिस्तार भएको छ । उनले गोदावरीको बजार क्षेत्र अत्तरिया र धनगढीमा घरघरेडी भएकाहरूले समेत यो ठाउॅमा अतिक्रमित जग्गा ओगटेर बसेको बताए । राजमार्गको दायाँबायाँको अतिक्रमण क्षेत्रमा धनगढी र अत्तरियामा घरभएका व्यवसायी, वनकर्मी र राजनीतिकर्मीहरूले समेत ठाउँ ओगटेका छन्, उनले भने, व्यवसायीहरूले भूमाफियाहरूबाट किनेका छन्, राजनीतिकर्मी र वनकर्मीले भूमाफियासँग आफ्नो भाग मागेका छन् ।जोशीले गोदावरी क्षेत्रमा प्रदेश राजधानी बनाउने घोषणाले अतिक्रमण बढेको बताए । यस बेला फेरि अतिक्रमण बढेको छ, उनले भने । गोदावरी क्षेत्रमा अहिलेसम्म ५ हजार हेक्टर वन क्षेत्र अतिक्रमणको चपेटमा परेको वन डिभिजन कार्यालय धनगढीले जनाएको छ । कैलालीको बसन्ता संरक्षित तथा अन्तर्राष्ट्रिय जैविक मार्ग आसपासका बस्तीमा पनि अतिक्रमण बढेको कैलाली हसुलियाका कुलवीर चौधरीले जानकारी दिए । बाढीपीडित र मुक्त कमैया शिविरका बस्तीमा केही घरटहरा नयाँ थपिएको छ । कैलालीको जंगल चुनावकै मुखमा सकिने गरेको संरक्षणप्रेमी विजय श्रेष्ठले बताए । बर्खामा बाढी तथा पहिरोपीडितका नाममा तराईको जगल अतिक्रमण बढ्छ, श्रेष्ठले भने, चुनावमा नेताहरूले अतिक्रमित बस्तीलाई भोट बैंक बनाउने नाममा संरक्षण गर्दा अतिक्रमण बढ्छ ।चुनावको मुखमा सरोकार निकायको ध्यान कम पुग्ने र राजनीतिक दलको संरक्षणसमेत पाइने भएकोले भूमाफियाद्वारा वन क्षेत्रमा अतिक्रमण विस्तार हुने गरेको डिभिजन वन कार्यालय धनगढीका डिएफओ केशव पराजुली बताऊँछन् । चुनावमा वनका कर्मचारी पनि खटिने भएकाले यसबेला गस्तीको काम समेत कम हुन्छ, उनले भने, हामीले निर्वाचन कार्यालयलाई चुनावमा वनका कर्मचारी कमभन्दा कम खटाइदिन आग्रह गरेका छौं । उनले वन डिभिजन कार्यालयसँग कर्मचारी अपुग भएकाले पनि निर्वाचन कार्यालयलाई चुनावमा वनको कर्मचारी नखटाइदिन आग्रह गरेको बताए । कैलालीमा २१ हजार हेक्टर भूमि अतिक्रमित छ । पाॅच बर्षमा १० हजार वन क्षेत्र थप अतिक्रमणको चपेटामा परेको वन डिभिजनको कार्यालय जनाएको छ ।"
पूर्वसांसद आचार्यको निधन,कपिलवस्तु (कास) कांग्रेस नेता तथा पूर्वसांसद विष्णुराज आचार्यको ७४ वर्षको उमेरमा निधन भएको छ । उनको काठमाडौंको बूढानीलकण्ठस्थित निवासमा शनिबार निधन भएको हो । उनी ०४८ र ०५१ मा कपिलवस्तुको क्षेत्र नम्बर ३ बाट निर्वाचित भएका थिए । ०५३ मा पार्टी सभापति गिरिजाप्रसाद कोइराला संसदीय दलको नेता हुँदा उनी सचिव थिए । प्रतिबन्धित कालमा कांग्रेस जिल्ला समिति सदस्य रहेका उनी मधुमेहबाट ग्रस्त थिए । बिरामी परेर उनको निधन भएको कांग्रेस जिल्ला सभापति अब्दुल कलाम खाँले बताए । बुद्धभूमि९ स्थायी घर भएका आचार्यका ३ छोरी र श्रीमती छन् ।
जनप्रतिनिधिलाई जिन्सी बुझाउन उर्दी,"(रामेछाप)  रामेछापको लिखु तामाकोसी गाउँपालिकाले जनप्रतिनिधिलाई नगदी र जिन्सी सामान बुझाउन सूचना जारी गरेको छ । स्थानीय निर्वाचनका लागि उम्मेदवार दर्ता गराउन सरकारी निकायमा पेस्की, बेरुजु, नगदी र जिन्सी बाँकी हुनु नहुने निर्वाचन आयोगको निर्णयलाई टेकेर गाउँपालिकाले शुक्रबार सूचना जारी गरेको हो । निमित्त प्रमुख प्रशासकीय अधिकृत नवीनकुमार साहले हस्ताक्षर गरेको उक्त सूचनामा खर्च भएर नजाने जिन्सी सामान भए स्टोर शाखामा र वडा कार्यालयबाट बुझेको नगद भए पालिकाको बैंक खातामा जम्मा गरी त्यसको भौचर पेस गर्न भनिएको छ । कुनै पनि पेस्की तथा बेरुजु भएमा फर्छ्योट गर्न समेत उनीहरूलाई स्मरण गराइएको छ । पालिकाले जिन्सी र नगदी सामान नबुझाउने जनप्रतिनिधिको नाम सार्वजनिक गर्ने चेतावनीसमेत सूचनामा दिइएको छ । स्थानीय तहको निर्वाचन वैशाख ३० गते हुने कार्यतालिका छ । उक्त निर्वाचनमा भाग नलिने जनप्रतिनिधिले त्यस दिनसम्म काम गर्न पाउने व्यवस्था छ । गाउँपालिकाले कुन जनप्रतिनिधि आसन्न निर्वाचनमा भाग लिने वा नलिने भन्ने सूचना नपाउँदै उनीहरूसँग भएको नगदी वा जिन्सी सामान बुझाउन उर्दी जारी गरेको हो । जिल्लाका अन्य पालिकामा यस प्रकारको सूचना जारी भएको छैन । पदमा रहँदा बुझेका जिन्सी सामानहरू नबुझाई निर्वाचनमा उम्मेदवार हुन जाने जनप्रतिनिधिहरूले विगतमा गरेकाले पालिकाले पहिले नै यस्तो उर्दी जारी गरेको हो ।"
आगलागीमा ४ नाबालिगको मृत्यु,"जुम्ला (कास) एक घरमा भएको आगलागीमा परी तिला३ सार्कीबाडामा शुक्रबार राति ४ बालबालिकाको मृत्यु भएको छ । मृत्यु हुनेमा १४ वर्षीया तिर्सना सार्की, ११ वर्षीया अनु सार्की, ३ वर्षीया दर्शना सार्की र १ वर्षीय दीपेश सार्की छन् । मानसिंह सार्कीको घरमा मध्यरात आगलागी भएको हो । मृत्यु हुनेमा मानसिंहका दुई छोरी, एक छोरा छन् भने १४ वर्षीया तिर्सना उनकी भान्जी हुन् । तिर्सना ४ दिनअघि मामाघर आएकी थिइन् । शवहरू पोस्टमार्टमका लागि कर्णाली स्वास्थ्य विज्ञान प्रतिष्ठान लगिएको प्रहरीले जनाएको छ ।कसरी आगलागी भयो भन्नेबारे अनुसन्धान भइरहेको जिल्ला प्रहरी प्रमुख डीएसपी नरेन्द्र चन्दले बताए । उनका अनुसार तीनतले घरमा दुई तला आगलागीले पूर्णरूपमा नष्ट भएको छ । सदरमुकाम खलंगाबाट पुगेका सेना, सशस्त्र र नेपाल प्रहरीको टोलीले आगो निभाएको हो ।"
ब्रिटिस सेनामा भर्ती हुन वर्षमा २ अर्ब खर्च,"कहिले सुल्झिएला विभेद ?बेलायतले सन् १९९७ अघि बेलायती सेनामा भर्ती भएका गोर्खा सैनिकलाई सेवामा रहँदा र अवकाशपछि सुविधा तथा पेन्सनमा विभेद गर्दै आएको छ । भूपू ब्रिटिस गोर्खाका परिवारले पाउनुपर्नेजति सेवा र सुविधा पाएका छैनन् । नेपाल सरकारले गत फागुन १६ मा भूतपूर्व ब्रिटिस गोर्खा सैनिकका सम्बोधन हुन बाँकी मागबारे बेलायत सरकारसँग वार्ता गर्न बेलायतका लागि नेपाली राजदूतको नेतृत्वमा नेपाली प्रतिनिधिमण्डल गठन गर्ने निर्णय गरेको छ ।लन्डनस्थित नेपाली दूतावासले बेलायतको रक्षा मन्त्रालय (एमओडी) लाई पत्र लेख्दै भूतपूर्व गोर्खाको माग सम्बन्धमा त्रिपक्षीय वार्ताका लागि आह्वान गरेको छ । राजदूत ज्ञानचन्द्र आचार्यले एमओडीलाई नेपाल सरकार र भूतपूर्व गोर्खा प्रतिनिधिका तर्फबाट वार्ताका लागि भएको गृहकार्यबारे औपचारिक जानकारी दिँदै ब्रिटिस पक्षको तयारी सम्बन्धमा जिज्ञासा राखेका छन् । दूतावासले गोर्खा संगठनका तर्फबाट वार्ता समितिमा बस्ने अभियन्ताको नामसमेत दिएको छ । त्यसअघि दूतावासले छलफलमा गोर्खा सत्याग्रह संघर्ष समिति, गोर्खा भूतपूर्व सैनिक संघ (गेसो), ब्रिटिस गोर्खा वेलफेयर सोसाइटी (बीजीडब्लूएस), नेप्लिज एक्स सर्भिसमेन एसोसिएसन (नेसा) र गोर्खा जस्टिस ग्रुप आबद्ध दस जना गोर्खा अभियन्ता सहभागी गराएको थियो ।बेलायत नेपालको पहिलो कूटनीतिक सम्बन्ध स्थापित भएको मुलुक हो । बेलायत, भारत र नेपालबीच सुगौली सन्धि (१८१६) भएकै वर्ष दुई मुलुकबीच कूटनीतिक सम्बन्ध स्थापना भएको थियो । बेलायतले त्यही बेलाबाटै नेपाली नागरिकलाई ब्रिटिस सेना (पहिले ब्रिटिस भारत र पछि बेलायती सेना) मा भर्ती गर्दै आएको छ । जवानीमा आफ्नो रगत र पसिना दिएका भूतपूर्व ब्रिटिस गोर्खा सैनिकले सन् १९९० को दशकदेखि असमान सेवा सुविधाविरुद्ध आवाज उठाइरहेका छन् । यसमा उनीहरूले नेपाल सरकारको साथ खोजिरहेका छन् ।बेलायत, नेपाल र भूपू ब्रिटिस गोर्खाबीच त्रिपक्षीय वार्तामा सहमति भएपछि गोर्खा भर्तीलाई लिएर दुई मुलुकबीचमा सन्धि हुने गरी गृहकार्य भएको छ । सन्धि भए सन् १९४७ मा भएको त्रिपक्षीय सन्धि खारेज हुनेछ । दोस्रो विश्वयुद्ध सकिएको दुई वर्षपछि सन् १९४७ मा बेलायतले भारतलाई आफ्नो उपनिवेशबाट मुक्त गरेपछि गोर्खा ब्रिगेडका सम्बन्धमा नेपाल, भारत र बेलायत सरकारबीच सन् १९४७ नोभेम्बरमा त्रिपक्षीय सन्धि भएको थियो । सन्धिमा गोर्खा ब्रिगेडका ६ बटालियन भारत र ४ बटालियन बेलायती सेनाअन्तर्गत रहने उल्लेख छ ।"
"अमेरिकी सांसदको प्रतिबद्धता : सहयोग जारी, सम्बन्ध मजबुत","(काठमाडौं)  अमेरिकी संसदीय टोलीले नेपालका उच्च अधिकारीसँग भेटवार्ता गर्दै द्विपक्षीय सम्बन्ध थप मजबुत बनाउनुपर्नेमा जोड दिएको छ । तीनदिने भ्रमणमा आइतबार नयाँ दिल्लीबाट काठमाडौं उत्रिएका ५ सांसदले शनिबार प्रधानमन्त्री शेरबहादुर देउवा, प्रमुख प्रतिपक्ष दलका अध्यक्ष केपी शर्मा ओली, परराष्ट्रमन्त्री नारायण खड्का र नेपालअमेरिका संसदीय मैत्री समूहका संयोजक मीनेन्द्र रिजालसँग द्विपक्षीय भेटवार्ता गरे । सांसद टोलीले प्रधानमन्त्री देउवासँग बालुवाटारमा गरेको शिष्टाचार भेटमा अमेरिकी सहयोग परियोजना मिलेनियम च्यालेन्ज कर्पोरेसन (एमसीसी) सँगको सम्झौता अनुमोदन गरेकामा धन्यवाद दिँदै द्विपक्षीय सम्बन्धलाई अघि बढाउन थप सहयोग गर्ने प्रतिबद्धता जनाएको थियो । प्रधानमन्त्री देउवाका प्रेस संयोजक गोविन्द परियारका अनुसार नेपालको आर्थिक र सामाजिक क्षेत्रमा दिँदै आएको सहयोगलाई लिएर अमेरिकी टोलीलाई देउवाले धन्यवाद दिएका थिए । उक्त भेटमा नेपालअमेरिकाबीचको ७५ वर्षको मैत्री सम्बन्ध, सरकारीसंसदीय तह र जनस्तरमा भएको सम्बन्धका बारे पनि कुरा भएको थियो । भूकम्पपछि र कोभिड१९ का बेला गरेको सहयोगलाई लिएर देउवाले अमेरिकी सांसदलाई धन्यवाद दिएका थिए । भेटमा प्रजातन्त्रलाई थप सुदृढ बनाउने र जलवायु परिवर्तनका विषयमा पनि कुराकानी भएको थियो । युक्रेन मामिलामा नेपालले पहिले नै एउटा सार्वभौम मुलुकका रूपमा आफ्नो धारणा सार्वजनिक गरिसकेका कारणले गर्दा त्यस विषयमा थप कुरा भएको बैठकमा सहभागी एक अधिकारीले बताए । नेपालले मानव अधिकारको सम्बन्धमा लेखेको भूमिकालाई लिएर टोलीले नेपाललाई धन्यवाद दिएको थियो, उनले भने । प्रधानमन्त्री देउवासँग भेटवार्ता गर्नुअघि अमेरिकी सांसदको टोलीले बिहान सिंहदरबारमा परराष्ट्रमन्त्री नारायण खड्कालाई भेटेको थियो । टोलीको नेतृत्व गरेकी सेनेटर क्रिस्टन जिलिब्रान्डसामु मन्त्री खड्काले नेपालअमेरिकाबीचको लामो सम्बन्धको प्रशंसा गर्दै यस्तो भ्रमणले द्विपक्षीय सम्बन्धलाई थप बलियो बनाउन महत्त्वपूर्ण भूमिका खेल्ने बताएका थिए । भेटमा कृषि र खाद्य सुरक्षाको सम्बन्धमा पनि छलफल भएको मन्त्रालयले जनाएको छ । संयुक्त राष्ट्रसंघका लागि नेपालले पठाउँदै आएको शान्ति सैनिकका बारेमा पनि भेटमा चर्चा भएको थियो । अमेरिकी टोलीले प्रमुख प्रतिपक्ष एमालेका अध्यक्ष ओलीसँग मरियट होटलमा भेटवार्ता गरेको थियो । बैठकमा सहभागी एमाले विदेश विभाग प्रमुख राजन भट्टराईका अनुसार टोलीले एमसीसी अनुमोदन गरेकामा नेपाललाई धन्यवाद दिँदै द्विपक्षीय सम्बन्ध जारी राख्ने प्रतिबद्धता जनाएको छ । उनीहरूले दुई मुलुकबीचको सम्बन्धलाई थप बलियो बनाउँदै लाने विषयमा जोड दिए, भट्टराईले कान्तिपुरसँग भने, अध्यक्ष (ओली) जीले अमेरिकाले नेपाललाई भूकम्प, कोभिड१९ र अन्य बेलामा गरेको सहयोगलाई लिएर धन्यवाद दिनुभयो । टोलीले नेपालअमेरिका संसदीयमैत्री समूहसँग पनि अन्तरक्रिया गर्यो । त्यस अवसरमा अमेरिकी सांसदहरूले नेपालको समृद्धि, जनजीविका र समावेशी विकासका लागि आवश्यक सहयोगलाई निरन्तरता दिन अमेरिकाका दुवै पार्टी (डेमोक्र्याट र रिपब्लिकन) का सांसदका तर्फबाट प्रतिबद्धता व्यक्त गरे । नेपालका तर्फबाट छलफलमा नेतृत्व गरेका मैत्री समूहका संयोजक तथा सांसद मीनेन्द्र रिजालले अमेरिकी सांसदसँगको भेटमा नेपालको पूर्वाधार विकास, पर्यटन क्षेत्र विकास, नवीकरणीय ऊर्जालगायतका लागि एमसीसी सम्झौता महत्त्वपूर्ण स्रोत भएको उल्लेख गरेको जानकारी दिए । अमेरिकी सांसदहरूले संयुक्त राष्ट्रसंघको शान्ति स्थापनार्थ कार्यमा नेपाली सेनाले पुर्याएको योगदानको मुक्तकण्ठले प्रशंसा गरेका थिए । नेपालको विपद् व्यवस्थापनमा पनि आवश्यक सहयोगलाई निरन्तरता दिने प्रतिबद्धता टोलीले जनाएको छ ।यस्तै, शनिबारै अमेरिकी संसदीय टोलीले ललितपुरस्थित हिन्दुकुश हिमालयका मानिसको पक्षमा कार्यरत अन्तर्राष्ट्रिय एकीकृत पर्वतीय विकास केन्द्र (इसिमोड) समेत भ्रमण गरेको थियो । नेपालले एमसीसीसँगको सम्झौता फागुनमा अनुमोदन गरेपछि अमेरिकाबाट भएको यो अर्को उच्चस्तरीय भ्रमण हो । गतसाता अमेरिकाबाटै पब्लिक डिप्लोमेसी ब्युरो अफ साउथ एन्ड सेन्ट्रल एसियाकी अमेरिकी उपसहायकमन्त्री केली केइडरलिङले नेपालको भ्रमण गरेकी थिइन् । नेपाल र अमेरिकाबीच कूटनीतिक सम्बन्धको ७५ औं वर्षगाँठको अवसरमा सेनेटर क्रिस्टन जिलिब्रान्डको नेतृत्वमा टोली नेपाल आइपुगेको हो । नेपाल र अमेरिकाबीच सन् १९४७ मा कूटनीतिक सम्बन्ध स्थापना भएको थियो । टोलीका अन्य सदस्यमा सेनेटरहरू (माथिल्लो सदनका) सेल्डन ह्वाइटहाउस, कोरी बुकर र मार्क केली छन् । यस्तै, प्रतिनिधिसभा सदस्य मोन्डेयर जोन्स पनि छन् । उनीहरू सबै डेमोक्र्याटिक पार्टीमा आबद्ध छन् । अमेरिकी टोली आइतबार फर्कने कार्यक्रम छ ।"
'मृत्युको ८० प्रतिशत कारण नसर्ने रोग,"(सुनसरी)  सरुवा रोगभन्दा नसर्ने दीर्घकालीन रोग नै मृत्युको ८० प्रतिशत कारण रहेको विज्ञ चिकित्सकहरूले बताएका छन् । धरानस्थित बीपी कोइराला स्वास्थ्य विज्ञान प्रतिष्ठानमा भएको दोस्रो राष्ट्रियस्तरको मेडिसिन अपडेट २०२२ मा विशेषज्ञ चिकित्सकले सरुवाभन्दा नसर्ने रोग घातक बन्दै गएको बताए । आधुनिक उपचार पद्धति, वैज्ञानिक रूपमा प्रमाणित औषधिको उपलब्धता रहे पनि नेपालजस्तो अल्पविकसित मुलुकका लागि चुनौती बनेको उनीहरूको भनाइ छ । प्रतिष्ठानको मेडिसिन विभागको आयोजनामा जारी कार्यक्रममा मेडिसिन अपडेटका कन्भेनर प्राडा सञ्जीव शर्माले समयअनुसार नसर्ने दीर्घरोग देखापर्दै गएकाले उपचार पद्धतिका लागि अन्तर्राष्ट्रियस्तरको गाइडलाइनलाई नेपालले पछ्याउनुपर्ने बताए । विभिन्न कारण बिरामीले औषधि नखाने, अस्पताल नपुग्ने, नियमित जाँच नगर्ने र जीवन शैलीमा परिवर्तन नगर्ने भएकाले मृत्यु दर बढिरहेको छ, विज्ञ शर्माले भने, नेपालमा मृत्युको कारण ८० प्रतिशत नसर्ने रोग हुन् । कतिपय नसर्ने दीर्घ रोग (उच्च रक्तचाप, मधुमेह, मिर्गौला, मुटुरोग) को लक्षण नदेखिएपछि स्वास्थ्य परीक्षण गर्दैनन् । गरिहाले चिकित्सकले औषधि लेखिदिन्छन् तर आफूलाई केही भएको छैन भन्ठानेर औषधि नियमित सेवन नगर्दा झन् समस्या बल्झन्छ । उनले नसर्ने रोगबाट मुक्तिका लागि स्वस्थ जीवनशैली, शारीरिक परिश्रम, स्वस्थ खानपान, ध्यान, घाम, पानी, परिश्रम र आहारविहारमा ध्यान दिनु जरुरी रहेको बताए । मेडिसिन अपडेट कार्यक्रमका संयुक्त सचिव एसोसिएट प्रोफेसर डा विवेक कट्टेलले बाथ रोगमात्र पनि सयभन्दा बढी प्रकारका रहेको जानकारी गराए । तर सर्वसाधारण र चिकित्सक स्वयं पनि यो रोगको उपचार पद्धतिबारे जानकार नहुँदा सही उपचार हुन नसकेको उनले बताए । बाथ रोगबारे डा कट्टेलसहित डा विनीत वैद्य, डा साकेत झा, डा लव लोहनीले नयाँ जानकारी आदानप्रदान गरेका थिए ।क्यान्सर सम्बन्धमा प्रतिष्ठानकी मेडिसिन अंकोलोजिस्ट एसोसिएट प्रोफेसर डा सोनिया दुलालले बेलैमा जाँच गरे क्यान्सर निको बनाउन सकिने बताइन् । क्यान्सर भएको वा नभएको पत्ता लगाउन अहिले सहज भएको छ । ट्युमर मार्कर वा क्यान्सर स्क्रिनिङ प्रोग्राममार्फत क्यान्सर हुनुभन्दा अगाडि र प्रारम्भिक अवस्था पत्ता लगाउन सकिन्छ । तर जनचेतनाको कमी र उपचार पद्धतिको सही ज्ञान नहुँदा अधिकांश क्यान्सर बिरामी तेस्रो वा चौथो स्टेजमा मात्र अस्पतालमा आइपुग्छन् । स्नायु रोग (न्युरो) सम्बन्धी अन्तर्क्रियामा विज्ञ चिकित्सकले कार्यपत्र प्रस्तुत गर्दै पक्षघात (स्ट्रोक), मिर्गी (छारे रोग) र माइग्रेन विषयमा जानकारी दिएका थिए । न्युरोलोजिस्टहरूका अनुसार स्ट्रोक भएको ४ देखि ६ घण्टाभित्र अस्पताल पुर्याएर विज्ञ चिकित्सकले उपचार गरेमा बिरामी हिँडेरै घर जान सक्छन् । नेपालमा १९ वर्षपछि दोस्रो पटक नसर्ने दीर्घकालीन रोगको अवस्था र उपचारबारे जानकारी आदानप्रदान गर्न शुक्रबारदेखि दुई दिने मेडिसिन अपडेट आयोजना गरिएको हो । यसअघि सन् २००३ मा यो कार्यक्रम भएको थियो । ३० वटा वैज्ञानिक अनुसन्धान पत्र प्रस्तुत भएको कार्यक्रममा ४० भन्दा बढी विषयका विज्ञसहित विभिन्न मेडिकल कलेज र अस्पतालबाट ३ सय चिकित्सकले सहभागिता जनाएका थिए ।"
लोकतन्त्रको लाभ नेतालाई मात्रै ?,"ठीक डेढ दशकअघि अभूतपूर्व जनआन्दोलनको बलमा मुलुकमा लोकतन्त्र आएको थियो । हाम्रो राज्यसंरचनामा निःसन्देह यसले उलटपुलट, उथलपुथल र हेरफेर ल्यायोÙ रूपमै सही, मुलुकको मुहार धेरथोर फेरियो । सामन्ती चरित्रको राजसंस्था हटेर जनताका छोराछोरी राष्ट्रप्रमुख बन्न थालेÙ क्रमशः मधेशी र महिला मुलुककै सर्वोच्च तहमा पदासीन भए । देश संघीयतामा गई बहुतहका सरकारहरू बनेÙ शासनप्रशासनका अवयवहरू समावेशी बन्न थाले । तत्कालीन विद्रोही माओवादी मूलधारको राजनीतिमा आएसँगै सशस्त्र द्वन्द्वको विधिवत् अन्त्य भयो । परन्तु यी सबका बावजुद पनि उस बेला चप्पल लगाएर सडकमा ओर्लिएका आममान्छेको जीवनमा भने तात्त्विक अन्तर केही पनि आएको छैन । यसबीचका कैयौं घटनाक्रमहरूले पुष्टि गरिसकेका छन् शासन व्यवस्था मात्रै फेरियो, शासकीय चरित्र उस्तै छ । सत्तासीनहरू झन्झन् मैमत्त हुँदै छन् । नेताहरूलाई कसैको डर छैन, न विधिको शासनको न लोकलाजको । एकातिर नेताहरूलाई घरीघरी अदालतले विधिको शासनको पाठ पढाउनुपर्ने अवस्था छ, अर्कातिर न्यायालय आफैं पनि विवादमुक्त छैन । खासमा मुलुकको मुहार शासन व्यवस्थाका आधारमा मात्रै फेरियो, शासकीय चरित्र र नागरिक अवस्थाका आधारमा अद्यापि उस्तै छ । दोस्रो जनआन्दोलनको पृष्ठभूमि तयार पार्न सक्रिय नागरिक आन्दोलनका एक अगुवा कृष्ण पहाडीको कथन चिन्तनीय छ, किंवदन्ती अनुसार समुद्र मन्थन गर्दा अमृत पनि निस्कियो, विष पनि । अमृतजति देवतालाई बाँडियो, विषजति आफूले निलेर भगवान् शिव नीलकण्ठ बन्नुभयो । हाम्रा हर आन्दोलनबाट अमृत र विष दुवै निस्किएका छन्, तर अमृतजति नेताले ग्रहण गरे, विषजति जनतालाई बाँडे । यो गलत भैरहेको छ, अमृत जनतालाई बाँडेर नेता र दलले विषजति आफूले ग्रहण गर्ने सामर्थ्य राख्नुपर्छ । तर यहाँ राजनीतिको केन्द्रमा साधारणजन छँदै छैनन् । नेताहरूको अर्जुनदृष्टि सत्ताभन्दा अन्यत्र छैन । सत्तामा पुग्न र टिक्न जस्तोसुकै तिकडम गर्न पनि उनीहरू तयार छन् । नेताहरूका निम्ति सत्तामा पुग्नु भनेको नागरिकको सेवा गर्ने मौका होइन, सत्ताभोगको आनन्द लुट्ने अनुपम अवसर हो । सत्तासुखमा भुलेपछि उनीहरू आफ्नै पहुँचविहीन कार्यकर्ता त सम्झन्नन्, मतदाता र जनताको कसलाई मतलब πनेताहरू फेरिएको शासन व्यवस्थालाई नै सम्पूर्ण उपलब्धिजसरी प्रचार गरेर जनताका आँखामा छारो हाल्न खोज्छन् । शासन व्यवस्थासँगै शासकहरूको पनि चरित्र फेर्ने आन्दोलनको अभीष्ट थियो भन्ने भुलिदिन्छन् । शासन व्यवस्थाका परिवर्तनहरू तबसम्म सार्थक हुँदैनन्, जबसम्म यी आम जनताको जीवनसित जोडिँदैनन् । र, सर्वसाधारणले वास्तविक रूपमा आफू रैतीभन्दा माथि उक्लिएर नागरिक भएको अनुभूति गर्दैनन् । लोकतन्त्रको यो डेढ दशकमा दलहरूले खोलो तरिसकेपछि लौरो बिर्सिसकेका छन् । तत्कालीन राजाले शाही कदममार्फत भित्तामा पुर्याइदिएपछि चेत खुलेर जनता सम्झिएका, र १२ बुँदे समझदारीका क्रममा आफूहरू सच्चिने प्रतिबद्धता जनाएका दलहरू सत्तासुखमा मात्रै मदहोस छन् । सरकारमा पुगेका जुनसुकै दलले पनि फेरि २०५० कै दशकमा जस्तो विकृत रूप देखाइरहेका छन् । असंवैधानिक रूपमा संसद् विघटन गर्नेदेखि संसद्लाई छलेर मनमौजी अध्यादेश ल्याउनेसम्मका गतिविधि दोहोर्याएका छन् ।कुनै बखत उस्तै आर्थिक अवस्था र मानवविकास भएका मुलुकहरूले निकै ठूलो फड्को मारिसक्दा पनि नेपाल कछुवागतिमै छ । नागरिकको जीवन फेरिने गरी समुन्नतितर्फ सार्थक पाइला चाल्नु त परै जाओस्, सार्वजनिक सेवा वितरणमा समेत सामान्य सुधार भएको छैन । राष्ट्रिय परिचयपत्र लिन होस् वा राहदानी बनाउनÙ सवारीचालक अनुमतिपत्र बनाउन होस् या नवीकरण गर्न, सानो सास्तीले सम्भव छैन । साधारणजनले दोस्रो दर्जाको नागरिकको महसुस गर्न परदेश गैरहनु पर्दैन, आफ्नै देशका सरकारी कार्यालयहरू पुगे हुन्छ । राज्यको दायित्व भएको सार्वजनिक सेवा लिन पनि नागरिकहरू रातिदेखि नै लाम लाग्नुपर्छ, र कति त घण्टौंसम्म उभिएपछि पालो नपाई फर्कनुपर्छ । यस्तो परिदृश्यका बीच पनि नेताहरूमा सुधारको हुटहुटी नदेख्दा लाग्छ यो लोकतन्त्रमा दसनंग्रा खियाएर खानुपर्ने सर्वसाधारणको समयको कुनै मूल्य छैन, र उनीहरूको सुविधाका निम्ति सार्वजनिक सेवामा सुधार ल्याउनुपर्ने आवश्यकतै छैन ।अझ महत्त्वपूर्ण त, यो एक्काइसौं शताब्दीमा पनि अविच्छिन्न रहेको जातीय भेदभाव तथा छुवाछुतको व्यावहारिक अन्त्य गर्न नेताहरूले दिमाग खियाएकै छैनन् । सार्वजनिक शिक्षा, स्वास्थ्य र यातायातमा पर्याप्त सुधार नल्याई जनता बलिया बन्दैनन्, तर यसतर्फ कदम चाल्नु त कता हो कता, नेताहरू कि यिनैको व्यापारमा लिप्त छन् कि त यस्ता व्यापारीहरूबाट लाभान्वित । नेताहरूको यस्तै चरित्रका कारण सुदूर क्षितिजसम्म पनि सुधारको सम्भावना देखिँदैन ।लोकतन्त्रको लाभ खालि नेताहरूलाई छ । नेता तथा शासकहरूको जीवनशैली असुहाउँदो गरी विलासी छ । दलैपिच्छे अनेकौं नयाँ राजा जन्मिएका छन्, यो नागरिकआरोप आक्रोशको अभिव्यक्ति मात्र होइन, चिन्ताजनक यथार्थ पनि हो । तर न नेताहरू आलोचना सुन्न सक्छन्, न सरकार । नागरिक आवाज दबाउने र उनीहरूलाई निर्बाध निगरानी गर्ने गरी विधेयकहरू बनाइएका छन् । कलाकारहरू स्वस्थ सृजना गर्दा पनि दलका नेताकार्यकर्ताबाट खप्की खान अभिशप्त छन् । युट्युबबाट कलाकारले सृजना हटाउनु र सच्याउनुपरेका घटना दोहोरिएका छन् । व्यवस्था लोकतन्त्र भए पनि दल र नेताहरूले घरीघरी पञ्चायतको झल्को दिलाइदिन्छन् । शासक तथा सार्वजनिक पदधारीहरूका क्रियाकलापहरूमा लगाम लगाउनुपर्ने दायित्व भएका संवैधानिक अंगहरू कमजोर तुल्याइएका छन्, उनीहरूउपर सरकार र दलको छाया छ । लोकतन्त्र अब दलतन्त्र, गुटतन्त्र र नेतातन्त्रमा बदलिएको छ । हिजो संसार बदल्न हिँडेका भनिएकाहरू आज आफैं पूरापूर बदलिएका छन् । सबका सब दलले आफूलाई विकृत राजनीतिमा विलय गराइसकेका छन् । अवस्था यस्तो आइसकेको छ कि आज मनपरी गर्न कोही पछि हट्दैनन्, किनभने विधिको शासन दल र नेताहरूको कब्जामा छ र लोकलाज भन्ने शब्द उनीहरूको शब्दकोशबाटै हराइसकेको छ । भन्नै पर्दैन, लोकतन्त्रको विकल्प लोकतन्त्र नै हो । दल र नेताहरूले मात्रै जित्ने र नागरिकले हार्ने अवस्था रहिरहेमा यही रूपको लोकतन्त्रको पनि भविष्य रहन्न । त्यसैले लोकतन्त्रलाई सारभूत रूपमै बलियो बनाउन दल र नेताहरू सच्चिनुको विकल्प छैन, लोकतन्त्र दिवसका अवसरमा सबैलाई यही शुभकामना !"
स्वास्थ्य क्षेत्र सुधारको अपेक्षा,"स्वास्थ्य बिमा कार्यक्रम, टिचिङ शिक्षण अस्पतालको सुधारजस्ता काम सम्झनलायक नै छ । तर, स्वास्थ्य क्षेत्रमा गर्नुपर्ने काम अझै धेरै छ । मैले एमबीबीएस गरेको धेरै भएको छैन, मेरो तलब सुन्दा जोकोहीलाई हाँसै उठछ, अब योभन्दा अगाडिको पढाइका लागि पनि मैले निकै मोटो रकम खर्च गर्नुपर्छ । म आफ्नो पेसामा प्रतिबद्ध हुन चाहन्छु तर त्यसका लागि चाहिने वातावरण बनेको छैन वा बनाउन सकिएको छैन । यसको दोष स्वास्थ्य क्षेत्रलाई व्यवस्थित गर्न नसकेको राजनीतिक व्यवस्थालाई दिने कि चिकित्सा पेसा सम्बद्ध संस्थाहरूलाई ? युवाहरूको हौसला बढाउनुपर्नेमा उल्टो हतोत्साही गर्ने काम भइरहेको छ । एउटा प्रसिद्ध भनाइ छ, निदाएको व्यक्तिलाई ब्युँझाउन सकिन्छ तर निदाएकोजस्तो गर्ने व्यक्तिलाई कहिल्यै ब्युँझाउन सकिन्न । हाम्रो देशका नेताहरू पनि स्वास्थ्य क्षेत्र सुधारको विषयमा निदाएका व्यक्तिझैं आफूलाई प्रस्तुत गर्छन् । अब यस्तो चलनको अन्त्य हुनुपर्छ । विवेध न्यौपाने, भक्तपुर"
सरकारको अमिल्दो प्राथमिकता,"संकटका बेला हेलिकप्टरमा डलर नउडाऊ सम्पादकीय सटीक छ । साथै सोही दिनको खाजा र औषधिबिनै चुनावमा सुरक्षाकर्मी समाचारले अत्यन्त दुःखी बनायो । आगामी स्थानीय तहको निर्वाचनमा सेना, प्रहरी, सशस्त्र प्रहरी, अनुसन्धान विभाग र म्यादी गरी करिब पौने तीन लाख सुरक्षाकर्मी खटिँदै छन् । तर, अर्थ मन्त्रालयले बजेट निकासा नगरेको कारण उनीहरूले खाजा तथा विशेष भत्ताबापतको रकम नपाउनेजस्तो छ । एकातिर निर्वाचनमा खटिने सुरक्षाकर्मीको खाजा, औषधि र विशेष भत्ता काटेर मनोबल खस्काइएको छ । अर्कातिर विदेशी विनिमय सञ्चिति ओरालो लागेकाले सरकार निजी सवारीसाधन आयातमा रोक लगाउन बाध्य छ । झन्डै पाँच वर्षअघि सेनाका लागि हेलिकप्टर खरिद गर्न बनाइएको फाइल, खरिदको औचित्य पुष्टि हुन नसकेकाले थन्किएको थियो । सो फाइल अर्थमन्त्री जनादन शर्माले पुनः सक्रिय गराई साढे चार अर्ब रकम खर्च गरेर हेलिकप्टर खरिद प्रक्रिया बढाएका छन् । सरकारको यस्तो निर्णयको चारैतिरबाट विरोध भइरहेको छ । सेनाले भने हेलिकप्टर खरिदमा चासो नदिएको सुनिन्छ । राज्य आर्थिक संकटमा परेको संगीन घडीमा सरकारको काँधमा अत्यावश्यक दायित्व स्थानीय तहको निर्वाचन आइपरेको छ । निर्वाचनलाई सुरक्षित र मर्यादापूर्वक सम्पन्न गर्न प्रतिबद्ध भई होमिने कर्मचारीको खाजा भत्ता काटिनुजस्तो लज्जास्पद निर्णय के नै हुन्छ र ? म पनि सरकारी सेवामा छँदा धेरै पटक निर्वाचनमा खटिएको छु । तर खाजा भत्ता कहिल्यै काटिएको थिएन । यता खाजा भत्ता काटिनु उता हेलिकप्टर खरिद कार्य प्राथमिकतामा पर्नु पटक्कै सुहाउँदैन । निर्वाचनमा खटिनेको खाजा र विशेष भत्ता काटिदिएर भोकै काम गर्न कसरी परिचालन गर्ने ? अतः आर्थिक संकटमा परेको तर निर्वाचन भने सम्पन्न गर्नैपर्ने दायित्व बोकेको सरकारले हेलिकप्टर खरिद प्रक्रियालाई थाती राखेर सुरक्षाकर्मीलाई खाजा र विशेष भत्ताका लागि बजेट निकासा गर्नु शोभनीय हुन्छ । गंगाराज अर्याल, पाणिनि८, अर्घाखाँची"
नागरिकलाई गठबन्धनको गलपासो,"गठबन्धन ः माथि जोड्दै, तल तोड्दै समाचार पढेपछि टिप्पणी गर्न मन लाग्यो । बहुदलीय व्यवस्थामा आवधिक निर्वाचन अपरिहार्य सर्त हो । निर्वाचनमा शान्ति सुरक्षा, दलहरूबीच स्वच्छ प्रतिस्पर्धा र मत परिणाममा निष्पक्षता कायम गर्नु राज्यको कर्तव्य हो । यस्तोमा सार्वभौम मतदानको अधिकारमा सत्तारूढ दलहरूको गठबन्धनको गलपासो कति उचित हो ?स्थानीय तहको निर्वाचनमा गठबन्धन नगरी उम्मेदवारहरूलाई आफ्नो जनमतको परीक्षण गर्ने मौका किन नदिने ? केन्द्रमा गठबन्धन गरी स्थानीय तहमा उम्मेदवार तोक्ने प्रथा लोकतन्त्रका लागि सुहाउँछ ? स्थानीय तहमा दलहरूले आफ्नो भूमिका र प्रभावका आधारमा आफैं उम्मेदवार छानेर चुनावी प्रतिस्पर्धा गर्न किन नपाउने ? उम्मेदवार छान्ने सम्पूर्ण अधिकार केन्द्रीय नेतृत्वमा राख्नु र गठबन्धन गरेर सबै दलले उम्मेदवारी दिन नपाउने गरी पद भागबन्डा गर्नु संघीयताको मर्म हो र ? यो त सार्वभौम जनताको नेता चुन्ने अधिकारविरुद्ध भएन र ? आवश्यकताका आधारमा एकदुई ठाउँमा गठबन्धन गर्नु र प्रतिस्पर्धामा उत्रनु फरक कुरा होला तर केन्द्रीय स्तरबाटै उम्मेदवार चयनदेखि नै लादेको गठबन्धनले जनताको मतदानको अधिकारलाई नै कुण्ठित पारिरहेको छ । लोकतन्त्रमा आवधिक निर्वाचनको वातावरण सरकारले बनाउने हो, जनतालाई सुरक्षा र सहजीकरण गरिदिने मात्र हो, न कि राज्यशक्तिको दुरुपयोग हुने गरी मतदानमा ह्वीप लगाउने । निर्वाचनको समयमा राज्यशक्तिको दुरुपयोग हुन सक्छ भनेर आचारसंहिता बनेको छ तर लोकतान्त्रिक मूल्य, मान्यताविपरीत हुन सक्ने क्रियाकलाप रोक्न यो कतिको सफल छ त ? अहिले जिल्लाजिल्लाका कार्यकर्ता केन्द्रीय नेतृत्वप्रति आक्रोशित छन् । आफ्नो पार्टीको प्रभाव राम्रै भएको र जनतामा आफूप्रति विश्वास रहेको दाबी गरिरहेका स्थानीय तहका सयौं नेता अहिले केन्द्रीय गठबन्धनको निर्णयका कारण प्रतिस्पर्धाबाट वञ्चित छन् । उनीहरूले आफूलाई निर्वाचनमार्फत परीक्षण गराउन खोज्दा किन नपाउने ? टिकट पाउन किन नेताहरूको चाकरी र आशीर्वाद थाप्नुपर्ने ? के नेताहरूको यस्तो व्यवहारलाई लोकतान्त्रिक संस्कार मान्न सकिएला ? ताजा जनादेशका लागि हुने निर्वाचन पनि गठबन्धनकै कोपभाजनमा पारिनु कतिको उपयुक्त होला ? कुनै पनि दल र नेताहरूलाई असल वा खराब काम गरेबापत पुरस्कार वा सजाय दिने निर्वाचनले नै हो । असल कर्म गरेका नेताहरू फेरि आउँछन्, खराब काम गर्नेहरूलाई जनताले मतदानबाटै बिदा गर्ने होइन र ? तर राजनीतिक दलहरूले गठबन्धन गरेर पद बाँडफाँड गर्दा स्वतन्त्र रूपमा नेता छान्न पाउने नागरिकको संवैधानिक अधिकारलाई संकुचित त पार्दै छैन ? यसबारे सञ्चारमाध्यमहरूमा व्यापक रूपमा बहस हुनु जरुरी छ । एक कार्यकाल प्रमुख पदमा काम गरिसकेको व्यक्तिहरूले दोहोरिएर निर्वाचनमा चुनाव लड्न नपाउने आचारसंहिता ल्याउनु आवश्यक छ । अनि मात्र सबैले जनतामाझ गएर परीक्षण गर्ने पालो वा अवसर पाउँछन् । आमनागरिकको चाहना निष्पक्ष निर्वाचन होस् र प्रतिस्पर्धाबाट स्थानीय सरकार सञ्चालनका लागि सक्षम नेतृत्व आओस् भन्ने नै हो । नोदनाथ त्रिताल, चौबिसे गापा३, धनकुटा"
"नेपालमा चुनाव, चीन र रेल","स्थानीय तहको गत चुनाव दुई दशक लामो अन्तरमा हुन लागेकाले आफैंमा आकर्षक थियो । त्यसमाथि नयाँ संविधान र स्थानीय सरकारको नयाँ संरचना एवं विस्तारित अधिकारक्षेत्रले राजनीतिक दल र मतदातालाई थप आकर्षित गरेको थियो । राजनीतिक दलहरूले गाउँगाउँमा सिंहदरबार भनेर नारा लगाइरहेका थिए, यद्यपि यो नारा मतदातालाई भन्दा सत्ता र सुविधाका लागि उम्मेदवारलाई लोभ्याउने अस्त्र साबित भयो । यस पटकको मुख्य मुद्दा चुनावी गठबन्धन भएको छ सत्ता गठबन्धन कि विपक्षी एमाले गठबन्धन ? पार्टीका चुनावी घोषणापत्रहरू आउन थालेका छन्, केही दिनपछि उम्मेदवारका वाचाहरूले प्रचारप्रसार अरू रंगिनेछ । स्थानीय भए पनि सत्ता गठबन्धन र विपक्षी एमालेका लागि यो चुनावी महाभारत साबित भएको छ । यो चुनाव एमालेबाट अलग भएको एकीकृत समाजवादीका लागि त अस्तित्वमा रहिने हो वा होइन भन्ने परीक्षा पनि बनेको छ । तर मतदाताका लागि यो चुनावको आकर्षण कति छ, त्योचाहिँ ठूलो प्रश्नको घेरामा छ । गत संसदीय एवं प्रदेशसभाको चुनाव रेलमय थियो । चीनको केरुङदेखि काठमाडौं, पोखरा र लुम्बिनीसम्म रेल छ्यापछ्याप्ती हुने चर्चा थियो । भूराजनीतिक सन्तुलन देखाउनका लागि भए पनि पूर्वपश्चिम र दक्षिण सीमानाकाबाट पनि रेल जोडिने कुरासमेत थियो । तर स्थानीय तहको चुनावमा काठमाडौंमा मोनोरेल र जनकपुर उपमहानगरमा पुरानै जयनगरजनकपुरबाहेक रेल प्रसंग थिएन । घोषणापत्रमा यो पटक एमाले आफ्नै साइज र सतहमा आएको जस्तो देखिन्छ भने त्यसैबाट छुट्टिएको एकीकृत समाजवादी र राजेन्द्र लिङ्देनको नयाँ नेतृत्व पाएको राप्रपा भने नयाँ सपना बाँड्न निकै हौसिएका छन् । जहाँसम्म कांग्रेस, माओवादी, एमाले वा एकीकृत समाजवादी वा जनता समाजवादी, लोकतान्त्रिक समाजवादी वा अरू दल जसले उल्लेखनीय रूपमा गत चुनावमा विजय हासिल गरेका थिए, हिजोको चुनावी वाचा र आफ्नातर्फका विजयी उम्मेदवारको कार्यसम्पादन, आचरण र व्यवहारलाई समीक्षा नगर्ने, त्यसबाट कुनै पाठ नसिक्ने हो भने घोषणापत्र जारी गर्नुको कुनै अर्थ छैन । स्थानीय चुनावको सन्दर्भ भए पनि मैले यहाँ उठाउन खोजेका कुराहरू अलि फरक छन्, तर असम्बन्धित भने होइनन् । यसै स्तम्भमा विगतका आफ्ना केही लेखमा मैले भन्दै आएको छु, नेपालको आन्तरिक राजनीतिमा भारतजस्तै चीन पनि एउटा स्थायी तत्त्व हुन थालेको छ । गत साता नेपालका लागि चिनियाँ राजदूतको अन्तर्वार्ताका केही भनाइले यो कुरा अरू सान्दर्भिक पनि भएको छ ।संविधान निर्माणको अन्तिम समयदेखि नेपालका कम्युनिस्ट पार्टीहरूको दिल्ली र कलकत्तासँगको सम्बन्धको कडी कमजोर देखिन थाल्यो र त्यसले सोझै बेइजिङसँग पार्टी सम्बन्ध कसिलो बनायो । भारतीय कम्युनिस्ट नेताहरूको नेपाल आउजाउ पनि निकै घटेको छ, एक प्रकारले बन्दजस्तै छ । आए पनि हिजोआज त्यसको चर्चा खासै हुँदैन । दक्षिणतर्फको राजनीतिक सम्बन्धमा सत्तारूढ भाजपाकै एकल प्रदर्शन छ । भारत भ्रमणका बेला प्रधानमन्त्री शेरबहादुर देउवा भाजपाको मुख्यालयमै पुगे । चीन भ्रमणका बेला तत्कालीन प्रधानमन्त्री केपी शर्मा ओली चिनियाँ कम्युनिस्ट पार्टीको कार्यालयमा जानु र देउवा भाजपाको कार्यालयमा जानु उस्तै कुरा होइनन् । चीनमा एकदलीय सत्ता छ, जो नेतृत्वमा आए पनि पार्टी उही हो । तर भारतमा फरक प्रणाली छ, अर्को चुनावमा भाजपाको ठाउँमा अर्को कुनै पार्टी सरकारमा आउन सक्छ । सत्तारूढ दलसँग अनावश्यक रूपमा नजिकिँदा त्यसको सन्देश राम्रो नजान सक्छ । तसर्थ हामीले तत्कालको उपयोगिताभन्दा अलि परसम्म दृष्टि पुर्याउनुपर्ने हुन्छ ।नेपालको आन्तरिक राजनीतिमा निकै चर्चा आइरहने मित्रराष्ट्र जनवादी गणतन्त्र चीनकी राजदूत होउ यान्छीले गत साता भर्चुअल पत्रकार सम्मेलन गरेर केरुङकाठमाडौं रेलको सम्भावनालाई फेरि चर्चामा ल्याएकी छन् । राजदूतका अनुसार यो रेलमार्गको सम्भाव्यता अध्ययन गर्न छ वर्ष लाग्छ, तर त्यो अध्ययन प्रारम्भ भएको छ कि छैन भन्ने अझै प्रस्ट छैन । स्थानीय चुनावको पूर्वसन्ध्यामा राजदूत होउको यो भर्चुअल पत्रकार सम्मेलन अर्थपूर्ण देखिन्छ । कूटनीतिमा विषयभन्दा पनि समयचयनको अझ अर्थ हुन्छ । गत पाँचसात वर्षदेखि नेपालचीन रेलमार्ग निरन्तर चर्चामा आउने गरेको छ । एउटा संयोग नै भन्ने कि, २०७४ सालको संसदीय चुनाव प्रचार उचाइमा पुगेका बेला पनि चिनियाँ रेलवेको एउटा ठूलो प्राविधिक टोलीले काठमाडौं आएर स्थलगत भ्रमण गरी केरुङकाठमाडौं र पोखरालुम्बिनीसमेत जोडिने रेलमार्ग निर्माण सम्भव छ र त्यसलाई अघि बढाउने भनेको थियो । त्यो चुनावको प्रचारप्रसार पूरै रेलमय थियो । चिनियाँ उद्देश्य के थियो कुन्नि, तर हामीलाई भने त्यो एमालेमाओवादी चुनावी गठबन्धनमा सहयोगी कार्ड हो भन्ने प्रस्टै थियो । तर यस पटक राजदूतको यो रेलकार्ड कता लक्षित छ, बुझ्न अलि कठिन भएको छ । त्यसमा हामीलाई के प्रिय हुन्छ वा अप्रियभन्दा पनि चीनको यथार्थ नीति र प्राथमिकताको सन्देश सन्निहित छ भन्ने लाग्छ ।अहिले नेपालचीन सम्बन्धको राजनीतिक परिदृश्य अलि फरक छ । बहुचर्चित ओलीदाहाल नेतृत्वको कम्युनिस्ट राज आन्तरिक विग्रह र ओलीकै निरङ्कुशताका कारण भंग भयो । त्यहाँ कूटनीतिक चलखेल थिएन भन्ने होइन, त्यो थियो । त्यस क्रममा ओलीको चिनियाँ कूटनीतिक साख पनि समाप्त भयो । ओली नेतृत्वको एमालेसँग चीनको सम्बन्ध अझै न्यानो भैसकेको छैन भनेर बुझ्न सकिन्छ । विकल्पमा माओवादी र एकीकृत समाजवादीहरू कति भरलाग्दा हुन्छन्, त्यो पनि संशयमै छ । उनीहरू नेपाली कांग्रेसका सभापति देउवा नेतृत्वको सरकारमा छन्, चुनावी गठबन्धनसमेत बनेको छ । २०७४ सालमा जस्तो यसबाट चीन उत्साहित हुने ठाउँ छैन । कांग्रेससँग चीनको सम्बन्ध नराम्रो छैन, बीपी कोइरालाको समयदेखि नै यो सुमधुर रहँदै आएको छ । प्रधानमन्त्री देउवा अलि अमेरिकी झुकावका भनेर चिनिन्छन् । चीनलाई यो ठूलो कुरा पनि हुँदैनथ्यो यदि चीनअमेरिका सम्बन्धमा तनाव नआएको भए । तर नेतृत्वमा जो भए पनि कांग्रेसका केही राजनीतिक सीमा छन् । त्यो चीनले नबुझ्ने कुरा होइन । तसर्थ नेपालको राजनीतिमा चीनसँग अहिले कम्युनिस्ट एकताको सैद्धान्तिक कुरा गर्नुबाहेक अर्को विकल्प देखिन्न । ओलीदाहालबाहेक अर्को पुस्ताका नेतामा त्यो पहलको चर्चा र सम्भावनालाई नदेख्ने कुरा पनि हुँदैन ।अहिलेको सत्ता गठबन्धन आफैंमा जटिल र सम्हाल्न पनि अत्यन्त कठिन खालको छ । अमेरिकासँगको महाशक्ति प्रतिस्पर्धा र पछिल्लो समय भारतसँग पनि सम्बन्ध बिग्रिएका बेला नेपालको सत्ता समीकरण चिनियाँ कूटनीतिका लागि केही जटिल विषय बनेको छ । हिजोको एमालेमाओवादीको एकीकृत सत्तासँग जस्तो अहिले खुलेर आउने ठाउँ छैन । त्यसले कुनै अपेक्षित परिणाम पनि दिएन । राजदूत होउको प्रयत्नका बावजुद कम्युनिस्ट एकता भंग भयो । उनी चाहन्थिन्, ओली हटेर भए पनि नेकपाको सत्ता टिकोस् । ओली त हटे, कम्युनिस्ट पार्टीको एकल सत्ता पनि गयो । नेपालको संसद्बाट एमसीसी पारित भयो । गत महिना चिनियाँ परराष्ट्रमन्त्री वाङ यीको भ्रमण पनि त्यति उत्साह जगाउने खालको हुन सकेन । नेपालले बीआरआई अन्तर्गत कुनै ऋण सहयोग नलिने प्रस्ट गर्यो । राजदूत होउको यो पत्रकार सम्मेलन कूटनीतिक भाषामा यी सबै कुराप्रति समग्र प्रतिक्रिया हो भन्न सकिन्छ । छिमेकीहरूबीच सम्बन्ध र कूटनीतिको उतारचढाव हुनु असामान्य होइन, बेलाबखत यस्तो हुन्छ । तर नेपालचीन सम्बन्धमा त्यस्तो उचारचढाव भने कमै देख्न पाइन्छ । तथापि पछिल्लो समय यो अलि बढी प्रकट हुन थालेको छ । नेपालको राजनीतिमा चीनको बढ्दो भूमिका, खेल्ने मैदान र त्यसमा आउने सङ्कुचनका कारण यस्तो हुन्छ नै । शक्तिशाली राष्ट्रहरूले छिमेकीसँग आफ्नो अनुकूलको व्यवहार र नीति अपेक्षा गरेका हुन्छन् । ठूलो छिमेकीले त्यसलाई आफ्नो हैकम र प्रतिष्ठासँग जोड्यो भने सानो छिमेकीले त्यसको निकै ठूलो पीडा भोग्नुपर्छ । भारतसँगको सम्बन्धमा नेपालले त्यो पटकपटक बेहोर्नुपरेको ताजै छ । कतै चीनले पनि नेपालसँगको आफ्नो नीति र अपेक्षित व्यवहारलाई प्रतिष्ठाको विषय नबनाओस् । चीनसँगको सम्बन्ध नेपालको आन्तरिक राजनीतिबाट प्रभावित हुन नदिन दुवै पक्ष सधैं संवेदनशील र प्रयत्नरत हुनु जरुरी छ । आन्तरिक राजनीतिक उतारचढाव र परराष्ट्र नीति अलि फरक विषय हुन् । यो किन पनि बढी संवेदनशील छ भने, यी दुवै देशको राजनीतिक प्रणाली र त्यसका मूल्य पद्धति मौलिक रूपमा फरक छन् । कम्युनिस्ट नै भए पनि नेपालका राजनीतिक पार्टीहरूले संसदीय लोकतन्त्रको मैदानमा खेल्नुपर्छ र उनीहरूको खेलनियम त्यसले नै निर्धारण गर्छ ।नेपालचीन सम्बन्ध धेरै पुरानो छ । नेपालीहरूमा चीन एउटा आदर्श छिमेकी हो भन्ने छाप परेको छ । नेपालमा चिनियाँ सहयोगको अपेक्षा व्यापक छ । भारतसँगको आर्थिक एवं पारवहन निर्भरता घटाउने विकल्प भनेकै चीन र चीनको बाटो भएर विश्वसँग जोडिने सम्बन्ध विस्तार (कनेक्टिभिटी) हो । २०७१ सालमा तिब्बतको सिगात्सेमा रेल आइपुगेदेखि त्यसमा नेपाल जोडिने आशा जागेको छ । भारतीय नाकाबन्दीका बेला तत्कालीन प्रधानमन्त्री ओलीले यसलाई निकै चर्चामा ल्याए, एमालेमाओवादी एकताको स्वर्णकालमा त नेपालको समृद्धि र सुख भनेकै चिनियाँ ढोका बनेको थियोÙ रेल त्यसको मुख्य आधार अर्थात् मेरुदण्ड । २०७६ सालमा राष्ट्रपति सी चिनफिङले भ्रमणका बेला नेपाल अब भूपरिवेष्टित होइन, भूजडित देश हो भन्दा हामी निकै उत्साहित भएका थियौं । उनको भ्रमणका बेला जारी गरिएको नेपालचीन संयुक्त वक्तव्यमा नेपालको कनेक्टिभिटीबारे विस्तारमा उल्लेख थियो । तर त्यसमा केरुङकाठमाडौं रेलमार्गको कुरा स्पष्ट थिएन, सडक र सुरुङका सन्दर्भ थिए । तथापि नेपालचीन जोड्ने रेलमार्गको चर्चा र त्यसको सम्भाव्यता अध्ययनका समाचारहरू भने नेपालका सञ्चारमाध्यम बेलाबेला छाइरहेका छन् । यस पटकको पत्रकार सम्मेलनमा रेलभन्दा पनि नेपालचीन सहयोग परियोजनाका सम्बन्धमा राजदूत होउका भनाइ निकै गम्भीर अर्थ राख्ने देखिन्छन् । पहिलो त, नेपाल सरकारले बुढीगण्डकी जलविद्युत् परियोजना चिनियाँ कम्पनीलाई नदिने निर्णय गरेकामा निकै ठूलो असन्तोष व्यक्त गरिएको छ र उनले भनेकी छन्, सरकार परिवर्तन भएसँगै नीतिगत परिवर्तन हुनु राम्रो होइन । कूटनीतिमा यो भनाइको गम्भीर अर्थ हुन्छ । दोस्रो, उनले नेपालसँगको खास गरेर आर्थिक र विकास आयोजना सम्बन्धमा चिनियाँ नीति एवं अपेक्षाको केही खरो तर यथार्थ व्याख्या गरेकी छन् । राजदूतले भनेकी छन्, बीआरआई सहायता परियोजना होइन, द्विपक्षीय सहकार्य हो । परियोजनामा चिनियाँ ऋण लगानी, चिनियाँ कम्पनीको ठेकेदारी र चिनियाँ व्यवस्थापन बीआरआईकै अंग हुन् । अनुदानबाहेकका सबै काम यसै अन्तर्गत पर्ने भनेकी छन् । नेपालले ऋण नलिने भनेपछि बीआरआई अन्तर्गतका परियोजनाहरू स्वतः पछाडि पर्ने नै भए । सोझै नभने पनि ऋण नलिने हो भने अनुदान मात्र अपेक्षा गर्न हुँदैन भन्ने आशय बुझ्न सकिन्छ । यद्यपि रेलमार्गको सम्भाव्यता अध्ययन राष्ट्रपति सीको प्रतिबद्धताका कारण अनुदानभित्रकै कुरा हो, ढिलोचाँडो त्यो अध्ययन पूरा हुन्छ भनिएको छ ।मलाई लाग्न थालेको छ, नेपालचीनसँग रेल यातायात र भारतसँगको महाकाली परियोजना उस्तै हो । छ महिनामा डीपीआर बनाउने भनिएको महाकाली परियोजना छब्बीस वर्ष नाघिसक्ता पनि कहाँ छ, पत्तो छैन । भारतीय पक्षको ढिलासुस्ती र स्वार्थको कुरा आफ्नो ठाउँमा छ, तर त्यसमा हाम्रो पनि लगानी चाहिन्छ । द्विपक्षीय सम्झौता भएकाले त्यहाँ अन्य स्रोतबाट ऋण वा अनुदानको कुरा पनि भएन । त्यस्तै, केरुङकाठमाडौं रेलमार्गको सम्भाव्यता अध्ययन त पूरा होला, तर त्यसको कार्यान्वयनको समस्या त फेरि उही हो । यो बीआरआईको अंग नबन्ने र नेपालले चीनसँग ऋण नलिने हो भने बन्ने कसरी ? ऋण लिएर बनाउँदा त्यसको आर्थिक उपादेयता कति हुन्छ, त्यो पनि विचारणीय हुन्छ । विकासका लागि ऋण लिनु नराम्रो होइन, तर त्यो परियोजनाको आर्थिक सम्भाव्यताले पूर्ति गर्न सक्छ कि सक्तैन, त्यो पनि उत्तिकै विचारणीय हुन्छ । निश्चय पनि भूरणनीतिक महत्त्वका दृष्टिले चीनसँग रेल लगायत नेपालको कनेक्टिभिटी विस्तार अपरिहार्य छ, त्यसले मात्र भारतवेष्टित हाम्रो मानसिकताको उपचार र राहत दिन्छ । तर, कताकता यो पनि वैज्ञानिक सम्भावनामै सीमित भएर बस्ने त होइन ?"
लोकतन्त्रको क्षयीकरण,"मानिसलाई क्षयरोग लागेसरह राजनीतिमा पनि क्षयीकरण हुन्छ । शक्तिको क्षयीकरण सम्बन्धी व्याख्या सधैं हुने गरेको छ । राजनीतिमा क्षयीकरण कसरी हुन्छ त ? दिशाविहीनतासँगै राजनीतिमा क्षयीकरणको सुरुआत हुन्छ । मुद्दा ओझेलमा पर्ने अनि दल र सरकारका सबै संरचना गल्दै जाने हुन्छ, मान्छेको शरीर गतिहीन भएसरह । अनि सम्पूर्ण उद्देश्य हराई कोरा शासन गर्ने परिपाटी बस्छ जुन क्षणिक हुन्छ । सिद्धान्त र उद्देश्यविहीन राजनीतिको बिगबिगी रहेको यो समय देशको मार्गचित्र के हो भन्ने भेउ पाउन गाह्रो भएको छ । संविधानले निर्धारण गरेका सिद्धान्त र कार्यशैलीमा ह्रास आई सबै व्यवस्थापकीय निकाय औचित्यहीन हुन थाल्दा लोकतन्त्रको भविष्य के हुने भन्ने प्रश्नचिह्न लाग्न थालेको छ । कुर्सीमा बस्ने जोसुकै आफूले गरेको सबै ठीक भन्ने मानसिकतामा रहुन्जेल यस्तै हुने रहेछ । अत्यन्त सानो घेरामा बसी चाटुकारहरूको विचार मात्र सुन्दा शासकहरू अति आत्मकेन्द्रित भएका उदाहरणहरू नेपालको राजनीतिमा सधैं देखिएकै छन् । स्थानीय तहदेखि केन्द्रसम्मका सरकार या निकायले जनतामुखी कार्यक्रम जुन संविधानले नै देखाएको छ बाट विमुख भई गरिब देशमा भ्युटावरलाई प्राथमिकता दिँदा जनताको भविष्य कसरी राम्रो होला ? नारा समाजवादको घन्काउने तर संस्कार र शैली शाह र राणाकालीन देखाउने, राजाहरूकै नक्कल गर्नेहरूले गणतान्त्रिक नेपालको राजनीतिमा तात्त्विक परिवर्तन कसरी ल्याउन सक्लान् ? हाल सालै एक विश्लेषकले अहिले राजा खोज्ने एक नेतालाई व्यंग्यात्मक शैलीमा सल्लाह दिँदै अहिले राजनीतिमा राजैराजा भएकाले अब अर्को राजाको आवश्यकता किन पर्यो भनी प्रश्न गरेका थिए । आज राष्ट्रपतिदेखि तलसम्म सबैले आफूलाई राजाकै शैलीमा ढालिरहँदा, नेपालको संरचनागत परिवर्तन भए पनि यथार्थमा उही पुरानो संस्कार हावी भइरहेको छ र सर्वसाधारणका मुद्दाले प्राथमिकता नपाउने भएका छन् । दिशाविहिन राजनीतिको अर्को कारण ठिमाहा सिद्धान्त (हाइब्रिडाइजेसन) पनि हो । यसले बेलाबेला व्यवस्थालाई अनावश्यक रूपमा अप्ठ्यारोमा पार्ने गरेको छ । दलहरूको विकासक्रमलाई अवसरवाद र एकअर्कालाई छेक्ने प्रवृत्तिले अवरुद्ध गरेको हो । आजको सिद्धान्तविहीन गठबन्धनको प्रमुख लक्ष्य आफ्नो अस्तित्व रक्षा गर्दै जसरी पनि सत्तामा पुग्नु हो । यी दलहरूको बिजोग अमेरिकी मिलेनियम च्यालेन्ज कर्पोरेसन (एमसीसी) प्रतिको धारणा, विचारको ध्रुवीकरण र बाध्यात्मक समर्थनले दर्साउँछ । एकअर्कालाई दक्षिणपन्थीको आरोप लगाउनमै डुबेका तथा कथित प्रगतिशील या कम्युनिस्ट भनिने दलहरूको भनाइ र गराइमा धरतीआकाशको फरक छ । दक्षिणपन्थी शब्दावली दक्षिणी छिमेकीतिर ढल्किने प्रवृत्तिप्रति लक्षित त हुन सक्ला तर यस भनाइमा कुनै तुक देखिँदैन । किनभने सबैको चरित्र र कामगराइ एकै प्रकारको छ । पाँचदलीय गठबन्धन या एमालेले गरेको गठबन्धनमा कुनै सैद्धान्तिक आधार छैन । के राप्रपा र कमल थापाको राप्रपा नेपाल एवं एमालेको विचार एकै हो ? राजासहितको हिन्दुराष्ट्र मान्ने लिङ्देनको राप्रपा र मार्क्सवादी लेनिनवादीलाई कुन कडीले एकै ठाउँमा पुर्यायो ? मौका पर्दा सी चिनफिङ विचारलाई नेपाली जनताबीच लोकप्रिय बनाउन प्रतिबद्ध खड्गप्रसाद शर्मा ओली र माओवादी प्रचण्डमा के फरक छ ? आज नेपाली कांग्रेसले यिनै धारणा बोक्ने दलसित सहकार्य गर्न लागेको छ । तर यसको सकारात्मक पक्ष के छ भने आज लोकतान्त्रिक अभ्यासमा लागेका देशहरूमा सैद्धान्तिक रूढिवादिताले राजनीति चल्न नसक्ने अवस्थामा पुगेको छ । छिमेक र अनेक पश्चिमेली देशहरूमा गठबन्धनको सरकार चलाउन बाध्य हुनुपरेको छ । इजरायलको सरकार एक भोटको बहुमतमा अडेको छ, जर्मनी र अन्य देशमा पनि विपक्षी दलसित नमिली सरकार नबन्ने स्थिति हुँदै गएको छ । राजनीतिक क्षयीकरणको अर्को पक्ष लोकप्रियतावाद हो । यसले गर्दा कथनी र करनीमा धेरै फरक भई विश्वासको संकट बढ्दै गएको छ । जनताले नेताका बोली र प्रतिबद्धतालाई पत्याउन छोडेका छन् । चाहे सरकारमा बसेका नेता होऊन् वा बाहिरैका, सबैप्रति अविश्वास बढ्दै गई लोकतन्त्र कमजोर भएको छ । अब राजनीतिकर्मीहरू चुनाव कसरी जित्ने र त्यसका लागि धन कसरी आर्जन गर्ने भन्ने एक मात्र ध्येयमा लागेका छन् । स्थानीय तहदेखि माथिसम्म यस्तै सस्तो लोकप्रियताले ग्रस्त छन् जसलाई अब जनताले पत्याउँंदैनन् । महानगरपालिका या उपमहानगरपालिकाका मेयरका आकाश छुने वाचा के थिए र वास्तवमा जनताले आज के भोगिरहेका छन् ? यो कटुसत्यले गर्दा उनीहरूको राजनीति टिक्न गाह्रो परेको छ । दलहरू जस्तासुकै घोषणापत्र तयार गरी चुनावमा गए पनि तिनको कार्यान्वयन हुनेमा शंकै छ । राजनीतिक क्षयीकरणको सबैभन्दा ठूलो पक्ष नेतृत्वको जनमुखी सोचबाट विमुख हुनु हो । नारा मात्र ठूला भए, जनताका साधारण समस्या हल गर्न वा उनीहरूको जीवन उठाउनतर्फ केही काम नहुँदा सर्वसाधारणलाई केही फरक परेन । यो गणतन्त्रको दोष होइनÙ नेतृत्वमा सही सोचको अभाव, देश बनाउने अठोटको कमी, अवसरवादिता, सिद्धान्त र रणनीतिबीचको भेदको कमी, लोकतान्त्रिक मूल्यमान्यताको कमी, दलीय र व्यक्तिगत स्वार्थका लागि व्यवस्थाका अंगप्रत्यंगको दुरुपयोग र दलीयकरणले गर्दा यस्तो भएको हो । यही कारण गणतन्त्रको उपहास हुने गरेको छ । अब चुनाव जित्ने आधार योग्यता र जनताको विश्वासभन्दा पनि पैसा भएको छ । संघीय संसद् सदस्य हुन तीन करोडमाथि जुटाउनुपर्ने भएको छ । सक्नेले दसौं करोडसम्म पनि खर्च गर्नुपर्ने देखिन्छ । चुनावी राजनीति सुयोग्य तर आम नेपालीका लागि सोच्नै नसकिने विषय भएको छ । साधारण गरिबदेखि निम्न मध्यम वर्गका लागिसम्म चुनाव असम्भव भएको छ । राजनीतिमा हुने खाने वर्ग र अन्यबीचको दूरी बढी सामाजिक, आर्थिक र राजनीतिक ध्रुवीकरणले समस्या बढाउने आधार तयार भइरहेको छ । ती उच्च वर्ग वा सम्भ्रान्त वर्गमा मुख्य राजनीतिक दलका नेता र कार्यकर्ता पर्छन् जसको स्थानीय निकायदेखि केन्द्रसम्म पहुँच छ । यो वर्गमा नयाँ क्लासका सदस्य पर्छन्, जसले राजनीतिलाई दोहन गर्न सक्छन् । यसमा कम्युनिस्ट, कांग्रेस, मधेशी, पहाडी भन्ने छैनÙ यो नयाँ वर्ग राजनीतिक अराजकताबाट सृजित वर्ग हो । व्यवस्थापकीय सञ्चालनमा विचलन आउनाले लोकतन्त्रका अन्य नभई नहुने आधार हराउँछन् । राजनीति अब जनताका लागि भन्ने पाठ घोकाइन्छ तर यसबाट केही परिणाम देखिएको देखिँदैन किनभने तल्लो तहका जनता या युवाका लागि यो आकाशे फल भएको छ ।नेताको सही सोच, संवेदनशीलता, अठोट र अनुशासित संगठन यस्ता अति आवश्यक पक्ष हुन् जसले व्यवस्थालाई सही बाटामा हिँडाउन मद्दत गर्छन् । आज नेताहरू बढी शक्तिका खेलाडी (म्यानिपुुलेटर) र कम जनप्रिय छन,् केही अपवादबाहेक । उनीहरू आफ्नै कोटरीसित उठबस गर्छन् र नयाँ नीति या रणनीतिबारे पनि त्यही सीमित घेराभित्रका व्यक्तिहरूसँग सल्लाह लिन्छन् । आत्मविश्वासको कमीले उनीहरूका रणनीति भुत्ते साबित हुन्छन्, जसरी नेपालका छिमेकीसितको रणनीति या कूटनीति कागज र औपचारिकताका लागि दिइने बयानबाजीमा सीमित हुन्छन् । उनीहरूलाई न दक्ष जनशक्तिको सल्लाह चाहिन्छ न त तिनीहरूको आफ्नो चिन्तन र अध्ययन छ । नेताहरूले मुलुकलाई कसरी बरबाद पारेका छन् भन्ने उदाहरण उनीहरूले दलीयकरण गरेका शिक्षण संस्था, कर्मचारीतन्त्र, न्यायपालिका र व्यवस्थापकीय अंग हुन् । संसद्को प्रयोग भोट गन्न मात्र गरिन्छ । संसदीय व्यवस्थाप्रति उनीहरूको ओठेभक्ति मात्र देखिन्छ, त्यो पनि ससर्त । आफूप्रतिकूल भए संसदीय अभ्यासलाई काउसो ठान्छन् दलहरूका नेता । प्रायः प्रधानमन्त्री संसद् छल्न पाए हुन्थ्यो भन्ने मानसिकताबाट ग्रस्त देखिन्छन् । आज संसद् विघटन गरी भोलिपल्ट अध्यादेश ल्याएर आफ्ना उद्देश्य पूरा गराउने कसरतमा लाग्छन् । अतः लोकतन्त्रको अभ्यास आज गठबन्धन बनाउने, भत्काउने वा बचाउने कोसिसमा अडेको छ । यसले गर्दा राष्ट्रनिर्माणका काम ओझेलमा परेका छन् । एक वर्षमा सकिने परियोजना दसबीस वर्षभन्दा बढी लागेका अनेक उदाहरण छन् । कुनै एउटा मन्त्रालयले राम्रो काम गरेको छ भन्ने आधारसम्म पाइँदैन । यसमा प्रधानमन्त्री जो देशको नेता पनि हो को भूमिका जनताले जान्न सकेका छैनन् । यसपालिका प्रधानमन्त्रीको मात्र कुरा गरेको होइन, यीभन्दा अघिकाको भूमिकामा पनि तात्त्विक भिन्नता पाइँदैन । नेताको रूपान्तरणको भूमिका अहम् हुन्छ । मन परे पनि नपरे पनि भारतका प्रधानमन्त्री नरेन्द्र मोदीको खटाइ र गराइबाट उनी र उनको दललाई प्रतिफल पनि प्राप्त छ । यसै गरी दिल्लीका मुख्यमन्त्री अरविन्द केजरीवालको लोकप्रियता बढिरहेको छ ।धेरै देशको अवस्था नेपालको भन्दा अलिक जटिल बन्दै गएको भए पनि यहाँ त्यस्तै जटिलता नआउला भन्ने आधार कमजोर भइरहेको छ । यस्तो जटिलता आर्थिक, राजनीतिक र कूटनीतिक क्षेत्रमा पर्न सक्छ र संकेतहरू देखिन थालेका छन् । तर नेताहरूको कार्यशैली पुरानै अर्थात् दिक्कलाग्दो छ । यी माथिका अवस्थाले नकारात्मक सन्देश दिए पनि नेपालका केही सकारात्मक पक्ष छन् जुन अन्य देशमा पाइँदैन । अझै पनि नेपाली समाज शान्त र अविभाजित छ, सामाजिक सद्भाव कायम छ र धार्मिक कट्टरताले देश ग्रस्त छैन । तर यहाँ राजनीति ठीक छैन किनभने दलका नेता लोकतन्त्रलाई प्रभावकारी बनाउन ध्यान दिँदैनन् । लोकतन्त्रलाई प्रभावकारी बनाउन उनीहरू दलीय सोचमा आमूल परिवर्तन गर्नतिर लागे समस्याको समाधान त्यति जटिल बन्दैन । पहिले त चुनावलाई समावेशी बनाउन र अहिले हुने गरेको खर्च घटाउन सर्वदलीय समिति बनाई दलहरूले नै कडाइका साथ आचारसंहिता लगाउनुपर्छ । सबैको सशक्तीकरणका लागि संविधानअनुकूलको व्यवस्था सुदृढ नपारे लोकतन्त्रको क्षयीकरण अझ बढ्दै गई अनपेक्षित परिस्थिति नआउला भन्न सकिँदैन ।"
गालीमा अडिएको राजनीति,"अचेल कसैले बोलीचालीमा अपशब्द प्रयोग गरे कस्तो, नेताहरूको जस्तो भाषा हो भन्ने गरिन्छ । अचेल देश, समाज र नागरिकको भाग्य निर्माण गर्ने राजनीतिलाई डोर्याउने हरेक दलका अगुवाहरू यति असभ्य र अश्लील भाषामा एकअर्कालाई गाली गर्न थालेका छन्, घरमा बालबालिकाका अगाडि रेडियोटेलिभिजन खोल्नै पनि डर लाग्ने भइसक्यो । स्थानीय तहको चुनाव नजिकिँदै गर्दा प्रायः राजनीतिक दल एकअर्कालाई होच्याउन वा गाली गर्न प्रतिस्पर्धारत छन् । लोकतान्त्रिक शासन व्यवस्थाका लागि निर्वाचन सबैभन्दा ठूलो पर्व हो । हाम्रो सन्दर्भमा निर्वाचन एक प्रकारको दसैं हुनुपर्ने हो । जसरी दसैंमा हरेक घरपरिवारमा उमंग छाउँछÙ घर टालटुल पार्ने, सिँगार्ने, नयाँ लुगा किन्ने, मीठो खानेकुराको जोहो गर्ने आदि गरिन्छ, त्यसै गरी निर्वाचनमा पनि स्वतन्त्र भएर भोट हाल्ने, नयाँ नेतृत्व चुन्ने, विकास र समृद्धिका सपना बुन्नेजस्ता विषयले आम नागरिकको मनमा उमंग छाउनुपर्ने हो तर यस्तो हुन सकेको छैन । अघिल्लो पटक झुटा आश्वासनका पोका र तिलस्मी सपना देखाएरै भए पनि चुनाव जितेका नेताहरूले पदमा पुगे पनि सबै प्रतिबद्धता बिर्सिए । कुर्सी तानातान र आरोपप्रत्यारोपमै पाँच वर्ष बिताए । यसबीच नागरिकले सम्झनलायक काम खासै भएनन् । चुनावअघि बाँडिएका समृद्धिका सपनाहरूले भ्युटावरका टुप्पाबाट अट्टहास गरिरहेका छन् । सुत्केरी व्यथाले च्यापेपछि बचाउने आशामा घण्टौं हिँडाएर स्वास्थ्यचौकी पुर्याउनुपर्छ । कति आमाहरू स्वास्थ्य चौकी पुग्नै नपाई बाटामै उच्च रक्तस्रावका कारण प्राण त्याग्न विवश छन् । ती आमाहरूको आर्तनाद र संसार देख्नै नपाई बिदा भएका शिशुहरू भ्युटावरबाट देखिए होलान् कि नाइँ ? स्थानीय तहको चुनाव संघारमै भए पनि यो देशका भाग्यविधाता भनाउँदाहरूसँग न कुनै विकासको एजेन्डा छ न बाँड्नकै लागि भए पनि कुनै योजनाको खाका । छन् त केवल गाली, गाली अनि फेरि गाली ! व्यक्तिगत आक्षेप र अत्यन्त तल्लो स्तरमा ओर्लेर गरिने गालीगलौज नै सबैजसो दलका चुनावी नारा वा मुद्दा भएका छन्, यस पालि । कसले कसलाई कति तल झरेर गाली गर्ने ! कस्ता शब्द प्रयोग गरेर गाली गर्दा हनुमानहरूले कति ताली पड्काउँछन्, त्यसैमा नेताहरूको दिमाग खर्च भइरहेको छ । आम नागरिकको हैसियतले अहिलेसम्मको गाली प्रतियोगिताको मूल्यांकन गर्दा, अग्रपंक्तिमा देखिएका छन् वाक्पटु केपी ओली । उनको जिब्रोलाई उछिन्न हजार जिब्रा भएका शेषनागलाई पनि मुस्किल छ । देश र जनताका लागि केही गरेर देखाउलान् कि भनेर जनताले उत्साहित हुँदै दिएको करिब दुईतिहाइको बहुमतलाई नरिवल ठानेर सत्ताको उन्मादले खेलाउँदै वा उफार्दै अन्ततः संविधान र संसद्लाई नै भड्खालोमा हाल्ने स्थितिसम्म पुगे उनी । सत्ताबाट बाहिरिएपछिका वर्षदिन आफ्ना विरोधीहरूलाई सत्तोसराप गर्नमै ओलीको ऊर्जा र समय खर्च भइरहेको छ । यति बेला उनका सबैभन्दा ठूला शत्रु पुष्पकमल दाहाल, माधव नेपाल र झलनाथ खनाल भएका छन् । दिनहुँजसो उनले सराप्ने तिनीहरूलाई नै हो । ओली यति तुच्छ शब्द प्रयोग गर्छन्, पछिल्ला दिनमा दाहाललाई नीलो स्याल भन्न भ्याए, अस्ति मात्र एउटा चुनावी सभामा पाँचदलीय गठबन्धन कुहिएर फतक्कै झरोस् भने । दाहाल, नेपाल र खनाल पनि कम छैनन् । तर तिनैका गाली जोड्दा पनि ओलि एक्लै भारी देखिन्छन् । अर्कातिर, आफ्ना प्रतिस्पर्धीलाई गाली गर्न कम्युनिस्ट मात्र होइन, गालीको संस्कार नभएका भनिएका केही उदीयमान कांग्रेसी नेताहरू पनि अघि सर्न थालेका छन् । उनीहरूमा पनि ओलीप्रवृत्ति विकसित हुन खोजेको आभास हुँदै छ । कांग्रेस उपसभापति धनराज गुरुङको हात्तीको कान र चमेरो शब्दावली निकै निम्नस्तरको सुनियो । नेता गगन थापाको प्रत्युत्तर पनि ओलीपथको झल्को दिने खालको छ । यति मात्र होइन, अरूलाई तुच्छ गाली गर्न नजानेका भनिएका प्रधानमन्त्री शेरबहादुर देउवाले पनि केही दिनअघि भीम रावललाई दिमाग फुस्केको भनिदिए । नेताहरूले आफ्ना कार्यकर्ता वा नयाँ पुस्तालाई कस्तो संस्कार, कस्तो संस्कृति र कस्तो सभ्यता सिकाइरहेका छन् भनेर प्रश्न गर्न निकै ढिलो भइसकेको छ । नेताहरूको व्यवहार र भाषा हेर्दा देशको आर्थिक, सामाजिक, सांस्कृतिक र शैक्षिक भविष्य अँध्यारो सुरुङतिर जाँदै गरेको अनुभूति हुन थालेको छ । स्थानीय तहको चुनाव आउन एक महिना पनि छैन तर नेताहरूसँग आफ्ना मतदातालाई सुनाउनका लागि न विगत पाँच वर्षमा गरेको कुनै उपलब्धिको फेहरिस्त छ न त भविष्यको कुनै योजना नै । न सत्ताधारी दलसँग जनतालाई सुनाउने र देखाउने चुनावी एजेन्डा छन् न प्रतिपक्षसँग नै । खै राजनीतिक एजेन्डा ? खै विकासका योजना ? फेरि ङिच्च दाँत देखाउँदै उनीहरू हाम्रा घरदैलामा आउनेछन्, फेरि यिनैलाई मत दिएर आफ्नो भविष्यमाथि फेरि पनि बन्चरो हान्न अभिशप्त हुनेछौं हामी । यिनलाई बहिष्कार गर्ने र विकल्प खोज्ने हिम्मत र जाँगर हामीमा छैन किनभने नागरिकको सोच पनि उही दास मानसिकताबाट प्रेरित छ । हामी औंला उठाउन हैन, औंला जोड्न अभ्यस्त छौं । त्यसैले त, जुनसुकै शासन व्यवस्था आओस्, हामी फेरि यिनै पुराना अनुहारहरूलाई जिताएर हाम्रो भाग्य र भविष्य बनाउन पठाइरहेका छौं, यस्तो कहिलेसम्म ?"
स्थानीय तहमा दलित प्रतिनिधित्वको सवाल,"नेपाली समाजले दलितलाई पछाडि पारिएको वा उत्पीडित समुदायका रूपमा मात्रै बुझ्ने गरेको छ । यही साँघुरो बुझाइका कारण दलित समुदायप्रति सहानुभूतिको दृष्टि राखिन्छ । त्यसैले नेपाली राज्यसत्ताले दलितलाई गरेको असमान व्यवहारबारे जुन स्तरमा बहस हुनुपर्थ्यो, अझै हुन सकेको छैन । किनभने राज्यको असमावेशी चरित्रबारे खासै चर्चा हुने गर्दैन ।पछिल्लो दशकमा भएका महत्त्वपूर्ण संघर्ष र आन्दोलनहरू, खास गरी दसवर्षे माओवादी जनयुद्ध, २०६२६३ सालको जनआन्दोलन, महिला आन्दोलन, मधेश विद्रोह, थारू आन्दोलन र विभिन्न समयमा भएका दलित समुदायको प्रतिरोधका कारण नेपाली राजनीतिक परिदृश्यमा आशालाग्दो परिवर्तन भएको छ । तर दलित तथा सीमान्तकृत समुदायका लागि देश जति नै प्यारो र आफ्नो भए पनि राज्य पराईबिरानो नै छ । नेपालको संविधान२०७२ को प्रस्तावना, धारा ४, धारा ३८(४), ४०(१) र धारा ४२ लगायत राज्यको निर्देशक सिद्धान्तसमेतमा समानुपातिक समावेशी सिद्धान्तलाई संस्थागत गर्ने भनिएको छ । तर संविधानको यो मूल भावना २०७४ को आम निर्वाचनको परिणाममा प्रतिविम्बित भएन । तीनै तहका सरकारमा दलित, मुस्लिम र थारू समुदायको सार्थक प्रतिनिधित्व हुन सकेन । आफैंले बनाएको संविधानको मूल मर्मलाई राजनीतिक दलहरूले आत्मसात् नगरेको तथ्य गत निर्वाचनको परिणामले देखाउँछ । दायाँको तथ्याङ्कले नेपालका राजनीतिक दलहरू र तिनका नेतामा जात व्यवस्था र पित्तृसत्ता कति हाबी छ भन्ने प्रस्ट पार्छ । स्थानीय तह निर्वाचन ऐन२०७३ को दफा ६ बुँदा २ मा पालिका तहको प्रत्येक वडा समितिमा एक दलित महिला अनिवार्य निर्वाचित हुनुपर्ने व्यवस्था गरिएकाले देशैभरि ६,५६७ जना दलित महिला जनप्रतिनिधि चुनिए । स्थानीय तहको निर्वाचन ऐनले यस्तो व्यवस्था नगरेको भए दलित महिलालाई वडा सदस्यको जिम्मेवारीमा देख्न पाइने थिएन । त्यसैले पालिका तहमा देखिएको इन्द्रेनी तस्बिरलाई अर्थपूर्ण रूपमा लिनुपर्छ । गएको एक महिनामा पंक्तिकारलाई सातै प्रदेश पुगेर राजनीतिक दलहरूका नेता, प्रदेशका मुख्यमन्त्री, मन्त्रीहरू, दलित भ्रातृ संस्थाका नेताहरू, दलित अभियन्ताहरू, स्थानीय जनप्रतिनिधिहरू र दलित महिला वडा सदस्यहरूसँग साक्षात्कार गर्ने अवसर मिलेको थियो । छलफलका क्रममा अधिकांश गैरदलित नेताले एउटै रटान लगाएका थिए । उनीहरूको भनाइ थियो दलितलाई टिकट दिन त हुन्थ्यो तर दलितलाई टिकट दिए चुनाव नै जित्दैनन् ।गैरदलित राजनीतिक नेतृत्वले बनाएको यस्तो विभेदकारी भाष्यले दलितको राजनीतिक प्रतिनिधित्व सङ्कटमा परेको छ । आसन्न निर्वाचनमा यही मानसिकताले निरन्तरता पाउने प्रबल सम्भावना छ । गठनबन्धन र जित्नैपर्ने दबाबको उपजस्वरूप दलितहरूलाई टिकट नै नदिने सम्भावना बढेको छ । यस्तो परिस्थिति आउनु दुःखद हुनेछ । के राजनीतिक दलहरू संविधानको मूल मर्म समावेशी समानुपातिक प्रणाली संस्थागत गर्न चाहँदैनन् ? के उनीहरू राज्यसत्तामा खसआर्य पुरुषको प्रभुत्वलाई चिरकालका लागि कायम राख्न चाहन्छन् ? के नेपाली समाजको विविधता राज्य संयन्त्रमा झल्किनुपर्दैन ? दलित तथा सीमान्तकृत समुदायलाई आन्दोलनमा प्रयोग मात्र गर्ने हो कि, राज्यसत्ता सञ्चालनमा उनीहरूको समानुपातिक प्रतिनिधित्व र सहभागिता पनि सुनिश्चित गर्ने हो ? आसन्न स्थानीय तह निर्वाचनका सन्दर्भमा नेपालका राजनीतिक दल र तिनका प्रमुख नेतृत्वले यी प्रश्नहरूको उत्तर दिनैपर्छ । किनभने अब साढे छ हजारभन्दा धेरै दलित महिला वडा सदस्यले नै यी प्रश्नहरू गर्नेछन् । अब दलित तथा सीमान्तकृत समुदाय यी प्रश्नहरूको उत्तरबिना चुप लागेर बस्नेवाला छैनन् । गत निर्वाचनले वडास्तरमा दलित महिलाको अभूतपूर्व र जबरजस्त उपस्थिति गराएको छ । पालिकाका बैठकहरूमा अन्य जातिका जनप्रतिनिधिसँगै बसेर उनीहरू चिया पिउन र आफ्ना विचार राख्न सक्ने भएका छन् । यो कुनै चानचुने उपलब्धि पटक्कै होइन । उदाहरणका लागि, गएको हप्ता यो पंक्तिकारलाई जनकपुरमा एक वडा सदस्य प्रमिला दासले भनेकी थिइन्, यसपल्ट पार्टीले मलाई वडा सदस्यमा सिफारिस गरेन । मैले पनि पार्टीलाई भनें वडा सदस्यमा मलाई होइन अर्की दलित महिलालाई सिफारिस गर्नुस् । अब म उपमेयरमा लड्छु ।यसरी अहिले गाउँगाउँमा, नगरनगरमा दलित महिलाले आफ्नो दाबेदारी बलियोसँग प्रस्तुत गरिरहेका छन् । बदलिँदो नेपाली समाजको योभन्दा सुन्दर पक्ष अर्को हुनै सक्दैन । हुन त दलित महिलाले वडा सदस्यका रूपमा कामै गर्न सकेनन् भन्ने दुष्प्रचार गर्न खोजिएको छ, जुन असाध्यै दुःखद पक्ष हो । तीन हजार वर्षदेखि जात व्यवस्था र पितृसत्ताको दोहोरोतेहरो मार खेपेका दलित महिलाले एकाएक चमत्कार गर्छन् भन्ने अपेक्षा राख्नु व्यावहारिक र न्यायोचित पनि हुँदैन । भुइँतहको दलित प्रतिरोध र बहिष्कृत आवाजलाई स्थानीय सरकारसम्म पुर्याउन उनीहरूले निर्वाह गरेको भूमिकाका प्रशस्तै उदाहरण छन् । दलित महिलाले काम गर्न सकेनन् भन्ने आरोप लगाउनुअघि वडा सदस्यको भूमिकाबारे पनि बुझ्नुपर्छ । यस प्रसंगमा म सुर्खेतकी एक वडा सदस्यलाई सम्झिन्छु । उनले भनेकी थिइन्, जीवनमै, अझ पुस्तौंमा पहिलोपल्ट हामी भान्साबाट निस्किएर जनप्रतिनिधि चुनिएका छौं । पहिलो कार्यकाल त आफ्नो भूमिका बुझ्नमै बित्यो । कार्यकालको अन्तिम समयमा आएर के बुझेका छौं भने, हाम्रो भूमिका मिटिङ माइन्युटमा सही धस्काउने मात्रै नभएर हामी आफ्नो हक र अधिकार दाबी गर्न सक्छौं, त्यसको लागि लडाइँ पनि गर्न सक्छौं ।सामान्यतया वडा सदस्यको जिम्मेवारी वडा समितिका बैठकहरूमा सहभागी हुने र आफ्नो क्षेत्रका मुद्दा वा समस्याहरू उठाउने हो । मूल प्रश्न हो उनीहरूको आवाजलाई पालिकाको बैठकले सुन्यो कि सुनेन ? र अहिले समीक्षा गर्नुपर्ने एउटा महत्त्वपूर्ण विषय पनि यही हो । त्यसै गरी, दलित महिला सदस्यहरू हस्ताक्षर मात्र गर्ने हुन् भन्नेहरूले वडामा केकस्तो विकास गरे, त्यसको पनि समीक्षा गर्न आवश्यक छ ।अन्त्यमा, दलित तथा सीमान्तकृत समुदायका लागि गएको निर्वाचनको परिणाम आशाजनक भए पनि त्यो नेपालको संविधानको मूल मर्मविपरीत छ । दलित महिला वडा सदस्यबाहेक, झन्डै चौध प्रतिशत जनसङ्ख्या भएको दलित समुदायको स्थानीय तहमा एक प्रतिशतभन्दा कम उपस्थिति छ । राजनीतिक दलहरूले दलित समुदायलाई कति बेवास्ता गरेका छन्, यसैबाट प्रस्ट हुन्छ । यस पटकको स्थानीय निर्वाचन नेपालका राजनीतिक दलहरूलाई अघिल्लो गल्ती सच्याउने र संविधानमा उल्लिखित व्यवस्थाको अक्षरशः पालना गराउने अवसर हो । स्थानीय निर्वाचन ऐन२०७३ ले अनिवार्य गरेको दलित महिलाको आरक्षित सिटबाहेक वडा अध्यक्ष, गाउँपालिका अध्यक्ष र उपाध्यक्ष तथा नगरपालिका, उपमहानगरपालिका र महानगरपालिकाका मेयर र उपमेयरमा समानुपातिक समावेशी सिद्धान्त अनुसार जनसङ्ख्याका आधारमा दलित तथा सीमान्तकृत समुदायलाई टिकट दिने र जित्ने वातावरण बनाउन राजनीतिक दलहरूले जिम्मेवार र अर्थपूर्ण भूमिका खेल्नुपर्छ । नभए, खजुरा गाउँपालिकाकी उपाध्यक्ष एकमाया विकको अनुभव दोहोरिन्न भन्न सकिन्न । उनले भनेकी छन्, सबैभन्दा धेरै भोट ल्याउनेमध्ये म पनि एक हुँ । तर बिहानै कार्यालय जाँदा दलित महिलालाई नमस्कार गर्नुपर्छ भनेर मुन्टो बङ्ग्याउँदै परैबाट बाटो फेर्नेहरू पनि देखिन्छन् ।त्यसैले राजनीतिक दलहरूले संविधानले व्यवस्था गरे बमोजिम समानुपातिक प्रतिनिधित्व र सहभागिता सुनिश्चित गर्न स्थानीय तहको निर्वाचनमा दलित नेतृत्व र सहभागिता सुनिश्चित गर्नुपर्छ । जातकै आधारमा विभेद गर्ने कसैलाई पनि टिकट दिनु हुँदैन । त्यस्तालाई दलीय तथा कानुनी कारबाही गर्नुपर्छ । अघिल्लो पटक निर्वाचित दलित जनप्रतिनिधिहरूको अनुभव र कामको समेत मूल्याङ्कन गर्दै ती माथिल्लो पदमा पुग्ने सुनिश्चितता गर्नुपर्छ । यस्तो तथ्याङ्क बदल्न राजनीतिक दलहरूले आसन्न स्थानीय निर्वाचनमा सचेत प्रयत्न गरून्, जसले गर्दा दलित तथा सीमान्तकृत समुदायलाई देश हाम्रो हो तर राज्य हाम्रो होइन भन्ने बाध्यात्मक अवस्था नआओस् ।"
कांग्रेसमा उम्मेदवार चयनमा शक्ति संघर्ष,"काठमाडौं (कास) स्थानीय तह निर्वाचनको उम्मेदवार चयनको विषयले कांग्रेसमा आन्तरिक शक्ति संघर्ष चर्केको छ । सभापति एवं प्रधानमन्त्री शेरबहादुर देउवा पक्ष र नेता शेखर कोइरालाको समूहको शक्ति संघर्षका कारण कांग्रेसले लगातार तीन दिन बैठक बस्दा पनि महानगरपालिकाका उम्मेदवार छान्न सकेको छैन । सत्ता गठबन्धनभित्रको भागबन्डाअनुसार कांग्रेस केन्द्रीय कार्यसमितिले महानगरपालिकातर्फ काठमाडौं, ललितपुर र विराटनगरमा प्रमुख तथा पोखरा, भरतपुर र वीरगन्जमा उपप्रमुख पदका उम्मेदवार टुंगो लगाउनुपर्नेछ । उपमहानगरका प्रमुखउपप्रमुखका उम्मेदवार पनि केन्द्रबाटै टुंगो लगाउने कांग्रेसको विधानमा व्यवस्था छ । कांग्रेसमा नेता कोइरालाको गृह क्षेत्र विराटनगरमा को उम्मेदवार बनाउने भन्ने विषयमा मुख्य विवाद देखिएको छ । यस विषयमा प्रधानमन्त्री निवास बालुवाटारमा शनिबार राति साढे १० बजेसम्म चलेको बैठकले सहमति जुटाउन नसकेपछि आइतबार बिहान पुनः बैठक बोलाइएको छ । आइतबार र सोमबार उम्मेदवार मनोनयनको कार्यतालिका छ । कांग्रेसले शनिबार बिहान काठमाडौं प्रमुखमा सिर्जना सिंहलाई उम्मेदवार बनाउने समझदारी बनाएको थियो । पूर्वउपसभापति एवं नेता प्रकाशमान सिंहले पत्नी सिर्जनालाई उम्मेदवार बनाउने इच्छा राखेपछि कसैले विवाद झिकेका थिएनन् । १४ औं महाधिवेशनमा देउवाका मुख्य प्रतिस्पर्धी रहेका नेता कोइरालाले आफ्नो गृह क्षेत्र र कोइराला परिवारको राजनीतिको मुख्य केन्द्र रहेको विराटनगरमा पनि काठमाडौंको जस्तै समझदारी बनोस् भन्ने इच्छा प्रकट गरेका थिए ।शेखरले पार्टीका जिल्ला उपसभापतिसमेत रहेका नागेश कोइरालाको नाम प्रस्ताव गरेका थिए । उनी कांग्रेस विभाजित हुँदा देउवाको पक्षमा थिए । दुई कांग्रेसबीचको एकीकरणपछि शेखर पक्षमा आएका हुन् । उनको नाम महानगर समितिले पहिलो नम्बरमा सिफारिस गरेको थियो । देउवाले आफूपक्षीय नेतामार्फत पूर्वसांसद अमृत अर्याललाई अघि सारे । पूर्वमहामन्त्री कृष्णप्रसाद सिटौलाले हालका प्रमुख भीम पराजुलीकै नाम अघि सारेका थिए । अन्य ठाउँमा दोहोर्याउने हो भने पराजुलीलाई किन नदोहोर्याउने भन्दै सिटौलाले उनैको नाममा अडान राखिरहे । सञ्चारमन्त्रीसमेत रहेका नेता ज्ञानेन्द्रबहादुर कार्कीले अर्यालका पक्षमा अडान लिए । स्रोतका अनुसार देउवा सिटौलाको प्रस्तावअनुसार पराजुलीको नाममा सहमति गर्न चाहन्छन् । कांग्रेसमा मिलाउनेभन्दा पनि एउटा पक्षलाई कमजोर बनाउने र पार्टी कब्जा गर्ने रणनीति बनाइएको छ, शेखरपक्षीय एक नेताले भने, विराटनगरमै शेखर कोइरालाको असहमतिका बीचमा उम्मेदवार दिने हो भने देशभरको अवस्था के होला ?शेखरले आफ्नो क्षेत्र भएको, नगर र जिल्लाले समेत नागेशको नाम अघि सारेको भन्दै त्यसभन्दा दायाँबायाँ गर्न नहुने अडान राखेका थिए । ललितपुरमा चिरीबाबु महर्जन र प्रेम कृष्ण महर्जनबीच कसलाई उम्मेदवार बनाउने भन्नेमा विवाद छ । देउवा चिरीबाबुलाई दोहोर्याउने पक्षमा छन् । तर जिल्लामा उनकै पक्षका एकथरी नेता भने प्रेमकृष्णका पक्षमा छन् । भरतपुर महानगरपालिकामा उपप्रमुखमा पार्टीको महानगर कार्यसमिति सभापति चित्रसेन अधिकारीलाई उम्मेदवार बनाउने कि सूर्यकान्त घिमिरेलाई भन्नेमा विवाद छ । देउवाले दिउँसोसम्म अधिकारीको नाम अघि सारेका थिए । भरतपुरको प्रमुख माओवादी केन्द्रलाई दिएपछि कांग्रेसमा असन्तुष्टि बढेको छ । माओवादी अध्यक्ष पुष्पकमल दाहालले उपप्रमुखमा घिमिरेलाई अघि सार्दा असन्तुष्ट पक्षको आवाज मत्थर हुने राय देउवालाई दिएका थिए । कांग्रेस बैठकमा नेता रामचन्द्र पौडेलले समेत घिमिरको नाम अघि सारेका थिए । पोखरा महानगरका लागि उपप्रमुखमा महानगर कार्यसमिति अध्यक्ष सुरेन्द्रमान बिजुक्छे र कोपिला रानाभाटको नाममा विवाद छ । देउवाले बिजुक्छेलाई उम्मेदवार बनाउन खोजेका छन् भने पौडेल र कोइरालाले रानाभाटको नाम अघि सारेका छन् । वीरगन्जमा अहिलेसम्म छलफल नै अघि बढेको छैन । बैठकमा सहभागी सञ्चारमन्त्री कार्कीले कमभन्दा कम विवाद होस् भनेर उम्मेदवार चयनमा ढिलाइ भएको बताए । भोलि बिहान (आइतबार) सम्म समझदारीमै उम्मेदवार दिन्छौं, अहिले धेरै कोणबाट छलफल भइरहेको छ । विवाद पनि नहोस्, उम्मेदवार लोकप्रिय पनि होस् भन्ने चाहनाले ढिलाइ भएको हो, उनले भने । उम्मेदवार चयन गर्न कांग्रेसको आन्तरिक बैठक बसिरहेका बेला माओवादी अध्यक्ष दाहाल र एकीकृत समाजवादीका अध्यक्ष माधवकुमार नेपाल बालुवाटार पुगेका थिए । दाहाल र नेपालले तालमेलको सहमति हुन नसकेका तल्ला तहका पालिकामा मनोनयन दर्ता गर्नुअघि सहमति जुटाउन पहल गर्न कांग्रेस नेताहरूलाई आग्रह गरेका थिए ।"
कर घटेपछि फैलिँदै विद्युतीय सवारी,"विद्युतीय गाडी चलाउन थालेको एक महिना पुगे पनि ठाउँठाउँमा चार्जिङ स्टेसन हुँदा उनी ढुक्क छन् । बुकिङ गरेको सात महिनापछि गाडी हात परे पनि अहिलेसम्म निराश हुनुपर्ने कुनै कुरा नभेटिएको उनले सुनाए । पेट्रोलडिजेलको समस्या छ, त्यसैले यसतर्फ आकर्षित भएँ, विद्युतीय गाडी किनें भनेर टाउको समाउनुपरेको भने छैन, उनले भने । काठमाडौंमा मात्र नभएर उनी पोखरा पनि आवातजावत गर्छन् । काठमाडौंपोखराको बीचमा दुई ठाउँमा चार्जिङ स्टेसन हुँदा अहिलेसम्म कुनै समस्या नदेखिएको उनले सुनाए । एक घण्टा २० मिनेट चार्ज गरेपछि २७० देखि २८० किलोमिटर गुड्छ, उनले भने, लोड हुँदा छिट्टै चार्ज सकिन्छ भन्ने सुनेको थिएँ । तर ५ जनाको सिटमा सबै मान्छे राखेर चलाएको छु । त्यस्तो समस्या आइपरेको छैन ।पेट्रोलियम बाट चल्ने सवारी साधनलाई विद्युतीय सवारीले विस्थापित गर्ने सरकारको नीति छ । यही नीतिअनुसार विद्युतीय सवारीसाधनमा सरकारले कर छुटको व्यवस्था गरेको छ । यद्यपि सरकारको नीतिमा स्थिरता देखिँदैन । तत्कालीन अर्थमन्त्री युवराज खतिवडाले अघिल्लो आर्थिक वर्षमा विद्युतीय सवारीसाधनमा कर बढाउने नीति अघि सारे । भन्सार र अन्तःशुल्क बढाए, जसकारण अघिल्लो आर्थिक वर्षको तुलनामा विद्युतीय सवारी आयात पनि घट्यो । त्यसलाई चालु आर्थिक वर्षको बजेटमार्फत हटाइएको छ । कर घटेसँगै गत वर्षको तुलनामा चालु वर्ष विद्युतीय सवारी आयात बढ्दै गएको भन्सार विभागको तथ्यांक छ । चालु वर्षको आर्थिक ऐनमार्फत सरकारले सय किलोवाट क्षमतासम्मको ब्याट्री लाग्नेका लागि १०, २ सय किलोवाटसम्मको १० र ३ सय किलोवाट क्षमताको सवारीसाधनका लागि ३० प्रतिशत भन्सार लाग्ने व्यवस्था गरेको छ । चालु आर्थिक वर्षको फागुन मसान्तसम्म दुईपांग्रे सवारी २ सय ९६ वटा आयात गरिएको भन्सार विभागको तथ्यांक छ । आर्थिक वर्ष २०७७७८ मा २ सय ४९ वटा मात्र चारपांग्रे सवारी आयात गरिएको थियो । तर चालु आर्थिक वर्षको आठ महिनामा चारपांग्रे सवारी एक हजार ३ सय ५७ वटा आयात भइसकेको छ । आर्थिक वर्ष २०७७७८ मा ३ सय ५८ दुईपांग्रे सवारी आयात गरिएको थियो । आर्थिक वर्ष २०७६७७ मा चारपांग्रे एउटा र दुईपांग्रे १२९ वटा भित्रिएको छ । यस्तै २०७५७६ मा चारपांग्रे सवारीसाधन १६० वटा भित्रिएको विभागको तथ्यांक छ ।नेपालमा विद्युतीय सवारी प्रयोग हुन थालेको नयाँ भने होइन । उपत्यकामा सफा टेम्पोको चार्जिङ स्टेसन सञ्चालनमा आएको दशक भइसकेको छ । तर विद्युतीय सवारीका लागि चार्जिङ स्टेसनसँग सम्बन्धित कानुनी व्यवस्था भने भर्खरै मात्र कार्यान्वयनमा आएको छ । नेपाल विद्युत् प्राधिकरणले गत माघमा मात्रै विद्युत् वितरण विनियमावली, २०७८ जारी गर्दै विद्युतीय सवारी प्रयोगकर्ताले निजी र सार्वजनिक स्तरमा चार्जिङ स्टेसन राख्न पाउने व्यवस्था लागू गर्यो । चार्जिङ स्टेसनका लागि पर्याप्त विद्युत् लोड प्राधिकरणले उपलब्ध गराउने र छुट्टै मिटरसमेत राख्न सकिने व्यवस्था उक्त विनियमावलीमा छ । निजीस्तरबाट यस्ता पूर्वाधार तयार पार्न चाहनेहरूका लागि प्राधिकरण आफैंले पनि सहयोग र समन्वय गर्ने बताउँदै आएको छ । सरकारी कार्यालय, सार्वजनिक संस्थान र स्थानीय तहले सार्वजनिक चार्जिङ स्टेसन सञ्चालन गर्न चाहे प्राथमिकता दिइने विनियमावलीमा उल्लेख छ ।प्राधिकरणले भौतिक संरचनातर्फ पनि देशभरका ३२ स्थानमा ५० वटा चार्जिङ स्टेसन निर्माणका लागि ठेक्का सम्झौता गरेको ६ महिना पुगिसकेको छ । पेमेन्ट गेटवे र कम्युनिकेसन सफ्टवेयर बनाएर निजी क्षेत्रलाई समेत जोड्ने गरी नीतिगत रूपमा सहयोग भइरहेको प्राधिकरणले जनाएको छ । अहिले चार्जिङ स्टेसन बनाइएका ठाउँहरूमा लाइन तान्ने काम भइरहेको र आगामी जुन महिनाभित्रमा सबै निर्माण सम्पन्न गरिसक्ने तयारी प्राधिकरणको छ । यस्ता चार्जिङ स्टेसनहरूमा सबै प्रकृतिका सवारीसाधन चार्ज गर्न मिल्ने गरी मल्टिचार्जर राखिनेछ । प्राधिकरणका अनुसार ठूला राजमार्गमा ६० देखि ८० किमि दूरीमा चार्जिङ स्टेसन बन्नेछन् । अहिले काठमाडौं उपत्यकाभित्र त्रिभुवन अन्तर्राष्ट्रिय विमानस्थल, नयाँ बसपार्क, साझा यातायात कार्यालय, बल्खुलगायत ७ स्थानमा यस्ता संरचना निर्माणाधीन छन् । त्यस्तै पूर्वपश्चिम राजमार्ग र अरू मुख्य सडक छुने गरी महेन्द्रनगर, धनगढी, लम्की, कोहलपुर, सुर्खेत, लमही, चन्द्रौटा, सैनामैना, बुटवल, भैरहवा, बर्दघाट, चितवन, हेटौंडा, निजगढ, हरिऔन, सिन्धुली, खुर्कोट र बनेपामा यस्ता संरचना बनिरहेका छन् । पूर्वतर्फबाट लहान, इटहरी, विराटनगर, दमक, बिर्तामोड, बेलका नगरपालिका, मुग्लिङ र पोखरामा पनि प्राधिकरणले चार्जिङ स्टेसन बनाइरहेको छ । यस्तै नेपाली सेना र प्रहरीले सञ्चालन गरिरहेको पेट्रोल पम्पहरूमा समेत चार्जिङ स्टेसन बनाइने प्राधिकरणले जनाएको छ । त्यस्तै हाल सुरक्षा निकायले सञ्चालन गरिरहेका पेट्रोल पम्पहरूमा पनि विद्युतीय चार्जिङ स्टेसन बनाउने प्रक्रिया अघि बढेको छ ।"
नेपालको लगानी वातावरण खराब कि चिनियाँ ठेकेदार ?,"तर पश्चिम सेतीको बिजुली उत्पादन घटाएर साढे ५ सय मेगावाटमा झार्नुपर्ने, विद्युत् खरिद दर (पीपीए) हेरफेर गर्नुपर्ने, उत्पादित बिजुलीको बजार सुनिश्चित गर्नुपर्नेलगायत दर्जनौं सर्त एकपछि अर्को गर्दै उसले राख्दै गयो । यी सर्त पूरा गर्नै नसकिने खालका थिए । करिब आठ वर्ष पश्चिम सेती होल्ट गरेको थ्री गर्जेज अहिले त्यहाँबाट बाहिरिसकेको छ । चिनियाँ कम्पनीले काम गर्न नसकेको अर्को आयोजना हो ढल्केबर सबस्टेसन । नेपाल र भारतलाई विद्युत् प्रसारणलाइनमार्फत जोड्न ढल्केबरमा ४ सय केभी सबस्टेसन निर्माणका लागि सुरुमा चिनियाँ कम्पनीले सेन्ट्रल चाइना पावर ग्रिडले सन् २०१४ मा ठेक्का पाएको थियो । तर काम गर्न नसकेपछि २०१७ सेप्टेम्बर २२ मा ठेक्का तोडियो ।२०७६ असोजमा चिनियाँ राष्ट्रपति सी चिङफिनको नेपाल भ्रमणका क्रममा इनर्जी कोअपरेसन प्लान बनाउने भनिएकामा त्यसमा चीनले नै चासो देखाएको छैन । उक्त प्लान नबन्दा ऊर्जा क्षेत्रमा सहकार्यसम्बन्धी कुनै पनि काम अघि बढेका छैनन् । चिनियाँ कम्पनी पावर कन्स्ट्रक्सन कर्पोरेसन अफ चाइना लिमिटेड (पीसीसीसीएल) ले लगानी तमोर जलाशययुक्त जलविद्युत् आयोजनामा लगानी गर्ने भन्दै नेपालको हाइड्रो इलेक्ट्रिसिटी एन्ड डेभलपमेन्ट कम्पनीसँग सम्झौता गरेको छ । तर हालसम्म लगानी आउन सकेको छैन । गौतमबुद्ध अन्तर्राष्ट्रिय विमानस्थलमा चिनियाँ ठेकेदार कम्पनी नर्थ वेस्ट सिभिल एभिएसन एअरपोर्ट कन्स्ट्रक्सन ग्रुपले सन् २०१७ मा सञ्चालनमा ल्याइसक्ने गरी निमाणको जिम्मा लिएको थियो । तर ठेक्का सम्झौतामा राखिएको आयोजना सम्पन्न मितिभन्दा करिब ५ वर्ष ढिलो गरेर उक्त विमानस्थल सम्पन्न भएको छ । पोखरा विमानस्थल पनि चीनले नै बनाइरहेको छ । सन् २०२१ मा निर्माण सक्ने भनिएको यो आयोजना निर्माणाधीन नै छ । चक्रपथ विस्तार आयोजनाको दोस्रो खण्डका रूपमा कलंकीबालाजुमहाराजगन्ज क्षेत्र, औद्योगिक पार्क स्थापना, माथिल्लो मर्स्याङ्दी आयोजना, कालीगण्डकी गर्ज आयोजना, सिउँरी न्यादी जलविद्युत् आयोजनाका काममा चिनियाँ कम्पनीले प्रभावकारी रूपमा काम गर्न सकेका छैनन् । भूकम्पपछिको पुनर्निर्माणका क्रममा चीनले दुई दर्जनभन्दा बढी विभिन्न आयोजनाहरूको जिम्मा लिएको थियो । तर धेरै आयोजनामा उसले पुनर्निर्माणको काममा निकै ढिलासुस्ती देखायो । मेलम्ची खानेपानी आयोजनामा सन् २००९ देखि काम सुरु गरेको चाइना रेलवेको कार्यशैली पनि विवादरहित रहेन । यसरी चीनले आफ्नो स्वार्थअनुसारका आयोजनामा जोड दिने तर न्यून लाभ देखिँदा सर्त तेर्स्याउने र काम रोकेर भाग्ने गरेको देखिन्छ । यसले स्वाभाविक प्रश्न उब्जन्छ समस्या नेपालको संरचनामा हो वा चिनियाँ ठेकेदारहरूको नियतमा ?"
क्यान इन्फोटेकमा रमाइला स्टार्टअप,"(काठमाडौं)  सूचना प्रविधिसम्बन्धी प्रदर्शनी क्यान इन्फोटेक २०२२ को एउटा स्टलमा को बन्छ लखपति ? खेल्नेमा प्रायः सधैं घुइँचो हुन्छ । उनीहरू सामान्य ज्ञानका प्रश्नहरूको उत्तर मिलाउने प्रयत्नमा देखिन्छन् । सबैभन्दा धेरै उत्तर मिलाउनेलाई यहाँ पुरस्कृत पनि गरिन्छ । यो स्टल नेपालको सोसल गेमिङ प्लाटफर्म रमाइलो गेम्स को हो । यस प्लाटफर्ममा १४० भन्दा बढी खेल समावेश छन् । अहिले वेबवेस्ड (वेबसाइटमा मात्रै उपलब्ध) रमाइलो गेम्सलाई यसका विकासकर्ताहरू गेमहरूको नेटफ्लिक्स भनेर बुझाउँछन् । नेटफ्लिक्समा फिल्महरूको संकलन राखिएझैं रमाइलो गेम्समा खेलहरूको संकलन छ । प्रयोगकर्ताले रमाइलोगेम्स डटकममा गएर मःम जम्प, फाइटर बूढा, गल्ली रन थ्रीडी, चोर पुलिस, दाउरे दाइ, अन्तरिक्ष युद्ध, बाउन्सिङ बँदेल जस्ता खेल खेल्न सक्छन् । हामीले सबै खेल नेपालीपन दिएर निर्माण गरेका छौं, रमाइलो गेम्सका रविन शर्मा भन्छन्, विस्तारै यिनलाई एपमा पनि ल्याइनेछ । प्रदर्शनीको स्टार्टअप र इनोभेसन खण्डमा गेमिङसहित फिनटेक, प्रकोप व्यवस्थापन तथा पूर्वतयारी, स्वास्थ्य, अपांगतामैत्री सूचना प्रविधिलगायत विभिन्न क्षेत्रसँग सम्बन्धित स्टल राखिएका छन् । क्यानले यीमध्ये उत्कृष्टहरूलाई एक लाख रुपैयाँ बराबरको पुरस्कार प्रदान गर्ने जनाएको छ । प्रदर्शनीमा भाग लिन स्टार्टअपहरूका लागि आवेदन खुला गरिएको थियो ।रेस्टुरेन्ट, फिटनेस क्लब, ब्युटी पार्लर, स्विमिङ पुल, गाडीको सर्भिस सेन्टर, इभेन्ट (कार्यक्रम) जस्ता विभिन्न व्यावसायिक स्थल तथा गतिविधिमा छुटको व्यवस्था मिलाइदिने डिलखाना पनि यस पटक क्यानमा सहभागी छ । डिलखानाबाट कुपन लिएपछि विभिन्न ठाउँमा भारी छुट पाइन्छ । हामीसँग २०३० रुपैयाँमा कुपन किनेर ५ सय१ हजार रुपैयाँ छुट लिन सकिन्छ, डिलखानाका सहसंस्थापक शोभित पौडेलले भने, ६७ महिनाभित्र हामी ५० भन्दा बढी व्यवसायसँग सहकार्यका लागि जोडिइसकेका छौं ।डिस्काउन्ट स्टोर प्लाटफर्म, डिलखानाबाट कार्यक्रम आयोजकहरूले टिकट बिक्रीसमेत गर्न सक्छन् । यसमा आबद्ध हुँदा प्रयोगकर्ताले भारी छुटमा वस्तु तथा सेवा किन्न पाउनुका साथै व्यवसायीहरूले अफआवर (व्यापार कम हुने बेला) मा पनि निरन्तर ग्राहक पाइरहने शोभित बताउँछन् । भारततिर यस्ता प्लाटफर्म धेरै छन्, उनले भने, यसमा जोडिँदा सबैलाई फाइदैफाइदा हुन्छ । आफूहरूले भने कमिसनमार्फत आयआर्जन गर्ने उनको भनाइ छ । प्राकृतिक प्रकोपको जोखिम न्यूनीकरण र व्यवस्थापनबारे जानकारी दिने उद्देश्यले बनाइएको म त छु तयार π स्टलमा सीतु श्रेष्ठ गो ब्याग, गाइडबुक आदिबारे अवलोकनकर्तालाई बुझाइरहेकी भेटिइन् । उनी भन्दै थिइन्, ठूलोडटकमतयारमा क्लिक गरेर तपाईंहरूले नेपालका प्राकृतिक जोखिमहरू, विपद् व्यवस्थापनका लागि सुझाव, विपद्का असर, विपद्का बेला आवश्यक पर्ने आपत्कालीन सम्पर्क सहायता, विपद्का बेला आवश्यक पर्ने सामग्रीहरूबारे जानकारी लिन सक्नुहुनेछ ।"
धार्केसीतापाइला सडक स्तरोन्नति धमाधम,"(धादिङ)  उकालोओरालो, घुमाउरो, साँघुरो र घुम्तीले गर्दा नौबिसेदेखि नागढुंगा सडकको यात्रा कष्टकर छ । हरेक चाडपर्वका बेला सवारीसाधनको अत्यधिक चापका कारण जाम पर्ने गरेको छ । अर्कोतर्फ नागढुंगामुग्लिङ सडक चार लेनको बनाउने योजनाअनुसार ठेक्का लागिसकेको छ । त्यसैले सरकारले धार्केसीतापाइला सडकलाई विकल्पका रूपमा लिएको छ । अहिले यही सडकको स्तरोन्नति कार्य धमाधम छ । धादिङतर्फ पर्ने धार्केदेखि ठूलोखोलासम्मको १४ किमि र काठमाडौंतर्फ पर्ने ठूलोखोलादेखि सीतापाइलासम्मको १० किमि सडकको केही भाग कालोपत्रसमेत भइसकेको छ । यो सडक सीतापाइला (चक्रपथ) देखि रामकोटभीमढुंगामहेशफाँट हुँदै धार्के पुग्नेछ । सीतापाइलादेखि धार्केसम्म कुल २४ किमि रहेको यो खण्डको चौडाइ १२ मिटर हुने सडक डिभिजन कार्यालय नुवाकोटले जनाएको छ । यो सडकखण्ड कालोपत्र भएपछि धार्के हुँदै काठमाडौं आउजाउ गर्ने यात्रुलाई सहज हुनेछ । नागढुंगामुग्लिङ सडक चार लेनको पार्ने क्रममा धार्केदेखि काठमाडौंतर्फको यातायात व्यवस्था पनि सहज हुने सडक डिभिजन कार्यालय नुवाकोटका प्रमुख अमृतमणि रिमाल बताउँछन् । दूरीका हिसाबले पनि नौबिसेनागढुंगा रुटभन्दा धार्केसीतापाइला सडक काठमाडौं प्रवेशका लागि छोटो पर्छ ।सडक विस्तारका लागि काठमाडौं खण्ड र धादिङ गरी दुई भागमा विभाजन गरी काम भइरहेको छ । सडकलाई फराकिलो बनाउन सडक विभागले दुईवटा आफ्ना सडक डिभिजन कार्यालयलाई जिम्मेवारी दिइसकेको छ । धार्केबाट १४ किमि सडक डिभिजन कार्यालय नुवाकोट र काठमाडौंतर्फको १० किमि सडकको स्तरोन्नति सडक डिभिजन कार्यालय काठमाडौंले गरिरहेका छन् । सडक डिभिजन कार्यालय नुवाकोटले धादिङ खण्डको धार्केदेखि ठूलोखोलासम्मको सडक स्तरोन्नतिका लागि ठेक्का आह्वान गरेको छ । धार्केदेखिको तीन किमि सडक कालोपत्र गर्ने तयारीमा छ । बाँकी ११ किमि ठेक्का आह्वान गरेको छ । आगामी दुई वर्षमा सडक निर्माण सक्ने गरी काम थालिएको सडक डिभिजन नुवाकोटका प्रमुख अमृतमणि रिमालले जानकारी दिए । धादिङतर्फको तीन किमि सडक कालोपत्र गर्ने तयारीमा धमाधम काम भइरहेको छ, उनले भने, बाँकी ११ किमिका लागि ठेक्का आह्वान गरेका छौं, त्यो पनि अब चाँडै प्रक्रिया पूरा गरेर काम थाल्नेछौं । सडकमा सीएमदिव्यज्योतिनाना जेभीले काम गरिरहेको छ । तीन किमि सडक कालोपत्र गर्न १५ करोड लाग्ने अनुमान छ । १४ किमि नै कालोपत्र गर्न ९० करोड लाग्ने रिमालले बताए । ठूलोखोलादेखि सीतापाइलासम्म १० किमि दूरी छ । काठमाडौंतर्फ पर्ने सीतापाइलादेखि रामकोटसम्मको ५ किमि सडकमा कालोपत्र भइसकेको छ । रामकोटदेखि काठमाडौंधादिङको सिमाना ठूलोखोलासम्मको बाँकी ५ किमि सडकमा भने अहिले धमाधम काम भइरहेको छ । सीतापाइलादेखि रामकोटसम्मको सडक स्तरोन्नति गर्न सरकारले २७ करोड रुपैयाँ खर्चेको थियो । रामकोटदेखि ठूलोखोलासम्मको सडक स्तरोन्नतिका लागि यस वर्ष ३५ करोड ३० लाख रुपैयाँको ठेक्का लगाइएको थियो । उक्त सडक कान्छाराम सीएम बेदान्सी जेभीले स्तरोन्नति गरिरहेको छ । १० मिटर चौडाइसहित दुई लेनमा सवारी दौडाउन सकिने गरी बनिरहेको यो बाटोमा दायाँबायाँ ११ मिटरको ढल निकास गरी जम्मा १२ मिटरमा काम भइरहेको छ । अहिले सडक चौडा गर्ने, पर्खाल तथा नाली बनाउनेसहितका काम अगाडि बढिरहेको डिभिजन प्रमुख रिमाल बताउँछन् । काठमाडौंबाट नौबिसे हुँदै धार्केसम्म जाने सडकखण्डको उपयुक्त विकल्प सीतापाइलाबाट धादिङको महेशफाँट हुँदै धार्के जोड्ने सडक भएकाले सोहीअनुसार प्राथमिकतामा राखेर सडक विस्तार कार्य सुरु गरेको हौं, रिमाल भन्छन्, यो सडक पूर्ण रूपमा समयमै सम्पन्न भए काठमाडौं भित्रिँदा र बाहिरिँदा नागढुंगाको जाम छल्ने एउटा सशक्त विकल्प तयार हुनेछ ।पहिलो चरणमा सडक फराकिलो बनाउने तथा कल्भर्ट, पर्खालसहित आवश्यक पूर्वाधार तयार गर्ने र अर्को चरणमा सडक कालोपत्र गर्ने योजनासहित काम गरिएको छ । सडक दुई लेनको भएपछि काठमाडौंदेखि नौबिसे पुग्न र नौबिसेबाट काठमाडौं फर्कन दुई विकल्प तयार हुनेछ । नागढुंगामा सानो समस्या आए पनि घण्टौं रोकिनुपर्ने बाध्यता सडक फराकिलो भएपछि रोकिनेछ ।समयमै सडक निर्माण सकिए मात्र नागढुंगामुग्लिङ सडक विस्तारको काम अघि बढाउन सकिने डिभिजन प्रमुख रिमालको भनाइ छ । अन्यथा सवारी आवागमनका लागि नागढुंगामुग्लिङ सडक नै प्रयोग गर्नुको विकल्प नभएकाले त्यसलाई चार लेनमा विस्तारको योजनामा काम गर्न असम्भव छ, उनले भने । गत वर्षको जेठबाट सुरु गरिएको सडक दुई वर्षमा सक्ने लक्ष्यसाथ काम थालिएको छ । २०४४ सालमै ट्र्याक खोलिएको यो सडक त्यसयता सामान्य स्तरोन्नति हुँदै आए पनि बेवास्ता गरिएको थियो । अहिले भने सडक स्तरोन्नति चलिरहेका कारण केही आशा पलाएको धुनीबेसी नगरपालिकास्थित पुरानो धार्केका स्थानीय रामकुमार तामाङ बताउँछन् ।"
डिसहोमको क्याम्पस वाईफाई सोलुसन,"काठमाडौं (कास) डिसहोम फाइबरनेटले बजारमा धेरै जना मानिस भएको क्षेत्रका लागि उपयोगी हुने इन्टरनेट प्रविधि क्याम्पस वाईफाई सोलुसन ल्याएको छ । भृकुटीमण्डपमा जारी क्यान इन्फोटेकमा शनिबार यो प्रविधि सार्वजनिक गरियो । डिसहोम फाइबलनेटको स्टलमा आयोजित कार्यक्रममा सिक्सजी प्रविधिमा आधारित ह्वावे प्रविधिको राउटर कम्पनीका प्रबन्ध निर्देशक सुदीप आचार्यले सार्वजनिक गरे । डेढ वर्षको छोटो अवधिमा डिसहोम फाइबरनेटका १ लाख २० हजार ग्राहक पुगेको र अहिले सार्वजनिक नयाँ प्रविधि भविष्यलाई दृष्टिगत गरेर ल्याइएको उनको भनाइ छ । क्याम्पस वाईफाई सिक्स प्रविधिमा आधारित भएकाले यसमा एआई (आर्टिफिसियल टेक्नोलोजी) पनि हुने कम्पनीले जनाएको छ । एआईले ब्यान्डविथलाई अटो क्याप गरिदिने भएकाले चलिरहेको कुनै वेबसाइट, भिडियो अवरुद्ध नहुने कम्पनीको भनाइ छ ।"
एससीटीको नयाँ लोगो,"काठमाडौं (कास) नेपालमा विद्युतीय कार्ड र भुक्तानी प्लेटफर्म प्रदायक कम्पनीका रूपमा रहेको स्मार्ट च्वाइस टेक्नोलोजिज (एससीटी) ले नयाँ लोगो सार्वजनिक गरेको छ । आफ्ना सेवामा सुधारको घोषणा गर्दै कम्पनीले नयाँ लोगो सार्वजनिक गरेको हो । कम्पनीले क वर्गका वाणिज्य बैंक, विकास बैंक तथा वित्तीय संस्थालाई विभिन्न कार्ड र भुक्तानी प्लेटफर्म उपलब्ध गराउँदै आएको छ । एससीटीले हाल विविध किसिमका सेवालाई एउटै छातामुनि एकीकृत गरेको बताएको छ ।"
नेपालमा प्राइमेसी२ कार्ड प्रिन्टर,"काठमाडौं (कास) फ्रान्सको एभोलिस कम्पनीले उत्पादन गरेको प्राइमेसी२ कार्ड प्रिन्टर नेपालमा सार्वजनिक गरिएको छ । प्राइमेसीको अधिकृत विक्रेता बारकोड नेपाल इन्कले शुक्रबार काठमाडौंको भृकुटीमण्डपमा जारी क्यान इन्फोटेक २०२२ मा आयोजित कार्यक्रममा उक्त कार्ड प्रिन्टर सार्वजनिक गरेको हो । बारकोड नेपालले उक्त कम्पनीका उत्पादन सन् २००८ बाटै नेपालमा बिक्रीवितरण गर्दै आएको बताएको छ । प्राइमेसी२ कार्ड प्रिन्टरबाट मध्यम र ठूला कार्यालयो आईडी कार्ड, भिजिटर कार्ड, प्रिभिलेज कार्ड तत्काल कार्यालयमै छाप्न सकिने कम्पनीले जनाएको छ ।"
इनोभेटिभ आइडियालाई क्यानले पुरस्कृत गर्ने,काठमाडौं (कास) सूचना प्रविधिसम्बन्धी प्रदर्शनी क्यान इन्फोटेक २०२२ मा क्यान महासंघले स्टार्टअप तथा इनोभेसन खण्डमा रहेका नयाँ तथा इनोभेटिभ आइडियामध्ये उत्कृष्टलाई पुरस्कृत गर्ने जनाएको छ । स्टार्टअपका निम्ति क्यानले सार्वजनिक सूचना निकालेर सम्बन्धित व्यक्ति वा संस्थालाई सहभागी हुन आह्वान गरेको थियो । सूचना तथा सञ्चार प्रविधि प्रदर्शनीमा बजारमा पहिलो पटक सुरुवात गरिएका सफ्टवेयर तथा कम्प्युटरसम्बन्धी उपकरण राखिएका स्टलमा अवलोकनकर्ताको भीड छ ।
चार्टर्ड एकाउन्टेन्ट संस्थाले गर्यो दीक्षान्त,"काठमाडौं (कास) नेपाल चार्टर्ड एकाउन्टेन्ट्स संस्थाले शुक्रबार दीक्षान्त समारोह गरेको छ । महालेखा परीक्षक टंकमणि शर्मा दंगालको प्रमुख आतिथ्यमा दीक्षान्त गरिएको संस्थाले जारी गरेको विज्ञप्तिमा उल्लेख छ । कार्यक्रममा राष्ट्रिय समावेशी आयोगका अध्यक्ष एवं सर्वोच्च अदालतका पूर्वरजिस्ट्रार रामकृष्ण तिमिल्सिना र महालेखा नियन्त्रक सुमनराज अर्याल, संस्थाका उपाध्यक्ष, पार्षद्, पूर्वअध्यक्ष, अडिटर एसोसिएसनका अध्यक्ष, संस्थाका कर्मचारी, विद्यार्थीलगायतको सहभागिता थियो ।"
मेलमिलापमार्फत विवाद निरूपण गर्ने न्यायाधीश्,"(काठमाडौं)  पूर्वन्यायाधीश कुलबहादुर श्रेष्ठको संस्मरणात्मक पुस्तक जीवन र न्याय सार्वजनिक भएको छ । राजधानीमा शनिबार एक कार्यक्रममा लेखकसहित पूर्वप्रधानन्यायाधीशहरू मीनबहादुर रायमाझी, सुशीला कार्की, वरिष्ठ पत्रकार भैरव रिसाललगायतले संयुक्त रूपमा पुस्तकको लोकार्पण गरे ।९२ वर्षीय श्रेष्ठले आफ्नो भोगाइ, न्यायिक क्षेत्रको अनुभव, त्यतिबेलाको समाज, न्यायप्रणालीका समग्र व्यवस्थालाई पुस्तकमा समेट्ने जमर्को गरेका छन् । पञ्चायतकालमा अड्डाको हाकिम, सरकारी अभियोक्ता र न्यायाधीशका रूपमा उनले लामो समय सरकारी सेवामा बिताए । उनको पुस्तकमार्फत त्यतिबेलाको समाज, न्याय क्षेत्रको सिंगो झलक आएको पूर्वप्रधानन्यायाधीश कार्कीले बताइन् । पुस्तकले त्यो बेलाको समाजको इतिहास त बताउँछ नै असुविधाका बीचमा पनि नेपालका न्यायाधीशहरूले न्याय क्षेत्रमा गरेको सेवा, डोल्पाको भयावह अवस्थाबारे उहाँले लेख्नुभएको छ, उनले भनिन् । एक आदर्श, दृढ व्यक्तिले समाजलाई उठाएको इतिहास उल्लेख भएको उनले सुनाइन् । पत्रकार रिसाल, पूर्वमुख्य सचिव मुकुन्द शर्मा पौडेल, पूर्वमहान्यायाधिवक्ता राघवलाल वैद्यलगायतले श्रेष्ठलाई त्यतिबेलाको समाजका लागि मेलमिलाप तथा न्याय दिन सक्ने न्यायाधीशका रूपमा रहेको सुनाए ।जीवनका कैयौं स्मरण लामो समयदेखि गुम्सिरहेको अवस्थामा छोराहरूको हुटहुटीले नै पुस्तकका रूपमा बाहिर आएको श्रेष्ठले सुनाए । उनका अनुसार उनका कैयौं स्मृति तथा अनुभवहरू पुस्तकमा समेटिएका छैनन् । श्रेष्ठले आफ्नै अग्रसरतामा मेलमिलाप गराउने न्यायाधीशको छवि बनाएका छन् । उनले जिल्ला न्यायाधीशका रूपमा रहँदा ६० प्रतिशतभन्दा बढी मुद्दामा दुवै पक्षलाई सँगै राखेर मेलमिलाप गराउन सकेको विवरण पुस्तकमा उल्लेख गरेका छन् । २०३१ मा प्रमाण ऐन आएपछि प्रमाण जुटाउन सक्नेले मात्रै मुद्दा जित्ने अवस्था बनेपछि आफू मेलमिलापतिर लागेको उनले बताए । प्रमाण ऐन लागू भएपछि प्रमाणको सिर्जना, संकलन, समावेश गर्ने र अदालतमा बुझाउन सक्ने पक्षले मात्रै मुद्दा जित्ने अवस्था आयो, उनले भने, समाजको प्रभावशाली र सम्पन्न व्यक्तिले सजिलै त्यसो गर्न सक्ने भयो भने निर्धोगरिबले भएका प्रमाणको पनि संकलन गर्न नसक्ने र मुद्दा हार्ने अवस्था आएपछि मैले न्याय मर्न नदिन मेलमिलापमा जोड दिएको थिएँ । श्रेष्ठले आफूले मेलमिलापमा जोड दिएपछि आफ्नो पेसा सुकाइदियो भन्ने आरोप लगाउँदै कानुन व्यवसायीहरू आफ्नाविरुद्ध संगठित भएको विवरण सुनाए । पूर्वन्यायाधीश श्रेष्ठले आफूले निजी वकिल राख्न नसक्ने विपन्नका लागि सरकारले नै कानुनी प्रतिरक्षा गरिदिनु उपयुक्त हुन्छ भनेर तत्कालीन समयमा राजा वीरेन्द्रलाई भेटेर जाहेर गरेको विवरण पुस्तकमा उल्लेख गरेका छन् । अहिले देशका सबै अदालतहरूमा वैतनिक वकिलहरू नियुक्त भएका छन् । ती वकिलहरूले नै आफ्नो मुद्दाको प्रतिरक्षा गर्न नसक्नेहरूलाई निःशुल्क सेवा दिन्छन् । पूर्वप्रधानन्यायाधीश मीनबहादुर रायमाझीले कानुनले समाजमा पारेका प्रभावबारे गहिरिएर छलफल गर्ने चलन अहिलेसम्म नरहेको बताउँदै प्रमाण ऐनले सिर्जना गरेका समस्या अहिले पनि समाजमा व्याप्त रहेको बताए । उनले न्यायाधीश श्रेष्ठले उतिबेलै यस्ता समस्या समाधानका लागि सारेको मेलमिलापको विकल्प अहिले पनि सान्दर्भिक रहेको बताए । न्यायाधीश श्रेष्ठका तीन जना छोराहरू आआफ्नो क्षेत्रमा कहलिएका छन् । जेठा राममनोहर बैंककको एसियन इन्स्टिच्युट अफ टेक्नोलोजी (एआईटी) मा प्राध्यापक छन्, माइला कल्याण पूर्वप्रधानन्यायाधीश हुन् भने कान्छा पुकारचन्द्र सहिद धर्मभक्त मानव अंग प्रत्यारोपण केन्द्रमा कार्यकारी निर्देशक छन् । पूर्वप्रधानन्यायाधीश कल्याण श्रेष्ठले अहिले पनि समाजमा न्यायको समानताका लागि अदालतले आफ्नै सक्रियतामा मेलमिलापलाई प्रवर्द्धन गर्नुपर्ने बताए । अहिले हाम्रो अदालतले मुद्दाका पक्षहरूलाई तिमीहरू मेलमिलाप गरेर आउनू, नत्र मैले मुद्दा छिन्दिन्छु भन्छ । यो धम्की हो कि आश्वासन ? यस्तो चिसो र निष्क्रिय प्रक्रियाबाट मेलमिलापलाई प्रवर्द्धन गर्न सकिन्न, उनले भने, गरिबीका कारण न्यायको पहुँचबाट बाहिर रहेका मानिसहरूलाई मेलमिलापको माध्यमबाटै न्याय दिन सकिन्छ भन्ने उहाँको जीवनको दर्शन हो । उहाँले न्यायको गम्भीर अन्तर्यसम्म पसेर मानिसका जीवनमा न्यायको वितरण गर्ने अर्गानिक प्रयास गर्नुभयो । पूर्वप्रधानन्यायाधीश श्रेष्ठले औपचारिक कानुनी शिक्षा नपाईकनै न्यायाधीशसमेत रहेका आफ्ना पितासँग आफू एउटै समयमा जिल्ला न्यायाधीश बनेको रमाइलो प्रसंग पनि सुनाए । अल्केमी पब्लिकेसनले प्रकाशित गरेको पुस्तकको सम्पादन पत्रकार घनश्याम खड्काले गरेका हुन् ।"
राष्ट्रिय प्रज्ञा पुरस्कार घोषणा,"काठमाडौं (कास) नेपाल संगीत तथा नाट्य प्रज्ञा प्रतिष्ठानले स्थापनाको १२ वर्ष पूरा गरेको अवसरमा राष्ट्रिय प्रज्ञा पुरस्कार२०७८ घोषणा गरेको छ । बालुवाटारस्थित प्रतिष्ठानमा शनिबार आयोजित कार्यक्रममा पुरस्कृत र सम्मानित हुने ६ जनाको नाम सार्वजनिक गरिएको हो । प्रतिष्ठानका अनुसार संगीत विधामा मोहनकृष्ण कार्की ढली, नृत्यमा वीणा जोशी राजभण्डारी, नाटकमा मनबहादुर मुखिया, लोकसंगीतमा अमर विरही गुरुङ, रंगमञ्चमा ऋद्धिचरण श्रेष्ठ र शास्त्रीय तथा परम्परागत संगीत विधामा जलतरंगवादक मोहनप्रसाद जोशीलाई पुरस्कारका लागि मनोनयन गरिएको जानकारी कार्यक्रममा दिइयो । प्रतिष्ठानका उपकुलपति हरिहर शर्माको अध्यक्षतामा गठित पुरस्कार संयोजन समितिबाट सिफारिस नाम सार्वजनिक गरिएको सदस्य सचिव श्यामप्रकाश तमोटले बताए ।"
'नकोरिएका सन्दर्भहरू विमोचित,"काठमाडौं (कास) अनिता ढुंगेलद्वारा लिखित नकोरिएका सन्दर्भहरू ः प्राडा अञ्जनीकुमार शर्माको जीवनचरित पुस्तक प्रकाशित भएको छ । शर्माकी श्रीमती अन्नपूर्णा शर्माले पुस्तक लोकार्पण गरेको कार्यक्रममा प्राडा ज्ञानु पाण्डेले शर्मा चिकित्सकसँगै प्रेरक समाजसेवी भएको बताए । पुस्तकले समाजका लागि उहाँले खेलेको भूमिका प्रस्ट पारेको छ, उनले भने । पुस्तकमा मुलुकको स्वास्थ्य क्षेत्रको इतिहास पढ्न पाइने उनले बताए । कार्यक्रममा पर्यटन व्यवसायी कर्ण शाक्य, प्राडा प्रमिला प्रधान र प्लास्टिक सर्जन शंकरमान राई, डा सुदीपकुमार भट्टाचार्य, पुनमचन्द्र अग्रवाल, डा गौरीशंकरलाल दास, डा हेमाङ्ग दीक्षितले प्राडा शर्माले समाजका लागि गरेको योगदानको चर्चा गरेका थिए । पुस्तक बिक्रीबाट संकलित रकम भक्तपुर क्यान्सर अस्पताललाई प्रदान गरिने भएको छ । प्राडा शर्माको ८६ वर्षको उमेरमा २०७१ असोज २१ मा निधन भएको थियो ।"
बिजनेस बढाउने 'बिन्द्रा टिप्स,"काठमाडौं (कास) भारतीय प्रेरक वक्ता विवेक बिन्द्राले नेपाली युवा उद्यमीका सामु शनिबार व्यापार टिकाउने र आम्दानी बढाउने रणनीतिका बारेमा केही प्रेरक विचार पस्केका छन् । गोदावरीमा उनलाई सुन्न शुक्रबारसम्ममा तीन हजार जनाले टिकट काटेका थिए भने शनिबार मात्रै एक हजार जना थपिए । आजको सेसनले हामी उद्यमीलाई निकै प्रेरणा मिलेको छ, उनलाई सुन्न पुगेकामध्ये एक ४४ वर्षे उद्यमी राधेश्याम साहले भने, मैले आफ्नो व्यवसाय चलाउने नयाँ ऊर्जा पाएको छु । कार्यक्रममा बिन्द्राले चार घण्टा बोलेका थिए । सक्रिय आम्दानी, निष्क्रिय आम्दानी, बिमा रणनीति र ग्राहकको मन जित्ने उपायका बारेमा उनका प्रेरक प्रस्तुति केन्द्रित थियो ।"
इन्द्र र सरस्वती उत्कृष्ट,"(काठमाडौं)  आर्मीले पुरुष र महिला दुवैतर्फ गणेशमान सिंह स्मृति राष्ट्रिय बक्सिङ प्रतियोगिताको टिम च्याम्पियनसिपको ट्रफी जितेको छ । पुरुषमा आर्मी ५ स्वर्ण र २ रजतसाथ च्याम्पियन बन्यो । महिलातर्फ आर्मीका खेलाडीले ३ स्वर्ण र २ रजत जितेका थिए ।वीर गणेशमान सिंह स्पोर्ट्स कमिटीद्वारा आयोजित प्रतियोगिताको पुरुषमा आर्मीका इन्द्र सुनार र महिलामा एपीएफ क्लबकी सरस्वती राना उत्कृष्ट खेलाडी घोषित भए । इन्द्रले ५७ केजी फाइनलमा एपीएफका प्रवल दाबेदार एपीएफका पूरन राईलाई हराए । पुलिसका शम्भु राजवंशी र गण्डकी प्रदेशका सौगात कुमाल तेस्रो भए ।सरस्वतीले ७५ केजीमा फाइनलमा आर्मीकी निरु गुरुङलाई हराइन् । प्रदेश १ की त्रिशा जबेगु लिम्बु र मधेस प्रदेशकी पूजा गुप्ताले कांस्य जिते । उत्कृष्ट बक्सर इन्द्रले टीभीएस मोटरसाइकल र सरस्वतीले स्कुटर पुरस्कार पाए ।वसन्तपुर डबलीमा सम्पन्न प्रतियोगिताको पुरुष ५२ केजीमा आर्मीका प्रेम चौधरीले एपीएफका प्रदीप महर्जनलाई हराएर स्वर्ण जिते । पुलिसका चन्द्रबहादुर थापा र मधेस प्रदेशका मदनकृष्ण डंगोल तेस्रो भए । ६३ केजीमा १३ औं दक्षिण एसियाली खेलकुद (साग) का स्वर्णधारी पुलिसका भूपेन्द्र थापामगरले फाइनलमा आर्मीका पूरन सुनुवारलाई हराएर स्वर्ण जिते । एपीएफका सोनाम सार्की र लुम्बिनी प्रदेशका अनिल पुनमगरले तेस्रो भए । ६९ केजीमा १३ औं सागका स्वर्ण विजेता पुलिसका सनिल शाहीले फाइनलमा आर्मीका दानबहादुर दर्लामीमाथि जित दर्ता गरे । वाग्मती प्रदेशका शिरीष खनाल तथा सुदूरपश्चिम प्रदेशका भरत चन्द तेस्रो भए ।पुरुष ७५ केजीमा आर्मीका दीपेश लामा विजेता भए । उनले फाइनलमा प्रदेश १ का सनम गुरुङलाई हराए । मधेसका कोशिस श्रेष्ठ र कर्णाली प्रदेशका दिलराज भण्डारी तेस्रो भए । पुरुष ८१ केजीमा आर्मीका दीपक श्रेष्ठले फाइनलमा सुदूरपश्चिमका श्यामबहादुर महतालाई हराए । प्रदेश १ का प्रसाङ लिम्बू इजाम र वाग्मतीका रोशन स्याङ्तानले कांस्यमा चित्त बुझाए । पुरुष ९१ केजीमा आर्मीका गणेश प्रधानले स्वर्ण जिते । उनले फाइनल एपीएफका रविन नेपाललाई हराए । प्रदेश १ का प्रसिस रुचाल र गण्डकीका किरण बिक तेस्रो भए ।महिला ५१ केजीमा आर्मीकी मीनु गुरुङले स्वर्ण जितिन् । १३ औं साग स्वर्णधारी मीनुले फाइनलमा प्रहरीकी दिवाना शेर्मालाई हराइन् । एपीएफकी सन्जुमाया थिङ र लुम्बिनीकी माया खत्री केसी तेस्रो भए । महिला ५७ केजीमा आर्मीकी चन्द्रकला थापाले फाइनलमा पुलिसकी निशा तामाङलाई हराइन् । एपीएफकी नाङजा बुढामगर र प्रदेश १ की सुस्मिता राई तेस्रो भए । महिला ६० केजीमा आर्मीकी संगीता सुनारले फाइनलमा एपीएफकी संगीता डंगाललाई पाखा लगाउँदै स्वर्ण हात पारिन् । प्रदेश १ की नारिका राई र वाग्मतीकी शशिकला राई तेस्रो बने । आर्मीकी पुनम रावलले एपीएफकी विनीता थापा मगरलाई हराएर ६९ केजीको स्वर्ण आफ्नो पक्षमा पारिन् । मधेसकी अपराजिता गोतानी र लुम्बिनीकी जुनमाया थारु तेश्रो भए ।पुरुषमहिलाका हरेक स्पर्धामा शीर्ष तीन स्थान हात पार्नेले क्रमशः २५ हजार, १५ हजार र ७ हजार ५ सय रुपयाँ नगद पुरस्कार प्राप्त गरे ।"
बीबीए कपको तयारी पूरा,काठमाडौं (कास) पब्लिक युथ क्याम्पसको आयोजनामा वैशाख १३ देखि हुने पीवाईसी बीबीए क्रिकेट कप ट्वान्टी२० नकआउट क्रिकेटको तयारी पूरा भएको छ । मूलपानी क्रिकेटमा मैदानमा नकआउटका आधारमा हुने प्रतियोगितामा १८ टोलीले प्रतिस्पर्धा गर्नेछन् । सहभागीलाई दुई समूहमा विभाजन गरी नकआउटका आधारमा प्रतिस्पर्धा गराउने तय छ । उपत्यकाबाहिरका टोलीमध्ये ड्र मार्फत वीरेन्द्र बहुमुखी चितवन र महेन्द्र बहुमुखी नेपालगन्ज बाई पाएर सिधै प्रिक्वाटरफाइनल पुगेका छन् ।डिफेन्डिङ च्याम्पियनले आयोजना गर्नुपर्ने प्रावधानअनुरूप पब्लिक युथले यो संस्करण गर्ने जिम्मा पाएको हो । कलेजस्तरको क्रिकेट प्रवर्द्धन तथा खेलभावना विकास गर्ने उद्देश्यसहित प्रतियोगिता गर्न लागिएको प्रतियोगिता प्रबन्ध निर्देशक सुनील थापाले बताए । पब्लिक युथ क्याम्पसका प्रमुख बलराम थापाले यसअघिका संस्करणजस्तै यसपालि पनि त्रिभुवन विश्वविद्यालयले प्रतियोगितालाई साथ दिने विश्वास व्यक्त गरे ।
पुलिसले तोड्यो एपीएफको दबदबा,"धनगढी (कास) इन्ज्युरी समयमा निर्मला विकले गरेको गोल मद्दतमा नेपाल पुलिस क्लबले शनिबार विभागीय प्रतिद्वन्द्वी एपीएफ क्लबलाई १० ले पराजित गर्दै प्रथम राष्ट्रिय मुख्यमन्त्री वीवाईसी महिला गोल्डकप प्रतियोगिता जितेको छ ।पुलिसले यससँगै घरेलु महिला फुटबलमा एपीएफको दबदबा तोडेको छ । अन्तिम दुई मिनेट बाँकीमा अनमार्क रहेकी निर्मलाले लामो दुरीमा प्रहार गरेको बल दोस्रो बार च्याप्दै आकर्षक ढंगले गोल परिणत भयो । उनी प्रतियोगिताको सर्वोत्कृष्ट खेलाडी भइन् । उनले ५० हजार रुपैयाँ पुरस्कार पाइन् । पुलिसकी पूजा राना उत्कृष्ट रक्षक, एपीएफकी सरु लिम्बू उत्कृष्ट मिडफिल्डर, एपीएफकै सावित्रा भण्डारी सर्वाधिक गोलकर्ता (६ गोल), पुलिसकी उषा नाथ उत्कृष्ट गोलरक्षक, पुलिसका प्रशिक्षक सञ्जीव जोशी उत्कृष्ट प्रशिक्षक र आयोजक वनदेवी युवा क्लबकी गोलकिपर कबिता विक उदीयमान खेलाडी भए । विधागत विजेताले जनही १० हजार रुपैयाँ प्राप्त गरे । च्याम्पियन पुलिसले ५ लाख र उपविजेता एपीएफले २ लाख ५० हजार रुपैयाँ पुरस्कार पाए ।"
उपाधि जित्ने होड,"(काँकडभिट्टा)  विर्तामोडको बोस्टर्न ब्लास्टर र धुलाबारी टाइगर आइतबार रसोई झापा सुपर लिग क्रिकेट प्रतियोगिताको उपाधिका लागि भिड्दै छन् । राष्ट्रिय खेलाडीसम्मिलित दुवै टोलीबीचको खेल निक्कै रोमाञ्चक हुने अनुमान आयोजकको छ । शुक्रबारको खेलमा धुलाबारीले सनराइज काँकडभिट्टालाई २ विकेट र बोस्टर्नले भद्रपुर राइजिङ किङलाई ७ विकेटले पराजित गरेर फाइनल तय गरेका थिए । शनिबार आयोजित प्रिम्याच कन्फ्रेन्समा धुलाबारीका टिम कोच प्रवीण अग्रवालले पहिलो म्याचमै बोस्टर्नलाई पराजित गरेका कारण फाइनल खेलमा पनि जित दोहोर्याउने दाबी गरे । पहिलो जितका कारण मनोबल उच्च छ, अग्रवालले भने, उपाधि चुम्नेमा ढुक्क छौं । पवन सर्राफ, भुपाल दंगाल, फिर्दोस अन्सारी, ज्ञानेन्द्र श्रेष्ठ, दिपेश कँडेल र मुकुन्द यादव जस्ता अनुभवी र खारिएका खेलाडी रहेकाले पनि विपक्षीविरुद्ध कडा प्रस्तुत हुने रणनीतिमा धुलाबारी छ । अलराउन्डर करण केसी, मिनास थापा, दिपुर भुजेल, समीर कार्की जस्ता महत्त्वपूर्ण खेलाडी रहेका कारण बोस्टर्न पनि उपाधि उचाल्नेमा आशावादी देखिएको छ । जितका लागि तयार छौं, प्रशिक्षक विनित बाँस्तोलाले भने, करण केसीले टिमलाई जिताउनेमा कुनै शंका छैन । करणले शुक्रबार भद्रपुरसँगको खेलमा सर्वाधिक ९१ रन जोडेका थिए । धुलाबारी टाइगरसँगको पहिलो खेलमा करणको फितलो प्रदर्शनका कारण बोस्टर्न पराजित भएको हो । उता धुलाबारीले करणलाई बिना रन आउट गर्ने रणनीति बनाएको छ । प्रशिक्षक अग्रवालले भने, करणलाई डकआउट गर्न सक्दा जित्न सहज हुनेछ ।धुलाबारी सबैभन्दा बढी तीन खेल जित्ने टिम हो । बोस्टर्नले दुई खेलमात्रै जितेको थियो । शिवशक्ति ग्रुपको रसोइ तोरी तेलले प्रायोजन गरेको प्रतियोगितामा धुलाबारी टाइगर र बोस्टर्नसहित भद्रपुर राइजिङ किंग्स, विराट वारियर्स र सनराइज काँकडभिट्टा प्रतिस्पर्धी थिए । विजेताले २ लाख ११ हजार र उपविजेताले १ लाख ११ हजार रुपैयाँ पुरस्कार पाउने आयोजक लर्डबुद्ध क्रिकेट एकेडेमीका कोषाध्यक्ष चोलानाथ दाहालले जनाए ।"
