शीर्षक,विवरण
नयाँ नक्सापछि सीमा मामिलामा 'आइसब्रेक,"त्यसमा पनि भारत वार्तामा आउन तयार भएन । त्यसपछि नेपालले २०७७ जेठ ७ मा लिम्पियाधुरासम्मको भूभाग समेटेर चुच्चे नक्सा जारी गर्यो । त्यसले भारत चिढियो । दुई मुलुकबीच सीमा विवादलाई लिएर संवाद गर्ने वातावरण पनि बनेन । त्यसयता नेपाल र भारतबीच परराष्ट्रमन्त्रीस्तरीय संवाद नयाँदिल्लीमा र परराष्ट्र सचिवस्तरीय संवाद काठमाडौंमा भए पनि सीमा मामिलालाई महत्त्वका साथ उठाइएन । नेपाली पक्षले बेलाबेला सीमाका विषय उठाए पनि भारतबाट कुनै धारणा आएन । यस पटक प्रधानमन्त्री देउवाको भारत भ्रमणका क्रममा बल्ल सीमा समस्या समाधानको विषय उठेको हो । त्यसो त यसअघि पनि नेपाल र भारतबीचमा लामो समयदेखि रहँदै आएको सीमा विवादलाई द्विपक्षीय संवादमा उठाउने गरिन्थ्यो । मोदी सन् २०१४ मा प्रधानमन्त्री भएपछि पहिलो पटक नेपाल भ्रमणमा आएका बेला जारी गरिएको संयुक्त विज्ञप्तिमा सीमा समस्या समाधानमा जोड दिने उल्लेख थियो । उक्त विज्ञप्तिको बुँदा १ मा भनिएको थियो, दुवै प्रधानमन्त्रीले नेपालभारत सीमा विवादलाई सदाका लागि समाधान गर्नुपर्नेमा जोड दिँदै नो म्यान्स ल्यान्ड (दसगजा) को जग्गा खारेजलगायत सीमा स्तम्भको निर्माण, पुनःस्थापना र मर्मतका लागि सीमा कार्य समूह (बीडब्लूजी) गठन गरिएकामा स्वागत गरेका छन् । उक्त संयुक्त विज्ञप्तिअनुसार दुवै मुलुकका प्रधानमन्त्री (मोदी र नेपालका तत्कालीन प्रधानमन्त्री सुशील कोइराला) ले कालापानी र सुस्तालगायत बाँकी रहेका सीमा समस्यामा बीडब्लूजीबाट आवश्यक प्राविधिक जानकारी प्राप्त गर्न परराष्ट्र सचिवहरूलाई निर्देशन दिने संयुक्त आयोगको निर्णयलाई पनि स्वागत गरेका थिए । उक्त सहमति भएको एक वर्षभित्रमै नेपालले नयाँ संविधान जारी गर्यो । संविधानका प्रावधानमा असन्तुष्टि जनाउँदै भारतले नेपालमाथि अघोषित नाकाबन्दी लगायो । जसका कारण दुई मुलुकबीच संवादको वातावरण बन्न सकेन । सीमा समस्या समाधानका लागि दुई मुलुकका परराष्ट्र सचिवस्तरीय वार्ता अहिलेसम्म नै हुन सकेको छैन । नापी विभागका पूर्वमहानिर्देशक तथा सीमाविद् बुद्धिनारायण श्रेष्ठ सीमा समस्या समाधानका लागि अब सन् २०१४ मा दुई मुलुकका प्रधानमन्त्रीले उल्लेख गरेको परराष्ट्र सचिवस्तरीय संयन्त्रलाई ब्युँताएर अघि बढ्नुपर्ने बताउँछन् । दुई मुलुकका महानिर्देशक (नेपालको नापी विभागका महानिर्देशक र भारतीय सर्वेक्षण विभागका जनरल) को नेतृत्वमा संयुक्त बोर्डर बर्किङ ग्रुप छ । यस्तै, उपमहानिर्देशकहरूको नेतृत्वमा डेपुटी सर्भे टोली छ । तेस्रो, नेपालका प्रमुख जिल्ला अधिकारी (सीडीओ) र भारतका ड्रिस्ट्रिक म्याजिस्ट्रेटको नेतृत्वमा संयुक्त फिल्ड सर्भे टिम पनि छ । यसको म्यान्डेट चाहिँ सीमा सर्वेक्षण, भत्केका संरचनाको मर्मत र हराएका सीमा खम्बालाई पुनःस्थापित गर्नु हो, श्रेष्ठले भने, ती संयन्त्रलाई ब्युँताएर काम अघि बढाउनुपर्छ । सीमाविद् श्रेष्ठका अनुसार सीमा समस्या समाधानका लागि सबैभन्दा पहिले परराष्ट्र सचिवहरूको संयुक्त संयन्त्रले काम गर्नुपर्छ । उक्त संयन्त्रले प्रतिवेदन ल्याएपछि संयुक्त सीमा सर्वेक्षण गर्न पठाउनुपर्छ । जबसम्म संयुक्त सीमा सर्वेक्षण गरेर नक्सा बनाइँदैन, तबसम्म छलफलका लागि पर्याप्त सामग्री हुँदैन, उनले भने । पश्चिममा नाबी, गुन्जी, कुटीसहित लिम्पियाधुरासम्मको क्षेत्र नक्सांकन गरेपछि दुई देशबीच वार्ता र संवाद अघि बढाउन सहज हुने उनको भनाइ छ । पुराना नक्सा र दस्ताबेजका आधारमा वार्ता र संवादलाई अघि बढाएर सीमा मामिलालाई समाधान गर्नुपर्छ, श्रेष्ठले भने । परराष्ट्र मामिलाका जानकार तथा देउवा चौथो पटक प्रधानमन्त्री रहँदा परराष्ट्र मामिला सल्लाहकार रहेका कूटनीतिज्ञ दिनेश भट्टराईले दुई प्रधानमन्त्रीहरूबीच शनिबार दिल्लीमा भएको उच्च तहको संवादले सीमा समस्यालाई वार्तामार्फत समाधान गर्ने बाटो खोलेको दाबी गरे । यो सीमा समाधानका लागि ब्रेक थ्रु हुन सक्छ । नेपालले अब जतिसक्दो छिटो द्विपक्षीय वार्ता अघि बढाउन पहल गरिहाल्नुपर्छ, उनले भने ।"
सम्बन्ध सुदृढ बनाउन जोड,"ईपीजीको कुरा उठेन देउवा र मोदीबीचको भेटमा सन् १९५० को शान्ति तथा मैत्री सन्धिसहित अन्य सन्धिसम्झौता पुनरावलोकन, संशोधन वा खारेजीसम्मको प्रक्रियालाई अघि बढाउन गठित प्रबुद्ध व्यक्ति समूह (ईपीजी) ले तयार पारेको प्रतिवेदनबारे भने छलफल भएन । पत्रकार सम्मेलनमा दुवै मुलुकका थाँती रहेका विषयवस्तुमाथि कुराकानी भएको भनिए पनि ईपीजीकै विषयमा कुरा भएको वा नभएको प्रस्ट पारिएको छैन । ईपीजीले प्रतिवेदन तयार पारेको चार वर्ष भइसक्दासमेत अहिलेसम्म भारतीय पक्षले प्रतिवेदन नबुझ्दा उक्त दस्ताबेज अलपत्र परेको छ । २०७२ सालमा गठित ईपीजीले २०७५ असारमै आफ्नो काम पूरा गरेको थियो । २०७३ असार २०२१ मा ईपीजीको पहिलो बैठक नेपालमा बसेको थियो । उक्त बैठकले सुरुमा भारतीय प्रधानमन्त्रीलाई प्रतिवेदन बुझाउने निर्णय गरेको थियो । २०७५ असार १५१६ मा काठमाडौंमा सम्पन्न ईपीजीको अन्तिम (नवौं) बैठकले साझा प्रतिवेदन ल्याएको थियो । दुवै मुलुकका ८ जना (नेपालका चार र भारतका चार) को सहमतिअनुसार एक महिनाभित्र दुई देशकै प्रधानमन्त्रीलाई प्रतिवेदन बुझाउने निर्णय गरेको थियो । भारतीय पक्षबाट प्रधानमन्त्री मोदीको समय नमिलेको भन्दै उपयुक्त समय को पर्खाइमा नेपाल रहेको छ । भारतका लागि पूर्वराजदूत नीलाम्बर आचार्यले आफूसँगको भेटमा मोदीले ईपीजीको रिपोर्ट बुझ्ने भनेको तर भारतीय पक्षबाट त्यसको पहल नभएको उल्लेख गरेका छन् । त्यो किन भयो, मलाई पनि थाहा छैन, उनले भने ।"
काठमाडौंलाई अन्न पठाउँछ कर्णाली,"उनका अनुसार आउँ, हैजा, शीतज्वरो, पखाला, पेट दुखेको, औलोजस्ता विभिन्न रोगका लागि पनि कागुनो महत्त्वपूर्ण मानिएको छ । हुम्लाले कागुनोबाट झन्डै डेढ करोड रुपैयाँको कारोबार गर्ने कृषि विकास कार्यालय हुम्लाका प्रमुख बखतबहादुर खड्काले बताए । सबैलाई खाने भनेको भात मात्रै हो भन्ने छ, उनले भने, नजिकको तीर्थ हेला भनेझैं हुम्लीहरूले अझैं कागुनोको महत्त्व बुझेका छैनन् । जुम्लाको कालीमार्सी धान पनि नेपालगन्ज, काठमाडौं, सुर्खेतलगायत सहरमा जाने प्रमुख अन्न हो । जुम्ला जाने सबैले कोसेलीका रूपमा कालीमार्सी धान लैजान छुटाउँदैनन् । व्यापारीहरू चामल खोज्न घरमै आउने गरेको तातोपानी५ का नन्दराम न्यौपानेले बताए । अरू धानको तुलनामा कालीमार्सी रोप्न बढी दुःख हुने उनको भनाइ छ । आधुनिक जातका धान आउन थालेपछि रोगकिराको प्रकोप बढी देखिन थाल्यो, उनले भने, तर पनि बजारमा माग बढ्दै गएपछि खेती गर्न उत्साही छौं । कालीमार्सी कर्णालीको पहिचान बनेकाले खेती गर्न जाँगर बढेको उनको भनाइ छ । अहिले सिँजा र तातोपानीका खेतबारीमा कालीमार्सीको व्यावसायिक खेती भइरहेको छ । खाद्य व्यवस्था तथा व्यापार कम्पनी लिमिटेडले गत वर्षदेखि खरिद गरी बिक्री गर्न थालेपछि किसान व्यावसायिक खेतीमा लागेका छन् । गत वर्ष स्थानीय व्यापारीले करिब १५ टन कालीमार्सी चामल क्यानडा पठाएका थिए । कालीमार्सीको विस्तारका लागि कृषि विकास कार्यालयले स्थानीय तहसँग समन्वय गरी बीज वृद्धि कार्यक्रम लागू गरेको छ । जसमा स्थानीय तहले ३० र कृषि कार्यालयले ७० प्रतिशत लगानी गरिरहेका छन् । जुम्लामा २९ सय हेक्टरमा धान खेती हुने गरेकामा मार्सी धानको क्षेत्रफल मात्र १ हजार ६ सय हेक्टर छ । १३ सय हेक्टर क्षेत्रफलमा उन्नत जातको धान लगाइन्छ । जुम्लामा गत वर्ष करिब ४ हजार मेट्रिक टन मार्सी उत्पादन भएको थियो । मार्सी चामलको माग बढ्दै गएपछि चन्दननाथ बहुउद्देश्यीय सहकारीले किसानबाट खरिद गरी सुर्खेत, नेपालगन्ज, बुटबल, काठमाडौंलगायत ठाउँमा मार्सी चामल पठाइरहेको छ । एक नगरपालिका र ७ गाउँपालिकामा मार्सी संकलन केन्द्र सञ्चालन गरेको सहकारीका सचिव ऋषिराम पाण्डेले बताए । उनका अनुसार यो वर्ष करिब २० लाख रुपैयाँको चामल सहकारीमार्फत बाहिर गएको छ । चामलको माग गर्दै इलाम, झापासम्मका ग्राहकले फोन गर्छन्, उनले भने, उत्पादन कम हुँदा माग पुर्याउन हम्मे छ । कृषि विकास कार्यालय जुम्लाका निमित्त प्रमुख गणेश अधिकारीका अनुसार समुद्र सतहबाट २ हजार मिटरदेखि ३०५० मिटर उचाइसम्म मार्सी धानको खेती हुन्छ । अब त बरु किसानको घरमा मार्सी पाउन मुस्किल भइसक्यो, उनले भने, अहिले सहरहरूका डिपार्टमेन्ट स्टोर र मलहरूमा मार्सीको बिक्री बढेको छ । उनले मार्सीबाटै किसानलाई आत्मनिर्भर बनाउन रैथाने बाली संरक्षण कार्यक्रम लागू गरिएको जानकारी दिए । मुगु र कालीकोटमा पनि मार्सी लगाउने किसानहरू बढ्दै गएका छन् । कालीकोटमा गत वर्ष १ हजार १ सय ४३ र मुगुमा १ हजार ४६ मेट्रिक टन मार्सी उत्पादन भएको थियो । प्रदेश अस्पतालका बालरोग विशेषज्ञ डा नवराज केसीले मार्सी चामलमा फाइबरको मात्र बढी हुने भएकाले सुगर र प्रेसरका बिरामीका लागि उपयोगी रहेको बताए । उनका अनुसार मार्सीमा आइरन, स्टार्चलगायत पौष्टिक तत्त्व पनि सन्तुलित मात्रामा हुन्छ । कर्णालीमा फल्ने अर्को लोपोन्मुख बाली हो चिनो । यसको माग पनि सहरतिरै बढी छ । हुम्लाको सिमकोट गाउँपालिका३ की बरगाउँकी छोप्साङ लामाले यो वर्ष ७ क्विन्टल चिनो बिक्री गरिन् । उनका अनुसार घरबाटै प्रतिकेजी १ सय ६० रुपैयाँमा चिनो बिक्री भइरहेको छ । उनकी छिमेकी केसाङ तामाङले पनि ३० क्विन्टल चिनो बाहिर पठाएकी छन् । सुरुमा कोसेलीका रूपमा चिनो बाहिर पठाउँथ्यौं, उनले भनिन्, अहिले त व्यापारीहरूले नै यति मूल्य दिन्छौं भन्दै फोन गरेर माग्छन् । चिनोको माग बढेपछि हुम्लामै चिनोका विभिन्न सामग्री उत्पादन गर्न थालिएको छ । सिमकोटस्थित सोवर्ण खाद्य उद्योगले पहिलो पटक चिनोको बिस्कुट उत्पादन गरेर बजारमा ल्याएको छ । उद्योगले पहिलो लटमा १ हजार प्याकेट चिनोको बिस्कुट उत्पादन गरेर काठमाडौंको बजारमा पठाएको उद्योगका प्रबन्धक मुकुन्द रोकायाले बताए । उनका अनुसार जसको मूल्य ६५ रुपैयाँ निर्धारण गरिएको छ ।कर्णालीमा सबैभन्दा बढी हुम्लामा करिब ४ सय हेक्टरमा चिनोको खेती हुन्छ । जिल्ला कृषि विकास कार्यालयका अनुसार गत वर्ष ८ सय मेट्रिक टन चिनो उत्पादन भएको थियो । जसमध्ये करिब १ सय टन चिनो स्थानीय बजारमा खपत भएको थियो । झन्डै ८० प्रतिशत जिल्लाबाहिर गएको कार्यालयका प्रमुख बखतबहादुर खड्काले बताए । कुनै बेला हुम्लाका बासिन्दाले खाने अन्न नै चिनो थियो, उनले भने, सेतो चामल भित्रन थालेपछि यसको खेती हराएको थियो, पछिल्लो चरण खेती बढ्न थालेको छ । चिनोको सेवनले स्मरण शक्ति वृद्धि गर्ने, उच्च रक्तचाप घटाउने र हड्डी बलियो बनाउन मद्दत गर्ने डा केसीले बताए । कर्णालीका सबैजसो हिमाली जिल्लामा चिनो उत्पादन हुन्छ । कर्णालीवासीले चामललाई मात्र अन्न मान्ने प्रवृत्ति अझै नघटेको कर्णाली प्रदेश योजना आयोगका पूर्वसदस्य डा दीपेन्द्र रोकाया बताउँछन् । उनका अनुसार रैथाने कृषि उत्पादन घट्नु, चारैतिरका व्यापारिक नाका बन्द हुनु, वस्तु विनिमयका सामानहरू सीमित हुनु, पशु व्यवसाय मासिँदै जानुलगायत कारण कर्णाली कमजोर बन्दै गएको हो । बाइसेचौबीसे शासनकालमा कर्णाली समृद्ध थियो, खस राज्य स्थापना गर्ने राजा नागराज दूरदृष्टि राख्ने राजा थिए, उनले भने, सिँजाको राज्यसत्ता भाइभाग लगाएर विभाजन भयो, त्यहींबाट कर्णाली कमजोर हुँदै गयो भने खाद्यमा परनिर्भरता बढ्यो । गत वर्ष खाद्य व्यवस्था तथा व्यापार कम्पनीले गत वर्ष मात्र कर्णालीमा खाद्यान्न ढुवानी गर्न झन्डै ७० करोड रुपैयाँ खर्च गरेको थियो । प्रदेश योजना आयोगका अनुसार कर्णालीमा २ लाख ९९ हजार हेक्टर खेतीयोग्य जमिन भए पनि २ लाख १६ हजार हेक्टरमा खेती गरिएको छ । कर्णालीमा ३ लाख ९ हजार मेट्रिक टन खाद्यान्न उत्पादन हुन्छ भने १६ हजार मेट्रिक टन खाद्यान्न अपुग छ । भूमि व्यवस्था कृषि तथा सहकारी मन्त्रालयका अनुसार कर्णालीमा १९ हजार ७६ हेक्टरमा कोदो खेती गरिएकामा गत वर्ष २० हजार ८ सय ६८ मेट्रिक टन कोदो उत्पादन भएको थियो । त्यस्तै १८ सय ७२ हेक्टरमा खेती गर्दा १३ सय ७५ टन चिनो उत्पादन भयो भने ९ सय ४८ हेक्टरमा कागुनो खेती गरिएकामा ५ सय ७५ टन फलेको छ । उत्पादन भएको मध्ये झन्डै आधा रैथाने अन्न कर्णाली बाहिर गएको मन्त्रालयका सचिव डा किसनलाल भट्टले बताए । रैथाने बाली संरक्षणका लागि सिँचाइ, बीउबिजन, चक्लाबन्दी, बजारीकरण, कोसेली घर निर्माणलगायत कार्यक्रमलाई जोड दिइएको उनको भनाइ छ । मन्त्रालयले रैथाने बाली संरक्षणका लागि यो वर्ष झन्डै १ करोड रुपैयाँ विनियोजन गरेको छ । कृषि विकास रणनीति र १५ वर्षीय प्रांगारिक नीतिमा पनि यो कार्यक्रमलाई समावेश गरेका छौं, उनले भने, जसका लागि मूल्यवान मार्ग ः सबैका लागि, सधैंका लागि नारा अघि सारिएको छ । कर्णाली प्रदेशका मुख्यमन्त्री जीवनबहादुर शाहीले सुनको कचौरा थापेर माग्ने कर्णालीको अवस्था अन्त्य हुनुपर्ने बताए । हामीसँग के छैन, सब चिज छ, उनले भने, हामी चिनो, कागुनो, मार्सी अन्यत्र पठाएर सेतो चामलको भरमा बाँचिरहेका छौं । उनले कर्णालीमा भोकमरी नभएर भातभरि भएको बताए । स्वादिलो भएकाले सबैले भातलाई नै अन्न मान्ने चलन कर्णालीमा अझै कायमै रहेको उनी बताउँछन् । चामललाई नै अन्न मान्ने सोचका कारण कर्णालीमा खाद्यान्न अभावको हल्ला फिँजाइएको मुख्यमन्त्री शाही बताउँछन् । भारतबाट कतिपय खाद्यान्न भित्रिरहेका बेला हाम्रै क्षेत्रको खाद्यान्न कुहिरहेको छ, अब परनिर्भर हुनुपर्ने चामलको सट्टा हामीले फलाउने फापर, चिनो, कागुनो र मार्सी धानको व्यावसायिक खेती गरेर बजार खोज्नुपर्छ ।"
बयान फेर्न भद्रभलादमीले उर्दी दिएको खुलासा,"(अछाम)  बयान फेरेको भनेर अछाम जिल्ला अदालतबाट साढे तीन वर्ष कैद सजायको आदेश पाएकी किशोरीलाई आरोपित युवकले यौन शोषण मात्र होइन, कुटपिट पनि गरेको खुलेको छ । किशोरीमाथि ज्यादती भए पनि आरोपित जिल्लाभित्रकै भएकाले समाजका भद्रभलादमी बसेर बकपत्र फेर्न किशोरीलाई उर्दी दिएको पनि पुष्टि भएको छ । एकातिर प्रभावशालीहरू र अर्कोतिर निरक्षर आमाछोरी भएको मुद्दामा अदालतले पनि सुविधाजनक बाटो खोज्दा पीडितलाई पीडा थपिएको छ । आइतबार जिल्ला अदालतबाट भएको फैसलाबारे किशोरीलाई बिहीबारसम्म थाहा थिएन । सानैमा खुट्टा भाँचिएको र मुटुको पनि समस्या भएकाले औषधि लिन अस्पताल आएका बेला फैसला थाहा पाएपछि हतासिएकी उनलाई अहिले मंगलसेनको सुरक्षित आवास गृहमा राखिएको छ । आफूमाथि भएको धोका र अत्याचारको व्यथा बिहीबार कान्तिपुरसँग पोखेकी उनले शनिबारको भेटमा थप विवरण खोलेकी छन् । उनको भनाइलाई पुष्टि गर्दै गाउँका जनप्रतिनिधि र शिक्षकले समेत किशोरीमाथि अन्याय भएको प्रतिक्रिया दिएका छन् । बिहेका लागि माग्न घरमै आएका बेला किशोरीलाई अब तमी मेरो श्रीमती होइ भन्दै शारीरिक सम्बन्ध राखेको युवकले त्यही राति भागौं भनेर आधा बाटोसम्म हिँडाएको किशोरीको भनाइ छ । केटो बम्मै थ्यो, मुलाई बिहे गर्ने भनेर बम्मैबाट आयाको भन्थ्यो, फोनमा पनि हाम्रो कुडा हुन्थ्यो, उनी भन्छिन्, आफूले माया गरेको केटाले श्रीमती होइ भन्यापछि मु पनि पछि पछि लाग्या हुँ । राति नै घरबाट निस्केर गैरीटाड र विनायकको बीचको जंगलमा पुगेपछि उसले साथीहरूलाई अगाडि जाऊ भन्यो । अनि, त्यही जंगलमा शारीरिक सम्बन्ध राख्न थाल्यो । घरबाट त्यही केटासँग बिहे गर्न हिँडेकाले उसले भनेको कुरा नाइँ भन्न म पनि सक्यान् । तर उसले एकदम नराम्रो व्यवहार देखाउन थाल्यो । वीर्यसमेत मेरो शरीर र टाउकोमा फ्याँक्यो । जंगलमा पनि शारीरिक सम्बन्ध राखेपछि चरित्रहीन भन्दै बिहे गरेर लैजान नसक्ने भनी दुर्व्यवहार गरेको किशोरीको भनाइ छ । फर्केर घर जान नसक्ने भन्दै सँगै लैजान रोइकराइ गर्दा लात्ती र मुक्का हानेको उनले बताइन् । केटाले बिहे गर्छु भनेर ल्याएपछि मैले पनि अब मेरै श्रीमान् हो सुच्याँ । उसले जे जे भन्यो त्यही मान्दै गयाँ । त शारीरिक सम्बन्ध राखेपछि त्यही जंगलको बाटो आफ्नो घरमा जा भन्यो । मुइले म अब तमीसँग बिहे गर्न भनेर आएसक्या, फर्केर घर कसरी जाउँ ? मलाई तमीसँग लैजाओ भने, थप खुल्दै उनले भनिन्, तु राम्री केटी होइन । तेरो चरित्र ठीक होइन भनेर मलाई मर्ने गरी कुट्यो । १०१२ पटक मुक्का हान्यो । लात्तीले पनि हान्यो । कपाल लुछेर रोडबाट तल उछिट्यायो । मध्यरातमा जंगलमा मानसिक र शारीरिक प्रताडना भोगेकी किशोरीले उजुरी गरेपछि प्रहरीले युवकलाई पक्राउ गरेको हो । प्रहरीले घटनास्थलको मुचुल्का उठाएर अनुसन्धान थालिसकेको थियो । यता गाउँमा बुद्धिजीवी मानिएकाहरूको बैठक बसेर बलात्कार नै भए पनि केटालाई छुटाउने निर्णय गरेका थिए । अन्याय भयो भन्नेमा निरक्षर आमाछोरी थिए भने मिल्नुपर्छ भन्नेमा स्थानीय जनप्रतिनिधि, शिक्षक, कर्मचारी र गाउँका गन्यमान्य थिए । जिल्लावासीकै छोरा हो । जेलमा राख्नुभन्दा छुटाइदिए राम्रो हुन्छ भन्ने कुरा सबैले बालेका हुन्, कमलबजार नगरपालिका७ का वडासदस्य खम्मबहादुर भण्डारीले भने, तर केटीलाई धेरै पीडा भएको रहेछ । उनले मुद्दामामिला गरिन् । त्यसपछि के भयो मलाई केही पनि थाहा छैन ।मिलापत्र गर भनेर समाजले नै निर्णय गरेको र युवकले पनि थुनाबाट फोन गरेर अब पक्का बिहे गर्छु भनेकाले प्रभावित भई किशोरीले बयान फेरेको बताउँछन्, स्थानीय प्रधानाध्यापक हेमन्त खतिवडा । उनका अनुसार सिंगो गाउँ विपक्षमा उभिएर किशोरीको आत्मबल कमजोर बनाएको हो । शारीरिक सम्बन्ध राखेपछि जंगलमा अलपत्र छोडेको भए पनि केटा पनि जिल्लाकै भएकाले फेरि मिल्नुपर्छ र विवाह गर्नुपर्छ भन्ने विषयमा छलफल भएको हो । किशोरीको पक्षमा बोल्ने म मात्रै थिएँ । समाजबाट गल्ती भएकै हो, उनी भन्छन् । किशोरीका तर्फबाट साक्षीका रूपमा आफू अदालत गए पनि कार्यव्यस्तताका कारण एक महिनासम्म जिल्लाबाहिर रहेको उनले बताए । गाउँका पनि सबै केटाको पक्षमा देखिए । युवतीको पक्षमा बोल्ने म पनि जिल्लाबाहिर भएँ । पीडितको पक्षमा बोल्ने कोही नभएपछि प्रहरी, सरकारी वकिल र अदालत पनि बलियाको पक्षमा उभिए ।समाजको छलफलबाट किशोरीले बयान फेर्ने र आफूलाई थुनामुक्त गर्ने निर्णय भएको थाहा पाएपछि ती युवकले कारागारभित्रबाट पटकपटक फोन गरे । श्रीमती नै भनेर फोन गर्न थालेपछि किशोरी फेरि झूटो मायामा परिन् । ती युवकले आफू बाहिर निस्कनका लागि प्रेमको नाटक फेरि सुरु गरेछन् । युवती भने उनको फोन आउँदा, बिहे गर्छु भन्दा संसारको खुसी आफैंले पाएझैं गर्थिन्, उनका साक्षीले भने, अन्तिम बकपत्रको दिन केटालाई अदालत ल्याइएको थियो, केटी पनि अदालतमा गइन् । उनले केटाका लागि चप्पलसमेत किनिदिएकी रहिछन् । प्रहरीकै अगाडि केटालाई दिइन् ।पुर्पक्षका लागि थुनामा रहेका युवकले श्रीमती होस् भन्दै पटकपटक फोन गरेपछि आफूले पत्याएको र अब उनीसँगै बिहे हुन्छ भनेर ढुक्क भएको किशोरीको भनाइ छ । जेलबाट फोन गरेर म तुलाई माया गर्छु । तु मेरी श्रीमती होस् । मसँग चप्पल छैन, किनेर ल्याइदे भन्यो । जे जे भएको हो सहमतिमा भएको हो भन् । मलाई बाहिर निकाल भन्यो । मेरो गाउँका ठूलाबडाले पनि बयान फेर्न भनेका थिए, उनले भनिन्, तर जेलमा हुँदा फोन गरेर तुलाई बिहे गर्छु भन्ने केटा त्यताबाट निस्किसकेको रहेछ । अहिलेसम्म फोन गरेन । त्यो केटा छुट्यो र मलाई जेल सजाय भयो ।अदालतमा अरूले पनि बयान फेर्छन्, तर त्यसका पछाडि पीडितलाई वा ललाइफकाई गर्ने, आर्थिक प्रलोभन दिने, सामाजिक तथा मानसिक यातना दिने उपक्रम पनि चल्छन् । दुर्गम गाउँकी एक अशिक्षित युवतीले बयान फेर्नुअघि त्यस्ता यन्त्रणा भोग्नुपरेको पनि हुन सक्छ भनेर न्यायमूर्तिले विवेक नपुर्याउँदा मुद्दा बल्झिएको कानुनविद्हरूको भनाइ छ । योजनाबद्ध झूटो बयान दिनेलाई पनि तीन महिना जेल सजायको व्यवस्था छ । तर, अछाम जिल्ला न्यायाधीश नवीनकुमार जोशीले मृत कानुन उठाएर साढे तीन वर्ष जेल सजायको आदेश दिए । उनले जुन अध्यादेशका आधारमा फैसला सुनाएका छन्, त्यो मंसिर २३ मा संसद्मा दर्ता भए २३ माघमै निष्क्रिय भइसकेको छ । उनको फैसला न्यायपरिषद्ले अध्ययन गर्ने भएको छ ।"
फैसलाको विरोधमा प्रदर्शन,"काठमाडौं (कास) बलात्कार घटनामा न्याय माग्न आएकी किशोरीलाई उल्टै साढे तीन वर्ष जेल सजाय सुनाउने जिल्ला अदालत अछामको आदेशविरुद्ध माइतीघर मण्डलमा विरोध प्रदर्शन भएको छ । प्रतिरोध जनअधिकार आन्दोलन नामक अभियानमा युवा सदस्यले शनिबार विरोध जनाएका हुन् ।नन्कुन्नी धोबी र निर्मला कुर्मीको हत्या घटनादेखि रुकुममा भएको दलित युवाको हत्या प्रकरणमा पनि विरोधको स्वर उचालेको यो समूहले अछाम घटनालाई न्यायालयभित्रको पितृसत्ताको रूपमा अर्थ्याउँदै विरोध जनायो । प्रतिरोध आन्दोलनकी सचिव अनिता पण्डितले अछाम घटनामा गरिएको फैसला पितृसत्ताको वकालत भएको बताइन् । उनले न्याय दिने संस्थाबाटै भएको व्यवहारबाट आफूहरू आक्रोशित भएको बताउँदै भनिन्, पीडित किशोरीको शैक्षिक अवस्था, उनको आर्थिक हैसियत र न्याय खोज्ने क्रममा उनले सामना गर्नुपरेको दबाबजस्ता कुरामाथि विचार नगरी पीडितलाई थप पीडित बनाउने काम भयो । पीडित किशोरीको सामाजिक पुँजी मजबुत हुन्थ्यो भने यस्तो फैसला नआउने बताउँदै उनले भनिन्, महिला नै दोषी हुन् र महिलाले ढाँट्न सक्छन् भन्ने सोचलाई यो फैसलाले नजिर बनाउने खतरा देखेर हामी सडकमा आएका हौं ।"
'अंश फिर्ता गर्ने प्रस्ताव दुर्भाग्यपूर्ण,"(काठमाडौं)  अधिवक्ता मीरा ढुंगाना र उनकी साथी मीरा खनालले पैतृक सम्पत्तिमा छोराछोरीलाई समान हकको माग गर्दै २०५० साल जेठ १८ मा सर्वोच्च अदालतमा रिट दर्ता गरे । त्यतिबेला प्रचलित नेपाल अधिराज्यको संविधान २०४७ मा समानताको हकको व्यवस्था थियो । तर, मुलुकी ऐनमा भने छोरासरह पैतृक सम्पत्ति पाउन अविवाहित छोरी ३५ वर्ष पूरा हुनैपर्ने, अंश लिइसकेपछि विवाह गरेको खण्डमा विवाह खर्च छुट्याएर उक्त अंश माइतीकै हकवालामा जाने व्यवस्था थियो । एउटै आमाबाबुबाट जन्मेको सन्तानलाई यसरी लिंगका आधारमा विभेद गर्नु ठीक होइन भन्ने लाग्यो, अदालतमा रिट हाल्यौं, अधिवक्ता ढुंगाना सम्झन्छिन् । रिटमाथि सर्वोच्चले २०५२ साल साउन १८ मा सरकारलाई निर्देशनात्मक फैसला गर्यो सम्पूर्ण अधिकारकर्मी, कानुनविद्, कानुन व्यवसायी, विज्ञलगायत सरोकारवालाहरूसँग व्यापक छलफल गराएर एक वर्षभित्रमा कानुन बनाउनू ।कानुन पढ्दाका साथीद्वय मीराले सर्वोच्चमा रिट हालेर सुरुवात गरेको यो मुद्दाले महिला आन्दोलनकै अभियानलाई छेड्यो । छोरीलाई पैतृक सम्पत्तिको हकदार बनाइनुपर्छ भनेर सडकदेखि सदनसम्म आवाज उठे । कतिपयले छोरासरह छोरीलाई अंश दिने सवालले भूमिको खण्डीकरण हुन्छ भने । कति महिलाले नै छोरीलाई अंश होइन शिक्षा देऊ भनेर लेखे । छोरीले खाइपाई आएको सम्पत्ति फिर्ता गर्नुपर्ने व्यवस्थाविरुद्ध बहालवाला भूमि व्यवस्था, सहकारी तथा गरिबी निवारणमन्त्री शशि श्रेष्ठले २०५५ सालमा संसद्मा कालो झन्डा प्रदर्शन गर्ने नेतृत्व गरिन् । यस्तो विभेदपूर्ण कानुन ल्याउन हुँदैन भनेर तत्कालीन सांसद लीलामणि पोखरेलले नोट अफ डिसेन्ट लेखेका थिए । सडकदेखि सदनसम्म निकै बहसपछि २०५९ असोज १० मा लालमोहर लागेर कानुन बन्यो, तर विभेदकारी आयो, त्यसको कानुन बनाउने बेला सांसदहरूले छोरीलाई अंश दिँदैनौं बरु सम्बन्धविच्छेद गरेर जाने श्रीमतीलाई सम्पत्ति दिन्छौं भनेर ल्याए, अधिवक्ता ढुंगानाले सुनाइन्, छोरीलाई अंशमा जन्मसिद्ध अधिकार लाग्छ तर विवाह गरिसकेपछि फिर्ता गर्नुपर्ने विभेद थियो । यसरी छोरीलाई पैतृक सम्पत्तिको अंशियार बनाउनुपर्ने सर्वोच्चमा दायर गरिएको मुद्दाले सम्बन्धविच्छेद गरेर जाने महिलालाई सम्पत्ति दिने गरी ल्याइएको कानुनी व्यवस्थालाई झन्डै दुई दशकपछि उल्ट्याउने प्रस्ताव कानुन आयोगले अघि सारेको छ । मुलुकी देवानी संहिता ऐन २०७४ को संशोधन प्रस्ताव अघि बढाउँदै गर्दा सम्बन्धविच्छेद गरेका महिलाले अर्को विवाह गरेमा पूर्वपतिबाट पाएको अंश फिर्ता गर्नुपर्ने नयाँ प्रस्ताव आयोगले अघि सारेपछि सरोकारवालाले विरोध गर्न थालेका छन् । कानुन आयोगका पूर्वअध्यक्ष माधव पौडेलले निकै लामो समयपछि टुंगो लागेको विषयमा फेरि संशोधन गर्न खोजिनु उपयुक्त नहुने बताउँछन् । यो २०७४ सालको मुलुकी देवानी संहिता ल्याउँदै सेटल भइसकेको विषय हो, मनासिव कारणबिना एकदुई घटनालाई हेरेर सम्पत्ति फिर्तार् गर्नुपर्छ भन्ने युक्तिसंगत लागेन, यसबाट सेटल भइसकेको विवाद फेरि उत्पन्न हुने जोखिम हुन्छ, उनले भने, महिलाले सम्पत्ति लिनकै लागि अर्को बिहे गर्छन् भन्ने पनि युक्तिसंगत हुँदैन । कानुन आयोगले भने यो विषयलाई मुलुकी देवानी संहिता ऐनमाथि छलफलका क्रममा सम्बन्ध विच्छेदपछि दिइने सम्पत्ति दुरुपयोग हुने गरेको हुँदा केही अंकुश लगाउनुपर्ने सरोकारवालाले उठाएपछि प्रस्तावमा समेटिएको र एकदमै प्रारम्भिक मस्यौदा भन्दै सामान्य ढंगले लिने गरेको छ । आयोगका प्रवक्ता पाराश्वर ढुंगाना भन्छन्, यो एकदमै प्रारम्भिक मस्यौदा हो, बाहिरतिर जुन हल्ला भयो त्यो होइन ।असमान र अस्पष्ट कानुनी व्यवस्थाहरूलाई फुकाएर सरकारको कार्यसम्पादनमा लाग्नुपर्ने बेलामा संविधानले दिएको अधिकार कटौती गर्ने उद्देश्यले अघि सारिएको प्रस्ताव गम्भीर र चिन्ताजनक विषय रहेको वाग्मती प्रदेशकी उपसभामुख राधिका तामाङले बताइन् । तीन तहका सरकारको साझा सूचीको स्पष्ट कानुन नबनाउँदा प्रदेश सरकार भ्याकुम बनेको छ, काम अघि बढाउन सकिएको छैन, यतातिर नलागेर कसको सल्लाहमा, जुन आवश्यकै छैन त्यता संशोधन गर्न कुन तत्त्वले प्रेरित गर्दै छ, यो त सामान्य कुरो होइन, ठूलो चिन्ताको विषय हो, उनले भनिन् । यसले राज्यलाई पश्चगमनतिर लैजाने खेल सुरु भएको उनको तर्क छ । संविधान बनाउने हिजोको एउटा सदस्य भएको हिसाबले, यति ठूलो बलिदानबाट कानुन ल्यायौं, निर्धक्क प्रयोग गर्न पाएको छैन, परीक्षणमै छ, निर्धक्क प्रयोग गर्न नपाउँदै संशोधन गर्नु मानव समाजमा चिन्ताको विषय भयो, उनले थपिन् । एकाध पुरुषलाई समस्या भए पनि अभिव्यक्त नभएका महिलाका पीडा र समस्या धेरै हुन्छन् । केही एउटा पात्र र विशेषणमा गएर साँच्चिकै प्रस्ताव ल्याउन खोजिएको भए रोक्नतिर लाग्नुपर्ने बताइन् । कांग्रेस नेता पुष्पा भुसालको पनि तामाङकै जस्तो तर्क छ । पहिलो कुरा, देशको मूल कानुन भनेकै संविधान नै हो, संविधानको बाहिर गएर कानुन बनाउन त के संशोधन गर्न नि पाइँदैन, भन्छिन्, देशमा ४० भन्दा बढी असमान कानुन छन् भन्ने बाहिर आएको छ, त्यता नलागेर कानुन आयोग यतातिर लागेको छ, जुन संविधानविपरीत छ । महिलावादी विधिशास्त्रीय दृष्टिकोणबाट पनि मिल्दैन, विल्कुलै गलत छ । अघि सारिएको प्रस्तावले सम्पत्तिको अधिकार भनेकै पुरुष (लोग्नेमान्छे) को मात्रै हो भनेर व्याख्या गर्न खोजिएको छ । पत्नीले प्राप्त गरिसकेको अंश फेरि फिर्ता गर्ने भनेको संविधानद्वारा प्रदत्त समानताको हक, सम्मानपूर्वक बाँच्न पाउने हक, महिलाको हकविरुद्ध हुन जान्छ । यस्तो खालको संशोधन ल्याएर अझै विभेद बढाउने हुँदा विभेदपूर्ण कानुन सिर्जना गर्ने यस्ता किसिमका छलफल र प्रस्तावहरू तयार पार्नु उचित नहुने भुसालको भनाइ छ । त्यस्तै, एमाले नेता एवं पूर्वकानुनमन्त्री शिवमाया तुम्बाहाम्फे पनि अंशसहित डिभोर्स गर्न पाउने अधिकार कानुनले दिएको र कानुनी रूपमा प्राप्त हकलाई वञ्चित गराउनु ठीक नहुने बताइन् । फिर्ता गराउने छलफल कानुन आयोगले गर्यो अरे, सारमा भन्दा कुनै संस्था वा व्यक्ति यस्तो बहस छलफल चलाइराख्नु राम्रो हुन्न मान्य हुन्न, उनको भनाइ छ । महिला आन्दोलन उठिरहँदा ज्वलन्त मुद्दा बनेको सम्पत्तिमाथि महिलाको समान अधिकार अहिले पनि यथावत् रहेको लामो संघर्षपछि बनेका कानुन र नीतिको प्रभावकारी कार्यान्वयनमा लाग्नुको साटो पितृसत्तात्मक संरचना, प्रवृत्ति र दृष्टिकोण हाबी हुने यस्ता गतिविधिको बढावा दिनु उचित नरहेको तुम्बाहाम्फेको भनाइ छ । सम्बन्धविच्छेद पछि पनि महिलाको अंशमा सर्त राख्नुले उनीहरूको अधिकारमाथि खेलबाड गर्ने प्रयासमा रूपमा अर्थ्याउँछन्, अधिवक्ता सविन श्रेष्ठ । यो त मुद्दा लड्दै जितेर ल्याएको कानुन हो नि, कानुनलाई उल्टाउने प्रयास दुर्भाग्य हो, एउटा आन्दोलनले ल्याउने, फिर्ता गर्ने, फेरि यसैमा लड्ने, एउटै मुद्दामा समय खर्च गरिरहने हो त ? उनले भने, अझ पनि कति महिलाको नाममा सम्पत्तिको हक छ, तथ्यांक हेर्नुपर्यो नि अवस्था के छ भनेर । कुनै संवेदनशीलताबिनै प्रस्ताव ल्याएको छ कानुन आयोगले, यो विभेदकारी र दुर्भाग्यपूर्ण छ । अधिकारकर्मी मोहना अन्सारी आयोगले अगाडि सारेको प्रस्तावलाई महिलाले सम्पत्ति खानका लागि मात्र विवाह गर्ने देखाउने नियतले ल्याइएको जिकिर गरिन् । अझै पनि कति पतिले पत्नीलाई झुक्याएर सम्बन्धविच्छेद गराइरहेका छन् भने एकदुई घटनालाई देखाएर यस्तो प्रस्ताव अघि सार्नु एकदमै खतरनाक छ । महिलाको विवाह भनेको सम्पत्ति खाने मात्रै हो भनेर पुष्टि गर्न खोजिएको छ, उनले भनिन् । यस्ता प्रस्ताव ल्याउनुअघि कानुन आयोगले कति महिलाले स्वतःस्फूर्त अंश पाए, कतिले अंश लिएर सम्बन्धविच्छेद गरे, कतिले पुनर्विवाह गरे जस्ता विषयमा तथ्यांक सार्वजनिक गर्नुपर्ने बताइन् । कानुन बनाउन र टिकाउन दसौं वर्ष लाग्छ, कानुनको प्रभाव कस्तो पर्यो आयोगले दुईचार वर्ष लगाएर अध्ययन गरोस् न । जबकि कति महिलाले सम्पत्ति पायो या पाएन भनेर राज्यले हेर्ने जिम्मेवार संयन्त्र बनाएकै छैन भने हावा तालमा प्रस्ताव ल्याउन मिल्छ ? उनको भनाइमा यसले महिलाको सामाजिक तथा आर्थिक सबलीकरण गर्न, महिलालाई हेर्ने दृष्टिकोण र मानसिकता अझै फेरिन नसकेको स्पष्ट पारेको छ । महिलाले विवाह गरेपछि व्यावसायिक जीवन त्यागेकी हुन्छिन् । घरव्यवहारको जिम्मेवारी सम्हाल्नुपर्ने कारण पतिसितै परनिर्भर भएर बसेकी हुन्छिन् । जुन कुनै पनि पतिले हिम्मत गर्न सक्दैनन् ।"
आठ वर्षपछि गुड्यो रेल,"(धनुषा)  जयनगरजनकपुरकुर्था खण्डमा करिब ८ वर्षपछि रेल चलेको छ । शनिबार भारतको नयाँदिल्लीस्थित हैदराबाद हाउसमा नेपालका प्रधानमन्त्री शेरबहादुर देउवा र भारतीय समकक्षी नरेन्द्र मोदीले हरियो झन्डा हल्लाएपछि जयनगरबाट नेपाली रेल धनुषाको कुर्थाका लागि प्रस्थान गरेको थियो । दुवै प्रधानमन्त्रीले भर्चुअल उद्घाटन गरेलगत्तै जयनगरजनकपुरको रेल्वे स्टेसनमा स्थानीयमा उत्साह देखिन्थ्यो ।न्यारोगेजमा यही रूटमा चलिरहेको पुरानो रेल बन्द भएपछि भारतको सहयोगमा ब्रोडगेज लिक निर्माण भएको थियो । त्यही लिकमा चलाउन नेपाल सरकारले दुई सेट डेमु रेल खरिद गरेको थियो । उद्घाटनको लामो प्रतीक्षालाई अन्त्य गर्दै शनिबार मध्याह्न रेल गुड्दा सबैजसो प्लेटफर्म र स्टेसनमा रेलमा फूलमाला छर्केर स्थानीयले स्वागत गरे । दुवै रेल एउटैमा जोडिएकाले फूलमाला र सजावटले भव्य र आकर्षक देखिन्थ्यो । जयनगरबाट हिँडेको रेलमा नेपाल र भारतका उच्च अधिकारीहरू चढेका थिए । जनकपुर आएपछि रेलमा भौतिक पूर्वाधार तथा यातायातमन्त्री रेणु यादव र मधेस प्रदेशका मुख्यमन्त्री लालबाबु राउत पनि चढेर कुर्था पुगेर फेरि जनकपुर फर्किएका थिए । रेल चल्न थालेपछि जयनगरवासी खुसी भएको भारतीय व्यवसायी प्रितम कुमारले बताए । रेल सेवा बन्द हुँदा नेपालीहरू जयनगर बजारमा किनमेल गर्न आउन छोडेपछि ठूलो नोक्सन भयो, प्रितमले भने, रेलबाट भारतीय पर्यटकलाई जनकपुर जान सहज हुनुको साथै नेपालीहरू किनमेल गर्न जयनगर आउँदा व्यवसाय फस्टाउने छ । दुवै सरकारले भन्सार र सुरक्षा व्यवस्था गरे रेल सेवा प्रभावकारी हुनेछ ।भारतको ठूलो जक्सन जयनगरदेखि नेपालको पूर्वपश्चिम राजमार्गको बर्दिबासमा जोडिएको ब्रोडगेज रेल्वेअन्तर्गत रेलले हाल जयनगरदेखि कुर्थासम्म यात्रु ओसार्नेर्छ । अनलाइन प्रविधिबाट रेलको टिकट उपलब्ध गराउने व्यवस्था गरिएको छ । टिकटमा क्यूआर कोड हुनेछ । रेलमा यात्रा गर्ने यात्रुको टिकट अनलाइनबाटै जाँच गर्ने उपकरण टीटीलाई उपलब्ध गराइएको छ । आइतबारदेखि रेल बिहान र दिउँसो दुई पटक यात्रु लिएर जयनगरकुर्था खण्डमा चल्नेछ । जनकपुरजयनगर ७० र कुर्थाजयनगर ९० रुपैयाँ भाडा कायम गरिएको छ । एसी बोगीमा भने जनकपुरजयनगर ३ सय ५० र कुर्थाजयनगर ४ सय ५० रुपैयाँ भाडा तय गरिएको छ । रेल चलाउन २६ जना भारतीय प्राविधिक कर्मचारी आइसकेका छन् । पहिलो चरणमा ५९ नेपाली कर्मचारी राखिएको नेपाल रेल्वे कम्पनीका महाप्रबन्धक नीरञ्जन झाले बताए । २०७७ असोजमा दुवै रेल सेट भारताबाट जनकपुर ल्याइएको थियो । सञ्चालनको टुंगो नलाग्दा लामो समयसम्म रेल पालले छोपेर राखिएको थियो । ८ वर्षअघि जनकपुरको रेल्वे स्टेसन गुलजार थियो । स्टेसनभित्रै साहित्यदेखि अध्यात्म्यसम्मको पुस्तक पाइने राजेन्द्र गुप्ताको बुक स्टल थियो । परिसरमै दर्जनौं फलफूल र चिया नास्ताका पसल । रिक्सा चालक र यात्रुको चहलपहल उस्तै । नेपालभारतबीच सन् २०१० मा भएको सम्झौताअनुसार जयनगरजनकपुरभंगहाबर्दीबास रेल मार्ग निर्माण तथा विस्तार आयोजना सुरु भएपछि २०७० साल माघ १७ देखि रेल सेवा बन्द भयो । रेल्वेको जग्गामा सञ्चालित पसल हटाइए । रिक्सा अन्तै गए । रेल नै नचलेपछि स्टेसनमै दैनिक मजदुरी गरेर जीवनयापन गर्ने श्रमिक बेरोजगार भए ।तर, रेल सञ्चालनमा आएपछि व्यवसायीदेखि दैनिक मजदुरी गर्नेको मुहारमा रौनक फर्किएको छ । शनिबार भए पनि स्टेसनदेखि भानु चोकसम्मका प्रायः सबै पसल खुला थिए । अब जनकपुर बजारमा फेरि गुलजार हुनेछ, जनकपुरका व्यवसायी गौतम अग्रवालले भने । रेल बन्द हुँदा र दुई वर्षयताको कोरोना महामारीले आर्थिक रूपले टाट पल्टिसकेका पान पसले बच्चु राय कुर्मी खुसी देखिए । कति जनाले त अन्त पसल सार्ने सल्लाह पनि दिए । तर पुनः रेल सञ्चालन भएपछि दिन फिर्ला भनेर यहीं बसे । आशा गरौं, रेल चलेपछि राम्रो होला व्यापार, उनले भने । रेल सेवा बन्द भएपछि नास्ता पसले हरि गुप्ता, जनता केविनका सञ्चालक हरि मण्डल, चिया पसले गुडु साह, फलफूल विक्रेता लक्ष्मण साह तथा माछा पसले सञ्जय प्रधानलगायत दर्जनौं व्यवसायी यहाँबाट विस्थापित भइसकेका छन् । तीमध्ये केहीले पेसा नै परिवर्तन गरेका छन् भने केही विदेश गएका छन् । पसलमा ग्राहक आउन छाडेपछि स्टेसन एरियाकै नास्ता पसलका सञ्चालक बेचन साहले आफ्ना दुईमध्ये एक छोरालाई विदेश पठाए । रेल फेरि चलेपछि उनी छोरालाई फिर्ता बोलाउँदै छन् । समय तालिकाअनुसार दैनिक दुई अप र डाउन रेल सेवा सञ्चालन हुनेछ । एक पटकमा १ हजार ३ सय यात्रु बोक्ने क्षमता भएको रेलमार्फत दैनिक ५ हजार यात्रु जनकपुर आउजाउ गर्नेछन् । यात्रीहरूको बढ्दो गतिविधिको सकारात्मक प्रभाव उद्योग व्यवसायमा पर्ने विश्वास जनकपुरधाम उद्योग वाणिज्य संघका अध्यक्ष जितेन्द्र महासेठको छ । रेलमार्गबाट सरसामान आयात गर्दा ढुवानी खर्च आधाभन्दा पनि कम लाग्ने उनले बताए । दक्षिण भारतबाट ट्रकमा चामल आयात गर्दा प्रतिकिलो १६ रुपैयाँ ढुवानी खर्च लाग्छ । तर रेलमार्गबाट ल्याउँदा प्रतिकिलो ५ वा ६ रुपैयाँ मात्र पर्छ, महासेठले भने ।आइतबारदेखि सञ्चालन हुने जयनगरजनकपुरकुर्था रेलमा मालसामान ढुवानी गर्ने सुविधा भने छैन । जनकपुर उद्योग वाणिज्य संघका अध्यक्ष महासेठले यात्रीसँगै मालसामान ढुवानी गर्ने बोगीसमेत थप्न माग गरे । १९९४ सालमा महोत्तरी जंगलबाट सखुवाको गोलिया काठ ओसार्न भारतले निर्माण गरेको जनकपुर रेल्वे महोत्तरीको विजुलपुराबाट भारतको जयनगर (५२ किलोमिटर) सम्म सञ्चालनमा थियो । २०५९ को बाढीले विग्ही पुल क्षतिग्रस्त भएपछि रेल सेवा जनकपुरदेखिजयनगर (२९ किलोमिटर) मा खुम्चिएको थियो ।"
शिक्षक बनाउन प्रतिव्यक्ति दुई लाख !,"(सुर्खेत)  परीक्षार्थी ः हलो, पेपर पाइहाल्नुपर्यो सर ।अर्का व्यक्ति ः पैसा नआएकाले, छिटो पठाउनुस् बरु ।परीक्षार्थी ः ओर्जिनल नै पाउने हो नि ?अर्का व्यक्ति ः ढुक्क हुनुहोस्, ओर्जिनल पेपर त पाइन्छ ।परीक्षार्थी ः दीपालाई दिने हो पैसा ?अर्का व्यक्ति ः हैन के दीपा सिपा । मेरो आयोगकै भरपर्दो कर्मचारी छ, रकम छिटो पठाउनुस् । यो नेपाल हो यहाँ जे पनि किनबेच हुन्छ, गोल्डेन अफर छ । यस्तो चान्स फेरि आउँदैन । ५६ वर्षमा एकपटक आउने अफर हो, नगुमाउनुस् । मेरो पेसा नै हो । शिक्षक सेवाको प्रमाणित गरेको पेपर नै आउने हो । पहिलो लटमा ५ लाखका दरले उठाएको हो । सुर्खेतमा यस्ता धेरै कार्यहरू हुन्छन् ।िििशिक्षक सेवा आयोगका परीक्षार्थी र परीक्षा पास गराइदिने व्यक्तिबीचको संवाद हो यो । चैत १५ गतेबाट सुरु भएको आयोगको परीक्षामा पास गराइदिने भन्दै प्रतिव्यक्ति २ लाखका दरले रकम उठाएको खुलेको छ । प्रश्नपत्रसहित उत्तर लेखेर पठाइदिने सर्तमा पैसा उठाउने व्यक्ति भने फरार छन् । कालीकोट गेला निवासी जगत शाहीले आयोगका पदाधिकारी र कर्मचारीसँग सेटिङ मिलाएर झन्डै ५०६० लाख रकम असुलेको पीडित परीक्षार्थीले बताएका छन् । कालिका माध्यमिक विद्यालयका शिक्षक खेमराज शाहीले परीक्षार्थीबाट प्रतिव्यक्ति दुई लाख असुलेको बताए ।फरार जगत शाहीले परीक्षा समयअगावै प्रश्नपत्र लिक गराउने सर्तमा परीक्षार्थीबाट रकम असुलेका थिए । प्रश्नपत्र उपलब्ध नगराएपछि रकम बुझाएका परीक्षार्थीले शुक्रबार वीरेन्द्रनगरस्थित मंगलगढी चोकको होटल घेराउ गरेका थिए । त्यसपछि दुई तलाको घरबाट हाम फालेर भागेका शाही अझै फरार छन् । गैरकानुनी रूपमा रकम असुल्ने जगत र उनका सहयोगी मनराज शाहीलाई खोजी गरिरहेको सुर्खेत प्रहरी प्रमुख पदम विष्टले बताए ।परीक्षा समयभन्दा अगाडि शाहीले शुक्रबार जेनिथ इन्स्टिच्युट र सुर्खेतस्थित एमपीजे मःम सेन्टरबाट हस्तलिखित प्रश्नोत्तरसहितको फोटोकपी बाँड्दै रकम उठाएको पीडितहरूको भनाइ छ । उनीहरूले कालीकोट, दैलेख, जुम्ला, हुम्ला र सुर्खेतलगायतका जिल्लाबाट आएका परीक्षार्थीबाट रकम असुलेका हुन् । अरू जिल्लामा पनि उनीहरूले आफ्नो गिरोहमार्फत पास गराउने आवश्वास दिँदै रकम असुलेको पाइएको छ । रकम असुल गर्नेमध्ये मनराज शाहीले आफू संलग्न नभएको दाबी गरे । मेरा भाइहरू हुन सक्छन् । सुर्खेतमा मेरो होटल छ, मैले झगडा मिलाउन कल गरेको हो, उनले भने ।कर्णाली प्रदेश शिक्षा विकास निर्देशनालय प्रमुख दीपा हमालले ट्युसन सेन्टरको बदमासी हुन सक्ने बताइन् । यो प्रश्नपत्र शिक्षक सेवा आयोगको होइन, उनले भनिन् । प्रमुख जिल्ला अधिकारी खगेद्रप्रसाद रिजालले ठगी गर्ने अधिकार कसलाई नभएको भन्दै घटनामा संलग्नलाई चाँडै पक्राउ गरी कानुनी दायरामा ल्याउन निर्देशन दिएको बताए ।"
नगरपालिकाद्वारा २० हजारको मिर्गौला परीक्षण,"(रामेछाप)  रामेछापको मन्थली नगरपालिकाले २० हजार ७ सयभन्दा बढी नगरवासीको मृर्गौला परीक्षण गरेको छ ।नगरवासीलाई लक्षित गरी अभियानको रूपमा निःशुल्क मिर्गौलापरीक्षण गराउने मन्थली नगरपालिका मुलुककै पहिलो हो । गत पुस ११ देखि फागुन मसान्तसम्म सञ्चालन भएको उक्त अभियानमा मन्थली नगरका १४ वडामा बसोबास गर्ने २० हजार ७ सय ९१ जनाले मिर्गौलापरीक्षण गराएका छन् । प्रमुख प्रशासकीय अधिकृत लीलाराज पौडेलका अनुसार नगरका करिब ३५ हजार नागरिकको परीक्षण गर्ने लक्ष्य लिइएकोमा ओमिक्रोनका कारण लक्ष्यभन्दा केही कम परीक्षण हुन सकेको हो । मन्थली नगरपालिकामा ५१ हजार जनसंख्या छ । नगरपालिकाले ६ वर्षभन्दा माथिका सबै नगरवासीलाई परीक्षणमा सहभागी गराएको थियो । यो स्वास्थ्य क्षेत्रकै लागि एउटा विशिष्ट काम हो, नगर प्रमुख रमेशकुमार बस्नेतले भने मुलुकमा रहेका ७ सय ५३ स्थानीय तहमध्ये मन्थलीले मात्र मिर्गौलाको अभियानको रूपमा निःशुल्क परीक्षण गराएको छ । उनले परीक्षणलाई आगामी दिनमा नगरपालिकाले निरन्तरता दिनुपर्ने बताएका छन् । शुक्रबार मिर्गौला परीक्षणको तथ्यांक सार्वजनिकीकरण कार्यक्रममा अभियानमा सहकार्य गरेका राष्ट्रिय मिर्गौला उपचार केन्द्रका प्रमुख वरिष्ठ मिर्गौलारोग विशेषज्ञ ऋषिकुमार काफ्लेले मिर्गौला रोगको परीक्षण गर्ने अभियानमा सहभागी हुन पाएकोमा खुसी व्यक्त गरे । रोगप्रति हामी र हाम्रो समाज उदासीन छ डाक्टर काफ्लेले भने, घरघरमा रोग छ हामी अन्तिम अवस्था आइनुपर्दासम्म अस्पतालमा परीक्षणका लागि पुग्दैनौं । मन्थलीमा सञ्चालन गरेको अभियानमा हजारौं नगरवासी सहभागी भएकोमा आउँदा अभियान सफल हुने बताए । मिर्गौला बचाउन उनले ३ वटा सूत्र बताए । दैनिक १० हजार पाइला हिँडाइ, पर्याप्त मात्रामा पिसाब लाग्ने गरी पानी पिउने र साहाकारी खानाको प्रयोग गरेमा मिर्गौला बचाउन सकिने उनको भनाइ थियो । मिर्गौला रोग लागेको थाहा पाउन सामान्य पिसाब परीक्षण गराउँदा पुग्ने तर रोग लागेपछि जीवनभर उपचार, डाइलासिसमा बस्नुपर्ने र मिर्गौला नै फेर्नुपर्ने बाध्यता आइपर्ने र उक्त कार्य ज्यादै कष्टकर तथा खर्चिलो हुने काफ्ले बताए । मन्थली नगरपालिका र डाक्टर काफ्लेसहितको समन्वयमा भएको परीक्षणमा २ हजार १ जना बिरामीहरू मिर्गौलासम्बन्धी केही न केही समस्या भएका भेटिएका थिए । उनीहरूलाई थप परीक्षण गर्नका लागि सुविधासम्पन्न ल्याबमा पठाइएको थियो । ल्याबको परीक्षणबाट २८ जनालाई काठमाडौंमा उपचारका लागि पठाइएको मन्थली नगरपालिका स्वास्थ्य शाखाका प्रमुख केशवराज फुँयालले बताए । फुयाँलका अनुसार तिनले बेलामा नै आफ्नो मिर्गौलाको बारेमा जानकारी पाउन सफल भएकाले थप उपचारको मौका पाए । अभियानमा पिसाब जाँचबाट मिर्गौलाको अवस्थाको परीक्षण गरिएको थियो । पिसाबमा ड्रपपिन डुबाएर उक्त परीक्षण गरिएको हो । उक्त परीक्षणबाट सामान्य तथा मिर्गौलाको अवस्थाको बारेमा प्राथमिक जानकारी लिन सकिने काफ्लेले बताए । काफ्लेले अबका परीक्षणमा उच्च रक्तचाप, मधुमेह र मिर्गौलाको एकैसाथ जाँच गर्ने गरी व्यवस्था मिलाउन सके अझ प्रभावकारी हुने बताए । कार्यक्रममा अभियानमा सफल नेतृत्व गरेका काफ्लेलाई कदरपत्रद्वारा सम्मान गरिएको थियो ।"
चैते धान रोप्न भ्याइनभ्याइ,"(सिन्धुपाल्चोक)  आलु, गहुँलगायत बाली भित्र्याएका कृषकलाई चैते धान रोपाइँको चटारो थपिएको छ । सिन्धुपाल्चोकको तराई इन्द्रावती गापा भीमटार करिडोर क्षेत्रदेखि मेलम्ची, हेलम्बुका अधिकांश कृषक एक सातायता चैते धानको रोपाइँमा व्यस्त छन् । जिल्लामा धानबाली लगाइने फाँटमध्ये करिब ३ हजार २ सय ५९ हेक्टरमा चैते धान लगाइने गरिएको छ । इन्द्रावती नदी क्षेत्रमा माझी समुदायले एक मात्र आम्दानी कृषि र खेती पनि पर्याप्त नहुँदा इन्द्रावतीको बगरमा उब्जनी लगाउने गर्दै आएका छन् । चैते धान हाम्रो समुदायमा विशेष मानिन्छ, त्यसैले पनि सबै माझी परिवार एक भएर चैते रोपाइँ गर्न थालेका छन्, इन्द्रावती गाउँपालिका११ विस्देउटारकी सुविन्द्रकुमार माझीले भने । जिल्लाको भौगोलिक बनावटमा तराईको रूपमा चिनिने इन्द्रावती क्षेत्र माझीको चैते धान रोपाइँले चिटिक्क सजिसकेको छ । सबै छिमेकी जम्मा भएर आपसमा रोपाइँको मेलापातमा सघाइरहेका छौं, यो हाम्रा लागि व्यस्त समय हो, भीमटारका सुमन दनुवारले फाँट देखाउँदै भने । चौतारा साँगाचोकगढी नगरको झ्याडी टोल, इन्द्रावती गाउँपालिकाको बिस्देउटार, भीमटार हुँदै हेलम्बु, मेलम्ची भेगमा असार र चैतमा गरी धानको दुई बाली भित्र्याइने गरिँदै आएको छ । सकेसम्मको हरेक बाली लगाउँछौं, चैते, बर्खे धान दुवै रोप्छौं, उनले भने । गत वर्षको तुलनामा यस वर्ष फागुन र चैतमा कम वर्षा भए पनि अन्य स्रोतबाट चैते रोपाइँ सहज भएको जनाइएको छ । अघिल्लो वर्ष बेलैमा वर्षा नहुँदा यही समयसम्ममा ६० प्रतिशत मात्रै रोपाइँ भएको थियो, अहिले लगभग सकिइसकेको छ, इन्द्रावती कृषि करिडोरको अनुगमनमा पुगेकी इन्द्रावती गाउँपालिकाको कृषि शाखाकी रविना कोजूले भनिन् ।"
२३५ घरधुरी खरको छानामुक्त,"सिन्धुली (कास) खरको छाना मुक्त गर्ने सरकारी अभियानअन्तर्गत कमलामाई नगरका २३५ घरमा निःशुल्क जस्तापाता वितरण गरेको छ । चालु आर्थिक वर्ष ०७८०७९को नीति तथा कार्यक्रममा नगर क्षेत्रका घरमा खरको छानो हटाउने कार्यक्रमअनुसार ८० प्रतिशत घर रङ्गीन जस्ताले टल्काइएको हो । वडा कार्यालयबाट छनोट भई सिफारिस भएर आएका घर परिवारलाई निःशुल्क आवश्यक जस्तापाता उपलब्ध गराइएको नगर प्रमुख खड्गबहादुर खत्रीले बताए । उनका अनुसार १४ वटै वडा कार्यालयबाट छनोट भएका २३५ घरपरिवारलाई यस वर्ष निःशुल्क रंगीन जस्तापाता वितरण गरिएको छ । जस्तापाताका लागि नगरले ९७ लाख ४५ हजार रुपैयाँ खर्च गरेको छ । निःशुल्क जस्तापाता वितरण गर्न वडा नं ५ र ६ बाहेक १२ वडाबाट खरको छाना हटाउने घर सिफारिस भई आएको छ । आगलागी घटनालाई न्यूनीकरण गर्न र विपन्न परिवारलाई सहयोग गर्न खरको छाना हटाएर निःशुल्क जस्तापाताले छाउने व्यवस्था मिलाएको नगर प्रमुख खत्रीको भनाइ छ । अझै केही घर छुटेका छन् उनले भने, ती घर परिवारलाई पनि चालु आर्थिक वर्षभित्रै निःशुल्क जस्तापाता उपलब्ध गराउने योजना छ ।"
अछाम फैसलामाथि यथोचित अनुसन्धान होस्,"आफूमाथि बलात्कार भएको भन्दै न्याय माग्न आएकी किशोरीलाई नै उल्टो साढे तीन वर्ष जेल पठाउने असाधारण आदेश गरेको अछाम जिल्ला अदालतको फैसला विवादास्पद बन्न पुगेको छ । पीडितले बयान फेरेकै भरमा षड्यन्त्र पुष्टि हुने गतिलो आधारै नखोजी जिल्ला न्यायाधीश नवीनकुमार जोशीले यस्तो फैसला सुनाएका हुन् । यस क्रममा न्यायाधीश जोशीले आर्थिक प्रलोभन, सामाजिक दबाब वा मानसिक यातनामा परेर पनि पीडितले बयान फेर्न सक्छन् भन्ने हेक्का राखेको त पाइएन नै, सजाय पनि प्रचलित कानुनभन्दा बाहिर गएर तोकेका छन् । ती किशोरीले कान्तिपुरलाई बताएको आफ्नो पछिल्लो भुक्तमानले पनि जिल्ला अदालतले निरूपण गरेको न्यायमा प्रश्न उठाएको छ । त्यसैले, फैसलामाथि अनुसन्धान गर्ने आफ्नो तयारीलाई न्याय परिषद्ले तीव्र बनाउनुपर्छ । यो विषय न्यायालयप्रतिको जनभरोसासित जोडिएकाले पनि परिषद् प्रमुखका रूपमा रहेका कामु प्रधानन्यायाधीश स्वयम्ले नै यसमा अग्रसरता देखाउनुपर्छ । र, यो फैसला अनुचित ठहरिएमा यथोचित प्रक्रियाबाट सक्दो चाँडो पीडितलाई न्याय प्रदान गर्ने वातावरण सृजना गर्नुपर्छ । अन्यायमा परेपछि न्याय खोज्न अदालत जाने हो, तर यो फैसलामा अदालतबाटै पीडितमाथि नै अन्याय भएको प्रश्न उठेको छ । जाहेरीवालाले बयान फेरेको सत्य भए पनि त्यसका पछाडि केही बाध्यता आइलाग्यो कि भनेर हेरिनुपर्छ, अझ उसैलाई दण्डित गर्नुपर्दा त प्रतिरक्षाको पर्याप्त मौका दिइनुपर्छ । तर, अदालतले त्यस्तो मौका नदिएर प्राकृतिक न्यायको सिद्धान्तकै उल्लंघन गरेको देखिन्छ । पीडितले कान्तिपुरसित बताएअनुसार उनले पीडकबाट आएको विवाहको प्रलोभनमा परेर बयान फेरेकी रहिछन् । यस्तो अवस्थामा प्रतिरक्षाको अधिकार दिइएको भए उनले अदालतसामु सत्य बताउन सक्थिन् । न्यायाधीशले न्यायिक विवेक प्रयोग नगर्दा उनी त्यस्तो अधिकारबाट वञ्चित भइन् । बलात्कारका मुद्दाहरूको सुनुवाइ बन्द इजलासमा गरिनुको अर्थ पनि पीडितलाई निर्धक्कसित सत्य कुरा राख्ने वातावरण प्रदान गर्नु हो । त्यस्तो वातावरण उपलब्ध गराउनु इजलासको दायित्व नै हो । र, यस क्रममा बयान फेरेमा सत्यान्वेषण गर्न जाहेरीवालाउपर प्रतिप्रश्न पनि त्यत्तिकै गर्नुपर्ने हुन्छ, जसमा इजलास चुकेको देखिन्छ ।बिहेका लागि माग्न आएर घरमै तथा जंगलमा समेत शारीरिक सम्बन्ध राखेपछि अलपत्र छाडेर हिँडेको भन्दै अछामको कलमबजारकी १९ वर्षीया किशोरीले रामारोशनका २० वर्षीय युवकविरुद्ध प्रहरीमा उजुरी दिएकी थिइन्, त्यसकै आधारमा परेको मुद्दामा अछाम जिल्ला अदालतले एक महिनामै फैसला सुनाएको हो । सरकारी वकिल कार्यालयले २ कक्षा मात्रै पढेकी किशोरीलाई उनकै घरमा गएर बिहे गर्छु भनेर शारीरिक सम्बन्ध राखेपछि अलपत्र छाडेर हिँड्नु भनेको झुक्याउनु हो भनेर मुद्दा दर्ता गरेको थियो । तर, अदालतमा सहमतिमै शारीरिक सम्बन्ध भएको भन्दै बकपत्र दिएकाले जाहेरीवालामाथि गम्भीर सजाय हुने न्यायाधीशको ठहर छ । झुटा उजुरी दिनेलाई कानुनानुसार अदालतले दण्ड दिन नसक्ने होइन, तर यस मुद्दामा एकल वृद्ध आमाको संरक्षणमा रहेकी र २ कक्षा मात्रै पढेकी किशोरीले के आधारमा बयान फेरिन् भन्ने विवेक इजलासले पुर्याएको देखिँदैन । न्यायाधीशले सम्बन्धित सबै परिस्थितिको आकलन गरेर निवेदकमाथि समुचित तवरमा प्रतिप्रश्न गरेको र बयान फेरेमा हुन सक्ने परिणतिबारे पनि जानकारी गराएको भए सायद सुनुवाइ स्वच्छ हुन सक्थ्यो । फेरि, झुटो उजुरी दिएमा तीन महिना सजाय वा पाँच हजार रुपैयाँ जरिवाना हुनुपर्नेमा साढे तीन वर्ष जेल सजाय तोकिनु नै अस्वाभाविक र आश्चर्यजनक छ । न्यायाधीशले गत मंसिर २३ मा संसद्मा दर्ता भएर ६० दिनसम्म पारित हुन नसकेकाले माघ २३ बाटै निष्क्रिय भइसकेको मुलुकी फौजदारी कार्यविधि संहितालाई संशोधन गर्न बनेको अध्यादेशमा टेकेर यस्तो फैसला गरेका छन् । फौजदारी मुद्दामा पनि अदालतमा मुद्दा पर्नु (माघ १७) अघि नै निष्क्रिय भैसकेको कानुनमा टेकेर अधिकतम सजायको फैसला गरिनुलाई सामान्य रूपमा लिन सकिन्न । जाहेरीवालाले बकपत्र फेरेकै भए पनि त्यसैका आधारमा अभियुक्तलाई सफाइ दिन नमिल्ने सर्वोच्च अदालतको पटकपटकको फैसलाको पनि यसमा बेवास्ता गरिएको छ । र, मूल प्रश्न भने फेरि पनि किशोरीले जाहेरी नै झुटो दिएकी हुन् वा दबाब, प्रभाव वा प्रलोभनमा बकपत्र फेरेकी हुन् भन्ने नै हो । त्यसैले न्यायको अस्तित्वमाथि नै प्रश्न उठाएको यो फैसलालाई गम्भीरतापूर्वक लिइनुपर्छ । साथै, यो फैसलामा भएको गल्ती सुधार्न उच्च सरकारी वकिलको कार्यालयले तुरुन्तै उच्च अदालतमा पुनरावेदन गर्नुपर्छ ।अछाम अदालतको यो फैसला कति उचितअनुचित हो, र अनुचित भएमा यसमा न्यायाधीशको कार्यदक्षता अभाव छ कि बदनियत नै लुकेको छ भन्ने त अनुसन्धानबाट पक्कै थाहा होला, हुनु पनि पर्छÙ यसअतिरिक्त, यो फैसला प्रकरणको आलोकमा हाम्रो पुर्पक्षको प्रणालीमा पनि सुधार ल्याइनुपर्छ । जाहेरीवालाले बयान परिवर्तन गर्दा कसैको करकाप वा प्रलोभनमा त होइन भनेर सम्बन्धित वकिल र न्यायाधीश स्वयम्ले पनि प्रतिप्रश्न गर्ने प्रचलन बसालिनुपर्छ । बयान फेर्दा भोग्नुपर्ने सजायबारे जाहेरीवालालाई अवगत गराइनुपर्छ । अनि मात्रै स्वच्छ सुनुवाइ सुनिश्चित हुन सक्छ, र यस्ता मुद्दामा न्याय गयल हुनबाट जोगिन्छ ।"
श्रीलंकाको संकट र नेपाल,"कुनै समय अन्य मुलुकको अनुदानसमेत अस्वीकार गर्दै आएको दक्षिण एसियाली राष्ट्र श्रीलंका अहिले आर्थिक रूपमा टाट पल्टिने स्थितिमा पुगेको छ । श्रीलंकामा गरिबी बढ्दो छ । इन्धन हाल्न घण्टौं लाइनमा बस्नुपर्ने अवस्था छ । लोडसेडिङ दैनिक ८ घण्टाभन्दा बढी छ । विदेशी मुद्राको सञ्चिति घट्दो छ भने ऋण बढ्दो । पर्यटन उद्योग धराशायी भएको छ, आयात पनि घटिरहेको छ । श्रीलंकामा अहिले कहालीलाग्दो अवस्थामा छ । नेपालको अवस्था ठ्याक्कै श्रीलंकासँग नमिले पनि त्यही बाटोमा हिँड्न लागेको हो कि भनेर अनुमान गर्न भने सकिन्छ । नेपालमा पनि डलरको सञ्चिति घट्दो छ । यही हिसाबले विदेशी ऋण बढ्दै जाने हो भने नेपालको सञ्चिति डलरले आठ महिनाभन्दा बढी धान्दैन । आर्यात बढ्दो छ, निर्यात घट्दो । रेमिट्यान्स र पर्यटन संख्या पनि घट्दै गइरहेको छ । अर्थतन्त्रका सबै सूचक नकारात्मक छन् । पेट्रोलियम पदार्थ आर्यात गरेबापत मासिक अर्बौं रुपैयाँ बिदेसिएको छ । सो रकम भुक्तानी गर्न नसकेर हप्ताको दुई दिन सार्वजनिक बिदा दिएर जोरबिजोर प्रणालीमा सवारीसाधन चलाउन सरकारसँग आयल निगमले प्रस्ताव गरिसकेको छ । बैंकहरूमा तरलताको अभाव कायमै छ । श्रीलंकाको हालतमा नेपाल पुगिसकेको छैन तैपनि यस्ता अवस्थाहरूलाई अध्ययन गर्दा नेपालले पनि श्रीलंकाको बाटो समातेको हो कि भनेर चिन्तित बन्नु स्वाभाविक नै हो । पुरुषोत्तम घोरासैनी, बालाजु१६, काठमाडौं"
"के प्राकृतिक, के अप्राकृतिक !","टीकाराम भट्टराईको अप्राकृतिक गठबन्धन र वाम आन्दोलन लेखको कांग्रेसकम्युनिस्ट गठबन्धन अप्राकृतिक भन्ने तर्क पुष्टि गर्न सक्ने अवस्था छैन । सैद्धान्तिक आधारहरूको जगमा टेकेरभन्दा पनि पार्टी सञ्चालनको तरिका र तिनले बोकेको मुद्दा हेर्दा अप्राकृतिक मान्नुपर्ने आधार भेटिँदैन । नेपाली कांग्रेस प्रजातान्त्रिक समाजवादप्रति प्रतिबद्ध छ । बीपी कोइरालाले समानतामा आधारित आधारभूत मानवीय मूल्य स्थापित गर्न प्रजातान्त्रिक पद्धति र समाजवादको बाटो समाउनुपर्ने जिकिर गर्नुभएको थियो । अहिलेको कांग्रेसी पुस्ताले समेत सोही बाटो हिँड्ने प्रतिबद्धता व्यक्त गरेकाले यो पार्टी समाजवादभन्दा पर पुगेको छैन । कम्युनिस्ट पार्टीहरूसमेत समाजवादवरिपरि नै भएकाले समान सैद्धान्तिक मूल्य रहेको पुष्टि हुन्छ । व्यवहार हेर्ने हो भने पनि, सिद्धान्तभन्दा फरक तर समान व्यवहार देखाउँछन् । पार्टीनिकट व्यवसायीलाई निर्बाध ठेक्कापट्टा दिने नवउदारवादी, पार्टीको उम्मेदवार बन्न पुँजी दखाउनुपर्ने पुँजीवादी र बाजुराको मुक्तिकोटको तस्बिरबारे बेखबर दक्षिणपन्थी चरित्र सबै दलमा छन् । साथै लम्पसारवादी विदेश नीति, आर्थिक सूचकांकहरूको अवस्था नजरअन्दाज गर्नेलगायतका व्यवहारमा समेत सबै दल समान छन् । अवसरको खोजीमा कुनै व्यक्ति कहिले कांग्रेस त कहिले कम्युनिस्ट बनिहिँड्छन् । यस्तोमा जसले, जोसँग गठबन्धन गरे पनि प्राकृतिक नै ठहरिनेछ । विरोध सुवेदी, दमक"
नदी सफाइका समस्या,"भनिन्छ नदी सभ्यताको मुहान हो । काठमाडौंका नदीको हालत हेर्ने हो भने हामीलाई संसारकै असभ्य सहरमा बसिरहेको महसुस हुन्छ । काठमाडौंका नदीहरूमा मिसाएका ढल तथा अन्य फोहोरले वरिपरि दुर्गन्ध फैलाएको छ, जुनसुकै बेला पनि यसले हैजा, टाइफाइड, झाडापखाला लगायत सरुवा रोगको महामारी फैलाउन सक्छ । सरकारी तहबाट यस्ता नदी सरसफाइ अभियान चलाउनु जरुरी छ, त्यसका लागि महानगर तथा वडाका निर्वाचित जनप्रतिनिधिले अग्रसरता लिनुपर्छ । नदी एक पटक सफा गरेर मात्र हुँदैन, यो निरन्तरको काम हो । जनचेतना फैलाउने, फोहोर फ्याँक्नेलाई जरिवाना तिराउने तथा ठाउँठाउँमा सीसीटीभी जडान गर्ने हो भने नदी सफा हुनेथ्यो । नदी दुर्गन्धित र फोहोर भइरहँदा, यस क्षेत्रका सांसद, मेयर वा वडाध्यक्षलाई लाज लाग्नुपर्ने होइन र ? भोलि चुनावमा नदी सरसफाइको मुद्दा जोडतोडले उठ्नेछ अनि अहिले जनप्रतिनिधिले गरेका काममा आधारमा जनताले उनीहरूलाई दण्ड वा पुरस्कार दिनेछन् । दीपा भण्डारी, छाउनी"
जताततै भ्यु टावरको चर्चा,"स्थानीय, प्रदेश र संघीय तह पनि भ्यु टावर बनाउन लागिपरेको थियो, छ । कति बनिसके, कति बन्न बाँकी छ । आज भ्यु टावरहरू बनाउनु नै विकास हो भन्ने मानसिकता हावी भएको छ । बिरामी परे सामान्य उपचार पाउन पनि मुस्किल छ । पानीको मुहान सुकेर घरघरको दैनिकी प्रभावित छ । वनजंगल मासिँदै छन् । जनतासँग सम्बन्धित यस्ता थुप्रै मुद्दा छन् तर नेताहरूलाई यसको वास्तै छैन । के जनताका दुःख अवलोकनका लागि भ्यु टावरहरू बनेका हुन् ? राज्यको बजेटलाई भ्यु टावरमा खर्च गर्ने अधिकार कसले दियो जनप्रतिनिधिहरूलाई ? अब यस्तो काम बन्द गर्नुपर्छ । उत्पादनशील क्षेत्रमा बजेट छुट्याउनुपर्छ । देशमा नयाँनयाँ उद्योग खोलेर रोजगारीका अवसर सृजना गर्नेतिर नेताहरू लाग्नुपर्छ । जनताको स्वास्थ्य, शिक्षा, रोजगारीलाई प्राथमिकतामा राख्ने सरकार कहिले आउला ? केपी अधिकारी, भैंसेपाटी, ललितपुरभ्यु टावर बनाउने होडबाजी हिजोआज व्यापक बनिरहेको छ । भ्यु टावर निर्माण, उद्घाटनसँग सम्बन्धित समाचारहरू निकै आइरहेका छन् । भ्यु टावर निर्माण पर्यटकीय तथा पूर्वाधार विकासका हिसाबले त ठिक्कै हो । तर स्थानीय स्तरमा विद्यालय, अस्पताल, खानेपानी, सडकजस्ता पूर्वाधारहरूको उपेक्षा गरेर भ्यु टावर बनाउनु कत्तिको न्यायोचित हो ? स्थानीय स्तरमै बृहत् छलफल गरी विकासका आवश्यक पूर्वाधारहरू कुनकुन हुन निर्क्योल गरेर त्यसको आधारमा पूर्वाधार बनाउनु उपयुक्त हुन्छ । अरूको देखासिखी गरी अति आवश्यक क्षेत्रको बजेट कटौती गरी भ्यु टावर बनाउनु न्यायोचित होइन । अच्युतमानसिंह प्रधान, बालुवाटार, काठमाडौं"
न्यायलाई मर्न नदिऔं,"बिहेका लागि माग्न आएर घरमै तथा जंगलमा समेत शारीरिक सम्बन्ध राखेपछि अलपत्र छाडेर हिँडेको भनी १९ वर्षे किशोरीको उजुरीमाथि तीव्र गतिको न्यायिक प्रक्रिया सम्पन्न गरी, विपक्षी (आरोपी) लाई उन्मुक्ति र फरियादीलाई सजाय गरिएको समाचारले किशोरीमाथि भएको अन्यायको पुष्टि गर्छ । किशोरीले फेरेर दिएको बकपत्रलाई आधार बनाएर अपराधीलाई उन्मुक्ति दिनु गलत हो । ललाईफकाई प्रभावित पारी बयान बदल्न लगाउँदैमा किशोरीमाथि गरिएको बलात्कारजस्तो अपराधबाट आरोपितलाई उम्काउनु मिल्दैन । घटना भइरहँदा र त्यसपछिको परिस्थिति बदलिँदैमा गरिएको अपराध मेटिन्न । यस्तो घटनामा अपराधीलाई दोषमुक्त गर्दा अन्यलाई समेत प्रोत्साहन हुने र सामाजिक विकृतिलाई बढावा मिल्ने भएकाले फैसलाको माथिल्लो निकायबाट पुनः अध्ययन अवलोकन भई फैसला आउनुपर्छ । महेन्द्रसिंह बम, टीकापुर१, कैलालीअछामकी १९ वर्षीया किशोरीको जीवनमा आइलागेको वज्रपात सम्बन्धी समाचार पढ्ने जोसुकै पाठकको मनमा उठ्ने प्रश्न हो यस्तो पनि न्याय हुन्छ ? वर्षौंदेखि मुलुकको न्यायप्रणालीमाको बेथिति सुनिँदै आइएको थियो । राजनीतिक आडमा नियुक्त हुने न्यायाधीशको अयोग्यता र त्यसले समाजमा पर्ने प्रभावको उदाहरण हो अछामको घटना । हाम्रो न्याय प्रणाली प्रभावकारी छैन भन्ने पनि देखाउँछ यसले । हुँदै नभएको कानुनी प्रावधान लगाएर बलात्कृतले प्रहरीमा दिएको बयानविपरीत नाटकीय रूपमा अदालतमा दिएको बकपत्रप्रति कुनै शंकै नउठाई उल्टै म फलानो व्यक्तिबाट यसरीयसरी बलात्कृत भएँ भनेर न्याय माग्न गएकी किशोरीलाई नै जेल हाल्ने फैसला न्यायिक मनको आवाज नभएर भ्रष्ट चित्तको परिणाम हो भन्ने घामजति नै छर्लंग छ । त्यसैले यस्तो फैसलामाथि न्यायपरिषद्ले अध्ययनको तयारी गरेको छ, जसले न्याय ढिला हुन सक्छ तर मर्दैन भन्ने भनाइलाई स्मरण गराएको छ । महेशप्रसाद ढुंगाना, नयाँबानेश्वर, काठमाडौं"
निर्वाचनमा सार्वजनिक उत्तरदायित्व र नागरिक जिम्मेवारी,"स्थानीय तहको निर्वाचन नजिकिँदै जाँदा बिस्तारै चोक, चौतारी र चियापसलहरूमा राजनीतिक बहस तात्न थालेको छ । नेताहरूका गैरजिम्मेवार चुनावी नारा, जनप्रतिनिधिहरूका झुठा आश्वासन, शक्ति र अख्तियारको दुरुपयोग, प्रतिज्ञा र प्रतिबद्धताको बेवास्ता तथा जनतासँगको विगत व्यवहार गफ र विवादका विषय हुने गरेका छन् । प्रतिनिधिमूलक लोकतन्त्रको आत्मा भनेकै आवधिक निर्वाचन हो । उचित अन्तरालमा निर्वाचन नहुने हो भने मतदाता नागरिकहरूले आफ्ना प्रतिनिधिहरूमाथिको नियन्त्रण गुमाउँदै जान्छन् । भूगोल र जनसंख्याको विस्तारले सबै नागरिक समावेश हुने प्राचीन ग्रीसेली लोकतन्त्र सम्भव नभएकाले प्रतिनिधिमूलक व्यवस्था सबैजसो लोकतान्त्रिक देशहरूले स्विकारेका छन् । जोन स्टुआर्ट मिलले प्रतिनिधित्व प्रणाली आधुनिक युगको भव्य उपलब्धि भनेका छन् । हुन पनि यसले ठूलो भौगोलिक क्षेत्रका लागि लोकतन्त्रलाई व्यावहारिक रूपमा लागू गर्न सम्भव बनाइदिन्छ । तर यस प्रणालीको अँध्यारो पक्ष पनि छ र यसलाई प्रतिनिधित्वको मूल्यका रूपमा जनताले स्विकारेका छन् । यसमा नागरिकहरूले असाधारण महत्त्वका निर्णय गर्न पाउने अधिकारसमेत प्रत्यायोजन गरेका हुन्छन् । आफ्ना प्रतिनिधिहरूलाई मात्र होइन, अझ अप्रत्यक्ष र घुमाउरो तरिकाले प्रशासक तथा नोकरशाह र न्यायाधीशहरूलाई समेत त्यस्तो अधिकार प्रत्यायोजन गरिएको हुन्छ । आफूले दिएको अधिकार र स्रोतसाधनको सही प्रयोग र परिचालन भयोभएन, मतदाता नागरिक र प्रतिनिधिहरूबीचको विश्वासको सम्बन्ध कायम रहन सक्योसकेन भन्नेजस्ता पक्षमा आफ्ना निर्वाचित र नियुक्त प्रतिनिधिहरूलाई उत्तरदायी बनाइन्छ । तर, अधिकार र अख्तियारी समर्पण गर्ने सार्वभौम नागरिकहरूसँग तिनीहरूको कामकारबाहीको नियमित अनुगमन गर्ने समय र संयन्त्र हुँदैन । आवधिक निर्वाचन मात्र निर्वाचित प्रतिनिधिहरूको उत्तरदायित्वको अन्तिम परीक्षण गरिने माध्यम र अवसर हो । नियुक्त प्रतिनिधिहरूलाई भने अप्रत्यक्ष नियन्त्रणद्वारा उत्तरदायी बनाउने गरिन्छ । त्यसैले निर्वाचन प्रणाली प्रभावकारी भएन भने, नागरिकहरू सचेत भएर मतदान गरेनन् भने प्रतिनिधिमूलक लोकतन्त्रको वैधानिकता नै समाप्त भएर जान्छ ।रुसोले आफूलाई लोकतन्त्रको जननी मान्ने बेलायतको निर्वाचनबारे भनेका थिए, अंग्रेज जनता निर्वाचनका बेला मात्र स्वतन्त्र हुन्छन् । जब निर्वाचन सकिन्छ, जनता दास हुन पुग्छन् । नयाँ लोकतान्त्रिक मुलुकहरूमा त केनेथ एरोले जनरल इम्पसिबिलिटी थ्योरम मा भने जस्तै निर्वाचनले अस्वस्थ विजेताहरू जन्माउँछ । यसो किन हुन्छ भने, जनताको चेतनाको स्तर माथि उठ्न नसकेकाले धूर्त राजनीतिज्ञहरू गलत राजनीतिक दीक्षाद्वारा उनीहरूको समर्थन लिन सफल हुन्छन्, जनताको अमूल्य मतलाई नशा र नोट को प्रलोभनमा किन्न सक्छन् । हाम्रै विगतको अनुभव पनि करिबकरिब यस्तै छ । जघन्य अपराधमा आरोपित र दण्डसजाय भोगिरहेकाहरू विजयी हुनु, धन र डनको प्रभावले निर्वाचन निर्णायक बन्दै जानु, सिद्धान्त र त्यागमा खारिएकाहरूले टिकट नै नपाउनु वा पाए पनि महँगो चुनावमा पछि पर्नु, चुनावमा धाँधली रोक्न नसक्नुजस्ता केही विकृतिहरू देखिएकै हुन् । प्रत्येक निर्वाचनमा लोकतन्त्रको मर्मविपरीतका यस्ता कार्यहरू बढ्दै जानु हामीले अवलम्बन गरेको राजनीतिक प्रणालीका लागि नै चुनौतीपूर्ण हुँदै छ । यसलाई रोक्न राजनीतिक दलहरू जनउत्तरदायी र विवेकशील नागरिकहरू सचेत हुनु आवश्यक छ । हाम्रो संविधान र कानुनले जनप्रतिनिधिहरूको गैरजिम्मेवार र उत्ताउलो काम नियन्त्रण गर्न निश्चित अन्तरालमा जनताले उनीहरूको उत्तरदायित्वको परीक्षण गर्ने व्यवस्था गरेको पनि छ । निर्वाचन यसका लागि सुवर्ण अवसर हो । यसमा नागरिकहरूले आफ्ना प्रतिनिधिहरू कार्यउपलब्धि, व्यवहार, नागरिकहितप्रतिको निष्ठा र वाचा निभाउन कति सफल रहे, त्यसैका आधारमा जनादेशको पुनर्नवीकरण गर्न वा फिर्ता बोलाएर सजाय दिन सक्नुपर्छ । राजनीति क्रमशः प्रतिस्पर्धा, ईर्ष्या र शक्तिको खेलबाट ग्रस्त हुँदै छ । यसले गर्दा उम्मेदवारहरूद्वारा अस्वाभाविक आश्वासन दिने, सपना बाँड्ने, स्वैरकल्पनाको आशामा भुलाउने काम हुने गर्छ । यही हलुका आश्वासन नै पुराना जनप्रतिनिधिहरूका लागि गलपासो हुने गरेको देखिन्छ । उनीहरूले मतदाताहरूलाई यी सबैको हिसाब दिनुपर्छ जुन कठिन हुने गर्छ । उत्तरदायित्व परीक्षणको प्रक्रियामा असफल हुनु भनेको प्रतिष्ठा र पद गुम्नु हो । स्थानीय तहको निर्वाचन संघारमै छ । यसलाई नागरिकहरूले महान् पर्व र उत्सवका रूपमा लिनुपर्छ । सस्ता र झुठा आश्वासन दिएर पदमा पुग्नेहरू, सार्वजनिक पदलाई व्यक्तिगत लाभको माध्यम बनाउनेहरू, स्वैरकल्पनाको सपना बाँडेर व्यवहारमा शून्य उपलब्धि दिनेहरूलाई मतदाताको कठघरामा उभ्याउने अवसर हो निर्वाचन । सीमित स्रोतसाधनले पनि जनप्रिय र भविष्य बुन्ने काम गर्ने जनप्रतिनिधिहरूलाई जनादेशको नवीकरण गरिदिएर जनताको सम्मान दिने समय पनि यही हो । अमेरिकी संविधानका मस्यौदाकारमध्येका अलेक्जेन्डर ह्यामिल्टनले लेखेका छन्, जिम्मेवारीको परीक्षण दुई प्रकारले गरिन्छ निन्दा (सेन्सर) र सजाय (पनिसमेन्ट) । जनताको विश्वास पाएको मानिसले प्रायः विश्वास गुमाउने गरी काम गर्छ र सजायका लागि योग्य हुन्छ । तर कार्यकारीहरूको बहुलताले गर्दा उत्तरदायित्व यकिन गर्न कठिन हुन्छ । हाम्रा स्थानीय तहका पदाधिकारीहरूले कुनै बहाना झिकेर उत्तरदायित्व पन्छाउन खोज्ने सम्भावना छ । स्थानीय तहमा निर्वाचितहरूले सामूहिक उत्तरदायित्वको कुरा गर्नेछन्, संघ र प्रदेश सरकारले काम गर्न नदिएको भन्नेछन् । अझ सजिलो त ह्यारोल्ड लास्कीको लाइटनिङ रड थ्यौरी ले भने जस्तै, कर्मचारीहरूमा जिम्मेवारी सार्नेछन् र आफूहरूले स्वर्ग नै बनाउन खोजेको तर कर्मचारीतन्त्रले गर्दा नसकेको भनेर पन्छिने प्रयास गर्ने नै छन् । सचेत मतदाताहरूले यस्ता बहानाबाजीमा विश्वास नगरी चार आधारमा यिनीहरूको उत्तरदायित्व परीक्षण गर्नुपर्छ शक्तिको प्रयोग, उपलब्धि, न्याय र वित्तीय व्यवस्थापन । निर्वाचित पदाधिकारीले प्रत्यायोजित शक्ति र अख्तियारको दुरुपयोग गरेको छ वा छैन, जनताको विश्वासलाई घात गरी आफ्नो पदीय अधिकारको दुरुपयोग गरेर व्यक्तिगत लाभ लिएको छ वा छैन, मतदाताले लेखाजोखा गर्न सक्नुपर्छ । शक्तिले भ्रष्ट बनाउँछ र अनियन्त्रित शक्तिले पूर्ण भ्रष्ट बनाउँछ भनिन्छ । निर्वाचनका बेला गरेका प्रतिबद्धता, वचन र वाचाहरू कति पूरा भए, तिनको उपलब्धिको मूल्यांकन गरिनुपर्छ । आफ्ना कामकारबाहीमा न्यायसंगत व्यवहार भयोभएन, उनीहरूले वितरण गरेको सेवाले तल्लो वर्गको जीवनमा सकारात्मक प्रभाव पार्न सक्यो कि सकेन, मूल्यांकनको अर्को आधार हुने गर्छ । जनताको थैलीबाट करका रूपमा प्राप्त रकमको सदुपयोग वा दुरुपयोग के भयो, जनताका नाममा जाने एक रुपैयाँमा एक पैसा चुहावट नभई एक रुपैयाँ नै पुग्न सक्यो कि सकेन, त्यसको हिसाब खोज्ने अवसर यही हो । स्थानीय तहमा काम गर्ने जनप्रतिनिधिहरूलाई अप्ठेरो के छ भने, जनताको नजिक बसेर काम गर्नुपर्ने भएकाले कुनै पनि कुरा जनताबाट लुकाउन सम्भव हुँदैन । त्यसैले निर्वाचनका बेला दिएको प्रियतावादी नारा अब उनीहरूकै लागि बुमर्याङ हुने देखिन्छ । उत्तरदायित्वको अनुपालनको परीक्षण गर्ने आन्तरिक र बाह्य संयन्त्रहरू प्रभावकारी हुन नसक्दा निर्वाचन नै जनप्रतिनिधिहरूको उत्तरदायित्वको अन्तिम परीक्षण हो । यसमा मतदाताहरूको निष्क्रियता वा आलस्य देखियो भने फेरि पाँच वर्षका लागि गलत र अस्वच्छ विजेताहरूबाट शासित हुनुपर्छ । त्यसैले मतदाता शिक्षाद्वारा उनीहरूको चेतनाको स्तर उठाउन आवश्यक हुन्छ । बहुसंख्यक मतदाताहरू निर्वाचनप्रति उदासीन देखिने गर्छन् जसको फाइदा उठाउन राजनीतिका चतुर खेलाडीहरू सफल भइरहेका छन् । सिसेरोले भनेका छन्, जनता अज्ञानी हुन सक्छन्, तर उनीहरूलाई विश्वसनीय व्यक्तिले बुझाएपछि सत्य बुझ्नेछन् । निर्वाचनमा पुराना जनप्रतिनिधि मात्र नभई ठूलो संख्यामा नयाँ अनुहार पनि उम्मेदवारका रूपमा आउनेछन् । यी नयाँ अनुहारको विश्वसनीयता परीक्षण गर्ने काम मतदाताहरूका लागि अझ कठिन हुनेछ । यी नयाँ अनुहारहरूलाई पहिलेका उपलब्धि र व्यवहारका आधारमा मूल्यांकन गर्न नसकिने भएकाले अन्य गुणमा हेर्नुपर्ने हुन्छ । यस सम्बन्धमा संयुक्त राज्य अमेरिकाको संविधानका मस्यौदाकारहरूको तर्क निकै लाभप्रद हुने देखिन्छ । कस्तो व्यक्तिलाई पदमा पठाउन हुँदैन भन्नेमा एलब्रिज बेरीले भनेका छन्, भ्रष्ट, अयोग्य, षड्यन्त्रकारी र उत्तेजक भाषण गर्ने व्यक्ति सार्वजनिक पदबाहिर रहनुपर्छ । ह्यामिल्टनले भनेका छन्, चरित्रहीन, पदको लोभी र उत्तेजक भाषण गर्ने (डेमागग) लाई सरकारमा पठाउन हुँदैन । क्रोध, घृणा र व्यक्तिगत वैरभावको गलत सञ्चार गरेर विजयी हुने महत्त्वाकांक्षी, विवेकहीन वक्ताको हातबाट सरकार मर्छ । यी खतरनाक राजनीतिज्ञहरू उत्तेजक भाषण र जनतालाई वशीभूत गरेर राजनीति सुरु गर्छन् र तानाशाहमा बदलिन्छन् । हामी मतदाताहरूले पनि उम्मेदवारहरूको परख गर्ने आधार यिनै हुन् । जो हलुका नारा दिन्छ, जो वाचाल छ, जो अति प्रियतावादी हुने नाममा अव्यावहारिक नारा दिन्छ, त्यो उपयुक्त पात्र होइन भनी बुझे हुन्छ ।निर्वाचनमा अर्को खेल गलत सूचना (डिसइन्फर्मेसन) र तथ्यहीन समाचार प्रवाह (मिसइन्फर्मेसन) गरेर हुने गर्छ । अमेरिकी राष्ट्रपतिको विगतको निर्वाचनमा समेत कन्स्पिरेसी थ्यौरी मा आधारित गलत प्रचार सामाजिक सञ्जालमार्फत व्यापक रूपमा गरिएको थियो । यस्ता गलत सूचनाहरूबाट दिग्भ्रमित नहुन यिनको स्रोत र तथ्यबारे यकिन गर्न सक्नुपर्छ । नयाँ उम्मेदवारहरूको समाजमा योगदान, आचरण र व्यवहारको मूल्यांकन गर्न सकिन्छ । यसर्थ पुरानाहरूको जवाफदेहीको परीक्षण गरेर र नयाँ अनुहारहरूको माथि उल्लिखित आधारहरूमा परख गरेर सर्वोत्कृष्ट, सबभन्दा सक्षम र सद्गुणसम्पन्न व्यक्तिलाई निर्वाचित गर्नु मतदाताहरूको अहिलेको जिम्मेवारी हो ।इलिनोर रुजभेल्टले भनेकी छन्, दीर्घकालमा हामीले हाम्रो जीवनलाई आकार दिनेछौं र हामी आफ्नै आकार बनाउनेछौं । प्रक्रिया हामी नमरेसम्म अन्त हुँदैन, तर हामीले खराबभन्दा असललाई छान्ने जिम्मेवारी स्विकार्नुपर्छ । लोकतन्त्र चेतन र अर्धचेतन मनको योग हो भनिन्छ । अर्को अर्थमा, यो आफूलाई आफैंले शासन गर्ने प्रणाली हो । मतदाता नागरिकको योग्यता भएन भने लोकतन्त्र धनतन्त्र र डनतन्त्रमा रूपान्तरित हुन पुग्छ । त्यसैले निर्वाचन लोकतन्त्रका लागि आवश्यक भए पनि पर्याप्त भने होइन भनिन्छ । निर्वाचनले सही प्रतिनिधित्व दिन सकेन भने लोकतन्त्र धूमिल हुँदै जान्छ । प्लेटोले राजनीतिक प्रणालीलाई पाँच चरणमा वर्णन गरेका छन् कुलीनतन्त्र, धनतन्त्र (टाइमोक्रेसी), अल्पतन्त्र, लोकतन्त्र र निरंकुशतन्त्र । लोकतन्त्रका विजेताहरू विलासिता र प्रतिष्ठामा रमाउन थालेपछि अन्ततः तानाशाहमा रूपान्तरण हुन्छन् । यसलाई नियन्त्रण गर्ने भनेको सचेत मतदाताहरूले हो । नेपालका विगतका निर्वाचनहरूमा नागरिकहरूले सही निर्णय दिन सके ? निर्वाचनमा विजयीहरू अहिले कति जना जेलमा छन् ? के यसमा मतदाता जिम्मेवार छैनन् ? मतदाताहरूले कुनै प्रलोभनमा नपरी सही प्रतिनिधि चुनेका भए यस्तो अवस्था आउने नै थिएन । हामी नेपाली अतुलनीय साहस र त्यागबाट ठूलो परिवर्तन गर्न सफल भएका छौं । जनप्रतिनिधि चयनमा भने हामी वैचारिक दीक्षा र अन्य व्यक्तिगत स्वार्थले चुक्दै गएका छौं । योग्यतम व्यक्तिलाई छान्नुभन्दा आफ्ना दलका, सम्प्रदाय र जातिका, आफ्नै स्वार्थका व्यक्तिलाई मतदान गरे, भोजभतेर र पैसामा आफ्नो विवेक बेचे हाम्रो समाजको समृद्धि कसरी सम्भव होला ? आउने निर्वाचनमा हामीले लोकतान्त्रिक मुलुकको सार्वभौमसत्ता सम्पन्न नागरिकका रूपमा आफ्नो योग्यता यसरी सिद्ध गरौं, हामी आफ्नो शासन आफैं गर्न सक्षम छौं भन्ने पुष्टि होस् । नत्र हाम्रा प्रतिनिधिहरू धनको बलमा, गुण्डाको बलमा र धाँधली गरेर पदमा पुग्नेछन् । यस्ता प्रतिनिधिहरू आफ्नो लगानी ब्याजसमेत असुल गर्नमा लाग्नेछन् । स्टालिनको मतदान गर्नेको गणना हुँदैन, मतगणना गर्नेको गणना हुन्छ भनाइलाई गलत साबित गरेर मतदाताहरू नै निर्णायक हुनुपर्छ ।स्थानीय तहको निर्वाचन संसदीय निर्वाचनभन्दा फरक हुनुपर्छ । संसदीय निर्वाचनमा दलीय विचारधाराले निर्णायक भूमिका खेल्ने भए पनि स्थानीय तहको निर्वाचनमा नागरिकहरूले स्थानीय मुद्दाहरूलाई प्राथमिकता दिनैपर्छ । जनताका दैनन्दिन समस्या सम्बोधन गर्नुपर्ने यी संस्थाहरू दलीय वैचारिक अडान र राष्ट्रिय मुद्दाबाट भिन्न हुन जरुरी हुन्छ । मतदाताहरूले आफ्ना स्थानीय समस्याप्रति संवेदनशील हुने प्रतिनिधि चाहेका हुन्छन् । अहिले पनि स्थानीय तहमा यस्ता निर्वाचित प्रतिनिधिहरू छन् जो पञ्चायतकालदेखि जुनसुकै दलको सरकार हुँदा पनि विजयी हुँदै आएका छन् । त्यसैले अबको स्थानीय निर्वाचनमा दलीय आधारमा नहेरी सही प्रतिनिधि चयन गर्ने क्षमता मतदाताले प्रदर्शित गर्नुपर्छ । नेपाली नागरिकहरूमा देखिएको चेतनाको स्तर हेर्दा यसमा आशावादी हुन सकिन्छ । दलहरूले के बुझ्नुपर्छ भने, अहिले राजनीतिमा दोस्रो लहरको संकट (सेकेन्ड वेभ क्राइसिस) सुरु भएको छ र यो भनेको दलगत मतदानमा मतदाताहरूको अरुचि हुँदै जानु हो । राजनीतिक दलहरूका लागि यो सबभन्दा चुनौतीपूर्ण अवस्था हो । स्थानीय तहमा जनप्रिय उम्मेदवारहरू नदिएमा दलीय आडम्बर र नारामा अबको राजनीति सफल हुन सक्दैन । अन्तमा, अब्राहम लिंकनको यो भनाइ अति मननयोग्य छ, यदि जनताले आफ्नो सद्गुण र निगरानी कायमै राखे भने कुनै पनि प्रशासनको अति खराबी र मूर्खताले छोटो अवधिमा गम्भीर हानि पुर्याउन सक्दैन ।"
रोजीरोटीकै लागि महिला कहिलेसम्म बिदेसिनुपर्ने ?,"मेरो घरको पल्लोपट्टि करिब २१२२ वर्षकी झरना नेपाली (नाम परिवर्तन) भाडामा बस्छिन् । ज्यालामजदुरी गरेर गुजारा गर्दै आएकी उनी एक दिन बिहानै अतालिँदै मेरो घर आइन् र आमा (रमा) ले कुवेतमा घरायसी काम गर्ने क्रममा दुःख पाएको, तलब नपाएको र साहुले घर फर्कन नदिएको कुरा सुनाउँदै भनिरहिन्, ममी भारतको बाटो भएर कुवेत जानुभा चार वर्ष भयो । पहिलो दुई वर्ष पैसा पनि पठाउनुभयो । त्यसपछि हरेक एक वर्ष पुग्नेबित्तिकै अर्को घरमा सारिदिन थालेछ । पैसा पनि खासै दिँदैन रे ! सुत्न पनि दुईतीन घण्टा मात्र पाउनुहुन्छ रे ! यस्तो दुःख सहन नसकेर एक दिन ममी भागेर सडकमा भौंतारिरा बेला एक जना नेपाली ट्याक्सी ड्राइभरले दूतावाससम्म पुर्याइदिएछन् । उनी सासै नफेरेझैं बोल्दै गइन्, ममी दूतावास आइपुगेको पनि एक हप्ता भयो रे ! अब दूतावासको सरले तुरुन्त टिकट किन्ने पैसा घरबाट मगाऊ, नत्र जेल पठाइदिन्छौं भन्दै झर्को र फर्को गर्नुहुन्छ रे ! जेलमा पानी पनि किन्नुपर्छ रे ! ममीसँग त पानी किन्ने पैसासम्म छैन । झरनाले भनेझैं, दूतावासले आफूकहाँ आएका नेपालीलाई जेल त पठाउँदैन, उनकी आमाले सायद घर फिर्ती केन्द्रलाई जेल भनेर बुझेकी थिइन् । झरना पीडा पोख्दै नै थिइन्, ममीले पैसा खोजेर पठाउने भए पठा, नत्र मेरो लास देख्नुपर्ला भन्नुभयो । बाबा पनि कहिलेकाहीँ ज्यामी काममा जानुहुन्छ, पैसा भयो कि रक्सी खाएर झोक्राएर मात्र बस्नुहुन्छ । ममी मर्नुभयो भने म पनि मर्ने हो, ममीबाहेक मेरो कोही छैन । मेरो आफ्नो बाबाले त झन् रक्सी खाएर सधैं ममीलाई कुट्ने भएकाले नै त उहाँ यो बाबासँग आउनुभा हो ।झरनाबाट यति सुनिसकेपछि मैले सम्बन्धित निकायमार्फत कुवेतस्थित नेपाली दूतावासमा सम्पर्क गरें । विभिन्न निकायबाट रमालाई यथाशीघ्र सकुशल नेपाल फर्काउन अनुरोध भयो । त्यसपछि भने रमाले दूतावासका कर्मचारीहरूको राम्रो व्यवहारको अनुभव गर्न पाइछन् । प्रक्रिया सुरु गरेको महिनादिनभित्रै उनी नेपाल आइपुगिन् । अर्को एक बिहान सात बजेतिर मेरो घरको डोरबेल बज्यो । झरना एक महिलासाथ आएकी रहिछन् । ती महिला दुब्लीपातली थिइन् । अनुहार पूरै चाउरी परेको, हातखुट्टाका नसानसा देखिने, करिब ५५ वर्षकी जस्ती । मैले अनुमान पनि गर्न सकिनँ, यिनै हुन् झरनाकी ४० वर्षीया आमा भनेर ! झरनाले हँसिलो अनुहारमा भनिन्, ममी आउनुभयो नि आन्टी ! तपाईंलाई भेट्छु भन्नुभा भएर ल्याइदेको । रमाले मास्क चिउँडोमुनिसम्म तान्दै भनिन्, मलाई नेपाल फर्काइदिनुभयो, जिउँदै आउँछु भन्ने लाग्या थिएन, धेरै धन्यवाद । मैले चार वर्षसम्म गाली र कुटाइ सहँदै आधा पेट खाएर दिनको अठारबीस घण्टासम्म काम गरें । आज सास मात्र लिएर रित्तो हात फर्कें । हजुरले सक्नुहुन्छ भने मेरो पैसा र पासपोर्ट पनि मगाइदिनुपर्यो । मलाई सन्चो पनि छैन, धेरै कुरा गर्ने तागत पनि छैन । यति भनेर उनले मास्क तानेर नाकमुख छोपिन् । चिया खाँदै अरू केही कुराकानी गरेपछि आमाछोरी बाहिरिए । रमाको अवस्थाले ममा अनगिन्ती प्रश्न उब्जाइदियो । उनले त्यत्रो समय विदेशमा हाड घोटेर पनि किन खाली हात फर्कनुपर्यो ? त्यो पैसा उठाइदिने जिम्मेवार निकाय को हो ? उनले त्यहाँ गाली र कुटाइ खाँदै दिनहुँ अठारबीस घण्टा किन काम गर्नुपर्यो ? उनी राम्रो काम र तलब पाइन्छ भन्ने विश्वासमा भारतको बाटो हुँदै कुवेत जानुपर्ने अवस्था किन आयो ? बल्लतल्ल नेपाली दूतावास आइपुगेकी उनले कर्मचारीको झर्कोफर्को किन सुन्नुपर्यो ? फेरि तिनै मान्छेबाट अलि दिनपछि राम्रो व्यवहार किन भयो ? हुन त उनी सकुशल नेपाल फर्किइन्, यी प्रश्नको उत्तर दिनुपर्ने जिम्मेवार निकायहरूलाई यस्ता कथाव्यथा थाहा नभएको होइन, तर आज हजारौं रमाले यो नियति किन भोगिरहनुपरेको छ ? प्रथमतः बर्सेनि हजारौंको संख्यामा नेपाली महिला आफ्नो वेश, भूषा, भाषा, संस्कृति, खानपान केही नमिल्ने विदेशी भूमिमा जानुपर्ने बाध्यता किन आइपर्यो भन्नेमा प्रस्ट हुन जरुरी छ । झापा जिल्ला प्रशासन कार्यालयभित्र रहेको आप्रवासी स्रोत केन्द्र (एमआरसी) मा छ महिनायता पासपोर्ट बनाउने क्रममा ३,९३९ जना सूचना लिन आएका थिए । तीमध्ये १,३४६ (३४ प्रतिशत) महिला थिए । सबैजसोको चाहना भने विदेशमा काम गर्न जाने नै थियो, जसले कारण सोध्दा भनेका थिए घरेलु हिंसा भोग्नु, बालबालिकाको पालनपोषणको जिम्मा आफूमा मात्र हुनु, घरव्यवहार नहेर्ने तथा अत्यधिक जाँडरक्सी खाने श्रीमान् हुनु, खेतीपातीबाट घरव्यवहार नचल्नु अनि स्वदेशमा परिवार धान्ने किसिमको काम नपाइनु । तीमध्ये करिब २५ प्रतिशतले कि भारतको बाटो भएर कि त भिजिट भिसामा काठमाडौंबाट विदेश जाने बताएका थिए । बाँकी महिलाहरूचाहिँ कम्पनीमा काम गर्ने भनी नेपालकै विमानस्थलबाट गए पनि घरायसी काममा पुग्छन् भन्ने कुरा सोझै अनुमान गर्न सकिन्थ्यो । भारतको बाटो भएर विदेश जाँदा छिटो र सजिलोसँग जान पाइनेमा उनीहरूको सम्पर्कव्यक्तिले दरैसँग विश्वस्त गराएको हुने रहेछ । त्यसैले पनि स्रोतकेन्द्रले नेपालको विमानस्थलबाट जानुका फाइदाहरू बताउँदा सबैजसो महिला हामीलाई नेपालकै एयरपोर्टबाट काम गर्न जान त दिनुपर्यो नि सरकारले ! न यो देशमा काम दिन्छ न विदेशमा जान दिन्छ ! भन्दै रिसाउने गर्छन् । सन् २०१९ मा पौरखी नेपालको सुरक्षित गृहमा वैदेशिक रोजगारीबाट फर्किएका जम्मा २७६ महिलाले आश्रय लिएका थिए, जसमध्ये १६० जना अलेखबद्ध अवस्थामा भई नेपाल फर्किएका थिए । आम्कास नेपालमा सन् २०२१ मा आश्रय लिएका ३९३ महिलामध्ये २१५ जना भारतको बाटो भएर गएका थिए र १७६ जना खाली हात फर्केका थिए । अलेखबद्ध अवस्थामा रहेको व्यक्तिलाई विदेशमा काम पाउन गाह्रो हुनुका साथै उसको आत्मबलसमेत घट्छ । फलस्वरूप एकातिर रोजगारदाताले त्यसको फाइदा उठाएर थोरै तलब दिने वा तलबै नदिने तथा हेला गर्ने हुन सक्छ भने, अर्कातिर यस्तो अवस्थाका नागरिक विदेशमा अप्ठ्यारोमा पर्दा नेपाल सरकारले साधारणतया मद्दत गर्दैन । यस्ता कामदारको विदेशमा मृत्यु वा अंगभंग भएमा सरकारले मृतकका बालबालिकालाई दिने छात्रवृत्तिजस्तो कुनै पनि सहयोग वा क्षतिपूर्ति दिँदैन ।खाडी मुलुक र मलेसियामा घरायसी कामका लागि जानेहरूलाई नेपाल सरकारले सुरक्षाका कारण श्रम स्वीकृति दिनमा विभिन्न खाले सर्त राख्दै तथा प्रतिबन्ध लगाउँदै आएको छ । २०६९ सालमा ३० वर्षभन्दा कम उमेरका महिलालाई खाडी मुलुक जान रोक लगाइएको थियो । २०७२ सालमा उक्त उमेर हदलाई कम गरेर २४ वर्षमा झारिएको थियो भने २०७४ सालमा खाडी मुलुकमा घरायसी कामका लागि जान प्रतिबन्ध नै लगाइयो । हाल आएर उक्त प्रतिबन्ध खोलिएझैं देखिन्छ तर सात सर्त पूरा भएको अवस्थामा मात्र श्रम स्वीकृति दिइने प्रावधान छ । त्यस्ता सर्तहरूमध्ये एउटा हो दुई सरकारबीच श्रम सम्झौता भएको हुनुपर्ने । हाल नेपालजोर्डनबीच मात्र घरेलु महिला कामदार सम्बन्धी श्रम सम्भौता भएको छ । यो अवस्थामा घरेलु कामका लागि खाडी मुलुक र मलेसियामा जान चाहने व्यक्तिले श्रम स्वीकृति पाउने त कुरै भएन । यस्तै कारणले गर्दा आर्थिक वर्ष २०७३७४ मा ३३,५२० महिलाले श्रम स्वीकृति लिएकामा २०७७७८ मा त्यो संख्या ११,४५६ मा झरेको थियो । यसको मतलब महिला वैदेशिक रोजगारीमा जानुपर्ने बाध्यतामा सुधार आएर यस्तो भएको चाहिँ होइन भन्ने तथ्यको पुष्टि, माथि उल्लिखित, भारतको बाटो भएर खाडी मुलुक जाने महिलाको संख्याले गर्छ । हाल खाडी मुलुक र मलेसिया जाने घरेलु कामदारका लागि सहज श्रम स्वीकृति दिनुपर्ने विषयमा नीतिनिर्माणको तहमा व्यापक छलफल चलिरहेको छ, जुन आफैंमा सकारात्मक पक्ष हो । यसो भन्दैमा घरेलु कामदारको सुरक्षा र अधिकार प्राप्तिका लागि बिनातयारी श्रम स्वीकृति खुला मात्र गर्नुचाहिँ सतही तथा क्षणिक लोकप्रियताका लागि गरिएको निर्णय मात्र हुनेछ । यसो त सरकारले हालै खाडी मुलुक र मलेसियामा रहेका घरेलु कामदारका लागि पुनः श्रम स्वीकृति दिने निर्णय गर्नुलाई भने स्वागतयोग्य मान्नुपर्छ । स्मरण रहोस्, घरेलु कामदार भन्नाले केवल महिला मात्र नभएर घरभित्रका काम गर्नेसहित ड्राइभर, मालीजस्ता पुरुषहरू पनि पर्छन् । हाल मैले घरमा काम सघाइरहेकी धादिङकी अनिता घलेको वैदेशिक रोजगारीमा जाने छटपटी दिनहुँ देख्दै आइरहेकी छु । करिब ३५ वर्षकी अनिताका श्रीमान् अर्की केटी लिएर सहरमा बसेका छन् । अनिता दुई बच्चा लिएर माइत बसेकी छन्, दाजुभाइसँग । उनले मलाई काम सघाउन थालेको एक वर्ष भयो । आएको एकै महिनामा भनेकी थिइन्, दिदी, मलाई म्यानपावरले कतारमा काम लगाइदिन्छु, १ लाख २० हजार ठिक्क पार भन्या छ । त्यही पैसा जुटाउन यहाँ काम गरेको । मैले स्वदेशमै गर्न सकिने विभिन्न कामका बारेमा जानकारी दिँदा पनि केही नलागेपछि नेपालकै विमानस्थल प्रयोग गरेर, केही न केही सीप सिकेर मात्र जानुपर्छ भनें । उनी घरीघरी भन्ने गर्छिन्, अबको एक हप्तामा उडाउँछ रे ! पैसा मागिसक्यो । हाल उनी पैसा तिरेको रसिद माग्न र कामका बारेमा प्रश्न गर्न सक्ने भएकी छन् । त्यही भएर होला, उनीसँगै त्यताको प्रक्रिया सुरु गर्ने धेरै जना उडिसक्दा पनि उनको पालो आएको छैन । उनीचाहिँ बच्चालाइ भेट्न साह्रै मन छ तर घर जान मिलेन, बोलाइहाल्यो भने त भन्दै हरपल तयारी अवस्थामा बसिरहेकी छन् ।जति नै रमाहरू सास मात्रै वा लास मात्रै लिएर फर्केको देखे पनि अनिताहरूले वैदेशिक रोजगारी नै रोज्नुपर्ने बाध्यताको अन्त्य कसरी होला ? छोरीको शिक्षादीक्षामा जोड दिन र सामाजिकीकरणसँगै सशक्तीकरण गर्न अनि छोराको सामाजिकीकरणको तौरतरिकामा परिवर्तन गर्दै उसलाई जिम्मेवार पति र बाबु बन्न उत्प्रेरित गर्न तथा यसरी वैदेशिक रोजगारीका क्षेत्रमा मौलाइरहेको कुशासनको अन्त्य गरी सुशासन स्थापना गर्न सकेमा हजारौं अनिता र रमाका पनि दिन फिर्ने थिए ।घिमिरे सुरक्षित आप्रवासन परियोजनामा आबद्ध छिन् ।"
बंगलादेश र भुटानसँग ऊर्जा सहकार्य गर्ने सहमति,"(काठमाडौं)  नेपाल र भारतबीच बंगलादेश र भुटानसँग ऊर्जा सहकार्य गर्ने सहमति भएको छ । प्रधानमन्त्री शेरबहादुर देउवा र भारतीय प्रधानमन्त्री नरेन्द्र मोदीबीच दिल्लीमा भएको वार्तामा दक्षिण एसियाली क्षेत्रीय सहयोग संगठन (सार्क) उपक्षेत्रीय ढाँचामा ऊर्जा सहकार्य गर्ने सहमति भएको हो ।दुवै देशका प्रधानमन्त्रीले बीबीआईएन (भुटान, बंगलादेश, भारत र नेपाल) ढाँचामा ऊर्जा सहकार्य विस्तार गर्ने सहमति गरेका हुन् । देउवामोदी वार्तापछि ऊर्जा क्षेत्रमा सहकार्यसम्बन्धी नेपालभारतको ६ बुँदे संयुक्त दृष्टिकोण सार्वजनिक गरिएको थियो । यस प्रकारको सहकार्य बीबीआईएनको ढाँचाभित्र विषयका रूपमा विस्तार गरिने र त्यसमा सर्तहरू सहभागी पक्षहरूबीच आपसी सहमतिमा निर्धारण गरिनेछ, संयुक्त दृष्टिकोणमा भनिएको छ ।काठमाडौंमा २०७१ मा भएको सार्क शिखर सम्मेलनमा बीबीआईएन उपक्षेत्रीय संरचनामा मोटर भेइकल एग्रिमेन्ट भएको थियो । उक्त सम्झौतालाई नेपाल, बंगलादेश र भारतको संसद्ले अनुमोदन गरे पनि भुटान वातावरणसहितको विषय उठाउँदै त्यसबाट पछि हटेको थियो । पछिल्लो समय चार देशबीच जारी छलफलमा भुटान पर्यवेक्षकका रूपमा मात्रै सहभागी हुने गरेको थियो । हामीले भारत र बंगलादेशसँग विद्युत् सम्झौता र सचिवसहसचिवस्तरमा संयन्त्रहरू बनाएका छौं, त्यसको कार्यान्वयनका लागि भारतीय संरचना आवश्यक रहेछ, जल तथा ऊर्जा आयोगका सचिव दिनेश घिमिरेले भने, अहिलेसम्म कुन मोडलमा जाने भन्ने विषयमा छलफल गर्दै आएका थियौं । सफ्टवेयरमा मात्रै थियो । अब बीबीआईएन मोडलबाट कार्यान्वयनमा जाने भन्ने विषयमा पुगेका छौं ।घिमिरेका अनुसार भारतले बीबीआईएनमार्फत अघि बढाउने विषयलाई प्राथमिकता दिँदै आएको थियो । नेपाल, बंगलादेश र भारतबीच त्रिदेशीय विद्युत् प्रसारण लाइन निर्माणसहितको विषयमा वार्ताहरू भए पनि त्यसले अन्तिम रूपमा लिएको छैन । भारतको नेपाल, बंगलादेश र भुटानसँग छुट्टाछुट्टै विद्युत् व्यापार सम्झौता छ । नेपालको बंगलादेश र भारतसँग विद्युत् व्यापार सम्झौता छ । यी सबै देशको भारतसँग विद्युत् व्यापारसम्बन्धी सम्झौता छ, ती सम्झौतालाई बीबीआईएनको ढाँचामा ल्याएर अघि बढाउने सहमति भएको छ, घिमिरेले भने, यो विद्युत् व्यापारमा सबै देशको आआफ्ना चाहना छन् । भारत यस क्षेत्रको ठूलो बजार हो । भारत विद्युत्सम्बन्धी आफ्ना पूर्वाधारहरू शुल्क तिरेर प्रयोग गर्न दिन सकारात्मक भए पनि त्यसका लागि ठोस सहमति भइनसकेको घिमिरेले बताए ।नेपाल र बंगलादेशबीच विभिन्न संयन्त्रमा विद्युत् व्यापारको विषयमा पटकपटक छलफल भए पनि भारतको सहमतिबिना कार्यान्वयन नहुने भएकाले दुवै देशले भारतसहितको त्रिपक्षीय संयन्त्रको आवश्यकता औंल्याउँदै आएका छन् । नेपाल र बंगलादेशले यस विषयमा भारतसँग छुट्टाछुट्टै छलफल गरे पनि संयुक्त रूपमा हुन सकेको छैन । त्यस्तै बंगलादेशले नेपाल र भुटानबाट बिजुली खरिद गर्न चाहे पनि भारतीय भूमि हुँदै एकअर्को देशमा विद्युत् आदानप्रदान गर्नुपर्ने भएकाले संयुक्त सहकार्यका लागि विकल्प खोज्दै आएको छ । भारतले नेपाल र भुटानसँग विद्युत् उत्पादनमा सहकार्य गर्दै आएको छ । भुटानका सबै परियोजना भारतीय अनुदान र ऋणमा निर्माण भएका हुन् । नेपालमा भारतीय कम्पनीले अरुण तेस्रो परियोजना निर्माण गरिरहेको छ ।दुवै देशका प्रधानमन्त्रीबीच विद्युत् उत्पादनका लागि संयुक्त परियोजना नेपालमा निर्माण गर्ने, सीमा पार प्रसारण लाइन निर्माण गर्ने सहमति भएको छ । पारस्परिक लाभ, बजारको माग र दुवै देशको घरेलु नियमका आधारमा बजारमा उचित पहुँच हुनेगरी द्विपक्षीय बिजुली व्यापार गर्ने, राष्ट्रिय प्रसारण लाइनलाई सहकार्यमा सञ्चालन गर्ने र नयाँ प्रविधि, कार्य सञ्चालन तथा जानकारी संस्थागत रूपमा साझा गर्ने शनिबार जारी साझा धारणामा उल्लेख छ ।"
"पञ्चेश्वर : नेपाल सम्झाइरहन्छ, भारत बिर्सिहाल्छ","यस्ता छन् यसअघि दुवै देशले गरेका वाचा २०७० भदौ तत्कालीन प्रधानमन्त्री पुष्पकमल दाहालको भारत भ्रमण, पञ्चेश्वरको डीपीआर जतिसक्दो चाँडो टुंग्याउने सहमति २०७१ साउन भारतीय प्रधानमन्त्री नरेन्द्र मोदीको पहिलो नेपाल भ्रमण, १ वर्षभित्र डीपीआर टुंग्याउने सहमति २०७४ भदौ तत्कालीन प्रधानमन्त्री शेरबहादुर देउवाको भारत भ्रमण, पञ्चेश्वरको डीपीआर १ महिनाभित्र सक्ने निर्णय २०७४ चैत तत्कालीन प्रधानमन्त्री केपी शर्मा ओलीको भारत भ्रमण, पञ्चेश्वर मुख्य एजेन्डा २०७५ वैशाख भारतीय प्रधानमन्त्री मोदीको नेपाल भ्रमण शारदा ब्यारेज र टनकपुरमा लिंकरोक बनाउने नेपालको एजेन्डामा भारत मौन"
कर्जा लिएर सेयरमा लगानी गर्ने घटे,"गत आर्थिक वर्षको सात महिनामा ५० लाखदेखि १ करोड रुपैयाँसम्मको कर्जा ४५२, २५ देखि ५० लाख रुपैयाँसम्मको २६७ र २५ लाख रुपैयाँभन्दा कमको यस्तो कर्जा १७७ प्रतिशत बढेको थियो । समग्रमा गत पुसमा कुल सेयर धितोमा कर्जा ७२ प्रतिशत घटेको छ । गत माघसम्म बैंक तथा वित्तीय संस्थाले सेयर धितोमा ९८ अर्ब ६२ करोड रुपैयाँ कर्जा प्रवाह गरेका छन् । यो सोही अवधिमा बैंक तथा वित्तीय संस्थाले प्रवाह गरेको कुल कर्जाको करिब २ प्रतिशत मात्र हो ।बैंक तथा वित्तीय संस्थाले सेयर बजारमा प्रवाह गर्ने कर्जालाई २५ लाखभन्दा कम, २५ देखि ५० लाख रुपैयाँसम्म, ५० लाखदेखि १ करोडसम्म र एक करोड रुपैयाँभन्दा बढी गरी चार वर्गमा वर्गीकरण गरेका हुन्छन् । यसका आधारमा गत असारसम्म यो क्षेत्रमा प्रवाह भएको कुल कर्जामध्ये सबैभन्दा धेरै (करिब ६८ प्रतिशत) हिस्सा एक करोड रुपैयाँभन्दा बढीको छ । राष्ट्र बैंकको हस्तक्षेपपछि यही कर्जा प्रभावित भएको तथ्यांकहरूले देखाएका छन् । विद्यमान व्यवस्थाअनुसार धितोपत्रमा लगानीका लागि सेयर धितो राखेर कर्जा लिँदा एउटा संस्थाबाट प्रतिव्यक्ति ४ करोड र सबै बैंक तथा वित्तीय संस्थाबाट गरी १२ करोडभन्दा बढी कर्जा लिन पाइँदैन । चालु आर्थिक वर्षको मौद्रिक नीतिमार्फत आएको उक्त व्यवस्था भदौ पहिलो सातादेखि लागू भएको हो । उक्त व्यवस्थाअघि लिएका सेयर कर्जालाई पनि निर्देशित सीमाभित्रै कायम गर्न राष्ट्र बैंकले बैंक तथा वित्तीय संस्थालाई निर्देशन दिएको छ । यस्तो व्यवस्थाले मध्यम तथा ठूला लगानीकर्ता कर्जा लिनबाट वञ्चित भएको लगानीकर्ताहरू बताउँछन् ।"
निगम र व्यवसायीको गैरजिम्मेवारीले सास्ती,"(काठमाडौं)  व्यवसायीले आइतबारदेखि इन्धन बिक्री बन्द गर्ने जानकारी पाएपछि गोल्फुटार निवासी पुष्कर केसी शनिबार दिउँसो बाँसबारीस्थित खड्का आयल सप्लायर्स पुगे । करिब ३ बजे उनी पम्प पुगे पनि त्यहाँ पेट्रोल छैन भन्ने सूचना टाँसिएको थियो । त्यसपछि उनी चक्रपथको सीता फ्युल पुगे । त्यहाँबाट पनि रित्तै फर्किएका उनी वसुन्धारास्थित प्रहरी पम्पमा पुगेका थिए । निजी पम्पहरू सबै बन्द छन् । प्रहरी पम्पमा पनि अचाक्ली लाइन छ, लाइनमा बसेका केसीले भने, आधा ट्यांकी भर्न कति घण्टा बस्नुपर्ने हो, थाहा छैन ।केसीजस्तै इन्धनकै लाइनमा भेटिएका अर्जुन मानन्धरको भनाइ पनि उस्तै छ । निजी पम्पहरूले शुक्रबार रातिसम्म इन्धन बिक्री गरेकाले शनिबार भीडभाड बढेको उनले बताए । व्यवसायीहरूले शुक्रबार राति नै इन्धन बिक्री गरेछन्, उनले भने, सर्वसाधारणले पनि मौज्दात गर्न खोज्दा समस्या भयो । व्यवसायी र सरोकारवाला निकाय जिम्मेवार नहुँदा सर्वसाधारणले दुःख पाए ।बाह्य तथा आन्तरिक ढुवानी साधनको भाडा डिजेलको मूल्य अनुपातमा घटबढ हुने गरी स्वचालित प्रणाली कायम हुनुपर्ने, यातायात क्षेत्रमा जसरी इन्धन ढुवानीमा समेत वैज्ञानिक भाडा लागू गर्नुपर्ने भन्दै एलपी ग्यास तथा पेट्रोलियम पदार्थको कारोबार गर्ने व्यवसायीले राष्ट्रिय पेट्रोलियम व्यवसाय संस्थागत समन्वय समिति बनाएर आन्दोलन गरेपछि सर्वसाधारणले दुःख पाएका हुन् । चैत ६ मा निगमबाट पीडीओ नकिनेका उनीहरूले चरणबद्ध आन्दोलन गर्दै शुक्रबार पेट्रोलियम ढुवानी ट्यांकरमा लोडिङअनलोडिङ बन्द गरेका थिए । आइतबारदेखि बिक्री नै बन्द गर्ने धम्की दिएपछि सर्वसाधारण आत्तिएर ग्यालेनड्रममा समेत इन्धन मौज्दात गर्न थालेका थिए । त्यसको असर शनिबार परेको हो । त्यस दिन अधिकांश निजी पम्प बन्द थिए, खुलेकामा सर्वसाधारणको बाक्लो लाइन थियो । दुई सातादेखि आन्दोलनरत व्यवसायीले अत्यावश्यक वस्तुको ढुवानीमा अवरोध गरिरहँदा सरकारी निकायको भूमिका भने शंकास्पद देखिएको थियो । पेट्रोलियम पदार्थको पीडीओ नउठाउने, ढुवानी बन्द गरेर सर्वसाधारणलाई सास्ती दिइरहँदा तालुक आयल निगम, उद्योग वाणिज्य तथा आपूर्ति मन्त्रालय गैरजिम्मेवार बनेको जानकारहरू बताउँछन् । अत्यावश्यक पदार्थ नियन्त्रण (अधिकार) ऐन २०१७ अनुसार अत्यावश्यक वस्तु आपूर्तिमा बन्दहडताल गर्न पाइँदैन । २०७७ मंसिर १५ मा सरकारले जारी गरेको राजपत्रमा २५ वटा क्षेत्रमध्ये एलपी ग्याससहित पेट्रोलियम पदार्थको पैठारी, ढुवानी, भण्डारण तथा वितरणसम्बन्धी सेवासमेत उल्लेख गरिएको छ । व्यवसायीहरूले ऐन उल्लंघन गरिरहँदा सरकारी सयन्त्र टुलुटुलु हेरेर बसेको उपभोक्ताहरूकर्मी बताउँछन् । अत्यावश्यक वस्तु तथा सेवा ढुवानी बन्द गर्न पाइँदैन । व्यवसायीहरूले बन्द गरिरहँदा निगमले कानुन प्रयोग गर्न गृहलाई पत्र पठाउनुपर्थ्यो, उपभोक्ता हित संरक्षण मञ्चका अध्यक्ष ज्योति बानियाँले भने, कानुन प्रयोग गरेर व्यवसायीको वर्क परमिट खारेज गर्न सकिन्थ्यो । तर, निगमको नेतृत्वले टुलुटुलु हेर्नेबाहेक अरू काम गरेन । व्यवसायीले आन्दोलन गर्ने र निगमले कमिसन बढाइदिने खेल भएको उनको आरोप छ । अहिलेको अवस्थामा राज्य कमजोर देखिएको पुष्टि भएको उनले बताए । अर्का उपभोक्ताकर्मी माधव तिमिल्सिनाले पनि अवरोध गर्नेलाई थुनछेक गर्ने अधिकार भए पनि मिलोमतोमै आन्दोलन भएको दाबी गरे । निगम, मन्त्रालयका सचिव र प्रधानमन्त्रीले दोहोरो भूमिका खेले । सर्वसाधारणको दुःखसास्तीमा खेलबाड गरे, उपभोक्ता अधिकार अनुसन्धान मञ्चका अध्यक्षसमेत रहेको तिमिल्सिनाले भने, आपूर्ति असहज गराएर कमिसन बढाउनु गैरकानुनी हो । निगमका अनुसार आन्दोलनलाई निरन्तरता दिँदै व्यवसायीले शनिबार पनि ढुवानी गरेनन् । थानकोट डिपोबाट ४ व्यवसायीले मात्रै ढुवानी गरे । बाँकी सेना, प्रहरी, सशस्त्र र साझाले पर्याप्त ढुवानी गरे, थानकोट डिपो प्रमुख शैलेन्द्र भुसालले भने, जिल्ला डिपोमा पनि अवस्था उस्तै छ । विराटनगर डिपो प्रमुख अशोक साहले व्यवसायीले इन्धन ढुवानी नगरेको बताए । तेल लिन आउने आशामा शनिबार पनि ५ बजेसम्म डिपो खुल्ला राखेका थियौं । तर, व्यवसायीहरू इन्धन लिन आएनन, उनले भने, त्यसैले बजारमा पेट्रोलको समस्या देखियो ।पोखरा डिपो प्रमुख इन्दु शर्माले पनि आर्मी र सशस्त्र प्रहरीले बाहेक अन्यले इन्धन खरिद नगरेको बताइन् । शनिबार २ ट्यांकर मात्रा बिक्री भयो, इन्धन नपाउँदा जनताहरू विचलित भए, उनले भनिन् । नेपालगन्ज डिपो प्रमुख दीपक घिमिरेले व्यवसायी इन्धन खरिद गर्न नआएपछि निगमको पम्पबाट बिक्री गरेको बताए । डिजेल ३० हजार लिटर र पेट्रोल १४ हजार लिटरभन्दा बढी बिक्री भयो, उनले भने । सरकारी पम्प पर्याप्त नहुँदा व्यवसायीको दादागिरी हुने गरेको निगमका अधिकारीहरू बताउँछन । हाल उपत्यकामा आर्मी, प्रहरी, सशस्त्र र साझाका गरी १२ पम्प सञ्चालनमा छन् । उपत्यकामा निगमको आफ्नो पम्प छैन । निगमको भैरहवा र नेपालगन्जमा पम्प छ । दादागिरी अन्त्य गर्न सरकारी पम्पको संख्या बढाउनुपर्ने देखियो, निगमका एक अधिकारीले भने ।"
व्यवसायीले फिर्ता लिए आन्दोलन,"पेट्रोलियम व्यवसायीले आन्दोलनका सम्पूर्ण कार्यक्रम स्थगन गरेका छन् । चैत ६ देखि ग्यासको पीडीओ खरिददेखि इन्धन लोडअनलोड बन्द गरेका उनीहरूले आयल निगमसँग शनिबार राति चारबुँदे सहमति गर्दै आन्दोलन फिर्ता लिएका हुन् । निगमका प्रवक्ता विनीतमणि उपाध्यायका अनुसार व्यवसायीको मागमा ७ दिनभित्र उचित निष्कर्ष निकाल्ने गरी सहमति भएको छ । पेट्रोलियम बिक्रेता कमिसन र ढुवानी भाडा समायोजनसम्बन्धी मागको हकमा ७ दिनभित्र र इन्धनको कारोबारसम्बन्धी मागमा जेठ १५ सम्म समाधान गर्ने गरी सहमति भयो, उनले भने, सहमतिसँगै विरोधका कार्यक्रमहरू स्थगन गरी इन्धनको कारोबार यथावत् राख्ने निर्णय भयो ।"
'विद्युत् उत्पादन र खपत प्रभावकारी बनाऔं,"(काठमाडौं)  राष्ट्रपति विद्यादेवी भण्डारीले विद्युत् उत्पादन, खपत र निर्यातलाई प्रभावकारी बनाउनुपर्ने बताएकी छन् । शनिबार भृकुटीमण्डपमा हिमालयन हाइड्रो एक्स्पो२०२२ उद्घाटन गर्दै उनले जलविद्युत्को विकासले मात्र समृद्ध नेपाल, सुखी नेपालीको सपना साकार गर्न सकिने बताएकी हुन् ।स्वतन्त्र ऊर्जा उत्पादकहरूको संस्था नेपाल (इप्पान) र एक्स्पो एन्ड इभेन्ट म्यानेजमेन्ट सर्भिस प्रालिको संयुक्त आयोजनामा एक्स्पो सुरु भएको हो । तेस्रो संस्करणको एक्स्पो तीन दिनसम्म चल्नेछ । कार्यक्रममा राष्ट्रपति भण्डारीले उत्पादित बिजुली कसरी आन्तरिक खपत र निर्यात गर्ने भन्ने अवस्थामा नेपाल पुगेको बताइन् । आयातित बिजुलीका कारण केही वर्षअघि मात्रै लोडसेडिङबाट मुक्ति पाएको र यसको दीर्घकालीन समाधान भनेको आफ्नै उत्पादन हुनु रहेको उनको भनाइ थियो । भारत र चीनमा विद्युत् व्यापारका लागि प्रसारण लाइन निर्माण सुरु भएको भन्दै उनले यसबाट मुलुकमा जलविद्युत् क्षेत्रमा लगानीको वातावरण बन्ने विश्वास व्यक्त गरिन् । राष्ट्रिय ऊर्जा आवश्यकता पूरा गर्ने उद्देश्य राखेर जलविद्युत् विकासका लागि योजनाबद्ध प्रयास हुन थालेको समेत आधा शताब्दी भइसकेको छ, उनले भनिन्, अझै पनि ठूलो संख्याका जनताले बत्ती बाल्न पाएका छैनन्, हाम्रा उद्योगहरूले मागअनुसार बिजुली पाउन सकिरहेका छैनन् । साना र मझौला जलविद्युत् आयोजनामा लगानी गरेर उज्यालो गाउँ बनाउने अभियानलाई तीव्रता दिनसमेत उनले निजी क्षेत्रलाई आग्रह गरिन् ।कार्यक्रममा इप्पानका अध्यक्ष कृष्णप्रसाद अर्यालले नेपालमा विद्युत् उत्पादनको १ सय १० वर्ष नाघिसक्दा पनि यस क्षेत्रमा सन्तोषजनक काम हुन नसकेको भन्दै सरकारले व्यवस्थित नीति बनाउने विश्वास व्यक्त गरे । विद्युत्को आन्तरिक बजार खोज्ने र निर्यात सम्भावनाबारे छलफल गर्न एक्स्पो आयोजना गरेको उनले बताए । जलविद्युत् क्षेत्रको विकास गर्ने र ऊर्जा उत्पादनमा वर्षैभरि आत्मनिर्भर बन्ने लक्ष्यसहित एक्स्पो सुरु भएको हो, उनले भने, सरकारको १० वर्षमा १५ हजार मेगावाट विद्युत् उत्पादन गर्ने लक्ष्यलाई पनि एक्स्पोले सहयोग गर्ने अपेक्षा छ । सरकारले तीन वर्षदेखि रन अफ दि रिभर (नदी प्रवाहमा आधारित) आयोजनाको विद्युत् खरिद सम्झौता (पीपीए) रोक्दा जलविद्युत्को क्षेत्रमा धेरै असर परेको उनको भनाइ थियो । २७ वर्षमा निजी क्षेत्रले करिब १५ सय मेगावाट बत्ती उत्पादन गरी राष्ट्रिय प्रसारण लाइनमा जोडेको छ, ३ हजार ५ सय ६ मेगावाटका १३८ आयोजना निर्माणाधीन छन्, निजी क्षेत्रका १८ सय मेगावाटका ९९ आयोजना पीपीए गरेर निर्माणको चरणमा छन्, उनले भने । नेपाल उद्योग वाणिज्य महासंघका उपाध्यक्ष दिनेश श्रेष्ठले नेपाल विद्युत् प्राधिकरणले सजिलो काम गरिरहेको आरोप लगाए । बाहिरबाट ५१० रुपैयाँमा किनेको विद्युत् सर्वसाधारण र उद्योगीलाई १२ रुपैयाँमा बेच्छन् र नाफा कमाएको देखाउँछन् । यो सरकारी संस्थाको पहिचान होइन जस्तो लाग्छ, उनले भने, भारतमा विद्युत्को २५३० रुपैयाँ पुगेपछि उद्योगलाई बत्ती दिन सक्दैनौं भन्छन्, उनले भने । एक्स्पोमा नेपालस्थित भारतीय दूतावासको समन्वय छ भने बेलायती दूतावास र क्यानेडियन हाई कमिसन कन्ट्री पार्टनर हुन् । एक्स्पोमा १०० भन्दा बढी स्टल छन् । जलविद्युत् प्रवर्द्धक, उत्पादक, इक्युप्मेन्टस् सप्लायर्स, टर्बाइन उत्पादक, लगानीकर्ता, बैंक, बिमालगायत जलविद्युत्मा नयाँ प्रविधि र निर्माणसँग सम्बन्धित विविध स्टल एक्स्पोमा स्टल राखिएको छ । एक्स्पोको ५० हजारभन्दा बढीले अवलोकन गर्ने आयोजकले जनाएको छ ।"
निर्यात सहज बनाउन भारतसँग आग्रह,"काठमाडौं (कास) सरकार र निजी क्षेत्रले नेपालमा भारतीय लगानी बढाउन र निर्यात सहजीकरण गरिदिन भारतसँग आग्रह गरेको छ । भारत भ्रमणमा रहेका प्रधानमन्त्री शेरबहादुर देउवाले शनिबार दिल्लीमा नेपाल उद्योग वाणिज्य महासंघको साझेदार संस्था कन्फिडेरेसन अफ इन्डियन इन्डस्ट्रिज (सीआईआई) ले आयोजना गरेको कार्यक्रममा सरकारले सबै आवश्यक नीतिगत सहजता प्रदान गर्ने प्रतिबद्धता जनाएका हुन् । कार्यक्रममा महासंघ अध्यक्ष शेखर गोल्छाले जलविद्युत्, पर्यटन, उत्पादनमूलक क्षेत्र र सूचना प्रविधिलगायतमा प्रशस्त सम्भावना रहेकाले लगानीका लागि भारतीय पक्षलाई आग्रह गरे । नेपालमा पछिल्ला वर्षहरूमा भारतीय लगानी घटिरहेको छ, गोल्छाले भने, यसलाई बढाउन निजी क्षेत्रको केकस्तो सहयोग चाहिन्छ, हामी गर्न तयार छौं । वैदेशिक लगानी सहजीकरणका लागि महासंघले सहायता कक्ष स्थापना गरेको उनले बताए । नेपालको पर्यटन क्षेत्रमा लगानी सम्भावना बढ्दै गएको पनि गोल्छाको भनाइ थियो । पहिले घुम्न आउनोस् । त्यसपछि लगानी र आम्दानी पनि गर्नुहोस्, उनले भने । नेपालमा लगानी गरेका बहुराष्ट्रिय कम्पनीहरूले राम्रो मुनाफा आर्जन गरिरहेको पनि गोल्छाले बताए । नेपाली व्यवसायीले भारतमा निर्यात बढाउन खोजिरहेकाले व्यापार सहजीकरणका लागि पनि उनले आग्रह गरे । भारत र तेस्रो मुलुकको निर्यातमा भारतले नेपाललाई सहजीकरण गरिदिनुपर्छ, गोल्छाले भने । नाकामा पूर्वाधार सुधार र गैर भन्सार अवरोध हटाउनुपर्नेमा उनले जोड दिए । कार्यक्रममा सीआईआईका अध्यक्ष टीभी नरेन्द्रनले नेपाल भारतीय लगानीकर्ताका लागि आकर्षक गन्तव्य भएको र लगानी बढाउन सहजीकरण गर्ने बताए । सीआईआईको ऊर्जा संयन्त्रमार्फत नेपालमा लगानी बढाउन सहकार्य गर्ने उनको भनाइ छ । त्यस्तै, कृषिजन्य वस्तुको निर्यातमा गुणस्तरीय कायम गर्न पनि भारतले सहयोग गर्न सक्ने उनले बताए ।"
"'मेरा विद्यार्थी बुढा भए, म उस्तै छु","(पोखरा)  स्पोटर््स जुत्ता, कालो पाइन्ट र छिर्केमिर्के कमिजमा देखिएका प्राध्यापक अभि सुवेदीले एक हातले चस्मा मिलाउँदै र अर्को हातले फुलेको कपाल पछाडि सार्दै भने, मेरा विद्यार्थी बुढा भए, म मात्रै उस्तै छु । हलमा हाँसो गुन्जन रोकिएन जब फेरि उनले भने, विगत १० वर्षदेखि हरेक वर्ष ६५ औं वर्ष दिन मनाइरहेको छु ।पोखराको नदीपुरस्थित प्रतिभा माविको प्रांगणमा शनिबार उनी ठट्यौलो मुडमा देखिए । विद्यालयले बर्सेनि प्रदान गर्ने प्रतिभा विशेष व्यक्तित्व सम्मान बाट उनलाई १ लाख राशिसहित सम्मान गरेको हो । सम्मान कार्यक्रममा उनले प्राध्यापनको लामो अनुभवलाई सरल भाषामा सुनाए । विगत ५३ वर्षदेखि विद्यार्थीलाई अगाडि राखेर मुख हेर्दै आएकोमा अहिले पनि पढाइरहेको बताए । अगाडि विद्यार्थी राखेर उनीहरूका मुख हेरेको ५३ वर्ष भएछ । यत्ति हो, अहिले जुम प्रविधिबाट हेरिरहेको छु, उनले भने ।शिक्षण पेसामा रहँदा खुसी मिले पनि उनको केही चित्त दुखाइ छ । शिक्षक नदी किनारको माझीजस्तै हुन् । यात्रु तर्छन्, जान्छन्, माझी उही रहन्छन् । शिक्षा र समय नदी हो, बगिरहन्छ । मेरो जिन्दगीभरको काममा खुसी छु, गर्व पनि छ । र, चित्त दुखेको पनि छ, उनले भने, मैले पढाएका विद्यार्थीहरू सबै पदमा पुगे । देशका प्रधानमन्त्री पनि भए, शिक्षामन्त्री, विदेशमन्त्रीहरू भए । चित्त दुखेको यहाँ हो कि मैले जे अपेक्षा गरेँ, त्यो भएन । देशमा सोचअनुसार परिवर्तन आउन नसकेकोतर्फ उनको भनाइ लक्षित थियो । सम्मान लिँदा भने उनले असहज महसुस गरे । हत्तपत्त सम्मान थाप्ने बानी नभएकाले पनि केही असहज महसुस गरेको उनले सुनाए । प्राडा सुवेदीले झन्डै ६० वर्षदेखि कला र साहित्य तथा शैक्षिक क्षेत्रमा पुर्याएको योगदानको कदरस्वरूप सम्मान गरिएको विद्यालयले जनाएको छ ।विद्यालयले प्रतिभा वर्ष सम्मान२०७८ भने नेपाली राष्ट्रिय क्रिकेट टोलीका पूर्वकप्तान ज्ञानेन्द्र मल्ललाई प्रदान गरेको छ । क्रिकेट खेलमा पुर्याएको विशिष्ट योगदानको कदरस्वरूप एक लाख रुपैयाँसहित मल्ललाई विद्यालयले सम्मान गरेको हो । क्रिकेटर मल्लले आफूलाई गरिएको सम्मान सम्पूर्ण खेलाडीप्रतिको सम्मानका रूपमा लिएको बताए । यसअघि, युवा क्रिकेटर सन्दीप लामिछाने, राष्ट्रिय भलिबलकी कप्तान अरुणा शाहीलाई खेल क्षेत्रमा पुर्याएको योगदानको कदर गरी जनही १ लाख राशिसहित सम्मान गरिसकेको छ । एचआईभी संक्रमित सगरमाथा आरोही गोपाल श्रेष्ठलाई पनि विद्यालयले सम्मान गरिसकेको विद्यालय व्यवस्थापन समितिका अध्यक्ष नारायणप्रसाद पौडेलले बताए ।शनिबार नै विद्यालयले छात्रा सीमा केसीलाई प्रतिभा रत्न सम्मान२०७८ दिएको छ । वर्ल्ड इकोनोमिक कप मा कास्य पदक जितेकी उनलाई विद्यालयले सम्मान गरेको हो । यस्तै, नेसनल इकोनोमिक्स ओलम्पियाडमा गण्डकी प्रदेशबाट छनोट हुन सफल कुमार बराललाई पनि सम्मान गरेको छ ।"
बुबालाई भारत निकाला गरिएको रहस्य खोज्दै धर्म,"(चितवन)  भरतपुर८ गौरीगन्जका धर्म कार्कीलाई आफ्ना बुबा गंगाराम जागिरको सिलसिलामा भारतको कलकत्ता गएको थाहा थियो । तर के कारण कलकत्ता छाडेर नेपाल फर्किए भनेर जान्न बुझ्न खोजेनन् । गौरीगन्जमा कमाएर खाने राम्रै खेत थियो । बुबाले चितवन जिल्ला प्रशासनमा चालकको काम गरेर बुझेको तलबले खर्च चलेकै थियो । जब बुबाको मृत्युपछि मात्रै कलकत्ता छाडेर घर फर्किनुको कारण धर्मले चाल पाए, उनी चकित परे ।भारत सरकारले गंगारामलाई जागिरबाट मात्रै निकालेको रहेनछ, फेरि भारत आउन नपाउने गरी नेपाल फर्काइदिएको रहेछ । उनी कलकत्तामा नेभी अफिसमा चौकीदार थिए । १७१८ वर्ष काम गरेका गंगारामलाई तलबबाट कट्टा गरेर जीपी फन्डमा राखेको रकमसमेत नदिएको विभिन्न कागजातबाट धर्मले थाहा पाए । ६० वर्षअघि सन् १९६२ नोभेम्बर ३ (१८ कात्तिक २०१९) मा भारत सरकारले बुबालाई कारबाही गरेको पत्र पनि उनले फेला पारेका छन् ।गंगारामलाई भारत निकाला गरेको विषयमा स्वतन्त्र हालखबर नामक दैनिक पत्रिकाले पहिलो पृष्ठमै समाचार छापेको थियो । नेपालीमाथि भारत सरकारको कुत्सित व्यवहार, निर्दोष नेपालीलाई भारत छोड्न आदेश शीर्षकमा २०१९ पुस १० गते समाचार प्रकाशित भएको थियो । नेपाल समाचार ले पनि यो विषयमा पछिल्लो पृष्ठमा समाचार छापेको छ । दुवै पत्रिकाले राष्ट्रिय समाचार समिति (रासस) को स्रोतबाट यो सामग्री लिएका हुन् । राससका महाप्रबन्धक सिद्धराज राईले यो समाचार राससको रेकर्डमा रहेको पुष्टि गरे ।बुबालाई देशै निकाला गरेकोबारे समाचार मात्रै होइन धर्मले अन्य महत्त्वपूर्ण कागजपत्र पनि जुटाएका छन् । उनको ती सामग्री हात परेको धेरै भएको छैन । गंगारामको २०५१ सालमा निधन भइसकेको छ । टिनको एउटा पुरानो सानो बाक्सा थियो, त्यो आमाको साथमा भएकाले खासै चासो राखिनँ, उनले भने, तर दुई वर्षअघि बाक्सा खोलेर हेर्दा त पुराना पत्रिका र कागजपत्रहरू भेटिए । त्यसकै आधारमा मात्रै बाबा किन जागिर छाडेर फर्किनुभएछ भन्ने मैले पत्तो पाएँ । भारत नै छाड्नुपर्ने गरी बुबाले के अपराध गरेका थिए भन्ने जिज्ञासा उनको मनमा उठिरहेको छ । भारत नै गएर बुझ्नै उनले योजना पनि बनाएका थिए तर कोरोना महामारीका कारण जान पाएनन् । गए पनि केके प्रक्रिया पार गर्नुपर्ने हो उनलाई जानकारी छैन ।गंगारामले त्यसबेलै नेपाल सरकारका विभिन्न निकायमा पत्रचार गरेर भारतमा काम गरेबापत जीपी फन्डमा राखेको पैसासमेत नपाएको हुँदा त्यो दिलाइदिन अनुरोध गरेका रहेछन् । पुरानो बाक्सामा त्यस्ता कागजपत्र पनि उनले सुरक्षित राखेको धर्मले भेट्टाए । भारतले कुनै नेपालीलाई सायदै यसरी देश निकाला गरेको होला, उनी भन्छन्, मेरा बाबाले त्यस्तो के भयंकर अपराध गरे, जसका कारण फन्डको पैसा पनि पाएनन् ? उनको प्रश्न छ । २०१७ पुस १ को कदमलाई बाबाले समर्थन गर्दा उहाँ कारबाहीमा परेको हुन सक्ने मेरो अहिलेसम्मको खोजखबरले अनुमान गरेको छ, धर्मले भने । यत्ति कारणले मात्रै यत्रो ठूलो कारबाही भोग्नुपर्ने वा अन्य के कारण थियो भनेर आफू स्पष्ट हुन चाहेको उनी बताउँछन् । जे जसो भए पनि जीपी फन्डमा राखेको पैसा उपलब्ध नहुनु भनेको घोर अन्याय हो, उनले भने । धर्मका अनुसार गंगारामले २०१९ पुस १७ गते तत्कालीन परराष्ट्रमन्त्री तुलसी गिरीलाई पत्र लेखेर आफूमाथि भएको घटनाक्रमको जानकारी गराएका छन् । त्यसैगरी, भन्सार तथा अन्तःशुल्क विभागका निर्देशकलाई २०२० भदौ ७ गते पत्र पठाउँदै फन्डको पैसा पाउने व्यवस्था मिलाइदिन अनुरोध गरेका छन् । नेभी अफिसमा ६७ पटक पत्र पठाउँदा पनि केही जवाफ नआएको गंगारामको कागजातमा उल्लेख छ । त्यो फन्डको पैसा मेरो बाबाले बुझेको देखिँदैन । बुझेको कुरा आमालाई समेत थाहा छैन । त्यसैले खोजखन्तर गर्दै म नेभी अफिस त पुग्छु पुग्छु, धर्मले भने ।"
फोटोग्राफर प्याट्रिकको निधन,"न्यूयोर्क (एपी) फ्रान्सेली फोटो पत्रकार प्याट्रिक डिमासलियरको निधन भएको छ । बेलायती राजकुमारी डायनासहित चर्चित सेलिब्रेटी तथा मोडलहरूको तस्बिर खिचेका प्याट्रिकको ७८ वर्षको उमेरमा बिहीबार निधन भएको हो । विभिन्न चर्चित फेसन कम्पनी तथा ब्रान्डका लागि काम गरेका प्याट्रिकको निधनबारे सामाजिक सञ्जाल इन्स्टाग्राममा घोषणा गरिएको हो । यद्यपि, उनको निधन कहाँ र के कारणले भयो भन्ने केही उल्लेख गरिएको छैन । उनले सन् १९८९ देखि करिब एक दशक राजकुमारी डायनाको फोटो खिचेका थिए । प्याट्रिकले सामान्य वस्तुलाई पनि निकै राम्रोसँग तस्बिरमा उतार्ने गर्थे, फेसनसम्बन्धी चर्चित भग म्यागेजिनका सम्पादक अन्ना विन्टरले उनको कार्यकुशलताबारे भनेकी थिइन्, उनले आकर्षक महिलालाई सुन्दर र सुन्दर महिलालाई निकै वास्तविक देखाइदिन्थे । प्याट्रिकले सन् १९७५ मा पहिलोपटक म्यागेजिनका लागि काम गरेका थिए । सन् २०१८ मा ५० जना चर्चित मोडलहरूले यौन दुर्व्यवहारको आरोप लगाएपछि भने उनको प्रतिष्ठामा ठूलो क्षति पुगेको थियो ।"
श्रीलंकामा हिंसात्मक प्रदर्शनपछि कर्फ्यु,"कोलम्बो (एजेन्सी) श्रीलंकामा खाद्यान्न तथा इन्धनको अभावसँगै सुरु भएको प्रदर्शन हिंसात्मक भएपछि कर्फ्यु लगाइएको छ । सरकारी अधिकारीहरूले ३६ घण्टा अवधिका लागि शनिबार कर्फ्यु आदेश जारी गरिएको बताएका छन् । नयाँ निर्णयले राष्ट्रपति गोटाबाय राजापाक्षविरुद्धको प्रदर्शनमा कमी आउने अनुमान अधिकारीहरूको छ । पछिल्लो समय राष्ट्रपति निवासबाहिर हिंसात्मक प्रदर्शन चर्कंदै गएपछि देशभर संकटकाल लागू गरिएको थियो । कोलम्बोस्थित राष्ट्रपतिको निजी निवासबाहिर भएको हिंसात्मक प्रदर्शनका क्रममा ब्यारिकेड तोडिएको थियो भने गाडीहरूमा आगजनी गरिएको थियो ।शुक्रबारको प्रदर्शनका क्रममा कम्तीमा ५३ जनालाई पक्राउ गरिएको प्रहरीले जनाएको छ । पछिल्लो आदेशसँगै अब सेनाले कुनै पनि वारेन्टबिना जो कसैलाई पक्राउ गर्न सक्ने जनाइएको छ । राजधानीका प्रदर्शनमा सहभागी भएकाहरूले राष्ट्रपतिको तत्काल राजीनामाको माग गरेका अन्तर्राष्ट्रिय सञ्चारमाध्यमहरूले जनाएका छन् । केही समययता श्रीलंकाले स्वतन्त्रतापछिकै सबैभन्दा ठूलो आर्थिक संकटको सामना गरिरहेको छ । श्रीलंकामा पछिल्लो समय खाद्यान्न, इन्धन र औषधिको चरम अभाव भएको छ । त्यस्तै दैनिक उपभोग्य वस्तुको भाउ अकासिएको छ । कोरोना महामारीसँगै श्रीलंकाली अर्थतन्त्र धराशायी भएको बताइएको छ । कोरोनासँगै श्रीलंकाली अर्थतन्त्रको बलियो आधारका रूपमा रहेको पर्यटन उद्योग ठप्प भएको थियो । केही अर्थशास्त्रीले भने लगातार वैदेशिक ऋण लिने र अव्यवस्थापनका कारण अर्थतन्त्र धर्मराएको बताएका छन् । श्रीलंकाले सन् २०२० को मार्चमा विदेशी मुद्रा बचाउन भन्दै आयातमा प्रतिबन्ध लगाएको थियो ।श्रीलंकासँग अब पेट्रोलियम पदार्थ खरिदका लागि समेत पर्याप्त रकम नभएको बीबीसीले उल्लेख गरेको छ । पछिल्लो समय देखिएको संकटका कारण श्रीलंकामा उद्योग, पर्यटन तथा शिक्षा क्षेत्र धराशायी बन्दै गएका छन् । पेट्रोलियम पदार्थ र ग्यास सिलिन्डरका लागि पम्प तथा पसलमा मानिसहरू लामो लाइनमा बस्नु श्रीलंकाको दिनचर्याजस्तै भइसकेको छ ।"
कहिले सकिएला रुसयुक्रेन युद्ध ?,"(मस्कोकिभ)  उत्तर एट्लान्टिक सन्धि संगठन (नाटो) को सदस्यता लिने तयारीप्रति रुष्ट रुसले युक्रेनमा आक्रमण सुरु गरेको पाँच साता नाघिसकेको छ । यस अवधिमा दुवै देशको सेनाले ठूलो क्षति व्यहोरेका छन् । रुसले पहिलो चरणको आक्रमण सकिएको र युक्रेनको युद्ध क्षमतामा कमी ल्याइदिएको घोषणा गरिसकेको छ । युक्रेनको कडा प्रतिकारका कारण रुसी योजना असफल बनेको छ । यद्यपि, आक्रमणका कारण मुख्य सहरहरूमा ठूलो क्षति पुगेपछि युक्रेनले युद्ध अन्त्य गर्नका लागि आफू लचिलो बन्न तयार रहेको जनाइएको छ । यसबीचमा टर्कीलगायत देशको पहलमा दुई देशका उच्च अधिकारीबीच शान्तिवार्ता भएका छन् । तर ठोस निर्णय भने हुन सकेको छैन । पछिल्लो समय दुई देशबीच टर्कीको इस्तानबुलमा वार्ता चलिरहेको छ । तर दुई पक्षका आआफ्ना अडानका कारण ठोस निर्णय हुने सम्भावना भने कमै छ ।इस्तानबुल वार्ताबारे बोल्दै रुसी उपरक्षामन्त्री एलेक्जेन्डर फोमिनले दुई देशबीच आपसी विश्वास बढाउन सैन्य गतिविधिमा कमि ल्याउन रुस तयार भएको बताएका हुन् । रुसी कदमले दुवै पक्षबीच थप वार्ताका लागि वातावरण बनाउने फोमिनको भनाइ छ । तर रुसी पक्षले आफ्नो वाचाअनुसार आक्रमणमा कमी नल्याएको अन्तर्राष्ट्रिय सञ्चार माध्यमले जनाएका छन् । जसका कारण शान्तिप्रतिको रुसको प्रतिबद्धतामाथि प्रश्न उठेको कतिपयको भनाइ छ । रुसले पश्चिमा सैन्य गठबन्धन नाटो विस्तारका मामलामा युक्रेन तटस्थ रहनुपर्ने माग राख्दै आएको छ । युक्रेनमा आक्रमण गर्नुको मुख्य कारण यही मानिएको छ । युक्रेनले नाटोको सदस्यता कहिल्यै पनि नलिने विषय युक्रेनको संविधानमा नै राख्न चाहेको विश्लेषकहरूको भनाइ छ । युक्रेनसँगको शान्ति वार्तापछि रुसले सैन्य रणनीतिमा परिवर्तन गर्दै किभलगायत केही सहरमा सैन्य उपस्थिति कम गर्ने घोषणा गरिसकेको छ । तर रुसी भाषा बोलिने पूर्वी युक्रेनमा भने आक्रमण बढाएको जनाइएको छ । पछिल्लो समय आक्रमण बढाइएका क्षेत्रहरू रुस समर्थित पृथकतावादीको नियन्त्रणमा छन् । त्यसको अर्थ रुसले युक्रेनसँगको वार्तामा पृथकतावादीहरूको नियन्त्रणमा रहेका लुहान्स्क र दोनेत्स्क क्षेत्रको स्वतन्त्रता स्वीकार गर्नुपर्ने माग अघि सार्ने सहजै अनुमान गर्न सकिन्छ । त्यस्तै, रुसले सन् २०१४ मा आफ्नो भूभागमा गाभेको क्राइमियालाई आधिकारिक रूपमा स्वीकार गर्नुपर्ने माग पनि युक्रेनसमक्ष राख्ने देखिन्छ । सन् १९९७ मा क्राइमिया युक्रेनी भूभाग भएको स्वीकार गरिँदा भने राष्ट्रपति पुटिन भने सत्तामा आइसकेका थिएनन् । त्यसैगरी, पुटिनले युक्रेनी सरकार नवनाजीहरूबाट परिचालित भएको आरोप लगाउँदै आएका छन् । उनले पूर्वी युक्रेनमा रुस समर्थित पृथकतावादीमाथि भएको युक्रेनी आक्रमणलाई जोडेर यो मुद्दा जोडतोडका साथ उठाइरहेका छन् । पुटिनको यो आरोप युक्रेनी राष्ट्रपति जेलेन्स्कीलक्षित पनि देखिन्छ । किनकि, नाजी परिवारका सदस्य जेलेन्स्कीका हजुरबुबाहरूले दोस्रो विश्वयुद्धमा नाजी युद्ध लडेका थिए । युक्रेनमाथि आक्रमण सुरु भएसँगै पश्चिमा देशहरूले ४५ दिनभित्र रुसले किभ नियन्त्रणमा लिने र आफ्नो अनुकूलको सरकार गठन गर्ने बताएका थिए । तर रुसी आक्रमण सोचेअनुसार सफल नभएपछि अन्य माग सम्बोधन गरी जेलेन्स्की सरकारलाई नै निरन्तरता दिने कुरामा रुसले सम्झौता गर्नुपर्ने अवस्था आएको छ । तर दुई देशको युद्धमा महत्त्वपूर्ण भूमिका निर्वाह गरिरहेको एजोभ समूहलाई युक्रेनको राष्ट्रिय फौजबाट हटाउने माग भने रुसले प्राथमिकताका साथ अघि सार्ने ठानिएको छ । त्यस्तै, युक्रेनमा रुसी भाषाको प्रयोग संरक्षित गरिनुपर्ने माग पनि रुसका लागि महत्त्वपूर्ण ठानिएको छ । दुई देशबीच द्वन्द्व बढेपछि युक्रेनी अदालतले सन् २०१७ मा विद्यालयमा रुसी भाषामा पढाउन रोक लगाएको थियो । त्यसयता रुसी भाषा नियन्त्रणका लागि युक्रेनमा धेरै कानुनसमेत बनाइएको छ । युक्रेनी पक्षले आफ्नो देश तटस्थ भूमिकामा रहनुपर्ने रुसको मागमा सहमति जनाउन सकिने प्रतिक्रिया दिएको छ । तर आफ्नो भूभागमा कुनै सम्झौता नगर्ने बताएको छ । त्यस्तै, रुसले पनि युक्रेनमा नवनाजीवादको अन्त्य र निःशस्त्रीकरण को माग अघि सारेको छ । युक्रेनी राष्ट्रपति भ्लोदिमिर जेलेन्स्कीले पनि तटस्थताको मागबारे छलफल गर्न तयार रहेको बताइसकेका छन् । जसको अर्थ उनी युद्ध रोक्नका लागि निकै लचिलो हुने देखिएको छ । तर रुसले युक्रेनलाई युरोपेली संघमा आबद्ध हुनबाट रोक्न खोजेनखोजेको विषयमा प्रस्ट हुनुपर्ने उनको भनाइ छ । युरोपेली देशहरूसँगको साझेदारीबिना रुसले पुनः युक्रेनमाथि आक्रमण गर्न सक्ने आकलनका कारण जेलेन्स्की ईयूको सदस्यताका विषयमा भने लचिलो हुने सम्भावना कम देखिएको छ । त्यस्तै, रुसी राष्ट्रपति भ्लादिमिर पुटिनले आफ्नो देशमाथि सुरक्षा चुनौती कायम गर्न सक्ने परमाणु तथा अन्य हतियार युक्रेनसँग नरहुन् भन्ने चाहेका देखिएको छ । रुसका कपितय माग युक्रेनको सुरक्षा र युक्रेनी जनताको स्वाभिमानसँग जोडिएका हुनाले पनि दुई देशबीचको वार्ता सफल हुन अझै केही समय लाग्ने देखिन्छ । उक्त अवधिमा लचिलो नहुने बरु पुनः आक्रमण बढाउने र युक्रेनलाई थप दबाबमा ल्याउने रणनीति पुटिनले अघि सार्ने कतिपयको विश्लेषण छ । त्यसैले, युक्रेनले आफ्नोतर्फ हुने थप क्षति रोक्न केही लचिलो हुनेमा कुनै शंका छैन् । आक्रमणका दौरान १६ हजारभन्दा बढी रुसी सैनिकले ज्यान गुमाइसकेका युक्रेनको दाबी छ । १ हजार ३ सय ५१ सैनिक मारिएका त रुस आफैंले स्वीकार गरिसकेको छ । त्यसका साथै दर्जनभन्दा बढी वरिष्ठ सैनिक अधिकारी, दर्जनौं सैनिक जहाज तथा हेलिकोप्टर र सैन्य उपकरण गुमाइसकेको छ । जुन रुसी अनुमानभन्दा फरक नतिजा हो । त्यसैले आफ्नो देशको सेनाले व्यहोरेको अनपेक्षित क्षति रोक्न तथा पश्चिमा देशहरूको आर्थिक प्रतिबन्धका कारण बिग्रेको देशको अर्थतन्त्र सुधार गरी जनताको दैनिक जीवन सहज पार्नु नै रुसका लागि पनि उचित देखिन्छ । यस्तो अवस्थामा युक्रेनले आफ्ना मुख्य माग सम्बोधन गरेको खण्डमा रुस सम्झौतामा आउने लगभग निश्चित छ । तर त्यसबारे तत्काल निर्णइ भइहाल्ने सम्भावना भने निकै न्यून छ ।"
अस्ट्रेलियाको सांसदमा उठ्दै पौडेल,अस्ट्रेलिया (कास) अस्ट्रेलियामा दुई महिनापछि हुने केन्द्रीय निर्वाचनमा नेपालीमूलका विनोद पौडेल सत्तारूढ दल लिबरलबाट सांसद पदका लागि उठ्ने भएका छन् । सत्तारूढ दल लिबरलको न्यु साउथ वेल्स शाखाले एक विज्ञप्ति जारी गर्दै पौडेललाई म्याकाथर निर्वाचन क्षेत्रबाट सांसदको उम्मेदवार बनाउने जनाएको हो । १५ वर्षअघि नेपालको चितवनबाट विद्यार्थीका रूपमा अस्ट्रेलिया आएका पौडेल करिब एक दशकदेखि स्थानीयस्तरको राजनीतिमा सहभागी छन् । केही समयपहिले भएको स्थानीय निर्वाचनमा लिबरलबाटै काउन्सिलरको उम्मेदवार बनेका उनले यसपालिको निर्वाचनमा सांसदको टिकट पाएका हुन् । नेपालीका साथै अन्य आप्रवासी समूहको बाक्लो बसोबास रहेको निर्वाचन क्षेत्रबाट आफूले जित हासिल पार्ने पौडेलको दाबी छ । लिबरल न्यु साउथ वेल्सका इयान ज्याकोनद्वारा सार्वजनिक विज्ञप्तिमा पौडेलले बहुसांस्कृतिक समुदायका साथै उक्त निर्वाचन क्षेत्रको अर्थतन्त्र र भविष्यलाई अझ मजबुत बनाउन काम गर्ने जनाइएको छ । हरेक ३ वर्षमा हुने संघीय निर्वाचन यही मे महिनामा हुने कार्यक्रम रहेको छ । प्रधानमन्त्री स्कट मरिसनले निर्वाचन मिति तोकेपछि आधिकारिक निर्वाचन कार्यक्रम सार्वजनिक गरिने छ । पौडेलले टिकट पाएको उक्त निर्वाचन क्षेत्रमा विगत दुई कार्यकालदेखि विपक्षी लेबरका माइक फ्रिल्यान्डर निर्वाचित छन् । तर सन २०१० देखि २०१६ सम्मको दुई कार्यकालका लागि लिबरलकै रसेल माथेसन विजयी भएका थिए । पौडेलले स्थानीय समुदायसँग नजिक रहेर काम गरिरहेकाले विजयी हुने अपेक्षा गरेका छन् ।
दीपेन्द्रको शतकमा फाइनल तयारी,(काठमाडौं)  दीपेन्द्रसिंह ऐरीले ट्वान्टी२० अन्तर्राष्ट्रिय र एकदिवसीय अन्तर्राष्ट्रियमा शतक बनाउने नेपाली खेलाडीको दुर्लभ कीर्तिमानमा आफूलाई उभ्याएका छन् । उनको अविजित १ सय १० रनमा नेपालले शनिबार मलेसियालाई ८५ रनले पराजित गरी त्रिकोणात्मक ट्वान्टी२० शृंखलाको फाइनललाई तयारी पूरा गरेको छ । नेपालले सबै चार खेल जितेको छ । पीएनजी र मलेसियाले ४४ खेलमा समान १ खेलमा विजय हात पारे । तर रनरेटमा मलेसियाभन्दा पीएनजी अगाडि रहेका कारण नेपालसँग फाइनल भेट तय भएको हो । दीपेन्द्रले पीएनजीविरुद्ध अघिल्लो सातामात्र एकदिवसीय अन्तर्राष्ट्रियमा १ सय ५ रन बनाएका थिए । उनी एकदिवसीय र ट्वान्टी२० अन्तर्राष्ट्रिय दुवैमा शतक बनाउने नेपालका केवल दोस्रो खेलाडी बने । पारस खड्काले यसअघि यो उपलब्धि हात पारेका थिए । दीपेन्द्रको सानदार इनिङ्समा टस हारेपछि ब्याटिङको निम्तो पाएको नेपालले २० ओभरमा ५ विकेट गुमाई २ सय २३ रन बनायो । दीपेन्द्रको शतक नेपाली ब्याटरको ट्वान्टी२० अन्तर्राष्ट्रियमा चौथो शतक हो र नेपालीको उच्च स्कोर पनि । पूर्वकप्तान ज्ञानेन्द्र मल्लले सन् २०१९ मा १३ औं दक्षिण एसियाली खेलकुदमा भुटानविरुद्ध बनाएको १ सय ७ रन नेपाली ब्याटरको ट्वान्टी२० मा उच्च स्कोर थियो ।अर्धशतक पूरा गर्न ३६ बल खेलेका दीपेन्द्रले अर्को ५० रन १९ बलमै बनाउँदै ५५ बलमा शतक पूरा गरे । ट्वान्टी२० अन्तर्राष्ट्रियमा नेपाली खेलाडीको यो दोस्रो तीव्र गतिको शतक हो । पारस खड्काले नेपाली खेलाडीको पहिलो शतक बनाउँदा सन् २०१९ मा सिंगापुरविरुद्ध उसकै भूमिमा ४९ बलमात्र उपयोग गरेका थिए । पहिलो तीन खेल जितेर यसअघि नै फाइनलमा स्थान बनाइसकेको नेपालले राउन्ड रोबिन लिगको अन्तिम खेलमा शनिबार ट्वान्टी२० अन्तर्राष्ट्रियको उच्च स्कोर बनायो । दीपेन्द्रले अन्तिम ओभरमा लगातार दुई छक्का प्रहार गर्दै आफ्नो शतक पूरा गरे । उनले ५७ बलको इनिङ्समा १० चौका र ६ छक्का प्रहार गरे । दीपेन्द्र र रोहित पौडेलले तेस्रो विकेटमा ९६ रनको साझेदारी गरे । रोहित ३४ बलमा ५१ रन बनाई आउट भए । उनले ५ चौका प्रहार गरे । ट्वान्टी२० अन्तर्राष्ट्रियमा उनको पहिलो अर्धशतक हो ।ओपनरद्वय कुशल भुर्तेल र आसिफ शेख क्रमशः १२ र १८ रनमा आउट भए । रोहित आउट भएपछि आएका आरिफ शेखले २ रनमात्र बनाउन सके । इनिङ्सको अन्तिम बलमा रनआउट भएका मोहम्मद आदिल अलामले ९ बलमा १४ रन बनाए ।जवाफमा आएको मलेसिया १९५ ओभरमा १ सय ३८ रनमा अलआउट भयो । वीरनद्वीप सिंहले २६ बलमा ४७ रन बनाए । प्रतियोगितामा पहिलो म्याच खेलिरहेका कमलसिंह ऐरीलाई वीरनद्वीपले पहिलो ओभरमै ४ र करण केसीलाई दोस्रो ओभरको पहिलो दुई बलमै चौका प्रहार गरी मलेसियालाई आक्रामक सुरुआत दिलाएका थिए । वीरनद्वीपले कुल ९ चौका प्रहार गरे । कप्तान अहमद फैजले ३१ बलमा ३ चौका प्रहार गरी ३३ रन बनाए । अइनुल हफिज १८ र सैयद अजिज १७ रनमा आउट भए ।कप्तान सन्दीप लामिछानेले ४ ओभरमा १९ रन खर्चेर ३ विकेट लिए । दीपेन्द्रले ३ ओभरमा २४ र कमलले २ ओभरमा २० रन खर्चेर २२ विकेट लिए । कुशल भुर्तेल र रोहित पौडेलको नाममा ११ विकेट रह्यो । फिल्डिङका क्रममा काँधमा चोट लागेपछि कमलले मैदान छाडेका थिए ।
जेन्टा र इकातेरिनालाई स्वर्ण,"राष्ट्रियमा वसन्त र सोनीले जितेराष्ट्रिय प्रतिस्पर्धातर्फ आर्मीका वसन्त थारु र एपीएफकी सोनी गुरुङले स्वर्ण जिते । वसन्तले १ घण्टा ३ मिनेट २ सेकेन्ड लगाए । दोस्रो स्थानमा रहेका दीपेश चौधरीले १ घण्टा ५ मिनेट ६ सेकेन्ड र तेस्रो भएका मुकेश थारुले १ घण्टा ७ मिनेट ५५ सेकेन्ड लगाए । १३ औं सागकी स्वर्णविजेता सोनीले १ घण्टा ११ मिनेट १७ सेकेन्डमा दूरी पूरा गरिन् । केशरी थापामगरले १ घन्टा २१ मिनेट २ सेकेन्डसाथ रजत र स्वस्तिका भण्डारीले १ घन्टा ३२ मिनेट ११ सेकेन्डसाथ कांस्य जिते । प्रतियोगितामा नेपालसहित जापान, अष्ट्रिया, पोल्यान्ड, काजकिस्तान, भारत र बंगलादेश गरी सात राष्ट्रका महिला २३ गरी ६३ खेलाडीले सहभागिता जनाएको आयोजक नेपाल ट्रायथलन संघले जनाएको छ । पौडी फेवातालमा गराइएको थियो । साइक्लिङ र दौड गौरीघाटसहिदचोक, मुस्ताङचोक, विरौटाचोक, ड्यामसाइड, राष्ट्रबैंक चोक हुँदै गौरीघाटमा पुगेर सकिएको थियो । प्रतियोगिताअन्तर्गत दुवाथलनको प्रतिस्पर्धा आइतबार हुनेछ । यसअघि संघले २०७६ वैशाखमा पहिलो संस्करणको एसियन कप सम्पन्न गरिसकेको छ ।"
इटहरीमा आर्मी विजयी,(इटहरी)  इटहरी रंगशालामा सुरु १२ औं संस्करणको इटहरी गोल्डकप फुटबलमा विभागीय टिम त्रिभुवन आर्मी क्लब सेमिफाइनलमा पुगेको छ । शनिबार पहिलो खेलमा आयोजक जागृति क्लबलाई २१ ले पराजित गर्दै आर्मी अन्तिम चारमा पुग्यो ।पहिलो हाफको २८ औं मिनेटमा आर्मीका टेकबहादुर बुढाथोकीले गोल गर्दै टिमलाई अग्रता दिलाए । १२ औं मिनेटमा सन्तोष तामाङले प्रहार गरेको बल पोस्ट नजिकबाट बाहिरियो । पाएको अवसर गुमाउँदा पहिलो हाफमा आर्मीले थप गोल गर्न सकेन । दोस्रो हाफको १९ औं मिनेटमा बक्स एरियाबाट भरत खवासले गोल गरे । पहिलो हाफको तुलनामा जागृति क्लब लयमा देखिए पनि फिनिसिङमा चुकेको थियो । खेलको २३ औं मिनेटमा जागृतिका विजय भुजेलले बक्स एरियाबाट आकर्षक गोल गर्दै खेलमा फर्किएको संकेत गरेको थियो ।जागृतिले फ्रिकिक अवसर सदुपयोग गर्न सकेन । आर्मीका टेकबहादुरले २८ औं मिनेटमा बक्सभित्र प्राप्त बललाई पोस्टको दिशा दिन सकेनन् । आर्मीका भरत खवास म्याद अफ द म्याच भए । उनले ५ हजार रुपैयाँ प्राप्त गरे । आइतबार कञ्चनजंघा फुटबल क्लब भारत र मनाङ मर्स्याङ्दी क्लबबीच प्रतिस्पर्धा हुनेछ ।
बलभद्रको टिमलाई प्रोएम,"पोखरा (कास) प्रो बलभद्र राईको टिमले पोखराको पार६८ हिमालयन गल्फ कोर्समा शुक्रबार सूर्य नेपाल वेस्टर्न ओपन प्रोएमको उपाधि जितेको छ ।बलभद्रले एमेच्योर गल्फर फुर्साङ लामा, राजु थकाली र कवि थापासँग मिलेर १४८ अंकसहित उपाधि जितेका हुन् । प्रो बलभद्रले ३६, राजु र कविले ३७ अंक जोडे । प्रो भुवन नगरकोटी (३५), एमेच्योर बद्री राई (३६), किशोर बस्नेत (३४) र कर्नल झलेन्द्र भट्टराई (३४) १३९ अंकसाथ दोस्रो स्थानमा रहे ।प्रो सञ्जय लामा (३३), एमेच्योर सुष्मा सिग्देल (३३), अर्सिया बानु (३३) र सुरेश बानियाँ १३१ अंकसहित तेस्रो भए । मेजर डम्बर घलेले क्लोजेस्ट टु द पिन र रूपेन्द्र गुरुङले लङ्गेस्ट ड्राइभको पुरस्कार पाए । दुर्गाकुमारी शाहले होल इन वानका लागि विशेष पुरस्कार प्राप्त गरिन् । उनले होल १३ मा उक्त सफलता पाएकी थिइन् ।नेपाल गल्फ संघका अध्यक्ष टासी घलेले कास्की जिल्लाको युवा विकास समितिलाई १ लाख रुपैयाँ र १ हजार गल्फ बल हस्तान्तरण गर्दै गल्फ विकासमा सहयोग गर्ने बताए ।"
एनआरटीलाई सिमरा गोल्डकप,"(बारा)  एनआरटीले शनिबार जगदम्बा १२औं जितपुरसिमरा गोल्डकप फुटबलको उपाधि उचालेको छ । सिमरा रंगशालामा न्युरोड टिम (एनआरटी) विभागीय प्रतिद्वन्द्वी एपीएफ क्लबलाई ५० को फराकिलो अन्तरले हराउँदै उपाधि जितेको हो । एनआरटीलाई उपाधि दिलाउनेक्रममा मेसुके ओलोमाइ र स्टेफेन समीरले २२ गोल तथा दीपेश घलेले एक गोल गरेका थिए । एनआरटीका लागि यो उपाधि सिजनकै पहिलो हो । एनआरटीले २०६४ सालमा बुढासुब्बा गोल्डकप जितेयता पहिलो पटक नकआउट प्रतियोगिता जितेको हो ।प्रतिस्पर्धात्मक पहिलो हाफको इन्ज्युरी समयमा गोलको खाता खोलेको एनआरटीले दोस्रो हाफमा चार गोल थपेको थियो । मेसुकेले गोल गर्दै एनआरटीलाई अग्रता दिलाए । दीपेश धिमालले विशाल घलानलाई लडाएपछि प्राप्त फ्रिकिकमा मेसुकेले मध्यान्तर हुनैलाग्दा गोल गरेका थिए । बक्सबाहिरबाट मेसुकेले गरेको प्रहारले सिधै जालीको सम्पर्कमा पुगेको थियो । उक्त प्रहार रोक्न एपीएफका गोलरक्षक राजु नगरकोटी असफल भए । एनआरटीले खेलको ६०औं मिनेटमा दोस्रो थोल थप्यो । मेसुकेको क्रसलाई सदुपयोग गर्दै दीपेश घलेले दोस्रो गोल गरेका थिए । दोस्रो पटक फाइनल पुगेर उपविजेतामा सीमित हुन पुगेको एपीएफ सुरुदेखि नै आक्रामक खेले पनि फिनिसिङमा चुकेको थियो । खेलमा दुई गोलले अग्रता लिएको एनआरटीले ७७ औं मिनेटमा तेस्रो गोल गर्यो । स्टेफेन समीरले गोल थप्दै ३० को स्थितिमा पुर्याए । करिब १० हजार दर्शकको उपस्थित रंगशालामा ए डिभिजनका दुई टिमबीचको खेल प्रतिस्पर्धात्मक हुने अपेक्षा गरिएको थियो । तर एनआरटीले लगातार गोल गर्दै नतिजा आफ्नो पक्षमा पार्यो । खेलको ८१ औं मिनेटमा एनआरटीले चौथो गोल थप्दा एपीएफ समर्थक निराश बन्न पुगे । मेसुकेले टिमका लागि चौथो र प्रतियोगितामा व्यक्तिगत पाँचौं गोल गरे । एकपछि अर्को अवसर गोलमा परिणत गर्न सफल एनआरटीले ८९ औं मिनेटमा पाँचौं गोल थप्यो । उक्त गोल स्टेफेनले गरे । विजेता एनआरटीले १० लाख रुपैयाँ पुरस्कार पायो । उपविजेता बनेको एपीएफको भागमा ५ लाख पर्यो । सर्वोत्कृष्ट खेलाडी एनआरटीका मेसुके चुनिए । उनले एकथान बेनेली मोटरसाइकल प्राप्त गरे । विधागत पुरस्कारतर्फ पनि एनआरटी हाबी भयो । उत्कृष्ट गोलरक्षक प्रदीप भण्डारी, उत्कृष्ट मिडफिल्डर अशोक थापा, उत्कृष्ट फरवार्ड स्टेफेन समीर र उत्कृष्ट प्रशिक्षक राजुकाजी शाक्य घोषित भए । उनीहरू सबै एनआरटीका हुन् । उत्कृष्ट डिफेन्सको उपाधि एपीएफका राजन गुरुङले प्राप्त गरे भने ६ गोल गरेका स्टेफेन समीरले सर्वाधिक गोलकर्ताको पुरस्कार पनि पाए । उदीयमान खेलाडी आयोजक नव जनजागृति युवा क्लबका सागर चौलागाईं भए । फेयर प्लेको ट्रफी विजय युथ क्लब हेटौंडाले प्राप्त गर्यो । विजेता खेलाडीलाई संस्कृति, पर्यटन तथा नागरिक उड्डयनमन्त्री प्रेम आलेले पुरस्कृत गरे । जीतपुरसिमरा उपमहानगरपालिकाको मुख्य सहयोग र जगदम्बा स्टील्सको मुख्य प्रायोजनमा सम्पन्न प्रतियोगितामा ए डिभिजनका ५ र मोफसलका ५ टिमको सहभागिता थियो ।"
स्यान्टु र त्रिशा च्याम्पियन,"काठमाडौं (कास) नेपाल पुलिसका क्लबका स्यान्टु श्रेष्ठ र भारतको अंशुल गर्ग एकेडेमी (एजीए) की त्रिशा पाउल शनिबार चौथो सम्झना कप अन्तर्राष्ट्रिय टेबलटेनिस प्रतियोगितामा च्याम्पियन भएका छन् । लैनचौरस्थित राष्ट्रिय टेबलटेनिस प्रशिक्षण केन्द्रमा पुरुष एकल फाइनलमा स्यान्टुले भर्चुएस भारतका स्वार्नेन्दु चौधरीलाई ६११, ११३, ११९, १३११, ११४ को सेटमा हराए । बैंक अफ बरोडा भारतका नितिन र श्रीकृष्ण अरुणचलम तेस्रो भए । महिला एकल फाइनलमा त्रिशाले आफ्नै भारत गाजियाबादकी अभानी त्रिपाठीलाई ११७, ११९, ८११, ११६, ११५ को सेटमा हराइन् । गाजियाबादकी तनिशा मोलानी र एजीएकी फिल्जाह फतिमा तेस्रो बने । दुवैका विजेताले ५० हजार, दोस्रोले २५ हजार र तेस्रोले १०१० हजार पुरस्कार जिते ।"
शतक हानेकै दिन मनोनयनमा,"धनगढी (कास) कीर्तिपुरमा मलेसियाविरुद्ध शनिबार शतक बनाएका दीपेन्द्रसिंह ऐरी एसपीए सुदूरपश्चिम स्पोर्ट्स अवार्ड २०७८ को वर्ष खेलाडीको मनोनयनमा परेका छन् । त्रिकोणात्मक ट्वान्टी२० अन्तर्राष्ट्रियमा महेन्द्रनगरका दीपेन्द्रले मलेसियाविरुद्ध ८५ रन जित पाएको खेलमा अविजित १ सय १० रन बनाएका थिए । अवार्डको सुदूरपश्चिम वर्ष खेलाडीका लागि उनीसँगै ब्याडमिन्टनका प्रिन्स दाहाल र फुटबलका टेकेन्द्र थापा मनोनयनमा छन् । प्रिन्सले यसअघि सुदूरपश्चिम अवार्ड जितिसकेका छन् । नेपाल खेलकुद पत्रकार मञ्च कैलाली समन्वय शाखाले शनिबार सार्वजनिक गरेको मनोनयनअन्तर्गत भलिबलकी सरस्वती चौधरी, एथलेटिक्सकी राजपुरा पछाईं र फुटबलकी उषा नाथ महिला वर्ष खेलाडीको मनोनयनमा परेका छन् । अवार्ड चैत २५ गते हुनेछ ।"
दीपक र पुष्पा विजेता,"काठमाडौं (कास) आर्मीका दीपक अधिकारी र एपीएफकी पुष्पा भण्डारी दोस्रो किसुनजी स्मृति राष्ट्रिय खुला हाफ म्याराथन विजेता भएका छन् । दुवै १३ औं सागका पदक विजेता हुन् । सागमा पुष्पाले रजत र दीपकले कांस्य जितेका थिए । दीपकले १ घण्टा ५ मिनेट ३४ सेकेन्ड लगाए । बाग्लुङका तीर्थकुमार पुन (१ घण्टा ६ मिनेट ५५ सेकेन्ड) दोस्रो र आर्मीका राजन रोकाया (१ घण्टा ८ मिनेट ४९ सेकेन्ड) तेस्रो भए । पुष्पाले १ घण्टा २१ मिनेट ५० सेकेन्डमा दौड पूरा गरिन् । एपीएफकै विन्द्राधान्के श्रेष्ठ दोस्रो र पुलिसकी रेखा विष्ट तेस्रो बने । दुवैतर्फ शीर्ष स्थान हात पार्नेले क्रमशः ५० हजार, ३० हजार र २० हजार पुरस्कार हात पारे । समापनमा ओलम्पियन संगीना वैद्य, बक्सिङका मथुरादास नेवाः, भलिबलका भरत शाह, एथलेटिक्सकी राजकुमारी पाण्डे र पत्रकार राजु सिलवाललाई सम्मान गरियो ।"
