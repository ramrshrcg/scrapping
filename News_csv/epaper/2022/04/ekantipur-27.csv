शीर्षक,विवरण
"नेताले रोजे आफन्त, कार्यकर्ता बने बागी","उनी यसअघिको स्थानीय निर्वाचनमा एमाले उम्मेदवारसँग पराजित भएका थिए । नातावाद कांग्रेसमा मात्रै होइन एमालेमा पनि झाँगिएको छ । दैलेखकै ठाटीकाँध गाउँपालिकामा एमाले प्रदेश कमिटी अध्यक्ष विनोद शाहले श्रीमती लक्ष्मीदेवी शाहलाई अध्यक्षको उम्मेदवार बनाएपछि युवा नेता मदन रिजालले स्वतन्त्र उम्मेदवारी दर्ता गराएका छन् । दबाब र रबाफमा जनमतको कदर नहुने भएपछि मैले उम्मेदवारी दिएको हुँ, उनले भने, लामो समय बाहिरै बस्ने, एकाएक गाउँपालिका अध्यक्ष खोजेर हुन्छ ? नेकपा एमाले केन्द्रीय लेखा आयोगको सदस्य रहेकी शाह जिल्ला समन्वय समितिकी उपप्रमुखसमेत हुन् । उनी निर्वाचित भएदेखि ५ वर्षसम्म गाउँमा नआएको रिजालले बताए । नारायण नगरपालिका प्रमुख रत्नबहादुर खड्काकी बहिनी तप्ता थापा पनि एमालेबाट नगरपालिकाको उम्मेदवार बनेकी छन् । आफू फेरि प्रमुखको उम्मेदवार नहुने भएपछि बहिनीलाई उपप्रमुखको उम्मेदवार बनाएको एमालेका एक जिल्ला सदस्यले बताए । नाता सम्बन्ध, पैसा र पहुँचका आधारमा स्थानीय तहको उम्मेदवार बन्ने प्रवृत्ति हाबी हुँदै गएको नारायण१ का जयसिंह थापाले बताए । अब राजनीतिमा योगदानभन्दा पनि नेताको नजिक र आफन्त हुनुपर्ने देखियो, उनले भने, इमानदार नेताहरूलाई परिवार पाल्नै मुस्किल छ, विभिन्न दाउपेच गर्नेहरूले धमाधम टिकट पाउन थाले । रुकुम पश्चिमको मुसीकोट नगरप्रमुखमा माओवादी केन्द्रका विभिन्न ९ जना आकांक्षी थिए । अन्तिममा माओवादी केन्द्रकी प्रदेश अध्यक्ष विमला केसीका पति वसन्तकुमार शर्माले टिकट पाए । स्थानीय गोविन्द केसीले जिल्लामा अर्थमन्त्री जनार्दन शर्माको चाहनाबिना कुनै पनि राजनीतिक काम नहुने बताए । यसअघि पनि उनका काकाले नै टिकट पाएर ५ वर्ष स्थानीय सरकार चलाए, उनले भने, अहिले पनि टिकट भाइलाई पर्यो । उम्मेदवार सिफारिस भएका शर्मा मुसीकोटका वर्तमान नगरप्रमुख देवीलाल गौतमका दाइका छोरा हुन् । उम्मेदवार शर्माले भने आफ्नो विषयमा सिंगो पार्टी र जनताले बुझेको भन्दै यस विषयमा बोल्न चाहेनन् । अर्थमन्त्री शर्माका मामाका छोरा आकाश भनिने लक्ष्मीप्रसाद शर्मा बर्दियाको मधुवन नगरपालिकाबाट प्रमुख पदमा उम्मेदवार भएका छन् । माओवादीका लुम्बिनी प्रदेश सदस्य रहेका शर्मालाई प्रमुख पदको टिकट दिएपछि निवर्तमान प्रमुख गणेशबहादुर केसी समर्थकले पार्टी कार्यालयमा तालाबन्दीसमेत गरेका थिए । गण्डकी प्रदेशका गोरखा, तनहुँ, म्याग्दीका केही स्थानीय तहमा स्थानीय र केन्द्रीय नेताले आफन्त र इष्टमित्रलाई अध्यक्ष र उपाध्यक्षको उम्मेदवार बनाएका छन् । पालुङटार नगरपालिकाको उपप्रमुखमा माओवादी केन्द्रबाट वन्दना पाण्डेले उपप्रमुखमा उम्मेदवारी दिएकी छन् । उनी माओवादी केन्द्रका प्रदेश इन्चार्ज हितराज पाण्डेकी छोरी हुन् । उपप्रमुखमा ९ जनाले आकांक्षा राखेका थिए । त्यस्तै, गोरखा नगरप्रमुखमा जनता समाजवादी पार्टीका जिल्ला अध्यक्ष यानप्रसाद भट्टकी श्रीमती सञ्जु नेपालीले टिकट पाएकी छन् । माओवादी केन्द्रका जिल्ला इन्चार्ज एवं संविधानसभा सदस्य गोविन्द पौडेलले बुहारी ज्योति लामिछानेलाई बेनी नगर उपप्रमुखमा उम्मेदवार बनाएका छन् । २०७४ को निर्वाचनमा कांग्रेससँगको गठबन्धनमा पनि उपप्रमुख बनेकी लामिछाने पराजित भएकी थिइन् । पर्वतको मोदी गाउँपालिका अध्यक्षमा एमालेबाट हीरादेवी शर्माले अध्यक्षको टिकट पाएकी छन् । उनी राष्ट्रिय सभा अध्यक्ष गणेश तिमिल्सिनाकी काकाकी छोरी हुन् । तनहुँको व्यास नगर प्रमुखमा कांग्रेस नेता गोविन्दराज जोशीले छोरा दीपक जोशीलाई उठाएका छन् । कांग्रेसबाट उम्मेदवारी नपाउने भएपछि जोशीले एमालेसँग तालमेल गरी छोरालाई अघि सारेका हुन् । एमाले र जोशी समूहबीच गठबन्धन भएपछि नगरप्रमुखमा जोशी र उपप्रमुखमा एमालेकी बसुन्धरा घर्तीले उम्मेदवारी दिएका छन् । एकीकृत समाजवादीका लुम्बिनी प्रदेश कमिटी अध्यक्ष मेटमणि चौधरीले दिदीलाई उपाध्यक्ष र भाइलाई वडाध्यक्षको उम्मेदवार बनाएका छन् । चौधरीकी दिदी शान्ति चौधरीले दाङको गढवा गाउँपालिकाको उपाध्यक्षमा टिकट पाएकी छन् भने भाइ पुरन शर्माले गढवा७ मा वडाध्यक्षको उम्मेदवारी दिएका छन् । प्रदेशमा टिकट वितरणको जिम्मा समाजवादीले चौधरीलाई दिएको थियो । सिन्धुलीको सुनकोसी गाउँपालिकामा माओवादी केन्द्रकी दीपा बोहोरा दाहाल उम्मेदवार बनेकी छन् । निर्वतमान गाउँपालिका अध्यक्ष उनी वाग्मती प्रदेससभा सदस्य एवं माओवादी केन्द्रका जिल्ला इन्चार्ज लेखनाथ दाहाल (राजन) की पत्नी हुन् । सिन्धुली माओवादीले दोहोर्याएर उम्मेदवारी नदिने नीति बनाए पनि दीपाको हकमा यो लागू भएन । ज्योति कटुवाल (दैलेख), हरि गौतम (रुकुम पश्चिम), भूषण यादव (वीरगन्ज), शिव पुरी (रौतहट), सम्झना रसाइली (तनहुँ), घनश्याम खड्का (म्याग्दी), हरिराम उप्रेती (गोरखा), अगन्धर तिवारी (पर्वत), घनश्याम गौतम (रूपन्देही), काशीराम डाँगी (रोल्पा), कमल पन्थी (बर्दिया), दुर्गालाल केसी (दाङ) र राजकुमार कार्की (सिन्धुली)"
देशभर कहाँकहाँ उठे विद्रोही ?,"देउवाविरुद्ध विद्रोह गर्ने को हुन् मल्ल ?प्रधानमन्त्री देउवाको गृह पालिकाको गन्यापधुरा (साविक गणेशपुर गाविसको चम्सालका) कर्णबहादुर मल्ललाई राजनीतिमा भने देउवाले नै ल्याएका हुन् । पुराना नेताहरूको मूल्यांकन नगरी देउवाले २०५४ को स्थानीय निर्वाचनमा मल्ललाई जिल्ला विकास समितिको उपसभापतिमा टिकट दिएपछि मल्ल चर्चामा आएका हुन् । यो चुनावमा हारे पनि मल्ल पछि प्रधानमन्त्री देउवाको स्वकीय सचिव भए । त्यसपछि मल्लको प्रभाव जिल्लाको राजनीतिमा विस्तार भएको थियो । कांग्रेस विभाजनपछि केही समय देउवासँगै रहेका मल्ल पछि राजनीतिक गतिविधिमा कम सक्रिय रहेको भन्दै देउवाकै निर्देशनमा कारबाहीमा परेका थिए । त्यतिबेला मल्ललाई देउवा नेतृत्वको प्रजातान्त्रिक कांग्रेसले साधारण सदस्यताबाट समेत निष्कासित गरेको थियो ।लोकतन्त्र स्थापनापछि भने देउवा र मल्लबीच समन्वय पुनःस्थापना भएको थियो । कांग्रेस एकीकरणपछि २०६७ मा भएको पहिलो जिल्ला अधिवेशनमा मल्ल जिल्ला सभापति भए । महाधिवेशनमा सभापतिमा सुशील कोइरालासँग देउवा पराजित हुँदा पनि मल्ल प्रमुख सहयोगी नै थिए ।तर डडेलधुरामा देउवाको छायामा आफ्नो अस्तित्व सधैं ओझेलमा परेपछि मल्ल टाढिन थालेका थिए । पछिल्लो स्थानीय निर्वाचनमा मल्ल समूहले कांग्रेसका आधिकारिक उम्मेदवारलाई पराजित गर्न भूमिका खेलेको थियो, तर देउवाले प्रदेशसभामा आफ्नो क्षेत्रबाट मल्ललाई नै टिकट दिए । उनले चुनाव जिते पनि देउवासँगको अन्तरविरोधको समाधान भएन । पछिल्लो कांग्रेस महाधिवेशनमा पनि डडेलधुरामा उनले देउवा पक्षलाई चुनौती दिएका थिए । सभापतिको ठाडो आदेशमा मल्ल पक्ष पाखा लगाइएको थियो ।डीआर पन्त (डडेलधुरा), कुम्भराज राई (ओखलढुंगा), रमेशकुमार पौडेल (चितवन), सुवास विडारी (हेटौंडा), नारायण शर्मा (नवलपरासी), गगनशिला खड्का (गुल्मी), लक्ष्मी गौतम (पाँचथर), विप्लव भट्टराई (इलाम), विनोद भण्डारी (विराटनगर), प्रदीप मेयाङ्बो (धरान), माधव अर्याल (पाल्पा), वीरेन्द्र केसी (अर्घाखाँची), हरि गौतम (रुकुम पूर्व), रूपा गहतराज (नेपालगन्ज) र शमशेरविक्रम जीसी (प्यूठान)"
ट्वीटरमा के गर्न खोज्दै छन् इलन मस्क ?,"फेसबुक र गुगलसरह ट्वीटरका उल्लेख्य प्रयोगकर्ता छैनन् । मस्कले भने ट्वीटरको बृहत् सम्भावना उजागर गर्ने बताउँदै आएका छन् । उनको जुन प्रकारको पृष्ठभूमि छ वा जसरी उनले अनलाइन भुक्तानी प्रणाली, विद्युतीय सवारीसाधन, रकेट कम्पनी, न्युरो टेक्नोलोजीलगायतलाई असाध्यै लोकप्रिय र आर्थिक रूपमा सबल बनाए, उनका कुरामा विश्वास गर्ने आधार देखिन्छ । इलनले हात हालेका जुन कुनै कम्पनी सफल भएका छन् । कतिसम्म भने हिजोआज त उनको एक ट्वीटले नै बजारमा उथलपुथल निम्त्याउने गरेको छ । ट्वीटर किनेर सेयर मूल्य ह्वात्तै बढेपछि यसलाई बेच्ने मस्कको रणनीति हुन सक्ने एकथरीको अनुमान छ । उनले यसअघि पनि कम्पनीहरू बेचेर राम्रो नाफा हात पारेका थिए । ५० वर्षअघि दक्षिण अफ्रिकामा जन्मिएका मस्कले सन् १९९९ मा अनलाइन पेमेन्ट सिस्टम पेपाल स्थापना गरेका थिए । सन् २००२ मा उनले १५ अर्ब डलरमा पेपाल इबे कम्पनीलाई बेचे । यसबाट उनलाई १८ करोड डलर फाइदा भएको टाइम म्यागजिनको रिपोर्टमा उल्लेख छ ।त्यसपछि इलनले स्पेस एक्स नामक रकेट कम्पनी स्थापना गरे । यसले नासासँग मिलेर अन्तरिक्षका मिसनहरूमा काम गर्छ । मंगल ग्रहमा उपनिवेश खडा गर्ने इलनको लक्ष्य छ । उनी मान्छेको टाउकोभित्र कम्प्युटर जडान गर्ने परियोजनामा पनि काम गरिरहेका छन् । न्युरोलिंक नामक उनको कम्पनीले मानिसको खोपडीमा माइक्रोचिप्स जडान गर्ने र रोबर्टद्वारा मस्तिष्कको सर्जरी गर्ने प्रणाली निर्माणको काम गरिरहेको छ । आफूहरूले मानव मस्तिष्क र आर्टिफिसियल इन्टेलिजेन्सको सहअस्तित्व विकास गर्न खोजेको मस्क बताउने गर्छन् । न्युरोलिंकलाई उनको अनौठो र भविष्यवादी (फ्युचरिस्टिक) कम्पनीका रूपमा लिइन्छ । हार्वर्ड विश्वविद्यालयकी इतिहासविद् जिल लेपोरेले दि इभनिङ रकेट नामक आफ्नो पडकास्टमा मस्कलाई साइन्स फिक्सनमा आधारित चरम पुँजीवादका प्रतिनिधि पात्रका रूपमा अर्थ्याएकी छन् । अन्तरिक्ष कब्जा गर्नुका साथै मानवताको रक्षा गर्ने जस्ता अजीव योजना बनाउने मस्कको पारालाई उनी मस्किजम को संज्ञा दिन्छिन् । उनको परिभाषामा मस्किजम भनेको टेक्नोयुटोपियनिजम (प्रविधिसँग सम्बन्धित आदर्शवाद) हो, जुन असाध्यै आकर्षक र उत्तिकै खतरनाक छ । आफ्ना महत्त्वाकांक्षी परियोजनाहरूबाहेक मस्क इन्टरनेटलाई ध्रुवीकरण गर्ने व्यक्तिका रूपमा पनि परिचित रहेको यूएसए टुडेको समाचारमा भनिएको छ । ६ सन्तानका पिता उनी ट्वीटरमा खुब चर्चित छन् । यहाँ उनी राजनीति र व्यवसायहरूबारे खुलेर अभिव्यक्ति दिन्छन् । इन्टरनेटको मिम कल्चरलाई उनले आत्मसात् गरेका छन् । उनका केही ट्वीटले कानुनी उल्झनसमेत निम्त्याएका छन् । आफ्ना प्रशंसकसँग बोल्न र जोडिन उनी ट्वीटर प्रयोग गर्छन्, यसलाई उनले मूलतः मनोरञ्जनको माध्यम बनाएको देखिन्छ । ट्वीटरका सहसंस्थापक एवं पूर्वप्रमुख कार्यकारी अधिकृत ज्याक डोर्सेले मस्कलाई ट्वीटरका आइडल युजर (आदर्श प्रयोगकर्ता) भन्ने गरेका थिए । डोर्सेका अनुसार मस्कले जुन तरिकाले ट्वीटर प्रयोग गर्छन्, यो वास्तवमा त्यसरी नै प्रयोग गरियोस् भन्ने हेतुले विकास गरिएको थियो । डोर्से र मस्क मिल्ने साथी पनि हुन् । मस्कका धेरैजसो ट्वीट ठट्टा, ट्रोल वा वाहियात चुट्किलाका रूपमा आउँछन् । अन्टसन्ट ट्वीट, अभिव्यक्ति र व्यवहारलाई लिएर कतिपय सूचना प्रविधिविज्ञहरूले उनलाई एक वयस्क बच्चा भन्छन् । तसर्थ केही दिनअघि मस्कले ट्वीटर किन्न चाहेको कुरा ट्वीट गर्दा कतिपयले उनी यस विषयमा गम्भीर छैनन्, पहिलेझैं ठट्टा मात्रै गरेका हुन् भनेका थिए ।तर उनले केही समयअघिदेखि नै ट्वीटरको सेयर किन्दै आएको र पछिल्लो समय आफूसँग सबैभन्दा धेरै ९२ प्रतिशत सेयर स्वामित्व रहेको खुलासा गरे । त्यसपछि ट्वीटरले उनलाई व्यवस्थापन बोर्डमा आउन आग्रह गरेको थियो । सुरुमा उनले मानेका थिए । तर पछि बोर्ड सदस्य बन्दिनँ भने । त्यसको केही दिनपछि उनले ५४२० डलर प्रतिकित्ता मूल्यमा ट्वीटरको सबै स्वामित्व खरिद गर्न चाहेको बताए । ट्वीटरले यस विषयमा विचार गर्ने बताउँदै आएको थियो । सोमबार भने ट्वीटरको बोर्ड समितिले इलनलाई कम्पनी बेच्ने निर्णय गरेको जानकारी दियो । खरिद प्रक्रिया टुंगिएपछि ट्वीटर अब निजी रूपमा सञ्चालित कम्पनी बन्नेछ । यसको प्रभाव ठूलो भए पनि व्यापार सानो भएकाले इलनले यसलाई कसरी अघि बढाउँछन् वा कस्तो आकार दिनेछन् भन्नेमा संसारभर चासो छ । सन् २००६ मा स्थापना भएदेखि नै ट्वीटर सधैं खराब व्यवस्थापकको हातमा परेको जानकारहरूको भनाइ छ । सन् २००८ को अमेरिकी राष्ट्रपति चुनावमा बाराक ओबामा र जोन म्याककेनले आफ्ना चुनावी अभियानमा ट्वीटर प्रयोग गरेका थिए । त्यसपछि यसको लोकप्रियता बढ्यो । त्योभन्दा अघि ट्वीटरलाई सोसल नेटवर्किङको पनि चरित्र भएको निःशुल्क एमएसएस पठाउन मिल्ने एउटा माध्यमका रूपमा मात्रै लिइन्थ्यो । विज्ञापन र ग्राहक सदस्यता बढाउन ट्वीटरले कहिले पनि स्पष्ट रेभेन्यु मोडल बनाउन नसकेको भन्दै यसको आलोचना हुने गरेको छ । प्रविधि र व्यापारलाई एकसाथ माथि उठाउन सक्ने इलनको जिम्मामा आएपछि अब आर्थिक रूपमा ट्वीटरको दिन सप्रिने अनुमान गरिएको छ । तर इलनले साझा गर्दै आएका ट्वीटरसम्बन्धी योजनाले प्रयोगकर्तालाई भने अप्ठ्यारोमा पार्न सक्ने विज्ञहरूको भनाइ छ । इलनले अभिव्यक्ति स्वतन्त्रताका नाममा ट्वीटरका विधान खुकुलो पार्ने अनुमान गरिएको छ । यसले उत्पीडक, ट्रोल र दुर्व्यवहार गर्नेलाई प्रश्रय दिने उनीहरूको डर छ । अमेरिकी सांसद एलिजाबेथ वारेनले मस्कले ट्वीटर किन्नु लोकतन्त्रका लागि खतरनाक भएको बताएकी छन् । खर्बपति मस्कको जिम्मामा ट्वीटर आएपछि अब उनले डोनाल्ड ट्रम्प जस्ता दक्षिणपन्थी नेता एवं समर्थकलाई स्थान दिन सक्नेतर्फ पनि विज्ञले औंल्याएका छन् । गत जनवरीमा अमेरिकी संसद्मा दंगा निम्त्याउन प्रोत्साहन गरेको भन्दै ट्वीटरले ट्रम्पलाई आफ्ना प्लाटफर्ममा प्रतिबन्ध लगाएको छ । यसमा आपत्तिजनक नै भए पनि कानुनी रूपमा गलत नभएका पोस्ट हटाउन नहुने, प्रतिबन्ध लगाउन नहुने मस्क बताउँछन् । उनले बटद्वारा सञ्चालित फेक एकाउन्ट छाँट्ने जस्ता राम्रा योजनाबारे पनि बोलेका थिए, यसको समर्थन गर्ने गरिएको छ ।मस्कले ट्वीटर किन्नु विशुद्ध बिजनेस डिल (व्यापारिक कारोबार) भएको भक्स मिडियाकी उपसम्पादक लिज जोपाटोले टुडे एक्स्प्लेन्ड पडकास्टमा बताएकी छन् । यो नै सभ्यताको अन्त्य होइन । रुस, युक्रेनमा के भइरहेको छ, हामीले त्यतातिर बढी ध्यान दिन जरुरी छ, उनी भन्छिन्, ट्वीटर कसको स्वामित्वमा छ भन्नेमा नअल्झिऔं ।(एजेन्सीहरूको सहयोगमा)"
काठमाडौं म्युनिसिपालिटीदेखि महानगरसम्मको निर्वाचन,"गणतान्त्रिक कालको पहिलो निर्वाचन२०७४ जेठ, असार र असोज गरी तीन चरणमा स्थानीय तहको निर्वाचन भएको थियो । नेपाली कांग्रेस र माओवादी मिलेर चुनावमा गए पनि एमाले पहिलो, कांग्रेस दोस्रो र माओवादी केन्द्र तेस्रो स्थानमा रहेका थिए । त्यसबेला काठमाडौं महानगरपालिकाको निर्वाचनमा एमालेका विद्यासुन्दर शाक्य मेयर र नेपाली कांग्रेसकी हरिप्रभा खड्गी उपमेयरमा विजयी भएका थिए । आगामी ३० गते हुने स्थानीय तह निर्वाचनमा पनि कांग्रेसमाओवादीलोसपानेकपा एकीकृत समाजवादी र एमालेराप्रपापरिवार दलको गठबन्धनबीच घम्साघम्सी हुने अवस्था बन्दै गएको पाइन्छ । ६५ वर्षअघि २०१४ भदौमा सम्पन्न काठमाडौं नगरपालिकाको निर्वाचनमा जस्तै यसपालि पनि मेयर र उपमेयरमा कांग्रेस र कम्युनिस्ट घटकले गठबन्धन बनाएर उम्मेदवारी दिएका छन् ।"
जो कहिल्यै हारेनन्,"(ललितपुर)  टिकटका लागि कहिल्यै नेताको घरदैलो पुगेनन् । मतदातालाई रिझाउन भोजभतेर गरेनन् । अरूझैं चुनाव प्रचारप्रसारमा दौडधुप देखिन्न । तर, पनि नरसिंह व्यञ्जनकारले हालसम्म स्थानीय तहको चुनावमा हार बेहोर्नुपरेको छैन । २०२९ सालदेखि २०७४ सम्म लगातार १० पटक वडाध्यक्ष जितिसकेका उनले यसपालि पनि स्थानीय तह निर्वाचनमा वडाध्यक्षकै लागि स्वतन्त्र उम्मेदवारी दिएका छन् । प्रत्येक चुनावमा राजनीतिक दलहरूले टिकट लिन आग्रह गर्छन्, पार्टीबाट उठेपछि दोहोरो मार पर्छ, ललितपुर महानगरपालिका१० का निवर्तमान वडाध्यक्ष व्यञ्जनकार भन्छन्, वडाध्यक्ष भनेको जनताको सेवा गर्नु हो । पार्टीको टिकट लिएपछि जनताको मात्र सेवा गरेर पुग्दैन, नेताको पनि चाकरी गर्नुपर्छ । त्यसैले स्वतन्त्रबाट उठेको हुँ । पार्टीबाट चुनाव जित्दा आफ्नो हक अधिकार नेताको स्वार्थमा प्रयोग गर्नुपर्ने उनको भनाइ छ । २०४९ मा कांग्रेसले टिकट दिँदा उनी निर्विरोध नै चुनिएका थिए । यतिका वर्षसम्म मतदाताले निरन्तर रुचाइरहनुमा उनी भ्रष्टाचार र जनताको काममा ढिलासुस्ती नगर्नुलाई प्रमुख कारण ठान्छन् । जनतालाई दिएको सुख सम्झेर भोट पाउने गरेको उनले सुनाए । वडा कार्यालय राजनीति गर्ने ठूलो होइन, जनताको सेवा गर्ने ठाउँ हो, ८१ वर्षीय व्यञ्जनकारले भने, सामाजिक काम गर्ने धोको पूरा भएको छैन ।२०७४ को स्थानीय चुनावमा व्यञ्जनकारले प्रतिस्पर्धी कांग्रेसका कर्मलाल व्यञ्जनकारलाई ९७ भोटले हराएका थिए । व्यञ्जनकारले ६ सय ९१ मत ल्याए भने कर्मलालले ५ सय ९४ र एमालेका कुलबहादुर आचार्यले १ सय ८७ मात्र पाए । व्यञ्जनकार पहिलो पटक २०२९ मा ललितपुर नगरपालिका१ बाट वडाध्यक्ष बने । उक्त चुनावमा देवेन्द्रलाल अमात्यलाई उनले ४ सय २२ मतको अन्तरले हराएका थिए । चुनाव जितेपछि उनको ध्यान जनतालाई सेवा सुविधा दिनेमै केन्द्रित रह्यो । त्यसबाट उनलाई विश्वास जित्न सहज भयो । पञ्चायत कालमा गाउँ फर्क राष्ट्रिय अभियान लागू भएपछि २०३४ मा उनी नै वडाध्यक्ष छानिए । २०३६ मा जनमत संग्रहको घोषणा भएपछि राजीनामा दिएर बहुदल ल्याउन आन्दोलनमा होमिए । २०३९ मा भएको स्थानीय निकायको चुनावमा पुनः निर्विरोध भए । २०४० मा नगरपालिका भवन बनाउने विषयमा तत्कालीन प्रधानपञ्चसँग विवाद भएपछि उनले राजीनामा दिए । २०४१ मा भएको उपचुनाव र २०४३ मा पुनः निर्विरोध भए । पञ्चायत ढलेर प्रजातन्त्रको पुनर्बहाली भएपछि २०४९ सालको पहिलो स्थानीय चुनावमा उनलाई कांग्रेसले टिकट दियो । फेरि पनि उनका विरुद्ध उम्मेदवारी दिने आँट कसैले गरेन र निर्विरोध भए । २०५४ र २०७४ को स्थानीय निकायको चुनावमा पनि उनी स्वतन्त्र उम्मेदवारकै रूपमा निर्वाचित भए । व्यञ्जनकारको सरल र सहयोगी व्यवहारले उनलाई निर्वाचित गराउन सहयोग गरेको स्थानीय मतदाताहरूको बुझाइ छ । निर्वाचित भएर गएकाहरू प्रायः हाकिमको व्यवहार गर्छन्, उनी भने जनताको नोकर बनेर काम गर्छन्, गरिबको उद्धार गर्छन्, कुपन्डोलका ७३ वर्षीया ज्ञानु विष्ट भन्छिन्, मेरै छोरा प्रतिद्वन्द्वीमा उठे पनि भोट उनलाई नै दिन्छु । वैशाख ३० को स्थानीय चुनावमा व्यञ्जनकारको प्रतिस्पर्धामा कांग्रेसबाट उनकै भतिज रवीन व्यञ्जनकार, माओवादी केन्द्रबाट रघु दुलाल र राप्रपाबाट वीरबहादुर तामाङले उम्मेदवारी दिएका छन् । एमालेबाट भने उम्मेदवारी परेको छैन । ललितपुर महानगर१० मा २ हजार ७ सय ६६ जना मतदाता छन् ।"
निलम्बनविरुद्ध गभर्नरका वकिलका दुई तर्क,"जाँचबुझ समितिको वैधतामा प्रश्नमन्त्रिपरिषद्को चैत २४ कै बैठकले गभर्नर अधिकारीमाथि जाँचबुझ गर्न सर्वोच्च अदालतका पूर्वन्यायाधीश पुरुषोत्तम भण्डारी (पारिश्रमिक एक लाख रुपैयाँ) को अध्यक्षतामा सूर्यबहादुर थापा र चन्द्रकान्त पौडेल (पारिश्रमिक ७५७५ हजार रुपैयाँ) रहेको समिति गठन गरेको थियो । अधिकारीको पक्षमा बहस गरेका कानुन व्यवसायीहरूले पूर्वन्यायाधीश भण्डारी गभर्नरमाथि पदमुक्तको कारबाही प्रारम्भ गर्ने अर्थमन्त्री शर्माका नातेदार रहेको तथा बाँकी दुई सदस्यहरू पनि शर्मा आबद्ध पार्टी माओवादी केन्द्रमा आबद्ध रहेको बताए । वरिष्ठ अधिवक्ता पन्तले यस्तो समितिले निष्पक्ष रूपमा काम गर्न नसक्ने दाबी गरे । वरिष्ठ अधिवक्ता शम्भु थापा, पूर्णमान शाक्य, तुलसी भट्ट, अधिवक्ता टीकाराम भट्टराईलगायतले त सर्वोच्चका पूर्वन्यायाधीशको नेतृत्वमा समिति बनाउने राष्ट्र बैंकको प्रावधान नै संविधानसँग बाझिएको भन्दै त्यो स्वतः अमान्य भएको दाबी गरे । संविधानको धारा १३२ (२) मा प्रधानन्यायाधीश वा सर्वोच्च अदालतको न्यायाधीश भइसकेको व्यक्ति संविधानमा उल्लेख भएबाहेकका सरकारी पदमा नियुक्तिका लागि ग्राह्य नमानिने व्यवस्था छ । संविधानले राष्ट्रिय मानवअधिकार आयोगको अध्यक्ष र सदस्य (धारा २४८) र निर्वाचन क्षेत्र निर्धारण आयोगको अध्यक्ष (धारा २८६) मा मात्र सर्वोच्च अदालतको सेवानिवृत्त न्यायाधीश नियुक्त हुन सक्ने व्यवस्था गरेको छ । तर, अन्य कतिपय प्रचलित ऐनमा सर्वोच्चका सेवानिवृत्त न्यायाधीशहरूलाई काममा लगाउन मिल्ने व्यवस्था छ । जस्तो, गभर्नरमाथिको जाँचबुझ समितिको अध्यक्ष बनाउने राष्ट्र बैंक ऐनको व्यवस्था वा प्रेस काउन्सिलको अध्यक्ष बनाउन सक्ने प्रेस काउन्सिल ऐनको व्यवस्था । न्यायाधीश मल्लले संविधान जारी भएपछि पनि बारम्बार संशोधन भएका ऐनका यी व्यवस्था कायमै रहेको सन्दर्भमा सर्वोच्चका सेवानिवृत्त न्यायाधीशलाई संविधानमा तोकिएबाहेक काममा लगाउन नमिल्ने भन्ने कानुन व्यवसायीको तर्कमा स्पष्टता खोजिन् । उनले संविधानसँग बाझिएका भनेर व्यवस्थापिकाले कानुन संशोधन पनि नगरेको, न्यायिक पुनरावलोकनका लागि सर्वोच्चमा चुनौती पनि नदिएको र ती कानुन जीवितै भएको अवस्थामा वैध छैन भन्न कसरी सकिन्छ ? भन्ने जिज्ञासा राखिन् ।जवाफमा वरिष्ठ अधिवक्ता शम्भु थापाले सर्वोच्चले कानुनमा के लेखिएको छ भन्नुभन्दा संविधानमा के लेखिएको छ भनेर हेर्नुपर्ने जवाफ दिए । न्यायाधीश मल्लले उनलाई फेरि सोधिन्, अदालतले संविधानसँग बाझिएको भनेर कुनै कानुन बदर नगर्दै स्वतः अमान्य भएका कुनै अभ्यास हामीकहाँ छ ? वरिष्ठ अधिवक्ता थापाले २०४७ सालको संविधानले मृत्युदण्डको व्यवस्था उन्मूलन गरेको, तर कानुनमा रहेको मृत्युदण्डको व्यवस्था बदर हुनुअघि नै पनि निष्क्रिय भएर प्रचलनमा नआएको उदाहरण दिए । अर्का वरिष्ठ अधिवक्ता शाक्यले संविधान र कानुनका प्रावधान एकअर्कासँग बाझिने अवस्थामा पुग्दा संविधानकै प्रावधान लागू हुने तर्क गरे । करिब सवा दुई सय वर्ष पहिलेको अमेरिकाको उदाहरण दिँदै उनले संविधानकै प्रावधान हेर्न इजलासलाई सुझाए । सन् १८०३ मा अमेरिकाको सर्वोच्च अदालतले मर्बरी भर्सेस म्याडिसनको मुद्दामा गरेको व्याख्यालाई उद्धृत गर्दै उनले संविधानले व्यवस्थापिकाको समेत सीमितता तोक्ने कारणले व्यवस्थापिकाले बनाएको कानुनभन्दा संविधान नै सर्वोच्च हुने बताए । त्यसपछि न्यायाधीश मल्लले अमेरिकी अदालतको उक्त फैसला मुद्दाको अन्तिम आदेश गर्दा रिफरेन्स हुने भए पनि एकल इजलासले दिएको अन्तरिम आदेशलाई निरन्तरता दिने वा नदिने विषयमा कत्तिको सान्दर्भिक हुन्छ ? भनेर सोधिन् । वरिष्ठ अधिवक्ता शाक्यले कानुन प्रथम दृष्टिमै संविधानसँग बाझिएको देखिएमा अन्तरिम आदेश दिने आधार बन्ने बताए । अधिवक्ता टीकाराम भट्टराईले संविधानसँग बाझिएका कानुन निष्क्रिय रहिरहेको अवस्थामा सर्वोच्चले केही गर्न नपर्ने भए पनि त्यस्ता कानुनलाई सरकारले सक्रिय बनाएकाले अहिले हस्तक्षेप गर्नुपर्ने अवस्था आएको बताए । अन्तरिम आदेशलाई निरन्तरता नदिने हो भने सरकारले संविधानसँग बाझिने कानुनको साहारामा गरेको गैरसंवैधानिक कार्यले निरन्तरता पाउँछ । त्यसलाई रोक्न अन्तरिम आदेशको निरन्तरता चाहिन्छ ।राष्ट्र बैंक ऐनले गभर्नरमाथि जाँचबुझ गर्ने समितिको अध्यक्षमा सर्वोच्च अदालतबाट सेवानिवृत्त न्यायाधीशबाहेकका व्यक्ति रहने व्यवस्था गरेको छैन । तर, संविधानसँग बाझिन्छ भन्ने आधारमा उक्त व्यवस्थाबमोजिम गठन भएको समितिलाई सर्वोच्चले अवैध ठहर्याएमा त्यसपछि अर्को अन्योल निम्तन सक्छ । पूर्वन्यायाधीशबाहेक अरूको अध्यक्षतामा समिति गठन गर्न नमिल्ने ऐनको व्यवस्था तर, त्यसरी बनेको समिति अवैध हुने सर्वोच्चको ठहर भएमा जाँचबुझ समिति नै बनाउन नमिल्ने अवस्था आउन सक्छ । त्यो बेला राष्ट्र बैंक ऐन नै संशोधन गरेर समितिको अध्यक्षतामा पूर्वन्यायाधीशबाहेक अन्य व्यक्ति रहने व्यवस्था गर्नुपर्ने हुन्छ ।"
भक्तपुरका ७ वटा वडामा परेन दलित महिला उम्मेदवारी,"भक्तपुर (कास) आसन्न स्थानीय तह निर्वाचनका लागि चार स्थानीय तहको ३८ वडामध्ये ८ वटा वडामा दलित महिला सदस्य पदमा उम्मेदवारी नै परेको छैन । भक्तपुर नगरका १० मध्ये ७ वटा र मध्यपुर थिमिको एउटा वडामा दलित महिला पदमा उम्मेदवारी नै परेन । मध्यपुर थिमि४ र भक्तपुर नगरका १, २, ३, ४, ७, ८ र ९ नम्बर वडामा उम्मेदवारी नपरेको जिल्ला निर्वाचन कार्यालय भक्तपुरका सूचना अधिकारी भीमबहादुर बीसीले बताए ।उम्मेदवारी परेका वडाहरूमा पनि मुख्य भनिएका दलहरूका तर्फबाट मात्र दलित महिला पदका लागि मनोनयन दाखिल भएको छ । कार्यालयका अनुसार जिल्लाको मध्यपुर थिमिको वडा नम्बर १, २, ३, ९ र १० मा २२, ५ मा १, ६ मा ३ र ८ वडामा ४ जना दलित महिला सदस्यको उम्मेदवारी परेको छ । भक्तपुर नगरको ५ र १० मा ११ र ६ वडामा २ जनाको मात्र उम्मेदवारी परेको छ । चाँगुनारायणको १ र ३ वडामा २२, २, ७ र ९ वडामा ४४ जना, ४ वडामा ६, ५ मा ५ र ६ मा ३ जना दलित महिलाको उम्मेदवारी परेको छ । त्यस्तै, सूर्यविनायकको १, २, ३, ४ र १० वडामा ३३, वडा नम्बर ५, ७, ८ र ९ मा ४४ तथा ६ वडामा २ जना दलित महिला सदस्यको उम्मेदवारी परेको बीसीले बताए । स्थानीय तह निर्वाचन २०७९ का लागि १ हजार १ जनाको उम्मेदवारी परेको जिल्लाका चार नगरमा दलित महिला पदका लागि ९० जनाको उम्मेदवारी परेको छ । भक्तपुर नगरको तीनवटा वडामा ४ जनाको मात्र उम्मेदवारी परेको छ । जसमध्ये, भक्तपुर नगर५ मा सरिना द्योला र १० मा विष्णुमाया कामी नेमकिपाका तर्फबाट एकल उम्मेदवार भएको निर्वाचन कार्यालयले जनाएको छ । मध्यपुर थिमि५ मा कांग्रेसका तर्फबाट दलित महिला सदस्य पदका लागि लक्ष्मी देउला (पोडे) को एकल उम्मेदवारी परेको छ । अन्य दलबाट मनोनयन दर्ता नभए पनि उम्मेदवारविरुद्ध उजुरी गर्ने समयावधिसम्म निर्विरोध घोषणा गर्न नमिल्ने निर्वाचन अधिकृतको कार्यालय मध्यपुर थिमिकी निर्वाचन अधिकृत मैया कँडेलले बताइन् । स्थानीय तह निर्वाचन ऐन२०७३ ले स्थानीय तहका प्रमुख, उपप्रमुख र अध्यक्ष, उपाध्यक्ष एक पद र वडामा निर्वाचित पाँचमध्ये एक जना खुलाबाट महिला र एक जना दलित महिला अनिवार्य गरेको छ । कानुनले कोटा तोकेका कारण मात्रै दलित महिलाले उम्मेदवार बन्ने अवसर पाएको देखिन्छ । कतिपय व्यक्ति दलितको पहिचान नै दिन नखोज्ने र भक्तपुर नगरभित्र दलित बस्ती नै कम भएकाले उम्मेदवारी नपरेको नेमकिपाका जिल्ला अध्यक्ष एवं प्रदेश सांसद सुरेन्द्रराज गोसाईंले बताए ।"
चुनावको मुखमा आईजीपी नियुक्ति अन्योल,"बढुवामा सधैं सौदाबाजीनेतृत्व चयन गर्दा ज्येष्ठता, योग्यता र क्षमताभन्दा सत्ताधारी नेताहरूले आफ्नो स्वार्थअनुसार बनाउने प्रवृत्ति नौलो भने होइन । हालका प्रधानमन्त्री शेरबहादुर देउवा गृहमन्त्री छँदा २०४९ सालमा प्रहरी महानिरीक्षक रत्नशमशेर राणालाई ३० वर्षे सेवा हद लगाएर अवकाशमा पठाए । उनीपछि मोतीलाल बोहरा नेतृत्वमा आए । त्यसपछि ३० वर्षे प्रावधान हटाएर अवकाशमा जान उमेर र पदावधि लगाइयो । बोहरापछि महानिरीक्षक बनेका अच्युतकृष्ण खरेललाई लोकेन्द्रबहादुर चन्द प्रधानमन्त्री हुँदा गृहमन्त्री रहेका वामदेव गौतमले राष्ट्रिय अनुसन्धान विभागमा स्थानान्तरण गरेर ध्रुवबहादुर प्रधानलाई महानिरीक्षक बनाए ।तर, त्यसविरुद्ध अदालत गएका खरेल मुद्दा जितेर पुनः प्रहरी महानिरीक्षककै भूमिकामा फर्किए । २०६२६३ सम्म ३०३२ को खेल हुन पाएन । जनआन्दोलनका दमनकारी को आरोप लगाएर नेतृत्वको मुखमा रहेका राजेन्द्रबहादुर सिंहलगायतलाई अवकाश दिएर सरकारले निकटका व्यक्तिलाई प्रहरी नेतृत्वमा ल्याएको थियो । ओमविक्रम राणा ३० वर्षे प्रावधानकै कारण आईजीपी बने । उनीपछि ३० को खेल हटाएर हेमबहादुर गुरुङलाई आईजीपी बनाएको सरकारले त्यसपछि वरीयतामा पहिलो नम्बरमा रहेका रवीन्द्रप्रताप शाहलाई पन्छाएर रमेशचन्द ठकुरीलाई ल्याइयो । सुडान घोटाला काण्डमा निलम्बनमा परेपछि एआईजी शाह आईजीपी बनेका थिए ।शाहपछि वरिष्ठ एआईजी रानालाई नै सरकारले आईजीपीमा बढुवा गरेको थियो । उपेन्द्रकान्त अर्यालसम्म आइपुग्दा वरीयताक्रमअनुसार नै नेतृत्व चयन भएको थियो । तर, तत्कालीन कांग्रेसमाओवादी सत्ता गठबन्धनले वरीयताको तेस्रो नम्बरमा रहेका जयबहादुर चन्दलाई महानिरीक्षक बनाएपछि यो प्रकरण सर्वोच्च अदालत हुँदै तत्कालीन प्रधानन्यायाधीश सुशीला कार्कीविरुद्ध महाभियोग दर्तासम्म लम्बिएको थियो ।वरीयतामा पहिलो रहेका नवराज सिलवाल र दोस्रो प्रकाश अर्याललाई पन्छाएर चन्दलाई आईजीपी बनाइएको थियो । तर, कार्यसम्पादन मूल्यांकन फाइल हेर्दा अर्याल अगाडि रहेपछि उनलाई नै आईजीपी बनाइयो । अर्यालपछि नेतृत्वका लागि डीआईजीहरू सर्वेन्द्र खनाल, रमेश खरेल र पुष्कर कार्की प्रतिस्पर्धामा थिए । पहिलो नम्बरमा रहेका खनाललाई नै सरकारले आईजीपी बनाएपछि असन्तुष्ट खरेलले पदबाट राजीनामा दिएका थिए । खनालको अवकाशपछि ठाकुर ज्ञवाली केही महिना र पछिल्लो पटक शैलेश थापा करिब २ वर्षदेखि नेतृत्वमा छन् । थापापछि नेतृत्वका लागि पोखरेल अगाडि छन् । प्रहरी नियमावलीमा आईजीपी बढुवा कार्यरत एआईजीमध्येबाट र एआईजी नभए डीआईजीबाट ल्याउने भनिएको छ । त्यसलाई नै टेकेर कनिष्ठ एआईजीहरू पनि दाबेदारका रूपमा देखिएका छन् ।"
सशस्त्रका अर्याल एआईजीमा बढुवा,"काठमाडौं (कास) सरकारले सशस्त्र प्रहरी बल (एपीएफ) को रिक्त अतिरिक्त महानिरीक्षक (एआईजी) मा राजु अर्याललाई बढुवा गरेको छ । मन्त्रिपरिषद्को मंगलबार बसेको बैठकले सशस्त्र प्रहरी नायब महानिरीक्षक (डीआईजी) अर्याललाई एआईजीमा बढुवा गरेको हो । बढुवा समितिले अर्याललाई गत वैशाख ४ मा एआईजी सिफारिस गरेको थियो । त्यसको १० दिनपछि उनको बढुवा भएको हो । यससँगै २०७९ वैशाख १८ बाट सशस्त्र प्रहरी महानिरीक्षक (आईजीपी) बन्नेछन् । २०४९ वैशाख १८ मा सेवा प्रवेश गरेका हालका आईजीपी पुष्पराम केसी, एआईजी रामशरण पौडेललगायत वरिष्ठ अधिकारीहरू ३० वर्षे सेवा अवधिका कारण अवकाशमा जाँदै छन् । केसी २०७८ चैत २८ बाट सशस्त्रको नेतृत्वमा आएका हुन् । सेवा अवधिका कारण उनी तीन सातामै अवकाशमा जानेछन् । त्यसपछि रिक्त हुने आईजीपीका लागि अर्याललाई एआईजीमा बढुवा गरिएको हो ।"
"गठबन्धनले बागीलाई फकाउने, नमाने कारबाही गर्ने","(कान्तिपुर)  सत्ता गठबन्धन दलले पार्टीको निर्णयविपरीत स्थानीय तहमा उम्मेदवारी दिएका नेता कार्यकर्तालाई सम्झाईबुझाई गर्ने, फकाउने र त्यति गर्दा पनि उम्मेदवारी फिर्ता नलिए अनुशासनको कारबाही गर्ने नीति लिएका छन् । त्यसका लागि दलहरूले देशभर कहाँ कति स्वतन्त्र उम्मेदवारी परेको छ भनेर तथ्यांक संकलन थालेका छन् । बुधबारसम्म तथ्यांक संकलन गर्ने, त्यस्ता उम्मेदवारहरूको पहिचान गर्ने र सम्झाईबुझाई गरेर उम्मेदवारी फिर्ता गराउने तयारी छ । फिर्ता नभए पार्टी अनुशासनको कारवाही हुने नेताहरू बताउँछन् । गठबन्धन दलले केन्द्रबाट चुनावी तालमेल गर्न सर्कुलर गरेपछि प्रदेश र जिल्लास्तरीय संयन्त्रले पद बाँडफाँट गरी तालमेलको निर्णय गरेका थिए । त्यसरी तालमेल गर्दा अर्को दललाई पद दिएका कतिपय ठाउँमा स्वतन्त्र उम्मेदवारी परेको छ भने कतिपय ठाउँमा आकांक्षी धेरै भएका कारण उम्मेदवारी परेको छ । सत्ता गठबन्धनको सबैभन्दा ठूलो दल कांग्रेसमा तालमेलको विरोध गर्दै विभिन्न ठाउँमा स्वतन्त्र उम्मेदवारी परेको छ । माओवादी केन्द्र, एकीकृत समाजवादी र जनता समाजवादी पार्टीबाट समेत दर्जनभन्दा बढी जिल्लामा स्वतन्त्र उम्मेदवारी परेको छ । कांग्रेस सभापति एवम् प्रधानमन्त्री शेरबहादुर देउवाले केन्द्रबाटै गठबन्धन भएका ठाउँहरू खास गरी भरतपुर र पोखरा महानगरपालिकामा परेका स्वतन्त्र उम्मेदवारीलाई चासोका साथ लिएका छन् । देउवा आफैंले भागबण्डा गरेका कारण ती ठाउँमा परेको स्वतन्त्र उम्मेदवारी फिर्ता गराउनुपर्ने दायित्व ठानेका छन् । देशभर गठबन्धनको विरोध भएको छ, धेरै ठाउँमा बागी परेपनि सभापतिको मुख्य चासो भरतपुर र पोखरामा छ, कांग्रेसका एक नेताले भने । सभापति देउवाले भरतपुरका बागी व्यवस्थापनका लागि केन्द्रीय मोहनबहादुर बस्नेत र पोखराका लागि केन्द्रीय सदस्य शंकर भण्डारीलाई खटाएका छन् । केन्द्रबाट नेताहरूलाई जिम्मेवारी छ, उहाँहरूले सम्झाएपछि सहज हुन्छ भन्ने हो, नभए सभापतिजीले काठमाडौं बोलाएर भए पनि कुरा गर्नुहुन्छ, ती नेताले कान्तिपुरसँग भने । गठबन्धन दलबीच छ महानगरपालिका र ११ उपमहानगरपालिकामा भागबण्डा हुँदा भरतपुरको प्रमुख माओवादी र पोखराको प्रमुख एकीकृत समाजवादीको भागमा परेको थियो । स्थानीय नेता कार्यकर्ताले भने प्रमुख पद कांग्रेसलाई राखेर मात्रै तालमेल गर्न सकिने अडान लिएका थिए । यसबाहेक कांग्रेसले देशभरि कहाँ कति जनाले स्वतन्त्र उम्मेदवारी दिएका छन् भनेर तथ्यांक संकलन थालेको छ । महामन्त्री विश्वप्रकाश शर्माले सात वटै प्रदेशमा कहाँ कस्ता समस्या छन् भनेर सम्बोधन गर्न प्रदेश डेस्कमार्फत् रिपोर्टिङ भइरहेको बताए । देशभर कहाँ कस्ता समस्या देखिएका छन् ? तालमेल भयो वा भएनँ ? कहाँ स्वतन्त्र उम्मेदवारी पर्यो ? वा अरु कस्ता समस्या छन् ?, शर्माले अघि भने, त्यसबारे मंगलबार दिनभर रिपोर्टिङ भयो । हामीले यहाँबाट सम्बोधन गर्ने प्रयास गरिरहेका छौं । उनका अनुसार देशभर करिब दुई सयको हाराहारीमा स्वतन्त्र उम्मेदवारी परेको छ । स्वतन्त्र उम्मेदवारको तथ्यांक संकलन र फिर्ता गराउनका लागि कांग्रेस पदाधिकारीहरूले मंगलबार दिनभर छलफल गरेका थिए । तालमेल हुँदा गठबन्धन भएका ठाउँमा कति स्वतन्त्र उम्मेदवारी पर्यो ? कति ठाउँ पार्टीकै उम्मेदवारविरुद्व पर्यो भनेर पहिचान गर्ने काम भइरहेको छ, छलफलमा सहभागी एक नेताले भने, पहिले व्यक्ति पहिचान गर्ने, सम्झाउने, त्यसमा पनि को नेताले सम्झाउँदा मान्ने अवस्था हुन्छ र उम्मेदवारी फिर्ता गराइन्छ । बैठकमा तालमेल गर्दा कांग्रेसले लिएका ठाउँमा माओवादीले कहाँ कहाँ बागी उम्मेदवारी दियो भनेर समेत छलफल भएको ती नेताले बताए । सहमहामन्त्री जीवन परियारका अनुसार अहिले स्वतन्त्र उम्मेदवारीको यकिन तथ्यांक आइसकेको छैन । सात प्रदेश डेस्कले सातै प्रदेशको समन्वय गरिरहेको छ । तर, अहिले यकिन तथ्यांक जम्मा भइसकेको छैन, उनले भने, ठूलो पार्टीमा आकांक्षी धेरै हुनु स्वाभाविक हो । एकैपटक सबैलाई अवसर दिन सम्भव छैन । तर अन्याय भएका ठाउँमा कार्यकर्तालाई सम्बोधन गरेर जानुपर्ने स्थिति छ ।कांग्रेसले केन्द्रीय कार्यालयमा प्रदेश डेस्क बनाएर प्रदेश १ का लागि सहमहामन्त्री परियार, मधेस प्रदेशका लागि सहमहामन्त्री भीष्मराज आङ्देम्बे, वाग्मती प्रदेशका लागि सहमहामन्त्री फरमुल्लाह मंसुर, गण्डकी प्रदेशका लागि सहमहामन्त्री महालक्ष्मी उपाध्याय डिना, लुम्बिनी प्रदेशका लागि सहमहामन्त्री महेन्द्र यादव, कर्णाली प्रदेशका लागि सहमहामन्त्री बद्री पाण्डे र सुदूरपश्चिम प्रदेशका लागि सहमहामन्त्री किशोरसिंह राठौरलाई समन्वयको जिम्मेवारी दिएको छ । त्यस्ता प्रदेश डेस्कमा एकएक केन्द्रीय सदस्य र एकएक जना कार्यालय सचिवसमेत छन् । माओवादीका नेता देव गुरुङले गठबन्धनको निर्णयविपरीत आफूखुसी उम्मेदवारी दिएको ठाउँमा त्यस्तो उम्मेदवारी फिर्ता गराउन गठबन्धन दलहरूले आआफ्नो संयन्त्रमार्फत् पहल गरिरहेको बताए । गठबन्धनमा एउटा सहमति छ, पार्टीले त्यहीअनुसार निर्णय गरेर टिकट दिएको छ, उनले भने, तर गठबन्धन र पार्टीको निर्णयविपरीत आफूखुसी उम्मेदवारी दिएका ठाउँमा त्यस्तो उम्मेदवारी हटाउन सक्दो पहल भइरहेको छ । उनले उम्मेदवारी फिर्ता हुने बेलासम्म थप छलफल गरेर देशभरि गठबन्धन नभएका ठाउँमा समेत तालमेलको प्रयास हुने बताए । सत्ता गठबन्धनको सोमबार विहान बसेको बैठकमा शीर्ष नेताहरूले मनोनयन गर्ने बेला सहमति नभए उम्मेदवारी फिर्ता लिने समयसम्म पनि तालमेलको प्रयास गर्ने सहमति गरेका थिए । पाँच दलको भावना र मर्मअनुसार देशभर एकल उम्मेदवारी दिने, कही कतै आन्तरिक असमझदारीहरू भए उम्मेदवारी फिर्ताको बेलासम्म त्यसलाई सम्बोधन गर्न प्रयास गर्ने र समझदारीमा परिणत गर्ने सहमति भएको छ, सञ्चारमन्त्री ज्ञानेन्द्रबहादुर कार्कीले भनेका थिए । उनले असमझदारीहरूको सम्बोधन हुन नसकेका ठाउँमा मित्रवत् प्रतिस्पर्धाकालागि समेत तयार हुनुपर्ने बताएका थिए । सिट थोरै छ । योगदान गरेका धेरै साथीहरू हुनुहुन्छ । उहाँहरूको आकांक्षा हुनु स्वाभाविक हो । तर, पार्टीको मर्यादा र अनुशासन हुन्छ, पार्टीले गरेको निर्णय पालना गर्नुको विकल्प छैन, कार्कीले भनेका थिए ।"
मतदाताका हातमा स्थानीय तह !,"वैशाख ३० गते हुने स्थानीय तह निर्वाचनका लागि उत्साहजनक रूपमा करिब डेढ लाखले उम्मेदवारी दर्ता गराएका छन् । ६ महानगर, ११ उपमहानगर, २७६ नगरपालिका र ४६० गाउँपालिकाका प्रमुखअध्यक्ष र उपप्रमुखउपाध्यक्ष अनि ६ हजार ७ सय ४३ वडाका अध्यक्ष र सदस्य गरी करिब ३५ हजार पदका निम्ति विभिन्न राजनीतिक दलसम्बद्ध र स्वतन्त्र उम्मेदवारहरू आआफ्ना चुनावी कार्यसूचीसहित मैदानमा ओर्लिएका हुन् । संविधान जारी भएपछि दोस्रो पटक हुन लागेको यो चुनाव स्थानीय तह र संघीयता दुवै दृष्टिकोणबाट महत्त्वपूर्ण छ । संविधानबमोजिम स्थानीय विकास र सार्वजनिक सेवाका अधिकांश कार्य पालिकाबाटै हुने भएकाले मतदाताहरूले मतदानका क्रममा उच्चतम विवेक प्रयोग गर्नु अनिवार्य छ । मतदातालाई हेक्का हुनुपर्छ, मतदानका क्रममा उनीहरूले उम्मेदवारहरूको भाग्यको फैसला मात्रै सुनाइरहेका हुँदैनन्, आफ्नै भाग्यको निर्धारण पनि गरिरहेका हुन्छन् । निर्वाचन आउन अब १६ दिनको समय छ । राजनीतिक दलका कटिबद्ध कार्यकर्ता तथा अचेत भक्त जो राम्रोनराम्रो छुट्याउने चेतना राख्दैनन् र राख्नुपर्ने जरुरी पनि ठान्दैनन्, अनि आफू आबद्धसमर्थित दलले जसलाई उठाए पनि आँखा चिम्लेर मतदान गर्छन् बाहेक अरू आम मतदाताका लागि यो अवधि आफ्नो हृदयको उम्मेदवार छनोट गर्ने अवसर हो । यसबीचमा उनीहरूले जस्तो उम्मेदवारलाई भोट दिने निर्क्योल गर्छन्, त्यसले नै आगामी पाँच वर्षका लागि पालिकाको भविष्य तय गर्नेछ । तसर्थ, मतदाताहरूले कुनै पनि क्षणिक लोभलालच, चिनजान, नातासम्बन्ध, व्यक्तिगत आश्वासनभन्दा माथि उठेर समाज र पालिकाको समग्र हित हेर्न सक्ने व्यक्तिलाई अमूल्य भोटदान गर्नुपर्छ । अहिले उम्मेदवारहरू मैदानमा ओर्लिसकेका छन् । भरेभोलि उनीहरू मतदाताका घरदैलामा पुग्नेछन् । सशरीर उपस्थित हुन सकेनन् भने पनि अरू व्यक्तिमार्फत वा प्रचारसामग्रीमार्फत पुग्नेछन् । त्यस क्रममा उनीहरूले आफ्ना योजनाकार्यक्रम पक्कै सुनाउनेछन् । धेरै ठूला सहरबाहेकका गाउँठाउँमा त हर उम्मेदवारको कुण्डली मतदातालाई थाहा भइराखेकै पनि हुन्छ । यस्तोमा स्थानीय विकासप्रति उनीहरूको दृष्टिकोण कति मजबुत छ, योजनाकार्यक्रम कति कार्यान्वयनयोग्य तथा विश्वसनीय छन्, र उनीहरूको नेतृत्व कौशल र चरित्र कस्तो छ भन्ने जाँचेर मात्रै मतदाताले उम्मेदवार छनोट गर्नुपर्छ । क्षणिक लोभलालचमा परेर वा पर्याप्त सोचविचार नपुर्याईकन मतदान गर्दा पछि पाँच वर्षसम्मै पछुताउनुपर्ने हुन्छ । त्यसैले यी १६ दिनमा मतदाताले त्यस्तो उम्मेदवार छनोट गर्नुपर्छ, जसलाई मत दिँदा भोलि पालिकाको भाग्य चम्कियोस्, र पालिकावासीले पाँच वर्षसम्म पछुताउनु नपरोस् । पालिकाको उम्मेदवार छनोटका आफ्नै सजिलाअप्ठ्यारा छन् । सजिलो प्रायः चिनेजानेकै हुन्छन्, को कति कार्यदक्ष छ भनेर खुट्याउन धेरै मुस्किल पर्दैन । अप्ठ्यारो कति स्थानीय सम्बन्ध वा आग्रहहरू पनि जोडिन्छन्, जसका कारण विवेक पुर्याउन नसकिए गलत ठाउँमा मत पर्ने सम्भावना हुन्छ । उन्नत लोकतन्त्रमा उम्मेदवारहरू छान्ने आधार उनीहरूको घोषणापत्र हो । तर, नेपालमा न दलहरू विश्वसनीय तथा कार्यान्वयनयोग्य घोषणापत्र बनाउँछन्, न मतदाताले घोषणापत्रका आधारमै मत दिन्छन् । आम नागरिक घोषणापत्रमा भर नपर्नुको एउटा कारण सायद दलहरूले गम्भीरतापूर्वक घोषणापत्र नबनाउनु र चुनाव जितेपछि यसलाई लागू गर्न जोड नदिनु नै हो । यद्यपि, घोषणापत्रप्रति जनजागृति भने बढ्दो छ । राजनीतिक दलहरूले जारी गर्ने हावादारी घोषणापत्रमाथि टीकाटिप्पणीहरू बढ्न थालेका छन् । पाँच वर्षअघि चुनाव जित्नेहरू अधिकांशले यसबीचमा आफ्नो घोषणापत्रको थोरै अंश पनि लागू गर्न सकेका छैनन् । मेट्रो रेलजस्ता आकर्षक र ठूला नारा बेच्नेहरूले त त्यसतर्फ सिन्को पनि भाँचेका छैनन् । अब पनि आम जनतालाई यसै गरी झुक्याइनु हुन्न । यसपटकको चुनावमा ३६ लाख त नयाँ मतदाता छन्, उनीहरू पक्कै तुलनात्मक रूपमा बढी सचेत पनि छन् । त्यसैले यसपालि पनि उसै गरी झुटा आश्वासनबाट जनता झुक्याउन सायद सम्भव पनि नहोला । तैपनि दलहरूले घोषणापत्रलाई आकर्षक बनाउने नाममा फेरि पनि कतिपय पूरा हुनै नसक्ने किसिमका वाचा गरेका छन् । केन्द्रीय रूपमा जारी गरेका घोषणापत्रमा दलहरूले मुलुकको धरातल भुलेर अनेकौं महत्त्वाकांक्षी योजना राखेका छन् । उद्देश्य चन्द्रमा छुने राख्नु नराम्रो होइन, तर त्यसका निम्ति अडिने र उड्ने दुवै आधार भने अवश्य चाहिन्छ । नागरिकका आवश्यकता र चाहनाको परिपूर्तिका लागि भन्दा पनि सस्तो सार्वजनिक खपतका लागि मात्रै योजना घोषणा गर्नु भनेको जनविवेकप्रतिको उपेक्षा हो । त्यसैले नागरिकहरूले दल र उम्मेदवारले देखाउने सपनाको वास्तविकता परीक्षण गर्नुपर्छ, कम्तीमा यस्तो कार्यको थालनी यही निर्वाचनबाट हुनुपर्छ । यसअघि चुनाव जितेकाहरू फेरि पनि उम्मेदवार बनेका छन् भने उनीहरूलाई यसबीचका उपलब्धि सोध्नुपर्छ, पुराना वाचा स्मरण गरेर त्यसप्रति जवाफदेह बन्न लगाउनुपर्छ । अनि मात्रै चुनावी पद्धति राम्रो बन्न सक्छ । त्यसैले भोलि पालिकाहरूलाई कस्तो बनाउने, यति बेला मतदाताहरूकै हातमा छ ।"
रेल सपना !,"स्थानीय तहको चुनावको संघारमा दलहरूको घोषणापत्र हेर्दा, संघीय निर्वाचनको जस्तै सपना सबैले बाँडिरहेका छन् । सपना बेच्नेले सित्तैमा यसो गरेका होइनन्, बदलामा भोट चाहन्छन् । स्थानीय जनप्रतिनिधिहरूले रेलमार्ग बनाउन सक्तैनन् भन्ने सबैलाई थाहा छ । अझ जुन रेलमार्गको कुरा एमालेले उठाएको छ, त्यो त संघीय सरकारले पनि सक्दैन ! उत्तरी सिमानादेखि काठमाडौं हुँदै लुम्बिनी पुर्याउने रेलमार्ग केका लागि ? साधारण ट्रकमा खाँदेर ल्याएको सामान त बल्लतल्ल २४ वटा गाडी छाड्दै, चीनले नजानिँदो किसिमले नाकाबन्दी गरिरहेछ यस्तोमा खर्बौं खर्च गरेर दसौं वर्ष लगाएर बनाउने रेलमार्गबाट के ल्याउने र के पठाउने ?छिमेकीको व्यवहार महसुस गरेर रेलमार्ग होइन बरु थोरै लगानीमा रसुवादेखि काठमाडौंको सडक फराकिलो बनाउँदा १३० किलोमिटर बाटो सजिलै चार घण्टामा पार हुन्छ । बरु पेट्रोल र डिजलको झन्झटबाट पार पाउन इलेक्ट्रिक गाडीहरूको व्यवस्था पो गर्ने हो कि ! पूर्वपश्चिम रेलमार्ग पनि नेपालका लागि त्यति आवश्यक योजना होइन । एउटा सहरबाट अर्को सहरको दूरी हजारौं माइल भए मात्र रेलमार्ग उपयोगी हुन्छ । हाम्रोमा पूर्वपश्चिम दूरी मात्रै रेल चल्नलायक छ । ६ लेनको राजमार्ग बनाएर बीचको २ लेन सुपर फास्ट हाई वे जसमा मालवाहक गाडी मात्र चल्न दिने र त्यो मार्गलाई अरू कसैले अवरोध गर्न नमिल्ने डिजाइन गरेमा आफ्नै बलबुतामा देश सुहाउँदो विकास मोडेल बन्ने थियो । केदारनाथ त्रिपाठी, बूढानीलकण्ठ, काठमाडौं"
स्थानीय चुनावको चटारो,"स्थानीय तह निर्वाचनमा उम्मेदवारहरूले उत्साहपूर्वक उम्मेदवारी दर्ता गराएको समाचार सुखद छ । एमाले र सत्ता गठबन्धनबीच हुने सम्भाव्य प्रतिस्पर्धाबीच मुस्ताङ, गोरखा, डोल्पा, ताप्लेजुङ र मनाङमा ४० पदमा एकल उम्मेदवारी पर्नुले अझै पनि शान्ति, सौहार्दता र सहमतिले कार्य हुन सक्ने ठाउँ छन् भन्ने सन्देश दिएको छ । आसन्न स्थानीय चुनावमा सत्ता गठबन्धनले मिलेर जाने उद्घोष गरे पनि देशभरिका दुई दर्जन जिल्लामा मात्र तालमेल भएको छ । यसले सत्ता गठबन्धनभित्र एकअर्काको अस्तित्व स्विकार्न गाह्रो भएको देखाएको छ । स्थानीय नेताकार्यकर्ता दलीय निर्णयबाट सन्तुष्ट नदेखिँदा धेरैजसो स्थानमा स्वतन्त्र (बागी) उम्मेदवार पनि देखा परेका छन् । यसबाहेक नेत्रविक्रम चन्द र सीके राउतले स्वतन्त्र र दलीय रूपमा आफ्ना उम्मेदवार दर्ता गराउनुले निर्वाचनप्रति सबैको विश्वासलाई समेत प्रकट गरेको छ । त्यसैले स्थानीय निर्वाचन सफल हुनेमा ढुक्क हुन सकिन्छ । महेन्द्रसिंह बम, टीकापुर१, कैलालीस्थानीय तहको निर्वाचनले जनतासँग प्रत्येक्ष सरोकार राख्छ, नजिक पनि छ । जनतालाई गाह्रोसाह्रो पर्दा उसैले भरथेग गर्छ । त्यसैले जनहितमा काम गर्न सक्ने नेतालाई मत दिनुपर्छ । स्थानीय निर्वाचनमा पार्टी होइन, असल व्यक्ति छनोटमा पर्नुपर्छ । पार्टीभन्दा भन्दै जनताको उठिबास भइसक्यो अब आँखा खोल्ने बेला आएको छ । सधैं मेरो पार्टीलाई मात्र भोट हाल्छु भन्नु आफ्नो सन्ततिलाई धोका दिनु हो । अब मेरो पार्टी होइन, राम्रो उम्मेदवारलाई रोज्नुपर्छ । उम्मेदवारको पृष्ठभूमिबारे जानकारी राखेर छनोट गर्नुपर्छ । मतदानबाट हामीले असल नेता छान्न सक्यौं भने भोलिका दिनमा गाउँनगरको स्वरूप बदलिन सक्छ । अहिले कुनै पनि नेतासँग आफ्नो योजना छैन । निर्वाचन जितेर यसो गर्छु भन्ने हुटहुटी पनि छैन । खाली मलाई भोट हाल्नुहोस् भन्छन् । तर भोट किन हाल्ने र हिजो भोट हालेर के भयो अब हाले के हुन्छ भन्ने प्रश्नको जवाफ उनीहरूसँग छैन । जनताले पनि नेतालाई बेलैमा खबरदारी नगरे, ऊ तानासाह बन्न सक्छ । यस्तोमा सचेत नागरिकको मुख्य काम नेताहरूलाई निरन्तर खबरदारी गर्नु नै हो । अहिले राम्रो उम्मेदवार छान्न सकेनौं भने अर्को पाँच वर्ष पछुताउनुबाहेक विकल्प छैन । आवधिक निर्वाचन लोकतन्त्रको बलियो जग हो । त्यसकारण निर्वाचनमा सबै नागरिक सहभागी हुनुपर्छ । मतदान हाम्रो अधिकार र अवसर दुवै हो । यो मौकाको सदुपयोग गर्न सके आफ्नै भविष्य सुन्दर हुनेछ । नगर र गाउँ विकास भयो भने राष्ट्र त्यतिकै समृद्ध बन्छ । त्यसकारण पनि हामीले नगरगाउँका जनप्रतिनिधि छान्दा विचार गर्नुपर्छ । सही दृष्टिकोण भएको नेतालाई मत हाल्नुपर्छ । नेताले पनि सोच्नुपर्छ, मलाई जनताले किन रुचाए वा किन जिताए भनेर । अनि जनमतको कदर गर्दै जनहितलाई सर्वोपरि ठान्नुपर्छ । पुरुषोत्तम घिमिरे, जोरपाटी, काठमाडौं स्थानीय तहको निर्वाचनका लागि उम्मेदवार मनोनयन दर्ताको काम लगभग सकिएको छ । देशभरि अनेक खालका समाचार आइरहेका छन् । रातारात दल अदलबदल गर्नेदेखि स्वतन्त्र वा बागी उम्मेदवारसम्मले नाम दर्ता गराए । यस पटक चुम्बकीय शक्तिको मान्यता समान ध्रुव विकर्षण, असमान ध्रुव आकर्षण जसरी फरक दल र विचारदर्शन बोकेका पार्टीबीच गठबन्धन भएर चुनाव हुँदै छ । कम्युनिस्ट घटकहरू एक ढिक्का भएका भए अरू सब एकातिर भए पनि सन्तुलन समान हुँदैनथ्यो । तर ती आफैं फुटेर, परस्परमा प्रधान शत्रु दरिएर कहिले कोसँग, कहिले कोसँग सहकार्य गरेर सरकार वा शक्तिमा रमाउन चाहने यो एक खालको अवसरवादको नवीन प्रयोग हो । त्यसमाथि आमकार्यकर्ताको भावनाविपरीत कांग्रेसका अधिकांश स्थानीय तहले विद्रोह गर्ने संकेत, विरोध पत्र वा विमति हुँदाहुँदै पार्टी नेतृत्वले एकतर्फी रूपमा गठबन्धन गर्न बाध्य बनाएको लाचारी अवस्था छ । त्यसैको जोड घटाउमा माओवादी केन्द्रले पनि कतिपय स्थानमा पूर्ववत् सम्भावित क्षेत्र गुमाए होलान् त समाजवादीले पनि सम्झौता गरे होलान् । तर माथिका टाउकाले जति नै गठबन्धनको हुंकार, दबाब वा प्रभाव पारे पनि स्वविवेकी मतदाताले मत दिने नै छन् भन्ने कुनै ग्यारेन्टी हुँदैन । जसको नतिजा आएपछि सबै छर्लङ्ग हुनेछ । कतिले अहिल्यै विजयी भएका ठाने होलान् । मनोनयनमा ठूला तामझाम र र्याली तथा सवारीसाधनको लर्को लाग्दैमा जनमत हुने होइन । कतिले ४ वर्षमा ४ वटा गतिला काम गरेन होला तर फेरि पनि पद हत्याउन अनेक सपना बाँड्दै छन् । नागरिकलाई धेरै सपना बाँड्नु पर्दैन । हरेक गाउँपालिकामा एक पायकपर्ने स्थानमा एमबीबीएस चिकित्सकसहितको प्राथमिक स्वास्थ्य सेवा होस् । डोजर आतंक बन्द होस् । कनिका छरे जसरी बजेट सकाउने होइन । आधुनिक कृषिमा जोड, वनजंगल विनाश कम गराउने तथा वृक्षरोपण वृद्धि हुन आवश्यक छ । करोडौंका भ्यु टावर होइन, आवश्यकता ठहरिए सामान्य पार्क बनाऊन् । स्थानीय रोजगार बढ्ने क्षेत्र पहिल्याऊन् । सडक नपुगेका ठाउँ कमै छन् तर सारा सामान सहरबाट जाने अवस्था छ । स्थानीय उत्पादन ठप्पजस्तो छ । व्यवस्थित बजार वा बस्तीबाहेकका लागि जग्गा खण्डित गर्न अनुमति दिनुभएन । सामूहिक वा सहकारीको अवधारणामा विकासको मोडल हुनुपर्छ । त्यसका लागि स्थानीय जनप्रतिनिधिले सहजीकरण, बजारीकरण वा आवश्यक सरहसयोग गरे काफी हुन्छ । बाँकी वाइफाई र हाइफाई का विकासे सपना त गएका चुनावमा पनि सुनिएका नै हुन् । भड्किला चुनाव खर्च बन्द गरौं । यसपटक दलभन्दा व्यक्ति हेरेर उम्मेदवार चयन गरौं । राम्रामध्येबाट पनि राम्रा छानौं । मत दिने बेला दिने अनि पछि विजयी भएपछि यो गरेन र त्यो गरेन भन्नुभन्दा कसलाई विजयी गराउँदा गाउँ, ठाउँ वा समाजको विकास हुन्छ उसैलाई चयन गरौं । श्रीकृष्ण राजवंशी, सुनकोसी३, सिन्धुली"
हप्तामा कति घण्टाको काम उपयुक्त ?,"नेपालमा कहिले ?अरू मुलुकमा हप्तामा चार दिन मात्रै काम गर्ने अभ्यास सुरु हुँदा नेपालमा भने कार्यालय समय अझै साताको छ दिन नै छ । अघिल्लो दशकमा परीक्षणस्वरूप हप्ताका दुई दिन सरकारी बिदा दिन थालिए पनि त्यसले निरन्तरता पाएन । नेपालमा रिमोट वर्कले अझै व्यापकता पाउन सकेको छैन, अझै माया पाउन सकेको छैन । कोभिड महामारीका बेला घरबाट काम गर्ने केही अभ्यास भए पनि अझै यसलाई खुला हृदयले अँगाल्न सकिएको देखिँदैन । कतिपय निजी क्षेत्रका कर्मचारीले कोभिडको लकडाउनमा घरमा बसेर काम गर्ने अवसर त पाए, तर पूरा तलब भने पाएनन् । बिहान नौ बजेदेखि बेलुका छ बजेसम्मै काम गराउन लगाउने तर तलबचाहिँ आधा मात्रै दिनेहरू पनि देखिए । हुन त रिमोट वर्कका लागि बिजुली र इन्टरनेटको भरपर्दो उपलब्धता र पहुँच पनि उत्तिकै आवश्यक हुन्छ । निजी, गैरसरकारी, सार्वजनिक तथा सरकारी सबै क्षेत्रका मानव संसाधन विभागहरूले वर्कलाइफ ब्यालेन्स हुने गरी लचिला कार्यक्रमहरू ल्याउन आवश्यक छ । नेपालजस्तो सामाजिक गतिविधि र संयुक्त परिवारको अवधारणा बलियो रहेको समाजमा यसको अझ बढी खाँचो छ । अनिता आचार्य र जी पद्मावतीले नेपालका निजी बैंकका कर्मचारीहरूबीच गरेको एक अध्ययनले वर्कलाइफ ब्यालेन्स ले कर्मचारीमा कामप्रतिको सन्तुष्टि बढाएको पाइयो । पेसागत क्षमता अभिवृद्धि र संस्थाले वर्कलाइफ ब्यालेन्स का लागि गर्ने पहललाई कर्मचारीकामदारले उत्साहजनक विशेषता का रूपमा लिने गरेको पाइयो । यस्तै, अन्य केही सर्वेक्षणमा पनि कर्मचारीले आफ्नो कामका लागि लचिलो खालको कार्यतालिका महत्त्वपूर्ण भएको र आफूले त्यस्तो चाहेको बताएका थिए । लचिलो कार्यतालिकाको अभ्यासले कर्मचारीमा सकारात्मक प्रभाव पारेको पाइएको थियो । त्यसले व्यक्तिगत प्रतिबद्धता र कामको समय व्यवस्थापन गर्न सहज भएको र आफूलाई बढी जिम्मेवार बनाएको सहभागीले बताएका थिए । एकातिर कामको जिम्मेवारी र सफलता, अर्कातिर घरपरिवार तथा साथीभाइसँगको सम्बन्ध र जिम्मेवारी । यी दुई पक्षमध्ये कतातिर बढी समय दिने भन्नेमा पेसागत क्षेत्रमा लागेकाहरूको मन विभाजित हुन पुग्छ । रोजगारदाताले सकेसम्म सन्तुलनमा राख्ने प्रयास गरेमा कर्मचारीको काँधमा थुप्रिएको त्यो अभिभारा पनि हट्न पुग्छ । कम्पनी तथा रोजगारदाताहरूले उचित ठाउँमा सानो लगानी गर्दा पनि त्यसले कामको सन्तुष्टि र उत्पादकत्वमा गुणस्तरीय र नसोचेको परिवर्तन ल्याउन सक्छ । कर्मचारीको कामचोर प्रवृत्तिलाई औंल्याउँदै यस्तो नीतिले झनै कामको गुणस्तर र प्रतिफललाई असर पुर्याउने तर्क पनि गर्न सकिएला, तर त्यसका लागि कर्मचारीलाई जिम्मेवार बनाउने थुप्रै तौरतरिका अपनाउन सकिन्छ । फेरि बिहानदेखि बेलुकासम्म काममा जोतिँदा मात्रै नतिजा राम्रो आउने होइन भन्ने तथ्य अध्ययनहरूले पनि देखाउन थालेका छन् । काम गर्ने क्षेत्रमा अलिकति मात्रै पनि लचकता अपनाउँदा कर्मचारीलाई धेरै प्रोत्साहन मिल्छ । पारिवारिक र पेसागत जिम्मेवारीको पेलानमा रहेका कर्मचारी (खास गरी महिलाहरू) लाई यसबाट धेरै सहयोग र प्रोत्साहन पुग्ने थियो । अन्त्यमा, राज्य, नीतिनिर्माता र रोजगारदाताहरूले समय सान्दर्भिक, वैज्ञानिक र सिर्जनशील खालका वर्कलाइफ ब्यालेन्स का पहलहरू गर्न ढिलाइ गर्नु हुँदैन । कर्मचारी खुसी र सन्तुष्ट भए मात्रै कामको गुणस्तर र प्रतिफल पनि बढ्छ ।"
निर्वाचनचन्दा र भ्रष्टीकरण,"मुलुक यतिखेर स्थानीय तहको चुनावको संघारमा छ । नेपालको संविधान जारी भएपछि यो दोस्रो पटकको निर्वाचन हुँदै छ । सरकारले यही वैशाख ३० गते एकै चरणमा सम्पन्न गर्ने गरी निर्वाचन मिति तोकेको छ । निर्वाचन एकातर्फ निर्धारित समयमै स्वच्छ, स्वतन्त्र, निष्पक्ष र विश्वसनीय आधारमा हुन जरुरी छ भने, अर्कातर्फ निर्वाचन खर्चको सवालले महत्त्व राख्छ । निर्वाचनमा उम्मेदवारले सरकारी स्रोतको प्रयोग गर्ने, अनैतिक रूपमा सहयोग लिने, तोकिएको सीमाभन्दा अधिकतम खर्च गर्ने, भोट खरिद गर्नेजस्ता कार्य हाम्रो सन्दर्भमा सामान्य भइसकेका छन् । यस्ता कामकारबाहीले राजनीतिक दलप्रति जनविश्वास गुम्दै गएको छ । अर्कातर्फ, विगतदेखि नै निर्वाचन आयोग कार्यान्वयन गर्न नसकिने नीतिनियम मात्र बनाउने र संवैधानिक अधिकारको प्रयोग गर्न नसक्ने निकाय पुष्टि हुँदै आएको छ । किनकि विगतमा समेत चुनावअघि जेजति फलाके पनि उसले पछि गल्तीउपर कारबाही गर्न सकेन । विगतको संसदीय चुनाव जित्न एक प्रभावशाली नेताले ६ करोड रुपैयाँ खर्च गरेको कुरा यतिखेर निकै चर्चाको विषय बनेको छ । निर्वाचन कानुनअनुसार दल, उम्मेदवार वा निर्वाचन प्रतिनिधिले निर्वाचन अवधिमा गरेको सम्पूर्ण खर्चको विवरण आयोगले तोकेको ढाँचामा राखी निर्वाचन कार्यालयमा बुझाउनुपर्छ । विगतमा नगरप्रमुख र उपप्रमुखले करोडौं रकम खर्च गरेका कुराहरू पनि सार्वजनिक हुन थालेका छन् । कार्यालयलाई खर्चको विवरण बुझाउँदा बिल भर्पाइ ठिक्क मिलाएर पेस गर्ने प्रवृत्ति छ । यस्ता कुराउपर निर्वाचन कार्यालय वा आयोगले जाँचपडताल गर्ने खासै प्रचलन छैन । आयोगले तोकेको हदभन्दा बढी खर्च गरेमा त्यसरी भएको खर्च बराबरको रकम जरिवाना गर्ने व्यवस्था छ । कानुनअनुसार जरिवाना नबुझाएमा दल वा उम्मेदवारलाई तत्कालदेखि लागू हुने गरी छ वर्षसम्म कुनै पनि निर्वाचनमा भाग लिनबाट रोक लगाउन वा उम्मेदवार हुन अयोग्य घोषित गर्न सक्छ भने त्यस्ता व्यक्ति निर्वाचित भएका रहेछन् भने निजको निर्वाचन स्वतः बदर हुने कानुनी व्यवस्था छ । निर्वाचनसम्बन्धी कानुनको कार्यान्वयन गर्ने मुख्य जिम्मेवार निकाय नै आयोग हो । तर ऊ यसको कार्यान्वयन गर्ने हैसियतमा केही हदसम्म चुकिसकेको छ । आयोगले निर्वाचनसम्बन्धी कामकारबाही सरकारको विद्यमान स्रोतसाधनको विचार गरेर मितव्ययी ढंगबाट गर्नुपर्नेमा बढीभन्दा बढी भत्ता सुविधा आयोगकै पदाधिकारीहरूले लिने गरी निर्णय गरेको छ, जसलाई लिएर सञ्चारमाध्यमबाट पर्याप्त आलोचना भइसकेको छ । राजनीतिक दलहरू विगतमा अहिले जस्तो खर्चिला थिएनन् । वर्तमान समयमा पैसा खर्च गरेर पदमा पुग्न, अनि जेजसो गरेर भए पनि धन आर्जन गर्न, त्यही धनले एक किसिमले राजनीति कब्जा गर्न र पटकपटक सत्तामा पुग्न नेपालका दलहरू लागिपरेका छन् । यतिखेर त चुनावका माध्यमबाट राजनीतिक दलहरू चन्दा संकलन गरिरहेका छन् । नेपालको राजनीतिक चन्दा पारदर्शी हुन सकिरहेको छैन । चन्दा पारदर्शी नहुँदा अर्थतन्त्र अनौपचारिक रूपमा बढ्न गएको छ । यही कारण बिनास्रोतको पैसा भित्रिने गरेको छ, जसले भ्रष्टाचारलाई प्रश्रय दिन्छ । यस्तो कामले नेपाल भ्रष्टाचार गर्ने मुलुकहरूको सूचीमा झनै माथि जाने सम्भावना हुन्छ । सरकारले भ्रष्टाचार नियन्त्रण गर्न नसकेको आरोप लागिरहेको छ । ठूला दलहरू नै राज्यका ठूला भ्रष्टाचार प्रकरणमा एकमत छन् । विशेष गरी पुँजीगत लाभकर, वाइडबडी, यती, ओम्नी, ललिता निवास प्रकरणमा सबै एक छन् । सरकारले संसद्मा पेस गरेको बजेटमार्फत नै २०८० सालसम्म आयकर ऐनअनुसार आयको स्रोत नखोज्ने प्रावधान ल्याउनुले वैधानिक किसिमले अवैध धनलाई प्रश्रय दिएको छ । अर्बका भ्रष्टाचारी लाख धरौटीमा छुट्ने परिपाटीको सुरुवात भएको छ । वर्तमान संविधान लागू भएयता विशेष गरी राजनीतिक पदाधिकारीलाई भ्रष्टाचार अभियोगमा जेल सजाय तोकिएको छैन । राजस्वसम्बन्धी मुद्दाहरूले अदालतबाट माफी मिनाहा पाउने क्रम बढेको छ । विशेष अदालत र सर्वोच्च अदालतमा लामो समयदेखि छिनोफानो नभई विचाराधीन रहेका भ्रष्टाचारसम्बन्धी मुद्दाहरूको संख्या अत्यधिक छ । संविधानअनुसार भ्रष्टाचारमा कारबाही गर्ने निकाय अख्तियार दुरुपयोग अनुसन्धान आयोगको साख गिरेको छ । हिजोका दिनमा जसको सम्पत्ति छानबिन गरी कारबाहीको दायरामा ल्याउनुपर्छ भनियो, पछि तिनैलाई आयोगमा नियुक्ति दिइयो । राज्यले विशेष सम्मान गरेको वा संविधानले पत्याएको संवैधानिक परिषद्बाट आयुक्तहरू नियुक्ति गर्दा दलीय भागबन्डा लगाइन्छ । यो आयोगले सेना, संवैधानिक निकायका पदाधिकारी, न्यायाधीशउपर कारबाही गर्न नमिल्ने गरी बचावट गरेको छ । उता, राजनीतिक क्षेत्रदेखि यी सबैलाई कारबाही गर्न सक्ने गरी स्थापना गरिएको सम्पत्ति शुद्धीकरण विभाग क्रियाशील हुन सकेको छैन । विभाग अझै स्रोतसाधन र जनशक्तिविहीन अवस्थामा छ । स्थापनाकालदेखि हालसम्म करिब सयवटा मुद्दा पनि पुगेको छैन । विभागले विगत नौ महिनामा दुईवटा र अघिल्लो वर्ष पाँचवटा मुद्दा हेरेको छ । सम्पत्ति शुद्धीकरण विभागले अपेक्षित गति लिन नसक्दा निर्वाचनको मुखमा कालो धनलाई शुद्धीकरण गर्ने प्रवृत्ति बढ्ने स्पष्टै छ । केही समयदेखि अर्थ मन्त्रालय र राष्ट्र बैंकको हानथापमा करिब ४० करोड बिनास्रोतको कालो धन भित्रिनुले पनि यसलाई प्रस्ट गरेको छ । यसले मुलुकको अर्थतन्त्रमा नकारात्मक असर पारेको छ । अवैध धनमा नेता र कर्मचारीको स्वार्थ मिल्दा मुलुक जोखिममा पर्ने सम्भावना बढेको छ । अवैध बाटोबाट भित्रिएको कालो धनलाई स्रोत खोज्नेभन्दा संरक्षण गर्ने प्रवृत्ति बढेपछि नेपाल अन्तर्राष्ट्रिय वित्तीय कारबाही कार्यदलको कालोसूचीमा पर्ने जोखिम बढेको छ । चुनावको मुखमा चन्दा वा अन्य कुनै किसिमले नेताहरूले रकम संकलन गर्ने र कालो धन शुद्धीकरण गर्ने प्रकृयाले थप जोखिम सिर्जना गरेको छ । अन्तर्राष्ट्रिय वित्तीय कारबाही कार्यदलले कालोसूचीमा राखेको देशमा अवैध आर्थिक कारोबार हुने, चरम भ्रष्टाचार बढ्ने, कर छली बढी मात्रामा हुने हुन्छ । त्यस्तो भए विदेशी सहयोग नआउने, विदेशका बैंकको कार्ड नेपालमा नचल्ने, नेपालका बैंक तथा वित्तीय संस्थाले जारी गरेको प्रतीतपत्र वा एलसी विदेशी बैंकहरूले अमान्य गर्ने, वैधानिक प्रक्रियाबाट रेमिट्यान्स नआउनेजस्ता समस्या आइपर्छन् । अन्तर्राष्ट्रिय वित्तीय कारबाही कार्यदलले निकट भविष्यमा नेपालको अवस्थाबारे अध्ययन गर्ने निश्चित भएको छ । सो कार्यदलले भ्रष्टाचार नियन्त्रण गर्ने नेपालका विभिन्न निकायका कामकारबाही अनुगमन र मूल्यांकन गर्दा निश्चित प्रतिशत अंकभार प्राप्त गर्न नसके मुलुक कालोसूचीमा पर्ने सम्भावना हुन्छ । यसप्रति राजनीतिक दल बढी चनाखो हुन आवश्यक छ । सम्पत्ति शुद्धीकरण विभागमाथिको राजनीतिक हस्तक्षेप, विभागको कमजोर अनुसन्धान प्रक्रिया, विभागमा उजुरी पर्दा पनि छानबिन नहुने, जनशक्ति र स्रोतसाधनको कमीले विभागलाई निकम्मा बनाउनेजस्ता कामकारबाहीले गर्दा मुलुक संकटोन्मुख हुनेछ । यसको मार नेपाली जनतालाई पर्नेछ । यसर्थ आसन्न चुनाव दलमुखी नभई जनताको सर्वोपरि हितमा हुन आवश्यक छ ।"
जलवायु परिवर्तनको मारमा चरा,"तीव्र जलवायु परिवर्तन र यसले निम्त्याएको दुष्परिणाम सबैभन्दा ठूलो चुनौती बनिरहेको छ । करोडौं वर्षदेखि अनुकूलित वातावरणमा जीव र वनस्पतिको क्रमिक विकाससँगै सृष्टिचक्रको आफ्नै सनातन, सन्तुलित र गतिशील नियममा चलिरहेका हावापानीको चक्र, तापमानको परिवर्तन, पर्यावरणीय सञ्जालको अन्तरसम्बन्धजस्ता प्राकृतिक प्रणाली मानवीय क्रियाकलापले खलबलिइरहेका छन् । कार्बनलगायत अन्य हरितगृह ग्यासको बढ्दो र अनियन्त्रित उत्सर्जनले पृथ्वी तात्दै जाँदा यसका बहुपक्षीय र दूरगामी असर देखिँदै छन् । संसारको जुनकुनै भूभागमा पनि पाइने, सजिलै देख्न र अनुगमन गर्न सकिने तथा अधिकांश प्रजातिको पहिचान र तिनको वितरण थाहा भएकाले पर्यावरणीय परिवर्तन र त्यसको असरबारे अध्ययन गर्न वैज्ञानिकहरूले सूचक प्रजातिका रूपमा चरा रोज्ने गर्छन् । खास प्रकारले बस्ने चराहरू बासस्थान र आसपासको वातावरणमा आएको परिवर्तनले प्रभावित हुन्छन्, त्यसको प्रतिक्रिया पनि तुरुन्तै देखिन्छ । हरेक प्रजातिका चराको चर्ने तरिका, गुँड बनाउने विधि, बस्ने स्थान र वातावरण फरकफरक हुन्छन् । वातावरण अप्राकृतिक रूपमा अधिक तातो वा चिसो भयो भने चराहरू तत्कालै अनुकूलित भइहाल्न सक्दैनन् । परिणामतः, परम्परागत क्षेत्रबाट विस्थापित हुन्छन् । अन्यत्र पनि अनुकूलित वातावरण पाउन नसके लोप नै हुन्छन् । बर्डलाइफ इन्टरनेसनलका अनुसार, विश्वमा चरा लोप हुनुका पाँच मुख्य कारकमध्ये जलवायु परिवर्तन एउटा हो । विश्वमा पाइने ११ हजारभन्दा बढी प्रजातिका चरामध्ये करिब १५ सय प्रजाति लोपोन्मुख छन् र तिनका एकतिहाइ प्रजाति जलवायु परिवर्तनको प्रत्यक्ष मारमा छन् । अमेरिकाको अडुवन सोसाइटीको अध्ययनअनुसार, जलवायु परिवर्तनको दर यस्तै रहे उत्तर अमेरिकामा पाइने ५ सय ८८ प्रजातिमध्ये ३ सय १४ प्रजातिका चराले सन् २०८० सम्ममा अहिले उपभोग गरिरहेको बासस्थानको ५० प्रतिशत गुमाउनेछन् । यो शताब्दीको अन्त्यसम्म उत्तरी युरोपमा चराको बासस्थान पनि करिब ७३ प्रतिशतले संकुचन हुने आकलन छ । सन् १९६६ देखि २०१३ सम्म उत्तर अमेरिकामा जाडोयाममा गरिएको एउटा अध्ययनमा ३ सय ५ प्रजातिका चरा परम्परागत बासस्थानबाट औसतमा ६५ किलोमिटर उत्तरतर्फ सरेका छन्, जसमध्ये ४८ प्रजातिका चरा त ३२० किलोमिटरभन्दा बढी सरेका छन् । अधिकांश चरा समुद्री तटबाट पनि टाढा सरेका छन् । यसको प्रमुख कारण, उक्त क्षेत्रमा बढ्दै गएको हिउँदे तापक्रमलाई मानिएको छ । सीमित प्रजाति मात्र अनुकूलित भएर पहिलेकै ठाउँमा बस्न सकेका छन् । आर्कटिक क्षेत्रमा प्रजनन गर्ने आइभोरी गल, लिटिल औकजस्ता चरा तीव्र गतिमा हिउँ पग्लिनुका कारण संकटमा छन् । क्यानाडामा आइभोरी गलको संख्या गत २० वर्षमा ९० प्रतिशतभन्दा बढीले घटेको छ । हरितगृह ग्यास यही गतिमा उत्सर्जन भइरहे अन्टार्टिक क्षेत्रमा मात्र पाइने इम्पेरिएर पेन्गुइन सन् २१०० सम्म ९८ प्रतिशत लोप हुने वैज्ञानिकहरूको दाबी छ । समुद्र तात्दै गएपछि माछाहरू पानीको गहिराइमा बस्दा, पफिनजस्ता समुद्रको सतहको माछा खाने चराहरू आहारा अभावका कारण संकटमा पर्दै गइरहेको विभिन्न अध्ययनले देखाएका छन् । समुद्री बगरहरू बढ्दो पानी सतहले डुबानमा पर्दा पिपिङ प्लोभर, स्यानडरलिङजस्ता चरा लोप हुने अवस्थामा पुगेका छन् । चराको प्रजनन समय र तिनलाई आहाराको प्रचुर उपलब्धता हुने समय सँगै हुन्छ । उदाहरणका लागि, कीरा र लार्भा खाने चराहरूले वर्षा ऋतुको सुरुवातसँगै प्रजनन गर्छन् भने सिनो खाने गिद्धहरू जाडोयाममा प्रजनन गर्छन् । किनकि जाडोमा गाईवस्तुको मृत्यु बढी हुने गर्छ । बदलिँदो तापक्रमले चराको आहारा उपलब्ध हुने समयमा परिवर्तन आएको छ, जसका कारण प्रजनन प्रभावित भएको छ । नेपालमा पनि पाइने चिचिल्कोटेको प्रजनन समय र मुख्य आहार लार्भाको उपलब्धता हुने समयबारे युरोपमा गरिएको २० वर्षे लामो अध्ययनले बढ्दो तापमानका कारण लार्भा प्रचुर मात्रामा पाइने समयसँग फरक पर्नाले प्रजनन दरमा गिरावट आएको देखाउँछ । नेपालका सिमसार क्षेत्रमा जाडो याममा बसाइँ सरी आउने मरुलको पोल्यान्डमा सन् १९७२ देखि २०१९ सम्म गरिएको प्रजनन अध्ययनमा उक्त अवधिमा त्यस क्षेत्रमा तापक्रम ३५ डिग्री सेल्सियसले बढेको तर मरुलको प्रजनन सफलता उच्च दरमा घटेको पाइएको छ । मौसमअनुसार बसाइँसराइ गर्ने चराहरू पनि जलवायु परिवर्तनको असरको मारमा छन् । सन् १९७० देखि अमेरिकाको सिकागो संग्रहालयमा संकलन गरिएका ५२ प्रजातिका बसाइँसराइ गर्ने चराका करिव ७० हजार नमुनाको अध्ययनमा, आधा शताब्दीमा चराको शरीरको आकार सानो हुँदै गएको तर पखेटाको लम्बाइ भने बढेको पाइएको छ । सँगसँगै बसाइँसराइको समय पनि परिवर्तन हुँदै गएको छ । जलवायु परिवर्तनको सबैभन्दा बढी मार हाम्रो हिमाली भेगमा परेको छ । पृथ्वीको तापमानलाई यो शताब्दीको अन्त्यसम्म १५ डिग्रीमा सीमित राख्ने विश्वव्यापी बहसमा कतिपय ठूला देशहरू नै सहमत हुन सकेका छैनन् । यो प्रतिबद्धता कार्यावन्यन भएकै खण्डमा समेत हिन्दकुश हिमालय क्षेत्रको तापक्रम वृद्धि २ डिग्री सेल्सियसभन्दा बढी हुने विभिन्न अध्ययनले देखाएका छन् । यो क्षेत्रसँग झन्डै १९ अर्ब मानिसको पानी, अन्न र ऊर्जाको प्रत्यक्ष सम्बन्ध भए पनि जलवायु परिवर्तनका बहुपक्षीय असरको अध्ययन र त्यसको निराकरणका उपायहरूबारे खासै ध्यान दिइएको छैन । दस प्रमुख एसियाली नदी प्रणालीको मुहान यो क्षेत्र पृथ्वीका दुई ध्रुवपछि सबैभन्दा बढी हिउँ भएको ध्रुव हो । विश्व तापमानमा १ डिग्री सेल्सियस वृद्धि हुँदा यो क्षेत्रमा १८ डिग्रीसम्म तापक्रम बढ्ने पछिल्लो अध्ययनले देखाएको छ, त्यसैले यो क्षेत्र अत्यन्तै जोखिममा छ । यहाँ पाइने चरा, अन्य वन्यजन्तु, वनस्पति, कृषि र भूबनोटमा तापक्रम वृद्धिका कारण परेका असरको निरन्तर वा लामो समयसम्मको अध्ययन गरिएको छैन । केही फुटकर अध्ययनहरूमा यहाँका चराहरू पनि थप उचाइतर्फ सर्दै गएका तथा तिनका बासस्थान संकुचित बन्दै गएको देखिएको छ ।मुख्यतः ३०० मिटर तल तराईमा बस्ने मयूर सन् २०१९ मा ३,१९६ मिटरको उचाइमा प्यूठानको कोठी लेकमा पाइयो । हाडफोर गिद्धको गुँड संसारमै सबैभन्दा बढी उचाइ ४,८०० मिटरमा अन्नपूर्ण क्षेत्रमा भेटिएको छ । हिमाली क्षेत्रका खास प्रकारको बासस्थानमा बस्ने कालिज प्रजातिका चराहरू थप उत्तरी उचाइमा सर्दै गएका छन् । जलवायु परिवर्तनका कारण डाँफेका लागि विद्यमान उपयुक्त बासस्थान लामटाङ, मनास्लु र अन्नपूर्ण सुंरक्षित क्षेत्रको करिब ७४९ वर्ग किलोमिटर क्षेत्रफल सन् २०५० सम्ममा ५६१ वर्ग किलोमिटरमा खुम्चिने अध्ययनले देखाएको छ । तराई भूपरिधि क्षेत्रमा फैलिएको दुर्लभ डंगर गिद्धको हालको अनुकूलित बासस्थान ३,१४३ वर्ग किलोमिटर क्षेत्रफलको ९ प्रतिशत सन् २०५० सम्ममा नाश हुनेछ । सन्तुलित पर्यावरणको सूचकका रूपमा लिइने चराहरूमा परेको असरका यी केही उदाहरणले जलवायु परिवर्तन विश्वव्यापी रूपमा आम समस्या बन्दै गएकामा दुईमत छैन । तर, विकसित देशहरूको गैरजिम्मेवारी, राजनीतिक दाउपेच र व्यापारिक स्वार्थका कारण जलवायु परिवर्तन दर रोक्न एकमत हुन नसक्दा यसको मार विश्वसमुदायले खेपिरहेको छ । यही दरमा कार्बन उत्सर्जन हुँदै गए सन् २१०० सम्ममा ५४ डिग्रीसम्मको ताममान वृद्धि हुन सक्ने प्रक्षेपण गरिएको छ, जसको परिणाम अत्यन्तै भयावह हुने आकलन गरिएको छ । विकसित तथा उदीयमान राष्ट्रहरूले पृथ्वी, यसको जीवन र मानव समुदाय नै जोगाउने युगीन जिम्मेवारी पूरा गर्न अब गम्भीर बन्नैपर्छ ।जलवायु परिवर्तनले खुम्चिँदै गएको चराको बासस्थान पुनर्स्थापना र संरक्षण जरुरी छ । यसले समग्र पर्यावरणलाई सन्तुलित राख्न मद्दत गर्छ नै संरक्षित वन जंगलले उत्सर्जित कार्बन शोषणमा पनि सहयोग पुर्याउँछ । नत्र निकट भविष्यमा हामीले पनि चराहरूकै नियति भोग्नुपर्नेछ ।"
टर्कीबाट ४ नेपाली मुक्त,"काठमाडौं (कास) टर्कीको ताक्सिम स्क्वायरमा ६ जना पाकिस्तानी हतियारधारीद्वारा बन्धक बनाइएका चार नेपाली मंगलबार मुक्त भएका छन् । उनीहरूलाई प्रतिव्यक्ति १० हजार युरो माग गर्दै तीन दिनदेखि बन्धक बनाइएको थियो । बन्धक बनाउने एक सदस्यलाई पक्राउ गरी टर्की प्रहरी नेपाली राखिएको भवनमा पुगेका थिए । प्रहरीले उक्त समूहबाट पेस्तोल र चक्की बरामद गरेको छ । बन्धक हुनेमा दुईदुई जना पुरुष र महिला थिए । टर्की मामिला हेर्ने पाकिस्तानस्थित नेपाली दूतावासले घटनाबारे जानकार रहेको जनाएको छ । बन्धक हुने नेपालीबारे प्रारम्भिक सूचना छ । त्यसबारे अझै विस्तृत जानकारी आइसकेको छैन । सूचना लिने प्रयास गरिरहेका छौं, दूतावासका उपप्रमुख लोकबहादुर क्षत्रीले कान्तिपुरलाई भने । प्रहरीबाट उद्धार भएका चार जनाको अवस्था सकुशल छ । ती नेपाली युरोप छिर्न टर्की पुगेका थिए । क्षत्रीले चार जना नेपालीको भिसा अवस्थाबारे जानकारी लिइरहेको बताए ।"
रियादमा नेपाली ध्वजावाहक,"(रियाद, साउदी अरब)  नेपाल वायुसेवा निगमले साउदी अरबको रियादस्थित विश्वकै दोस्रो ठूलो विमानस्थलमा शनिबारदेखि नियमित उडान सुरु गरेको छ । रियादसहित साउदी अरबका दमाम, जेद्दालगायत सहरका श्रम क्षेत्रमा कार्यरत ४ लाख नेपालीलाई लक्षित गर्दै निगमले किङ खालिद अन्तर्राष्ट्रिय विमानस्थल मा उडान थालेको हो ।नेपालले साउदीसँग कूटनीतिक सम्बन्ध स्थापना गरेको साढे चार दशकपछि निगमले पहिलो पटक शुक्रबार वाइडबडी विमान उक्त विमानस्थलमा अवतरण गरायो । यससँगै आफ्नो बेडामा भएका दुइटा बोइङ ७५७ बाट साउदीमा सेवा विस्तार गर्ने निगमको दुई दशकदेखिको सपना पनि पूरा भएको छ । निगमका कार्यकारी अध्यक्ष युवराज अधिकारीका अनुसार साउदीमा उडान गर्न निगमले विगतदेखि नै प्रयास गर्दै आए पनि तेस्रो पटकमा मात्र व्यावसायिक उडान सम्भव भएको हो । नेपालसँग कूटनीतिक सम्बन्ध स्थापना भएको ४५ औं वर्षगाँठका अवसरमा साउदीको नागरिक उड्डयन नियमन गर्ने निकाय जेनरल अथोरिटी अफ सिभिल एभिएसन रियादले व्यावसायिक उडानका लागि फागुन २२ मा अनुमति दिएको उनले बताए । निगमले त्रिभुवन अन्तर्राष्ट्रिय विमानस्थल काठमाडौंबाट दमाम, जेद्दा र राजधानी रियादका लागि उडान अनुमति पाएको छ । योसँगै निगमले उडान सेवा ८ औं मुलुक र १० औं गन्तव्यसम्म विस्तार गर्न सफल भएको छ । विश्वभरका करिब ४० हजार विमानस्थलमध्ये दोस्रो ठूलो क्षेत्रफल रियाद विमानस्थलको छ । निगमको उडान सुरु भएपछि यहाँ रहेका नेपाली समुदायले खुसी व्यक्त गरेका छन् । यहाँको श्रम बजारमा रहेका नेपालीका लागि यो गर्वको कुरा हो, गैरआवासीय नेपाली संघ, मध्यपूर्वका संयोजक राजेन्द्र अर्यालले भने, अन्य मुलुकका श्रमिकहरू जस्तै यहाँ रहेका ४ लाख नेपालीले वर्षौंदेखि रियादमा नेपाली वायुसेवाको सपना देखेका थिए । अब नियमित उडान भइदियोस् । काठमाडौंबाट साढे ५ घण्टा लामो पहिलो उडानमा जनप्रतिनिधि, सरकारी अधिकारी, निजी र वित्तीय क्षेत्रका प्रतिनिधि, निगमको सञ्चालक समिति सदस्य, सञ्चारकर्मीसहित २२ जनाको टोली सहभागी थियो । टोलीलाई रियादस्थित नेपाली दूतावासका कार्यवाहक राजदूत दिलीपकुमार पौडेल, निगमलाई सहायता गर्ने जनरल सेल्स एजेन्ट अल फैसलिया मोर्डन एभिएसनका जनरल म्यानेजर फैयाज सिद्दिकी, रियादमा ग्राउन्ड ह्यान्डलिङ गर्ने प्राविधिक कम्पनी एसजीएसका बिजनेस डाइरेक्टर बदर अलि अलहसनान, रियाद एयरपोर्ट म्यानेजर मोहम्मद अलसायकलगायतले स्वागत गरेका थिए ।कार्यवाहक राजदूत पौडेलका अनुसार साउदीबाट सिधा उडान नहुँदा नेपाली कामदारले दोहा, ओमन, कुबेत, बहराइनलगायत खाडी गन्तव्यलाई ट्रान्जिट बनाई ओहोरदोहोर गर्नुपर्थ्यो । सिधा उडान गर्दा बिरामी यात्रुलाई धेरै सजिलो हुन्छ, उनले भने, लकडाउनमा आफ्नो जहाज नभएकाले शव पठाउन महिनौं कुर्नुपर्यो । उनका अनुसार कोभिडपछि विश्वभर गरिएको पहिलो चरणको लकडाउनमा दूतावासले २ सय वटा शव चार्टर उडानबाट नेपाल पठाएको थियो । चार महिनाको लकडाउनमा ७५ वटा शव साउदीमै अन्त्येष्टि गरिएका थिए । स्वदेशी र विदेशी गरी ५८ वटा वायुसेवाले उडान गर्ने रियादमा निगमलाई १ सय ५७ यात्रु क्षमताको एयरबसको ए ३२० न्यारोबडी र २ सय ७४ यात्रु क्षमताको ए ३३० वाइडबडी विमान अवतरणको अनुमति दिइएको छ । पहिलो उडान वाइबडीबाट गरेको निगमले यात्रुको चापका कारण सोमबार दोस्रो उडानमा न्यारोबडी पठाएको थियो । कार्यकारी अध्यक्ष अधिकारीले यात्रुको मागपछि उडान संख्या पनि बढाउने बताए । पहिलो उडानमा यहाँको नेपाली समुदायबाट राम्रो प्रतिक्रिया पायौं, अधिकारीले भने, अब रियाददेखि ४ सय किलोमिटर दूरीमा रहेको औद्योगिक सहर दमामबाट पनि उडान गर्न माग छ । पर्यटनमन्त्रीसँग छलफल गरेर चाँडै उडान थाल्छौं ।निगमले उडान सुरु गरेपछि अन्य वायुसेवाको मनपरी भाडादर घट्न थालेको छ । चिनियाँ लगानीमा यती एयरलाइन्ससँगको सहकार्यमा सञ्चालित हिमालय एयरलाइन्ससँग प्रतिस्पर्धा गर्न निगमले हाल नेपाली श्रमिकलाई हाते झोला र टीभीबाहेक ४० केजीसम्म लगेज छुट दिएको छ । अब साउदीको एकतर्फी हवाई भाडा कम्तीमा ५ हजार रुपैयाँका दरले घटेको छ । रियादकाठमाडौंको एकतर्फी भाडा ९ सय साउदी रियालबाट घटेर ६ सयमा झरेको छ । नेपालसाउदीबीच वार्षिक ८ अर्ब रुपैयाँभन्दा बढी व्यापार हुने गरेको छ । पहिलो उडानबारे निगमले रियादमा आयोजना गरेको कार्यक्रममा सहभागी गैरआवासीय नेपाली तथा पर्यटन व्यवसायीलाई उद्योग वाणिज्य महासंघका वरिष्ठ उपाध्यक्ष चन्द्रप्रसाद ढकालले निजी क्षेत्रका तर्फबाट लगानी विस्तार गर्न सुझाव दिएका थिए । कार्यक्रममा सहभागी एमाले नेता तथा पूर्वउद्योगमन्त्री महेश बस्नेतले पर्यटक आगमनमा जोड दिन र साउदीमा भएका प्रविधि र सीप नेपालमा विस्तार गर्न नेपाली समुदायलाई आग्रहसमेत गरे ।"
मर्जर तोडेको भन्दै हिमालयन र इन्भेस्टमेन्ट बैंकलाई कारबाही,"(काठमाडौं)  मर्जर प्रक्रिया तोडेको आरोपमा नेपाल राष्ट्र बैंकले हिमालयन बैंक र इन्भेस्टमेन्ट बैंकलाई कारबाही गरेको छ । सैद्धान्तिक सहमति पाएपछि उचित कारणबिनै मर्जर प्रक्रिया तोडेको भन्दै राष्ट्र बैंकले ती बैंकलाई कारबाही गरेको हो । आधारभूत सेयरधनीको लाभांश र दोस्रो बजारमा सेयर कारोबार रोक्का, दुवै बैंकले यथाशीघ्र अरू कुनै वित्तीय संस्थासँग मर्जर वा एक्विजिसन गर्नुपर्ने र हिमालयन बैंकका सञ्चालकहरूलाई स्पष्टीकरणलगायत कारबाही छन् । यससम्बन्धी पत्र राष्ट्र बैंकले दुवै बैंकलाई पठाइसकेको छ ।आपसमा गाभिन राष्ट्र बैंकबाट सैद्धान्तिक सहमति (लेटर अफ इन्टेन्ट) पाएको करिब ९ महिनापछि यी बैंकको मर्जर प्रक्रिया अवरुद्ध भएको थियो । हिमालयन बैंकको साधारणसभाले मर्जरको प्रस्ताव अस्वीकृत गरेपछि प्रक्रिया बीचमै टुंगिएको हो । मर्जरका लागि सैद्धान्तिक सहमति लिइसकेपछि बीचमा प्रक्रिया अवरोध गर्ने वित्तीय संस्थालाई राष्ट्र बैंकले सेयर कारोबार र लाभांश रोक्का, शाखा विस्तारमा बन्देज, निश्चित समयभित्र अर्को संस्थासँग मर्जर गरिहाल्नुपर्नेलगायत नियामकीय कारबाही गर्न हुने व्यवस्था गाभ्ने गाभिने तथा प्राप्तिसम्बन्धी विनियमावलीमा छ । सोही व्यवस्थामा टेकेर राष्ट्र बैंकले ती बैंकलाई कारबाही गरेको हो । करिब एक वर्षदेखि रोकिएको यी बैंकको सर्वसाधारण सेयर भने अब खुला हुने भएको छ । तर आधारभूत (संस्थापक सेयरसहित) सेयर कारोबार भने ती संस्थाले अर्को कुनै संस्थासँग मर्जर नहुँदासम्मका लागि रोकिएको राष्ट्र बैंकले जनाएको छ । मर्जरका कारण बन्द रहेको इन्भेस्टमेन्ट र हिमालयन बैंकको सर्वसाधारण समूहको सेयर खुला गर्न नेपाल स्टक एक्सचेन्ज (नेप्से) लाई पत्र गइसकेको हुनुपर्छ, राष्ट्र बैंक स्रोतले भन्यो, अब ती संस्थाका सर्वसाधारण सेयर कारोबार हुन पाउँछन् । तर आधारभूत सेयर भने रोक्का नै रहन्छ । यी बैंकको सेयर कारोबार खुल्ने सम्बन्धमा मंगलबारसम्म राष्ट्र बैंकबाट कुनै पत्र प्राप्त नभएको नेप्सेले जनाएको छ । राष्ट्र बैंकको पत्र प्राप्त नभई सेयर कारोबार खोल्न मिल्दैन, स्रोतले भन्यो, मंगलबारसम्म पत्र प्राप्त भएको छैन । राष्ट्र बैंकले दुवै संस्थाका आधारभूत सेयरधनीको लाभांश पनि रोक्का राखेको छ । राष्ट्र बैंकका अनुसार अर्को संस्थासँग मर्जर तथा एक्विजिसन नहुँदासम्मका लागि आधारभूत सेयरधनीले लाभांश लिन पाउने छैनन् । मर्जर प्रक्रिया अवरुद्ध गर्नमा हिमालयन बैंकको भूमिका धेरै रहेको भन्दै राष्ट्र बैंकले उक्त बैंकका सबै सञ्चालकहरूलाई स्पष्टीकरणसमेत सोधेको छ । स्पष्टीकरणको जवाफ दिन सञ्चालकहरूलाई १५ दिनको समय दिइएको छ, स्रोतले भन्यो । स्पष्टीकरण चित्तबुझ्दो नआए ती सञ्चालकलाई कारबाही गरिने राष्ट्र बैंकले जनाएको छ ।अब दुवै बैंकले यथाशीघ्र अर्को कुनै वित्तीय संस्थासँग मर्जर वा एक्विजिसन गर्नुपर्नेछ । अर्को संस्थासँग मर्जर वा प्राप्तिपछि मात्र राष्ट्र बैंकले गरेको कारबाही फुकुवा हुने भएकाले अप्रत्यक्ष रूपमा दुवै बैंकलाई मर्जरको दबाब परेको जानकारहरू बताउँछन् । कुनै पनि व्यक्तिले आफ्नो नाममा वा निजको प्रतिनिधिमार्फत सेयर लिएको कुनै पब्लिक कम्पनीको चुक्ता पुँजीको पाँच प्रतिशत वा सोभन्दा बढी पूर्ण मताधिकार भएको साधारण सेयर लिएको भए त्यस्तो कम्पनीमा निजको आधारभूत सेयर स्वामित्व रहेको मानिने प्रावधान कम्पनी ऐन, २०६३ को दफा ५० मा छ । तर २५ करोड रुपैयाँभन्दा बढी चुक्ता पुँजी भएको कम्पनीको हकमा त्यस्तो कम्पनीको कुल चुक्ता पुँजीको एक प्रतिशत वा सोभन्दा बढी सेयर लिएको भए पनि आधारभूत सेयर स्वामित्व रहेको मानिनेछ, कम्पनी ऐनमा भनिएको छ । गत पुस ३० मा बसेको हिमालयन बैंकको २९ औं वार्षिक साधारणसभाले इन्भेस्टमेन्ट बैंकसँगको मर्जरको प्रस्ताव अस्वीकृत गरेको थियो । साधारणसभामा उपस्थित ८६ प्रतिशत सेयरधनीमध्ये ४२ प्रतिशतले मर्जरको विपक्ष र ४३ प्रतिशतले पक्षमा मतदान गरेका थिए । मर्जर प्रस्ताव पारित गर्न साधारणसभामा उपस्थित सेयरधनीमध्ये कम्तीमा ७५ प्रतिशतले पक्षमा मतदान गर्नुपर्ने प्रावधान छ । हिमालयन बैंकका संस्थापक सेयरधनी कर्मचारी सञ्चय कोष, एन ट्रेडिङ कम्पनी र छाया इन्टरनेसनललगायतले मर्जरको विपक्षमा मतदान गरेका थिए । हिमालयन बैंकमा सञ्चय कोषको १४८७, एन ट्रेडिङ कम्पनीको १२७७ र छाया इन्टरनेसनलको ८९४ प्रतिशत सेयर लगानी छ । यसबाहेक थप ५४२ प्रतिशत साना सेयरधनीले पनि मर्जरको विपक्षमा मतदान गरेका थिए । २० प्रतिशत सेयर पाकिस्तानको हबिब बैंकको छ । यो बैंकको सबैभन्दा ठूलो सेयरधनी हो । यसरी साधारणसभाबाट मर्जरको प्रस्ताव पारित हुन नसकेपछि इन्भेस्टमेन्ट बैंकसँगको मर्जर प्रक्रिया टुंगिएको हो । यसले ठूला वाणिज्य बैंकलाई मर्जरमा लाने राष्ट्र बैंकको पहलकदमीमा पनि ठेस लागेको जानकारहरू बताउँछन् ।कर्मचारी सञ्चय कोषलगायत बहुसंख्यक सेयरधनीले इन्भेस्टमेन्ट बैंकसँग मर्जरका लागि तय गरेको सेयर मिलान अनुपात (१ः१ स्वाप रेसियो) मै चित्त नबुझाएपछि साधारणसभाबाट मर्जरको प्रस्ताव पारित हुन नसकेको हो । राष्ट्र बैंकले मर्जरका लागि दिइएको स्वीकृति बदर गर्नुपर्ने भए त्यस्ता संस्थाका पदाधिकारीलाई राष्ट्र बैंक ऐन, २०५८ को दफा १०० अनुसारको कारबाही गर्न, आधारभूत सेयरधनीहरूलाई सेयर खरिदबिक्री तथा हक हस्तान्तरणमा रोक लगाई त्यस्तो संस्थाको सञ्चालक हुन अयोग्य मान्ने व्यवस्था मर्जर तथा एक्विजिसन विनियमावलीमा छ । इन्भेस्टमेन्ट बैंकसँगको मर्जर सम्झौता गरेदेखि नै हिमालयन बैंकका सञ्चालक समितिमा मतभेद देखिएको थियो । संस्थापक लगानीकर्ताहरू हबिब बैंक, म्युचुअल ट्रेडिङ कम्पनी, आभा इन्टरनेसनल र खेतान समूह मर्जरको पक्षमा थिए । सञ्चय कोष, ट्रेडिङ कम्पनी र छाया इन्टरनेसनल विपक्षमा रहँदै आएका थिए । यहीबीच दुवै बैंक आपसमा गाभिने प्रयोजनका लागि टीआर उपाध्याय एन्ड कम्पनी चार्टर्ड एकाउन्टेन्ट्सबाट दुवै संस्थाको डीडीए मूल्यांकन गराइयो । उक्त डीडीएले हिमालय बैंकको एक सय कित्ता सेयर बराबर इन्भेस्टमेन्ट बैंकको ०९९ कित्ता सेयर कायम गर्यो । यस्तो अवस्थामा मर्जर समितिले दुवै बैंकलाई १ः१ समान अनुपातमा मर्जर गर्ने निर्णय भयो । यो निर्णय हिमालयन बैंकका सञ्चय कोषलगायत सेयरधनीलाई चित्त बुझेन । त्यसपछि सञ्चय कोष सञ्चालक समितिले स्वतन्त्र मूल्यांकनकर्ताबाट डीडीए गराउने र सोही आधारमा मर्जरमा जाने निर्णय भयो ।त्यसपछि नवराज थपलिया एन्ड एसोसिएट्समार्फत कोषले दुवै बैंकको समग्र सम्पत्ति तथा दायित्व अध्ययन गरायो । उक्त प्रतिवेदनले मर्जर समितिले पारित गरेको १ः१ सेयर मिलान अनुपातमै प्रश्न उठाएर हिमालयनको १ सय कित्ता सेयर बराबर इन्भेस्टमेन्टको ०७८ कित्ता हुनुपर्ने सुझाव आयो । यस्तै यसअघिका मर्जर प्रक्रियामा बार्गेन पर्चेज गेन तथा एफपीओ निष्कासनबापतको कर नतिरेको, हबिब बैंकलाई मर्जरपछि मात्र सेयर बिक्री अनुमति दिएकाले राज्यलाई ठूलो कर नोक्सान भएको लगायत कैफियत देखायो । त्यसपछि कोष सञ्चालक समितिले प्रतिवेदनले औंल्याएका कैफियत सम्बोधन भएपछि मात्र मर्जरमा सहमति दिने निर्णय गर्यो । त्यसपछिका हरेक बैठकमा कोषले आफ्नो अध्ययनले औंल्याएको कैफियत सम्बोधन गर्न आग्रह गरिरह्यो । उक्त प्रतिवेदन हिमालयन बैंकको सञ्चालक समितिमा प्रस्तुत पनि भयो । तर यस विषयमा हिमालयन बैंकको सञ्चालक समिति र संयुक्त मर्जर समितिमा छलफल नै भएन । त्यसपछि कोषले मर्जरसम्बन्धी सबै निर्णयमा लिखित असहमति राख्दै आएको छ । एन ट्रेडिङ कम्पनी र छाया इन्टरनेसनल पनि पहिलेदेखि नै मर्जरको विपक्षमा थिए ।"
ग्यास लुकाउने आधा दर्जन पसललाई जरिवाना,"(काठमाडौं)  अनुचित मुनाफा कमाउने लोभले ग्यास लुकाउने व्यवसायीलाई सरकारले कारबाही थालेको छ । ग्यास लुकाएको पुष्टि भएपछि वाणिज्य आपूर्ति तथा उपभोक्ता संरक्षण विभागले आधा दर्जनभन्दा बढी ग्यास पसललाई कारबाही गरेको हो । केही ग्यास पसलका सञ्चालकलाई कागजातसहित विभागमा उपस्थित हुन निर्देशन दिइएको विभागका सूचना अधिकारी धनेश्वर पौडेलले बताए । ग्यास लुकाएको सूचनाका आधारमा अनुगमन गर्दा ग्यास पसलहरू कारबाहीमा परिरहेका छन् । अनुगमनका क्रममा असहयोग गरेको कसुरमा पनि कारबाहीमा परेका छन्, पौडेलले भने, कतिपय सूचना आयल निगमले अनुगमन गरेर पनि दिएको छ । शंखमूलस्थित मंगल खाद्य एन्ड ग्यास स्टोरलाई मंगलबार २० हजार रुपैयाँ जरिवाना गरिएको पौडेलले जानकारी दिए । उक्त स्टोरले १० वटा ग्यास लुकाएको फेला परेको थियो । सूचनाका आधारमा अनुगमन गर्दा मंगलले हिमाल र श्रीरामसहित १० ग्यास लुकाएको फेला पर्यो, पौडेलले भने, उपभोक्ता संरक्षण ऐनअनुसार २० हजार जरिवाना गर्यौं । ललितपुरस्थित राजु स्टोर्स र एस एन्ड जेएस स्टोरलाई पनि सोमबार २०२० हजारका दरले जरिवाना गरिएको थियो । राजु स्टोर्सले १० र एस एन्ड जेएसले १५ सिलिन्डर ग्यास लुकाएको फेला परेको थियो । ती डिपोमा आयल निगमको टोलीले अनुगमन गर्दा सञ्चालकले ग्यास नभएको दाबी गरेका थिए । तर डिपोभित्र ग्यास लुकाइराखेको भेटिएको थियो । कारबाही गर्ने अधिकार निगमलाई छैन, त्यही भएर कारबाही गर्न वाणिज्यलाई पत्राचार गरेका थियौं, निगमका एलपीजी तथा एभिएसन विभाग प्रमुख नेत्र काफ्लेले भने, वाणिज्यले कारबाही गरेको जानकारी पाएका छौं । गत बुधबार अनुगमनका क्रममा सुविधानगरमा एक ग्यास पसललाई पनि १० हजार जरिवाना गरिएको थियो । उक्त पसलले बिलबीजक जारी नगरेकाले कारबाही गरिएको बताइएको छ । सुनाकोठीस्थित अदितराज स्टोर (ग्यास पसल) लाई सोमबार ५० हजार जरिवाना गरिएको छ । बिनादर्ता सञ्चालन गरेको कसुरमा उक्त स्टोरलाई ५० हजार रुपैयाँ जरिवाना गरिएको पौडेलले बताए । दिप्सना किराना पसललाई ५ हजार जरिवाना गरिएको छ । बिलबीजक जारी नगरेको कसुरमा उक्त पसललाई कारबाही गरिएको हो । यीबाहेक आधा दर्जन ग्यास पसललाई कागजातसहित विभागमा उपस्थित हुन निर्देशन दिइएको विभागले जनाएको छ । संकटका बेला छोपेर नाफा कमाउन खोज्नेलाई कारबाही गर्नुपर्ने ग्यास विक्रेता महासंघका वरिष्ठ उपाध्यक्ष चन्द्र थापाले बताए । अभावका बेला सबै उपभोक्तालाई पुग्ने गरी समानुपातिक रूपमा बिक्री गर्न भनेका छौं, थापाले भने, ग्यास लुकाएर अनुचित नाफा कमाउन खोज्नेलाई अनुगमन गरेर कारबाहीको दायरामा ल्याउनुपर्छ । अहिलेकै आपूर्ति प्रणालीले अबको ४५ दिनमा ग्यास अभाव हट्ने उनको दाबी छ । कतिपय कम्पनीको ग्यास आएको छ । कतिपयमा छैन, सरकारले उपभोक्ताको मागबमोजिम आपूर्ति गरे अभाव हट्छ, उनले भने ।भारतीय आयल कर्पोरेसनले सार्वजनिक बिदाका दिन पनि ग्यासको लोड दिएकाले अभाव छिट्टै हट्ने निगमका एलपीजी तथा एभिएसन विभाग प्रमुख काफ्लेको दाबी छ । भारतमा आइतबार बिदा भए पनि ५३ बुलेट लोड भयो । सोमबार १३६ बुलेट र मंगलबार ९० बुलेट लोड भएका छन्, उनले भने, अबको दुईतीन दिनमा बजारमा सहजै पाइन्छ । एलपी ग्यास उद्योगीहरूले आईओसीको पारादिप, हल्दिया, बरौनी र मथुरा रिफाइनरीबाट ग्यास आयात गर्छन् । उद्योग र डिलरकै कारण बजारमा ग्यास अभाव भएको काफ्लेको दाबी छ । उद्योगीहरूले बाह्य तथा आन्तरिक ढुवानी साधनको भाडामा डिजेलको मूल्य अनुपातमा घटबढ हुने गरी स्वचालित भाडा कायम गर्न माग गर्दै एलपी ग्यास उद्योग संघ र नेपाल पेट्रोलियम डिलर्स एसोसिएसन, ढुवानी व्यवसायीउद्योगीले चैत ६ देखि दुई साता ढुवानीमा अवरोध गरेपछि बजारमा ग्यास अभाव देखिएको हो । अर्थमन्त्री जनार्दन शर्माले इन्धनको मूल्य स्वचालित बनाउन वाणिज्य तथा आपूर्ति सचिवलाई निर्देशन दिएपछि ग्यासको मूल्य बढ्ने आकलन गर्दै व्यवसायीले समेत ग्यास लुकाएका छन्, जसले गर्दा बजारमा अभाव देखिएको हो ।"
हवाई सुरक्षा अडिटमा नेपालको अंक ७०,"(काठमाडौं)  नेपालको नागरिक उड्डयन क्षेत्रमा अन्तर्राष्ट्रिय उड्डयन संगठन (आईकाओ) ले गरेको सम्परीक्षण (अडिट) मा नेपालले ७०१ अंक पाएको छ । यो एसिया क्षेत्रका हवाई यातायात नियमनकारी तथा सेवाप्रदायक निकायको दाँजोमा करिब ९ प्रतिशत र विश्वको औसत दरभन्दा करिब ४ प्रतिशत बढी हो । सम्परीक्षणका लागि आईकाओका १० जना सम्परीक्षक चैत ३० मा नेपाल आएको नागरिक उड्डयन प्राधिकरणले जनाएको छ । उनीहरूले १३ दिनसम्म प्राधिकरण, पर्यटन मन्त्रालय, श्री एयरलाइन्स र हिमालय एयरलाइन्सको सम्परीक्षण गरेका थिए । उनीहरूले नेपालले उडान सुरक्षाको नियामक निकायअन्तर्गत पालना गर्नुपर्ने ८ क्षेत्रका सूचकहरूको विस्तृत जाँच गरेका थिए । उक्त जाँचका आधारमा जारी गरिएको प्रारम्भिक नतिजामा नेपालको औसत परिपालना दर ६७२ बाट वृद्धि भई ७०१ प्रतिशत पुगेको प्राधिकरणले जनाएको छ । नेपाल आएका सम्परीक्षकले यहाँको हवाई कानुन, उड्डयन संगठन, पाइलट तथा प्राविधिकहरूको इजाजतपत्र प्रणाली, उडान सञ्चालन, वायुसेवाहरूको उडान योग्यता, एयर नेभिगेसन सेवा, विमानस्थल सेवा, हवाई दुर्घटना जाँच विधि आदि आठवटा विषयमा सम्परीक्षण गरेका थिए । संयुक्त राष्ट्रसंघअन्तर्गतको आईकाओको सम्परीक्षणमा नेपालको नतिजा सुधारोन्मुख भइरहँदा युरोपियन युनियनले भने अझै नेपालका वायुसेवालाई आफ्ना सदस्य मुलुकको आकाशमा उड्न निषेध गरेको छ । आईकाओबाट प्राप्त नतिजाले ईयूलाई दबाब पुग्ने प्राधिकरणका महानिर्देशक प्रदीप अधिकारीले बताए । यो ऐतिहासिक अंक हो । यसअघि नेपालको यत्रो अंक कहिल्यै भएन । ईयूले पनि आफ्नो अडानमा अब सोच्ने बेला आयो, उनले भने । सन् २०१३ मा आईकाओले नेपालले अन्तर्राष्ट्रिय उड्डयन मापदण्ड तथा सिफारिसहरूको परिपालना दर औसतभन्दा कम भएको जनाउँदै कालोसूचीमा राखेको थियो । त्यसताका नेपालको औसत हवाई उडान सुरक्षामा परिपालना दर ५५ प्रतिशत मात्रै थियो । तर आईकाओले निर्धारण गरेको औसत प्रतिशत ६० प्रतिशत थियो । औसत अंक पुर्याउन नसक्दा नेपाललाई सन् २०१३ मा आईकाओले गम्भीर सुरक्षा चासो (एसएससी) सूचीमा राखेको थियो । यो सूचीमा उसले रातो झन्डा राख्छ, जसलाई बोलीचालीको भाषामा कालोसूची भनिन्छ । त्यही सम्परीक्षणका आधारमा ईयूले नेपाललाई लगाएको कालोसूची अहिलेसम्म हटाएको छैन ।"
बढ्दै छ मेटाभर्स माहोल,"के हो मेटाभर्स ?विभिन्न थ्रीडी भर्चुअल संसारको एकीकृत स्वरुप हो, मेटाभर्स । यसको उद्देश्य मूलतः सामाजिक सम्पर्क बढाउनु नै हो । भर्चुअल वा अग्मेन्टेड रियालिटीका हेडसेटमार्फत यो संसारमा प्रवेश गरिन्छ । प्रयोगकर्ताले यसभित्र एकाउन्ट बनाएर साथीभाइसँग जोडिने, किनमेल गर्ने, भ्रमणमा निस्किने, स्वास्थ परीक्षण, मिटिङ वा कार्यक्रम सञ्चालनलगायत भौतिक जीवनका सबै क्रियाकलाप डिजिटल स्पेसमा गर्न सक्छन् ।मेटाभर्सलाई मानव जीवनको सबैभन्दा ठूलो प्राविधिक अवरोध र व्यापारका लागि खर्बौं डलरको अवसरका रूपमा अर्थ्याउने गरिएको छ । अहिले नै यसमा गायिका एरियाना ग्रान्डी र र्यापर ट्रेभिस स्कटले प्रस्तुति दिएर पैसा कमाइसकेका छन् । गत शुक्रबार मात्रै भारतमा बनेको जुपिटर मेटा नामक मेटाभर्स प्लेटफर्ममा मद्रास महारानी कन्सर्ट आयोजना गरिएको थियो । त्यसमा संगीतकर्मी कार्तिकले प्रस्तुति दिएको भारतीय सञ्चार माध्यमले उल्लेख गरेका छन् ।ठूला टेककम्पनीहरूले मेटाभर्सको माहोल विकास गर्न संस्थागत रूपमै कम्पनीहरूलाई सहयोग गर्न थालेका छन् । टेलिग्राफ डटकमका अनुसार भीआर हेडसेटहरू बिस्तारै घरका अत्यावश्यक वस्तु बन्नेछन् । तिनै हेडसेटका माध्यमबाट मानिसहरूले वेब ३० को भर्चुअल दुनियाँमा वास्तविक संसारको अनुभूति गर्न पाउनेछन् ।"
स्थानीय उत्पादनको बजारीकरण गर्न कोसेली घर,"कास्की (कास) स्थानीयस्तरमा उत्पादित वस्तुको बजारीकरणका लागि वालिङ नगरपालिकाले कोसेली घर सञ्चालनमा ल्याएको छ । नगरपालिका कार्यालय परिसरमा नगरका १४ वटै वडामा उत्पादित स्थानीय वस्तुको प्रचारप्रसार तथा बजारीकरणमा सघाउने उद्देश्यले कोसेली घर निर्माण गरी सञ्चालनमा ल्याइएको नगरप्रमुख दिलीपप्रताप खाँडले बताए । वालिङ नगरपालिकाभित्र उद्यमशीलता विकास गर्ने योजनासहित नीति तथा कार्यक्रम बनाइएको उनले जनाए । स्थानीय स्रोतसाधनलाई अधिकतम प्रयोग गरी निर्मित तानका कपडा, स्विटर, गरगहना, उपहार, अन्य हस्तकलाका सामग्री कोसेली घरमा राखेका छौं, उनले भने, स्थानीयस्तरमा उत्पादित सामग्रीको प्रचारप्रसार हुनुका साथै बजारीकरणका लागि यसले महत्त्वपूर्ण भूमिका खेल्ने विश्वास लिएका छौं । वालिङ नगरभित्र उद्यमशीलताको विकास गर्ने क्रममा खाद्य तथा तरकारी र मासुजन्य उत्पादनलाई व्यवस्थित गर्न वालिङ प्रोडक्ट होल्डिङ बहुउद्देश्यीय सहकारी संस्थालाई जिम्मा दिइएको छ । उत्पादक र उपभोक्ताबीचमा समन्वयकारी भूमिका खेलेर नगरपालिकाले दुई पक्षलाई जोडिदिने काम गरेको स्वस्तिका वैदिक हस्तकला उद्योगकी सञ्चालक दुर्गा न्यौपाने बताउँछिन् । आफू जस्तै अन्य उत्पादकले उत्पादन गरेको सामग्री कोसेली घरमा राखेर नगरपालिकाले प्रचारप्रसारसँगै बजारीकरणका लागि काम गरेको छ, उनले भनिन्, यसले नयाँनयाँ सामग्री उत्पादन गर्न ऊर्जा मिलेको छ ।"
सकियो क्यान इन्फोटेक,काठमाडौं (कास) यही वैशाख ७ देखि १२ सम्म काठमाडौंको भृकुटीमण्डपमा आयोजित २७ औं क्यान इन्फोटेक २०२२ सम्पन्न भएको छ । इन्फोटेकमा सहभागी विभिन्न कम्पनीहरूले आईसीटी एक्सेसरिज र अन्य विभिन्न स्टलमा विशेष छुट तथा अफर ल्याएका थिए । प्रायः स्टलले छुट तथा अफरलाई आगामी १२ महिनासम्म कायम राख्ने जनाएको क्यान महासंघले बताएको छ । क्यानको यो संस्करणमा करिब सवा २ लाख अवलोकनकर्ताको सहभागिता रहेको महासंघको भनाइ छ । इन्फोटेकको शीर्ष प्रायोजन आईएमई पेले गरेको थियो ।
घोषणापत्रमा स्वास्थ्य : कुन दलका कस्ता योजना ?,"(काठमाडौं)  राजनीतिक दलहरूले स्थानीय तह निर्वाचनमा मतदातालाई आकर्षित गर्न स्वास्थ्य सेवामा निःशुल्क र सहज पहुँचलाई प्राथमिकताका साथ अगाडि सारेका छन् । तर, सबैजसो दलको घोषणापत्र आश्वासनको पुलिन्दा जस्तो मात्र देखिएको छ । दलहरूको प्रतिबद्धता र आश्वासनमध्ये अधिकांश संघीय सरकारकै स्वास्थ्य नीतिको अंग देखिन्छन् । उदाहरणका लागि २०७७ मंसिर १५ मा ३ सय ९६ स्थानीय तहमा एकै दिन तत्कालीन प्रधानमन्त्री केपी शर्मा ओलीले आधारभूत अस्पतालको शिलान्यास गरेका थिए । दुई वर्षभित्र सञ्चालनमा ल्याइसक्ने लक्ष्य लिइएका यी अस्पतालको निर्माण सोचेअनुरूप हुन सकेको छैन । कतै डीपीआर भएर थन्किएका छन् भने कतै जग्गा विवाद छ, कतै काम सुरु हुन नसकेर बजेट फ्रिज भएको छ । तर, एमालेले स्थानीय तह निर्वाचन २०७९ घोषणापत्रमा पहिलो बुँदामै यी अस्पतालहरूको शिलान्यास गरिनुलाई उपलब्धि मानेको छ । पाँच वर्षभित्र योजनालाई पूरा गरिने घोषणापत्रमा उल्लेख छ । अन्य दलले आफ्नो घोषणापत्रमा स्वास्थ्य बिमा, ज्येष्ठ नागरिकलगायत दीर्घरोगीलाई सहज उपचार, पाठेघरको मुखको क्यान्सरको स्क्रिनिङ, मातृ तथा शिशु स्वास्थ्य, सुत्केरी महिलालाई भत्ता र घुम्ती स्वास्थ्य शिविरलाई जोड दिएका छन् । मतदातालाई चुनावी घोषणापत्रमार्फत ठूला सपना देखाएर प्रलोभनमा पार्न खोजे पनि कार्यान्वयनमा भने दलहरू चुक्दै आएका छन् । विगतकै चुनावी घोषणापत्रअनुसार काम हुने हो भने मुलुकको स्वास्थ्य अवस्थामा कायापलट भइसक्थ्यो । फेरि पनि दलहरू उस्तै पारामा चुनावी मैदानमा आएका छन् ।कांग्रेसको घोषणापत्रमा स्वास्थ्य क्षेत्र प्राथमिकतामा परेको छ । पूर्वस्वास्थ्य मन्त्रीसमेत रहेका कांग्रेस महामन्त्री गगन थापाको नेतृत्वमा बनेको समितिले तयार पारेकाले पनि घोषणापत्रमा स्वास्थ्य क्षेत्रका विषयलाई मिहिन ढंगले केलाइएको छ । घोषणापत्रमा डिजिटलाइजेसन मार्फत सबैको कोखदेखि शोक सम्मको रेकर्डका आधारमा जहाँ पनि जुनसुकै सेवा प्रदायकबाट स्वास्थ्य परामर्श लिन सकिने प्रणालीको विकास गर्नुपर्ने संकल्प छ । स्थानीय तहले विनियोजन गर्ने स्रोतबाट स्वास्थ्यको बजेट कम्तीमा १० प्रतिशत पुर्याउने बताएको कांग्रेसको घोषणापत्रमा ११ विषयमा स्वास्थ्यका ५७ बुँदाहरू समेटिएका छन् ।कांग्रेसले नसर्ने रोगहरूको बढ्दो चापलाई न्यून गर्न ४० वर्षमाथिका हरेक नागरिकलाई उच्च रक्तचाप, मुटु रोग, मधुमेह, मिर्गौला रोग, श्वासप्रश्वाससम्बन्धी रोग, महिलाको पाठेघरको मुखको क्यान्सर स्क्रिनिङलगायत नियमित जाँच वर्षमा एक पटक निःशुल्क गर्ने व्यवस्था मिलाउने जनाएको छ । सुत्केरीलाई ५ हजार रुपैयाँ सहायता भत्ता र घरमै पोस्ट न्याटल सेवा दिने योजना छ । उपचार, स्क्रिनिङ, प्रवर्द्धन, परामर्श सेवाका लागि समयसमयमा वडा र समुदायमा घुम्ती जनस्वास्थ्य शिविर गर्ने र अपांग तथा फरक क्षमता भएका व्यक्ति, अशक्त, ज्येष्ठ नागरिक, गर्भवती, सुत्केरी, महिला, दीर्घरोगी नागरिकका लागि घरदैलोमा नै सेवा उपलब्ध गराउने लक्ष्य कांग्रेसको छ ।केही प्रदेशमा राम्रो नतिजा दिएको विद्यालय नर्स कार्यक्रम पनि तीन वर्षभित्र सबै विद्यालयमा लागू गर्ने कांग्रेसको संकल्प छ । कांग्रेसले स्वास्थ्य बिमा कार्यक्रम कार्यान्वयनका लागि नियमित अनुगमन गर्ने र पाँच वर्षभित्र प्रत्येक स्थानीय तहलाई पूर्ण स्वास्थ्य बिमित बनाउने लक्ष्य लिएको छ ।स्थानीय निर्वाचन २०७४ को घोषणापत्रमा कांग्रेसले १२ कडा रोगहरूलाई उपचार सहायता उपलब्ध गराउँदै आएकामा यो कार्यक्रम थप रोगहरूमा पनि लागू हुने व्यवस्था मिलाइने दाबी गरेको थियो । तर अझै पूरा हुन सकेको छैन । कांग्रेसले महिला स्वास्थ्य स्वयंसेविकालाई दिइँदै आएको भत्ता र सुविधालाई दुई वर्षभित्रै दोब्बर बनाइने जनाए पनि कार्यान्वयन भएको छैन । दलहरूले यसपालिको घोषणापत्रमा पाँच वर्षअघि घोषणा गरेका योजनाको समीक्षा तथा प्रगति विवरण भने समावेश गरेका छैनन् । एमालेको घोषणापत्रमा स्वास्थ्य क्षेत्रका विषयवस्तुमा ठोस योजना बनाएको देखिँदैन । अधिकांश प्रतिबद्धता छन् । पाठेघरको क्यान्सरको निःशुल्क परीक्षण गर्ने, ज्येष्ठ नागरिक, विपन्न, दलित, एकल महिला र अपांगता भएका व्यक्तिको स्वास्थ्य बिमा निःशुल्क गर्ने लक्ष्य एमालेको छ । एमालेले अघिल्लो स्थानीय तहको चुनावमा सबै नागरिकलाई अनिवार्य स्वास्थ्य बिमामा आबद्ध गर्ने जनाएको थियो । तर यो वर्षको घोषणापत्रमा कति नेपाली स्वास्थ्य बिमामा आबद्ध भए भन्ने उल्लेख छैन । पछिल्लो तथ्यांकअनुसार देशभरि करिब ५४ लाखले स्वास्थ्य बिमा गराएका छन् । २०७२ बाट सुरु भएको बिमा ७७ जिल्ला तथा ७ सय ४५ स्थानीय तहमा पुगिसकेको छ तर प्रभावकारी छैन । बिमा रकम भुक्तानीको शोधभर्ना समयमै नहुनु, बिमितहरू नवीकरणमै नआउनु, जनचेतनाको कमीले बिमा प्रभावकारी तथा गुणस्तरीय बन्न सकेको छैन । एमालेले सवारी दुर्घटनामा हुने घाइतेहरूको शीघ्र उपचार तथा उपयुक्त ठाउँमा पठाउन राजमार्गमा पर्ने गाउँनगरमा प्रत्येक आधा घण्टाको दूरीमा ट्रमा सेन्टर स्थापना गरिने र विकट गाउँहरूका लागि एयर एम्बुलेन्सको व्यवस्था गरिने दाबी गरेको थियो, जुन पूरा हुन सकेको छैन । यो विषय यसपल्ट उठान नै गरिएको छैन । एमालेले यसपालि आयुर्वेद, योग र प्राकृतिक चिकित्सालाई प्रवर्द्धन गर्ने जनाएको छ । नेकपा एकीकृत समाजवादीको घोषणापत्रमा निःशुल्क स्वास्थ्योपचार दिइने दाबी गरिएको छ । नेकपा एसले स्थानीय सरकारको बजेटको प्राथमिकतामा स्वास्थ्य उपचारलाई राखिने जनाएको छ । यसका लागि आवश्यक पर्ने जनशक्ति उत्पादन र स्रोतसाधनको वितरणमा संघ र प्रदेश सरकारसँग सहकार्य गरिने घोषणापत्रमा उल्लेख छ । जटिल खालका शल्यक्रियाहरू बाहेकका उपचारहरू स्थानीय अस्पतालबाट निःशुल्क उपलब्ध गराइने पनि बताइएको छ । स्थानीय स्तरमा आधुनिक स्वास्थ्य सेवा पुर्याउनु स्थानीय सरकारको प्रमुख कर्तव्य हुने उक्त पार्टीको घोषणापत्रमा उल्लेख छ । पालिकास्तरमा विशेषज्ञ चिकित्सकलाई आकर्षित गर्न प्याकेजको व्यवस्था गर्ने नीति छ । राष्ट्रिय प्रजातन्त्र पार्टीले आफ्नो घोषणापत्रमा सबै नागरिकलाई अनिवार्य तथा निःशुल्क स्वास्थ्य बिमाका साथै प्रत्येक वडामा प्रसूति सेवा तथा निम्न आय भएका हरेक सुत्केरीलाई तीन महिनासम्म ३ हजार रुपैयाँ मासिक भत्ता दिने योजना अघि सारेको छ । सिकलसेल एनिमियाजस्ता रोगका बिरामीलाई निःशुल्क उपचार गर्ने भनिएको छ । सिकलसेल एनिमियाजस्ता भनेर कुन र कति प्रकारको रोग भनेर स्पष्ट रुपमा खुलाएको देखिँदैन । प्रत्येक किशोरीलाई पाठेघर क्यान्सरविरुद्धको खोप दिने र प्रत्येक स्थानीय तहमा न्यूनतम एक सुलभ औषधि पसलको व्यवस्था गर्ने योजना राप्रपाको घोषणापत्रमा उल्लेख छ ।जनता समाजवादी पार्टीले भने युवा तथा लैंगिकमैत्री यौन तथा प्रजनन स्वास्थ्य अधिकारबारे सचेतना अभियान सञ्चालन गर्ने, नगर, उपमहानगर तथा महानगमा जनसंख्याको अनुपातमा कम्तीमा क्रमशः पाँच वा १५ शय्याको बहुविशेषज्ञ सेवा सुविधासहितको अस्पताल स्थापना गरिने जनाएको छ ।"
भिल्लारियलको ठूलो पर्खाइ,"बार्सिलोना (एपी) युभेन्ट्स र बायर्न म्युनिकले भिल्लारियलबारे एउटा तथ्य राम्रोसँग जान्ने अवसर पाए । यो स्पेनी क्लबको प्रतिष्ठा सानै रहे पनि युरोपको क्लब प्रतियोगितामा यसले आफ्नो उपस्थितिमात्र देखाएको छैन । स्पेनको पूर्वी सहर भिल्लारियलको कुल जनसंख्या ५० हजारमात्र छ । यही क्लबको युरोपेली च्याम्पियन्स लिगको फाइनल खेल्ने सपनाबाट एक अर्को ठूलो टिममात्र प्रतिद्वन्द्वी छ । त्यो हो लिभरपुल । लिभरपुलले एनफिल्डमा हुने सेमिफाइनल पहिलो लेगमा बुधबार भिल्लारियलको आतिथ्यता गर्नेछ । अन्तिम १६ मा युभेन्ट्स र क्वाटरफाइनलमा बायर्नलाई भिल्लारियलले जसरी अप्रत्याशित स्तब्ध पारेको थियो, उसको लक्ष्य लिभरपुलविरुद्ध पनि त्यस्तै नतिजा निकाल्ने हुनेछ । कम्तीमा एनफिल्डमा हार नबेहोर्ने । अर्को साता दोस्रो लेगमा भिल्लारियलसामु आफ्नै घरमा खेल्ने अवसर हुनेछ । त्यतिबेला टोलीसामु पुनरागमनको अवसर पनि हुनेछ । भिल्लारियलका प्रशिक्षक उनाइ एमरीले भन्छन्, लिभरपुल नै बलियो प्रत्याशी हो फाइनल पुग्न । तर हाम्रा पनि आफ्नै विशेषता छन् । एमरीको छवि नकआउट प्रतियोगिताका विशेषज्ञ प्रशिक्षकका रूपमा रहेको छ । उनी भन्छन्, हामी यहाँसम्म किन पुगेका छौं भनेर हाम्रा पनि आफ्नै विशेषता छन् । अहिलेको चुनौती धेरै बढी छ, युभेन्ट्स र बायर्नको भन्दा पनि । लिभरपुलविरुद्ध हामीलाई अझ मिहिनेत गर्नुपर्नेछ र सबै खेलाडीले व्यक्तिगत रूपमा अझ राम्रो खेल्नुपर्नेछ ।स्पेनी घरेलु फुटबललाई छाडेर बाहिर खासै धेरै नाम नसुनिने भिल्लारियललाई त्यो देशमा सबैभन्दा उत्कृष्ट ढंगले सञ्चालन गरिएको क्लब मानिन्छ । आफ्ना समर्थकमाझ एलो सबमरिन नामले चिनिने भिल्लारियलको जर्सी केराको रंगसँग मिल्ने गर्छ र यसले अधिकांश समय आकर्षक, आक्रामक फुटबल पस्कने गर्छ । भिल्लारियल सकेसम्म बढी बलमाथि नियन्त्रण राख्न पनि मन पराउने गर्छ । क्लबका मालिक हुन् करोडपति व्यवसायी फर्नान्डो रोइग । कम बजेटमा उत्कृष्ट खेलाडी उत्पादन गर्ने भिल्लारियलको नीतिको सबैभन्दा ठूलो श्रेय उनलाई नै जान्छ । सन् २००९ मा पनि भिल्लारियल च्याम्पियन्स लिगको सेमिफाइनलसम्म पुगेको थियो । सन् २००८ मा म्यानुएल पेलिग्रेनीको प्रशिक्षणमा घरेलु लिगको दोस्रो स्थानमा पनि आएको थियो । तर उसको सबैभन्दा ठूलो सफलता भनेको गत वर्ष युरोपा लिग जित्नु हो । त्यो पनि एमरीकै नेतृत्वमा । क्लब इतिहासमै यो अहिलेसम्मको एकमात्र ठूलो उपाधि हो । त्यसका लागि फाइनलमा भिल्लारियलले म्यानचेस्टर युनाइटेडलाई हराएको थियो । एमरीको व्यक्तिगत आफ्नै भने यो चौथो युरोपा लिग उपाधि थियो । सेभियाका लागि उनले यही उपाधि तीनपल्ट जितेका छन् । यी सबै उपलब्धिका अगाडि यसपल्ट युभेन्ट्स र बायर्नको चुनौती काट्न सक्नु ठूलो देखिन्छ । लिभरपुलका प्रशिक्षक योगर्न क्लोप उनीबारे भन्छन्, एमरी सानो सानो कुरामा पनि गहन ध्यान दिने प्रशिक्षक हुन् । उनी विश्वस्तरीय प्रशिक्षक हुन् र उनले मज्जाले काम पनि गरिरहेका छन् ।"
प्रदीप र प्रणवलाई सफलता,"(काठमाडौं)  प्रदीप खड्का र प्रणव खनाल आठौं सिटिजन्स बैंक खुला टेनिस प्रतियोगिताको पुरुष सिंगल्सतर्फ क्वाटरफाइनलमा पुगेका छन् ।प्रदीपले आशिष खड्कालाई ७६, ६२ ले र प्रणवले सक्षमविक्रम शाहलाई ६१, ६१ को सोझो सेटमा हराए । सोही स्पर्धामा अकी जुवेन रावतले विष्णु नेपालीलाई ६३, ६३, सौगात बिकले निजेज महर्जनलाई ६०, ६०, प्रणव मानन्धरले निशान श्रेष्ठलाई ५७, ६२, ७५, सन्तोष खत्रीले कुमार जिसीलाई ६१, ६१, गौरवप्रताप शाहीले प्रमोद थापालाई ६०, ६० र विवेक मगरले मनोज महर्जनलाई ६०, ६० को सेटमा हराएर क्वाटरफाइनल सुरक्षित गरे ।भेट्रान ३५ वर्षमाथि सिंगल्समा कमलबहादुर भण्डारी, रोबर्ट जे हान, दावा सोनाम शेर्पा, भीष्मजंग गुरुङ, जितेन्द्र परियार, सन्तोष खत्री, राजेन्द्र श्रेष्ठ र सिमान्त गुरुङ क्वाटरफाइनलमा पुगेका छन् । भेट्रान ४५ वर्षमाथि सिंगल्समा चन्द्र शाही, हरिबहादुर बस्नेत, शरण गुरुङ, गोपी भट्टराई, मनोज शाह, रोहित सुनुवार, महेश श्रेष्ठ र विमल गुरुङ विजयी भए ।४५ वर्षमाथि पुरुष डबल्समा महेश श्रेष्ठ र कृष्णराज घले, राजु गुरुङ र लाक्पा छिरिङ शेर्पा, निरेसबहादुर श्रेष्ठ र सञ्जय अमात्य, राजु क्षेत्री र हेमराज ढकाल, डेगेन्द्र श्रेष्ठ र चन्द्र शाही, यज्ञबहादुर भण्डारी र रोहित सुनुवार, रमेश्वर थापा र राजेश क्षेत्री तथा शिवप्रसाद सेढाईं र विभू कायस्थको जोडी आआफ्नो प्रतिद्वन्द्वीलाई पाखा लगाउँदै क्वाटरफाइनल पुगेका छन् । ६५ वर्षमाथि पुरुष सिंगल्समा कमल थापाले वसन्त प्रधानलाई ४१, ४० ले सहजै पन्छाए ।"
महिला बक्सरको तयारी,"काठमाडौं (कास) नेपाल बक्सिङ संघले विश्व महिला बक्सिङ च्याम्पियनसिपमा भाग लिने खेलाडीलाई बन्द प्रशिक्षणमा बोलाएको छ ।अन्तर्राष्ट्रिय बक्सिङ संघ (आइबा) र विश्व महिला बक्सिङ च्याम्पियनसिप २०२२ मा भाग लिने नेपालका चार खेलाडीलाई बन्द प्रशिक्षणमा बोलाइएको हो । मे ६ देखि २१ सम्म टर्कीको इस्तानबुल सहरमा हुने १२ औं विश्व महिला बक्सिङ च्याम्पियनसिपमा नेपालबाट ४८ केजी तौलमा सुस्मन तामाङ, ५२ केजीमा १३ औं सागकी स्वर्णधारी मीनु गुरुङ, ५७ केजीमा चन्द्रकला थापा र ६० केजीमा १३ औं सागकै रजत विजेता पुनम रावलले भाग लिनेछन् ।चारै खेलाडी भर्खरै थाइल्यान्ड ओपन अन्तर्राष्ट्रिय बक्सिङ च्याम्पियनसिप खेलेर आएका हुन् । त्यसमा पुनमले कांस्य पदक जितेकी थिइन् । उनले जितेको पदक १२ वर्षपछि नेपालले बक्सिङमा जितेको अन्तर्राष्ट्रिय जितेको पदक हो । १२ वर्षअघि हालका आइबा थ्री स्टार प्रशिक्षक दीपक महर्जनले कांस्य पदक जितेका थिए । अन्तिम तयारी स्वरुप बक्सिङका मुख्य प्रशिक्षक प्रकाश थापामगर र दीपक महर्जनले सातदोबाटोस्थित बक्सिङ प्रशिक्षण हलमा बिहान र बेलुका प्रशिक्षण दिनेछन् छन् । प्रतियोगितामा ८३ देशका ३९२ खेलाडीले नाम दर्ता गराइसकेका छन् । पहिलो, दोस्रो र तेस्रो हुनेले क्रमशः एक लाख, ५० हजार र २५ हजार अमेरिकी डलर पुरस्कार पाउनेछन् ।यो प्रतियोगिता १९ औं एसियाली खेलकुदको तयारीलाई पनि महत्त्वपूर्ण हुने संघको विश्वास छ ।"
केलिनीले वेम्बलीबाट बिदाइ लिने,"मिलान (एएफपी) जर्जियो केलिनीले आफ्नो सानदार खेलजीवनलाई यस सिजन समाप्तपछि टुंग्याउने भएका छन् । इटालीले लन्डनको वेम्बलीमा अर्जेन्टिनासँग जुन १ मा म्याच खेल्दै छ, इटालीको जर्सीमा यो उनको अन्तिम खेल हुनेछ । युरोपियन र दक्षिण अमेरिकी च्याम्पियनबीचको यो खेल त्यसै पनि प्रतीक्षित खेलको रूपमा रहेको छ ।इटालीले गत वर्ष युरो २०२० च्याम्पियनसिपको उपाधि जित्दा ३७ वर्षे रक्षक केलिनी टोलीका प्रमुख खेलाडी थिए । इंग्ल्यान्डको ऐतिहासिक फुटबल रंगशालामा घरेलु टोली इंग्ल्यान्डलाई पेनाल्टी शुटआउटमा पराजित गर्दा केलिनीको कप्तानीमा इटालीले खेलेको थियो । त्यसको झन्डै एक वर्षपछि केलिनीले इटालीबाट आफ्नो अन्तिम खेलका लागि यही भूमि रोजेका हुन् । म वेम्बलीमा गएर राष्ट्रिय टोलीलाई बिदाइ भन्ने छु, जहाँ युरो जित्दै मेरो आफ्नो खेलजीवनको उच्च स्थान पुगेको थिएँ, युभेन्ट्सले सोमबार राति इटालीयन सिरी ए मा सासुलोमाथि २१ को विजय हात पारेपछि केलिनीले भने, मीठो सम्झनासहित इटालीलाई म बिदाइ भन्ने छु । यो निश्चय पनि इटालीबाट मेरो अन्तिम खेल हुनेछ ।इटालीबाट १ सय १६ खेल खेलिसकेका केलिनी एक पटक अझै विश्वकपमा खेल्न चाहन्थे तर इटाली कतारमा यही वर्ष हुन लागेको विश्वकपमै छनोट हुन असफल रहेपछि उनी अन्तर्राष्ट्रिय खेल यात्रा टुंग्याउने निर्णयमा पुगेका हुन् । इटालीसँग उनको यात्रा मिश्रित रह्यो । इटाली २०१२ को युरोपियन च्याम्पियनसिप फाइनलमा पुगेको थियो, तर स्पेनले फाइनलमा टोलीलाई लज्जास्पद हार चखायो । विश्वकपमा भने उनले इटालीलाई जमाउन सकेनन् । साबिक विजेताका रूपमा आएको इटाली २०१० को विश्वकपको समूह चरणबाटै माथि उक्लन सकेनन् । यही हालत इटालीको २०१४ को विश्वकपमा पनि रह्यो । अझ २०१७ मा स्विडेनसँग पराजित भएपछि २०१८ को विश्वकपमै पुग्न सकेन । यस वर्षको विश्वकपमा पनि इटाली छनोट हुन सकेन । २०१४ को विश्वकपमा केलिनीलाई उरुग्वेका लुइस स्वारेजले पछाडिबाट आएर काँधमा टोकिदिएका थिए । त्यो विश्वकपको समूह चरणमा उरुग्वे र कोस्टारिकाभन्दा पछाडि रह्यो इटाली । यसपालि कतार विश्वकप पुग्न इटालीलाई गत महिना उत्तरी म्यासेडोनियाले नै रोकिदियो । इटालीबाट केलिनीले २००४ मा डेब्यु गरेका थिए । उनी इटालीको राष्ट्रिय टोलीबाट सबैभन्दा बढी खेल्नेमा एन्ड्रे पिर्लोसँगै पाँचौं स्थानमा आउँछन् । डानियल डी रोसी, पाउलो माल्दिनी, फाबियो कानाभारो र जियानलुइजी बुफोनले मात्र उनले भन्दा बढी इटालीबाट खेलेका छन् । उनले आफ्नो क्लबजीवनलाई अझ लम्बाउने बारे केही निर्क्योल गरेका छैनन् । युभेन्ट्ससँगको मेरो माया प्रेम टुंगिएको छैन र यो कहिल्यै टुंगिने छैन, केलिनीले भने, यस सिजनको समाप्तपछि नै म त्यसको निर्णय लिनेछु । यो विषयमा के सबैभन्दा राम्रो हुन्छ भनेर मेरो परिवारसँग सल्लाह गर्नेछु । पहिला सिरी ए मा चौथो स्थानमा बसौं र त्यसपछि इटालीयन कप जितौं । त्यसपछि म आफ्नो दुई परिवारसँग बसेर छलफल गर्नेछु । पहिलो परिवार मेरो घर हुनेछ भने दोस्रो परिवार युभेन्ट्स । सबैका लागि के राम्रो हुन्छ, त्यसमा विचार गर्नेछौं, केलिनीले भने ।"
६ खेलाडीलाई सहयोग,"काठमाडौं (कास) राष्ट्रिय खेलकुद परिषद् (राखेप) अन्तर्गत राष्ट्रिय खेलाडी कल्याणकारी कोषले स्वास्थ्योपचार गराइरहेका ५ खेलका ६ खेलाडीलाई मंगलबार ५ लाख ५६ हजार ८ सय ४३ रुपैयाँ हस्तान्तरण गरिएको हो । नेपाललाई पहिलो अन्तर्राष्ट्रिय पदक दिलाएका एथलेटिक्सका जितबहादुर केसीसहित करातेका विष्णु नेपालीलाई समान १ लाख २५ हजार प्रदान गरियो । भलिबलकी रिया कुँवरलाई ६३ हजार ९ सय २९, आईटीएफ तेक्वान्दोका दीपक गौतमलाई ८७ हजार ९ सय १४, करातेकी कोपिला विष्टलाई ७५ हजार र ब्याडमिन्टनकी सीमा राजवंशीलाई ८० हजार प्रदान गरियो ।"
