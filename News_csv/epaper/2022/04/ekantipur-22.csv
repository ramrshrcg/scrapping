शीर्षक,विवरण
खाजा र औषधिबिनै चुनावमा सुरक्षाकर्मी,"(काठमाडौं)देशभर एकसाथ हुन लागेको स्थानीय तह निर्वाचनमा सैनिक, प्रहरी, सशस्त्र र म्यादी गरी पौने ३ लाख सुरक्षाकर्मी खटिँदै छन् । तर, अर्थले बजेट निकासा नदिएकाले आर्थिक अभावबीच नै सुरक्षाकर्मीलाई गन्तव्यमा पठाउनुपर्ने अवस्था आएको गुनासो सुरक्षा अधिकारीहरूको छ, स्वयं गृहमन्त्री बालकृष्ण खाँणले ताकेता गर्दा पनि बजेट निकासा नभएको गुनासो औपचारिक बैठकमै गरेका छन् । निर्वाचन सुरक्षाका लागि सेना, प्रहरी र सशस्त्रका करिब १ लाख ७० हजार र म्यादी १ लाख सुरक्षाकर्मी तयारी अवस्थामा छन् । केही ठाउँमा त परिचालन भइसकेका छन् । तर उनीहरूका लागि भत्ता, खाजा खर्च, बिमा खर्च, औषधि खरिद, सञ्चार महसुल, तालिम खर्च, कार्यालयका लागि घर भाडा, सवारीसाधन खरिद, फर्निचरलगायतका शीर्षकमा अर्थले बजेट दिएको छैन । यसअघिका निर्वाचनमा यस्ता सबै शीर्षकमा बजेट निकासा हुँदै आएको थियो । अर्थबाट बजेट नआएपछि प्रहरी प्रधान कार्यालयले खाजा र विशेष भत्ताबिनै करिब ६५ हजार सुरक्षाकर्मीलाई निर्वाचनमा परिचालन गर्दै छ । यसअघिका निर्वाचनमा केन्द्रीय सुरक्षा समितिको बैठकले निर्वाचनमा खटिने सुरक्षाकर्मीको संख्या निश्चित गरेपछि उनीहरूले दैनिक खाजाविशेष भत्ता, औषधि उपचार खर्चलगायतका सुविधा पाउँथे । सुरक्षाकर्मीका लागि एक साताको खाजा खर्च दैनिक २ सय ५० रुपैयाँ र सोही अंकमा विशेष भत्ताबापत रकम व्यवस्था हुन्थ्यो । अर्थबाट निकासा हुने बजेट गृहबाट संगठन हुँदै सुरक्षाकर्मीको व्यक्तिगत खातामा पैसा जान्थ्यो । यसपालिको निर्वाचनमा प्रहरीले सवारी खरिद, सञ्चार उपकरण, विशेष भत्ता, घर भाडा, बिजुलीपानी, खाजा खर्चलगायतमा ९ अर्ब २९ करोड मागेकामा १ अर्ब ३२ करोड मात्र निकासा भएको छ । अर्थले मागको करिब १४ प्रतिशत मात्रै रकम निकासा दिएको हो । गृह मन्त्रालयका प्रवक्ता फणीन्द्रमणि पोखरेलले सुरक्षाकर्मीका लागि चुनावमा खाजा र भत्ताको रकम आइनसकेको बताए । यो विषयमा पहल भएको हो तर रकम आइसकेको छैन, उनले भने । निर्वाचन सुरक्षाकै लागि सशस्त्र प्रहरीले ३२ हजारभन्दा बढी जनशक्ति परिचालन गर्ने गरी अर्थसँग ३ अर्ब ५८ करोड रुपैयाँ बजेट मागेको थियो । तर, ४४ करोड ५५ लाख रुपैयाँ मात्रै निकासा भएको छ । यो रकम मागेको बजेटमा करिब साढे १२ प्रतिशत मात्रै हो । त्यस्तै सेनाले करिब ४ अर्ब रुपैयाँ माग गरेकामा करिब २६ करोड मात्रै निकासा भएको छ । निर्वाचनमा ७१ हजार सैनिक खटाउने गरी बजेट माग गरिएकामा ६ प्रतिशत मात्रै निकासा भएको सेनाले जनाएको छ । हामीले मागेको बजेटमा करिब ६ प्रतिशत मात्रै निकासा भएको छ, सवारी खरिद, सञ्चार उपकरण, खाजाविशेष भत्तालगायत शीर्षकको बजेट नै आएन, सैनिक प्रवक्ता सहायक रथी नारायण सिलवालले भने, यसले आर्थिक व्यवस्थापनमा कठिनाइ त हुन्छ नै तर हामी आफ्नो जिम्मेवारी निर्वाहमा प्रतिबद्ध छौं । उनले सरकारबाट खाजा, विशेष भत्तालगायतको बजेट आउनेमा अझै आशावादी रहेको बताए । बिहीबार सिंहदरबारमा केन्द्रीय सुरक्षा समिति बैठकको अध्यक्षता गरिरहेका गृहमन्त्री खाँणले नै अर्थबाट पर्याप्त बजेट निकासा नभएकामा गुनासो गर्दै सुरक्षाकर्मीलाई भने उच्च मनोबलका साथ कर्तव्य निर्वाह गर्न निर्देशन दिए । निर्वाचन सुरक्षामा खटिने जनशक्तिका लागि समयमै आवश्यक बजेट माग गरेका थियौं तर पर्याप्त रकम निकासा भएन, सीमित साधन स्रोतका बाबजुद भयरहित र निष्पक्ष वातावरणमा निर्वाचन सम्पन्न गर्नुपर्ने हाम्रो दायित्व छ, खाँणको भनाइ उद्धृत गर्दै एक अधिकारीले भने । खाँण मन्त्रिपरिषद्मा प्रधानमन्त्रीलगत्तै दोस्रो वरीयताका मन्त्री हुन् । सुरक्षाकर्मीका लागि खाजा, औषधि र विशेष भत्ता कटौती गरेको सरकारले यही बेला साढे चार अर्ब खर्च गरेर रुसबाट दुई हेलिकोप्टर किन्ने प्रक्रिया अघि बढाएको छ । हेलिकोप्टर खरिदमा कमिसन आउँछ, सुरक्षाकर्मीलाई दिने भत्तामा कमिसन आउँदैन, विषय प्रस्ट छ, गृह मन्त्रालयका एक अधिकारीले भने । प्रहरीले करिब १ हजार २ सय र सशस्त्रले १ हजार ३ सय सवारीसाधन भाडामा लिनुपर्ने खाका गृहमा पेस गरेका छन् । विगतका निर्वाचनमा भारतले अनुदानमा सवारीसाधन दिँदै आएकामा यस पटक यस्तो सहयोग आएको छैन । बिहीबारको बैठकमा प्रहरी महानिरीक्षक शैलेश थापा क्षत्रीले सवारी खरिदको बजेट नआएको र चुनावका लागि करिब १ हजार २ सय सवारीसाधन भाडामा लिनुपर्ने स्थिति रहेको जानकारी दिएका थिए । उता, अर्थ मन्त्रालयका अनुसार नयाँ गाडी किन्ने बजेट नभएकाले भाडामा काम चलाउन करिब ४० करोड रुपैयाँ बजेट गृह मन्त्रालयका नाममा निकासा भएको छ ।बिहीबार भएको बैठकमा गृह मन्त्रालयका प्रवक्ता पोखरेलले निर्वाचन सुरक्षा, यसका लागि भइरहेको प्रगतिलगायत समग्र सुरक्षा स्थितिको समीक्षा भएको बताए । निर्वाचन सुरक्षामा आवश्यक पर्ने सवारीसाधन भाडामा लिन अर्थबाट केही रकम निकासा भएको उनको भनाइ छ । बैठकमा सहभागी चारवटै सुरक्षा निकायका उच्च अधिकारीले अत्यावश्यक बजेटसमेत कटौती भएका कारण व्यवस्थापनमा कठिनाइ बेहोर्नुपरेको विवरण सुनाएका थिए ।यसैबीच केन्द्रीय सुरक्षा समिति बैठकले स्थानीय तह निर्वाचनमा सरकारी कामकाज र उम्मेदवारलाई भारतीय नम्बर प्लेटका सवारीसाधन प्रयोगमा रोक लगाउन सुरक्षा निकायहरूलाई निर्देशन दिएको छ । सस्तो भाडामा पाउने भएकाले सीमावर्ती जिल्लामा पारिका गाडी ल्याउने प्रवृत्ति छ ।"
पाँच लाखले एसईई दिँदै,"काठमाडौं (कास) कोरोना महामारीका कारण दुई वर्षदेखि हुन नसकेको माध्यमिक शिक्षा परीक्षा (एसईई) शुक्रबारदेखि हुँदै छ । शैक्षिक सत्र २०७६ र २०७७ मा विद्यालयकै मूल्यांकनका आधारमा राष्ट्रिय परीक्षा बोर्डले नतिजा सार्वजनिक गरेको थियो । यसपालि बोर्डले तयार पारेको प्रश्नपत्रका आधारमा विद्यार्थीले निश्चित परीक्षा केन्द्रबाट दुई वर्ष पहिलेको जस्तै परीक्षा दिँदै छन् । देशभरका २ हजार ७ परीक्षा केन्द्रमा ५ लाख १४ हजार ७ सय ६० विद्यार्थी सहभागी हुनेछन् । जापानमा सञ्चालित एक विद्यालयका २० विद्यार्थी पनि सहभागी हुँदै छन् । नियमिततर्फ ४ लाख ८८ हजार ७ सय ४२ र ग्रेडवृद्धितर्फ ११ हजार ४ सय ५४ ले परीक्षा दिँदै छन् । ग्रेडवृद्धि परीक्षा दिने विद्यार्थी दुई वर्षअघिका हुन् । गत दुई वर्ष आन्तरिक मूल्यांकनका आधारमा नतिजा प्रकाशन गर्दा ग्रेडवृद्धिको अवसर दिइएको थिएन । २९९ प्राविधिक विद्यालयका १४ हजार ५ सय ६४ विद्यार्थी पनि सामेल हुँदै छन् । साउन १ देखि कक्षा ११ को शैक्षिक सत्र सुरु हुनुअघि नै नतिजा सार्वजनिक गरिसक्ने बोर्डले जनाएको छ । प्रदेशलाई उत्तरपुस्तिका परीक्षण, सम्परीक्षणको काम सकेर पठाउने जिम्मेवारी बोर्डले दिएको छ । प्रदेशले बोर्ड प्रदेश कार्यालयको समन्वयमा काम गर्नेछ । प्रदेशमा सामाजिक विकास मन्त्रालयका सचिवको संयोजकत्वमा परीक्षा समन्वय समिति र जिल्लामा प्रमुख जिल्ला अधिकारीको अध्यक्षतामा जिल्ला परीक्षा समन्वय समिति रहने व्यवस्था छ ।"
भैरहवामा अन्तर्राष्ट्रिय विमानस्थल सुरु,"(काठमाडौं) र (भैरहवा)५६ वर्षअघि एकल इन्जिनयुक्त पिलाटसपोर्टर तथा सैनिक विमान डकोटाबाट हवाई यातायात सुरुवात भएको भैरहवा विमानस्थल बिहीबार विधिवत् रूपमा गौतम बुद्ध अन्तर्राष्ट्रिय विमानस्थल मा परिणत भएको छ । यो त्रिभुवन अन्तर्राष्ट्रिय विमानस्थलपछि नेपालको दोस्रो अन्तर्राष्ट्रिय हवाई अड्डा बनेको हो । नागरिक उड्डयन प्राधिकरणका महानिर्देशक प्रदीप अधिकारीले बिहीबार विमानस्थलको गौतम बुद्ध विमानस्थल हटाउँदै गौतम बुद्ध अन्तर्राष्ट्रिय विमानस्थल नाम चलाएको सूचना जारी गरेका छन् । विमानस्थल प्रमुख गोविन्द दाहालका अनुसार आन्तरिक उडान भर्ने वायुसेवाका पाइलटले बिहीबार नयाँ धावनमार्गबाट जहाज उडान र अवतरण सफलतापूर्वक गरेको बताए । अन्तर्राष्ट्रिय विमानस्थलको नयाँ धावनमार्गमा पहिलो दिन २० वटा अवतरण र २० वटा टेकअफ भए, उनले भने, पहिलो दिन काठमाडौं, पोखरा र भरतपुरबाट उडान भए । हाम्रो टावरले भैरहवामाथिको आकाश हुँदै अन्यत्र जाने २० वटा आन्तरिक उडानलाई पनि सहजीकरण गरिदिएको थियो । भैरहवाको नयाँ धावनमार्ग ३ हजार मिटर लामो छ । यो काठमाडौंपछिको सबैभन्दा लामो धावनमार्ग हो । पुरानो धावनमार्गलाई नयाँ धावनमार्ग जाने ट्याक्सी वे मा परिणत गरिएको छ । पुरानो धावनमार्ग १ हजार ५ सय मिटर लामो र ३० मिटर चौडाइको थियो । नयाँ धावनमार्गको चौडाइ ४५ मिटर छ । विमानस्थल प्रमुख दाहालले अबदेखि भैरहवा र काठमाडौं विमानस्थल सँगसँगै बिहान खुल्ने र राति १२ बजेसम्मै सञ्चालन हुने जानकारी दिए । यो विमानस्थललाई अन्तर्राष्ट्रिय उड्डयन संगठन (आइकाओ) ले अग्नि निवारणको वर्गीकरणमा काठमाडौंको त्रिभुवन अन्तर्राष्ट्रिय विमानस्थलसरह नवौं नम्बर राखेको छ । यसले विमानस्थलमा ३ सय हाराहारी यात्रु क्षमता भएका एयरबस ए ३३० र बोइङ ७७७ स्तरका वाइडबडी जहाजलाई अग्नि निवारण सेवा दिन सक्ने क्षमता रहेको बुझाउँछ । गौतम बुद्ध विमानस्थलबाट अन्तर्राष्ट्रिय उडान भने जेठ २ देखि हुने भएका छन् । प्राधिकरणका प्रवक्ता देवचन्द्रलाल कर्णका अनुसार कुवेतको जजिरा एयरवेजलाई प्राधिकरणले सातामा तीन दिन उडानको अनुमति दिएको छ । काठमाडौंमा सेवा दिँदै आएको जजिराले भैरहवामा सोमबार, बुधबार र शुक्रबार उडान गर्ने छ, प्रवक्ता कर्णले भने, जजिराको जहाज राति साढे १ बजे भैरहवामा अवतरण गर्ने र २ बजे कुवेत फर्किने तालिका स्वीकृत भएको छ । विमानस्थलले जेठ २ अघि नै केही अन्तर्राष्ट्रिय चार्टर्ड उडान हुने सम्भावना रहेको पनि जनाएको छ । विमानस्थलका निमित्त निर्देशक तथा प्रवक्ता श्यामकिशोर साहका अनुसार अन्य एयरलाइन्सले पनि भैरहवाबाट अन्तर्राष्ट्रिय उडानका लागि चासो देखाइरहेका छन् । ओमानको सलाम एयर, थाई स्माइल एयरलाइन्स र श्रीलंकन एयरलायन्स, कतार एयरलाइन्सलगायतले हवाई उडान सञ्चालनका लागि चासो देखाउँदै आवश्यक प्रक्रियामा जुटेका छन् । काठमाडौं विमानस्थलका महाप्रबन्धक प्रेमनाथ ठाकुरका अनुसार अब कुनै कारणले विदेशी विमान काठमाडौंमा अवतरण गर्न नसक्ने अवस्था आइपरे भैरहवामा अवतरण गराउन सकिनेछ । न्यारोबडी र वाइडबडी विमान डाइभर्ट हुनुपर्ने अवस्था आइपर्दा भैरहवा वैकल्पिक विमानस्थल भयो, ठाकुरले भने, अब विदेशी वायुयानले ढाका, कोलकाता, लखनउ, दिल्ली, ल्हासा डाइभर्ट हुनुपर्दैन । काठमाडौं विमानस्थलमा अन्तर्राष्ट्रिय उडान सुरु भएको करिब ६ दशकपछि विदेशी विमानलाई आफ्नै देशभित्रको विमानस्थलमा डाइभर्ट गराउन सकिने भएको हो । यो सेवा दिएबापत भैरहवा विमानस्थलको आम्दानी पनि वृद्धि हुने भएको छ । विमानस्थलबाट अन्तर्राष्ट्रिय हवाई उडान सञ्चालनका लागि विदेशी एयरलाइन्स कम्पनी र यात्रुलाई आकर्षित गर्न तयार पारिएको विमानस्थल सेवा शुल्क नियमावली सरकारबाट स्वीकृत भइसकेको छ, जसमा अन्तर्राष्ट्रिय एयरलाइन्सलाई अवतरण र पार्किङलगायत शुल्कमा छुटको व्यवस्था गरिएको छ । विमानस्थलभित्र भन्सार, अध्यागमन, प्रहरी, ग्राउन्ड ह्यान्डलिङ र अन्य यात्रु सेवा केही दिनमै सञ्चालनमा ल्याउन लागिएको छ । भैरहवामा पाइलटलाई उडानमा सघाउन १० जना एयर ट्राफिक कन्ट्रोलर खटाइएका छन् । विमानस्थल आसपासमा कुनै घटना भए ५ वटा दमकल, चारवटा एम्बुलेन्स र २६ जना अग्नि नियन्त्रक छन् । भैरहवामा जहाजलाई छेडेर आगो निभाउन सक्ने क्षमताको दमकल ल्याइएको छ, यस्तो दमकल काठमाडौंमा पनि छैन, विमानस्थल प्रमुख दाहालले भने । यसैबीच प्राधिकरणले काठमाडौंमा यात्रुको अत्यधिक चाप वृद्धिको कारण देखाउँदै वैशाख १५ देखि धनगढी, नेपालगन्ज, भैरहवा, सिमरा, जनकपुर, विराटनगर र चन्द्रगढी विमानस्थलको सञ्चालन समय १८ घण्टा पुर्याउने निर्णय गरेको छ । प्राधिकरणको हवाई यातायात विभागका उपप्रबन्धक ज्ञानेन्द्र भुलका अनुसार अब यी विमानस्थल बिहान ६ बजेदेखि राति १२ बजेसम्म खुला रहनेछन् ।"
शरणार्थीका डाक्टरलाई निवास,"(बिर्तामोड)भुटानी शरणार्थीका डाक्टर भम्पा राईलाई दमक नगरपालिकाले निवास सुविधा दिने भएको छ । दुई वर्षयता एक्लै रहेका ७५ वर्षीय डा राईलाई नगरपालिकाले बाँचुन्जेलसम्म बस्न फ्ल्याट दिने भएको हो । तीन दशकदेखि भुटानी शरणार्थीको फिर्ती आन्दोलनको नेतृत्व गर्दै आएका डा राई मिर्गौला रोगबाट पीडित पत्नी उर्मिलाको दुई वर्षअघि निधन भएपछि दमकमा एक्लै बस्दै आएका छन् । उनी पनि पेटसम्बन्धी रोगबाट पीडित छन् । तीन वर्षअघि आन्द्रा फुटेका कारण उनी महिनौं थलिएका थिए । तीनवटा शल्यक्रियापछि उनी सामान्य हिँडडुल गर्न सक्ने भएका छन् । केही समययता उनलाई हर्नियाले थप पीडित बनाएको छ । बिहानबेलुका आफैं खाना पकाएर खाँदै आएका डा राईले लुगासमेत आफैंले धुनुपर्छ । उनी २९ वर्षदेखि दमक८ स्थित खगेन्द्र गुरागाईंको घरमा डेरा बस्दै आएका छन् । शरणार्थी शिविरमा नबसी डेरा बस्दै आएका राईको अवस्था दयनीय बनेपछि नगरपालिकाले बस्ने घरको बन्दोबस्त गरिदिएको दमककी उपप्रमुख गीता अधिकारीले जानकारी दिइन् । उनका अनुसार नगरपालिकाले डा राईका लागि दमक५ स्थित खेम भण्डारीको घरको भुइँतलामा तीनवटा कोठा र किचनसहितको फ्लाट व्यवस्था गरिदिएको हो । घरभाडाबापत् नगरपालिकाले मासिक १० हजार रुपैयाँ तिर्ने सम्झौता भएको छ । उपप्रमुख अधिकारीले भनिन्, हामी जनप्रतिनिधि भए पनिनभए पनि उहाँको सुविधामा कुनै फरक नपर्ने गरी निर्णय गरेका छौं । भुटानी राजाका निजी डाक्टर रहेका राई सन् १९९१ मा भुटानबाट नेपालीभाषी लखेटिँदा स्वेच्छाले नेपाल आएका थिए । नेपालीभाषी मेरा आमाबुबा, दाजुभाइ तथा दिदीबहिनीलाई चरम यातना दिएर बलजफ्ती देशनिकाला गर्दा म भुटानी राजाको दरबारमा बस्न सकिनँ, डा राईले सुनाए, अनि त म पनि उनीहरूसँगै शरणार्थी हुन नेपाल आइपुगेको हुँ । उनले श्रीमती र बुबाआमालाई पनि साथै ल्याएका थिए । आमा विष्णुमायाको ०५४ र बुबा आइतराजको ०६४ सालमा निधन भयो । उनका सन्तान छैनन् । १ लाख १३ हजारभन्दा बढी भुटानी शरणार्थी आप्रवासनमा पश्चिमा देश गए पनि डाराई भने अझै घर फिर्तीको अडानमै अडिग छन् । डा राईलाई नगरपालिकाले एकीकृत नमुना बस्तीमा एउटा घर बनाइदिने बताएको थियो । तर उक्त बस्तीमा सुकुम्बासी मात्र बस्ने भएकाले उनले रुचाएनन् । नगरपालिकाले अहिले फ्लाट बन्दोबस्त गरिदिएकामा डाराई खुसी छन् । वरिष्ठ सर्जन डा राई दमकको बेलडाँगी रोडस्थित गजुरमुखी क्लिनिकमा बसेर स्वास्थ्य सेवा दिन्छन् । उनले भुटानी शरणार्थी र नेपाली नागरिकलाई निःशुल्क स्वास्थ्य सेवासमेत दिएका छन् । सायद नेपाली दाजुभाइ, दिदीबहिनीलाई गरेको निःशुल्क स्वास्थ्य सेवाको फलस्वरूप नगरपालिकाबाट घरको सुविधा पाएँ होला, डा राईले भने ।"
परराष्ट्र मामिलाको 'थिंक ट्यांक अलपत्र,"(काठमाडौं)परराष्ट्र मामिला अध्ययन प्रतिष्ठानका कार्यकारी निर्देशक राजेश श्रेष्ठको तीनवर्षे कार्यकाल यसै साता सकिँदै छ । केपी शर्मा ओली नेतृत्वको सरकारले २०७६ वैशाख ७ मा सशस्त्र प्रहरी बलका पूर्वएआईजी श्रेष्ठलाई प्रतिष्ठानको कार्यकारी निर्देशकमा नियुक्त गरेको थियो । परराष्ट्र मामिला सम्बन्धमा अल्पकालीन तथा दीर्घकालीन नीति तर्जुमाका लागि सरकारलाई परामर्श दिने उक्त संस्थामा सुरक्षा क्षेत्रका व्यक्तिलाई नियुक्त गर्दा धेरैले अनौठो मानेका थिए । श्रेष्ठको कार्यकाल सकिँदै गर्दा उत्तराधिकारी पहिलेकै जस्तो पृष्ठभूमिबाट नियुक्ति गरिन्छ कि कूटनीतिक मामिला बुझेको व्यक्तिलाई ल्याइन्छ भन्ने विषयमा बहस हुन थालेको छ । अन्तर्राष्ट्रिय मामिलाका जानकारहरू नेपालको परराष्ट्र नीति र अन्तर्राष्ट्रिय सम्बन्धका विषयमा अध्ययन गर्नुपर्ने संस्थामा कूटनीतिक क्षेत्रमा काम गरेको व्यक्तिलाई नियुक्ति गर्नुपर्नेमा जोड दिन्छन् । सरकारले तीन वर्षअघि सुरक्षा क्षेत्रमा काम गरेको व्यक्तिलाई दिएको नियुक्ति ठीक नभएको उनीहरूको भनाइ छ । पूर्वपरराष्ट्र सचिव मदनकुमार भट्टराई प्रतिष्ठानमा नेतृत्व गर्ने व्यक्ति कूटनीतिक क्षेत्रको विशेषज्ञ हुनुपर्ने बताउँछन् । यो पद विशेषज्ञका लागि हो किनकि यस संस्थाले राजदूत र कूटनीतिज्ञलाई तालिम दिन्छ, उनले भने, तर सरकारले विशेषज्ञ नआउने गरी सरकारले मापदण्ड बनाएको छ । शेरबहादुर देउवा सरकारका पालामा जारी परराष्ट्र मामिला अध्ययन प्रतिष्ठान विकास समिति गठन आदेश (पहिलो संशोधन२०७४) बमोजिम पूर्वएआईजी श्रेष्ठ प्रतिष्ठानको कार्यकारी निर्देशक बनेका थिए । भट्टराईका अनुसार सुरुमा प्रतिष्ठानमा राजदूत भएको मान्छे र प्राध्यापकले नेतृत्व गर्ने भनिएको थियो । सुरुवातमा पूर्वराजदूत मोहन लोहनी हुनुभयो । उहाँ प्राध्यापक पनि हुनुहुन्थ्यो, पूर्वराजदूतसमेत रहेका भट्टराईले भने, पछि विभिन्न किसिमले मापदण्ड परिवर्तन गर्दै लगियो । २०४६ सालको राजनीतिक परिवर्तनपछि नेपालको परराष्ट्र नीति तथा परराष्ट्र मन्त्रालयको भूमिकालाई प्रभावकारी बनाउने लक्ष्य राखेर २०४९ सालमा मन्त्रालयको एउटा शाखाका रूपमा प्रतिष्ठान स्थापना भएको थियो । यसलाई २०५४ सालमा विकास समिति ऐन२०१३ अनुसार छुट्टै प्रतिष्ठानका रूपमा स्थापित गरियो, जुन अहिलेसम्म कायम छ । तर पछि परराष्ट्र मामिला अध्ययन प्रतिष्ठान विकास समिति गठन आदेश (पहिलो संशोधन२०७४) मा देउवा सरकारले कार्यकारी निर्देशकको योग्यतालाई परिवर्तन गर्दै ६० वर्ष ननाघेको भन्ने बनाइयो । पहिलो संशोधन आदेश जारी गरिँदा परराष्ट्र सचिव शंकरदास बैरागी थिए । संशोधन आदेशपछि राजदूत बनेका मान्छे र प्राध्यापक यस संस्थामा आउने बाटो करिबकरिब बन्द भयो । प्राध्यापक ६२६३ वर्षसम्म पढाउँछन्, उनीहरू अब त्यो छाडेर यहाँ आउँदैनन् । राजदूत हुने भएपछि ५८ वर्ष नपुगेको मान्छे जागिर नै खाइरहेको हुन्छ, भट्टराईले भने । पहिलो संशोधनका कारण ओली सरकारका पालामा प्रतिष्ठानको नियुक्तिका लागि दरखास्त आह्वान गर्दा कूटनीतिक मामिलाबारे अनुभव नभएका तीन जनाको निवेदन परेको थियो । त्यतिबेला पूर्वएआईजी श्रेष्ठ र नेपाली सेनाका अवकाश प्राप्त उपरथीद्वय जगदीशचन्द्र पोखरेल र देवेन्द्र मेघासीले निवेदन दिएका थिए । कूटनीति क्षेत्रको थिंकट्यांकमा आउन खोज्ने तीनै जना कूटनीति मामिलाका नभएर सुरक्षा क्षेत्रको हुनु नै प्रतिष्ठानको ऐन संशोधनको कमजोरीका परिणाम भएको एक कूटनीतिज्ञले बताए । अन्तर्राष्ट्रिय मामिला विज्ञहरू प्रतिष्ठानलाई संस्थागत र मानवीय स्रोतसाधनसहित उपयुक्त व्यक्ति नियुक्ति नभएसम्म प्रभावकारी बन्न नसक्ने उनको भनाइ छ । दक्षिण एसियाली मुलुक बंगलादेश र पाकिस्तानमा विदेश मामिलाका थिंकट्यांकका रूपमा फरेन सर्बिस एकेडेमी छन् । त्यहाँ नेतृत्व गर्ने मान्छे विदेश सचिवसरहको मान्छे हुन्छ । भारतको थिंक ट्यांक फरेन सर्बिस इन्स्टिच्युट मा सचिवसरहको पदाधिकारीलाई नेतृत्व दिइन्छ । जागिर नै खाइरहेको मान्छे हुन्छ वा अवकाश भएपछि पनि त्यही क्षेत्रमा काम गरेको मान्छे ल्याइन्छ, पूर्वपरराष्ट्र सचिव भट्टराईले भने, तर हाम्रोमा भद्रगोल छ । परराष्ट्र मामिलाका जानकार तथा कूटनीतिज्ञ दिनेश भट्टराईले उक्त प्रतिष्ठानमा नेतृत्व गर्ने व्यक्ति परराष्ट्र मामिलामा दक्खल राख्न सक्ने, अनुभवी, विषय बुझेको हुनुपर्ने बताए । संसदीय पद्धतिद्वारा नियुक्त गर्ने परिपाटी भयो भने राम्रो मान्छे प्रतिष्ठानमा जालान्, नत्र कूटनीति क्षेत्रमा दक्खल राख्ने मान्छे त्यहाँ जान गाह्रो पर्छ, जाँदैनन्, उनले भने । उनले जो पायो त्यही क्षेत्रको मान्छेलाई नियुक्ति गर्दा संस्था र मुलुक दुवैलाई फाइदा नहुने बताए । संगठन र नेतृत्व प्रभावकारी नहुँदा सरकारको एक मात्र परराष्ट्र र अन्तर्राष्ट्रिय मामिला अध्ययन गर्ने थिंकट्यांक अलपत्रजस्तै छ । परराष्ट्र मामिलाका जानकारहरू भने प्रतिष्ठानलाई परराष्ट्र मन्त्रालयको एक शाखाका रूपमा मात्र सीमित गर्न नहुने बताउँछन् । नेपाल सरकारले २०७५ सालमा पहिलो पटक लिखित रूपमा परराष्ट्र नीति जारी गर्दा प्रतिष्ठानलाई जानकारीसमेत दिएन । नीति बाहिर आएपछि समीक्षा गर्नका लागि तत्कालीन परराष्ट्रमन्त्री प्रदीपकुमार ज्ञवालीले प्रतिष्ठानमा पठाएका थिए । यसले प्रतिष्ठानलाई मन्त्रालयले कसरी लिन्छ भन्ने प्रस्ट रूपमा देख्न सकिन्छ । प्रतिष्ठानकी पूर्वउपकार्यकारी निर्देशक इन्द्र अधिकारी भने कुन व्यक्तिलाई त्यहाँ नियुक्ति गर्नेभन्दा पनि पहिला संस्थाका बारेमा स्पष्ट हुनुपर्ने बताउँछिन् । अहिले पनि परराष्ट्र मामिलासम्बन्धी थिंकट्यांक संस्थालाई परराष्ट्र मन्त्रालयको शाखाका रूपमा मात्र हेरिन्छ । सोचाइमा परिवर्तन आएपछि मात्र संस्थाले गति लिन सक्छ, उनले भनिन् । उनले पहिले संस्थालाई ठीक ठाउँमा ल्याएर उचित व्यक्तिलाई नेतृत्व दिनुपर्ने बताए ।"
'बोआओ फोरमले सहयोगात्मक सम्बन्ध विकास गर्छ,"काठमाडौं (कास) राष्ट्रपति विद्यादेवी भण्डारीले स्थापनाकालदेखि नै बोआओ फोरमले एसियाली मुलुकबीच सहयोगात्मक सम्बन्ध विकास गरी आर्थिक, सामाजिक र वातावरणीय विषयहरूमा निरन्तर विचार आदानप्रदान गर्दै आएको बताएकी छन् । उनले कोभिड महामारीपछिको परिवेशमा विश्वका राष्ट्रहरूको विकास र साझा भविष्यका लागि सहकार्य गर्ने मूल उद्देश्यका साथ बोआओ फोरम फर एसियाको वार्षिक सम्मेलन हुन लागेकामा अत्यन्तै खुसी लागेको बताइन् ।फोरमलाई बिहीबार भर्चुअल रूपमा सम्बोधन गर्दै राष्ट्रपति भण्डारीले फोरमको संस्थापक सदस्यका रूपमा नेपालले यस कार्यको सदैव सराहना गर्ने बताइन् । फोरमको यसअघिको सम्मेलनमा नेपाललाई निम्तो दिइएको थिएन । सन् २००१ मा स्थापना भएको यो फोरमको कार्यालय चीनको हाइनान प्रान्तमा छ । यसको अध्यक्ष संयुक्त राष्ट्रसंघका पूर्वमहासचिव वान कि मुन छन् । यस फोरमले गरिबी निवारणमार्फत आर्थिक विकास गर्न चीनले प्राप्त गरेका सफलता उजागर गरी यस क्षेत्रका देशहरू बीचमा अनुभव र ज्ञान साझा गर्न महत्त्वपूर्ण योगदान गर्नेछ, राष्ट्रपति भण्डारीले भनिन्, साथै, दिगो शान्ति र राजनीतिक स्थायित्व कायम भएको अवस्थामा नै विकासका प्रक्रियालाई तीव्रता दिन र नागरिकको जीवनस्तरलाई माथि उठाउन प्रभावकारी योगदान पुर्याउन सकिन्छ भन्ने विषय उजागर गर्न फोरमको आयोजक राष्ट्र चीनले महत्त्वपूर्ण भूमिका खेल्न सक्छ भन्ने लागेको छ । उनले पछिल्ला दुई वर्षमा कोभिड महामारीका कारण विश्वले ठूलो मानवीय एवं आर्थिक क्षति व्यहोर्नुपरेको बताइन् । उनले भनिन्, यसबाट विशेषगरी गरिब र अल्पविकसित मुलुकहरू प्रभावित हुन पुगेका छन् । गरिबी निवारण गरी दिगो आर्थिक विकास हासिल गर्ने दिशामा यी मुलुकले केही वर्षदेखि गरेको प्रगति महामारीका कारण पछाडि धकेलिन पुगेको छ । यस विशिष्ट सन्दर्भमा आयोजित बोआओ फोरमले महामारी नियन्त्रण तथा रोकथाम र आर्थिक पुनर्उत्थानका लागि राष्ट्रहरूले अपनाउनुपर्ने उपायहरूमाथि गम्भीर छलफल गर्नेछ । राष्ट्रपति भण्डारीले यस अवसरमा विश्व स्वास्थ्य संगठन तथा सदस्य मुलुकहरूलाई द्विपक्षीय सहयोग तथा कोभ्याक्स सहायतामार्फत उपलब्ध सहयोगका लागि नेपाल र नेपाली जनताका तर्फबाट धन्यवाद दिइन् । उनले विश्व तापमानमा भइरहेको वृद्धि रोक्न कार्बन उत्सर्जन घटाउने प्रतिबद्धतालाई हरेक राष्ट्रले कार्यान्वयन गर्नैपर्ने बताइन् ।"
बीआरआईमा अनुदान र 'कमर्सियल ऋण : होउ,"नेपालका लागि चिनियाँ राजदूत होउ यान्छीले चीनले अघि सारेको बेल्ट एन्ड रोड इनिसिएटिभ (बीआरआई) अनुदान सहायता मात्र नभएको प्रस्ट पारेकी छन् । शेरबहादुर देउवा नेतृत्वको गठबन्धन सरकारले बीआरआईमार्फत अनुदान, सहुलियत ऋण र लगानी मात्र स्वीकार गर्ने सन्देश चीनलाई प्रवाह गरिरहेका बेला राजदूत होउले बिहीबार भर्चुअल पत्रकार सम्मेलन गर्दै बीआरआई सहयोग र सहकार्यको ढाँचा रहेकाले त्यसमा अनुदान र कमर्सियल (व्यावसायिक) ऋण हुने बताएकी छन् । चिनियाँ राजदूत होउले नेपालमा चीनले निर्माण गरिरहेका सबै मुख्य परियोजना बीआरआईकै कार्ययोजनाअन्तर्गत रहेको बताइन् । उनले बीआरआईअन्तर्गतका परियोजना वैज्ञानिक सम्भाव्यताका आधारमा सञ्चालन हुने पनि उल्लेख गरेकी छन् । बीआरआईअन्तर्गत तीन मोडालिटीमा नेपालमा परियोजना निर्माण भइरहेको समेत उनले जनाइन् । पहिलो, लुम्बिनीको गौतम बुद्ध विमानस्थलको जस्तो हो, जहाँ एडीबीको लगानी छ र चिनियाँ ठेकेदारले काम गरेका छन्, उनले भनिन्, दोस्रो, पोखरा विमानस्थलको मोडालिटी हो, जहाँ चीनको व्यावसायिक ऋण र अनुदान छ । र, त्यहाँको निर्माण कम्पनी पनि चिनियाँ हो । होउले तेस्रो मोडालिटी काठमाडौंको त्रिभुवन अन्तर्राष्ट्रिय विमानस्थलमा जस्तो रहेको बताइन् । यो विमानस्थल सुधार गर्ने जिम्मेवारीका लागि चिनियाँ कम्पनीलाई जिम्मा दिइएको छ र यसको खर्च नेपाल सरकारले गर्ने छ, उनले भनिन् । नेपाल सन् २०१७ मा बीआरआईको सदस्य मुलुक बनेलगत्तै बीआरआईअन्तर्गत निर्माण गर्न ३५ वटा परियोजनाको सूची चीन पठाइएको थियो । चीनले एक अंकमा घटाएर पठाउन भनेपछि नौवटा परियोजनाको सूची पठाइएको थियो, जसलाई नेपालले आधिकारिक पुष्टि गरेको छैन तर सञ्चालन भइरहेका परियोजनासमेत बीआरआईअन्तर्गत नै रहेको भनाइ राजदूतबाट आएको हो । चिनियाँ विदेशमन्त्री वाङ यीको गत चैतमा भएको नेपाल भ्रमणका दौरान चिनियाँ पक्षले बीआरआई कार्यान्वयन सम्झौतामा हस्ताक्षर गर्न आग्रह गरेको थियो । नेपालले कमर्सियल ऋण स्वीकार नगर्ने बताएपछि सम्झौता हुन सकेन । राजदूत होउले नेपालमा छिटोछिटो सरकार परिवर्तनसँगै नीतिमा हुने फेरबदलले काम गर्न कठिनाइ भएको बताइन् । राजदूत होउले चीनले नेपालमाथि नाकाबन्दी गरेको भन्ने आरोप आधारहीन रहेको बताइन् । राजदूत होउले नेपालचीन सीमापार रेल सेवा सपना नभएर यथार्थ भएको बताइन् । अहिले सम्भाव्यता अध्ययनमा रहेको सीमापार रेल वैज्ञानिक रूपमा सम्भव हुनुपर्ने उनको भनाइ छ ।"
पालिका उम्मेदवार छान्दै दल,"(काठमाडौं)राजनीतिक दलहरूले आसन्न स्थानीय तह निर्वाचनका लागि उम्मेदवार छनोटलाई तीव्रता दिएका छन् । महानगर र उपमहानगरका प्रमुखउपप्रमुख उम्मेदवार भने केन्द्रबाटै टुंग्याउने पार्टी विधानअनुसार दलहरू निर्णायक गृहकार्यमा छन् । उम्मेदवारी मनोनयन आइतबार र सोमबार रहेकाले शनिबारसम्ममा नाम टुंग्याउने दलहरूको तयारी छ । सत्ता गठबन्धनमा रहेका पाँच दलले तालमेल सहमतिअनुसार उम्मेदवारी दिने तयारी गरेका छन् । एमाले पनि स्थानीय तहमा हुने तालमेल हेरेर जित्नसक्ने उम्मेदवार चयन गर्ने तयारीमा छ । कांग्रेसले महानगर र उपमहानगरका उम्मेदवारबारे छलफल गर्न शुक्रबारका लागि कार्यसम्पादन समितिको बैठक बोलाएको छ । सत्ता गठबन्धनमा रहेका अन्य दलले उम्मेदवार छनोटको गृहकार्य थालेका छन् । एमालेले शनिबार उम्मेदवारको टुंगो लगाउने जनाएको छ । एमालेको केन्द्रीय सचिवालयको बिहीबारको बैठकमा महानगर र उपमहानगरका प्रमुखउपप्रमुख उम्मेदवार छनोटको विषयले प्रवेश पाएको छ । पार्टी कमिटीबाट सिफारिस भएका नाम बैठकमा पेस भएका छन् । तीमध्येबाट चुनाव जित्न सक्ने उम्मेदवार चयन हुन्छन्, एमाले सचिव पृथ्वीसुब्बा गुरुङले भने । प्रदेश र जिल्ला कमिटीबाट सिफारिस हुन छुटेका कोही चुनाव जित्न सक्ने व्यक्ति भए तिनलाई अघि सार्न सकिने पनि उनले बताए । एमालेको महानगर कमिटीले ललितपुर, वीरगन्ज र भरतपुरका लागि सर्वसम्मत नाम सिफारिस गरेको छ । ललितपुरबाट प्रमुखमा हरिकृष्ण व्यञ्जनकार र उपप्रमुखमा मञ्जली शाक्य, वीरगन्जमा प्रमुखका लागि विजय सरावगी र भरतपुरमा प्रमुखमा विजय सुवेदी सर्वसम्मत सिफारिस भएका हुन् । ललितपुर प्रमुखका आकांक्षी व्यञ्जनकार गत निर्वाचनमा सोही पदमा पराजित भएका थिए । वीरगन्जका सरावगी अहिले पनि प्रमुख छन् । तत्कालीन संघीय समाजवादी फोरमबाट विजयी उनी हालै एमाले प्रवेश गरेका हुन् । भरतपुरका सुवेदी प्रदेशसभा सदस्य हुन् । एमाले महानगर कमिटीले काठमाडौंका लागि संघीय सांसद रामवीर मानन्धर, अहिलेका प्रमुख विद्यासुन्दर शाक्य, पूर्वप्रमुख केशव स्थापित, नेताहरू निर्मल देउला र इन्दिरा पन्तको नाम सिफारिस गरेको छ । उपप्रमुखमा रत्ना गुरुङ, पेम्बा लामा, मीना काफ्ले सिफारिसमा परेका छन् । वीरगन्जमा एमालेलोसपा तालमेल सहमति भएको छ, जसअनुसार उपप्रमुखमा लोसपाबाट उम्मेदवार हुनेछन् । भरतपुर महानगरमा एमालेले उपप्रमुख पदका लागि सिफारिस गरिसकेको छैन । विराटनगर प्रमुखका लागि रामलाल साह, परशुराम बस्नेत, बाबुराम कार्की, सागर थापा र महेश भट्टराईको नाम सिफारिस भएको छ । उपप्रमुखमा शिल्पा कार्की, अञ्जु उपाध्याय र विमला घिमिरे दाहाल सिफारिसमा परेका छन् । पोखरामा एमाले महानगर कमिटीले प्रमुखका लागि दर्शन लामा, दीपकबहादुर पौडेल, कृष्णबहादुर थापा, राजीव पहारी, रश्मि आचार्य, भीमबहादुर कार्की, मीनाकुमारी गुरुङ, पुष्पज्योति ढुंगाना, सावित्री भण्डारी, बिखकल्याण पराजुली, बालकृष्ण काउछामगर र पुष्पराज अधिकारीको नाम सिफारिस गरेको थियो । तर बिहीबारको सचिवालय बैठकले गण्डकी र लुम्बिनीमा प्रदेश सांसदलाई स्थानीय तहमा उम्मेदवार नबनाउने निर्णय गरेकाले प्रदेश सांसद थापा र पहारी उम्मेदवार बन्न नपाउने भएका छन् । उपप्रमुखमा विनकुमारी गुरुङ, टीकाराम पंगेनी, तेजनारायण अधिकारी, जीवनप्रसाद आचार्य, सुष्मा पौडेल, देवका पहारी त्रिपाठी, बलराम गायक, शोभामोहन पौडेल र वामदेव ढुंगाना सिफारिस भएका छन् । एमाले वरिष्ठ उपाध्यक्ष ईश्वर पोखरेलले सबै महानगर र उपमहानगरबाट शुक्रबार साँझसम्म उम्मेदवार सिफारिस भइसक्ने बताए । शनिबार सचिवालयको बैठक बस्छ र त्यहाँबाट सबै उम्मेदवारको टुंगो लाग्छ, उनले भने, योग्य र जित्ने उम्मेदवार चयन गरिनेछ । सत्ता गठबन्धनको भागबन्डामा कांग्रेसले ६ मध्ये काठमाडौं, ललितपुर र विराटनगर गरी तीन महानगर प्रमुखमा उम्मेदवार उठाउने भएको छ । कांग्रेस विधानमा महानगरपालिका प्रमुख र उपप्रमुखको उम्मेदवार महानगर कार्यसमितिले सिफारिस गर्ने व्यवस्था छ । उपमहानगर र नगरपालिकाका उम्मेदवार भने प्रदेश समितिले गर्ने विधानको व्यवस्था छ । कांग्रेसको महानगर समितिले बिहीबार काठमाडौंको प्रमुखका लागि सिर्जना सिंह, नीलकाजी शाक्य, हरिप्रभा खड्गी श्रेष्ठ, सुसन वैद्य र प्रगतिमान रञ्जितको नाम सिफारिस गरेको छ । शाक्य कांग्रेसका महानगर सभापति, खड्गी काठमाडौंकी उपप्रमुख र वैद्य कांग्रेस महानगर सचिव हुन् । सिर्जना नेता प्रकाशमान सिंहकी पत्नीसमेत हुन् । ललितपुरको प्रमुखका लागि कांग्रेसबाट चिरीबाबु महर्जन, गीता सत्याल, शुभानन ध्वाख्वा, भरतलाल न्याछ्यों, अन्नतप्रकाश श्रेष्ठ, प्रेमकृष्ण महर्जन र राजेश महर्जन सिफारिसमा परेका छन् । चिरीबाबु हाल पनि प्रमुख, सत्याल उपप्रमुख छन् । ध्वाख्वा कांग्रेस महानगर सभापति हुन् ।विराटनगरमा कांग्रेसबाट जिल्ला उपसभापति नागेश कोइराला, हालका प्रमुख तथा केन्द्रीय सदस्य भीम पराजुली र उपप्रमुख इन्दिरा कार्की, महानगर सभापति दीपक चापागाईं, केन्द्रीय सदस्यहरू डिला संग्रौला, अमृत अर्याल र प्रदेश सदस्य गोपाल रेग्मी सिफारिस भएका छन् । कांग्रेस प्रवक्ता प्रकाशशरण महतले महानगरको उम्मेदवार शुक्रबार टुंग्याउन गृहकार्य भइरहेको जानकारी दिए । सत्ता गठबन्धनको दल माओवादी केन्द्रले भरतपुर महानगरपालिकाको प्रमुखमा आफ्नो उम्मेदवार उठाउनेछ । त्यहाँ हालकी प्रमुख रेनु दाहाल नै उम्मेदवार बन्ने करिब निश्चित छ । उनले पार्टीबाट निर्णय नहुँदै चुनावी प्रचार सुरु गरिसकेकी छन् । माओवादीमा महानगर र उपमहानगरका उम्मेदवार केन्द्रले नै टुंग्याउने व्यवस्था छ । त्यसबाहेक माओवादीले २ उपमहानगरको प्रमुख पनि पाएको छ । कतिपय जिल्ला र प्रदेशबाट नाम सिफारिस हुन बाँकी रहेका कारण महानगर र उपमहानगरका उम्मेदवार शनिबार मात्रै टुंगो लगाउने तयारी रहेको माओवादी नेता वर्षमान पुनले बताए । एकीकृत समाजवादीले पोखरा महानगरमा प्रमुखमा उम्मेदवारी दिने भएको छ । उक्त पार्टीमा पनि महानगर र उपमहानगरका उम्मेदवार केन्द्रले नै छान्ने व्यवस्था छ । पोखराको प्रमुखका लागि ३ जना आकांक्षीको नाम सिफारिस भएको छ, जसमा पोलिटब्युरो सदस्य एवं गण्डकी प्रदेश उपाध्यक्ष श्रीनाथ बराल, केन्द्रीय सदस्य तथा पोखरा महानगर कमिटी अध्यक्ष धनराज आचार्य र दिलु पन्त छन् । पार्टी केन्द्रले आचार्यलाई उम्मेदवार बनाउने सम्भावना देखिएको छ । सिफारिस नामभित्रैबाट पार्टीले तय गरेको मापदण्डअनुसार उम्मेदवार छान्छौं, एकीकृत समाजवादीका महासचिव बेदुराम भुसालले भने । उनका अनुसार एकीकृत समाजवादीले पनि शनिबार साँझसम्म महानगर र उपमहानगरका उम्मेदवार छानिसक्ने छ । जनता समाजवादी पार्टीको वीरगन्ज महानगर समितिले प्रमुखमा राजेशमान सिंहको नाम सिफारिस गरेको छ । जसपामा महानगर र उपमहनगरका उम्मेदवार चयन गर्न संघीय परिषद् अध्यक्ष बाबुराम भट्टराई, पार्टी अध्यक्ष उपेन्द्र यादव र वरिष्ठ नेता अशोक राईलाई जिम्मा दिइएको छ । जसपाले पनि शनिबार साँझसम्म मात्रै महानगर र उपमहानगरका प्रमुख र उपप्रमुखको उम्मेदवार छान्ने नेताहरूले बताएका छन् ।"
गठबन्धन मिलाउने जिम्मा प्रदेश र केन्द्रलाई,"(रोल्पा)सत्तारुढ गठबन्धनको जिल्लास्थित संयन्त्रले तालमेल मिलाउने जिम्मा प्रदेश र केन्द्रलाई दिएको छ । संयन्त्रका सदस्य रहेका कांग्रेस रोल्पाका सभापति किशोरकुमार आचार्यले जिल्ला तहमा गठबन्धन गर्नेबारे सुरु भएको छलफल निष्कर्षविहीन भएपछि माथिल्लो तहमा पठाइएको बताए । जिल्लामा पटक पटक संयन्त्रको बैठक आयोजना गरेर निर्वाचनकेन्द्रित साझा निर्णय गर्ने प्रयास गर्यौं तर साझा मोडल र निर्णयमा पुग्न सकेनौं, उनले भने । आचार्यका अनुसार ३ वैशाखमा संयन्त्रको अन्तिम बैठक बसेको थियो । जिल्लामा गठबन्धन गर्न असफल भएपछि सहयात्री दलहरूले आआफ्ना दलका प्रदेश र केन्द्रीय समितिमा निष्कर्षसहित पठाउने निर्णय गरेका थिए । यसअघिका ६ वटा बैठकले गठबन्धन गर्नेबारे साझा सहमति निकाल्न सकेको थिएन । सबै दलले गठबन्धन गर्नेबारे रायसुझावसहित माथिल्ला तहमा सिफारिस गरी पठाउने निर्णय गरेका हुन् ।संयन्त्रका संयोजक रहेका माओवादी केन्द्रका अध्यक्ष सुरेन्द्र घर्तीमगरले मुख्य सहयात्री दलहरू कांग्रेस, एकीकृत समाजवादी र जनमोर्चाबीच सहमति निर्माण गरी गठबन्धन प्रभावकारी बनाउन जारी प्रयास असफल भएको बताए । मुख्य सहयात्री सत्तारुढ दल कांग्रेससँग सहमति जुट्न नसकेपछि छलफलसमेत प्रभावकारी भएन । पटकपटक प्रयास गर्यौं तर सहमति जुटेन, उनले भने । उनका अनुसार गठबन्धन गर्न सहमति जुट्ने प्रयास भइरहेका बेलामा कांग्रेसले अपेक्षाभन्दा बढी दाबी गर्दै विभिन्न सर्त अघि सारेपछि छलफल प्रभावित भएको हो । जित्न नसक्ने तह र त्यसका मुख्य पदमा कांग्रेसले दाबी गरेकाले तालमेल हुन नसकेको उनको दाबी छ । कांग्रेस सभापति आचार्यले भने पहिलेभन्दा कांग्रेसको संगठन मजबुत भएकाले सर्त राख्नु जायज भएको बताए । गठबन्धन गर्दा आफ्नो दलको हैसियत पनि सही तरिकाले बुझिदिनुपर्ने उनको आग्रह छ । १० वटै तह र ७२ वटा वडामध्ये गठबन्धन गर्दा कांग्रेसले ५ तहमा प्रमुख र अन्य ५ तहमा उपप्रमुखसहित ३६ वटा वडामा अध्यक्ष आफ्नै दलका उम्मेदवारको सुनिश्चित हुनुपर्ने दाबी गर्दै आएको छ । अघिल्लो निर्वाचनमा १० तहमध्ये माओवादीले ७, एमालेले २ र कांग्रेसले १ प्रमुखउपप्रमुख जितेका थिए ।"
काठमाडौंमा कांग्रेसले सिर्जनालाई अघि सार्ने,"(काठमाडौं)पार्टीको आन्तरिक शक्ति संघर्षले अर्को मोड नलिएमा कांग्रेसले काठमाडौं महानगरको प्रमुखमा सिर्जना सिंहलाई उम्मेदवार बनाउने भएको छ । कांग्रेसको महानगर कार्यसमितिले बिहीबार नेता प्रकाशमान सिंहकी पत्नी सिर्जनासहित पाँच जना आकांक्षीको नाम सिफारिस गरिसकेको छ । त्यसरी सिफारिस भएको नाम प्रदेश हुँदै केन्द्रमा जाने र केन्द्रीय कार्यसमितिअन्तर्गत बन्ने संसदीय समितिले महानगरको उम्मेदवार चयन गर्ने विधानको व्यवस्था छ । संसदीय समिति गठन भएका कारण यसपटक केन्द्रीय कार्यसम्पादन समिति बैठकले महानगर उम्मेदवार चयन गर्ने तयारी कांग्रेसको छ । त्यसका लागि शुक्रबार कांग्रेसले बैठक बोलाएको छ । बालुवाटार स्रोतका अनुसार काठमाडौं महानगरमा सिर्जनालाई प्रमुखको उम्मेदवार बनाउन सभापतिसमेत रहेका प्रधानमन्त्री शेरबहादुर देउवाले केही दिनअघि नै बचन दिइसकेका छन् । सत्ता गठबन्धनको बुधबारको बैठकले काठमाडौंसहित तीन महानगरपालिकाको नेतृत्व कांग्रेसले पाउने औपचारिक निर्णय गरेपछि सिर्जनाको नाम अघि बढेको हो । ठूलै बदलाब नआए सिर्जना नै उम्मेदवार हुने करिब निश्चित छ, प्रधानमन्त्रीनिकट एक नेताले कान्तिपुरसँग भने, गणेशमान र मंगलादेवी सिंह परिवारको सदस्य तथा आफ्नै राजनीतिक पृष्ठभूमिसमेत भएको महिलालाई उम्मेदवार बनाउँदा राम्रो सन्देश जान्छ भन्नेमा प्रधानमन्त्रीजी सकारात्मक हुनुहुन्छ । महानगर कार्यसमितिले नगर सभापति नीलकाजी शाक्य, सचिव सुशन वैद्य, हालकी उपमेयर हरिप्रभा खड्गी र प्रगतिमान रञ्जितको नाम सिफारिस गरेको छ । उम्मेदवारको आकांक्षीमध्येकी खड्कीले गणेशमान परिवारबाट राजनीतिमा दीक्षित भएकी सिर्जना महानगरको नेतृत्व हाँक्न सक्षम रहेको प्रतिक्रिया दिइन् । उहाँले चाहेपछि उम्मेदवार नहुने कुरा छैन, कांग्रेसले पहिलोपल्ट महिलालाई अघि सारेर राजधानीमा इतिहास बनाउने मौका दिन खोजेको छ, उनले भनिन्, उपप्रमुख भएर पाँच वर्ष काम गर्दाको मेरै अनुभवले पनि महिलाले महानगर हाँक्ने मौका पाए भने धेरै सुधार गर्न सक्छन् भन्ने अनुभूति भएको छ । सबैभन्दा ठूलो काम सुशासन कायम गर्ने हो । त्यस दिशामा पुरुषको तुलनामा महिलाले नै बढी गर्न सक्छन् ।काठमाडौंको आन्तरिक राजनीतिमा प्रकाशमान सिंहको भूमिका निर्णायक हुँदै आएको छ । १४ औं महाधिवेशनमा सभापति बन्न सिंहको निर्णायक भूमिका भएकाले देउवाले सिर्जनालाई प्रमुखको उम्मेदवार बनाएर त्यसको गुनसमेत तिर्न खोजेको कांग्रेस नेताहरू बताउँछन् । महाधिवेशनमा सिंह आफैं सभापतिका प्रत्याशी थिए । देउवासहित नेताहरू शेखर कोइराला, सिंह र विमलेन्द्र निधि चार जनाबीचको प्रतिस्पर्धामा ५० प्रतिशत मत कटाउन नसकेपछि दोस्रो चरणको निर्वाचन भएको थियो । दोस्रो चरणमा देउवा र कोइरालाबीच भएको प्रतिस्पर्धामा सिंह देउवाको पक्षमा लागेका थिए । सभापतिको प्र्रतिस्पर्धामा अपेक्षाकृत मतसमेत प्राप्त गर्न नसकेर तेस्रो स्थानमा पुगेपछि सिंहले पारिवारिक विरासतका रूपमा श्रीमतीलाई अघि सार्न खोजेको कतिपय नेताहरूको बुझाइ छ । १४ औं महाधिवेशनमा प्राप्त मतका कारण अब पार्टीको केन्द्रीय सभापति बन्ने सम्भावना प्रकाश दाइले देख्नुभएन, सम्भावना हुञ्जेल सिर्जना भाउजू केन्द्रीय राजनीतिमा नआउनुभएकै हो, सिंह परिवारसँग नजिक रहेका पार्टीका एक नेताले भने, अब प्रकाशमान दाइले आफू पछि सरेर भए पनि भाउजूलाई अघि बढाउन खोजेको देखिन्छ ।गोरखा बजारमा जन्मिएकी सिर्जना २०४२ सालमा गणेशमान परिवारमा भित्रिएकी हुन् । तर, राजनीतिक संघर्षको यात्रा भने उनले गोरखाबाटै सुरुवात गरेकी थिइन् । २०३३ सालमा कांग्रेसको सदस्यता लिएकी उनी त्यही वर्ष गोरखाको महिला संघकी सभापति बनेकी थिइन् । पेसाले केही समय उनले नर्सिङ काम पनि गरिन् । नर्सिङ पढ्दापढ्दै समाजशास्त्र पढ्न थालिन् । स्नातक पढ्दै गर्दा शंकरदेव कलेजमा उनी स्ववियुको कोषाध्यक्ष भएकी थिइन् । त्यतिबेला उनीसँग हालकी ऊर्जामन्त्री रहेकी पम्फा भुसालले प्रतिस्पर्धा गरेकी थिइन् । सिर्जनाले पछि त्रिचन्द्र कलेजबाट समाजशास्त्रमा एमए गरिन् ।प्रजातन्त्र स्थापनाका लागि वाम गठबन्धनमा भएको ०४६ सालको आन्दोलनको नेतृत्व गणेशमानले गरेका थिए र चाक्सीबारी त्यसको मुख्य केन्द्र बनेको थियो । म घरको बुहारी थिएँ, घरका काममा मात्रै रमाएर बस्दिनथें, आन्दोलन सफल बनाउन बाहिरको खबर भित्र ल्याउने र भित्रको खबर बाहिर (नेताहरूलाई) पुर्याउने काम गर्थें, आफ्नो राजनीतिक पृष्ठभूमि सुनाउँदै सिर्जनाले कान्तिपुरसँग भनिन्, प्रजातन्त्र आएपछि पनि गणेशमान बुबा र मंगलादेवी आमा राजनीतिको मुख्य केन्द्रमा हुनुभयो । श्रीमान् (प्रकाशमान) राजनीतिमै हुनुहुन्थ्यो । त्यतिबेला मैले घर हेर्नुपर्छ भन्ने लागेर राष्ट्रिय राजनीतिमा आउन खोजिनँ । अहिले आएर महिला संघले मेयरमा मेरो नाम प्रस्ताव गरेपछि जीवनले अर्को मोड लिएको अनुभूति भएको छु ।काठमाडौं महिला संघले चैत १४ मै सिर्जनाको नाम प्रस्ताव गरेको थियो । त्यसपछि काठमाडौंको तरुण दल र नेविसंघले उनको नाममा सहमति जनाएका थिए । बैठकमा भाउजू (सिर्जना) लाई मेयरको उम्मेदवारमा अघि सार्नुपर्छ भनेर प्रस्ताव आयो, लामो राजनीतिक पृष्ठभूमि भएको, गणेशमान परिवारको बिरासतसमेत भएकाले यो त राम्रो प्रस्ताव हो भनेर हामीले पारित गर्यौं, त्यही प्रस्ताव लिएर भाउजूलाई अनुरोध गर्यौं, काठमाडौं महिला संघकी अध्यक्ष विष्णुदेवी पुडासैनीले भनिन्, घर मात्रै होइन, अब महानगर नै सम्हाल्नुपर्छ भनेर अनुरोध गरेपछि उहाँ तयार हुनुभएको हो ।सिर्जनाले पनि श्रीमान् (प्रकाशमान) बाट नभएर महिला संघबाट आफूलाई अघि बढ्न दबाब आएको बताइन् । केन्द्रको राजनीतिमा आउँदा जतिसुकै राजनीतिक योगदान भए पनि नेताको श्रीमती भनेर ट्याग लगाइदिन्छन् तर मलाई उहाँले अहिले कुनै खालको दबाब दिने र अघि सार्ने काम गर्नुभएको होइन, उनले भनिन्, महिला संघ र समकालीन साथीहरूबाट प्रस्ताव आएपछि म तयार भएको हुँ, यो मेरालागि जीवनको फरक मोड हो ।"
निर्वाचन सामग्री ढुवानी गर्न मोबाइलमा जीपीएस,"काठमाडौं (कास) निर्वाचन आयोगले मतपत्र र मतदाता परिचयपत्रबाहेक अन्य सामग्री बिहीबारदेखि ढुवानी सुरु गरेको छ । मुगु, बाजुरा, अछाम, जाजरकोट, ताप्लेजुङ, सोलुखुम्बु र काठमाडौंमा आवश्यक निर्वाचन सामग्री पठाइएको हो । मतपत्र र परिचयपत्र १४ गतेपछि मात्रै ढुवानी सुरु हुने आयोगले जनाएको छ । वैशाख २१ भित्र मतपत्र पठाइसक्ने योजना बनाएको आयोगले ५३ जिल्लाका लागि १ करोड १९ लाख मतपत्र छापिसकेको छ । आयोगले ५५ प्रकारका निर्वाचन सामग्री जिल्लामा पठाएको हो । सुरुमा दुर्गम जिल्लामा पठाउने भनिए पनि पहिलो दिन नै काठमाडौंमा समेत सामग्री ढुवानी गरिएको छ । यहाँ सबैभन्दा धेरै सामग्री भएकाले आयोग परिसरमा राख्ने ठाउँको व्यवस्थापन गर्न काठमाडौं पनि प्राथमिकतामा परेको हो । निर्वाचनका लागि आवश्यक १६ प्रकारका सामग्री जिल्लामै खरिद गर्ने व्यवस्था मिलाइएको थियो । निर्वाचन सामग्री ढुवानी भएको गाडीमा आयोगका एक जना कर्मचारी पनि खटिएका छन् । उनको मोबाइलमा जीपीएस जडान गरिएको छ । सामान बोकेको गाडी कहाँ पुग्यो भनेर ट्र्याकिङ गर्न कर्मचारीको मोबाइलमा जीपीएस पनि राखेका छौं, आयोगका प्रवक्ता शालिग्राम पौडेलले भने, आयोगबाट छुटेको गाडीको निगरानी गर्न छुट्टै टोली पनि छ । गाडीको सुरक्षाका लागि हरेक जिल्लाका प्रहरीसँग समन्वय भइरहेको उनले बताए । मतपत्रको ढुवानी भने सेनाको सुरक्षा निगरानीमा हुनेछ । सडक मार्गबाट ढुवानी हुन नसक्ने जिल्लामा हवाई मार्गबाट हुने आयोगले जनाएको छ । आयोगले सडक विभागलाई पत्र लेखेर सडक मार्गको अवस्थाबारे जानकारी लिएको थियो । यस्तै, निर्वाचन गराउने मुख्य जिम्मेवारी पाएको निर्वाचन अधिकृतको कार्यालय बिहीबार हरेक स्थानीय तहमा खुलेको छ । शनिबारसम्म कार्यालय व्यवस्थापन गरेर आइतबार यही कार्यालयमा उम्मेदवारी दर्ता गर्नुपर्ने हुन्छ । सबै जिल्लामा मुख्य निर्वाचन अधिकृत र ६ सय ७६ वटा स्थानीय तहमा निर्वाचन अधिकृतको कार्यालय स्थापना भएको पौडेलले बताए ।"
महिलालाई उपमै विराम,"(काठमाडौं)सर्लाहीको हरिवन नगरपालिकाकी उपप्रमुख रेणुका पौडेलले चार वर्षमा नगरभित्रका महिलाको व्यक्तित्व विकासमा समय लिइन् । जनस्तरमा भिजिन् । उनको नेतृत्वमा २ हजार १ सय ४२ महिला सीपमूलक अभिमुखीकरणमा सहभागी भए । अझै स्थानीय तहमै बसेर काम गर्ने उनको मन छ । पार्टीले उपप्रमुख पदमै दोहोर्याउन भने पनि अरु आकांक्षी धेरै भएकाले उनी ढुक्क छैनन् । प्रमुखको त आकांक्षा पनि गर्न गाह्रो छ महिलालाई, उनले दुखेसो पोखिन् । एमालेबाट टिकट पाएकी उनले गठबन्धन र तालमेलको प्रभावले महिला उम्मेदवार सबैभन्दा बढी प्रभावित हुने सक्ने बताइन् । उनलाई अहिलेकै पद दोहोर्याउन मन छैन । प्रमुखमा दाबी गरे उपप्रमुख पनि नपाइएला भन्ने डर छ उनलाई । त्यसैले महिलाले आरक्षित पदमै चित्त बुझाउनुपर्ने बाध्यता छ, उनी भन्छिन् । २०४० सालदेखि विद्यार्थी राजनीति गर्दै पार्टीमा सक्रिय ५३ उनमा नेतृत्व क्षमता पनि खारिएको छ । नेतृत्व क्षमता भएर पनि महिलालाई अवसर दिने मानसिकता पार्टीभित्र नहुँदा अधिकांश महिला उप पदमै खुम्चिनुपरेको उनको बुझाइ छ । पर्साको पोखरीया नगरपालिका उपप्रमुख सलमा खातुनको चाहना प्रमुख बन्नेछ । यसका लागि पार्टीसँग अपिल पनि गरिन् । तर, फेरि उपप्रमुखमै दोहोर्याउने कुरा सुनेर उनको मन मोडियो । प्रमुख नपाउने भएपछि प्रदेशतिरको राजनीति गर्ने सोचमा छिन्, उनी । ०६३ देखि विद्यार्थी राजनीतिमा सक्रिय ३० वर्षीया सलमा स्थानीय तहमा नेतृत्वको सम्भावना देखेर राजनीतिमा आएकी थिइन् । संघीय लोकतान्त्रिक फोरमबाट राजनीति थालेकी उनी हाल जनता समाजवादी पार्टीमा छिन् । मेयरमा अवसर नपाएपछि फेरि उही पदमा बस्न मन छैन, उनले भनिन् । चार वर्ष उपप्रमुख बनेर काम गर्दा उनले धेरै अनुभव संगालेकी छन् । बैठकमा उठाएका कुरा सुनिन्थे मात्रै, बोध गरिँदैनथ्यो, उनले भनिन्, अलि चर्को नबोले गुमनाम भइन्थ्यो । सप्तरी तिलाठी कोइलाडी गाउँपालिकाकी उपाध्यक्ष सुचिता यादवको चार वर्ष अध्यक्षसँगको सहअस्तित्वको लडाइँमै बित्यो । दुई पटक त उनले अध्यक्षको कार्यकक्षमा तालाबन्दी गरिन् । उपाध्यक्ष पदमा समेत अध्यक्षको अनावश्यक हस्तक्षेपले पीडित भएको उनको भनाइ छ । जिम्मेवारी एउटाको काम अर्कैले गर्ने भएपछि कसले सहन्छ ? उनी भन्छिन्, उपाध्यक्ष हुँ भनेर चिनाउन पटकपटक अध्यक्षसंग विवाद गरिरहनुपर्थ्यो । उनलाई पार्टीले यसपालि उपाध्यक्षमै उठ्न भनेको छ । तर आकांक्षी धेरै छन् । उपाध्यक्ष हुँदा विवादमै वितेको क्षणलाई अर्थपूर्ण बनाउन पनि उनी फेरि उही पद दोहोर्याउन राजी छन् । बाँकेको नरैनापुर गाउँपालिका उपाध्यक्ष जयन्तीदेवी श्रीवास्तवका श्रीमान् शिक्षण पेसामा छन् । आफू शिक्षक भएकाले राजनीति गर्न नमिल्ने हुँदा श्रीमतीलाई उपाध्यक्ष बनाएको पति दुर्गाप्रसाद बताउँछन् । उनका अनुसार जयन्ती जनता समाजवादी पार्टीमा लामो समयदेखि सक्रिय थिइन् । निर्धक्क बोल्न नसक्ने जयन्ती चार वर्षको अन्तरालमा आफ्नो अधिकारसँगै अरू महिलाको विषयमा बोल्न सक्ने भइन् । पार्टीले उनलाई फेरि उपाध्यक्षमै उठाउँदै छ । अध्यक्ष पदमा जान न उनलाई चासो छ, न पार्टी नै महिला नेतृत्वका लागि उदार छ । तनहुँको व्यास नगरपालिकाकी उपप्रमुख ६१ वर्षीया मीरा जोशीले विभिन्न कार्यक्रममा महिला प्रमुख भएर स्थानीय सरकार चलाउन सक्छन् भन्दै आएकी थिइन् । नेपाली कांग्रेसबाट उनले प्रमुखको आकांक्षा पनि राखिन् तर आफूभन्दा ठूला नेताले नै प्रमुख पदमा हकदाबी नछाडेपछि चुप लाग्न बाध्य भइन् । पार्टीका तीन पूर्वसभापतिले प्रमुखको दावा गरिरहेका छन्, नैतिकताले पनि मर्कामा परें, उनी भन्छिन्, प्रमुख नपाउने भएपछि उपप्रमुखमै चुप लागेर उम्मेदवार दिने भएकी छु । स्थानीय तह निर्वाचन ऐनको दफा १७ (४) मा राजनीतिक दलले स्थानीय तहका अध्यक्षउपाध्यक्ष वा प्रमुखउपप्रमुखमा उम्मेदवारी दिँदा ५० प्रतिशत महिला हुनुपर्ने व्यवस्था गरेको छ । ७५३ स्थानीय तहमध्ये हाल ७ सय पदमा महिला उपप्रमुखले प्रतिनिधित्व गरेका छन् । अधिकारकर्मी धनकुमारी सुनार सरकारले राज्यको हरेक योजनामा १५ प्रतिशत महिला, स्थानीय तहमा ४५ र संसद्मा ५० प्रतिशत महिला पुर्याउने भने पनि व्यवहारमा लागू हुन नसकेको बताउँछिन् ।"
अक्सिजन प्लान्ट विस्फोटमा २ को मृत्यु,"काठमाडौं (कास) ललितपुरस्थित पाटन औद्योगिक क्षेत्रको सगरमाथा अक्सिजन प्रालिमा अक्सिजन भर्ने क्रममा सिलिन्डर विस्फोट हुँदा २ जनाको मृत्यु भएको छ । बिहीबार बिहान १० बजे अक्सिजन सिलिन्डर विस्फोट हुँदा प्लान्टमा कार्यरत भारत पश्चिम चम्पारम जिल्ला रतनपुरुवा गाँउका ४५ बृज महतो र भारत घर भई ललितपुर महानगर१८ बस्ने २५ वर्षीय राजकुमार महतो मृत्यु भएको हो । बृजको घटनास्थलमै र राजकुमारको उपचारको क्रममा पाटन अस्पतालमा मृत्यु भएको ललितपुर प्रहरी प्रवक्ता एसपी सिद्धिविक्रम शाहले बताए । अक्सिजन सिलिन्डर विस्फोटबाट ६ जना घाइते भएका छन् । घाइते हुनेमा पर्सा घर भई लुभु चागाथली बस्ने ४३ वर्षीय रमेश अधिकारी, ललितपुर महालक्ष्मी नगरपालिका८ की ३६ वर्षीया दुर्गा पुरी, गोदावरी नगरपालिका९ का १९ वर्षीय सुदीप तिमिल्सेना, महांकाल गाउँपालिका५ चन्दनपुरका २२ वर्षीय ईश्वर बजगाईं, ओखलढुंगा घर भई ललितपरपुर महानगर१५ महालक्ष्मी बस्ने २० वर्षीया अञ्जना पौडेल र चन्द्रागिरि नगरपालिका२ दहचोकका ४९ वर्षीय गंगा शर्मा छन् । घाइते सबै उपचारपछि अस्पतालबाट डिस्चार्ज भइसकेको एसपी शाहले बताए । उद्योग, वाणिज्य तथा आपूर्ति मन्त्रालयले अक्सिजन प्लान्ट विस्फोटको विषयमा छानबिन समिति गठन गरेको छ । मन्त्रालयले सहसचिव चन्द्रकला पौडेलको नेतृत्वमा ६ सदस्यीय समिति गठन गरेको हो । उक्त समितिलाई छानबिन गरी सात दिनभित्र प्रतिवेदन बुझाउन निर्देशन दिइएको विज्ञप्तिमा उल्लेख छ । उक्त घटनामा मृत्यु भएकाका परिवारलाई तत्काल राहत र घाइतेहरूको उपचार खर्च नेपाल सरकारबाट उपलब्ध गराउनेसमेत जनाएको छ । अक्सिजन प्लान्ट विस्फोट स्थलको अवलोकन गर्दै उद्योग, वाणिज्य तथा आपूर्तिमन्त्री दिलेन्द्रप्रसाद बडूले अक्सिजन आपूर्ति गर्ने निकायलाई अक्सिजन ग्यासको सहज व्यवस्था मिलाउन ग्यास उत्पादक संघलाई निर्देशन दिएका छन् । घटनाबारे ललितपुर प्रहरीले डीएसपीको नेतृत्वमा समिति गठन गरेर अनुसन्धानको थालनी गरेको एसपी शाहले बताए ।"
"वीरगन्ज, जनकपुर र हेटौंडा कांग्रेसमा असन्तुष्टि","(वीरगन्ज), (जनकपुर) र (मकवानपुर)सत्तारूढ पाँचदलीय गठबन्धनले गरेको भागबन्डामा वीरगन्ज महानगरपालिका जनता समाजवादी पार्टी (जसपा) को भागमा परेपछि कांग्रेसका स्थानीय नेता असन्तुष्ट बनेका छन् । आसन्न स्थानीय तह निर्वाचनमा वीरगन्जको प्रमुख जसपा र उपप्रमुख कांग्रेसले उठाउने निर्णय गठबन्धनले गरेको छ ।कांग्रेसको स्थानीय नेतृत्वले मधेस प्रदेशको एक मात्र महानगरपालिका वीरगन्जमा कुनै पनि दलसँगको गठबन्धन स्वीकार नहुने निर्णय यसअघि गरिसकेको थियो । कांग्रेसका आधा दर्जनभन्दा बढी नेता महानगर प्रमुखका आकांक्षी छन् । पाँचदलीय गठबन्धनले बाँडफाँटको निर्णय सार्वजनिक गरेसँगै पर्सा कांग्रेसका सभापति जनार्दनसिंह क्षत्री, केन्द्रीय सदस्य रमेश रिजाल, संविधानसभा सदस्य अनिल रुँगटा, कांग्रेस महासमिति सदस्य राकेश सिंहलगायतको टोली बुधबार पार्टी सभापति एवं प्रधानमन्त्री शेरबहादुर देउवालाई भेट्न काठमाडौं गएको थियो । हामीले प्रधानमन्त्रीलाई भेटेर वीरगन्ज जसपालाई दिने निर्णय पुनर्विचार गर्न आग्रह गरेका थियौं, क्षत्रीले कान्तिपुरसँग फोनमा भने, उहाँले हुन्छ भन्नुभयो तर बिहीबार अपराह्नसम्म केही भएको छैन, सम्भावना कम छ ।०७४ को स्थानीय चुनावमा वीरगन्जमा १९ हजार ३ सय ९३ मत पाएर तत्कालीन संघीय समाजवादी फोरमबाट विजयकुमार सरावगी प्रमुख र १९ हजार ६ सय ७ मत ल्याएर कांग्रेसकी शान्ति कार्की उपप्रमुख विजयी भएका थिए । सरावगी गत फागुन २८ मा एमाले प्रवेश गरिसकेका छन् । सरावगीका प्रतिस्पर्धी कांग्रेसका अजय द्विवेदीले १७ हजार १ सय ९७ मत पाएका थिए ।सत्ता गठबन्धनको नाममा वीरगन्ज महानगरपालिका अन्य दललाई छाड्दा आगामी संघीय र प्रदेश निर्वाचनमा कांग्रेस उम्मेदवारलाई अप्ठ्यारो पर्ने नेताहरूको बुझाइ छ । अघिल्लो चुनावमा मधेस आन्दोलनको राप, ताप र केही प्राविधिक कारणले गर्दा वीरगन्ज महानगरको प्रमुखमा हाम्रा उम्मेदवार पराजित भएका थिए, कांग्रेसका एक महाधिवेशन प्रतिनिधिले भने, उपप्रमुखले पाएको भोट कांग्रेसको वास्तविक हो, आन्दोलनपछि चुनाव जितेका प्रमुख पनि अहिले अर्कै पार्टीमा गइसके, तैपनि कांग्रेसले गठबन्धनको नाममा जसपालाई वीरगन्ज महानगर किन छाड्दै छ ? बुझिनसक्नु छ । महानगरले दुईवटा प्रतिनिधिसभा निर्वाचन क्षेत्र र चारवटा प्रदेशसभा क्षेत्र ओगट्छ । गठबन्धनको नाममा पर्सामा कांग्रेसलाई कमजोर बनाउने काम हुँदै छ, यो कांग्रेसजनको हितमा छैन, उनले भने, महानगरको स्रोतसाधनले चुनावका बेला धेरै प्रभाव पार्ने अघिल्लो निर्वाचनमै देखिइसकेको छ । जानकारका अनुसार गठबन्धन नहुँदा वीरगन्जमा कांग्रेस, एमाले र जसपाको त्रिपक्षीय भिडन्त हुने देखिन्छ । गठबन्धन हुँदा कांग्रेसका समर्थकले जसपाका उम्मेदवारलाई सघाउँछन् कि एमालेका उम्मेदवारलाई भन्न गाह्रो छ, गुप्ताले भने । अघिल्लो प्रतिनिधिसभा निर्वाचनमा कांग्रेस पर्साका चारवटै क्षेत्रमा पराजित भएको थियो भने आठ सिट रहेको प्रदेश सभामध्ये दुईवटामा विजयी भएको थियो । कांग्रेसको गढ मानिएको पर्सामा गठबन्धनको नाममा सबै सिट साबिक जितेको पार्टीको भागमा पर्दै गयो भने कांग्रेस नेताहरूको भविष्य के हुन्छ ? उनले भने, पार्टी परित्याग गरी स्वतन्त्र उम्मेदवारीको शक्ति देखाउँछन्, कि देखाउँदैनन् त्यो हेर्न बाँकी छ । एमालेलोसपा तालमेलवीरगन्जमा एमाले र लोकतान्त्रिक समाजवादी पार्टी (लोसपा) बीच पनि तालमेल हुने भएको छ । वीरगन्जमा बिहीबार पत्रकार सम्मेलन गरी दुवै पार्टीका नेताहरूले तालमेलको घोषणा गरेका हुन् । लोसपा वरिष्ठ नेता लक्ष्मणलाल कर्णले प्रमुख एमाले र उपप्रमुख लोसपाले लिने गरी तालमलको सहमति भएको जानकारी दिए । एमालेबाट विजयकुमार सरावगी प्रमुखको उम्मेदवार सिफारिस भएका छन् । यसअघि लोसपाका जिल्ला अध्यक्ष पुरुषोत्तम झाले प्रमुखमा लड्ने घोषणा गरेका थिए । एमालेसँग तालमेलपछि लोसपाबाट उपप्रमुखमा को लड्ने भन्ने सम्बन्धमा छलफल भइरहेको नेताहरूले जनाएका छन् । लोसपा नेता कर्णले वडाहरूमा समेत तालमेल गरिने बताए । एमाले मधेस इन्चार्ज रघुवीर महासेठले गठबन्धन घोषणा भएपछि संयुक्त रूपमा निर्वाचन परिचालन समिति गठन गरी अगाडि बढ्ने जनाए । एमाले जिल्ला अध्यक्ष जयप्रकाश थारू र लोसपा जिल्ला अध्यक्ष झाले वीरगन्जमा मिलेर सहभागी हुने सहमतिपत्रमा हस्ताक्षर गरेका छन् । जनकपुर कांग्रेसमा पनि असन्तुष्टिजनकपुरधाम उपमहानगरको प्रमुख पद जसपालाई दिएको भन्दै धनुषा कांग्रेसमा पनि असन्तुष्टि चुलिएको छ । गठबन्धनको निर्णयको विरोधमा कांग्रेसको उपमहानगर समितिले बुधबार राति सत्तासीन दलका शीर्ष नेताको पुतला दहन गरेको थियो । समितिले विज्ञप्ति निकालेर निर्णय सच्याउन पार्टी नेतृत्वलाई आग्रह गरेको छ । कांग्रेस नगर समितिका सभापति तथा जनकपुर उपमहानगरमा प्रमुखका दाबेदार मनोज साहले बिहीबार निर्णय नसच्याए सामूहिक राजीनामा गर्ने धम्की दिएका छन् ।साहले आफूसहित नगर समितिका २५ वटै वडा सभापति, पार्टीका समर्थक र मतदाता गठबन्धनको विरोधमा रहेको बताए । उनले भने, जनकपुरधामका प्रमुखले पाँच वर्षसम्म गरेका गलत काममा हामी भागीदार हुन सक्दैनौं, कांग्रेस केन्द्रीय समितिले निर्णय सच्याएन भने २५ वटै वडामा स्वतन्त्र उम्मेदवारी दिन्छौं । पाँच दलीय गठबन्धनले उपमहानगरको नेतृत्व जसपाको भागमा पारेको सुनेर २५ वटै वडाका कांग्रेस सभापति, नगर सदस्य, नगर पदाधिकारी र नेताकार्यकर्ता आक्रोशित बनेको विज्ञप्तिमा उल्लेख छ । गठबन्धनको निर्णयले कांग्रेसलाई ठूलो क्षति पुर्याउने उनले बताए ।२०७४ को स्थानीय तह निर्वाचनमा तत्कालीन राजपाका लालकिशोर साह २१ हजार ९ सय ३ मत ल्याई विजयी भएका थिए भने कांग्रेसका मनोज साहले ११ हजार २ सय र उपेन्द्र यादव नेतृत्वको तत्कालीन संघीय समाजवादी फोरमका उम्मेदवारले ३ हजार ३ सय मत प्राप्त गरेका थिए । मतभारको आधारमा पद बाँडफाँट गर्नुको सट्टा गठबन्धन दलले व्यक्ति विशेषको आधारमा बाँडफाँट गरेको आरोप कांग्रेस नेता साहको छ । अहिलेका मेयर लालकिशोरजी यादव नेतृत्वको जसपामा हुनुहुन्छ, त्यतिबेलाको फोरम र अहिलेको जसपा एउटै हो, मतभारको आधारमा जनकपुरमा कांग्रेसले मेयर पाउनुपर्ने हो, उनको तर्क छ ।कांग्रेसका पूर्वउपसभापति विमलेन्द्र निधि गठबन्धन दलको निर्णयबाट असन्तुष्ट छन् । मैले शेरबहादुरजी र रामचन्द्रजी दुवैलाई जनकपुर कांग्रेसको भागमा राख्न आग्रह गरेको थिएँ तर त्यसपछि के भयो ? मलाई थाहा भएन, उनले भने । निधि पक्षका कांग्रेस धनुषाका सभापति योगेन्द्र पञ्जियारले गठबन्धन दलको निर्णयले कांग्रेसका नेताकार्यकर्ता आक्रोशित बनेको बताएका छन् । देउवापक्षीय नेता सन्तोष यादवले भने गठबन्धन दलले गरेको निर्णयलाई स्वागत गरेका छन् । उनले भने, या त गठबन्धन तोडेर प्रधानमन्त्री र सात प्रदेशको सरकारबाट हट्नुपर्यो या गठबन्धनको निर्णय मान्नुपर्यो ।हेटौंडामा पनि निर्णय सच्याउन मागहेटौंडा उपमहानगरको प्रमुख पद एकीकृत समाजवादीलाई दिने सहमति सत्तारूढ दलभित्र भएपछि मकवानपुर कांग्रेसका नेताहरूले असन्तुष्टि व्यक्त गरेका छन् । कांग्रेसका जिल्ला र नगर समितिले केन्द्रको निर्णय अमान्य हुने बताएका छन् ।हेटौंडा२ स्थित कांग्रेस पार्टी कार्यालयमा जिल्ला पदाधिकारी तथा पूर्वसभापतिहरूले बिहीबार पत्रकार सम्मेलन गरी केन्द्रीय नेतृत्वले सहमति पुनरावलोकन नगरे नमान्ने घोषणा गरेका हुन् । केन्द्रले गरेको निर्णय पुनरावलोकन नगरी यथास्थितिमा निर्वाचनमा जाँदा गठबन्धनको आवश्यकता, औचित्य र मर्मविपरीत परिणाम आए हामी र आमकांग्रेस कार्यकर्ता जिम्मेवार र जवाफदेही नहुने स्पष्ट पार्छौं, उपसभापति आनन्द कठायतले भने । कांग्रेस नेताहरूले एकल उम्मेदवार खडा गर्ने चेतावनीसमेत दिएका छन् । कांग्रेस मकवानपुरका पूर्वसभापतिद्वय रामचन्द्र अर्याल माइकल र रघुरमण न्यौपानेले पनि गठबन्धन निर्णयको विरोध गरेका छन् । कांग्रेसका तर्फबाट हेटौंडाको प्रमुखमा पार्टी पूर्वसचिव आनन्दराम पराजुली र नेविसंघ पूर्वमहामन्त्री प्रभातकुमार दाहालको नाम चर्चामा थियो । एकीकृत समाजवादीका तर्फबाट जिल्ला अध्यक्ष श्रीधर पोखरेल र हेटौंडाकी उपप्रमुख मीना लामाको नाम सिफारिस भएको छ । माओवादी केन्द्रको भने दाबी थिएन । अघिल्लो स्थानीय तह निर्वाचनमा एमालेसँग ६ सय १५ मतान्तरले पराजित भएका कारण आफूले नेतृत्व पाउनुपर्ने दाबी कांग्रेस नेतृत्वको छ । यसै विषयलाई लिएर कांग्रेसका असन्तुष्ट युवा नेताले पार्टी कार्यालयमा तालाबन्दीसमेत गरेका थिए । समाजवादी नयाँ दल हो, जनाधार कस्तो छ थाहा छैन, मतको हिसाब नगरी बाँडफाँट गर्दा प्रतिकूल नतिजा आउन सक्छ, कांग्रेस नगर सभापति उत्सव इटेनीले भने ।"
लुम्बिनीका १३ पालिकामा गठबन्धनबीच तालमेल भएन,"स्थानीय तह निर्वाचनमा लुम्बिनी प्रदेशका १३ पालिकामा गठबन्धन दलहरूबीच नै प्रतिस्पर्धा हुने भएको छ । सीमावर्ती पालिकामा गठबन्धनबीच सहमति नभएपछि खुला प्रतिस्पर्धा हुने भएको हो । गठबन्धन आबद्ध दलले यसलाई मित्रवत् प्रतिस्पर्धा नाम दिएका छन् । एमाले तेस्रो र चौथो शक्तिका रूपमा रहेका पालिका र जिल्लामा गठबन्धन दलभित्र छुट्टाछुट्टै प्रतिस्पर्धा गर्ने सहमति बनेको नेताहरूले जनाएका छन् । सत्ता साझेदार दलका अनुसार बर्दियामा कांग्रेस, एमाले र माओवादीबीच प्रतिस्पर्धा हुनेछ । बाँकेमा नयाँ गठबन्धन सम्भावना देखिएको छ । रोल्पामा बिहीबार साँझसम्म कांग्रेस र माओवादीबीच प्रतिस्पर्धाको तयारी देखिएको छ । लुम्बिनीमा भारतसँग सीमा जोडिएका २५ स्थानीय तह छन् । रूपन्देहीमा मात्र सात पालिका भारतसँग सीमा जोडिएका छन् । सीमा जोडिएका क्षेत्रमा जनता समाजवादी, लोकतान्त्रिक समाजवादी र कांग्रेसको प्रभाव बढी छ । धेरै स्थानमा एमाले तेस्रो र चौथो स्थानमा छ । अहिलेको गठबन्धन एमालेविरुद्धको भएको र एमालेसँग प्रतिस्पर्धा नै नभएका स्थानीय तहमा गठबन्धनभित्र भागबण्डा नगरी मित्रवत प्रतिस्पर्धा गर्ने सहमति भएको कांग्रेस लुम्बिनी प्रदेशका कोषाध्यक्ष प्रकाश रानाले बताए । रूपन्देहीका मर्चवारी, कोटहीमाई, सम्मरीमाई, मायादेवी, गैडहवा गाउँपालिका र लुम्बिनी सांस्कृतिक नगरपालिकामा मित्रवत् प्रतिस्पर्धा गर्ने सहमति भएको छ, उनले भने, त्यहाँ जसपा र कांग्रेसबीच प्रतिस्पर्धा हुँदै छ । बर्दियामा पनि सरकारमा सहभागी दलबीच नै मित्रवत् प्रतिस्पर्धा गर्ने तयारी भइरहेको र बाँकेमा जसपासँग कांग्रेस, माओवादीको तालमेल हुने सम्भावना रहेको उनले बताए ।बाँकेको नेपालगन्ज उपमहानगरपालिका प्रमुखमा कांग्रेसबाट उम्मेदवार उठाउने सहमति सत्ता गठबन्धनले केन्द्रमा गरेको छ । तर, अहिले आफ्नो शक्ति बढेको भन्दै जसपाले नछाडेपछि कांग्रेस र माओवादीबीच मात्रै तालमेल बनाउने तयारी छ । लुम्बिनीका पहाडी ६ जिल्लामा कमजोर संगठन रहेको जसपाले सम्मानजनक स्थान माग गर्दै आएको छ । त्यसमा गठबन्धनका कांग्रेस र माओवादी सहमत नभएपछि जसपा छुट्टै जाने तयारीमा छ । जसपाका प्रदेश महासचिव यज्ञ पोखरेलले जसपा प्रदेशका अधिकांश स्थानमा छुट्टै प्रतिस्पर्धा गर्ने तयारीमा रहेको बताए । तराईमा हामी यसै बलिया छौं, हाम्रालागि गठबन्धन जरुरी छैन, उनले भने, पहाडी जिल्लामा हाम्रो उपस्थितिलाई सम्मानजनक रुपमा सम्बोधन नभए हामी गठबन्धनमा बस्दैनौं । २०७४ को निर्वाचनमा रूपन्देहीमा पाँच, कपिलवस्तुमा तीन, बाँकेको एक गरी नौ स्थानीय तहमा जसपा पहिलो शक्ति छ । बर्दिया, दाङ र पश्चिम नवलपरासीमा गरी पाँच स्थानीय तहमा कांग्रेस र माओवादी पहिलो र दोस्रो शक्ति छन् । एमाले तेस्रो शक्ति रहेका स्थानीय तहमा गठबन्धनभित्रै मित्रवत प्रतिस्पर्धा गर्ने र पहाडी जिल्लामा सकेसम्म गठबन्धन नै बनाउने प्रयास भइरहेको माओवादी प्रदेश अध्यक्ष सुदर्शन बरालले बताए । छलफलमा सहमति जुटन नसकेपछि बर्दिया, प्यूठान र रुकुम पूर्वमा गठबन्धन आबद्ध दलले एक्लाएक्लै प्रतिस्पर्धाको तयारी गरेको जनाएका छन् । ती जिल्लामा गठबन्धन आबद्ध दलले प्रेस विज्ञप्ति र पत्रकार सम्मेलनमार्फत गठबन्धनबीच खुला प्रतिस्पर्धा गर्ने निर्णय भएको जनाएका छन् । एमाले बलियो रहेका पालिकामा भने गठबन्धन गरेरै चुनाव लड्ने तयारी छ । पूर्वी रुकुममा बिहीबार साँझसम्म गठबन्धन दलले पालिका बाँडफाँट टुंग्याउन सकेनन् । जिल्लास्तरमा सहमति नभएपछि एक्लाएक्लै प्रतिस्पर्धा गर्ने तयारी गरेको दलले जनाएका छन् । जनता समाजवादी पार्टीका केन्द्रीय सदस्य उपेन्द्रलाल कामीले जिल्लास्तरमा सहमति हुन नसकेपछि वडा वा पालिकाले गठबन्धन गर्न चाहे त्यसलाई मान्यता दिने निर्णय भएको जानकारी दिए । उनका अनुसार पद बाँडफाँट नमिलेपछि गठबन्धन सम्भव नभएको हो । गत चुनावमा जिल्लाका तीनवटै पालिका माओवादीले जितेको थियो । माओवादीले सबै पालिकामा अध्यक्ष दाबी गरेर अन्य दललाई उपाध्यक्षमा चित्त बुझाउन आग्रह गरेको छ । कांग्रेसले ५० प्रतिशत माग गरेपछि गठबन्धन हुन नसकेको कामीले बताए । कांग्रेस जिल्ला सभापति केशरमान रोकाले गठबन्धनको सम्भावना सकिएको बताए । माओवादी जिल्ला संयोजक होमप्रकाश श्रेष्ठले मतभारका आधारमा सिट बाँडफाँट गर्ने कुरामा सहमति नहुँदा गठबन्धन हुन नसकेको बताए । बर्दियामा सत्तारूढ गठबन्धनमा आबद्ध दलले मित्रवत् प्रतिस्पर्धामा उत्रिने निर्णय सुनाएका छन् । पाँच दिनसम्म चलेको छलफलमा सहमति कायम नभएपछि बुधबार उनीहरू यस्तो निष्कर्षमा पुगेका हुन् । कांग्रेस जिल्ला सभापति अरुणप्रकाश सिंह राठौरले भने, सबै दलको इच्छाअनुसार पालिका रोजाइ पूरा हुन सकेन तर वार्ताको ढोका बन्द भएको छैन । माओवादी जिल्ला सचिवालय सदस्य शंकर थारूले सबैले दलले पालिकामा आफ्नो पकड रहेको दाबी गर्दै पद पाउनुपर्ने अडान नछाडेपछि वार्ता सफल नभएको बताए । कांग्रेस केन्द्रीय सदस्य सञ्जयकुमार गौतमले स्थानीय तहको निर्वाचनमा सैद्धान्तिक रूपमा एक्लाएक्लै प्रतिस्पर्धार् हुनुपर्ने बताए । केन्द्रीय नीतिअनुसार गठबन्धनका लागि छलफल भएको हो, उनले भने, अझै स्थानीय तहमा समझदारी हुन सक्छ । झिमरुक र ऐरावती गाउँपालिकामा सत्ता साझेदार दलबीच एक्लाएक्लै निर्वाचनमा होमिने निर्णय भएको छ ।"
कर्णालीमा गठबन्धन अनिर्णीत,"(सुर्खेत)महानगर र उपमहानगर नरहेको कर्णाली प्रदेशमा स्थानीय तह निर्वाचनका लागि सत्ता गठबन्धनबीच पालिका बाँडफाँटमा अझै सहमति जुटेको छैन । गठबन्धन दलबीच बढी भाग खोज्ने होड चल्दा निर्णय हुन नसकेको हो । गठबन्धन दलको प्रदेशस्तरीय संयन्त्रले सुरुमा प्रदेशका ७९ स्थानीय तहलाई प्रदेशबाटै भागबन्डा गर्ने तयारी गरेको थियो । तर जिल्लापिच्छे फरकफरक परिस्थिति रहेकाले सम्भव भएन । प्रदेशले जिल्लास्थित संयन्त्रलाई पालिका बाँडफाँट गर्न भन्यो । जिल्लामा पनि दलहरूले आफ्नो हैसियतभन्दा बढी भाग खोज्दा कुरा मिल्न सकेन, नेपाली कांग्रेसका प्रदेश प्रवक्ता दमन शाहीले भने, त्यसैले अहिले जिल्लासँग समन्वय गरेर प्रमुखउपप्रमुखको पदीय बाँडफाँट प्रदेशबाटै टुंग्याउने प्रयास भइरहेको छ ।गत चुनावमा कांग्रेस र माओवादी केन्द्रले २५२५ पालिका प्रमुख जितेका थिए । एमालेले २७ स्थानीय तहमा प्रमुख जितेकामा ७ प्रमुख एकीकृत समाजवादीमा लागेका छन् । अहिले कांग्रेस र माओवादी केन्द्रले कम्तीमा ४०४० प्रमुख मागेका छन् । एकीकृत समाजवादीले २० स्थानीय तहमा प्रमुख दाबी गरेको छ । गत निर्वाचनमा माओवादी केन्द्रले रुकुम पश्चिममा क्लिन स्वीप गरेको थियो भने सुर्खेत, दैलेख र मुगुमा एउटा पनि पालिका जितेको थिएन । अहिले माओवादीले दैलेखमा ४, सुर्खेतमा २ र मुगुमा १ स्थानीय तह मागेको छ । कांग्रेसले गत निर्वाचनमा शून्य नतिजा बेहोरेको रुकुम पश्चिममा २ र एक मात्र पालिका जितेको कालीकोटमा ४ पालिका प्रमुख मागेको छ । माओवादी केन्द्रकी प्रदेश अध्यक्ष विमला केसीले एक्लै लड्दा पनि कम्तीमा ४३ पालिकामा जित्ने अवस्था रहेकाले सोही आधारमा तालमेलको भागबन्डा हुनुपर्ने बताइन् । गत स्थानीय निर्वाचनमा पालिका प्रमुखले पाएको मतलाई आधार मान्दा एमालेको ३८ प्रतिशत, माओवादीको ३१ र कांग्रेसको २७ प्रतिशत थियो । तुलनात्मक रूपमा कर्णाली एकीकृत समाजवादीको राम्रो प्रभाव भएको क्षेत्र हो । पार्टी विभाजन हुँदा गत असोजमा एकीकृत समाजवादीमा सनाखत गरेका १ हजार ५ सय १ जनप्रतिनिधिमध्ये सबैभन्दा बढी कर्णालीबाट ३ सय ३९ जना छन् । पार्टी उपमहासचिव एवं कर्णाली प्रदेश इन्चार्ज प्रकाश ज्वालाले सनाखतको समयपछि पनि केही पालिकाका उपप्रमुख र वडाध्यक्षसहितका जनप्रतिनिधि एकीकृत समाजवादीमा प्रवेश गरेका बताए । जुम्लामा जिल्ला सभापति कर्णबहादुर शाहीले गठबन्धन गर्ने निर्णय गरेपछि पदाधिकारीहरूले संयुक्त प्रेस विज्ञप्ति जारी गर्दै त्यसलाई चुनौती दिएका छन् । कालीकोटमा पनि कांग्रेस र माओवादी केन्द्रबीच अझै टकरावको अवस्था छ । पार्टीका प्रदेश महामन्त्री निरञ्जन केसी भने गठबन्धनबारे कांग्रेस नेताकार्यकर्ताहरूले आफ्नो स्वार्थअनुकूल बोल्ने गरेका बताउँछन् ।"
संकटका बेला हेलिकप्टरमा डलर नउडाऊ,"विदेशी विनिमय सञ्चिति ओरालो लागेर निजी गाडी आयातमा सम्म रोक लगाइएको यो बेला सरकारले साढे ४ अर्ब रुपैयाँ खर्च गरी नेपाली सेनाका निम्ति दुई हेलिकप्टर खरिद प्रक्रिया अघि बढाउनु असमयोचित तथा अनुचित छ । प्रयोजन सही नै हुन्थ्यो भने पनि प्रथमदृष्टिमै असंगत लाग्ने कुसमयको यो किनमेल प्रक्रिया अविलम्ब रोकिनुपर्छ । अर्थमन्त्री जनार्दन शर्मा र उनी निकटस्थ बिचौलियाबीचको मिलेमतोमा रुसबाट एमआई१७ भी ५ का दुई हेलिकप्टर यही बेला किन्न लागिनुको त उद्देश्य नै पनि संशयपूर्ण छ । २०७४ सालदेखि अर्थ मन्त्रालयमा रोकिएको प्रस्ताव विदेशी मुद्रा सञ्चितिमा चाप परेकै बेला हतारहतार अघि बढाइनु आफैंमा सन्देहास्पद छ । मुलुकको वर्तमान परिस्थिति, विश्व समयसन्दर्भ र खरिद प्रक्रिया सबै दृष्टिले कुनै पनि हालतमा अहिले यी हेलिकप्टर किनिनु हुन्न । पहिलो त, हेलिकप्टर अभावपूर्ति गर्ने हेतुले भन्दा कमिसनको चक्करमा परेर यो खरिद प्रक्रिया अघि बढाइएको प्रस्टै देखिन्छ । रुस र नेपालस्थित बिचौलियाले कमिसनकै लागि चार वर्षअघि नै यो खरिद प्रस्ताव अघि बढाएका थिए । त्यसैअनुसार सेनाले २०७४ पुस १२ मा रुसी कम्पनी रोजोबोरोनएक्स्पोर्ट सँग दुइटा एमआई१७ भी ५ हेलिकप्टर खरिदका लागि सम्झौता गरेको थियो । तर अर्थ मन्त्रालयले बजेटको स्रोत सुनिश्चित नगरेपछि किनमेल त्यसै रोकिएको थियो । कोभिड महाव्याधि सुरु नहुँदैको सामान्यकालमै अर्थले अनावश्यक ठानेको हेलिकप्टर खरिदलाई अर्थतन्त्रमा सर्वत्र संकट छाइरहेको यो बेला अघि बढाउने आतुरी देखाउनु स्वयंमा शंकास्पद छ । र, यो काम तिनै अर्थमन्त्रीको अग्रसरतामा ब्युँताइएको छ, जो पछिल्लो समय विवाद र गैरकानुनी निर्णयको पर्यायजस्तै बनेका छन् । हेलिकप्टर खरिद गर्न बजेट दिने यो मन्त्रीस्तरीय निर्णय अर्थमन्त्रीको अनुचित कदमको पछिल्लो कडी हो । दोस्रो, मुलुकमा विदेशी विनिमय सञ्चितिको यति धेरै चाप छ कि कुनै महँगो सामान आयात गर्नुअघि दुई पटक सोच्नुपर्ने बेला छ । वाणिज्य बैंकहरूलाई आयातका निम्ति एलसी नखोल्न भनेर थुप्रै सामानको सूची थमाइएको छ । प्राथमिकताका वस्तुबाहेकको आयातले मुलुकको अर्थतन्त्रमा व्यर्थैको दबाब सृजना गर्ने परिस्थिति छ । यस्तो अवस्थामा पनि १ करोड ६४ लाखदेखि १ करोड ८४ लाख अमेरिकी डलरसम्ममा बिक्री हुने रुसी हेलिकप्टर किन्नुको औचित्य पुष्टि हुन सक्दैन । यसो गर्नु भनेको कामकुरो एकातिर भएको बेला कुम्लो बोकी अन्तैतिर हिँड्नु हो । तेस्रो, भूराजनीतिक संवेदनशीलताका हिसाबले पनि अहिले रुसबाट सरकार नै संलग्न भएर ठूलो रकमको आयात गर्नु त्यो पनि सेनाका लागि सरासर असंवेदनशील र अनुपयुक्त छ । यसबाट हाम्रो कूटनीतिक परिपक्वता झल्कँदैन । एकातिर, युक्रेनमाथि रुसको आक्रमणको विरोध गर्दै नेपालले विज्ञप्ति जारी गरेको छ, राष्ट्र संघमा मतदानसमेत गरेको छÙ यही बेला निश्चित राज्याधिकारीहरूको कुत्सित मनोकांक्षाका आधारमा बिचौलियासित मिलेर रुससँगै रणनीतिक सम्बन्ध बढाउन खोज्नु कसै गरी बुद्धिमानी कदम हुन सक्दैन । निश्चय पनि विश्व शक्तिराष्ट्रहरूको टकरावमा हामीले कसैको पनि ध्रुव रोज्नु हुँदैन, तर हाम्रो आफ्नै राष्ट्रिय स्वार्थमा आँच आउन सक्ने, भूराजनीतिक जटिलता थपिने र पूर्वनीतिप्रति द्विविधा भएकोजस्तो देखिने निर्णय भने नेपालले गर्नु हुँदैन । यस क्रममा सरकारमा बस्नेहरूलाई हेक्का हुनुपर्छ हाम्रो भूराजनीतिक तागत भारतको जस्तो होइन, रुसबाट आयातको अन्तर्राष्ट्रिय बचाउ गर्न सक्ने । यो बेला रुससितको हाम्रो नियमित र स्वाभाविक सम्बन्ध उही लयमा रहनुपर्छ, तर सामान्य अवस्थामा पनि स्थगित रहेको खरिद प्रक्रियालाई भने किमार्थ अघि बढाइनु हुन्न ।चौथो, जसका लागि हेलिकप्टर किन्न लागिएको हो, यसमा उक्त संस्थाकै सघन रुचि र संलग्नता दुवै देखिँदैन । सेनाले २०७४ सालमा प्रक्रिया अघि बढाए पनि त्यसयता कुनै गृहकार्य नगरेको उसको पछिल्लो भनाइ छ । हेलिकप्टर खरिद गर्ने विषय आफ्नो जानकारीमा नभएको सेनाको भनाइले यसमा भएको गडबडीको मात्रा औंल्याउँछ । सम्बन्धित संस्थाकै गृहकार्यबेगर जसरी यो प्रक्रिया अघि बढाइएको छ, त्यसले यसमा भएको अनुचित चलखेलको मात्रा उजागर गर्छ । तसर्थ, अख्तियार दुरुपयोग गरी विदेशी मुद्रा सञ्चितिमा थप चाप थप्ने तथा राष्ट्रिय ढुकुटीको दोहन गर्ने यो कार्य तुरुन्त रोकिनुपर्छ । अर्थ मन्त्रालयको नेतृत्वले यस प्रक्रियालाई तत्काल बन्द गर्नुपर्छ । राष्ट्रिय स्रोतदेखि अन्तर्राष्ट्रिय सम्बन्धसम्मको सवाल भएकाले प्रधानमन्त्री शेरबहादुर देउवाले पनि यसमा चासो देखाउनुपर्छÙ यो अनुचित चलखेललाई रोक्न उनले तुरुन्त रातो झन्डा देखाउनुपर्छ । नत्र चुनावी खर्चका लागि भनेर प्रधानमन्त्री आफैंले यसमा हरियो झन्डा देखाएको बुझिन्छ । केही गरी सरकार ज्याद्रो बनेरै अघि बढिरह्यो भने अख्तियार दुरुपयोग अनुसन्धान आयोगलगायतका सम्बन्धित निकायले यस विषयलाई आफ्नो सूचनामा लिएर आवश्यक छानबिन अघि बढाउनुपर्छ । देश आर्थिक संकटमा भएका बेला देश हाँक्नेहरूको मनपरी धन्धा रोकिनुपर्छ ।"
बहुदलमा निर्दलीयताको अभ्यास,"संवैधानिक व्यवस्थाको अवहेलनानेपालको संविधानको भाग २९ मा राजनीतिक दल सम्बन्धी व्यवस्था छ । संविधानको धारा २६९, उपधारा १ मा समान राजनीतिक विचारधारा, दर्शन र कार्यक्रमप्रति प्रतिबद्ध व्यक्तिहरूले राजनीतिक दल खोल्न सक्ने तथा दलको विचारधारा, दर्शन र कार्यक्रमप्रति जनसाधारणको समर्थन र सहयोग प्राप्त गर्नका लागि त्यसको प्रचार र प्रसार गर्न, गराउन वा सो प्रयोजनका लागि अन्य आवश्यक काम गर्न सक्नेछन् भनिएको छ । यसबाट स्पष्ट हुन्छ (१) राजनीतिक दल समान राजनीतिक विचार, दर्शन र कार्यक्रममा आधारित हुनुपर्छ, (२) राजनीतिक विचार, दर्शन र कार्यक्रमकै आधारमा राजनीतिक दलको सञ्चालन हुन्छ, (३) यस्तै विचार, दर्शन र कार्यक्रमप्रति जनसमर्थनप्राप्तिका लागि राजनीतिक दलले प्रचार र प्रसार गर्छन्, (४) यही प्रयोजनका लागि दलले अन्य आवश्यक काम गर्छन् । उपर्युक्त किसिमले गठित राजनीतिक दलले कानुनी हैसियत प्राप्त गर्न निर्वाचन आयोगमा दर्ता हुनुपर्ने व्यवस्था संविधानको धारा २६९ को उपधारा (२) मा गरिएको छ । विचार, दर्शन, कार्यक्रम र संगठनात्मक स्वरूप स्पष्ट गर्न राजनीतिक दलले निर्वाचन आयोगमा दलको विधान र घोषणापत्र पेस गर्नुपर्ने व्यवस्था उक्त धाराको उपधारा (३) मा छ । यसका अतिरिक्त निर्वाचनका लागि मान्यता प्राप्त गर्न राजनीतिक दल कानुन बमोजिमको कार्यविधि पूरा गरी निर्वाचन आयोगमा दर्ता हुनुपर्ने संविधानको धारा २७१ को उपधारा (१) मा उल्लेख छ । यस्तो संवैधानिक व्यवस्था र मर्मको परिपालना गर्नु जिम्मेवार राजनीतिक दलहरूको कर्तव्य हो । संविधानका उल्लिखित व्यवस्थालाई यही वैशाख ३० गते हुने स्थानीय तहको निर्वाचनमा आत्मसात् गर्न राजनीतिक दलहरू तत्पर र इमानदार छन् कि छैनन् भनी गम्भीर विचारविश्लेषण गर्नुपर्ने अवस्था उत्पन्न भइरहेको छ ।तालमेलको जालझेलनेपालको संविधानले समान विचारधारा, दर्शन र कार्यक्रमप्रति प्रतिबद्धहरूले मात्र एउटै विधान र घोषणापत्रका आधारमा संगठित हुने र सोही अनुरूप प्रचारप्रसार तथा अन्य आवश्यक काम गर्न सक्ने भनी गरेको स्पष्ट व्यवस्थालाई स्थानीय तहको निर्वाचनका सन्दर्भमा राजनीतिक दलहरूले उल्लंघन गरिरहेका छन् । विपरीत विचारधारा, दर्शन र कार्यक्रम तथा सोही अनुरूप फरक विधान र घोषणापत्र भएका राजनीतिक दलहरू तालमेलका नाममा साझा चुनाव चिह्न देखि साझा घोषणापत्र को सिद्धान्तहीन र नीतिहीन बाटो समातिरहेका छन् । यसो गर्नु संविधानको राजनीतिक दल सम्बन्धी व्यवस्थाको अनुसरण नगर्नु हो, सम्बन्धित राजनीतिक दलका अधिवेशन र सम्मेलनहरूबाट पारित दस्तावेजमा भनिएका कुराहरूको अवहेलना हो ।चुनावका माध्यमबाट जनताबीच दलको विचारधारा, दर्शन र कार्यक्रमको प्रचारप्रसार गरी जनसमर्थनको आह्वान गर्ने र त्यस्तो चुनावबाट कुनै पनि दलले बहुमत पाउन नसकेको स्थितिमा विचार र कार्यक्रममा समानता वा निकटता भएका राजनीतिक दलहरूले संयुक्त सरकार बनाउनु एवं विपरीत विचारधारा र कार्यक्रम भएका दलहरूले तालमेल गर्नु वा साझा चुनाव चिह्नमा चुनाव लड्नु सर्वथा भिन्न हुन् । चुनाव राजनीतिक दलले आफ्नो विचारधारा, दर्शन र कार्यक्रम सत्तामा पुगेर कार्यान्वयन गर्नका लागि जनादेश माग गर्ने प्रक्रिया हो । त्यसैले बहुमत नआउँदा विचार, नीति र कार्यक्रम मिल्दोजुल्दो भएकाहरूसँग सहकार्य गरिन्छ । तर नेपालका राजनीतिक दलहरू आआफ्नो विचारधारा र कार्यक्रमका आधारमा जनताको समर्थन वा जनादेश प्राप्त गर्नतिर नलागी चुनावमै साझा चुनाव चिह्न र तालमेल गरेर जाने काममा लागेका छन् । पालिका र वडाहरूमा समेत भागबन्डामा तल्लीन छन् । यस्तो नीति, मान्यता, दृष्टिकोण र कार्य नेपालको संविधानले राजनीतिक दल सम्बन्धी गरेको व्यवस्थासँग मेल खान्छ त ? यथार्थमा, विपरीत राजनीतिक विचारधारा, दर्शन र कार्यक्रम भएका वा अलग विधान एवं घोषणापत्र भएका राजनीतिक दलहरू विचारधारा र कार्यक्रमलाई तिलाञ्जली दिएर भागबन्डामा लाग्नु संविधान र बहुदलीय राजनीतिक प्रणाालीकै विपरीत छ । विपरीत विचारधारा, दर्शन र कार्यक्रम भएका राजनीतिक दलहरूले साझा चुनाव चिह्न र तालमेलका आधारमा स्थानीय तहको चुनावमा भाग लिनुले दलहरू अलगअलग निर्वाचन आयोगमा दर्ता हुनुपर्ने र जनताको समर्थन प्राप्त गर्न आआफ्ना विचारधारा र कार्यक्रमका आधारमा क्रियाशील हुनुपर्ने भन्ने संवैधानिक व्यवस्थाको उल्लंघन हुन्छ । यसरी संविधानको व्यवस्थाविपरीत कार्य गर्नु भनेको लामो राजनीतिक आन्दोलन र संघर्षपश्चात् भरखरै कायम भएको लोकतान्त्रिक प्रणालीलाई कमजोर र दिशाहीन तुल्याउनतर्फ उद्यत हुनु हो ।संवैधानिक व्यवस्थाको कसीमा गठबन्धन सरकारमा सामेल नेपाली कांग्रेस, नेकपा (माओवादी केन्द्र), नेकपा (एकीकृत समाजवादी), जनता समाजवादी पार्टी नेपालले गर्ने भनेको चुनावी तालमेलको संवैधानिक व्यवस्थासँग कहाँनेर तादात्म्य देखिन्छ त ? त्यसै गरी प्रमुख विपक्षी नेकपा (एमाले) तथा राप्रपा नेपाल र नेपाल परिवार दल (चर्चा भए अनुसार लोकतान्त्रिक समाजवादी पार्टी लगायतका केही दल) बीचको साझा चुनाव चिह्न र तालमेलले संविधानको उपर्युक्त व्यवस्थासँग कसरी मेल खान्छ त ? संविधानको व्यवस्था तथा राजनीतिक दलहरूका विधान र कार्यक्रमका आधारमा हेर्ने हो भने स्थानीय तहको निर्वाचनमा गर्न लागिएको तालमेल जसरी पनि चुनाव जितेर पदमा पुग्ने जालझेल भएको स्पष्ट हुन्छ । शेरबहादुर देउवाले नेतृत्व गरेको नेपाली कांग्रेसको प्रजातान्त्रिक समाजवाद र पुष्पकमल दाहाल प्रचण्ड ले नेतृत्व गरेको नेकपा (माओवादी केन्द्र) को मार्क्सवादलेनिनवादमाओवाद र २१ औं शताब्दीमा जनवाद संविधानमा भनिए बमोजिमको समान विचारधारा कसरी भयो ? माधवकुमार नेपालको नेतृत्व रहेको नेकपा (एकीकृत समाजवादी) को मार्क्सवादलेनिनवाद र समाजवाद एवं नेपाली कांग्रेसको विचारधारा र कार्यक्रम कसरी समान भए त ? जनता समाजवादी पार्टी नेपाल र माथिका तीन दलबीच कुन विचारधारा र कार्यक्रममा समानता छ ? संघीय प्रणालीविरुद्ध रहेको राष्ट्रिय जनमोर्चाको विचारधारा र कार्यक्रम के गठबन्धनका अरू दलसँग मेल खान्छ ? कहीँ पनि मेल खाँदैन । यसरी फरक विचारधारा र कार्यक्रम भएका राजनीतिक दलहरूले स्थानीय तहको चुनावमा तालमेल गरेर साझा उम्मेदवार उठाउनु संविधानको व्यवस्था र बहुदलीय प्रणालीको मान्यताविपरीत भएन त ?प्रमुख विपक्षी नेकपा (एमाले) ले केही समयअघि स्थानीय चुनावमा कसैसँग तालमेल नगर्ने कुरा गरिरहेको थियो । तर आफ्नै भनाइविपरीत हालै कमल थापा नेतृत्वको राप्रपा नेपाल र एकनाथ ढकाल नेतृत्वको नेपाल परिवार दलसँग तालमेल मात्र होइन, ती दलका विजयी उम्मेदवारले दल परिवर्तन गर्नुपर्ने र आफ्नै दलमा रहने गरी नेकपा (एमाले) को चुनाव चिह्न नै साझा बनाउने सहमति भएको छ । नेकपा (एमाले) को मार्क्सवादलेनिनवाद र जनताको बहुदलीय जनवाद अनि कमल थापा र एकनाथ ढकालका दलको कहाँनेर, कसरी विचारधारा र कार्यक्रम समान भयो त ? कुनै पनि समानता देखिन्न । यो पनि केवल जसरी र जे गरेर पनि चुनावमा पद हत्याउने खेल होइन भनी कसैले भन्न सक्ने देखिएन । तालमेलको अन्तर्य र जनताको द्विविधाराजनीतिक दलहरू स्थानीय तहको निर्वाचनका लागि पदहरूको भागबन्डामा लागेका छन् । भागबन्डा र ठूलो भाग कसरी हत्याउने भन्ने नै राजनीतिक दलहरूका नेताको मुख्य कार्यसूची र तनावको विषय बनिरहेको छ । चुनावमा देश र जनताका सरोकारका विषय अत्यन्त गौण भएका छन् । जुन दलको उम्मेदवार जोसँग मिलेर जहाँ जित्न सक्छ, त्यहाँ त्यस्तै तालमेल गर्ने भन्नु चरम अवसरवाद हो । यस्तो अवसरवाद बहुदलीय प्रणालीको मान्यताविपरीत तथा देश र जनताको हितप्रतिकूल छ । यसो गर्नु देश र राजनीतिक व्यवस्थालाई सिद्धान्तहीन, मूल्यहीन र दिशाहीन बाटामा धकेल्ने चेष्टा ठहरिन्छ ।देश र जनतालाई लोकतन्त्रको बाटामा डोर्याउँदै समाजवादउन्मुख आर्थिक समृद्धि हासिल गर्ने वाचा गरेका राजनीतिक दलहरू स्थानीय तहको निर्वाचनमा संविधान र लोकतान्त्रिक प्रणाली एवं त्यसका मूलभूत मान्यताविपरीतको बाटामा अग्रसर छन् । देश, जनता र स्वयं ती दलका आम सदस्यको हित साधना तथा घोषित विचारधारा र सिद्धान्तबाट निर्देशित रहेको पाइन्न । केवल आगामी आम निर्वाचनमा आफ्नो जित सुनिश्चित गरी सरकारमा भाग कायम गर्ने प्रमुख नेताहरूको चालबाजीपूर्ण मनसाय मात्र झल्किन्छ । यसरी स्थानीय तहको चुनावमा तालमेल वा साझा चुनाव चिह्नका माध्यमबाट पदस्वार्थ पूर्ति गर्ने नेताहरूको आकांक्षाप्रति ती दलका धेरै सदस्य र कार्यकर्तामा व्यापक असन्तुष्टि देखिन्छ र कतिले सार्वजनिक रूपमै विरोध गरेका छन् । तर दलका नेताहरू विधान, पद्धति र लोकतान्त्रिक मान्यताको उपहास गर्दै प्रदेश र स्थानीय स्तरका समितिहरूलाई प्राप्त अधिकारसमेत हरण गरी केन्द्रीयताका नाममा निरंकुशता लादिरहेका छन् । कृत्रिम समस्या देखाएर दलभित्र लोकतान्त्रिक अधिकार र अभ्यास समाप्त गरिँदै छ ।राजनीतिक दलहरूको सिद्धान्तहीन र चरम स्वार्थनिर्देशित अवसरवादले जनतामा मात्र होइन, तिनकै सदस्य र कार्यकर्ताहरूमा पनि अन्योल र द्विविधा उत्पन्न गरिरहेको छ । किनकि विपरीत विचारधारा र कार्यक्रम भएका तथा लामो समयदेखि एकअर्काका सिद्धान्त, नीति र व्यवहारको कटु आलोचक रहेका दलहरूले संयुक्त उम्मेदवार र साझा निर्वाचन चुनाव चिह्न लिएर मत माग्न आउँदा जनतामा अलमल र अन्योल हुन्छ नै । यस्तो सिद्धान्तहीन र नीतिहीन चुनावी तालमेलबाट कुनै राजनीतिक दलको औचित्य साबित हुन सक्दैन, कुन राजनीतिक दल कति लोकप्रिय छ वा कुन राजनीतिक दललाई जनताले शासन वा राजनीति गर्ने जिम्मेवारी दिन चाहेका छन् भन्ने नै स्पष्ट हुँदैन । राजनीति र शासन प्रणाली जनआकांक्षामा आधारित भई स्वच्छ बाटोबाट अगाडि बढ्न पनि सक्दैन । देश नै लक्ष्यहीन दिशातर्फ धकेलिने खतरा उत्पन्न हुन्छ । यसो हुनु दीर्घकालीन रूपमा देश, जनता र राजनीतिक प्रणालीका लागि हितकर हुँदैन ।कुप्रभावहरूराजनीतिक दलहरूले स्थानीय चुनावमा अवलम्बन गरिरहेको सिद्धान्तहीन, नीतिहीन र लक्ष्यहीन तालमेल र संयुक्त निर्वाचन चिह्नको उपयोगका तत्कालीन र दीर्घकालीन कुप्रभावहरू हुनेछन् । तत्कालीन कुप्रभावहरू यस्ता हुन सक्छन् ः निहित स्वार्थमा आधारित दल परिवर्तन एवं परित्यागमा तीव्रता आउनेÙ अवसरवादी, चाप्लुस र धनको अनुचित प्रयोग गर्नेहरूको बोलवाला हुनेÙ लामो समय काम गरेका इमानदार र सिद्धान्तनिष्ठ कार्यकर्ताहरूमा असन्तुष्टि, गुटबन्दी र अन्तर्घात बढ्नेÙ अमुक नेताप्रति अनुचित भक्ति, गलत र अवाञ्छित राजनीतिक क्रियाकलापमा वृद्धि हुनेÙ अराजनीतिक उच्छृङ्खल गतिविधिलाई प्रश्रय र राजनीतिक नेतृत्व तहमा ईर्ष्या, द्वेष र बदलाको भावनामा बढोत्तरी । दीर्घकालीन कुप्रभावहरू यस्ता हुन सक्छन् ः राजनीतिक दल र दलीय प्रणाली सम्बन्धी संवैधानिक व्यवस्था थप कमजोर हुनेÙ विचाराधारा र कार्यक्रममा आधारित राजनीतिक दलको विकास हुनुपर्ने दलीय व्यवस्थाको मान्यतामा आघात पर्नेÙ दलको विधान र पद्धतिसम्मत सञ्चालनमा ह्रास एवं स्वेच्छाचारी केन्द्रीयतामा बढोत्तरी हुनेÙ राजनीतिक अनैतिकता र राजनीतिमा अपराधीकरण बढ्नेÙ राजनीति र राजनीतिक दलमा लाग्नुको अर्थ नै जुनसुकै किसिमले भए पनि पद हत्याउनु हो भन्ने मान्यता र मनोविज्ञानको सृजना हुनेÙ विचारधारा, दर्शन र कार्यक्रमको अवमूल्यन एवं व्यक्तिवाद र नेताभक्तिको विकास हुनेÙ देशको संविधान र राजनीतिक दलका विधान एवं कार्यक्रमद्वारा निर्देशित राजनीति, राष्ट्र र जनसरोकारका विषय तथा देश र जनताको सर्वोपरि हित साधना गौण हुनेÙ राजनीतिक दलका केही नेताको निरंकुशतामा वृद्धि हुनेÙ देशलाई राजनीतिक, आर्थिक, सामाजिक, राष्ट्रिय स्वाधीनता, सुरक्षा र समृद्धिका दृष्टिले अगाडि बढाउनमा भन्दा दल र तिनका नेताहरू पद र लाभको भागबन्डामा निर्लिप्त रहने, देशको अन्तर्राष्ट्रिय सम्बन्ध र कूटनीति कमजोर भई राष्ट्रिय हित र स्वाधीनतामा आँच पुग्न सक्ने । यसरी राष्ट्रिय राजनीति अस्थिर हुने, राज्य नै कमजोर र निरीह हुँदै जाने र बाह्य हस्तक्षेप र घुसपैठ बढेर राष्ट्रको आत्मनिर्णयको अधिकार कमजोर बन्दै जाने ।स्थानीय तहको निर्वाचनमा दलीय राजनीतिक प्रणालीमा गरिन लागेको निर्दलीय प्रकृतिको एवं संवैधानिक व्यवस्थाप्रतिकूलको तालमेलको जालझेलपूर्ण खेलप्रति देशलाई माया गर्ने र लोकतान्त्रिक प्रणालीको विकासको चाहना राख्ने सबै इमानदार नेपालीहरूले सचेत हुनुपर्छ । गलत कामकुराको प्रतिवाद र विरोध गर्नुपर्छ । जनताको सचेत भूमिकाले मात्र दल र नेताहरूका सिद्धान्तहीन र स्वेच्छाचारी क्रियाकलापलाई रोक्न सकिन्छ । केही व्यक्तिको स्वार्थपूर्ण साँठगाँठबाट देश र राजनीतिक प्रणालीलाई जोगाउन सकिन्छ ।"
मतदाताको विकल्प खुम्च्याउँदै दलहरू,"फरक उद्देश्य र विचार बोकेका दलहरूका बीचमा यसपालि भएको चुनावी गठबन्धनप्रति आममतदाता पटक्कै खुसी छैनन् । यस्तो किसिमको गठबन्धनले देशमा अमनचयन, समृद्धि वा आर्थिक उन्नति ल्याउन सक्दैन । अहिलेको सन्दर्भमा कुरो के प्रस्ट देखियो भने बेग्लै बेग्लै गन्तव्यमा पुग्नेहरूले बीच बाटामा गर्ने अमिल्दो मिलनले भागबन्डामा देशलाई टाट पल्टाउने नियत मात्रै राखेका छन् भन्ने बुझ्न प्रदेश सरकारमा भएको अनावश्यक मन्त्रालयको सृजना र पदका लागि मरिहत्ते गरिरहेका दलहरूको दृष्टान्तबाट छर्लंग भइहाल्छ । आकांक्षी देखिएका जति सबै नेता र दललाई कुर्सीमा पुर्याउनैपर्ने गरी भागबन्डा लगाएपछि योग्य मानिसहरू पाखा लाग्नुपर्ने अवस्था आउँछ । यही मौकामा नेताहरूलाई कुस्त चन्दा बुझाउन सक्ने माफियाहरूले राजनीतिमा हालीमुहाली गर्न थाल्छन् । अनि राजनीति देश बनाउने नीतिकार्यक्रम होइन, स्वार्थी व्यापारीहरू वा पदका लोभीहरूका लागि कमाउने भाँडो भइदिन्छ । त्यति मात्र होइन, मतदाताले जति धेरै विकल्पबाट छान्न पाउँछन्, त्यति नै राम्रो उम्मेदवार छानिने सम्भावना हुन्छ । पद र कुर्सी अकण्टक किसिमले आफैंले मात्र हत्याएर आमजनतालाई खाए खा नखाए घिच भन्ने शैलीले बाध्य बनाउनु लोकतन्त्रमा सुहाउने कुरो होइन । बरु निर्वाचनमा आआफ्नै नारा लिएर जनतामा जाने निर्वाचनपश्चात् अवस्था हेरेर सरकार निर्माणमा गठबन्धन गर्नुचाहिँ अस्वाभाविक थिएन । देशमा लोकतन्त्रको प्रतिष्ठालाई उचो राख्ने हो भने ढिलोचाँडो दलहरूले आफूलाई ठीक बाटामा ल्याउन आवश्यक छ । अन्यथा विचार हराएका दलहरूको द्रुत गतिको अवसानलाई कसैले रोक्न सक्नेछैन । कृष्ण कुम्पुरे, आदमटार, धादिङ"
भारतमा कोरोनाको अर्को लहर,"छिमेकी भारतमा कोरोनाको चौथो लहर आउने संकेत देखिएको छ । नेपालसँग सीमा जोडिएका सहरहरूमा एकै दिनमा ९० प्रतिशतसम्म संक्रमण बढेको छ । भारत सरकारले सार्वजनिक स्थलमा मास्क अनिवार्य गरेको छ । यो संक्रमण अबको एक महिनामा हाम्रामा आइपुग्ने निश्चित छ । देश चुनावतर्फ गइरहेको बेला संक्रमण यो अवस्था आइपुग्नु राम्रो संकेत होइन । हाम्रो खोप वितरण प्रणाली चुस्त छैन, अझै एकचौथाइ नागरिकले कोरोनाको पहिलो डोज नै पाएका छैनन् । यो अवस्थामा चौथो लहर आएमा हाम्रा बालबालिका सबैभन्दा बढी प्रभावित हुने निश्चित छ । कारण अहिलेसम्म हामीले ११ वर्षमुनिका बालबालिकाका लागि खोपको व्यवस्था गर्न सकेका छैनौं । अबको लहरमा हामीले बालबालिका कसरी सुरक्षित बनाउने भनेर सोच्न ढिला गर्नु भोलिका दिनमा घातक हुन सक्छ । अझ नजिकिँदै गरेको स्थानीय तहको चुनावका कारण संक्रमण बढेर असहज हुने अवस्था छ । संक्रमण छिट्टै फैलिने निश्चित छ । अबको समय स्वास्थ्य क्षेत्रसँग सरोकार राख्ने सबै निकायले आफ्नो ध्यान सकभर संक्रमण भित्रनै नदिने, भित्रिहाले त्यसलाई चाहिने सामग्री व्यवस्थापनका लागि अहिलेदेखि लाग्नुपर्छ । अहिले नै हो तयारी गर्ने । भोलि काम गर्छु भन्दाभन्दै हामी हिजोको जस्तो एउटा अक्सिजन सिलिन्डर पनि नपाउने अवस्थामा पुग्न सक्छौं । अतः सरकार संक्रमण फैलिएर चौथो लहर आएमा हाम्रा संयन्त्र कसरी चलायमान बनाउने भन्नेमा सतर्क रहनुपर्छ । रामकृष्ण बराल, जोरपाटी, काठमाडौं"
युवाहरूको प्रश्न,"हालै गोदावरी हलमा निवर्तमान प्रधानमन्त्री केपी शर्मा ओलीलाई युवाहरूले गहकिला प्रश्न गरे । उनले ती युवाहरूलाई, राजनीतिबारे युवा अत्यन्त सजग रहेकामा खुसी व्यक्त गरे । के देशमा बेथिति हुनुमा एउटा पार्टी, एउटा नेता वा सरकार मात्रै दोषी छ ? भोलिका कर्णधारहरूको यसमा कुनै भूमिका छैन ? देशमा प्रश्न गर्ने युवाहरूको कमी छ । समाजमा राम्रा र नराम्रा दुवै काम हुन्छन् । त्यसलाई छुट्याउने काम युवाहरूको पनि हो । त्यस्तै राजनीतिमा पनि अनेकन् व्यक्ति आउँछन्, हामीले राम्रालाई छान्ने, हौसला दिने हो । नराम्रालाई पछाडि पार्ने हो । हाम्रो देशको अवस्था साह्रै कमजोर पनि छैन, धेरै क्षेत्रमा कामहरू भइरहेका छन् । के बुझ्नुपर्छ भने, नराम्रो काम राजनीतिक नेतृत्वबाट मात्र हुँदैन, अरू क्षेत्रका नेतृत्वकर्ताबाट पनि हुन्छ । युवाहरूले यस्तो वास्तविकलाई पनि बुझ्नुपर्छ । युवाहरूलाई पनि सोध्ने प्रश्न छन् । युवालाई मध्यनजर गरेर स्टार्ट अपका लागि बिनाधितो ऋण प्रवाह गरिएको छ । किन विभिन्न क्षमताका व्यक्ति मिलेर एउटा समूह बनाएर युवाहरू देशमै काम गर्न खोज्दैनन् ? युवाहरूले पनि आफूलाई सुधार्नुपर्छ, प्रश्न गर्नुअघि आफैंलाई पनि हेर्नुपर्छ । केदारनाथ त्रिपाठी, बूढानीलकण्ठ"
किन चाहियो हेलिकप्टर ?,"अछामका पृथ्वीबहादुर शाह लगायत सम्पत्ति शुद्धीकरण र सर्वोच्च अदालतमा विचाराधीन आर्थिक मामिला सम्बन्धमा नेपाल राष्ट्र बैंकको आदेशमा रोकिएका बैंक खाताहरू अर्थमन्त्रीले खोल्न लगाउँदा, नमानेको झोंकमा निलम्बित गभर्नर, सर्वोच्चको आदेशमा पुनः बहाली हुनु सुखद छ । पूरै दक्षिण एसिया नै आर्थिक संकटमा घेरिएको अवस्थामा हाम्रो देश झनै जोखिममा छ । राष्ट्रलाई आर्थिक सल्लाह दिई दिशानिर्देश र सल्लाह दिने नेपाल राष्ट्र बैंकको स्वायत्ततामाथि हुन गएको यो प्रकरण दुःखद छ । अर्थमन्त्रीद्वारा आदेश मानेन भनी कमान्डर शैलीमा चलाइएको यो कारबाहीलाई माओवादी द्वन्द्वकालको हुटहुटी भन्न सकिन्छ । आसन्न आर्थिक संकटसँग जुझ्न नयाँ रणनीति अँगाल्नुको साटो बजारमा आर्थिक तरलता अभाव, विकास बजेट ढुकुटीमै कुम्लाइराख्नेजस्ता कार्यले निरन्तरता पाइरहेको छ । रेमिट्यान्स किन घटिरहेको छ ? हुन्डीमा संलग्न को छन्, त्यता कुनै तयारी छैन । हाल आवश्यक नभएको, २०७४ साल देखि मुल्तबी रहेको साढे चार अर्बको रसियन हेलिकप्टर किन्ने सरकारी निर्णयले देशको आर्थिक अवस्थातर्फ सरकारी बेवास्ता र लापरबाहीलाई जनाएको छ । महेन्द्रसिंह बम, टीकापुर१, कैलाली"
कसले र किन गर्छ अनुवाद ?,"वान हन्ड्रेड इयर्स अफ सोलिट्युड र सिक्स एकर्स एन्ड अ थर्ड यी दुवै उपन्यासले औपनिवेशिक नजर (कोलोनियल गेज) बाट मुक्त हुने प्रयत्न गरेका छन् । यसका निम्ति तिनले शक्तिको पीँधमा रहेका मान्छेहरूद्वारा विकसित कथावाचनको भूमिगत शैली मुख्यतः मौखिक, व्यंग्यात्मक, बातचितात्मक र प्रहसनात्मक अवलम्बन गरेका छन् । यो भनाइ समालोचक जेनिफर हार्फोड भार्गसको हो । सन् १९६७ मा प्रकाशित ग्याब्रियल गार्सिया मार्क्वेजको बहुचर्चित कृति सोलिट्युड भन्दा करिब सात दशकपहिले नै लेखिएको थियो सिक्स एकर्स । पहिलो पटक उडिया भाषाको पत्रिकामा सन् १८५७५९ मा सोही भाषामा धारावाहिक रूपमा प्रकाशित उपन्यास हो सिक्स एकर्स । आधुनिक उडिया साहित्यका सुरुआती लेखक फकिर मोहन सेनापतिले लेखेको उपन्यासको उडिया शीर्षक छ माना आठ गुन्ठा हो, किताबका रूपमा यसको पहिलो प्रकाशन सन् १९०२ मा भएको हो । उन्नाइसौं शताब्दीको अन्ततिर लेखिएको यस उपन्यासले सोही शताब्दीको मध्यतिर अंग्रेज शासनकालका भारतीय जमिनदारका उत्थान र पतनको कथा हाल्छ । महाजन रामचन्द्र मंगराजले फेरिएको कानुनी व्यवस्थालाई आफूअनुकूल उपयोग गरेको कथालाई रोचक व्यंग्य र परिहासपूर्ण आलोचना मथेर भनिएको छ उपन्यासमा । अंग्रेजी अनुवादका लागि गरिएको मिहिनेत पनि तारिफयोग्य छ । सोलिट्युड पहिलो पटक स्पेनिस भाषामा प्रकाशन भएलगत्तै अंग्रेजी र अन्य धेरै भाषामा अनुवाद भयो र मनग्य चर्चा कमायो, पुरस्कृत भयो । भारतीय साहित्यमा उपन्यास विधाको जग बसाउन उल्लेख्य भूमिका खेलेको फकिर मोहनको महत्त्वपूर्ण कृतिको अंग्रेजी अनुवाद भने बल्ल सन् २००६ मा भएको हो । साहित्य र अनुवादका चार अध्येताहरू रविशंकर मिश्रा, सत्य पी मोहन्ती, जतीन्द्र के नायक, र पल सेन्ट पिएर मिलेर उडिया भाषाबाट अंग्रेजीमा अनुवाद गरेका हुन् । अनूदित कृति आफैंमा जति पठनीय छ, अनुवादकमध्येका एक सत्य पी मोहन्तीले लेखेको परिचय खण्ड उति नै महत्त्वपूर्ण छ । परिचयात्मक आलेख आफैंमा एक गहन समालोचकीय दृष्टि पनि हो । उपन्यासबारे मोहन्ती लेख्छन्, सेनापतिको यथार्थवाद जटिल एवं परिष्कृत छ, यो केवल सामाजिक यथार्थको अनुकरण होइन । समाजको ऐना मात्र होइन यो उपन्यास, बरु यथार्थको व्याख्या र विश्लेषण पनि हो । समालोचकहरूका अनुसार सो व्याख्या र विश्लेषण उपन्यासको कथ्य संरचनामा लैश छ । त्यसैले त्यो आफैंमा कम कलात्मक छैन । चन्द्रहास चौधरीले हालसालै प्रकाशित आफ्नो एक कृतिमा यस उपन्यासको चर्चा गर्दै लेखेका छन्, सेनापतिले अत्यन्त क्रूर र दोहनकारी व्यवस्थाबारे लेख्दासमेत पाठकलाई आनन्दित मात्र तुल्याउँदैनन्, कथामा सहभागीसमेत गराउँछन् । चौधरीले उपन्यासको कथ्य संरचना एवं कथा भन्ने शैली पनि नौलो र रोचक भएको बताएका छन् । सेनापतिले उपन्यास लेखनको भारतीय मौलिक शैलीको परिचय दिएका छन् भन्ने चौधरीको दाबी छ ।माथिको चर्चाबाट देखिन्छ, अंग्रेजीमा अनुवाद भइसकेपछि यस महत्त्वपूर्ण उडिया कृतिले भारतीय मात्र नभई अन्यत्रका साहित्य समालोचक र इतिहासवेत्ताको समेत ध्यानाकर्षण गरेको छ । अनेक अध्येताले यस उपन्यासबारे गम्भीर प्राज्ञिक अध्ययन थालेका छन् । यस लेखको सिरानमा राखिएका वाक्य तिनैमध्येको एक प्राज्ञिक लेखबाट उद्धृत गरिएको हो । उन्नाइसौं शताब्दीमा फकिर मोहन सेनापतिले लेखेको उपन्यासको अहिले चर्चा गर्नुको एक मात्र तात्पर्य हो हाम्रो सार्वजनिक जीवन र आम विमर्श समृद्ध तुल्याउन अनुवाद कति अत्यावश्यक छ भन्ने देखाउनु । नेपालमा अनुवाद नभएका होइनन्, बरु धेरै पहिलेदेखि अनुवाद गर्न थालिएका प्रमाण छन् । आधुनिक नेपाली साहित्य रचना, प्रकाशन र प्रसारको इतिहास पहिल्याउनेले अनुवादको महत्त्व बुझेका छन् । संस्कृत र बंगाली, हिन्दी र अंग्रेजीका प्रभावमा रचित असंख्य नेपाली साहित्य छन्, ती कतिपय अनूदित कृतिझैं छन् । इतिहासकार कुमार प्रधानका अनुसार, मौलिक भनेर प्रकाशन गरिएका कतिपय नेपाली नाटकहरू पछि हेर्दा बंगाली भाषाका कृतिका अनुवादजस्ता देखिए । अरुकै रचना त्यसरी अनुवाद गरेर आफ्नो नाममा प्रकाशन गर्नु चोरी मानिन्छ अचेल । तर यही परिघटनालाई अर्को दृष्टिले हेर्दा बुझिन्छ, साहित्य रचनामा प्रेरणाका रूपमा अनुवादले काम गर्न थालेको आजदेखि होइन । नेपालमा नाम चलेका एक साहित्यकारले अर्कै प्रसंगमा मलाई भनेका थिए, अहिले चर्चामा रहेका धेरै चर्चित कविहरूमा अन्यत्रका कविहरूको एकदमै गहिरो प्रभाव देखिन्छ । कतिपय कविता त अनुवाद नै जस्ता लाग्ने पनि छन् । साहित्यमा चोरी र प्रभावबारे छुट्टै परिचर्चा आवश्यक छ । अनुवाद नभनी अनुवाद नै भइरहेका उदाहरणका रूपमा यी घटनालाई बुझ्न सकिन्छ । अर्थात्, अरू भाषामा प्रकाशित साहित्यिक एवं प्राज्ञिक सामग्री अध्ययन नगरी हाम्रो साहित्य सृजना वा ज्ञान उत्पादनको प्रक्रिया समृद्ध बन्न सक्दैन । अहिले जति उपलब्धि भएका छन्, तिनका जगमा पनि अनुवादको प्रभाव छ भन्ने साहित्यको इतिहासले नै देखाइसकेको छ । त्यसो त राजनीतिक र सामाजिक आन्दोलन नै अनूदित दस्तावेज र साहित्यका भरमा चलाएकालाई अरू के भनेर सम्झाइरहनुपर्छ र ! पर्वते नेपाली भाषाप्रति अगाध स्नेह दर्साउनेले पनि नेपालभित्रकै धेरै मातृभाषामा रचित साहित्य, ऐतिहासिक लिखत वा मौखिक इतिहासलाई नेपालीमा अनुवाद गरे नेपाली भाषाकै श्रीवृद्धि हुने थियो । बुझ्नैपर्ने यथार्थ अर्को छ अनुवाद सजिलो काम होइनÙ यस उद्यमका निम्ति अध्ययन, अभ्यास, मिहिनेत, समय र पर्याप्त स्रोत आवश्यक हुन्छ । उडिया भाषाको पुगनपुग दुई सय पृष्ठको उपन्यास अनुवाद गरेर पठनीय, चर्चायोग्य र समालोचनायोग्य बनाउन चार जना अध्येताले एकैसाथ गरेको मिहिनेतबाट पनि पुष्टि हुन्छ, अनुवाद लहडले हुँदैन, रहर मात्रले पनि पुग्दैन । व्यवस्थित ढंगले योजना बनाएर अनुवादको काम थालनी गरे नेपाली साहित्यबारे अरूले पनि चासो राख्नेछन्, अध्ययन गर्नेछन् र चर्चा गर्नेछन् । साथै, नेपालीइतर भाषाका लिखत अनूदित भएर फैलिए संस्कृति र ज्ञानको आदानप्रदान तीव्र हुनेछ । काठमाडौंमा बसेर प्राज्ञिक र सृजनात्मक काम गरिरहेका हजारौं मान्छेले काठमाडौंको रैथाने नेपाल भाषाका कथा, कविता, उपन्यास र प्राज्ञिक लिखतहरू पढ्न पाएका छैनन् । अनुवाद गरिएका सानो संख्याका कृतिबारे खासै गहकिलो चर्चा पनि छैन । संस्थागत रूपमा अनुवाद गराउने काम उहिलेको नेपाल राजकीय प्रज्ञाप्रतिष्ठानले गर्थ्यो । जापानी र चिनीया, हिन्दी र बंगाली अनेक भाषाबाट नेपालीमा अनुवाद भएका कृतिहरू अहिले पनि प्रतिष्ठान र साझा प्रकाशनका गोदाममा पाइन्छन् । कतिपय नेपाली कविता र कथा, निबन्ध र नाटकका पनि अंग्रेजी अनुवाद गरिएका छन् । यी सबै अनूदित कृति स्तरीय छैनन् । पढेर आनन्दित हुनेभन्दा कृतिप्रति नै विकर्षित हुने सम्भावना ज्यादा भएका अनूदित कृतिको संख्या ठूलो छ । यसको अर्थ हो स्तरीय अनुवादका लागि आवश्यक लगन, परिश्रम र लगानी हुन सकेको छैन । फकिर मोहन सेनापतिमा झैं नेपालका कतिपय लेखकसँग लेखनका मौलिक विधि र शिल्प थिए कि ? तिनका खोज एवं सृजनात्मक शिल्प अरूका लागि पनि सिक्नलायक थिए कि ? मदनमणि दीक्षितको माधवी उपन्यास हिन्दीमा अनूदित भएर भारतमा चर्चा भइरहेको सूचना हामीले पाएका छौं । अनुवाद भएर धेरैको पहुँचमा नपुगुन्जेल हाम्रा गतिला कृतिबारे अपेक्षित चर्चा हुँदैन, समालोचकीय वा समाजशास्त्रीय अध्ययन पनि सम्भव हुँदैन । ती अनेक भाषामा रहेका लिखतको संवर्द्धन पनि नहुन सक्छ । ज्ञान र सृजनाका ती स्रोतबाट लाभ लिन नपाउँदै ती विस्मृत भएर जाने सम्भावना धेरै छ । दिनप्रतिदिन नेपालका अनेक मातृभाषा मर्दै गएको र तीसँगै ज्ञानअनुभवका सञ्चयको पनि क्षय भएकोबारे वैरागी काइँलाजस्ता अध्येताले गम्भीरतापूर्वक बोल्न थालेको धेरै भयो । सम्झना पो कतिलाई होला ?अब के गर्ने त ? कर्मचारीतन्त्र र दलतन्त्रले संयुक्त रूपमा निर्माण गरेको निसासलाग्दा सुरुङमा कैद प्रज्ञा प्रतिष्ठान यस्ता गम्भीर कामका लागि धेरै भरपर्दो संस्था रहेन । सो संस्थामा शोध वा सृजनाका लागि धाएका लेखक र अन्वेषकहरूको अनुभव त्यति निको छैन । राष्ट्रवादी बिगुल फुकेर आफूले महान् काम गरिरहेको फुइँ लाउन भने प्रतिष्ठान अब्बल छ । आम नागरिकको तिरोबाटै चल्ने भए पनि, स्वतन्त्र ढंगले इमानदारीपूर्वक सृजनात्मक वा प्राज्ञिक काम गर्न चाहनेहरू प्रतिष्ठानको स्रोतमा भर पर्न सक्दैनन् । त्यसैले मुलुकको सार्वजनिक जीवन इज्जतिलो बनाउन र अनेक भाषामा सांस्कृतिक विनिमय घनीभूत तुल्याउन चुस्त विकल्पको खोजी हुनुपर्छ । माथि उल्लिखित पुस्तक सिक्स एकर्स युनिभर्सिटी अफ क्यालिफोर्निया प्रेसले प्रकाशन गरेको छ । किताबको अघिल्लो पानामा यस अनुवाद कार्यका लागि स्रोत जुटाइदिने क्यालिफोर्निया प्रेस फाउन्डेसन अन्तर्गतको लिटरेचर इन ट्रान्सलेसन एन्डावमेन्ट हो भनिएको छ । अर्थात्, अनुवादका लागि व्यवस्थित ढंगले सार्वजनिक स्रोतको उपयोग भएको छ । यसरी नै नेपालमा भएका प्राज्ञिक र सृजनात्मक काम गरिरहेका संस्थामार्फत पारदर्शी ढंगले स्रोत परिचालन गर्दै उपयुक्त कृतिहरू छनोट गरी अनुवाद गराउन सकिन्छ ।अनुवादका लागि पर्याप्त स्रोत तय गरेर सार्वजनिक आह्वान गर्ने हो भने, इच्छुक धेरैले आवेदन दिने थिए । यस्ता आह्वानका लागि परेका आवेदन सबैलाई ठोस र पारदर्शी आधारमा उचित प्रक्रियाबाट केलाएर छनोट गर्ने हो भने राम्रा अनुवादकले अवसर पाउने थिए । अहिले अनुवादकको व्यक्तिगत दुःखमा भइरहेका काम चुस्त समीक्षा र सम्पादनको प्रक्रियाबाट व्यवस्थित ढंगले हुन सक्थे । आँखै बिझाउने कमजोरी हुने थिएनन्, पाठकलाई विकर्षित तुल्याउने किसिमका अपूर्णता रहने थिएनन्, र अनुवाद गर्नुको उद्देश्य पूरा हुने थियो । यति नगरे के हुन्छ ? अनुवाद गर्ने सीप, जाँगर र अभ्यास भएकाहरू दस रुपैयाँ प्रतिशब्द लिएर एनजीओका परामर्शदाताले लेखेका नीरस प्रतिवेदन अनुवाद गरेर बसिरहनेछन् जो सरोकारवाला एक दर्जनजति मान्छेबाहेक कसैले पढ्नेछैन । कसैले कुनै सुखद (वा, दुःखद) संयोगले सृजनात्मक र प्राज्ञिक अनुवाद गर्ने जाँगर चलाए एक रुपैयाँ प्रतिशब्द पनि लिन नसकेर दोब्बर दुःख बेहोर्नेछ ।"
सुदूरपश्चिममा स्वास्थ्य सेवा अझै उस्तै,"आठ वर्षपछि फेरि बाजुरा, अछाम, डडेलधुरा र बैतडीका दीर्घकालीन कान पाक्ने रोगीहरूलाई प्रादेशिक सरकारको सहकार्यमा आछामको बयलपाटा एवम् डडेलधुरा अस्पतालमा स्वास्थ्य शिविरमार्फत शल्यसेवासमेत दिने अवसर मिल्यो । यहाँका बहुसंख्यक सर्वसाधारणको जीवनस्तरमा खासै सुधार आएको रहेनछ । सडक पुगेसँगै विशेषतः वैदेशिक रोजगारीको कमाइले नयाँ पक्की भवनहरू बन्न थालेका छन् । होटल एवम् पसलहरूको संख्या पनि बढेको छ । यातायात सुविधासँगै स्थानीय उत्पादन र रोजगारीका अवसरमा वृद्धि हुन नसक्दा नागरिक लाभान्वित हुन सकेका छैनन् । अहिले सुदूरपश्चिममा बिरामी ओसार्ने डोकाहरूलाई एम्बुलेन्सले विस्थापित गरे पनि, ती सहज र पहुँचयोग्य छैनन् । दुर्गमका सरकारी अस्पताल एवम् स्वास्थ्य केन्द्रहरूमा हाल दुईवर्षे सर्तनामा पूरा गर्न करारका चिकित्सकहरू उपस्थित त छन् तर उनीहरूको बाध्यात्मक उपस्थितिले मात्रै सेवा प्रवाहको सुनिश्चितता हुन सक्दैन । विशेषज्ञ चिकित्सकहरूलाई उच्च मनोबलका साथ काम गर्ने वातावरण चाहिन्छ, जसका लागि उचित पारिश्रमिकसहित दबाब र असुरक्षारहित वातावरण सृजना हुनुपर्छ । वर्षौंसम्म दक्ष चिकित्सकहरूले सेवा दिन सक्ने उदाहरण अछामको बयलपाटा सामुदायिक अस्पताल बनेको छ । सरकारी एवम् गैरसरकारी सहयोगमा पुनर्निर्मित यो अस्पतालले हाडजोर्नीको निःशुल्क उपचार गरिरहेको छ । तर अस्पतालमा राजनीतिक दलहरूबाट आफन्तलाई रोजगारी दिन दबाब दिनुजस्तो पक्ष दुःखद छ । बयलपाटा अस्पतालमा हाड जोर्नीबाहेक विशेषज्ञ सेवा विस्तार गर्नुपर्ने आवश्यकता छ । सम्बद्ध व्यक्तिहरू अनुसार अस्पताल आउने प्रत्येक सेवाग्राहीलाई निःशुल्क सेवा दिन, प्रतिव्यक्ति एकाइ दुई हजार रुपैयाँ र बहिरंग सेवामा आउने १ लाख बिरामीका लागि १८ करोड रुपैयाँ वार्षिक खर्च हुने रहेछ । दुईवर्षे करारका लागि युवा विशेषज्ञ चिकित्सकहरू पनि पुगेका छन्, त्यहाँ । तर आवश्यक भवन, उपकरण नहुँदा हात बाँधेर तोकिएको समय कटाउनुपर्ने बाध्यता छ ।डडेलधुरा अस्पताललाई मेडिकल कलेजमा रूपान्तरण हुने गरी ५०० शय्यामा स्तरोन्नति गरिने निर्णय भएको छ, नयाँ भवनहरू बन्दै छन् । तर दरबन्दी अनुसारका प्रमुखसहितका वरिष्ठ विशेषज्ञ चिकित्सकहरू पुगेका छैनन् । साधारण शल्यक्रिया, हाडजोर्नी, बालरोग, स्त्री, प्रसूति आदि विषयमा दुईवर्षे करारका युवा चिकित्सकहरूले विशेषज्ञ सेवा दिइरहेका छन् भने नाक, कान, घाँटीका दुई विशेषज्ञ चिकित्सक कानको शल्यक्रियाका लागि चाहिने केही लाख रुपैयाँको माइक्रोस्कोप, घाँटीमा अड्किएको वस्तु निकाल्ने उपकरण लगायत नभै हात बाँधी बस्नुपरेको छ ।एकातिर बजेट अभाव अर्कातिर चिकित्सा सामग्री एवम् उपकरणको झन्झटिलो खरिद प्रक्रियाका कारण विशेषज्ञ सेवा सहज र नियमित बन्न सकेको छैन । सबैभन्दा उदेकलाग्दो विषय त, स्वास्थ्य मन्त्रालयले यो आर्थिक वर्षको पुँजीगत खर्चको बजेटसमेत निकासा गरेको छैन । नयाँ भवनहरूको निर्माणबाहेक आन्तरिक सेवामा कुनै सुधार छैन । शल्यक्रिया कक्षको सामान्य अपरेसन टेबुलसमेत मर्मत भएको छैन ।डडेलधुरा अस्पतालमा भवन, जनशक्ति र उपकरणको समुचित व्यवस्थापनसहित विशेषज्ञ सेवाको व्यवस्था हुने हो भने, डडेलधुरा, बैतडी, दार्चुला, डोटी, अछाम, बाजुरा र बझाङका दसौं लाख नागरिकलाई सहज हुन्छ । त्यहाँको हावापानी र वातावरण पनि आरोग्यताका लागि उपयुक्त छ । वरिष्ठ विशेषज्ञ चिकित्सकहरूलाई उच्च मनोबलसहित राख्नुपर्ने चुनौती अस्पतालसामु छ । त्यसका लागि निजी क्लिनिक तथा अस्पतालमा आबद्ध हुनु नपर्ने गरी आर्थिकसहितका सुविधाहरूको व्यवस्था गर्नुको विकल्प छैन । त्यसै गरी पालिकामा कार्यरत विशेषज्ञसहितका अन्य चिकित्सकलाई सम्बन्धित कार्यालयका कनिष्ठ सामान्य अधिकृत कर्मचारीहरूको मातहत राख्दा उनीहरूको तेजोबध भएको छ ।चिकित्सा शिक्षा र सेवा एकअर्काका पूरक हुन् । त्यसैले अस्पतालहरूको सेवामा स्तरीयता थप्न शैक्षिक कार्यक्रमहरू सञ्चालन गर्नु वाञ्छनीय छ । भारतमा ठूलठूला सरकारी अस्पतालहरूको सेवा र शय्यामा स्तरोन्नति हुँदै सार्वजनिक मेडिकल कलेजमा रूपान्तरित हुँदै छन् । हामीकाहाँ भने मोफसलका केही सरकारी अस्पतालहरूको नियमित सेवानै अवरुद्ध हुने गर्छ, आफ्नाहरूलाई नियुक्ति दिलाउन प्रतिष्ठानमा रूपान्तरित हुँदै छन् । वर्षौंदेखि निर्माणको सुरु भएको धनगढीको गेटाजस्ता प्रस्तावित मेडिकल कलेजका भवनहरू कहिले सञ्चालनमा आउने हुन् ठेगान छैन । बरु त्यहीँको सेती अस्पताललाई नै ३०० शय्यामा स्तरोन्नति गरी आधारभूत विज्ञान र आवासका लागि नयाँ भवनहरू निर्माण गर्न सकिन्थ्यो । यो प्रदेशको धनगढीको प्रस्तावित मेडिकल कलेजको सञ्चालन नै अनिश्चित बनेको परिवेशमा डडेलधुराको अस्पताललाई फेरि प्रतिष्ठान बनाउने सरकारी निर्णय भएको छ ।त्यसो त, पंक्तिकार ऐन कानुनको प्रावधान अनुसार मोफसलमा बनाइने निजी मेडिकल कलेजहरूप्रति नकारात्मक र पूर्वाग्रही भएको होइन । निजी क्षेत्रकै भए पनि अन्य कर्पोरेट अस्पतालभन्दा मेडिकल कलेजहरूले दिने सेवा सहज र सस्तो हुन्छ । अहिले शुल्क र सिट संख्याका कारण घाटा भएको भन्दै निजी मेडिकल कलेजहरूले सेवा शुल्कमा वृद्धि गरिरहेका छन्, सेवाशिक्षा दुवैको स्तर स्खलित हुँदै गएको छ, महिनौंदेखि निजी मेडिकल कलेजका स्वास्थ्यकर्मीहरूले पारिश्रमिक पाउन सकेका छैनन् । भौतिक पूर्वाधार, उत्प्रेरित दक्ष जनशक्ति, आवश्यक उपकरण एवम् आर्थिक व्यवस्थापनबीचको संयोजनबाट मात्रै स्तरीय र पहुँचयोग्य चिकित्सा सेवा प्रदान गर्न सकिने यथार्थलाई सम्बन्धित पक्षले आत्मसात् नगर्दासम्म सार्वजनिक चिकित्सा सेवामा सुधार सम्भव छैन ।"
सत्ता र शक्तिको कब्जामा न्याय,"घर, समाज, सडक र सत्तासम्मै निर्मित सामाजिकसांस्कृतिक परिवेश नै सर्भाइभर (पीडित) लाई होस्टाइल (बयान फेर्ने स्थिति) बनाउने मुख्य कारकतत्त्व हो । यसले पीडितमाथि अनेक राजनीतिक, सांस्कृतिक, सामाजिक तथा मनोवैज्ञानिक दबाब, भय र आश्वासन देखाएर भ्रम छरी हतोत्साहित पार्ने र छिनछिनमै बयान फेर्नुपर्ने अवस्था उत्पन्न गरिदिन्छ ।उसलाई जेल सजाय हुँदै हुँदैन । हेर्दै जाऔं, केही दिनमै घटनाले स्वरूप परिवर्तन गर्नेछ । नाबालिग करणी अभियोगमा भर्खरै थुनामा राखिएका नेपाली चलचित्रका एक कलाकारको पक्षपोषण गर्दै एउटी आम महिलाले मसँग लामो डिस्कस र ठोकुवा गर्दै दिएको अभिव्यक्ति हो यो । उनको ठोकुवा यथार्थमा परिणत हुन सक्ने सम्भावना निम्तिरहेको छ । केही दिनअघिसम्म पीडितको पक्षबाट बलियो देखिएको मुद्दाले एकाएक स्वरूप परिवर्तन गरेको छ र घटनाक्रममा कायापलट भएको छ । सर्भाइभरले बयान फेरेकी छन् र अभियुक्त बेकसुर साबित हुने पर्याप्त सम्भावनाहरू देखिएका छन् । यससँगै अभियुक्तको पक्षमा नाराजुलुससम्म गर्न पछि नपरेको हिंस्रक जमातको संरक्षकको भूमिका खेलिरहेको लस्करमा नयाँ तरङ्ग र उत्साह पैदा भइरहेको छ भने पीडितमाथि तुच्छ खाले टीकाटिप्पणी एवम् व्यङ्ग्यको वर्षा भइरहेको छ ।नेपालको न्यायालय महिला हिंसाको मुद्दामा प्रायः अनुदार रूपमा प्रस्तुत हुने गरेको छ । वर्षौंदेखि सत्ता, शक्ति र पुरुषवर्चस्वका अगाडि नतमस्तक भएर न्यायालयले पितृसत्ताकै पैरवी गरिरहेका पर्याप्त उदाहरण छन् । उल्टै पीडितले अनेकौं आर्थिक, राजनीतिक, सामाजिक, पारिवारिक तथा मनोवैज्ञानिक सकसहरू झेलिरहेका र सिङ्गो जीवन नै कठिन बनाइएका दृष्टान्त पनि छ्यालब्याल छन् । स्थानीय तहदेखि सर्वोच्च निकायसम्म महिला हिंसाका मुद्दामा पीडितमाथि सरोकारविहीन जस्तै बनेका कारण यसप्रतिको जनविश्वास दुई खेमामा विभाजित छ । पहिलो, न्यायप्रति पीडितहरूको उच्च उदासीनता र न्यायालयप्रतिको बढ्दो अविश्वास । दोस्रो, अपराधीहरूले शक्ति र सामर्थ्यको बलमा आफू रिहा हुन सक्ने वा अदालतलाई नै आफूअनुकूल प्रयोग गर्न सक्ने सम्भावना । यस्तो स्थितिले अपराध न्यूनीकरण गर्न भूमिका खेल्नुको साटो व्यक्तिविशेषलाई उल्टै प्रेरित गर्न भूमिका खेलिरहने निश्चित छ । अपराध गर्न खोजिरहेको व्यक्ति आर्थिकसामाजिक रूपमा पहुँचवाला छ भने ऊ निडर भएर आपराधिक गतिविधिमै हिँडिरहने अवस्था देशको न्याय प्रणाली स्वयम्ले निम्त्याइरहेको छ ।दृष्टान्त र त्यसले निम्त्याएको अविश्वासनिर्मला पन्त हत्याकाण्ड होस् या भागरथी भट्ट लगायतको मुद्दा, मृतकलाई नै दोषारोपण गरेर श्रीमती हत्याका जिउँदा अभियुक्तलाई ससम्मान रिहा गर्ने माहोल तयार पार्ने अदालत होस् या सत्ता र शक्तिको पहुँचमा भएका राजनीतिक नेताले बलात्कार गरेको आरोप लगाउने महिलालाई ठाउँको ठाउँ बयान फेर्न विवश पारेर पीडितलाई नै सामाजिक रूपमा पागल करार गर्ने शक्तिको खेल, नन्कुन्नी धोबी र निर्मला कुर्मीलाई न्यायबाट बेखबर बनाउने राजनीतिक पहुँच होस् या पछिल्लो समय अछाममा भएको किशोरी बलात्कारको मुद्दा, अदालती फैसलाहरूले न्यायप्रतिको जनविश्वासलाई धराशायी बनाउँदै लगेका छन् । आम उत्पीडित सर्वसाधारणका निम्ति यसले झनै डरलाग्दो नजिर बनाइरहेको छ । मन मिल्दा चमत्कार, नमिल्दा बलात्कार जस्ता थुप्रै अपराधमुखी भाष्यहरू सिर्जेर यौन हिंसाजस्तो अत्यन्तै आपराधिक मुद्दामा ट्रोल बनाउने, अनेक व्यङ्ग्य गरेर पीडितलाई निसाना बनाई सबैतिर तीर चलाउने र समग्र हिंसाको पक्षपोषक बनी हिंसाविरुद्ध भर्खरभर्खर उठ्न खोजिरहेको आवाजलाई निषेध गर्न जोडतोडका साथ भूमिका निर्वाह गर्ने पितृसत्ताको कुटिल चाललाई यसले झनै बल दिइरहेको छ । पीडितको आवाजलाई सामान्यीकरण गर्ने सामाजिक मनोविज्ञानलाई पनि यसले झनै सहयोग पुर्याएको छ । ठूलो आशा र भरोसा बोकेर न्यायालयको ढोका ढकढकाइरहेका पीडितहरूलाई नै दण्डित गरिनु कत्तिको खतराको सङ्केत हो, सहजै अनुमान गर्न सकिन्छ । हाम्रा अगाडि मडारिएको अन्यायको आँधीबेहरीले न्यायको गला दिनानुदिन कसरी रेटिरहेको छ भन्ने महसुस पनि सजिलै गर्न सक्छौं ।आखिर कुन भरोसाले पीडितले हिंसाविरुद्ध प्रतिकार गर्नु ? कुन आशले अदालतको बाटो धाउनु ? सदियौंदेखि घरेलु या यौन हिंसाजस्तो जघन्य अपराधमा सामाजिक लाञ्छना र तिरस्कारको भयका कारण मुख थुन्न बाध्यात्मक परिस्थिति निर्माण गर्ने परिपाटीले आज पनि उसै गरी निरन्तरता पाइरहेको छ । निरन्तरको दबाब, विरोध र आन्दोलनका बावजुद पितृसत्ता किन अझै धरमराइरहेको छैन ? न्यायको प्रत्याभूति दिलाउने अदालतहरूमा समेत पितृसत्ताको छाया झनै गाढा किन हुँदै छ ?नाबालिगमै बलात्कृत भएँ भनी काखमा डेढ वर्षको बच्चा लिएर अनेक ठाउँ रुँदै र गुहार्दै हिँडेकी एक अविवाहित आमाको पीडा कति कहालीलाग्दो छ, विभिन्न सञ्चारमाध्यममा आएका उनका अन्तर्वार्ताहरूले स्पष्ट पार्छन् । समाजको खिसीट्युरी, अवहेलना र तिरस्कार झेल्दै भए पनि काखमा हुर्किरहेको बच्चाका लागि बाँच्ने प्रण गरेकी उनको जीवन मृत्युभन्दा अझ कहालीलाग्दो भएको छ । लामो समयदेखि न्यायका विभिन्न निकाय धाउँदा पनि उनले न्याय पाउन सकेकी छैनन् । आफ्नो पक्षबाट बहस गरिरहेका वकिलहरू नै पीडकको गोटी बनेर उसलाई छुटाउने भूमिका खेलिरहेको कटु सत्य उनले पटकपटक उजागर गरिसकेकी छन् । जसको कोही छैन र जोसँग केही छैन, उसले न्याय नपाउने निश्चितप्रायः बनिसकेको यस्ता घटनाहरूले पुष्टि गर्छन् । एउटी पीडितको यस्तो दुर्दशा देखेपछि उत्पीडनमा परेको अर्को व्यक्तिले न्यायको ढोका ढकढकाउने हिम्मत कसरी गर्ला ?प्रत्यक्ष वा अप्रत्यक्ष, जसरी पनि यो सामाजिक संरचना र यसै संरचनाद्वारा निर्मित न्यायालयहरूले संवेदनहीन बनेर पीडितहरूले नै मुख थुन्नुपर्ने मनोवैज्ञानिक अवस्था उत्पन्न गरिरहेका छन् । उत्पीडित समुदायमा न्यायप्रति भरोसा टुट्दै र शक्तिशाली अपराधीहरू अपराधप्रति प्रेरित बन्दै जानुले हाम्रो न्याय प्रणाली कति विभेदकारी छ भन्ने छर्लंग हुन्छ ।अपराधमुखी संरचनाघटनाक्रमहरूले कस्तो रूप धारण गर्छन् र सम्बन्धित निकायमा कसको कति पक्षधरता देखिन्छ भन्ने कुरा मुख्यतया राज्यसत्ताको चरित्रले निर्धारण गर्छ । राज्यसत्ताको चरित्र नै विभेदकारी भएपछि उत्पीडित जात, जाति, वर्ग, समुदाय र लिङ्गहरूका निम्ति न्याय आकाशको फल जस्तै बनिदिन्छ । न्याय छन त छ तर कहाँ छ ? सुनिन्छ, देखिन्छ तर स्वयम् अनुभूति गर्न पाइँदैन ।हामीलाई थाहा छ, राज्यसत्ता नै पितृसत्ताको नियन्त्रणमा छ । पितृसत्तात्मक समाज जहिले पनि पुरुषप्रति उदार र महिलाप्रति हिंस्रक नै हुन्छ । यहाँको सिस्टम पुरुष शक्तिकै नियन्त्रणमा छ । शिक्षालय या न्याय प्रणाली यसैको सेवामा नतमस्तक छन् । शिक्षालयहरूबाट नवीन सोच र विद्रोह जन्मिनुको सट्टा विभेदकारी परम्परागत मूल्यमान्यताहरूको पुस्तान्तरण भइरहेको छ । शिक्षालयहरूले शक्ति र भक्तिमा नतमस्तक हुने पुस्ता निर्माण गरिरहेका छन्, झुटो इतिहास घोकाएर यही संरचनाकै पैरवी गर्ने आफूअनुकूलको पुस्ता । न्यायालय पनि यही संरचनाकै एउटा निकाय हो, जुन सत्ता संरचनाका चरित्रहरूबाट अछुतो रहने कुरै आउँदैन । सीमित र निश्चित व्यक्तिहरूको प्रभावमा परी न्यायालय परिचालन हुनु र यही सत्ता संरचनाकै रोहबरमा न्याय प्रणालीले काम गर्नु आम उत्पीडित जनसमुदायका निम्ति अत्यन्तै दुःखद र घातक विषय हो ।यस्तो परिस्थितिमा अदालतमाथि नियमित खबरदारी गर्न र सर्भाइभरलाई होस्टाइल हुनबाट जोगाउन भूमिका खेल्दा केही सकारात्मक परिणाम हात लाग्न सक्छ । यसले आंशिक परिणाम दिने अपेक्षा त गर्न सकिन्छ तर निश्चिन्त हुने वातावरणचाहिँ पटक्कै छैन । चर्को विरोध र आन्दोलनका बावजुद आफ्नो हात पुग्ने ठाउँका मुद्दाहरूलाई सत्ताले रातारात उल्टाएका कैयौं उदाहरणका हामी आफैं प्रत्यक्षदर्शी छौं ।अल्पकालीन समयका निम्ति न्यायालय सुधारको अभियान जति आवश्यक छ, त्योभन्दा बढी यो विभेदकारी, पुलिङ्गवादी, जातिवादी र अपराधमुखी सत्ता संरचनाको परिवर्तनका लागि सघन सङ्घर्ष जरुरी छ । यो संरचनाको आमूल परिवर्तनबिना शोषितउत्पीडित जात, जाति, वर्ग र लिङ्गहरूले पूर्ण रूपमा न्यायको अनुभूति कदापि गर्न पाउनेछैनन् । न्यायका लागि यो संरचनाविरुद्ध नै सशक्त विद्रोहको आवश्यकता छ ।अँध्यारोमा दियो त बाल्नुपर्छ, भलै निशाचरहरू दियो निभाउने प्रयत्न बारम्बार गरिरहन्छन् । उज्यालो संसारका निम्ति ती निशाचरविरुद्ध मात्र सङ्घर्ष पर्याप्त हुँदैन, तिनलाई जन्माउने व्यवस्थाविरुद्धै कडा विद्रोह अपरिहार्य हुन्छ ।"
किभको चिहान गृहमा १०२० शव,"एजेन्सी (बोरोडियानक) युक्रेनको राजधानी किभमा रहेको चिहान गृहमा १ हजार २० शव राखिएको सरकारी अधिकारीले बिहीबार जनाएका छन् । रुसले युक्रेनमा आक्रमण गरेपछि भएका हिंसात्मक घटनामा परी उनीहरूको मृत्यु भएको युक्रेनी अधिकारीले दाबी गरेका छन् । ती शवहरू सडक तथा विभिन्न घरहरूबाट संकलन गरिएको हो, रुसले गरेको आक्रमणकै कारण उनीहरूको मृत्यु भएको हो, एक अधिकारीले भने । देशका अन्य ठाउँहरूमा पनि शवहरू छरिएको र संकलन गर्ने कार्य भइरहेको बताइएको छ । रुसले युक्रेनमाथि गत फेब्रुअरी २३ मा आक्रमण थालेपछि हजारौंको मृत्यु भएको छ भने लाखौं मानिस विस्थापित भएको दाबी गरिएको छ । आक्रमण रोक्न सर्वत्र विरोध र दबाब भए पनि रुसले भने आक्रमण जारी राखेको छ । आक्रमण भएको सुरुका केही दिनमा चरणचरणमा दुईपक्षीय वार्ता भए पनि निष्कर्ष निकाल्न नसकेपछि अहिले वार्ता पनि हुन छाडेको छ ।"
"मस्जिदमा विस्फोट, ३४ को मृत्यु",एजेन्सी (काबुल) उत्तरी अफगानिस्तानको मजार आई सरिफ सहरमा रहेको एक सिया मस्जिदमा बिहीबार भएको विस्फोटमा मृत्यु हुनेको संख्या कम्तीमा ३४ पुगेको छ । ८० जनाभन्दा बढी घाइते भएको स्थानीय अस्पतालले जनाएको छ । उक्त आक्रमण आफ्ना लडाकुले गरेको अफगानिस्तानको इस्लामिक स्टेट समूहले दाबी गरेको छ । उक्त समूहले आफ्ना लडाकुले विस्फोटक पदार्थले भरिएको एक झोलालाई मस्जिदभित्र लगेर विस्फोट गराएको बताइएको छ । विस्फोटका बेला मस्जिदभित्र उपासकको भीड रहेकाले ठूलो संख्यामा हताहत भएको सरकारी अधिकारीले बताएका छन् ।
मधेसलाई अवसर बन्दै दरभंगामा विमानस्थल,"(दरभंगा, बिहार)नेपालसँग सीमा जोडिएको भारतीय राज्य बिहारको दरभंगास्थित विमानस्थलका कारण नेपालको मधेस प्रदेशवासीले पनि लाभ उठाउन पाउने भएका छन् । विमानस्थल सञ्चालन आएसँगै मधेसका कतिपय जिल्लाका स्थानीय केही घण्टामै मुम्बई, दिल्लीलगायत भारतीय सहर पुग्न सक्ने भएका हुन् । उक्त विमानस्थल प्रदेश राजधानी जनकपुरबाट ८० किलोमिटरको दूरीमा छ ।दरभंगामा विकसित एयर कनेक्टिभिटी ले सिंगो प्राचीन मिथिला (नेपाल र भारत दुवै क्षेत्रका) लाई आधुनिकता र वैभवताले सम्पन्न सहरसँग जोडेको हो । दरभंगाबाट अहिले डेढदेखि अढाई घण्टाभित्रै दिल्ली, मुम्बई, कोलकाता, बैंग्लोर र हैदराबाद पुग्न सकिने भएको छ । सर्वसाधारणका लागि उक्त विमानस्थल सञ्चालनमा आएको डेढ वर्ष पुग्दै छ । यस अवधिमा ७ लाख बढीले आउजाउ गरेको तथ्यांक छ । तीमध्ये नेपालीको संख्या पनि उल्लेख्य रहेको विमानस्थल स्रोतले बतायो । जनकपुरबाहेक मधेस प्रदेशका सीमावर्ती सहर मलंगवा, जलेश्वर, माडर र राजविराजको पनि दरभंगासँग निकटता छ । पूर्वमा सुनसरी, मोरङ, झापादेखि पहाडी जिल्लाका बासिन्दालाई पश्चिम बंगालको बागडोग्रा विमानस्थलले भारतका विभिन्न सहरसँग जोडेको छ । त्यस्तै, पश्चिममा गोरखपुर र लखनउ विमानस्थलले त्यस क्षेत्रका नेपालीलाई हवाई यात्रामा सहज बनाएको छ । मध्यतराई र नजिकैका पहाडी जिल्लाका लागि दरभंगा विमानस्थलले गोरखपुर र बागडोगरा विमानस्थल जत्तिकै सम्भावना दिएको छ । हिन्दुस्तान टाइम्सका दरभंगा ब्युरो प्रमुख विष्णुकुमार झा विमानस्थल सञ्चालनका कारण यस क्षेत्रले आर्थिक, सामाजिक र सांस्कृतिक पक्षमा धेरै ठूलो फड्को मार्ने आशा व्यक्त गर्छन् । त्यसका संकेतहरू देखा पर्न थालिसकेको उनको भनाइ छ । गत वर्ष मिथिलाञ्चलका आँप र लिची विमानमार्फत विभिन्न भारतीय सहर पुगेको जनाउँदै उनले नेपाली किसानले लाभ उठाएको बताए । प्राचीन मिथिलाञ्चल भनेपछि भारतको मात्रै होइन, नेपालको पनि तराई क्षेत्रको ठूलो हिस्सा समेटिन्छ, उनले भने । भारतीय पर्यटकलाई जनकपुर भित्र्याउन पनि विमानस्थलले ठूलो भूमिका खेल्ने उनको भनाइ छ । दक्षिण भारतका प्रमुख सहर हैदराबाद र बैंग्लोरमा दरभंगाबाट दैनिक उडान छ । नेपालमा पशुपतिनाथ र मुक्तिनाथ दर्शनका लागि आउने भारतीय धार्मिक पर्यटकमा दक्षिणी भारतीयको संख्या उल्लेख्य छ । तर उनीहरू जनकपुर भने पुग्दैनन् । दक्षिण भारतका धार्मिक पर्यटक तान्न सके जनकपुरले लाभ उठाउन सक्छ । हाल भारतका विभिन्न सहरमा स्वास्थ्य उपचार, अध्ययन र काम विशेषले जाने मध्य तराईवासीले दरभंगा रुटको प्रयोग गर्न थालिसकेका छन् । पटना विमानस्थलको तुलनामा छोटो र सहज भएकाले सीमा क्षेत्रका नेपालीलाई सहजता मिलेको हो । दरभंगा आउने हरेक विमानमा केही संख्यामा नेपाली नागरिक हुन्छन् नै, पत्रकार झाले थपे, विमानस्थलबाहिर ट्याक्सी तथा भाडाका गाडीले त्यताका यात्रु तान्न जनकपुर, जनकपुर भन्दै कराएको सुनिन्छ । जनकपुरका व्यवसायी सञ्जय रौनियार दरभंगा रुटको प्रयोग गर्ने नेपालीको संख्या बढ्दै गएको बताउँछन् । उनी आफैं पनि दरभंगाबाट दिल्ली आउजाउ गरिरहन्छन् । दिल्लीस्थित एनबी टुर एन्ड ट्राभल्सका सञ्चालक विष्णु शाही तराईका बासिन्दालाई दरभंगा रुटले सहज बनाएको बताउँछन् । जनकपुरतिर जानुपर्ने धेरैले दरभंगा रुटबारे सोधीखोजी गर्ने र टिकट काट्ने गरिरहनुभएको छ, उनले भने । हवाई यात्राबाट दरभंगा हुँदै केही घण्टामै जनकपुर पुग्न सकिनेबारे भारतीय पर्यटकलाई जानकारी दिन सके धार्मिक पर्यटक तान्न सकिने रौनियारको बुझाइ छ । भारतीय हवाई सेनाको अधीनमा रहेको दरभंगा विमानस्थललाई सन् २०२० को नोभेम्बर ८ देखि नागरिक उड्डयनका लागि प्रयोगमा ल्याइएको हो । विमानस्थलमा ९ हजार फिट लामो रनवे भएकाले ठूला विमान उड्न र अवतरण गर्न सहज हुन्छ । हाल दरभंगाबाट दिल्ली, मुम्बई र बैंग्लोरमा दैनिक २२ उडान हुन्छन् । कोलकाता र हैदराबादका लागि ११ उडान छन् । रिजनल कनेक्टिभिटी योजनाअन्तर्गत भारत सरकारले देशका विभिन्न ९ सय हवाई रुट स्वीकृत गरिसकेको छ । ३ सय ५० स्थानमा हवाई सेवा सुरु भइसकेको छ । त्यसैअन्तर्गत दरभंगामा उडान सुरु भएको हो । विमानस्थलमा नयाँ आधुनिक टर्मिनल भवन निर्माणका लागि बिहार सरकारले बजेटसमेत छुट्याइसकेको छ ।"
बिमस्टेक बैठकमा बिजुली उत्पादनप्रसारण सहकार्य सम्झौता,"(काठमाडौं)बहुपक्षीय प्राविधिक तथा आर्थिक सहकार्यका लागि बंगालको खाडीका देशहरूको प्रयास (बिमस्टेक) को ऊर्जामन्त्रीस्तरीय तेस्रो बैठक बुधबार सकिएको छ । भर्चुअल माध्यमबाट सम्पन्न बैठकले सदस्य राष्ट्रहरूबीच ऊर्जा व्यापार सहजीकरण गर्ने, अन्तरदेशीय प्रसारण संरचनासम्बन्धी गुरुयोजना तयार पार्ने र ऊर्जा व्यापार केन्द्र स्थापना गर्नेलगायत दर्जन सहमति गरेको बुधबार बिमस्टेकले जारी गरेको विज्ञप्तिमा उल्लेख छ । बिमस्टेक सदस्य राष्ट्रहरूले बुधबार गरेका सहमति नयाँ विषय भने होइनन् । सहमतिका धेरैजसो बुँदा यसअघि नै हस्ताक्षर भइसकेका भए पनि कार्यान्वयनमा आउन सकेका छैनन् । बिमस्टेकको सदस्य राष्ट्रका रूपमा रहेका बंगलादेश, भुटान, भारत, म्यानमार, नेपाल, श्रीलंका र थाइल्यान्डबीच २०१८ अगस्ट ३१ मा बिमस्टेक ग्रिड इन्टरकनेक्सन सम्बन्धी सम्झौतापत्रमा हस्ताक्षर (एमओयू) भएको थियो । नवीकरणीय ऊर्जाका विभिन्न स्रोतहरूको अधिकतम प्रयोगका लागि सहकार्य, ऊर्जा पूर्वाधार निर्माण, नयाँ आयोजनामा लगानी, ऊर्जा सुरक्षा प्रत्याभूतिलगायत क्षेत्रमा सहकार्य गर्ने गरी भएको उक्त सम्झौता हालसम्म कार्यान्वयन भएको छैन । उक्त एमओयूमा राखिएका विषयलाई नै समेटेर अहिले फेरि सहमति गरिएको छ । चार वर्षअघि भएको उक्त एमओयूमा बिमस्टेक इनर्जी सेन्टर स्थापना गर्ने उल्लेख थियो । बिमस्टेकस्तरीय ट्रान्समिसन ट्राफिक फ्रेमवर्क तयार पार्ने र उत्पादन तथा प्रसारण आयोजनाहरूमा लागत एवं लाभको हिस्सेदारीसम्बन्धी सम्झौतासमेत गरिएको थियो । बुधबार सम्पन्न बैठकमा पनि फेरि यिनै विषय उठाइएका छन् । अन्तरदेशीय प्रसारणलाइन र विद्युत् व्यापारसम्बन्धी संयन्त्रका रूपमा बिमस्टेक ग्रिड इन्टरकनेक्सन कोअर्डिनेसन कमिटी (बीजीआईसीसी) स्थापना पर्ने सहमति सन् २०१८ मै जुटेको थियो । तर हालसम्म त्यस्तो संयन्त्र बनिसकेको छैन । एसियाली विकास बैंकको सहयोगमा बिमस्टेक ग्रिड पारस्परिक जडान समन्वय समितिको काम, कर्तव्य, अधिकार (टीओर) अध्ययन गर्ने तथा त्यसको गुरुयोजना बनाउने सहमति पनि सदस्य राष्ट्रहरूले गरेका छन् । त्यसैगरी ऊर्जा व्यापारका लागि नीति एवं ट्यारिफ प्रणाली विकास गर्न पनि बैठकले स्वीकार गरेको उल्लेख छ । जब कि सन् २०१८ मा भएको सम्झौताको बुँदा नम्बर २३ मा ननडिस्क्रिमिनरी एक्सिस तथा २३ (बी) मा आयातनिर्यात ट्रान्जिट शुल्क, भन्सार, कर तथा अरू सरकारी शुल्कहरू छुट दिनेसम्बन्धी व्यवस्था राखिएको छ । यी विषयमा सबै देशले सहमति जनाएका थिए । तर हालसम्म पनि कार्यान्वयन हुन भने सकेको देखिँदैन । अहिले बिमस्टेक राष्ट्रहरूबीच ऊर्जाको व्यापार कसरी गर्ने भन्ने विषयमा सहकार्यको योजना बनाउन विशेषज्ञसहित समूह विकास गर्न समझदारी भएको विज्ञप्तिमा उल्लेख छ । ऊर्जासम्बन्धी अनुसन्धानका लागि र सदस्य राष्ट्रहरूबीच अनुभव आदानप्रदान एवं सहकार्यलाई सबल बनाउन बिमस्टेक ऊर्जा केन्द्र स्थापना गरिने जनाइएको छ । त्यसका लागि गुरुयोजना र कार्ययोजना बनाउने, संरचना तयार गर्ने र सञ्चालनका लागि आवश्यक पर्ने कोष तयार पारिने वक्तव्यमा उल्लेख छ । हालसम्म म्यानमारले नेतृत्व गरिरहेको बिमस्टेक इनर्जी कोपरेसन लाई अब भारतले नेतृत्व गर्नेछ । आगामी फेब्रुअरीमार्चमा भारतले बिमस्टेक सदस्य राष्ट्रकमा ऊर्जा क्षेत्रका उच्च अधिकारी सम्मिलित छैटौं बैठक आयोजना गर्ने पनि निर्णय गरिएको छ । त्यस्तै बिमस्टेक ऊर्जामन्त्रीस्तरीय चौथो बैठक पनि भारतले आयोजना गर्नेछ । बुधबार सम्पन्न बैठकको अध्यक्षता गर्दै ऊर्जा, जलस्रोत तथा सिँचाइमन्त्री पम्फा भुसालले बिमस्टेक मुलुकमा पर्याप्त प्राकृतिक स्रोत उपलब्ध भएको र त्यसको प्रयोगका लागि सहकार्य गरिनुपर्ने बताइन् । दिगो र उपयुक्त विकासका लागि ऊर्जा, वातारण र अर्थतन्त्र महत्त्वपूर्ण क्षेत्र भएको बताउँदै मन्त्री भुसालले नवीकरणीय ऊर्जामा क्षेत्रीय सहकार्य आवश्यक रहेको उनको भनाइ छ । हामीले निरन्तर जीवास्म इन्धनको प्रयोग गरिरहेका छौं । हाम्रो वातावरणमा तनाव सिर्जना गर्ने यो प्रवृत्तिलाई परिवर्तन गर्न जरुरी छ, मन्त्री भुसालले भनिन् ।"
सरकारी कार्यालय स्वचालित प्रणालीमा,"(काठमाडौं) सरकारी निकायका काम एउटै विद्युतीय प्रणालीमार्फत सम्पादन गर्न सरकारले एकीकृत विद्युतीय प्रणाली स्थापना गरेको छ । सञ्चार तथा सूचना प्रविधि मन्त्रालयअन्तर्गतको सूचना प्रविधि विभागले प्रणाली बनाएर अहिले मन्त्रालयका सबै विभागमा लागू गरिसकेको विभागका निर्देशक लोकराज शर्माले बताए ।देशका सबै सरकारी निकायमा विद्युतीय प्रणाली लागू गरिनेछ, शर्माले भने, त्यसका लागि कार्यान्वयन योजना बनाइरहेका छौं । विभागले वैशाखभित्र सबै मन्त्रालयमा यो प्रणाली स्थापना गर्न कर्मचारीहरूलाई तालिम दिइरहेको शर्माको भनाइ छ । हालसम्म दुई पटक तालिम दिइएको उनले बताए । यस प्रणालीमा सरकारी कार्यालयका कामकाज अनलाइन सिस्टममार्फत गरिन्छन् र सबै विवरण प्रणालीभित्र रहन्छन् । सरकारी कार्यालयहरूमा सम्पादन हुने कामलाई विद्युतीय प्रणालीमा लैजान सरकारले निर्देशिका पनि बनाइसकेको छ । सरकारी निकाय सञ्चालनसम्बन्धी एकीकृत विद्युतीय प्रणाली निर्देशिका, २०७८ का अनुसार सरकारी निकायबाट हुने कामलाई सरल, सहज, छिटो, छरितो, मितव्ययी, पारदर्शी र प्रभावकारी रूपमा सम्पादन गर्न निर्देशिका बनाइएको हो । वैशाख ५ मा राजपत्रमा प्रकाशित निर्देशिकाको प्रस्तावनामा थप भनिएको छ, कागजरहित सरकारको अवधारणालाई कार्यावन्यन गर्न वाञ्छनीय भएकाले निर्देशिका बनाइएको हो ।विद्युतीय प्रणालीमा जाँदा निर्णय प्रक्रिया पारदर्शी हुने भएकाले यसले अन्ततः सेवाग्राहीलाई मद्दत पुग्ने निर्देशक शर्माको भनाइ छ । एक जना अधिकृतले कुनै निर्णयका लागि मेमो उठाए भने त्यो उपसचिवकहाँ पुग्न कति घण्टा लाग्यो, कति ढिला पुग्यो सबैथोक छर्लङ्ग देखिन्छ, उनले भने, त्यो मेमो खोलेर हेरियो कि हेरिएन वा कसले के राय दियो भन्ने पनि थाहा हुन्छ । कसले कति बजे, कुन निर्णय गर्यो, कतिबेर ढिला गर्यो, सबै पारदर्शी हुन्छ । सरकारी प्रक्रिया अटोमेसन (अफिस अटोमेसन सिस्टम अर्थात् कार्यालय स्वचालन प्रणाली, यसमा मानव हस्तक्षेपबिना डेटालाई स्वचालित रूपमा एक प्रणालीबाट अर्कोमा सार्न सकिन्छ) मा जाने भएकाले सहज हुने उनले बताए । प्रणालीमा जोडिएपछि एउटा विभाग वा निकायबाट अर्कोमा चिठी पठाउन कागजको साटो सफ्टवेयरबाटै सकिने शर्माको भनाइ छ । बुधबार मात्रै सञ्चारमन्त्री ज्ञानेन्द्रबहादुर कार्कीले सरकारी निकायलाई कागजरहित बनाउने क्रम सुरु भएको बताएका थिए । मेरो आफ्नै कार्यालयमा कागजरहित व्यवस्थापनमा अधिकांश काम अफिस अटोमेसनमा भइरहेको छ, उनले भनेका थिए, यसलाई क्रमशः सबै सरकारी निकायमा विस्तार गरिनेछ । सूचना प्रविधि प्रणालीबाट तोक आदेश दिने तथा टिप्पणी पेस गर्ने, चिठीपत्रको दर्ता तथा चलानी गर्ने, विद्युतीय हाजिरी राख्ने, बिदा र काज स्वीकृत गर्ने काम गर्न सकिन्छ । साथै जिन्सी व्यवस्थापन, कार्यसम्पादन मूल्यांकन, नियुक्ति, सरुवा, रमाना र पदस्थपानका काम पनि विद्युतीय प्रणालीबाट गरिने निर्देशिकामा उल्लेख छ । कार्यक्रम कार्यान्वयन योजना तयार गर्न, प्रगति विवरण भर्न र प्रगति प्रतिवेदन तयार गर्न अब कर्मचारीहरूले सूचना प्रविधि प्रणाली प्रयोग गर्न सक्नेछन् । अनुगमन व्यवस्थापनसम्बन्धी काम पनि सिस्टमबाटै गर्न सकिने निर्देशिकामा भनिएको छ । समिति, उपसमिति वा कार्यदल गठन गर्ने र बैठक सञ्चालन तथा व्यवस्थापनका कार्यबारे विद्युतीय प्रणालीमा विवरण राख्न सकिनेछ । सार्वजनिक सम्पत्ति व्यवस्थापनसम्बन्धी काम र अन्य अभिलेख पनि यसै प्रणालीमा रहेछन् ।सरकारी निकायले यी कार्य गर्दा विद्युतीय हस्ताक्षर प्रयोग गर्न सक्ने निर्देशिकामा भनिएको छ । विद्युतीय प्रणाली प्रयोग गर्ने निकायले सूचना प्रविधि विभागले तोकेको प्रणाली व्यवस्थापक (सुपर एड्मिन) र निकायगत प्रणाली सञ्चालनकर्ता (एड्मिन) राख्नुपर्नेछ । उनीहरूले उपलब्ध गराएको युजर आईडी र पासवर्ड प्रयोग गरी कर्मचारीहरूले प्रणालीमा प्रवेश पाउनेछन् । यो प्रणाली सञ्चालनका लागि सरकारी निकायले सूचना प्रविधि विभागसँग समन्वय गर्नुपर्नेछ ।"
आर्थिक वृद्धिदर ३७ प्रतिशत मात्रै,"काठमाडौं (कास) विश्व बैंकले यस वर्ष अर्थात् सन् २०२२ मा नेपालले ३७ प्रतिशत बराबर मात्रै आर्थिक वृद्धिदर हासिल गर्ने प्रक्षेपण सार्वजनिक गरेको छ । नेपाल डेभलपमेन्ट अपडेट सार्वजनिक गर्दै विश्व बैंकले यस्तो प्रक्षेपण सार्वजनिक गरेको हो । नेपालले चालु आर्थिक वर्षका लागि ७ प्रतिशत आर्थिक वृद्धिदर हासिल गर्ने लक्ष्य राखेको छ । नेपालको प्रक्षेपणभन्दा करिब आधा बराबर मात्रै आर्थिक वृद्धिदर देखिने र यस्तो संकुचन अघिल्ला वर्षहरूमा पनि देखिनेछ । विश्व बैंकका अनुसार नेपालको आर्थिक वृद्धिदरमा संकुचन यस वर्ष मात्र नभई आगामी २ वर्षसम्मै देखिनेछ । नेपालले सन् २०२३ मा ४१ प्रतिशत र सन् २०२४ मा ५८ प्रतिशत आर्थिक वृद्धि हासिल गर्ने विश्व बैंकको प्रक्षेपण छ ।नेपालको अर्थतन्त्रमा कोभिड महामारीको गहिरो असर देखिएका कारण वृद्धिदर खुम्चिएको विश्व बैंकले जनाएको छ । मुख्य गरी बाह्य क्षेत्र व्यवस्थापनका लागि नेपालले कदम चाल्नुपर्ने देखिएको छ । प्रभावकारी खोप कार्यक्रम, रेमिट्यान्स, पर्यटनलगायतका क्षेत्रबाट नेपालले बिस्तारै लय समात्दै गएको देखिए पनि द्रुतदरको आर्थिक विकासका लागि भने यो पर्याप्त नभएको तथा द्रुतदरको आर्थिक विकासका लागि साहसी खालका नीतिगत निर्णय नेपालले चाल्नुपर्ने सुझाव पनि विश्व बैंकले दिएको छ ।उच्च व्यापारिक आयात र कम रेमिट्यान्सले चालु खाता घाटा बढाइरहेको छ । जसकारण बाह्य क्षेत्रमा चाप बढ्दै गएको छ । नेपालले महामारीपछि पर्यटन तथा सेवा निर्यातमा प्रगति देखिन नसकेको, रोजगारी गुमाउनेहरूको संख्या बढ्दै गएको र ठूला वित्तीय आवश्यकताहरू पूरा गर्न समस्या हुँदै गएको पनि विश्व बैंकले जनाएको छ । यसअघि एसियाली विकास बैंक (एडीबी) ले पनि नेपालले लक्षित आर्थिक वृद्धिदर हासिल गर्न नसक्ने प्रक्षेपण सार्वजनिक गरेको थियो ।"
'एचपीभी खोप सहयोगमा डब्लूएचओका महानिर्देशकको प्रतिबद्धता,"काठमाडौं (कास) विश्व स्वास्थ्य संगठन (डब्लूएचओ) का महानिर्देशक डा टेड्रोस एड्हानोम गेहब्रेयससले पाठेघर मुखको क्यान्सरविरुद्ध एचपीभी खोप सहयोगका लागि प्रतिबद्धता जनाएका छन् । तीनदिने नेपाल भ्रमणको पहिलो दिन बिहीबार स्वास्थ्य मन्त्रालयमा मन्त्री विरोध खतिवडा र उच्च सरकारी अधिकारीसँगको छलफलमा डा टेड्रोसले यस्तो प्रतिबद्धता जनाएका हुन् । छलफलमा स्त्रीरोग अन्कोलोजीमा केन्द्रित मातृ र बाल स्वास्थ्य सहकार्य केन्द्र (कोल्याबोरेटिभ सेन्टर) स्थापनाका लागि सहयोग गर्न नेपालको अनुरोधमा उनले सकारात्मक प्रतिक्रिया दिए । उनले हेटौंडास्थित किटजन्य रोग अनुसन्धान तथा तालिम केन्द्रलाई दक्षिणपूर्वी एसियाको सबैभन्दा ठूलो किटजन्य अनुसन्धान केन्द्रका लागि कार्यदल बनाएर सम्बोधन गर्नेसमेत बताएका छन् । डा टेड्रोससँगको भेटमा स्वास्थ्यमन्त्री खतिवडाले डब्लूएचओको साथ र सहयोग आवश्यक देखिएको जनाउँदै यसको सुरुवात बाल तथा स्त्रीरोग अन्कोलोजीमा केन्द्रित मातृ र बाल स्वास्थ्य सहकार्य केन्द्रको स्थापना गर्न अनुरोध गरेका थिए । करिब ५० मिनेट चलेको भेटमा डा टेड्रोससँगै डब्लूएचओ दक्षिणपूर्व एसिया क्षेत्रकी निर्देशक डापुनम क्षेत्रपाल सिंहसमेत सहभागी थिइन् । नेपालमा कोल्याबोरेटिभ सेन्टरहरूका लागि के गर्न सकिन्छ प्रस्ताव पठाउनुस्, हामीले सक्ने भए गर्छौं नत्र कतैबाट रिसोर्स खोजेर सघाउँछौं, डाटेड्रोसको भनाइ उद्धृत गर्दै स्वास्थ्य सचिव डारोशन पोखरेलले बताए । नेपाली टोलीले सडक दुर्घटना, मानसिक स्वास्थ्य, जलवायु परिवर्तन, संवेदनशील रोगलगायत नसर्ने रोगको नियन्त्रणका लागि बहुक्षेत्रीय कार्ययोजनामार्फत दिँदै आएको सहयोगलाई निरन्तरता दिन पनि डा ट्रेडोससमक्ष आग्रह गरेको थियो । उनले कोभिड१९ महामारीबीच नेपालले गरेको कामको प्रशंसा गर्दै खोप कार्यक्रमको सफलताका लागि बधाईसमेत दिएका छन् । तीनदिने भारत भ्रमण सकाएर नेपाल आएका डा टेड्रोसले राष्ट्रपति र प्रधानमन्त्रीसँग पनि भेट्ने कार्यक्रम छ ।"
नहरको बाटोमा भारतीय अवरोध,"(राजविराज)भारत सरकारले कोसी योजनामा लापरबाही गर्दा सप्तरीको पश्चिमदक्षिणी क्षेत्रका बासिन्दा गाउँमै थुनिने जोखिम बढेको छ । कोसी ब्यारेजबाट भारततर्फ पानी लैजान निर्माण गरिएको कोसी पश्चिमी नहरको डिलमा दुई वर्षदेखि माटो थुपारेर राख्दा सप्तरीको पश्चिमदक्षिण क्षेत्रका बासिन्दाले सास्ती खेप्नुपरेको छ । माटो थुपारिएको सडक दुई दशकयता जीर्ण बनेको थियो । नहरको सफाइ गर्दा कोसी योजनाले झिकेको माटो नहरको डिलमा थुपारेर राखेको छ । जसले गर्दा सप्तरीको दक्षिणपश्चिमी क्षेत्र विष्णुपुर र राजगढ गाउँपालिका तथा डाकनेश्वरी नगरपालिकाका बासिन्दा बढी समस्यामा परेका छन् । गाउँबाट बाहिर निस्कन र सदरमुकामलगायत अन्यत्र जान उनीहरूले त्यही कोसी पश्चिमी नहरको डिललाई मूल बाटोका रूपमा प्रयोग गर्थे । मंगलबार राति वर्षा हुँदा ती क्षेत्रका बासिन्दा गाउँबाट बाहिर निस्कने नहरको डिल हिलाम्य भएपछि गाउँमै थुनिएका थिए । सुक्खामा धूलो र वर्षामा हिलोका कारण सर्वसाधारणलाई आवतजावतमै समस्या भएपछि बुधबार डाकनेश्वरी नगरपालिकाका स्थानीयले भारतविरुद्ध प्रदर्शन गरेका थिए । बाटो बनाउन आवश्यक पहल नगरेको भन्दै उनीहरूले नेपाल सरकारविरुद्ध पनि नाराबाजी गरे । तत्काल बाटो निर्माण नगरिए आन्दोलनमा उत्रने उनीहरूले चेतावनी दिएका छन् । सम्झौताअनुसार कोसीका संरचनाको मर्मत सुधारको जिम्मा भारत सरकारको हो । आफ्नो जिम्माको काम भारतीय पक्षले नगरेका कारण सीमावर्ती नेपाली क्षेत्रका जनताले समस्या भोग्नुपरिरहेको राजगढ गाउँपालिकाका शम्भुकुमार यादवले बताए । भारतीय पक्षले आफ्नो भूमिमा सिँचाइका लागि कोसी ब्यारेजबाट कोसी पश्चिमी नहर लगेको छ । वर्षौंदेखि उक्त नहर जीर्ण हुँदा पानी सहज तरिकाले भारत जाने गरेको थिएन । आफ्नो भूमि सिँचाइका लागि भारतीय पक्षले दुई वर्षदेखि नहरको जीर्णोद्धार गरिरहेको छ । मूल बाटोमै माटो थुपारिँदा सुक्खामा धूलो र वर्षामा हिलो हुने गरेका कारण सर्वसाधारणले उक्त बाटो प्रयोग गर्न पाइरहेका छैनन् । राजगढ गाउँपालिकाका बासिन्दासँगै विष्णुपुर गाउँपालिकाको मझौ, कनकटा तथा डाकनेश्वरी नगरपालिकाको दक्षिणी क्षेत्रका गाउँबाट बाहिर निस्कने मूल बाटो नहर नै हो, यादवले भने, बाटोमा माटो थुपारिँदा निस्कनै गाह्रो भइरहेको छ । हामी गाउँमै थुनिने अवस्था छ । एम्बुलेन्ससमेत छिर्न नसक्ने अवस्था भएको उनले बताए ।डाकनेश्वरीका नगर प्रमुख शिवनारायण साहले नहरको बाटो अस्तव्यस्त बन्दा वडा नम्बर३ को केही भाग तथा वडा नम्बर ४, ६ र ८ का बासिन्दालाई गाउँबाहिर निस्कन दुःख भएको बताए । डाकनेश्वरी, राजगढ र विष्णुपुरका स्थानीय र जनप्रतिनिधिले यसबारे पटकपटक स्थानीय प्रशासन गुहारिसकेका छन् । गत चैतमा प्रमुख जिल्ला अधिकारीलाई पत्र बुझाउँदै नहरको बाटोमा माटो र बालुवा थुपार्दा बाटो बिग्रेर आवागमनमा अवरोध गरेको बताएको थियो । सप्तरीका प्रमुख जिल्ला अधिकारी जनार्दन गौतमले पश्चिमी कोसी नहरको बाटोको विकटताबारे आफू जानकार रहेको बताए । म पनि त्यो बाटोमा गएको छु । पाउडरजस्तै धूलो उड्ने गरेको र प्रयोग गर्न एकदमै समस्या छ, प्रजिअ गौतमले भने । उनले पछिल्लो समय भारत बिहारको पटना, सुपौल र मधुवनी जिल्लामा भएको दुईदेशीय अधिकारीको बैठकमा आफूले कोसी पश्चिमी केनालको बाटो तत्काल निर्माण गर्न भारतीय पक्षसित कुरा राखेको बताए ।"
क्यानभासमा महिलाका व्यथा,"(काठमाडौं)सुदूर पश्चिममा अझै पनि महिनावारीको बेला महिलालाई छाउगोठमा राख्ने छाउपडी प्रथा यथावत् छ । शिक्षित र सहरिया घराना भनिएकाहरू कहाँसमेत आफ्नै प्रकारका छाउ घर छन् । भूगोल र संस्कार फरक होला तर रजस्वलालाई प्राकृतिक रूपमा स्विकार नगर्ने जमात अझै पनि कायम नै रहेको चित्रकार रुकुमनी श्रेष्ठको ठम्याइ छ । ललितपुर, लुभुको सहरी माहोलमा जन्मे हुर्किएकी उनी आफ्नो रजस्वला पीडा पनि सुदूर पश्चिमका महिलाको व्यथाभन्दा भिन्न नभएको जिकिर गर्छिन् । रजस्वलाको समयमा हुने शारीरिक पीडा त्यसमाथि धर्मका नाममा हुने सामाजिक विभेदलाई भोगेकी श्रेष्ठले यी सम्पूर्ण पीडालाई चित्रमा पोखेकी छन् । रजस्वलालाई मुख्य विषय बनाएर महिलाका पीडाहरू चित्रण भएका उनका प्रिन्ट इचिङ माध्यमका कलाकृति अहिले पाटनढोका चाकुपाटस्थित क्लासिक आर्ट ग्यालरीमा प्रदर्शनरत छन् । चित्रकार श्रेष्ठले पनि सुदूरका महिलाले जस्तै छाउ बारिन् । रजस्वलाको समयमा घरदेखि बाह्य परिवेशमा अलग्गै बस्नुपरेको तीतो अनुभव उनीसँग थुप्रै रहेछन् । सुदूरको छाउ र त्यहाँका महिलाको भोगाइलाई भने उनले पछि मात्र थाहा पाइन् । सुदूर पश्चिमतिरको छाउबारे हजुरआमा, आमाबाट थाहा पाउँदा सुरुमा म निकै स्तब्ध र निःशब्द भएँ, उनले भनिन्, यहाँ हामीलाई सबै कुरा व्यवस्था भएको ठाउँमा महिनावारी हुँदा अलग्गै बस्दा गाह्रो महसुस हुन्छ भने उहाँहरूलाई एक्लै गोठमा बस्दा कस्तो भयो होला भन्ने कुराले असाध्यै दुःख लाग्यो । यस्तो अमानवीय परम्परालाई समाजबाट हटाउनुपर्छ भन्ने विचार मनमा उब्जिएपछि उनले कलाको साहरा लिइन् । झन्डै आधा दशकदेखि उनले महिनावारी र महिलासँग जोडिएका अन्धविश्वासलाई कलाकै माध्यममा उठान गरिरहेकी छन् । समय, अवस्था र व्यवस्थाले परिवर्तनको छनक दिए पनि महिलासँग जोडिएका हरेक सवालहरू अझै यथास्थितिमै रहेको उनको भनाइ छ । भन्छिन्, हामीले आफूलाई जति नै विकसित र शिक्षित वर्गमा राखे पनि महिनावारी भएको समयमा चार दिन भान्साभन्दा अलग्गिएर ढोकाबाहिरै बसेर खाने अवस्था अझै फेरिएको छैन । यो हाम्रो विडम्बना हो । मानवअधिकारबाट वञ्चित गर्दै धर्मका नाममा महिलामाथि गरिने विभेदलाई उनी अमानवीय परम्पराको संज्ञा दिन्छिन् । श्रेष्ठले आफ्नो प्रदर्शनीलाई नै विडम्बना शीर्षक दिएकी छन् । सामान्यतः हिन्दु महिलाहरू महिनावारीको समयमा पवित्र स्थानबाट टाढा रहन्छन् । हाम्रो जीवनको सुरु नै यहीबाट हुन्छ । सृष्टिको सुरुवाती बिन्दुलाई नै कसरी हामी अपवित्र मान्न सक्छौं ? सिंगो समाजलाई उनी प्रश्न राख्छिन् । आज समग्र महिला केवल रजस्वलाका नाममा गरिने विभेद मात्र होइन समाजको गिद्धे दृष्टिबाट उत्तिकै प्रताडित बन्नुपरेको वास्तविकतालाई उनले चित्रमा उतारेकी छन् । सुन्दर फूलको रंगमा फूलेकी महिलाका प्रतिविम्बका साथ पृष्ठमूभिमा रहेका अनगिन्ती आँखाहरू, मखुन्डोधारी मानवजगत्लाई दर्साउने उनका सिर्जनाहरूले समाजमा महिलाको यथार्थ चित्रण गरेका छन् । छाउगोठमा बसिरहेकी महिलाको चित्रण उनले छाउपडी शीर्षकमा नै उतारेकी छन् । हरियो रंग र फूलको विम्बले महिला तथा महिलाको रजस्वला प्रक्रियालाई पवित्र सिर्जनाको रूपमा उनले निकै मिहिन ढंगले केलाएकी छन् । उनको चित्रमा रजस्वलाको समयमा महिलामा हुने पीडा झल्किएका छन् । उनका कला नियाल्ने जो कोही दर्शकले अनेक आयामबाट महिला माथि भइरहेका शारीरिक तथा मानसिक हिंसालाई बोध गर्न सक्छन् । कला सिर्जनामा सुदूरका मात्र नभएर समग्र महिलालाई उतार्नु श्रेष्ठको कलाका विशेषता हुन् । उनले समग्र जातिभित्रका महिलालाई सांस्कृतिक पहिरनमार्फत खुट्याएकी छन् । जाति र परिवेश फरक भए पनि महिलाले भोग्नुपर्ने कतिपय बाधाहरू समान रूपमा रहेको श्रेष्ठको बुझाइ छ । उनले जोडिन्, हामी लगभग उस्तै परम्परा र मान्यतामा जोडिएका छौं । महिनावारीको पीडा, समाजले महिलामाथि राख्ने दृष्टिकोणले उस्तै खालका छन् । समाज र यहाँको सोच हाम्रा लागि काँडाजस्तै छन् । महिलालाई देवी, कुमारी, सुन्दर जसरी समाजले परिभाषित गरे पनि समाजबाट उनीहरू असुरक्षित महसुस गरिरहेका छन् । सामाजिक व्यवस्था र दृष्टिकोण महिलाप्रति अझै नग्न नै रहेको भन्दै उनले त्यसलाई प्रतीकात्मक रूपमा चित्रमार्फत व्यक्त गरेको बताइन् । उनको प्रदर्शनी वैशाख १४ सम्म जारी रहनेछ ।"
आर्ट काउन्सिलमा सामूहिक कला,"सौम्या तिमल्सिना, संप्रेशना शाही, सरोज खत्री, सञ्जना महर्जनलगायतका कलाकृतिहरूले धर्म, सम्पदासँगै अहिलेको प्रविधि, समय र युवापुस्ताका भावहरू समेट्ने जमर्को गरेको पाइन्छ । उनीहरूले चारकोल, मिस्क मिडियालगायतका माध्यमहरूमार्फत कला सिर्जना गरेका छन् । प्रदर्शनी अवलोकन गर्दै प्रतिनिधिसभा सदस्य शाक्यले प्रदर्शनीमा प्रदर्शरत कलाहरू देखेर असाध्यै खुसी र गौरवको अनुभूति भएको बताइन् । कला राष्ट्रको गहना, मान, सान, पहिचान र अमूर्त संस्कृतिको धरोहर भएकाले कला तथा कलाकारको महत्त्व संसारको जुनसुकै कुनामा पनि महत्त्वपूर्ण हुने धारणा राखिन् । उनले भनिन्, कला र कलाकारिताले मानिसको मनोभाव, शब्द, भाषा सबै अभिव्यक्त गर्न सक्छ । कलाकारको सोच र भाव अन्य व्यक्तिभन्दा फरक र उच्च हुन्छ ।"
सलमानसँग १६ नेपाली कलाकार,"काठमाडौं (कास) बलिउड स्टार सलमान खानको जेठ १४ मा दशरथ रंगशालामा हुने सांगीतिक कार्यक्रममा १६ जना नेपाली कलाकार तथा सांगीतिक समूह पनि सहभागी हुने भएका छन् ।दबङ टुर नेपालरिलोडेड नामको उक्त सांगीतिक कार्यक्रममा नेपाली कलाकार शिव परियार, त्रिसाला गुरुङ, स्वप्न सुमन, सुनिता दुलाल, सुवानी मोक्तान, शुशान्त केसी, सन्जु मोक्तान, समिर श्रेष्ठ, प्रवेश कुमार श्रेष्ठ, तुना बेल थापा सहभागी हुने आयोजक ओडीसी इन्टरटेनमेन्टका प्रबन्ध निर्देशक सिमान्त गुरुङले बताए । उनका अनुसार कार्यक्रममा नृत्यतर्फ माला लिम्बु, मुना गौचन हुनेछन् । आयोजकमध्येका राजीव श्रेष्ठलेनेपालीको प्रस्तुतिपछि खानले साँझ प्रस्तुति दिनेछ ।"
दुई भुवनको प्रतिस्पर्धा,"(काठमाडौं)भुवन नगरकोटी रोयल नेपाल गल्फ क्लब (आरएनजीसी) मा ६ अन्डर ६६ को उत्कृष्ट प्रदर्शन गर्दै सूर्य नेपाल च्यालेन्ज गल्फको तेस्रो दिन बिहीबार शीर्षस्थानमा उक्लिएका छन् । उनी समग्रमा ११ अन्डर १९३ मा छन् ।सञ्जय लामा र भुवनकुमार रोकाभन्दा तीन स्ट्रोक पछाडि रहेर तेस्रो चरणको सुरुआत गरेका भुवन नगरकोटीले रोकामाथि एक स्ट्रोकको अग्रता लिएका छन् । रोकाले दुई अन्डर ६६ स्कोर गर्दै समग्रमा १० अन्डर १९४ मा रहेर भुवनलाई चुनौती दिइरहेका छन् । सुरुका ९ होल तीन अन्डर खेलेका भुवन त्यसपछि उत्कृष्ट प्रदर्शन गर्दै पछिल्ला ९ होलको स्कोर ५ अन्डर २९ मा राख्दै शीर्षस्थानमा पुगेका हुन् ।कुल ५ लाख ४५ हजार रुपैयाँ पुरस्कारको प्रतियोगितामा इभन पार ६८ खेलेका सञ्जय लामा समग्रमा ८ अन्डर १९६ स्कोरसहित तेस्रोमा छन् । दिनेश प्रजापति र दीपक थापामगर सात अन्डर १९७ सहित संयुक्त चौथोमा छन् । दिनेशले चार अन्डर ६४ को राम्रो प्रदर्शन गरे भने दीपकले एक अन्तर ६७ को कार्ड बनाए ।एमेच्योर गल्फर सुभाष तामाङ तीन अन्डर ६५ खेल्दै छैटौंमा रहे । उनको कुल स्कोर ६ अन्डर १९८ भएको छ । नीरज तामाङ (५ अन्डर १९९), जयराम श्रेष्ठ (तीन अन्डर २०१), धनबहादुर थापा (एक अन्डर २०३), सूर्यप्रसाद शर्मा, राजेन्द्र थापामगर र रामे मगर (समान इभन पार २०४) शीर्ष दसमा छन् । राजेन्द्रले दिनकै उत्कृष्ट सात अन्डर ६१ खेले भने नीरजले ६६ र जयरामले समान ६६ स्ट्रोकमा तेस्रो चरण टुंग्याए । धन र रामेले इभन पार ६८ प्रदर्शन गरे । सूर्यले खराब प्रदर्शन गर्दै सात ओभर ७५ खेल्न पुगे ।पहिलो दिन शीर्षस्थानमा रहेका रवि खड्काले लगातार दोस्रो दिन उस्तै प्रदर्शन गर्न सकेनन् । ६ ओभर ७४ खेलेपछि उनी समग्रमा एक ओभर २०५ को अवस्थामा पुगे । रमेश अधिकारीले एक अन्डर ६७, पशुपति शर्माले एक ओभर ६९ र प्रदीपकुमार लामाले तीन ओभर ७१ स्कोर गरे । यी तीन गल्फरको समग्रको प्रदर्शन समान तीन ओभर २०७ भएको छ ।"
भद्रपुर विजयी,"काँकडभिट्टा (कास) भद्रपुर राइजिङ किंग्सले बलियो प्रतिद्वन्द्वी विराट वारियर्सलाई बिहीबार ६ विकेटले पराजित गरेको छ । काँकडभिट्टामा जारी रसोई झापा सुपर लिग क्रिकेटमा बिहीबार मन्जित श्रेष्ठको अलराउन्ड प्रदर्शनपछि भद्रपुर विजयी बनेको हो । टस हारेर ब्याटिङ मौका पाएको विराटले १९४ ओभरमा सबै विकेट गुमाई १ सय ५२ रन बनायो । विराटका अनिल लामिछानेले ६२ रन जोड्दा अनुभवी ब्याटर सिद्धान्त लोहनीले २८ र कप्तान अंकित सुवेदीले २० जोडेका थिए । भद्रपुरका प्रेम सिंहले ४, मञ्जित श्रेष्ठले ३ र श्रवण यादवले २ विकेट झारे । १ सय ५३ रनको लक्ष्य भद्रपुरले ४ विकेट गुमाएर १८३ ओभरमा पूरा गर्यो । अमित श्रेष्ठले अविजित ६७ रनको योगदान दिए । पूर्वराष्ट्रिय खेलाडी मञ्जित श्रेष्ठ ३३ र महबुब आलमले ३२ रन जोडे । विराटका अभ्यास तिम्सिना, विपिन महतो र अंकित सुवेदीले ११ विकेट लिए । प्लेयर अफ द म्याच मञ्जित श्रेष्ठ भए । शुक्रबार धुलाबारी टाइगर र सनराइज काँकडभिट्टा तथा बोस्टर्न ब्लास्टर र भद्रपुर राइजिङबीच प्रतिस्पर्धा हुनेछन् । धुलाबारी र सनराइजबीच बुधबारको खेलको निर्णयमा विवाद भएपछि ती टोलीलाई पुनः प्रतिस्पर्धा गराइएको आयोजकले जनाएको छ ।"
पुलिस फाइनलमा,धनगढी (कास) विभागीय टोली नेपाल पुलिस क्लब यहाँ जारी प्रथम राष्ट्रिय मुख्यमन्त्री बीवाईसी महिला गोल्डकप फुटबल प्रतियोगिताको फाइनलमा पुगेको छ । बिहीबार धनगढी रंगशालामा भएको दोस्रो सेमिफाइनलमा आयोजक वनदेवी युवा क्लबलाई ३० ले हराउँदै पुलिसले उपाधिका लागि एपिएफसँगको भेट पक्का गरेको हो । पुलिसलाई फाइनलमा पुर्याउन निर्मला बिकले दुई गोल र रेखा पौडेलले एक गोल गरेका थिए । पहिलो हाफ गोलरहित बराबरी खेलेको पुलिसले दोस्रो हाफको चौथो मिनेटमा अग्रता बनायो । खेलको ४९ औं मिनेटमा गोल गर्दै निर्मलाले पुलिसलाई अग्रता दिलाइन् । ५६ औं मिनेटमा रेखाले गोल गर्दै अग्रता दोब्बर पारिन् । खेलको ६५ औं मिनेटमा निर्मलाले व्यक्तिगत दोस्रो गोल गर्दै पुलिसलाई एकपक्षीय अग्रता दिलाइन् । त्यसपछि गोल गर्न सकेन । दुई गोल गरेकी पुलिसकी निर्मला विक प्लेयर अफ द म्याच भइन् । उनले ५ हजार रुपैयाँसहि ट्रफी पाइन् । शनिबार साढे ६ बजे दुई विभागीय प्रतिद्वन्द्वी एपीएफ र पुलिस फाइनलमा भिड्नेछन् ।
म्यानचेस्टरमा टेन ह्याग,"म्यानचेस्टर (एएफपी) एरिक टेन ह्यागले अयाक्स छाडेर अर्को सिजन इंग्लिस प्रिमियर लिग क्लब म्यानचेस्टर युनाइटेड व्यवस्थापकको जिम्मेवारी सम्हाल्ने भएका छन् । म्यानचेस्टरले बिहीबार नयाँ व्यवस्थापकका रूपमा उनको नियुक्तबारे पुष्टि गरेको छ । यसअघिका अन्तरिम व्यवस्थापक राल्फ राङ्निकको स्थान अब ५२ वर्षीय डच प्रशिक्षकले लिनेछन् । उनले तीन वर्षका लागि अनुबन्ध गरेका छन् । त्यसमा एक वर्ष थप गर्न सकिने छ । नोभेम्बरमा ओले गनर सोल्सायर बर्खास्तगीमा परेयता राङ्निकले टिमको जिम्मेवारी लिएका थिए । अब उनी क्लबको सल्लाहकार भूमिकामा हुनेछन् । सन् २०१३ मा सर एलेक्स फर्गुसनले संन्यास लिएयता टेन ह्याग म्यानचेस्टरका पाँचौं व्यवस्थापक हुनेछन् । उनले म्यानचेस्टरको जिम्मेवारी पाएकामा खुसी रहेको प्रतिक्रिया दिएका छन् । फर्गुसनको हटेपछि कीर्तिमान २० पल्टको च्याम्पियनको स्तर तथा प्रदर्शन दुवै खस्केको छ । टेन ह्यागको जिम्मेवारी त्यसलाई उकास्नु हुनेछ । अहिले तत्काल उनी अयाक्सका लागि तेस्रो लिग उपाधि जित्नेक्रममा छन् । उनकै नेतृत्वमा अयाक्सले सन् २०१९ मा २२ वर्षयता पहिलोपल्ट युरोपेली च्याम्पियन्स लिगको सेमिफाइनल खेलेको थियो । उनले भनेका छन्, यो मेरा लागि ठूलो सम्मान हो र म्यानचेस्टरले सामना गर्ने भविष्यको चुनौतीका लागि रोमाञ्चक पनि छु । मलाई क्लबको समृद्ध इतिहासबारे थाहा छ । विश्वास छ, क्लबलाई फेरि सफलताको बाटोमा दोहोर्याउने प्रयास गर्नेछु ।"
पूरन सेमिफाइनलमा,मीनु र मायालाई सफलतामहिला ५१ केजीमा १३ औं सागकी स्वर्ण विजेता आर्मीकी मीनु गुरुङ र लुम्बिनीकी माया खत्री केसी सेमिफाइनल पुगेका छन् । मीनुले वाग्मतीकी अस्मिता दुवाल र मायाले सुदूरपश्चिमकी सोनिया शेठ्ठीलाई हराए । ५७ केजीमा पुलिसकी निशा तामाङले मधेसकी सुमिना खड्का र प्रदेश १ की सुस्मिता राईले गण्डकीकी सीमा गुरुङलाई पराजित गरी सेमिफाइनल तय गरे । महिला ६० केजीमा एपीएफकी संगीता सुनारले प्रदेश १ की सम्झना देउलाबाट वाकओभर पाइन् । अर्को क्वाटरफाइनलमा प्रदेश १ की नारिका राईले लुम्बिनीकी सुरक्षाकुमारी कुमाललाई हराएर सेमिफाइनल पक्का गरिन् । लुम्बिनीकी जुनुमाया थारुले कर्णालीकी अस्मिता चन्दलाई हराएर ६९ केजीको सेमिफाइनलमा स्थान पक्का गरिन् ।
मेलबर्नमा टी१० क्रिकेट हुँदै,"(काठमाडौं)भिक्टोरियल नेप्लिज क्रिकेट एसोसिएसनको आयोजनामा दुई दिने ग्लोबल इन्टरफेस टी१० क्रिकेट अस्ट्रेलियाको मेलबर्न सहरमा हुने भएको छ । शनिबार र आइतबार हुने खेलमा ५ टिमको सहभागिता रहनेछ । त्यसका खेलाडी नेपाली हुनेछन् । त्यसमध्ये केही अस्ट्रेलियामा क्रिकेट खेल्दै आएका नेपाली पनि हुनेछन् ।सहभागी हुने टिममा माभेन क्रिकेट क्लब, ब्राइटन युनाइटेड क्लब, फारवेस्टर्न क्रिकेट क्लब, ग्लोबल इन्टरफेस क्रिकेट क्लब र सगरमाथा स्पोर्टस क्लब छन् । सुरुमा लिग चरणमा एकले अर्कोसँग खेल्नेछ र त्यसको शीर्ष दुई स्थानमा रहने टिमले फाइनल यात्रा तय गर्नेछ । भिक्टोरिया राज्यका क्लबबीच हुने खेलमा अन्य राज्यका खेलाडीको पनि सहभागिता रहनेछ ।खेल बोइङ रोड स्ट्राटमोर हाइट्समा हुनेछ । प्रतियोगिताका विजेताले तीन हजार अस्ट्रेलियाली डलर प्राप्त गर्नेछन् । आयोजक संस्थाका सल्लाहकार राजन मास्केका अनुसार मेलबर्नमा रहेका नेपालीमाझ पछिल्लो समय क्रिकेट सक्रिय सहभागिता बढ्दो छ । यस्ता प्रतियोगिताले तिनको स्तर बढाउन मद्दत गर्नेछ ।मास्केले कान्तिपुरसँगको कुराकानीमा प्रतियोगिताको उद्देश्य भविष्यमा अस्ट्रेलियाको माथिल्लो दर्जाको क्रिकेटमा सहभागी हुनसक्ने नेपाली मूलका खेलाडी उत्पादन रहेको बताए । मेलबर्नमा रहेका नेपालका पूर्वराष्ट्रिय खेलाडी यशवन्त सुवेदीले टी१० प्रतियोगितासँग नेपालको मूलधारको क्रिकेट जोड्ने प्रयास भइरहेको बताए ।"
