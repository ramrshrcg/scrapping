शीर्षक,विवरण
गभर्नर निलम्बनले अर्थतन्त्र थप जोखिममा,"अहिले अर्थतन्त्रमा विदेशी मुद्रा सञ्चितिमा चाप, बैंक वित्तीय संस्थामा तरलता अभावको र पुनर्कर्जाको पैसा जग्गामा लगानी हुनु मुख्य समस्या रहेको पुनको भनाइ छ । यी समस्या समाधानका लगि अर्थ मन्त्रालय, राष्ट्र बैंक र सम्बन्धित अरू निकाय मिलेर काम गर्नुपर्ने पनि पुनको धारणा छ । समस्या पर्दा विभिन्न निकायबीच झगडा गर्ने, वादविवाद गर्ने, एकले अर्कोलाई कमजोर पार्ने भन्दा पनि एकीकृत र समन्वयात्मक प्रयास जरुरी छ, हामी अहिले नै आर्थिक संकटको बाटोमा छौं भने राष्ट्र बैंक नेतृत्वविहीन हुँदा थप समस्या पर्छ । यसबारे पनि प्रधानमन्त्री र अर्थमन्त्रीले सोच्नुभएकै होला, उनी भन्छन् । गभर्नर हटाउने सरकारको निर्णय दुर्भाग्यपूर्ण भएकाले तत्काल फिर्ता लिनुपर्ने माग छ पूर्वअर्थमन्त्री विष्णु पौडेलको । दुर्भाग्यपूर्ण कदम हो । यसले मुलुकको अर्थतन्त्रलाई अझै गम्भीर संकटतर्फ धकेल्छ, उनी भन्छन्, मुलुकमा वित्तीय र आर्थिक अनुशासन कायम गर्न गभर्नर अधिकारीले राम्रो पहल गर्दै आएका थिए । त्यसको बदलामा उनलाई कारबाही गरिनु अत्यन्त गलत हो । सरकारले यो निर्णय तत्कालै सच्याएर फिर्ता लिनुपर्छ । आर्थिक क्षेत्रमा उत्पन्न संकटबीच गभर्नर हटाउने सरकारको कदमले आगोमा घिउ थपेको पौडेलको टिप्पणी छ । राष्ट्र बैंक ऐन २०५८ का आधारमा राष्ट्र बैंक स्वायत्त संस्था हो । अर्थमन्त्रीले हस्तक्षेप गर्न मिल्दैन । गभर्नर र अर्थमन्त्रीबीचको सम्बन्ध कुनै दलीय आस्थाका आधारमा परिभाषित हुने होइन उनको भनाइ छ, तर अहिले गभर्नर हटाउने सरकारको निर्णयले अर्थतन्त्रलाई भयानक संकटतर्फ लग्न सक्छ । सम्भावित जोखिमबाट बच्न पनि सरकारले निर्णय फिर्ता लिनु आवश्यक छ । पूर्वगभर्नर दीपेन्द्रबहादुर क्षेत्री भने गभर्नर निलम्बन प्रकरणलाई राजनीतीकरण नगरी अब न्यायिक ढंगले निरूपण गरिनुपर्ने धारणा राख्छन् । जाँचबुझ समितिसामु दृढतापूर्वक आफ्ना भनाइ राख्ने अधिकार निलम्बित गभर्नरलाई छ । झूटो आरोप र बदनियतपूर्ण ढंगले हटाउन खोजिएको रहेछ भने समितिले गम्भीरतापूर्वक हेर्नुपर्छ, क्षेत्री भन्छन्, लगाइएका आरोप प्रमाणित भए कारबाही भोग्न तयार हुनुपर्यो । तर आरोप प्रमाणित हुन सकेनन् भने निर्दोषले उचित न्याय पनि पाउनुपर्छ । सरकार र मातहतका निकायमा बसेका व्यक्तिहरूको कार्यसम्पादनको लेखाजोखा राख्ने अभ्यास स्वाभाविक रहेको पनि क्षेत्रीको भनाइ छ । कानुनी प्रक्रिया पूरा गरेर छानबिन गर्न पाउने अधिकार सरकारलाई छ । राष्ट्र बैंक ऐनले त्यो अधिकार दिएको छ । यसकारण निलम्बित गभर्नरमाथि लगाइएका आक्षेप कानुनी जग र आधारमा टेकेर आउनुपर्यो, क्षेत्रीले भने, कुनै निकायमा बसेर गरिएका कामको हिसाबकिताब राखिन्छखोजिन्छ भने त्यसले त नजिर पनि बस्छ । यो विषयलाई राजनीतीकरण गर्ने दिशाबाट जोगाउनुपर्छ र न्यायको दायराबाट मात्रै निरूपण हुनुपर्छ ।गभर्नर हटाउने सरकारको कदम कुनै पनि हालतमा ठीक होइन भन्नेमा प्रस्ट छन् पूर्वगभर्नर तिलक रावल । करिब २२ वर्षअघि गभर्नर भएको ६ महिनामै आफूलाई पनि तत्कालीन प्रधानमन्त्री गिरिजाप्रसाद कोइराला र अर्थमन्त्री महेश आचार्यले बिनाकारण हटाएको स्मरण गर्दै उनी भन्छन्, त्यो पनि गैरकानुनी थियो, त्यसैले सर्वोच्चको आदेशबाट पुनर्बहाली भएको हुँ ।२०५८ मा आएको राष्ट्र बैंक ऐनअनुसार राष्ट्र बैंकको गभर्नरलाई सिधै हटाउन नपाउने व्यवस्था छ । हटाउनै परे पनि सर्वोच्च अदालतका पूर्वन्यायाधीशको संयोजकत्वमा छानबिन समिति गठन गर्ने र समितिको अध्ययनले दोषी देखाए मात्र हटाउन सक्ने प्रावधान छ । रावल भन्छन्, यही प्रावधानका कारण २०५८ सालपछिका गभर्नरलाई सरकारले हटाउन सकेको थिएन । अहिले फेरि पुरानो प्रवृत्ति दोहोरिएको छ । राष्ट्र बैंकलाई ऐनले दिएको स्वायत्तता खोसिएको छ । कोभिड१९ को संक्रमणले मुलुक संकटमा रहेको अवस्थामा केपी शर्मा ओली नेतृत्वको तत्कालीन सरकारले राहतका कार्यक्रम ल्याउन नसकेको अवस्थामा पनि राष्ट्र बैंकले मौद्रिक नीतिमार्फत राहतका कार्यक्रम ल्याएको थियो । ती कार्यक्रमले अर्थतन्त्र जोगाउन महत्त्वपूर्ण योगदान पनि गरेका थिए । अहिले गभर्नरले पदबाट हट्नै पर्ने गरी अपराध गरेजस्तो मलाई लाग्दैन । यो बेला सरकारले यस्तो काम नगर्नुपर्ने हो, उनी भन्छन्, सुपारी, मरीच, केराउ जस्ता वस्तुको आयात खोलेको आरोप सरकारलाई लागिरहेको छ । यो आरोप प्रधानमन्त्रीप्रति लक्षित छ । यही समयमा गभर्नर हटाउने अर्को गलत निर्णय भएको छ । यसले राज्य र सरकार कसैलाई राम्रो गर्दैन । जनमानसमा राम्रो सन्देश पनि जाँदैन । राम्रो काम गरिरहेका गभर्नरलाई कारबाही गर्ने निर्णय गरेर सरकारले राष्ट्र बैंकमाथि ठाडो हस्तक्षेप गरेको राष्ट्र बैंकका पूर्वगभर्नर विजयनाथ भट्टराईको टिप्पणी छ । अर्थतन्त्र संकटमा रहेको अवस्थामा राष्ट्र बैंकका गभर्नरलाई कारबाही गर्ने निर्णय गरेर सरकारले राम्रो गरेन । यो राष्ट्र बैंकमाथिकै ठाडो हस्तक्षेप हो, उनको भनाइ छ । अर्थतन्त्रलाई विद्यमान संकटको अवस्थाबाट सुधार ल्याउन पछिल्लो समय राष्ट्र बैंकले विभिन्न नीतिगत व्यवस्था गरेको थियो । ती नीतिको पूर्ण कार्यान्वयन गर्नुपर्नेमा सामान्य विषयमा दोष लगाएर राष्ट्र बैंकको नेतृत्वलाई अहिले चलाउनु सरकारको ठूलो गल्ती भएको भट्टराईको भनाइ छ । निलम्बनमा परेका गभर्नर अधिकारीसँग राष्ट्र बैंकमै बसेर लामो समय काम गरेको अनुभव रहेको उल्लेख गर्दै भट्टराई भन्छन्, यस्ता व्यक्तिहरूको धारणा र सल्लाह सुन्न सक्ने धैर्यता राजनीतिक नेतृत्वले राख्न सक्नुपर्छ । सामान्य कुरा नमिलेकै भरमा कारबाही गर्ने शैली ठीक भएन । यहाँ पार्टीगत धारणा हेरियो । राम्रो काम गरिरहेका प्रशासकलाई प्रोत्साहन गर्नुको साटो उनको अपमान गरेर हतारमा कारबाहीको निर्णय गर्दा अर्थतन्त्रमा अझ अस्थिरता निम्त्याउने उनको तर्क छ ।पूर्वअर्थमन्त्री एवं पूर्वगभर्नर युवराज खतिवडाको विचारमा सरकारले नीतिगत प्रश्नमा होइन, व्यक्तिगत पूर्वाग्रहमा गभर्नरलाई निलम्बन गर्ने निर्णय गरेको हो । कहाँकहाँ खेलबाड गर्न पाइएको छैन, अवैध कारोबारको रकम फुकुवा गर्न पाइएको छैन, अनौपचारिक क्षेत्रलाई प्रश्रय दिनुपर्नेछ र कहाँकहाँ आफ्नो विचार मिल्ने व्यावसायिक क्षेत्रसँग सहकार्य गर्नुछ । त्यो पृष्ठभूमिमा गभर्नरलाई निलम्बन गरिएको जस्तो लाग्छ, उनी भन्छन्, असल मनसायले उक्त निर्णय गरेको देखिँदैन । यसको असर वित्तीय प्रणाली र स्थायित्वमा पर्छ । एमसीसीमा विवादपछि नेपालले दातृ निकायको विश्वास लगभग गुमाइसकेकाले त्यो विश्वास फेरि जागृत गर्नुपर्नेमा सरकारले उल्टो कदम लिएको खतिवडाको आरोप छ । अन्तर्राष्ट्रिय विश्वास कमजोर भएको छ, निजी क्षेत्र पनि निराश छ । यस्तो बेला गभर्नरलाई सामान्य आरोप लगाएर हटाउने प्रक्रिया सुरु गरिएको छ, त्यसको परिणाम प्रत्युत्पादक हुन्छ, उनी भन्छन् । गभर्नरलाई सूचना चुहाएको लगायत निकै सामान्य आरोप लगाइएको खतिवडाको टिप्पणी छ । यस्तो विषय एउटा पत्र लेखेर पनि सोध्न सकिन्थ्यो । जबकि अहिले मुलुक आर्थिक संकटतिर जाँदै छ भन्ने ठूलो प्रश्न उठिरहेको छ । यस्तो अवस्थामा आर्थिक व्यवस्थापन गर्ने सबै निकाय एकै ठाउँमा बसेर समस्या समाधानका विकल्पसहित सर्वसाधारणलाई आश्वस्त पार्नुपर्ने बेला हो । पूर्वअर्थमन्त्री तथा पूर्वगभर्नर खतिवडा अर्थमन्त्री र गभर्नरबीचमा नीतिगत विषयमा फरक मत हुनु स्वाभाविक मान्छन् । द्वन्द्व नीतिमा हुनुपर्छ । जस्तो केन्द्रीय बैंकले स्थिरताको कुरा गर्छ, उसले राम्रो सञ्चिति कायम गर्नुपर्यो, मुद्रास्फीति नियन्त्रण गर्नुपर्यो भन्छ । अर्थमन्त्रीले आर्थिक वृद्धि गर्न, रोजगारी बढाउन र गरिबी निवारण गर्न मौद्रिक नीति अलि खुकुलो गर भन्छ । फेरि राष्ट्र बैंकले मौद्रिक नीति धेरै खुकुलो गर्यो भने आर्थिक स्थिरता बिग्रिन्छ भन्छ । यसकारण अर्थमन्त्रीको लक्ष्य आर्थिक वृद्धि, रोजगारी वृद्धि र गरिबी निवारण हो भने गभर्नरको लक्ष्य स्थायित्व हो । स्थायित्व र आर्थिक वृद्धिको बीचमा सन्तुलन मिलाउन सक्नुपर्छ । त्यसमा सन्तुलन नमिल्दा अलिअलि नीतिगत तनाव हुन्छ । नीतिगत द्वन्द्व समाधान गर्दै जानुपर्नेमा गभर्नर नै हटाउने निर्णयले मुलुकको हित गर्दैन, उनको भनाइ छ । पूर्वगभर्नर चिरञ्जीवी नेपाल पनि राष्ट्र बैंकमाथि सरकारको प्रतिशोध अनुचित भएको बताउँछन् । यस्तो हस्तक्षेपले राष्ट्र बैंकका उच्च अधिकारीहरूको मनोबल घट्ने उनको भनाइ छ । बहुदलीय व्यवस्थामा यति धेरै राजनीतिक दलहरू रहेको मुलुकमा केन्द्रीय बैंक झन् स्वायत्त हुनुपर्ने उनको मान्यता छ । गभर्नरको जिम्मेवारी भनेको अर्थतन्त्र सम्हाल्ने हो । उनका गतिविधिमाथि सरकारले छानबिन गर्न सक्छ । तर हाम्रोमा केन्द्रीय बैंकप्रति सरकारको दृष्टिकोण राम्रो छैन । त्यसैले केन्द्रीय बैंकमा जाने गभर्नरलाई तातो तावामा बसेको अनुभूतिचाहिँ हुन्छ, उनको भनाइ छ, मेरो पालामा पनि अर्थमन्त्रीहरूसँग धेरैपटक टसल परेको थियो । त्यही कारण सिफारिस भएको चारचार महिनासम्म सरकारले डेपुटी गभर्नर नियुक्त गरिदिएको थिएन ।राष्ट्र बैंकमा हस्तक्षेप गर्ने विषयमा कुनै पनि राजनीतिक दल चोखा नरहेको नेपालको भनाइ छ । भन्छन्, तर, यस्ता हस्तक्षेपले राष्ट्र बैंकका अधिकारीहरूको आत्मबल कमजोर हुन्छ, त्यस्तै वित्तीय संस्थाप्रतिको जनविश्वास गुम्ने डर रहन्छ । त्यसैले राजनीतिक दलले यो प्रवृत्ति हटाएर राष्ट्र बैंकलाई स्वायत्त रूपमा चल्न दिनुपर्छ ।"
न्यायाधीश पद अस्वीकार,"उच्चका मुख्य न्यायाधीशहरूलाई मात्रै सर्वोच्चमा ल्याउने अभ्यास रहेकाले (संविधानले भने उच्च अदालतका न्यायाधीशलाई पनि सर्वोच्चमा नियुक्त गर्न रोक्दैन) २०२१ सालमा जन्मिएका भट्टराईलाई सर्वोच्चसम्म पुग्न सम्भवतः उमेरले साथ दिने छैन । संविधानअनुसार उच्च अदालतका न्यायाधीशले ६३ वर्षपछि अनिवार्य अवकाश पाउँछन् । आफूअघिका सुवेदी वा पछिका निरौलाजस्तै भट्टराई पनि मुख्य रजिस्ट्रारबाट सिधै उच्च अदालतको मुख्य न्यायाधीश बनाइएका भए केही वर्षमै सर्वोच्च पुग्ने थिए । कामु प्रधानन्यायाधीश कार्कीले वरिष्ठ न्यायाधीशका रूपमा न्यायपरिषद्को सदस्य रहेका बेला निरौलालाई उच्च अदालतको मुख्य न्यायाधीश बनाउने प्रधानन्यायाधीश जबराको प्रस्तावमा लिखित रूपमै असहमति जनाएका थिए । त्यसबेला मुख्य रजिस्ट्रार पदलाई मुख्य न्यायाधीश बन्ने भर्याङ बनाउन नहुने र त्यसो गर्दा लामो समयदेखि काम गरिरहेका उच्चका न्यायाधीशलाई अन्याय हुने विचार राखेका कार्कीले अहिले निकटस्थहरूसँग आफ्नो त्यही अडान दोहोर्याउने गरेका छन् । तर, मुख्य रजिस्ट्रार कुँवरले भने आफू अहिले बहाल रहेको पद नै मुख्य न्यायाधीशसरह भएकाले आफूलाई अपमान गरेर त्योभन्दा तल पठाउन खोजिएको बताउने गरेका छन् । उनी कान्तिपुरसँग सम्पर्कमा आउन चाहेनन् तर उनीनिकट स्रोतले भन्यो, राजन भट्टराईको सन्दर्भ अहिले मिल्दैन । कुँवर सरमाथि हिजो जबराविरुद्धको आन्दोलनमा साथ नदिएको भन्दै प्रतिशोध साध्न खोजिएको हो ।नृपध्वज निरौलालाई उच्च अदालतको मुख्य न्यायाधीश बनाइएपछि रिक्त रहेको मुख्य रजिस्ट्रारमा २०७७ माघ २९ मा नियुक्त भएका कुँवरको २०८० माघ २८ सम्म कार्यकाल बाँकी छ । उनले आफू पूरै अवधि मुख्य रजिस्ट्रार पदमै रहन चाहेको बताएका छन् । तर, कामु प्रधानन्यायाधीश कार्कीको निर्देशनमा सर्वोच्च अदालतका रजिस्ट्रार नारायण पन्थीले गत मंगलबार तीन दिनभित्र रमाना लिएर उच्च अदालत पाटनको न्यायाधीशमा पदस्थापना हुन कुँवरलाई पत्र थमाएका छन् । कुँवर भने अझै पनि न्यायाधीश पदमा नजाने अडानमा छन् । उनले छानबिन गर्ने हो भने त्यसमा सहयोग पुर्याउन भन्दै बिदा बस्ने बताएका छन् । त्यसैअनुरूप आगामी जेठ १ सम्मका लागि घर बिदाको निवेदन दिएको सर्वोच्च अदालत प्रशासन स्रोत बताउँछ । विवादमा पर्न नचाहने, लो प्रोफाइलमा बसेर काम गर्न रुचाउने, इमानदार कर्मचारीको छवि बनाएका गुल्मीका कुँवरले २०५५ भदौ २१ मा शाखा अधिकृतका रूपमा न्याय सेवा प्रवेश गरेयताकै सबैभन्दा ठूलो विवादको सामना गरिरहेका छन् । तर, कुँवरमाथि पनि मुख्य रजिस्ट्रारबाट सिधै सर्वोच्च अदालतको न्यायाधीश नियुक्त गरिदिने जबराको सुरुको आश्वासन मानेर उनले अह्राएका सबै काम गरेका र अहिले पनि सिधै सर्वोच्च अदालत ताकेको आरोप लागेको छ । त्यसो हुन नसके उच्च अदालतको मुख्य न्यायाधीशमा नियुक्त हुने र एकाध वर्षमै सर्वोच्चमा आउने रणनीति बनाएर न्यायपरिषद्को निर्णय अटेर गरेको आरोप पनि उनीमाथि छ । न्याय प्रशासनको कर्मचारीलाई सिधै सर्वोच्च अदालतको न्यायाधीशमा नियुक्त गर्ने अभ्यास नभए पनि संविधानले न्याय सेवाको राजपत्रांकित प्रथम श्रेणी वा त्योभन्दा माथिल्लो पदमा कम्तीमा १२ वर्ष काम गरेको व्यक्ति सर्वोच्च अदालतको न्यायाधीश नियुक्तिका लागि योग्य मानिने व्यवस्था गरेको छ । कुँवरको यस्तो योग्यता आगामी वैशाखमा पुग्छ । कुँवर सिधै सर्वोच्चको न्यायाधीश नियुक्त भएमा प्रधानन्यायाधीशको रोलक्रममा रहने थिए । उच्च अदालतको मुख्य न्यायाधीश मात्रै बन्न पाए पनि उनीभन्दा कान्छो व्यक्ति सर्वोच्चको न्यायाधीश बन्नुअघि नै उनी सर्वोच्चमा उक्लिए भने प्रधानन्यायाधीशको रोलक्रममा रहने सम्भावना बाँकी नै रहन्छ । तर, उच्च अदालतको न्यायाधीश मात्र नियुक्त हुँदा उनी त्यहाँका करिब डेढ सयमध्ये सबैभन्दा जुनियर न्यायाधीश बन्छन् । उच्च अदालतमा कम्तीमा पाँच वर्ष न्यायाधीश बनेपछि सर्वोच्चको न्यायाधीश बन्ने न्यूनतम योग्यता पुग्ने भए पनि मुख्य न्यायाधीशबाट मात्रै नियुक्त गरिँदै आएको पृष्ठभूमिमा उनी सर्वोच्चको न्यायाधीश नै हुने सम्भावना न्यून हुन्छ । त्यसैले अहिलेको विवाद मुख्य रजिस्ट्रार कुँवर उच्चको मुख्य न्यायाधीश हुने कि न्यायाधीश भन्ने मात्र होइन, उनी भविष्यमा सर्वोच्चमा प्रधानन्यायाधीश बन्न पाउने सम्भावना अहिले नै सिद्धिन्छ कि बाँकी रहन्छ भन्ने हो, सर्वोच्चका एक वरिष्ठ अधिकारीले भने । शाखा अधिकृत भएको १० वर्षपछि २०६५ कात्तिक ५ मा उपसचिव भएका कुँवर २०६७ वैशाख ८ मा सहसचिव बनेका थिए । न्याय सेवा आयोगले २०७५ माघ १४ मा वरिष्ठ सहसचिव देवेन्द्रराज ढकाल (हाल न्यायपरिषद्का सचिव) लाई छाडेर उनीपछिका कुँवरलाई सचिव बनाएको थियो । त्यसको दुई वर्षपछि जबराले कुँवरलाई मुख्य रजिस्ट्रार नियुक्त गरेका थिए ।"
जहाँ मतदान हुँदैन,"उनले युवालाई नेतृत्वमा ल्याउने तयारी रहेको जानकारी दिए । मिलेर काम गर्दा सफल भएको उनको अनुभव छ । अहिलेको वडा नं ६ स्थानीय तहको संरचनामा जानुअघि खुंखानी गाविस थियो । २०५४ मा खुंखानीमा कर्मबहादुर छन्त्याल अध्यक्ष र हिरामान विक उपाध्यक्षमा निर्विरोध चुनिएका थिए । २०४९ को स्थानीय निर्वाचनमा पनि जंगबहादुर छन्त्याल अध्यक्ष र हिरामान विक उपाध्यक्षमा सर्वसम्मत छानिएका थिए । बाबुबाजेको पालामा गाउँभेलाबाटै अध्यक्षप्रधानपञ्च तोक्ने चलन थियो, ५५ वर्षीय कुलबहादुर छन्त्यालले भने, अहिलेसम्म निर्वाचन भएको मलाई थाहा छैन । वडा नं ६ मा नर्जाखानी, भित्रीवन र पात्ले गरी ३ वटा बस्ती छन् । तीनवटै वस्तीमा बर्थिङ सेन्टरसहितको सामुदायिक स्वास्थ्य इकाइ स्थापना गरिएको छ । वडाकै बजेटमा सामुदायिक स्वास्थ्य इकाइमा महिला स्वास्थ्यकर्मी राखेर उपचार र सेवा प्रवाह भइरहेको स्थानीय थमप्रकाश छन्त्यालले बताए । वडाकै बजेटमा पालिका र भूकम्प पुनर्निर्माण प्राधिकरणको बजेट मिलाएर विद्यालय भवन बनाइएका छन् । गाउँमा बालविवाहविरुद्ध अभियान चलेको छ । वडाध्यक्ष कुलबहादुरले कर्मचारीले स्थानीय तह सञ्चालन गरेका आफूहरू सामाजिक क्षेत्रमा बढी केन्द्रित भए पनि पाँच वर्षयता सडक, स्वास्थ्यचौकी, खानेपानी जस्ता विकासका काम गर्न पाएको बताए । अहिले केही रकम वडालाई नै तोकिएर आउँछ, त्यसैले विकास गर्न सम्भव भयो, उनले भने, टोलसम्म स्तरीय सडक बनेका छन् । यसअघिका जनप्रतिनिधिले स्वयंसेवा गरेका थिए, अहिले तलब तोकिएको छ । तलबका कारण कतिपयले निर्विरोधको चलन हटाउनुपर्ने धारणा राख्न थालेका छन् । बूढापाकाले भने यो पटक पनि निर्विरोध जनप्रतिनिधि छान्नुपर्नेमा जोड दिइरहेका छन् ।"
३७ नेपाली टर्कीमा पक्राउ,"काठमाडौं (कास) टर्किस प्रहरीले इस्तानबुलस्थित एक घरबाट ३७ नेपालीलाई पक्राउ गरेको छ । प्रहरीका अनुसार ती सबै नेपाली अवैध रूपमा युरोप छिर्ने योजनामा थिए । टर्किस अनलाइन इन सन हाबर का अनुसार पक्राउ परेका नेपालीको साथमा सुटकेस थियो भने मध्यरातमा उनीहरू अवैध रूपमा ग्रिस छिर्ने तयारीमा थिए । इस्तानबुलस्थित नेपालीहरूका अनुसार गत सोमबार पक्राउ परेकामध्ये तीन जनालाई कागजपत्रका आधारमा छाडिए पनि ३४ जना प्रहरीको नियन्त्रणमै छन् । टर्कीस्थित गैरआवासीय नेपाली संघका अध्यक्ष उज्ज्वलकुमार घिसिङका अनुसार एउटा घरको पाँचौं तलामा धेरै नेपाली आवतजावत गरिरहेको खबर पाएपछि प्रहरीले त्यहाँ छापा मारेको थियो । उक्त घरलाई घटनापछि सिल गरिएको घिसिङले बताए । अवैध रूपमा टर्कीबाट ग्रिस छिर्न नेपालीले ४ लाखदेखि साढे ४ लाख रुपैयाँसम्म संगठित मानव तस्करका एजेन्टलाई बुझाएको सूचना रहेको उनको भनाइ छ । सम्पर्कमा आएका नेपालीलाई सकेसम्म अवैध बाटोबाट नजान र त्यो खतरनाक रहेको बताउँदै आएका छौं, उनले भने, ग्रिस छिरेकाहरूले देखाउने प्रलोभनमा नेपाली धमाधम परिरहेका छन् । संगठित मानव तस्करका विभिन्न एजेन्टको भर परेर लाखौं खर्चेर जोखिमपूर्ण तरिकाले ग्रिस छिर्दा नेपाली जोखिममा पर्ने गरेको उनले बताए ।इन सन हाबर ले टर्कीमा अवैध आप्रवासीको संख्या बढिरहेको र ती सबै युरोप छिर्ने उद्देश्यले आएको भन्दै यस घटनालाई पनि त्यसैको एउटा शृंखलाका रूपमा अर्थ्याएको छ । नियन्त्रणमा लिइएका नेपालीलाई स्वास्थ्य परीक्षणपछि प्रहरी निगरानीमा राखिएको अनलाइनले उल्लेख गरेको छ । अवैध रूपमा टर्कीबाट ग्रिस छिर्ने क्रममा हुने दुर्घटनामा मृत्यु हुने शृंखला निरन्तर रहे पनि नेपाली संगठित मानव तस्करका भरमा जोखिम उठाएर छिरिरहेका छन् ।"
नागरिकको व्यक्तिगत निगरानी गर्ने कानुनको तयारी,"सुरक्षा निकाय स्वेच्छाचारी बन्ने खतराप्रतिवेदनले सुरक्षा निकायहरूमा सूचना संकलन, विश्लेषण, सम्भावित साइबर खतराको मूल्यांकन, अनुसन्धान र विकासका लागि आधुनिक प्रविधिको प्रयोग गर्नुपर्ने सुझाव दिएको छ । यसका लागि गृह र रक्षा मन्त्रालयलाई जिम्मेवार मन्त्रालयका रूपमा तोक्ने र सहयोगी निकायका रूपमा प्रधानमन्त्री तथा मन्त्रिपरिषद् कार्यालय रहने उल्लेख छ । राष्ट्रिय अनुसन्धान विभाग (राअवि) प्रधानमन्त्री कार्यालयमातहत भएकाले त्यसको नाम उल्लेख नगरी प्रतिवेदनमा प्रधानमन्त्री कार्यालयलाई समेटिएको छ । राष्ट्रिय सुरक्षा नीति २०७५ मा पनि सेना, राअवि र प्रहरीमा प्रतिजासुस उपकरणसहितको संयन्त्र स्थापना गर्ने भनिएको स्रोत बताउँछ । इजरायलबाट भित्र्याइएको फोन ट्यापिङ उपकरण त्यसकै लागि भएको स्रोत बताउँछ । २०७७ पुसमै प्रधानमन्त्री तथा मन्त्रिपरिषद् कार्यालयबाट स्वीकृति लिएर राअविले फोन तथा सामाजिक सञ्जाल ट्यापिङ गर्ने उपकरण भित्र्याएको हो ।राष्ट्रिय संवेदनशील सूचना तथा सञ्चार प्रविधि पूर्वाधार हरूको नियमन गर्न छुट्टै संयन्त्रबाट काम गर्नुपर्ने भनिएको छ । यसका लागि मुख्य जिम्मेवार निकाय रक्षा मन्त्रालयको प्रस्तावमा राष्ट्रिय सुरक्षा परिषद्बाट गर्ने भनिएको छ । सुरक्षा परिषद्का कामकारबाही सैनिक नियन्त्रण र निगरानीमा रहने संयन्त्र हो । संवेदनशील सूचना तथा सञ्चार प्रविधि पूर्वाधारहरू पहिचान गरी त्यसको निगरानी गर्न मापदण्ड तयार गर्ने भनिएको छ । यसका लागि जिम्मेवार निकायका रूपमा अनुसन्धान विभागलाई प्रवेश गराउने तयारी छ । २०७९८० भित्र यो काम अघि बढाउने प्रस्ताव छ । संवेदनशील सूचना तथा प्रविधि पूर्वाधारहरू पहिचान, उचित प्रबन्ध तथा नियमन गरी वर्गीकरण गर्ने पनि भनिएको छ । प्रधानमन्त्री तथा मन्त्रिपरिषद् कार्यालय, सञ्चार, गृह, रक्षा, कानुन मन्त्रालय र सरोकारवाला निकायलाई यसको जिम्मेवार निकायमा राखिएको छ । त्यस्तै सार्वजनिक निकायहरूमा पेनड्राइभको प्रयोग नियन्त्रण गर्न सिफारिस गरिएको छ । समितिका संयोजक भुसालले राष्ट्रिय गोपनीयतासँग जोडिएका सूचना तथा जानकारी लिक हुन नदिन तथा साइबर आक्रमणबाट जोगिन यस्तो प्रस्ताव गरिएको बताए । त्यस्तै अनुसन्धानका क्रममा आन्तरिक सूचना संकलनका लागि साइबर ब्युरो र केन्द्रीय अनुसन्धान ब्युरो मुख्य जिम्मेवारकर्ता निकाय तोकेर राष्ट्रिय सुरक्षासँग जोडिएका विषयमा सेना र राअविलाई केन्द्रित गराउन प्रस्ताव गरिएको छ । राष्ट्रिय प्रतिष्ठामा आँच पुर्याउने, घृणाद्वेष फैलाउने, अनलाइन ह्यारेसमेन्ट, साइबर बुलिङ गर्ने, जनजातिसमुदायमा खलल पुर्याउनेलगायतका डिजिटल सामग्री सम्प्रेषणको नियमन र नियन्त्रण गर्न प्रहरीको साइबर ब्युरो, राष्ट्रिय अनुसन्धान विभाग र प्रेस काउन्सिललाई खटाइने भनिएको छ ।"
कर्मचारी भर्ना गर्न प्रदेशका आफ्नै कानुन,"(काठमाडौं)  संघीय संसद्ले चार वर्षसम्म निजामती ऐन बनाउन नसकेपछि प्रदेशहरूले आफैं कानुन बनाएर कर्मचारी भर्ना प्रक्रिया अघि बढाएका छन् । संविधानको साझा अधिकार सूचीसँग सम्बन्धित ऐन नबन्दा प्रदेशले आफूखुसी कानुन बनाएर कर्मचारी भर्ना सुरु गरेका हुन् ।स्थानीय तह सञ्चालन ऐन २०७४ को दफा ८५ मा स्थानीय सेवाको गठन, सञ्चालन, व्यवस्थापनसम्बन्धी आधारभूत सिद्धान्त र मापदण्ड संघीय कानुनअनुसार हुने उल्लेख छ । तर लामो समयसम्म मागअनुसार कर्मचारी नपठाएकाले यसको असर विकास कार्यक्रम र बजेट खर्चमा समेत परेको भन्दै प्रदेशले आफ्नै कानुन बनाउन थालेका हुन् । केहीले भने संघीय ऐन आएपछि सोहीअनुसार हुने भन्दै कर्मचारी भर्ना गरिरहेका छन् । प्रदेशले संघ र प्रदेशको साझा अधिकारलाई एकल रूपमा प्रयोग गर्दै प्रदेशले कर्मचारी भर्नासम्बन्धी कानुन बनाएपछि यसले संघ र प्रदेशबीच द्वन्द्व सिर्जना हुने जोखिम छ ।वाग्मती प्रदेश मन्त्रिपरिषद्ले प्रदेश निजामती र स्थानीय तह कर्मचारी व्यवस्थापनसम्बन्धी अध्यादेश जारी गरेको छ । अध्यादेशमा प्रदेशको प्रमुख सचिव र मन्त्रालयका सचिवको दरबन्दी प्रदेशकै हुने प्रावधान छ । संघीय निजामती ऐनले प्रदेशले अहिले सिर्जना गरेको पद संघबाटै पठाउने व्यवस्था गरेमा अप्ठेरो अवस्था बन्नेछ । प्रदेश प्रमुख सचिव, मन्त्रालयका सचिव र स्थानीय तहका प्रमुख प्रशासकीय अधिकृत अहिले संघले पठाउँदै आएको छ । वाग्मती प्रदेश सरकारका प्रवक्ता तथा आन्तरिक मामिला तथा कानुनमन्त्री कृष्ण शर्मा खनालले संघीय निजामती ऐन नबन्दा प्रदेश सरकार क्षेत्रीय कार्यालयसरह भएको बताए । यति लामो समयसम्म ४० प्रतिशत कर्मचारीले कसरी काम गरे होलान् ? उनले भने, भोलि जे अवस्था आउँछ त्यही गरौंला भन्नेर अध्यादेश ल्याएका हौं । उनले आफूहरू संघीय निजामती ऐन पर्खंदापर्खंदा केही नलागेर यस्तो निर्णयमा पुगेको बताए । स्थानीय तहसँग प्रदेशको सम्बन्ध नभएको उनले बताए ।२०७६ मा तत्कालीन संघीय मामिला तथा सामान्य प्रशासनमन्त्री लालाबाबु पण्डितले पेस गरेको संघीय निजामती सेवासम्बन्धी विधेयकमा प्रदेशको प्रमुख सचिव, प्रदेश मन्त्रालयका सचिव र स्थानीय तहका प्रमुख प्रशासकीय अधिकृत संघले नै पठाउने उल्लेख छ । राज्यव्यवस्था तथा सुशासन समितिले पारित गरेर प्रतिनिधिसभामा पेस गरेको विधेयकको प्रतिवेदनमा भने प्रदेश सचिव र स्थानीय तहका प्रमुख प्रशासकीय अधिकृत प्रदेशको दरबन्दी हुने उल्लेख छ । राज्यव्यवस्थाको प्रतिवेदनमा भने प्रमुख सचिव संघबाट पठाउने उल्लेख छ । अहिले गठबन्धन सरकारले पनि प्रमुख सचिव प्रदेशको दरबन्दी हुने कल्पना गरेको छैन । संघीय मामिला तथा सामान्य प्रशासन मन्त्रालयका प्रवक्ता वसन्त अधिकारीले समन्वय नगरी आफूखुसी पद सिर्जना गर्दा समस्या आएको बताए । संविधानमै संघीय कानुनअनसार हुने विषयलाई हतार गरेर काम गर्दा संघ र प्रदेशबीच द्वन्द्व हुने उनको धारणा छ । संघीय मन्त्रालय केन्द्रीय निकाय भए पनि समन्वय भएको छैन, उनले भने, यस्तै विषयमा कानुनी प्रश्न उठ्न सक्छ । राज्यव्यवस्थाको प्रतिवेदनसहित प्रतिनिधिसभामा पेस भएको विधेयक सरकारले गत कात्तिकमा फिर्ता लिएको थियो । संसद्बाट फिर्ता लिएपछि सरकारले अध्यादेशका रूपमा जारी गर्ने तयारी गरे पनि दलीय सहमति हुन सकेको छैन । प्रदेश प्रमुख सचिव, मन्त्रालयका सचिव र स्थानीय तहको प्रमुख प्रशासकीय अधिकृत प्रदेशको हुने कि संघको भन्ने विवाद छ । वाग्मती प्रदेशले भने उनीहरूको दरबन्दी आफ्नै हुने प्रावधानसहितको प्रदेश निजामती अध्यादेश जारी गरेको छ । संघले पठाउने प्रमुख सचिव हुन् या सचिव सबैले उतैको भाषा बोल्ने गरेको गुनासो मन्त्री खनालको छ ।संघीय ऐन नबनेपछि सबै प्रदेशले कर्मचारी भर्ना सुरु गरेका छन् । संघले संगठन तथा व्यवस्थापन सर्वेक्षण (ओएनएम) मार्फत निर्धारण गरेको कर्मचारी संख्यालाई आधार मानेर कतिपय प्रदेशले कर्मचारी भर्ना गरिसकेका छन् । तर उनीहरूको पद दर्ता, प्रमोसन, सेवा, सुविधा र निवृत्तिभरणपछिको व्यवस्थापनका विषयमा अन्योल छ । संघीय कर्मचारीको राष्ट्रिय किताबखाना (निजामती) ले सबै तथ्यांक राख्ने गरे पनि अहिले प्रदेशले पदपूर्ति गरेकाको विषय अन्योल भएको हो । प्रदेश र स्थानीय तहका कर्मचारीको किताबखाना कस्तो हुने भन्ने संघीय कानुनअनुसार निर्धारण हुने व्यवस्था छ । लुम्बिनी प्रदेश मुख्यमन्त्री कार्यालयका प्रवक्ता नरेन्द्रकुमार रानाले भर्ना गरेका कर्मचारीको सेवा, सुविधा, प्रमोसन, सरुवा आदिबारे अन्योल रहेको स्वीकारे । संघले २०७६ जेठमा स्थानीय तहका लागि लोक सेवामार्फत पदपूर्ति गरेको ९ हजार ४ सय कर्मचारीको व्यवस्थापन जसरी हुन्छ, हाम्रो पनि त्यहीअनुसार हुने अपेक्षामा छौं, रानाले भने, अहिले पनि हामीले प्रदेशमा कर्मचारीको पदपूर्ति प्रक्रिया अघि बढाएका छौं । संघीय मन्त्रालयको अनुरोधमा स्थानीय तहका लागि २०७६ मा कर्मचारी भर्ना गरिएको थियो । किताबखानाले भने ती कर्मचारीको पनि अभिलेखमात्र राखेको छ । संघीय निजामती ऐनमा जस्तो व्यवस्था हुन्छ, उनीहरूको वृत्तिविकास सोहीअनुसार हुने संघीय मामिलाका प्रवक्ता अधिकारीले बताए । वाग्मती प्रदेशका मन्त्री खनालले भने निजामती किताबखाना स्थापनाको तयारी गरेको जानकारी दिए । हामी किताबखाना पनि तयार गर्दै छौं, उनले भने । सातै प्रदेशले कर्मचारी भर्ना गरे पनि पद दर्ता गर्ने निकाय छैन । कर्णाली प्रदेशमा निमित्त प्रमुख सचिव भीमराज थानीले कर्मचारी अभावमा काम गर्न नसकिएको बताए । उनले प्रदेशले केही कर्मचारी पदपूर्ति गर्न खोजे पनि अदालतमा मुद्दा परेपछि रोकिएको उनले बताए । संघले दरबन्दीअनुसार कर्मचारी नपठाएको गुनासो उनले गरे । मन्त्रालयहरूका उपसचिवले काजमा काम गरिरहेको उनले बताए । सरकारले संसद्बाट फिर्ता लिएको संघीय निजामती विधेयकलाई तत्काल अध्यादेशका रूपमा जारी गर्ने सम्भावना टरेको छ । स्थानीय तह निर्वाचन आचारसंहिता लागू भइसकेकाले अब निर्वाचनअघि अध्यादेश जारी नहुने संघीय मन्त्रालय स्रोतले बताएको छ ।"
"गठबन्धन अलमलमा, एमाले उम्मेदवार छनोटमा","(हेटौंडा)  स्थानीय तहको निर्वाचन नजिकिँदै जाँदा राजनीतिक दलहरू उम्मेदवार छनोट गर्नमा व्यस्त छन् । एमालेले वडातहदेखि नै उम्मेदवार छनोट प्रक्रियालाई तीव्रता दिएको छ । सत्तारूढ दलबीच गठबन्धनको अन्योलताले उम्मेदवार छनोट प्रक्रिया नै अलमलमा परेको छ । सत्तारूढ दलबीच गठबन्धनबारे केन्द्रीय तहमा निर्णय नहुँदा जिल्लामा दलहरू अनिर्णीत भएका छन् । उनीहरूले उम्मेदवार छनोटको प्रारम्भिक कार्य पनि सुरु गर्न सकेका छैनन् । वाग्मती प्रदेशमा पर्ने काभ्रे, दोलखा, सिन्धुली, मकवानपुर र सिन्धुपाल्चोकमा एमालेले उम्मेदवारको छनोट प्रक्रिया अगाडि बढाइसकेको छ । तर सत्तारूढ दलको गठबन्धन अलमलमा नै छ । काभ्रेमा स्थानीय तह निर्वाचनमा सत्तारूढ दलबीच गठबन्धनबारे केन्द्रीय तहमा निर्णय नहुँदा जिल्लामा दलहरू अनिर्णीत भएका छन् । स्थानीय तह निर्वाचन मिति नजिकिँदै उम्मेदवारबारे छलफल तीव्र पारेका प्रमुख दलले निर्णय गर्न नसकेका हुन् । कांग्रेसले उम्मेदवार तत्काल नटुंग्याउन निर्देशन दिएको छ । केही वडामा सर्वसम्मत रूपमा अध्यक्ष उम्मेदवार निर्णय भएको छ, जिल्ला सभापति तीर्थ लामाले भने, केन्द्रले तत्काल निर्णय नगर्न भनेको छ, गठबन्धनबारे टुंगो लागेपछि आएको निर्देशनअनुसार जान्छौं । कांग्रेसले चैत २५ सम्म जिल्ला कार्यसमितिमा सिफारिस गर्न भनेको थियो । माओवादी केन्द्र जिल्ला समन्वय समिति काभ्रेका संयोजक भोला अर्यालले केही दिनमा उम्मेदवारीबारे टुंगो लाग्ने बताए । अर्यालले भने, गठबन्धनको कुरा पनि छ, एक्लै तयारी पनि गरिरहेका छौं, केन्द्रले के निर्णय गर्छ, सोहीअनुसार अघि बढ्छौं । एकीकृत समाजवादीका जिल्ला सचिव दीपक गौतमले पनि गठबन्धनबारे निर्णय पर्खिरहेको बताए । समाजवादीले चैत २२ सम्म वडातहमा उम्मेदवार सिफारिस गर्न भनेको थियो । सत्ता साझेदार जनता समाजवादीले पनि केही स्थानीय तह र वडामा उम्मेदवार सिफारिस गरे पनि गठबन्धनका आधारमा छलफल अघि बढाएको छ । एमालेले पनि उम्मेदवार टुंग्याउने मिति पर सारेको छ । गठबन्धनको निर्णय आधारमा अघि बढ्ने रणनीतिमा रहेको एमालले चैत २६ सम्म उम्मेदवार टुंग्याउन भनेको छ । एमालेले ११ वडामा सर्वसम्मत अध्यक्षका उम्मेदवार टुंग्याएको छ । दोलखाको सबैभन्दा ठूलो भीमेश्वर नगरपालिकामा दलहरू वडा टोलसम्मै भेला, बैठक गरिरहेका छन् । गएको निर्वाचनमा कांग्रेस( माओवादी गठबन्धन भएर चुनावी मैदानमा उत्रँदा पनि आफ्नो गढ मानेको भीमेश्वर जोगाउन एमाले सफल भएको थियो । तर अहिले यो नगरका लागि पाँचदलीय गठबन्धनले एमालेको गढ भत्काउने गरी चुनावी रणनीति बनाइरहेका छन् । खासगरी भीमेश्वरमा कांग्रेस, माओवादी र नेकपा एकीकृत समाजवादीबीच गठबन्धन हुने लगभग पक्कापक्की भइसकेको छ । तर गठबन्धनको मोडालिटी भने अझैसम्म तय भैसकेको छैन । भीमेश्वर प्रमुखमा नेपाली कांग्रेसबाट ईश्वर मानन्धरले उम्मेदवारी दिने लगभग निश्चित हुँदा उप(प्रमुख र वडासम्मै गठबन्धनको खाका तयारी सुरु भएको कांग्रेसका जिल्ला कार्यसमितिका सदस्य तथा नगरका नेता रामजी चौलागार्इंले बताए । भीमेश्वरमा चुनावी गठबन्धन हुने सहमति भइसकेको छ, उनले भने, कांग्रेसले प्रमुख पाउने निश्चित भैसकेकाले वडासम्मै सिट बाँडफाँटको खाका तयार पार्ने गरी छलफल भैरहेको छ । उनका अनुसार गठबन्धनका दलको मतका आधारमा सिट बाँडफाँट हुनेगरी सहमति भएको छ । भीमेश्वरमा एकीकृत समाजवादीले उपप्रमुख दाबी गरेको कांग्रेसका एक नेता बताए । यस्तोमा माओवादीसँग अघिल्लो चुनावमा भएको गठबन्धनका आधारमा उसले पनि उपप्रमुख दाबी गर्ने तयारी गरेको ती नेताले कान्तिपुरसँग भने । नगरमा गठबन्धनका विषयमा बैठक भैरहेको माओवादी नेता गोपाल पाण्डेले बताए । गठबन्धन गरेर जाने विषयमा मोटामोटी सहमति भैसकेको छ, उनले भने, उम्मेदवारीका विषयमा अहिले हामीले कुनै विषय गठबन्धनमा राखेका छैनौं । भीमेश्वरमा नेकपा एकीकृत समाजवादीले उपप्रमुखसँगै केही वडामा दाबी गरेको जिल्ला अध्यक्ष भीमप्रसाद दाहालले बताए । भीमेश्वरमा गठबन्धन भएरै आए पनि आफ्नो जनमत बलियो भएको निष्कर्षसहित चुनावी अभियानमा लागेको छ एमाले । भीमेश्वरमा एमालेका मुख्यगरी दुई जना आकांक्षी टिकटका दाबेदार छन् । पत्रकारिताबाट राजनीतिमा प्रवेश गरेर जिल्ला उपाध्यक्ष भएका राजेन्द्र मानन्धर र हालका भीमेश्वरका प्रमुख भरतबहादुर केसी मुख्य दाबेदारका रूपमा छन् । यसैबीच निर्वाचन नजिकिँदै गर्दा सिन्धुलीको दुई स्थानीय तहमा सत्तारूढ दलहरूबीच चुनावी तालमेल गर्ने सहमति भएको छ ।दुधौली नगरपालिका र तीनपाटन गाउँपालिकामा सत्ता गठबन्धन दलबीच चुनावी तालमेल गर्ने सहमति भएको हो । ती स्थानीय तहमा गठनबन्धन भर्सेस एमालेको प्रतिस्पर्धा हुने मतदाताले बताएका छन् । २०७४ को स्थानीय निर्वाचनमा यी दुई पालिकामा एमाले, कांग्रेस र माओवादीबीच कडा प्रतिस्पर्धा भएको थियो । पालिकास्तरमा गठबन्धन भए पनि वडास्तरमा भने धमाधम उम्मेदवारी घोषणा भइरहेको छ । सत्तारूढ दलबीच तालमेलको तयारी भइरहेका बेला एमालेले भने सबै पालिकामा वडा अध्यक्षहरूको उमेदवार टुंगो लगाउने क्रममा रहेको प्रचार विभाग प्रमुख सन्जय दाहालले बताए । यस्तै मकवानपुरका राजनीतिक दल उम्मेदवार टुंग्याउने अन्तिम कसरतमा छन् । नेकपा एमालेले केन्द्रीय निर्देशनअनुसार वडा तहका आकांक्षीको नामावली संकलन गरेको छ भने सत्तागठबन्धनमा रहेका दलहरू केन्द्रीय निर्देशन कुरेर बसिरहेका छन् । एमालेले वडा तहको प्रारम्भिक सिफारिस जिल्ला तहलाई गरेको र अधिकांश वडामा सर्वसम्म रूपमा उम्मेदवार टुंगिएको जिल्ला अध्यक्ष एकालाल श्रेष्ठले जानकारी दिए । केही वडाबाट तीनजनाको दरले अध्यक्षको नाम सिफारिस भएर आएको छ । हामी चैत २९ भित्र वडा र गाउँपालिका तहको उम्मेदवार टुंग्याउनेछौं उनका अनुसार नगर र उपमहानगरको उम्मेदवार प्रदेश कमिटीले वैशाख पहिलो हप्ताभित्र टुंग्याउने सम्भावना रहेको छ । अघिल्लो स्थानीय तहको निर्वाचनमा जिल्लाको १० मध्ये ६ स्थानमा एमाले विजयी भएको थियो ।केन्द्रीय निर्देशनअनुसार सत्ता गठबन्धनका कांग्रेस, माओवादी केन्द्र, नेकपा (एस), जसपा र राष्ट्रिय जनमोर्चाको वैठक बसेपनि उम्मेदवारको विषय अझै टुंगिएको छैन । गठबन्धनको मोडालिटी क्लिएर भएपछि सोहीअनुसार निर्णय हुनेछ, कांग्रेस जिल्ला सभापति तथा गठबन्धन संयोजक बुद्ध लामाका अनुसार वडा तहबाटै तालमेल गरेर अगाडि बढ्ने सहमति भएको छ ।सिन्धुपाल्चोकमा स्थानीय तहको चुनावी सरगर्मीलाई केन्द्रमा राखेर मुख्य राजनीतिक दलले आन्तरिक छलफलसहित अन्य तैयारीमा कस्सिएका देखिन्छन् । सत्ता गठबन्धन दल कांग्रेस, माओवादी केन्द्र र एकीकृत समाजवादीले चुनावी अभियानलाई गाउँ टोल लक्षित बनाउनमा व्यस्त छन् । नेकपा एमालले जिल्लाको तीन नगर र नौ गाउँपालिकाभर निर्विरोध उम्मेदवार चयनलाई आइतबारसम्म सकिसक्ने लक्ष्यका साथ आन्तरिक छलफल गरिरहेको छ । नेकपा एमालेका जिल्ला अध्यक्ष कमल नेपालका अनुसार स्थानीय निर्वाचन लक्षित वडा तहमा वडाअध्यक्ष, सदस्यका उम्मेदवार झन्डै अन्तिम टुंग्याउने गरी एक सय ३ वडाभर बिहीबार छलफल भइरहेको छ । हेलम्बुमा ६ वडामा निर्विरोध उम्मेदवार चयन भएका छन्, यीबाहेक भोटेकोसी, त्रिपुरासुन्दरी, लिसंखुपाखर, सुनकोसी, बलेफी, पाँचपोखरी थाङपालसहित अन्य गापामा केही वडाका उम्मेदवार छानिए, अन्यबारे मिटिङ हुँदै छ, नेपालले भने । कांग्रेस र माओवादी केन्द्रले केन्द्रीय तहमा गठबन्धनको निर्णय गरिसकेका छन्, तर जिल्ला तहमा गठबन्धन गरेर जानेबारे खासै ठोस काम भने केही भएको छैन । चुनावी गठबन्धनबारे गत हप्ता माओवादी केन्द्र र एकीकृत समाजवादीबीच पहिलो पटक सामान्य छलफल भएको थियो । कांग्र्रेस, माओवादी केन्द्र र एकीकृत समाजवादीका एक पटक अनौपचारिक बैठक भए पनि खासै केही निर्णय भएको छैन । नगेन्द्र अधिकारी (काभ्रे) केदार शिवाकोटी (दोलखा) राजकुमार कार्की (सिन्धुली)सुवास विडारी (मकवानपुर) र अनिश तिवारी (सिन्धुपाल्चोक)"
गभर्नरमाथि हुल्लडबाजी प्रतिशोध,"आफूमाथि उठेका प्रश्नहरूप्रति जवाफदेह बन्नुको सट्टा तिनलाई विषयान्तर गर्दै अर्थमन्त्री जनार्दन शर्माले उल्टो राष्ट्र बैंकका गभर्नर महाप्रसाद अधिकारीमाथि नै प्रतिशोध साध्नु सरासर अनैतिक र अन्यायपूर्ण छ । आवरणमा जेजे तर्क दिइए पनि अन्तर्यमा स्वायत्त निकाय राष्ट्र बैंकलाई अर्थ मन्त्रालयकै शाखाप्रशाखाजसरी चलाउन नमानेको र पछिल्लो समय अमेरिकाबाट शंकास्पद रूपमा आएको रकम फुकुवा नगरेकामा आक्रोशित शर्माले प्रधानमन्त्री शेरबहादुर देउवाको समेत साथमा मन्त्रिपरिषद्मार्फत गभर्नर अधिकारीमाथि छानबिन अगाडि बढाएका हुन् । राष्ट्र बैंकको स्वायत्ततामाथि नै आक्रमण गरी गलत नजिर बसाउने यो कदम किमार्थ सही छैन । यो कुनै राजनीतिक नेतृत्वले आफ्नो सचिवालयको कर्मचारी वा कुनै सरकारी अड्डाको प्रशासनिक प्रमुख हटाएजस्तो साधारण घटना होइन । रूपमा अर्थमन्त्री शर्मा र गभर्नर अधिकारीबीचको टकरावजस्तो देखिए पनि सारमा यो विधि अनुरूप चल्ने कि नचल्ने भन्ने प्रश्न हो । र, यस क्रममा अर्थमन्त्री शर्माले जुन व्यक्तिगत अहम् प्रस्तुत गरेका छन्, त्यसको परिणति भने राष्ट्र बैंक अर्थात् समग्र संस्थाले नै भोग्नुपर्नेछ, जसको असर राष्ट्रिय अर्थतन्त्रमाथि पनि स्वाभाविक रूपमा पर्नेछ । त्यसैले यो बेथिति निम्त्याउनमा अर्थमन्त्री शर्मा मात्र नभएर प्रधानमन्त्री देउवा पनि उत्तिकै जिम्मेवार छन् । सरकार प्रमुखका रूपमा देउवा मात्रै विधिपद्धतिका पक्षमा उभिदिएका भए मन्त्रिपरिषद्बाट गभर्नर अधिकारीमाथि प्रतिशोध साध्ने र राष्ट्र बैंकजस्तो स्वायत्त संस्थाको मनोबल गिराउने कार्य हुने थिएन । आफ्ना कुनै पनि मन्त्रीले बाटो बिराउँदा तिनलाई सच्याउने वा प्रतिस्थापन गर्ने दायित्व प्रधानमन्त्रीको हो, तर उनी स्वयं हुल्लडबाज प्रवृत्तिको मतियार बन्दै विधिपद्धति र स्वायत्त संस्थामाथि प्रहार गर्न जसरी अग्रसर भएका छन्, त्यसलाई कसै गरी जायज मान्न सकिन्न । सिंहदरबारमा राजनीतिक नेतृत्व त आउनेजाने भइरहन्छ, मुलुकको आर्थिकवित्तीय स्थायित्व कायम गर्न अविच्छिन्न रूपमा कार्य गर्नकै निम्ति राष्ट्र बैंकजस्तो स्वायत्त संयन्त्र खडा गरिएको हो । यही कारण, जुनसुकै सरकारले नियुक्त गरे पनि गभर्नरको कार्यकाल पाँच वर्षको हुन्छ । तर, मुलुकको मौद्रिक नीति र अर्थतन्त्रप्रति जिम्मेवार संस्थाको प्रमुखलाई चलाएर सरकारले एउटा स्वायत्त निकायको साखलाई गिजोल्न खोजेको छ । प्रजातन्त्र पुनःस्थापनासँगै राज्यका संस्थाहरूमा सुरु भएको दलीयकरण र राजनीतिक हस्तक्षेप गणतन्त्र युगमा अझ उत्कर्षतर्फ उन्मुख छ, र यही क्रमको पछिल्लो दृष्टान्त हो, गभर्नर प्रकरण । स्वार्थपूर्ण दलीय हस्तक्षेपबाट अधिकांश संस्थाहरू जर्जर बनिरहँदा राष्ट्र बैंक त्यस्ता एकाध निकायमध्ये पर्थ्यो, जो तुलनात्मक रूपमा राजनीतिक कुदृष्टिबाट बच्दै आएको थियो । परन्तु यस्तो स्वायत्त निकायमाथि पनि अर्थमन्त्री शर्माले राजनीतिक र दलीय हस्तक्षेपको अभ्यास थालेका छन्, जसले दूरगामी दुष्परिणाम निम्त्याउनेछ । यसअघि अख्तियार दुरुपयोग अनुसन्धान आयोगले मुद्दा दायर गरेपछि तत्कालीन गभर्नर विजयनाथ भट्टराई निलम्बनमा परेको घटनाप्रसंग अर्कै हो । मनमुटाव मात्रै त यसअघिका अर्थमन्त्री र गभर्नरबीच पनि नभएका होइनन् । पूर्ववर्ती गभर्नर चिरञ्जीवी नेपाल र तत्कालीन अर्थमन्त्री युवराज खतिवडाबीच पनि सौहार्दपूर्ण सम्बन्ध थिएन । तैपनि त्यति बेला राष्ट्र बैंकको संवेदनशीलतामाथि खेल्ने प्रयास तत्कालीन सरकारले गरेन । अहिलेको सरकारले त्यति न्यूनतम बुद्धि पनि देखाउन सकेन, जुन समग्र अर्थतन्त्रकै लागि दुर्भाग्यपूर्ण छ । फेरि अहिले त्यस्तो बेला गभर्नरमाथि कारबाहीको डन्डा तेर्स्याइएको छ, जति बेला मुलुकको अर्थतन्त्र असामान्य मोडमा छ । अर्थ मन्त्रालय र राष्ट्र बैंकका नेतृत्व व्यक्तिगत मनमुटावलाई पर सारेर अर्थतन्त्र सुधार्न एकजुट हुनुपर्ने अवस्था छ, उनीहरूले उद्योग वाणिज्य तथा आपूर्ति मन्त्रालय, राष्ट्रिय योजना आयोगजस्ता अरू सरोकारवाला निकायहरूसित पनि उचित समन्वय गर्नुपर्ने स्थिति छ । तर यही बेला एउटा जिम्मेवार निकायको प्रमुखमाथि व्यक्तिगत इबी साध्ने किसिमले सरकार जाइलाग्नु शुभसंकेत होइन ।कानुनतः कुनै पनि गभर्नरमाथि सरकारले छानबिन गर्न अवश्य पाउँछ । राष्ट्र बैंक ऐन, २०५८ अनुसार केही निश्चित अवस्थामा सरकारले गभर्नरलाई सफाइ पेस गर्ने अवसरबाट वञ्चित नगरी जाँचबुझ समितिको सिफारिस बमोजिम हटाउन सक्छ । अहिले सरकारले अधिकारीमाथि राष्ट्र बैंकको उद्देश्य हासिल गर्न बैंकले गर्नुपर्ने कार्यहरू कार्यान्वयन गर्नगराउन कार्यक्षमताको अभाव भएको, व्यवस्थापकीय जिम्मेवारी पूरा गर्न नसकेको र राष्ट्र बैंकभित्रका अतिगोप्य सूचना चुहाएको जस्ता अमूर्त आरोप लगाएको छ । तर यी आरोपहरू प्रमाणमा आधारित नभएर मनोगत प्रकृतिका छन्, यसरी केवल प्रतिशोध साध्नकै निम्ति कानुनको दुरुपयोग गर्नु आफैंमा खतराको सूचक हो । अर्थमन्त्री शर्माले आफ्नो अकर्मण्यता ढाकछोप गर्न पनि गभर्नर अधिकारीलाई बलिको बोको बनाउन चाहेको बुझ्न मुस्किल छैन ।वास्तवमा विद्यमान आर्थिक संकटको समाधानार्थ पाइला चाल्न नसकेका कारण अर्थमन्त्री शर्मा आफैंले पो राजीनामा दिनुपर्ने हो । किनभने अहिले आम जनजीवनलाई प्रभावित पार्ने गरी मुलुकको अर्थतन्त्र जसरी संकटको उत्कर्षमा पुग्दै छ, त्यसको मूल कारक राजनीतिक नेतृत्वको अक्षमता नै हो । अर्थमन्त्री शर्माले अर्थतन्त्र सम्बन्धी बागडोर सम्हालेका निकायहरूसँग उचित समन्वय गरी समस्या समाधान गर्नुको सट्टा एकपछि अर्को विवादास्पद निर्णय गरिरहेका छन् । आफूलाई सच्याउनुको सट्टा व्यावसायिक जगत् र बैंकिङ प्रणालीलाई थप अस्थिर र त्रस्त बनाउने गरी घातक कदम चाल्दै आएका छन् । पछिल्लो समय राजदूतहरूको सिफारिस र राष्ट्रिय सभा सदस्य मनोनयनमा लोकलाजको हेक्का नराखेको सरकारले राष्ट्र बैंकको अति संवेदनशीलतालाई पनि अत्यन्त कम आँकेको छ । गभर्नरलाई पर्याप्त मनासिब कारणबिनै चलाउँदा राष्ट्र बैंकजस्तो संस्था अस्थिरता र अनिश्चयको केन्द्र बन्ने हेक्का उसले राखेको देखिँदैन । यसबाट देशको आर्थिक, वित्तीय तथा मौद्रिक प्रणाली थप विशृंखलित बन्ने निश्चितप्रायः छ । तसर्थ, आफ्नो त्रुटिलाई मनन गर्दै गभर्नर अधिकारीलाई पदमुक्त गर्ने योजनाबाट सरकार पछि हट्नैपर्छ । नत्र, भोलिका दिनमा आउने राष्ट्र बैंकका नेतृत्वको आत्मविश्वासमाथि सरकारको तरबार सधैं झुन्डिरहनेछ र यो संस्थामा पनि दलीय छाया परिरहनेछ । भनिरहनुपर्दैन, त्यस्तो अवस्थाले मुलुकलाई कहाँ पुर्याउनेछ । त्यसैले सर्वत्र जलाउने प्रतिशोधको अग्नि अर्थमन्त्री र प्रधानमन्त्रीले थप नसल्काएकै बेस ।"
भ्युटावर 'समृद्धिको स्तम्भ,"भुइँतह भुलेर भ्युटावर सम्पादकीयमा स्थानीय निकायहरूले अनावश्यक कामलाई प्राथमिकता दिएर बजेट दुरुपयोग गरेको, जरुरी कार्यक्रमको वास्ता नगरेको चर्चा गरिएको छ । केन्द्रको नियन्त्रण, नियमन नभएकै कारणले हुन सक्छ, यतिबेला स्थानीय तहका पालिकाहरूले डोजरे विकास र भ्युटावर निर्माणलाई समृद्धिको स्तम्भ मान्न थालेका छन्, आँखा चिम्लेर यी कामलाई प्राथमिकतामा राख्ने गरेका छन् । भ्युटावर मात्रको कुरा गर्दा अहिलेसम्म जिल्लाजिल्लामा तीन अर्ब रुपैयाँभन्दा बढी खर्च गरेर अनावश्यक संरचना निर्माण गरिएको बताइन्छ । धेरै स्थानीय निकायले राम्रा काम नगरेका होइनन् तर मूलतः दृश्यरमिता हेर्न ठड्याइएका भ्युटावरको आवश्यकता, उपादेयतामाथि सर्वत्र निन्दा हुन थालेको छ । स्थानीय तहले स्वास्थ्य सेवा विस्तार, एम्बुलेन्स व्यवस्थापन, खानेपानी एवं सरसफाइका कार्यक्रममा टेवा पुर्याउँछन् भने पुस्तकालय निर्माणव्यवस्थापन, स्थानीय संस्कार, संस्कृति, भाषा, कला, साहित्यको उत्थानले समाज समृद्ध एवं सभ्य बन्छ । अधिकांश ग्रामीण भेगका विद्यालयहरूमा छात्रामैत्री शौचालय नहुँदा सानै उमेरमा स्कुल छोड्ने, जिन्दगीभर उनीहरू प्रताडित हुने गरेका विषयमा स्थानीय सरकारको ध्यान पटक्कै पुगेको देखिँदैन । युवालाई विदेश पलायन हुन नदिने कार्यक्रम संघीय र स्थानीय सरकारसँग छैन । यावत् जल्दाबल्दा समस्या हुँदाहुँदै कामकुरो एकातिर कुम्लो बोकी ठिमीतिर जस्तो गरी सरकारलाई बरालिन सुहाउँछ ? च्याउ उम्रेसरह अन्धाधुन्द तरिकाबाट विस्तार गरिएका भ्युटावरहरूले जनताको कस्तो समस्या समाधान गर्लान् ? ठूला सहरमा बाहेक अनगिन्ती भ्युटावर बनाएर समृद्ध बन्न खोज्ने कुन मुलुक हो ? यस्तो कुरूप शैली अन्य देशमा देख्न पाइन्छ र ? जबसम्म प्राकृतिक संरचनामाथि धावा बोल्दै डोजरे विकास, भ्युटावर निर्माण लगायतका अवाञ्छित गतिविधिले निरन्तरता पाउँछ तबसम्म मुलुक अधोगतिमा लागिरहने निश्चित छ । भुवनेश्वर शर्मा, चन्द्रागिरि२, काठमाडौं"
अर्थतन्त्र सुधारको खाँचो,"दिनानुदिन अर्थतन्त्र धराशायी बन्दा पनि जिम्मेवार निकाय मौन बसेको देख्दा अचम्म लाग्छ । बैंकहरूमा मौज्दात कम भयो भनेर बचतकर्ताहरूलाई ब्याजदर बढाएका छन्, जसको असर ऋणीहरूलाई परेको छ । निर्वाचन आउँदै छ, त्यसका लागि खर्च कसरी व्यवस्थापन गर्ने भन्ने सोच सरकारमा छैन । वैदेशिक ऋण लिन तम्सने सरकार, त्यसलाई कसरी तिर्ने भन्ने सोच्दैन । ऋणमाथि ऋण थपरे समृद्धिको नारा लगाउनुको अर्थ छैन । महँगीले आकाश छोएको छ, दैनिक काम गरेर खानेहरूलाई बिहानबेलुका कसरी छाक टार्ने भएको छ । निर्यातभन्दा आयात चौगुना बढी भएपछि अर्थतन्त्र बिग्रनु स्वाभाविक हो । उद्योगधन्दा, कलकारखाना देशमा पर्याप्त छैनन् । हरेक सामान आयात नगरी खान नपाइने बेला भइसक्यो । कृषि प्रणाली ध्वस्तै भइसक्यो, अर्बौंको चामल निर्यात गर्नुपरिरहेको छ । यस्तोमा अर्थतन्त्रको व्यापक सुधार गर्नुको विकल्प छैन, अब राजनीतिक दलहरू यो विषयमा गम्भीर हुनुपर्छ । पुरुषोत्तम घिमिरे, जोरपाटी, काठमाडौं"
राष्ट्र बैंकमाथिको अनुचित हस्तक्षेप,"अर्थतन्त्रमा देखिएको जोखिम बढ्दै जाँदा अर्थमन्त्री जनार्द्धन शर्मा सर्वत्र आलोचित बन्दै गइरहेको बेला सरकारले नेपाल राष्ट्र बैंकका गभर्नर महाप्रसाद शर्मामाथि विभिन्न आरोप लगाउँदै छानबिन गर्ने निर्णय गरेको छ । योलगत्तै गभर्नर शर्मा स्वतः निलम्बनमा परेका छन् । लामो समयदेखिको अर्थमन्त्री र गभर्नरबीचको मनमुटाव यतिबेला गम्भीर तथा निर्णायक तहमा पुगेको छ । यद्यपि सरकारको यस किसिमको कदम गलत र प्रतिशोधपूर्ण छ । सरकार आफ्नो गल्ती तथा कमजोरी ढाकछोप गर्ने, आफ्नो अक्षमता लुकाउने नियतबाट प्रेरित देखिन्छ । हाल अर्थतन्त्र गम्भीर मोडमा रहेको र संकटको अवस्था आउन सक्नेतर्फ राष्ट्र बैंकले संकेत गरेको बेलामा स्वतन्त्र निकायमाथिको हस्तक्षेपले जनमानसमा सरकारको कामकारबाहीप्रति सकारात्मक सन्देश जाँदैन । राष्ट्र बैंक स्वतन्त्र निकाय हो, सरकारको नेतृत्व जुन कुनै बेला परिवर्तन हुन सक्छ तर त्यसको असर राष्ट्र बैंक तथा अर्थतन्त्रमा पर्नु हुँदैन । सरकारको कदमले राष्ट्र बैंक पनि राजनीतिक कोपभाजनको सिकार बन्न पुगेको छ, जसले गर्दा आगामी दिनमा आउने नयाँ नेतृत्व स्वतन्त्रतापूर्वक काम गर्न सक्नेमा शंका मान्ने प्रशस्तै आधार सृजना भएको छ । अर्थतन्त्र पनि कमजोर हुने निश्चितप्रायः छ । राजनीतिक नेतृत्व जनताका समस्या बुझ्ने र समस्या समाधानका लागि पहल गर्ने संस्था हो, राष्ट्र बैंक आर्थिक क्षेत्रको समस्या समाधानका लागि स्थापित स्वतन्त्र निकाय । यी दुवै संस्थाबीच पारस्परिक समन्वय हुन आवश्यक छ । खुला रूपमा अर्थमन्त्रीले जुन आरोपहरू लगाएका छन्, ती प्रमाणित हुन आवश्यक छन् । अन्यथा अर्थमन्त्रीलाई सरकारले बर्खास्त गर्नुपर्छ । जुनसुकै सरकारले नियुक्ति गरेको भए पनि स्वायत्त निकायको गरिमा तथा पदीय मर्यादा राख्दै आफ्नो जिम्मेवारी पूरा गर्नु गभर्नरको दायित्व हो । गभर्नरले गरेका कामकारबाहीका विषयमा लागेका आरोपहरू सत्य छन् या छैनन् त भोलिका दिनमा प्रमाणित होला, सार्वजनिक कार्यक्रमहरूमा राष्ट्र बैंक र गभर्नरको विषयमा होच्याएर बोल्नु अर्थमन्त्रीको पदीय मर्यादाभित्र पर्छ र ? कि राजनीतिक नेतृत्वले मर्यादाविपरीत काम गर्न छुट पाउँछन् ? अवश्य पाउँदैनन् ।अर्थमन्त्रीले निश्चय पनि राष्ट्र बैंकको क्षेत्राधिकारमाथि हस्तक्षेप गरेकै हुन् । आफू अर्थमन्त्री भएपछि २७ वटै वाणिज्य बैंकका सीईओहरूलाई बोलाएर छलफल गर्नु तथा राष्ट्र बैंकलाई आफ्नो धारणा राख्न नदिनु क्षेत्राधिकारबाहिरकै कुरा हो, जसले दुई निकायबीच मतभेद बढाउने नै भयो । रेमिट्यान्सले धानेको हाम्रो अर्थतन्त्र, उत्पादनमूलक क्षेत्रमा लगानी नहुनु, देशमा उत्पादन नहुनु, आयात र निर्यातबीच अन्तर धेरै हुनु, खाद्यान्न तथा कृषिजन्य वस्तुसमेत आयात हुनु, विलासिताका सामग्रीको आयात धेरै हुनु, पुँजीगत खर्च कम हुनु, आम्दानीको अधिकांश हिस्सा खर्च गर्ने बानीलगायत कारणले अर्थतन्त्रमा संकट सृजना गरेको सत्य हो । यी समस्याहरूको तत्काल समाधानका लागि भनेर गत सोमबार बैंकका सीईओहरूलाई डाकेर मुख्यतः विलासिताका वस्तुको आयात प्रतिस्थापन गर्ने निर्णय गर्नु गभर्नरको स्वागतयोग्य काम हो । समस्या समाधानको अल्पकालीन विकल्प मात्र हुन सक्छ । राष्ट्र बैंकले बुझाएको १६ बुँदे सुझाव कार्यान्वयन गर्नतर्फ ध्यान नदिने अर्थमन्त्री कसरी योग्य, सक्षम र जिम्मेवार हुन् ? सिंगो अर्थतन्त्रमा समस्या सृजना हुँदा स्वाभाविक रूपमा जिम्मेवार त अर्थमन्त्री र सरकार हुन्छन् हैन र ? राजनीतिक स्वार्थबाट प्रेरित नभई स्वतन्त्र निकायको जिम्मेवारी पूरा गर्न खोज्दा राजनीतिक नेतृत्व, माफिया, व्यवसायी र मन्त्रीको आँखाको तारो बन्नु स्वाभाविक हो । आफ्नो र सरकारको कमजोरी ढाकछोप गर्ने अभिप्रायले राष्ट्र बैंकमाथि हस्तक्षेप गर्नु निन्दनीय छ । आशा छ, सरकार र राष्ट्र बैंकबीचको अन्तरसंघर्ष अन्त्य होस्, छिटोभन्दा छिटो अर्थतन्त्र सुधारतर्फ लम्कियोस् । सरोजकुमार ढुंगाना, शंखरापुर१, काठमाडौं"
चुनाव : मुद्दा प्रधान कि गठबन्धन ?,"करिब एक महिनापछि मतदाताहरू स्थानीय सरकारमा आफ्ना प्रतिनिधि चुन्न लाइनमा बसेका हुनेछन् । तर मतदाता अन्योलमा छन्, कसलाई चुन्ने उम्मेदवार, आफूलाई उचित लागेको पार्टी वा गठबन्धन ? राजनीतिक दलहरू नवप्रवेशीलाई अबिरमाला लगाइदिन र चुनावी गठबन्धन वा तालमेलको खाका बनाउन व्यस्त छन् । लाग्छ, यो चुनावमा गठबन्धन र तालमेल एक मात्र एजेन्डा हो । राजनीति, शासन, सरकार, नीति, नेतृत्व, कार्यक्रम जेजे भने पनि औंलामा गन्न सकिने केही व्यक्तिको सानो घेरामा कैद छ । चुनाव त्यसकै अनुमोदन मात्र हो । यो बृहत् चुनावी मञ्चनमा अब त मतदाताको भूमिका पनि गौण भइसक्यो जस्तो लाग्छ । चुनावका बेला कसले कति मतदाताको ठेक्का लिन सक्छ, त्यसकै अनुमानमा पार्टी प्रवेश, लेनदेन र गठबन्धन बन्ने र भत्कने हुन् । यसलाई तोड्न सक्ने हैसियत मतदाताले बनाउन सकेका छैनन् । मतदाताको त्यो शक्ति र सम्भावनालाई ओझेल पनि पारिँदै छ । लोकतन्त्रका नाममा हामी खराब राजनीतिको दुश्चक्रमा फसेका छौं । तर पनि यसलाई तोड्ने र नयाँ सुरुआत गर्ने भनेको चुनाव नै हो । अरू पनि विकल्प छन्, जनता विकल्पहीन भएर बस्ने कुरा हुँदैनÙ अहिले त्यसतर्फ नजाऔं ।यस पटकको चुनावलाई दुई प्रमुख गठबन्धन आआफ्ना कब्जामा लिने प्रयत्नमा छन् । चुनाव त्यसकै वरिपरि ध्रुवीकृत हुँदै छ । सत्तामा रहेका पाँच दल नेपाली कांग्रेस, माओवादी केन्द्र, एकीकृत समाजवादी, जनता समाजवादी र राष्ट्रिय जनमोर्चा यही गठबन्धनमा रहेर स्थानीयदेखि संघीय तहसम्मका चुनावबाट आफ्नो सत्ता जारी राख्न चाहन्छन् भने प्रमुख विपक्षी एमाले सकेसम्म यसलाई भत्काउने, चोइट्याउने रणनीतिमा छ । मुख्य मुद्दा सत्ता गठबन्धन जोगाउने वा भत्काउने नै हो । स्थानीय चुनाव यसको प्रिमियर सो हो । यसले नै संघीय र प्रादेशिक तहका चुनावको स्वरूप मात्र होइन, परिणाम पनि निर्धारण गर्नेछ । सत्तापक्षीय गठबन्धनका तुलनामा प्रमुख विपक्षी एमालेका लागि गठबन्धनको ठाउँ अलि सानो देखिन्छ । विभाजित दुई राप्रपा, विद्रोही नेकपा र सीके राउतको जनमत पार्टीसहितको औपचारिक र अनौपचारिक स्वरूपको गठबन्धन बन्न सक्छ । महन्थ ठाकुर नेतृत्वको लोकतान्त्रिक समाजवादीसँग पनि चुनावी तालमेल हुन सक्छ ।यो चुनाव माधवकुमार नेपाल नेतृत्वको एकीकृत समाजवादीको जीवनमरणको प्रश्न भएको छ । सत्ता र चुनावी गठबन्धन यसको सबैभन्दा ठूलो सहारा पनि हो । चुनावले त्यस पार्टीको हैसियत मात्र होइन, अस्तित्व र भविष्यसमेत निर्धारण गर्नेछ । यसले ल्याउने मत र सिटका कारण एमालेको साइज पनि निश्चित हुनेछ । तर सत्ता गठबन्धन आन्तरिक मोलमोलाइ, आशंका र अलमलमै छ । यो स्थिति मतदानका बेलासम्म पनि रहन सक्छ । त्यसका कारण एमालेले प्रचारबाजीको एकछत्र मैदान पाएको छ, चुनाव प्रचारमा केपी ओली अहिले पनि सबैभन्दा अगाडि छन् । माओवादी केन्द्र पनि परीक्षामै छÙ उसको परीक्षा भनेको हैसियत बढ्ने वा घट्नेसम्म हो, अस्तित्वको होइन । यस्तै, जनता समाजवादीको पनि लोकतान्त्रिक समाजवादीको भन्दा कति बढी हैसियत हुने हो भन्ने छ । जनता समाजवादीको नेतृत्वपंक्तिमा केही अनुहार पहाडका जनजाति र खसआर्यको देखिए पनि यसको मुख्य समर्थनस्थल तराईमधेश नै हो । गत चुनावमा केही उपस्थिति देखाएको विवेकशील साझा होस् वा राप्रपा, स्थितिमा कुनै उल्लेख्य परिवर्तनको ठाउँ देखिन्न । नेपालमा दलगत आधारमा मतदान गर्ने प्रवृत्ति अत्यधिक छ, त्यो पनि प्रमुख दलकेन्द्रित । गत स्थानीय चुनाव परिणामलाई हेर्ने हो भने पनि त्यो प्रस्ट हुन्छ । मेयर, उपमेयर लगायत सबै पदमा ८७ प्रतिशतभन्दा बढी ठाउँ तीन दल नेपाली कांग्रेस, नेकपा एमाले र माओवादी केन्द्रले लिएका थिए । करिब ८० प्रतिशत पपुलर भोट पनि यिनै दलको पकडमा थियो । मधेश प्रदेशमा तत्कालीन राजपा नेपाल र संघीय समाजवादी फोरमसहित पाँच दल प्रतिस्पर्धामा पुगे । राजपा र फोरमसमेतलाई मिलाउँदा यी पाँच दलले कुल सिटको करिब ९५ प्रतिशत जितेका थिए । अरू दलको हैसियत त मुस्किलले कुनै पालिका वा वडामा सीमित छ । यस पटक पनि स्थिति खासै फरक हुने देखिँदैन, यसकै पुनर्वितरण मात्र हो । एमाले विभाजनका कारण केही सिटको तलमाथि होला, नेपाली कांग्रेसले सबभन्दा बढी फाइदा लिन सक्ला, तर विगत चुनावहरूमा मतदाताको जुन पार्टीगत प्राथमिकता र मतदान व्यवहार छ, त्यसका आधारमा भन्नुपर्दा, समग्रमा पार्टीगत स्थितिमा आधारभूत परिवर्तन र भिन्नताको सम्भावना देखिन्न ।राजनीतिक दलहरूलाई लागेको छ, उनीहरूको भोट भण्डार निश्चित छ । माथिल्लो तहका अर्थात् नेताहरूले त्यसलाई अहिले मोबाइल बैंकिङजस्तै एउटा खाताबाट अर्को खातामा सजिलै चलायमान बनाउन सकिन्छ भन्ने ठानेका छन् । चुनाव पनि बैंक मर्जरजस्तै एउटा पार्टीको मत अर्कोमा खप्ट्याउने हो भन्ने छ । चुनावपछि अभ्यास हुने सत्ता गठबन्धनमा यो सम्भव छ, भइरहेका उदाहरण छन् । अहिलेको सत्ता गठबन्धन पनि त्यस्तै तर अलि जटिल उपज हो । जटिल यस अर्थमा कि, नेकपाको खारेजी, अदालतको परमादेश र एमाले विभाजनबिना यो सम्भव थिएन । मुद्दा राजनीतिकसंवैधानिक हुँदाहुँदै पनि अदालतीय र संसदीय प्राविधिकताका कारण यो जटिल बनेको थियो । यसलाई राजनीतिमा सरल रूपान्तरण गर्ने बाटो संसदीय चुनाव हो, तर त्यसभन्दा पहिले स्थानीय चुनाव गर्नुपर्ने संवैधानिक बाध्यता पर्यो । त्यसैले स्थानीय भने पनि यो संसदीय चुनावको पूर्वाभ्यासजस्तो भइरहेको छ । तर यथार्थचाहिँ यो स्थानीय चुनाव हो, मतदाता यसप्रति सचेत रहनु जरुरी छ ।पार्टी संगठन र नेतृत्वको काम चुनावमा सकेसम्म आफ्ना पक्षमा मतदाता बढाउने हो, नसके भएकालाई सुरक्षित गर्ने हो । नेपाली कांग्रेस यसमा पछि परिरहेको छ । २०१५ सालमा पाएको मत भण्डार नै अहिले पनि यसको मुख्य स्रोत हो । त्यस बेला यसले ३७२ प्रतिशत लोकप्रिय मत पाएको थियो । अहिले त्यो ह्रासोन्मुख छ । त्यस बेला ७ प्रतिशत मत ल्याएको कम्युनिस्ट पार्टी अहिले विभिन्न घटकमा विभाजित हुँदा पनि समग्रमा आधाभन्दा बढी मतदाताको प्रतिनिधित्व गर्ने हैसियतमा पुगेको छ । एमाले एक्लै पनि नेपाली कांग्रेससरह ३३ प्रतिशतको हाराहारीमा छ, माओवादीको १५ प्रतिशत छ । गत संसदीय चुनाव कम्युनिस्ट मतको शीर्ष विन्दु होÙ अब त्यो वृद्धितर्फ होइन, ह्रासोन्मुख छ । यसैभित्रको प्रतिस्पर्धा हो एमाले, माओवादी र एकीकृत समाजवादीको, यो चुनावमा । नयाँ मतदाता आकर्षण गर्ने ठाउँ छैन, भएकाको पनि आकर्षण घटेको छ ।यो त भयो पार्टी र तिनका गठबन्धनको कुरा, तर यहाँ मैले उठाउन खोजेको मुख्य चासो मतदाताको हो, उसको ठाउँ (स्पेस) को हो । चुनावमा मतदान गर्नु उसको बाध्यता मात्र हो कि उसका चाहना अभिव्यक्त हुने र त्यसले स्थानीय सरकार तथा राजनीतिक दलका काम एवं व्यवहारमा कुनै प्रभाव पार्ने ठाउँ पनि छ ? त्यो पक्षबाट हेर्दा स्थिति आशालाग्दो पटक्कै छैन । घोषणापत्र त आउलान्, पार्टीहरू तिनको तयारीमा लागेका पनि छन्, तर तिनले चुनावमा कुनै ड्राइभ दिने देखिन्न । जनतालाई विश्वस्त र प्रेरित गर्ने कुनै नयाँ मुद्दाको उठान छैनÙ नेतृत्व, व्यक्तित्व र पात्रता अरू स्खलित भएको छ । चुनावको मुखमा गरिएका नियुक्तिका अनुहारदेखि शंकास्पद ४० करोड रुपैयाँ चोख्याउन अर्थमन्त्रीको दुष्प्रयास र त्यही सिलसिलामा नेपाल राष्ट्र बैंकका गभर्नरमाथिको कारबाहीले यो अरू उजागर भएको छ । मुख्य कुरा, गठबन्धनको भ्रम चिरेर मतदाताले स्वतन्त्र निर्णय गर्न सक्ने कि नसक्ने ?यहाँ आफैंलाई एउटा प्रतिनिधि मतदाता भएर यसको केही व्याख्याविवेचना गर्नु सान्दर्भिक हुनेछ । म सामान्यतया नेपाली कांग्रेसलाई भोट हाल्दै आएको मतदाता हुँ, मजस्तै एमाले वा माओवादीलाई भोट हाल्दै आएका मतदाता पनि छन् । अरू दलका पनि होलान्, छन् । अब के मेरो भोट सत्ता गठबन्धनका जोसुकै उम्मेदवार वा पार्टीलाई गए पनि नेपाली कांग्रेसले नै पाउने हो ? अथवा, माओवादी वा एमालेबाट पृथक् भएर एकीकृत समाजवादीका पक्षमा पुगेका मतदाताले दिएको भोट नेपाली कांग्रेसको पक्षमा रूपान्तरण हुने हो ? संसदीय चुनावमा गठबन्धन गरे पनि मतदातालाई उम्मेदवार र पार्टी चयनको अलगअलग विकल्प उपलब्ध हुन्छ, तर स्थानीय चुनावमा त्यो ठाउँ छैन । त्यसैले यो गठबन्धन सबै दलका लागि एउटा जोखिमको यात्रा पनि हो । भलै, त्यसको प्रभाव अहिले धेरै ठूलो नहोला ।पार्टी समर्थक भए पनि मतदाताहरू नेताका रैती होइनन् । उनीहरूको अनुकूलतामा जता पल्टायो त्यतै जाने पनि होइनन् । गठबन्धनको अपरिहार्यता र महत्त्व सत्ताका सुविधाभोगी एवं अवसरको प्रतीक्षा गरिरहेकालाई होला, आम मतदाताका लागि छैन । आआफ्नो पार्टीगत आस्था, विचार र उम्मेदवारको गुणदोष हेरेर उनीहरू मतदान गर्न स्वतन्त्र छन् । यो चेतना नै लोकतान्त्रिक चुनावको सबैभन्दा महत्त्वपूर्ण तत्त्व हो ।म चाहन्छु, स्थानीय चुनावमा पार्टीकरण नभइदिए हुन्थ्यो, भए पनि अत्यन्त कम । तर त्यो कुरा यो चुनावमा मात्र होइन, आउने अरू चुनावमा पनि सम्भव देखिइरहेको छैन । चुनावको मुखमा केही रोचक समाचारले मेरो पनि ध्यान खिचेका थिए । आवश्यक परे आफू मेयरमा उम्मेदवार बन्न पनि तयार छु भन्ने डा बाबुराम भट्टराईको एउटा ट्वीट निकै चर्चित पनि भयो । केही पूर्वमन्त्री पनि मेयर बन्न इच्छुक देखिए । आफ्नो पेसागत काममा शुद्धता र ख्याति कमाएका पूर्वडीआईजी रमेश खरेलको पनि चर्चा आएको छ । केही कलाकारले समेत सामाजिक सञ्जालमार्फत आफ्नो नाम जाहेर गरेका छन् । राष्ट्रव्यापी रूपमा ख्याति पाएका कलाकार मेयरमा उठ्छन् भने त्यो स्वागतयोग्य कुरा हो, तर अहिलेसम्म त्यस्तो कोही देखिएको छैन । स्मरणीय छ, अहिले ठूलो शक्तिशाली छिमेकी रुसले गरेको आक्रमण र युद्धको अत्यन्त साहस एवं पूर्ण आत्मविश्वासका साथ सामना गरिरहेका युक्रेनका राष्ट्रपति भोलोदिमिर जेलेन्स्की चुनावपूर्व हास्य अभिनेताका रूपमा चर्चित थिए । त्यही लोकप्रियताले उनलाई चुनावमा विजयी गराएको थियो । आज उनी युक्रेनी स्वतन्त्रताको प्रेरक व्यक्ति बनेका छन् ।स्थानीय चुनावमा डा भट्टराईजस्ता राजनीतिज्ञ वा राष्ट्रव्यापी रूपमा चिनिएका कलाकार वा त्यस्तै कोही व्यक्तित्व आउँछन् भने उनीहरूले पार्टीको फेर समाउनुपर्दैन । यसका लागि पूर्वप्रधानमन्त्रीहरूमध्ये डा भट्टराईबाहेक सान्दर्भिक र योग्य पनि अर्को कोही मैले देखेको छैन । अरू त धेरै कन्भेन्सनल छन्, आआफ्ना प्रोटोकलमै अलमलिएका छन् । उनीहरूबाट त्यो आशा गर्न पनि सकिन्न । उनीहरूका लागि मेयर सानो पद भयो, हाम्रा लागि पनि उनीहरू अनुपयुक्त छन् । मन्त्रीहरूको त झनै काम छैन, नगरपालिकालाई नै अझ ध्वस्त बनाउँछन् । जहाँसम्म भट्टराईको कुरा छ, किन गोरखामा, त्यसमा पनि उनको स्थानीय नगरपालिका मात्र, नेपालको कुनै पनि महानगरमा उनी उपयुक्त छन् । उनको राजनीति ननकन्भेन्सनल पनि छ । यहाँ मैले डा बाबुराम भट्टराईको नाम एउटा प्रसंगमा मात्र लिएको हुँ, मुख्य कुरा दृष्टिकोणको हो । राजनीतिक पार्टीहरूको दृष्टिकोण केवल सत्तामुखी छ, कन्भेन्सनल छ, हाइरार्किकल छ । उनीहरूले यसलाई माथिल्लो सत्ताको भर्याङका रूपमा हेरेका छन् । तर लोकतन्त्र र समाजवादलाई साँच्चै जनताको तहमा पुर्याउने हो भने उनीहरू बस्ने गाउँ, टोल, बस्ती र समुदायमा पुर्याउनु आवश्यक छ । चीन वा नोर्डिक मुलुक हाम्रा लागि समाजवादी रूपान्तरणका मोडल होइनन्, हामीले यहीँभित्र खोज्नुपर्छ त्यसको नमुना र मार्ग पनि । स्थानीय सरकार र स्थानीय समुदायलाई त्यसको अभ्यासस्थल बनाउनुपर्छ । स्थानीय चुनाव त्यसकै लागि परिलक्षित हुनुपर्छ, चेतना भए ।"
प्रदेशका मूलभूत समस्या र समाधान,"प्रदेश सरकारहरू अस्तित्वमा आएको गत माघफागुनदेखि पाँच वर्ष लागेको छ । तिनको सफलताअसफलताको समीक्षा गर्ने बेला पनि हो यो । यसैले आलेख प्रदेश सरकार सञ्चालनमा देखिएका मूलभूत समस्याहरूमा केन्द्रित छ । प्रदेशको सबभन्दा टड्कारो समस्या कर्मचारीको न्यूनता नै हो । कर्मचारी समायोजनका समयमा प्रदेशलाई अवमूल्यन गरियो । कर्मचारी व्यवस्थापन लगायतका समस्याहरूको समाधानार्थ प्रदेश लोकसेवा आयोगहरू गठन भएका छन् । तर मूल कानून (संघीय निजामती सेवा ऐन) नहुँदा प्रदेश निजामती सेवा ऐन बन्न सकेको छैन । एकाध प्रदेशले बनाए पनि समन्वय र सामञ्जस्य लगायतमा समस्या छ । कानुनको समस्याका कारण कर्मचारीको वृत्तिविकास, निवृत्तिभरण र उपदान, रिक्त भएका तथा ओएन्डएम सर्वेक्षण गरिएका पदहरूमा भर्नामा समस्या छ । कर्मचारी समायोजन भएपछि कानुन बमोजिम अब स्थानीय तहको कर्मचारीको व्यवस्थापन पनि प्रदेशले नै गर्नुपर्ने हुन्छ । प्रदेशलाई आफ्ना कर्मचारीको न्यूनता लगायतको व्यवस्थापनको चुनौती त छँदै छ, पालिकाको समेत त्यत्तिकै जिम्मेवारी छ । केही हदसम्म एकदुई प्रदेशका लोकसेवा आयोगले अप्ठ्यारो फुकाए पनि आयोगबाट सिफारिस भई नियुक्त भएका कर्मचारीहरूको सिटरोल दर्तामा समेत समस्या छ । निजामती किताबखानामा दर्ता गर्ने व्यवस्थाका लागि प्रदेशहरूले संघीय सरकारसँग अनुरोध गरेको अवस्था छ । हाम्रो संघीयता समन्वय र सहकार्यमा आधारित भएको हुँदा हरेक प्रदेशले अलगअलग संरचना (किताबखाता) बनाउनुभन्दा पनि भएकै केन्द्रीय संरचनालाई थप क्रियाशील बनाउनतर्फ लाग्न जरुरी छ । तर यसको अर्थ हरेक पालिकादेखि सिटरोल लगायतका लागि केन्द्रमै धाउनुपर्छ भन्ने हैन । केन्द्रसँग आबद्धता भए पनि कामजति सबै प्रदेशमै हुने व्यवस्था मिलाउनु श्रेयस्कर हुन्छ । कर्मचारीकै सम्बन्धमा प्रमुख सचिव र सचिवहरूको छिटछिटो सरुवाका कारण पनि प्रदेशहरूले अपेक्षित परिणाम दिन सकेनन् । आफूसँग साँझबिहान काम गर्नुपर्नेगरिरहेको प्रमुखसचिवको सरुवामा समेत मुख्यमन्त्रीहरूसंँग कुनै रायसल्लाह लिइँदैन । संघीय निजमती सेवा ऐन जारी गर्न जति ढिला हुन्छ, त्यति नै प्रदेशका कर्मचारी मात्र हैन वडासम्मका कर्मचारीको व्यवस्थापनमा समेत अप्ठ्यारो रहिरहन्छ । संस्थागत संरचना निर्माण लगायतमा जग्गाजमिनको सहज उपलब्धता नहुनु प्रदेशका लागि ठूलै टाउकोदुखाइ बनेको छ । प्रदेशका लागि अहिले संस्थागत संरचना निर्माणको समय हो । प्रदेशहरू यसमा लागिपरेका पनि छन् । शून्यबाट काम आरम्भ गरेका प्रदेशले पाँचवर्षर् ेकार्यकालको चक्र पनि पूरा नगरेको अवस्थामा ठूलै परिणाम खोज्नु हतार नै हुनेछ । प्रदेशका मन्त्रालयकार्यालयहरू व्यवस्थित छैनन् । आवश्यक भवनहरू बनेका छैनन् । भवन बनाउन वित्तीय स्रोतको कमी छ । त्योभन्दा पनि समस्या जग्गाप्राप्तिमा छ । जग्गाप्राप्ति सम्बन्धी अधिकार प्रदेशलाई छैन, जसका कारण कार्यालयभवन निर्माणमा समस्या त छँदै छ, लगानीकर्ताहरूलाई जग्गा उपलब्ध गराउने सुविधासमेत प्रदेशलाई छैन । प्रदेश सरकार गठनको सुरुआतमै वाग्मती प्रदेशले चितवनमा गरेको लगानी सम्मेलनमा लगानीकर्ताहरूले यही समस्या तेर्स्याएका थिए । त्यस बेला म आफैं प्रदेशमा थिएँ । कार्यक्रमको आयोजना मैले नेतृत्व गरेको योजना आयोगले गरेको थियो ।कलकारखाना, औद्योगिकीकरण, व्यापार लगायतको अधिकार प्रदेशलाई भए पनि जग्गाप्राप्ति सम्बन्धी अधिकार नहुनाले संघीय सरकारसँग हारगुहार गर्नुपर्ने अवस्था छ । लगानीकर्ताहरूलाई जमिन उपलब्ध गराउने विषय त थाती नै राखौं, आफ्नै संस्थागत संरचना निर्माणका लागि पनि संघीय सरकारसँग धाइरहनुपर्ने अवस्था छ । जस्तो जग्गा नहुँदा प्रदेश शिशु स्याहार केन्द्र, बहुसांस्कृतिक ग्राम, प्रदेशस्तरीय विज्ञान प्रविधि प्रयोगशाला, अपांगता ग्राम, गण्डकी विश्वविद्यालय, शिक्षण अस्पताल, बीपी स्मृति ग्राम लगायतका संस्थागत संरचना निर्माणमा समस्या भएको गण्डकी प्रदेशले जनाएको छ । वाग्मती प्रदेश सरकारको गत फागनु ५ को मन्त्रिपरिषद् बैठकले प्रशासकीय भवन निर्माणका लागि जग्गा उपलब्ध गराउन संघीय सरकारलाई अनुरोध गर्ने निर्णय गरेको थियो । लुम्बिनी प्रदेशको राजधानी व्यवस्थापनका लागि दाङ देउखुरीमा सञ्चालित राप्ति प्राविधिक शिक्षालयको स्थानान्तरण गर्न सरस्वती माध्यमिक विद्यालय, गोबरडिया गढवाको जग्गा र राप्ति गाउँपालिकाको लालमटियास्थित आठ कित्ता जग्गा उपयोग एवं भोगाधिकारका लागि प्रदेश सरकारले संघीय सरकारमा सिफारिस गरी पठाएको लामो समय व्यतीत हुँदा पनि कुनै सुनुवाइ भएको छैन । जग्गाको समस्याले गर्दा प्रदेश सरकारका विकास आयोजनाहरू सञ्चालन गर्नसमेत कठिनाइ छ । वनक्षेत्रभित्र अर्कै समस्या छ । जग्गाप्राप्ति सम्बन्धी कानुनी जटिलता प्रदेशको ठूलै समस्याका रूपमा रहिरहेको छ । जग्गाप्राप्ति त संविधानमा उल्लेख नगरिएको विषय भयो, तर एकल अधिकार सूचीको पहिलो नम्बरमै भएर पनि अधिकार प्रयोग गर्न नपाएको क्षेत्र प्रदेश प्रहरी प्रशासन र शान्तिसुरक्षाको सवाल हो । राम्रोनराम्रो जे भए पनि निजामती कर्मचारीहरूको समायोजन त भयो तर प्रहरी प्रशासनको समायोजनमा संघीय सरकारले अहिलेसम्म ढिलाइ गरिरहेको छ । प्रमुख जिल्ला अधिकारी र जिल्ला प्रहरी कार्यालयहरूले प्रदेशसँग यथोचित समन्वय नगरेको र प्रदेशलाई कमजोर पार्ने गरी सीडीओ कार्यालयलाई चलायमान गराइएको गुनासो प्रदेशको छ । संघीय मुलुक क्यानाडा, जर्मनी, स्विटजरल्यान्डमा शान्तिसुरक्षासम्बद्ध २५ प्रतिशत कार्यभार स्थानीय सरकारहरूले गर्छन् । ६०७० प्रतिशतजति जिम्मेवारी प्रदेशहरूले गर्छन् । नेपालमा प्रदेशको एकल अधिकार सूचीमा भए पनि अझै प्रहरी समायोजन नगर्नु र शान्तिसुरक्षाको जिम्मेवारी प्रदेशलाई नसुम्पनु संघीयताप्रतिको बेइमानी हो, प्रदेशप्रतिको अविश्वास हो । कामका सिलसिलामा प्रदेशमा देखिएको अर्को समस्या संघीय सरकारका ससर्त अनुदानतर्फका योजना तथा कार्यक्रम सञ्चालनमा छ । यी कार्यक्रम तथा आयोजनाहरू ससाना प्रकृतिका भएका कारण अप्ठ्यारा छँदै छन्, त्यसमाथि कार्यान्वयनका क्रममा कतिपयको संशोधन तथा रकमान्तर गर्न संघमै धाउनुपर्ने परिस्थितिले थप समस्या उब्जाएको प्रदेशहरूको बुझाइ छ । आयोजना तथा कार्यक्रम सम्पन्न नहुँदै बीचैमा हात झिक्ने परिस्थितिका कारण सरकारको विश्वसनीयतामाथि नकारात्मक धारणा पैदा भएको गुनासोसमेत प्रदेशहरूको छ । संविधानले सवारीसाधन सम्बन्धी करराजस्वको अधिकार प्रदेश र स्थानीय तहको एकल अधिकारमा राखेको छ । एकल कर प्रशासन नीति अनुसार प्रदेशहरूले ६० प्रतिशत राजस्व आफूले राखी बाँकी ४० प्रतिशत स्थानीय तहलाई पठाउँछन् । सवारीसँग जोडिएको लाइसेन्स वितरणको विषयलाई पनि प्रदेशहरूले समस्याको अग्रभागमा राखेका छन् । यातायात सम्बन्धी कार्यालयहरू सुरुमै प्रदेशलाई हस्तान्तरण त भए तर सवारीसाधनको लाइसेन्सको सफ्टवेयर प्रदेशलाई हस्तान्तरण नगर्दा यसको नियन्त्रण, सञ्चालन, सुरक्षा र समग्र सेवाप्रवाहमा समस्या आएको प्रदेशहरूको ठम्याइ छ । प्रदेशका पदाधिकारीहरूले जानकारी गराए अनुसार यो सफ्टवेयरको सोर्सकोड भारतीय कम्पनीसँग छ, नेपालले पाएकोलिएको छैन । हाल लाइसेन्सका लागि करिब ६ लाख नागरिक प्रतीक्षारत छन् । सफ्टवेयरमै पनि विविध समस्या रहेको वाग्मती प्रदेश सरकारको अनुभव छ । लाइसेन्सजस्तो संवेदनशील विषयको सफ्टवेयर पनि विदेशी कम्पनीलाई बनाउन दिनु र यस सम्बन्धी विवरणहरू लिन नसक्नु लापरबाहीको पराकाष्ठा भएको प्रदेशहरूको बुझाइ छ । यस विषयमा त संघीय संसदीय समितिहरूले छलफल, अनुगमन र निगरानी गर्नुपर्ने सुझावसमेत प्रदेशहरूको छ । केही प्रदेशले वित्तीय हस्तान्तरण कम हुनु, बाँडफाँट न्यायोचित नहुनुलाई समस्याका रूपमा राखेका छन् । तर योभन्दा पनि ढुंगा, गिटी, बालुवा लगायतका प्राकृतिक स्रोतको परिचालनबाट संकलित राजस्वको हिस्सा केही पालिकाहरूले प्रदेशमा दाखिल गर्ने गरेका छैनन् । बाँडफाँट गर्नुपर्ने स्पष्ट कानुनी व्यवस्थालाई तत्कालीन ओली सरकारको पहिलो बजेटले बिथोलिदिएका कारण अहिले पनि केही नीतिगत समस्या छन् । आर्थिक वर्ष २०७५७६ देखि नै समस्या समाधान गर्ने भनिए पनि अहिलेसम्म केही हुन सकेको छैन । संघीय सरकार मातहतका अन्नपूर्ण संरक्षण क्षेत्र, मनास्लु संरक्षण क्षेत्र, चितवन राष्ट्रिय निकुञ्ज, ढोरपाटन सिकार आरक्ष लगायतका निकायहरूबाट संकलित राजस्वको रोयल्टी प्रदेशलाई बाँडफाँट गर्ने नगरिएको गुनासो प्रदेशको छ । त्यस्तै, साझा अधिकार सूचीमा रहेका विषयमा संघले कानुन निर्माणमा अझ ढिलाइ गर्न हुन्न । साबिकमा घरेलु तथा साना उद्योग कार्यालयमै दर्ता हुने गरेका क्रसर, सुर्तीजन्यजस्ता उद्योग संघबाट दर्ता गर्न सुरु गरिएकाले प्रदेश औद्योगिक व्यवसाय ऐनसँग बाझिएकोÙ संघीय सरकारले संघ, प्रदेश र स्थानीय तहले सञ्चालन गर्ने आयोजनाको वर्गीकरण सम्बन्धी मापदण्ड तर्जुमा गरे पनि मापदण्डको प्रभावकारी कार्यान्वयन हुन नसक्दा कार्यक्रमहरूमा दोहोरोपना र सरकारका तहहरूबीच विवाद हुने गरेकोÙ सीटीभीटी प्रदेश सरकारको कार्यक्षेत्रसँग सम्बन्धित भए पनि प्रदेशलाई हस्तान्तरण नगरिँदा समन्वय र सहकार्यमा समस्या आएकोÙ विभिन्न परियोजनाका नाममा संघीय सरकारले प्रदेश स्तरमा कार्यालयहरू सञ्चालनमा ल्याएको जस्ता समस्या पनि प्रदेशहरूले उठाएका छन् ।सडक, खानेपानीजस्ता कतिपय आयोजना राष्ट्रिय वन क्षेत्र र निकुञ्ज क्षेत्रभित्र वा ती क्षेत्र भएर निर्माण तथा सञ्चालन गर्दा कानुनी र अन्य प्रक्रियागत जटिलताका कारण कार्यान्वयनमा समस्या रहेको, प्रदेशमा समायोजन भएका जिल्ला वन अधिकृतलाई वन सम्बन्धी मुद्दाको अधिकार स्पष्ट नभएकाले मुद्दा व्यवस्थापनमा कानुनी समस्या उब्जेको र केही विकास साझेदार संस्थाहरूले प्रदेशसँगको समन्वय र सहकार्यबिना प्रदेशमा निर्बाध रूपमा कार्यक्रमहरू सञ्चालन गर्ने गरेकाले समेत कठिनाइ भइरहेको छ । प्रदेशहरू संघीयताका पर्याय हुन् । प्रदेशबिनाको संघीयता कल्पना गर्न सकिँदैन । संघीयताको सबलीकरणका लागि हाल प्रदेश सञ्चालन सम्बन्धमा सतहमा देखिएका समस्याहरूको समाधानार्थ ध्यान दिन जरुरी छ । यसका लागि प्रधानमन्त्रीको अध्यक्षताको अन्तरप्रदेश परिषद्को नियमित बैठक र बैठकका निर्णयहरू अक्षरशः पालना गरिनुपर्छ । २०७५ सालमै भएको अन्तरप्रदेश परिषद् बैठकका २९ बुँदे संघीयता कार्यान्वयन सम्बन्धी रोडम्याप लागू भएको भए प्रदेश तहमा हाल देखिएका समस्या तथा गुनासाहरू सायदै रहने थिए । मन्त्रीको अध्यक्षताका विषयगत समितिको मात्रै नियमित बैठक बस्ने हो भने सरकारका तहहरूबीच कुनै पनि समस्या रहँदैन । प्रदेशले चाहँदाचाहँदै पनि कानुनी र स्रोतसाधनको सीमितता लगायतका कारण अपेक्षित परिणाम निस्कँदैन । अन्तमा, प्रदेशहरूलाई साँच्चिकै चलायमान गराउने हो भने संघीय सरकारको हरेक निकायले इमानदार सहयोग गर्नुपर्छ । महत्त्वपूर्ण राजनीतिक दलहरूको प्रदेशप्रतिको व्यवहार र दृष्टिकोणमा परिवर्तन हुन पनि जरुरी छ ।"
पीडकपट्टि ढल्कने 'न्यायिक मन,"न्यायालय जनताको न्यायिक आस्थासँग गाँसिएको राज्यको निकाय हो । न्यायालयप्रति जनताको विश्वास कायम राख्नु न्यायमूर्ति (न्यायाधीश) को मुख्य दायित्व हो । आफूमाथिको अन्याय अदालती प्रक्रियामा पुर्याउँदादेखि अन्तिम किनारा नलागेसम्म पीडितहरूले खेप्ने सास्ती सामान्य हुँदैन । अझ जबरस्ती करणीका पीडितहरूले कानुनी उपचारका लागि अघि बढ्न ठूलै हिम्मत जुटाउनुपर्छ । एक दिन आफूलाई अदालतले न्याय दिलाएरै छोड्छ भन्ने विश्वासमा मात्र पीडितहरू ती सबै अप्ठेरा झेलेर अघि बढेका हुन्छन् । तर बेलाबेला नेपालको न्यायिक क्षेत्र सामान्यतया विश्वास गर्नै गाह्रो हुने गरी पीडितद्वैषी चरित्र देखाउन पछि पर्दैन । पीडितको न्याय रक्षाका लागि हरसम्भव प्रयत्न गर्नुपर्ने न्यायाधीशहरू पीडक रक्षक र पीडित भक्षक आदेश दिएर आफ्नो पदीय जिम्मेवारीलाई आफैं विवादित बनाउन पुग्छन् । पछिल्लो समय अछाम जिल्ला अदालतका न्यायाधीशले न्यायका लागि अदालत पुगेकी एक पीडित किशोरीलाई उल्टै जेल सजाय सुनाएर आफूलाई प्रश्नको घेरामा उभ्याएका छन् । अदालतमा बयान फेरेका आधारमा अछामको कमलबजारकी १९ वर्षीया किशोरीलाई जिल्ला न्यायाधीश नवीनकुमार जोशीले ३ वर्ष ६ महिनाको जेल सजाय सुनाए भने आरोपितलाई उन्मुक्ति दिलाए । २ कक्षा मात्र पढेकी र एकल वृद्ध आमासँग बसेकी किशोरीसँग बिहेको कुरा गर्न गएका बेला पीडकले राति घरमै र जंगलमा लगेर समेत शारीरिक सम्बन्ध राखे । त्यसपछि किशोरीको चरित्रमाथि आक्षेप लगाउँदै घरपरिवारले नस्विकार्ने र आफूले पनि बिहे गर्न नसक्ने भनेर राति जंगलमा अलपत्र छाडेर हिँडे । किशोरीले सँगै लैजान जिद्दी गरेपछि लात्तीमुक्कासमेत गरेर आरोपित हिँडेपछि किशोरीले प्रहरी कार्यालयमा उजुरी दिइन् । पीडक पक्राउ परे । जिल्ला सरकारी वकिलको कार्यालयले अदालतमा पीडकविरुद्ध झुक्याएको भन्दै मुद्दा दर्ता गर्यो । तर पीडित किशोरीले सहमतिमै शारीरिक सम्बन्ध भएको बयान दिएपछि न्यायाधीशले जाहेरीकर्तामाथि नै गम्भीर सजाय सुनाए, जबकि गाउँका बुद्धिजीवी भनिएकाहरूले एउटै जिल्लावासी भएकाले केटालाई छुटाउनुपर्ने र मिल्नुपर्ने दबाब दिएको कमलबजार नगरपालिकाका वडासदस्यले बताएका छन् । यी सबै दबाबबीच आरोपित छुटेपछि घरजम गर्ने आश्वासनमा बयान फेरेको पीडितले कान्तिपुर संवाददाताको अनुसन्धानका क्रममा बताएकी छन् । मुलुकी अपराध संहिता२०७४ को दफा २१९ को उपदफा २(क) ले करकाप, अनुचित प्रभाव, डर, त्रास, झुक्यानमा पारी गरिएको करणीलाई पनि जबरजस्ती करणी मानेको छ । अदालतमा गरेको बयानका आधारमा उजुरी झुठो ठहरे त्यस्तो व्यक्तिमाथि सजाय हुने व्यवस्था कानुनले नै गरेको छ । तर उजुरीवाला कुन अवस्था र परिस्थितिबाट गुज्रिरहेको छ, बयान फेरिएर आउनुमा सम्भावित कारणहरू केके हुन सक्छन् भन्ने खुट्याउनतिर नलागी हठात् सजाय सुनाउन हतारिनुले न्यायाधीश जोशी यति बेला चौतर्फी प्रश्नको घेराभित्र जेलिएका छन् । चेतना र विकासको हिसाबले अछाम आफैंमा पछाडि परेको जिल्ला हो । पीडित किशोरी झनै दुर्गम भेगकी बासिन्दा । असहायमा दरिएको पारिवारिक हैसियत तथा पूर्ण रूपमा स्वस्थ नभएको उनको शारीरिक अवस्था । आरोपितसँग बिहेका निम्ति किशोरीको समर्पण तर बिहेको प्रलोभन देखाउँदै शारीरिक सम्बन्ध राखेपछि बिहे नगरी उम्कने आरोपितको प्रयत्न लगायतका तथ्यहरू कान्तिपुर संवाददाताको खोज समाचारबाट प्रस्ट देखिन्छ । यस्तो अवस्थाकी उजुरीकर्ताको बयान अदालतमा फेरिन्छ भने त्यहाँ त्यस्तै प्रलोभन, डर, धम्की, मानसिक यातना, सामाजिक दबाब आदि पक्षहरू जिम्मेवार हुन सक्छन् भन्नेतिर न्यायाधीशको ध्यान कत्ति पनि नजानु आश्चर्यजनक छ । बयान फेरिनुको अन्तर्य थाहा पाउन कुनै प्रयास गरिएको देखिँदैन, न त बयान फेरिएमा हुने सजायबारेमै जनाउ दिइएको छ । तर न्याय खोज्दै अदालत पुग्ने पीडितलाई नसिहत दिएजस्तै गरी विद्यमान कानुनमा नभएको चर्को सजाय सुनाइएको छ, । सजायको भागीदार ठहरिने स्थितिमा पनि तीन महिनासम्म कैद वा पाँच हजार रुपैयाँसम्म जरिवाना वा दुवै सजाय हुने मुलुकी फौजदारी कार्यविधि संहिता२०७४ को दफा ४४(क) मा व्यवस्था छ तर उनलाई सजाय दिन फौजदारी कार्यविधि संहिता संशोधन गर्न संसद्मा दर्ता भई निष्क्रिय भइसकेको अध्यादेशलाई आधार बनाइएको छ । यसले पीडित किशोरीलाई मर्माहत त बनाएकै छ, न्यायिक उपचारका लागि अदालत जान चाहने अरू पीडितलाई समेत झस्काएको छ । बयान फेरेको अभियोगमा किशोरीलाई सजाय सुनाउनुअघि प्रतिरक्षाको अधिकार लिनबाट समेत वञ्चित गरिएको छ । अभियोगविरुद्ध प्रतिरक्षाको अधिकार पाउनु प्राकृतिक न्यायको सिद्धान्तले संरक्षण गरेको व्यक्तिको अधिकार हो तर किशोरीलाई उक्त अधिकार प्रयोग गर्न अदालतले सहयोग नगर्नु उत्तिकै विडम्बनापूर्ण छ ।न्यायाधीशको मुख्य दायित्व नै पीडितलाई न्याय दिलाउनु हो । प्रत्येक न्यायाधीश पीडितलाई न्यायका खातिर हरसम्भव उपाय अपनाउन स्वतन्त्र रहन्छन् । न्यायाधीशले कानुनका आधारमा न्यायिक मन राखेर विवेकपूर्वक फैसला गर्नुपर्ने विश्वव्यापी मान्यता छ । तर हत्या, बलात्कार, सवारी ज्यान मुद्दाजस्ता गम्भीर फौजदारी मुद्दामा पनि न्यायाधीशहरूको न्यायिक मन पीडितलाई न्याय दिनभन्दा पीडक उन्मुक्तितर्फ ढल्किने गरेको विगतका विभिन्न मुद्दाका फैसलाले पुष्टि गर्छन् । पत्नी हत्या प्रकरणमा दोषी ठहर भई कैद सजाय भुक्तान गरिरहेका पूर्वडीआईजी रञ्जन कोइरालालाई प्रधानन्यायाधीश चोलेन्द्रशमशेर जबराले बाँकी ११ वर्ष कैद सजायबाट उन्मुक्ति दिलाए । लामो सजाय पीडकलाई चर्को हुने तथा साढे आठ वर्षको कैद सजायले नै सजायको मकसद पूरा भैसकेको जनाउँदै उनलाई छोडिएको थियो । त्यसअघि जिल्ला अदालत, सुनसरीले सिद्धबाबा भनिने कृष्ण गिरीद्वारा आफ्नै भक्त एक महिला बलात्कार भएको भन्न सकिने यथेष्ट प्रमाण हुँदाहुँदै कार्यविधि कानुनलाई समेत पन्छाएर पीडकको पक्षमा फैसला गरेको थियो । सिद्धबाबाले बलात्कार गरेको नभई महिलाले शरीर स्वेच्छाले समर्पण गरेको व्याख्या गर्दै जिल्ला न्यायाधीश अर्जुनप्रसाद कोइरालाले न्यायिक मन पीडकतर्फ ढल्काएर फैसला गरे । त्यस्तै, सवारी ज्यान मुद्दामा थुनामा रहेका पृथ्वी मल्ललाई ५ लाख धरौटीमा रिहा गर्ने आदेशका कारण सर्वोच्च अदालतको न्यायिक विवेकमाथि पनि प्रश्न उठेको थियो । जबरजस्ती करणी गम्भीर रूपमा विस्तार भएको छ, जसको सानो हिस्सा मात्र कानुनी दायरामा आइपुग्छ । पञ्चायती बसेर मिलाउने, बिहेको प्रलोभन देखाउने, आर्थिक लेनदेन गर्ने, मिलापत्र गराउने, डरधाकप्रलोभन देखाउने उपायद्वारा उजुरीमै अवरोध सृजना गर्न समाजका भलादमी देखि जनप्रतिनिधिहरूसम्म लाग्ने गरेको विभिन्न घटनामा देखिएको छ । यसरी घटनासंख्याका आधारमा थोरै मात्र अदालत पुगेका यस्ता मुद्दाका आधाभन्दा कम हिस्सामा मात्र कसुर कायम हुने गर्छ । महान्यायाधिवक्ताको कार्यालयको प्रतिवेदन २०७७७८ अनुसार जिल्ला सरकारी वकिलको कार्यालयले देशभर जबरजस्ती करणीका ४,९७२ मुद्दा अदालतमा दर्ता गरेमध्ये १,०६६ मुद्दामा मात्र कसुर कायम भएको देखिन्छ । त्यस्तै, उच्च सरकारी वकिलको कार्यालयबाट उक्त २०७७७८ मा सबै उच्च अदालतमा जबरजस्ती करणीका १,६४९ मुद्दाको लगत देखिएकामा ३३३ मुद्दामा सुरु सदर हुँदै कसुर कायम भएको छ भने ४०३ वटा मुद्दामा जिल्लाकै निर्णय सदर भई प्रतिवादीले सफाइ पाएका छन् । बलात्कारका मुद्दा अदालतमा प्रवेश गराउन जति कठिन छ, प्रतिवादीलाई कसुरदार ठहर्याउने सवालमा पनि त्यत्तिकै कठिनाइ रहेको प्रस्तुत आँकडाले बताउँछ । यस मुद्दामा केही सकारात्मक सुरुआत भने पक्कै भएको छ । बलात्कारका मुद्दामा प्रहरीले पीडितको उजुरी हत्तपत्त नलिने गुनासो सुनिँदै आएको परिप्रेक्ष्यमा किशोरीको उजुरीलगत्तै प्रहरीले आरोपितलाई पक्रनु गैरीटाँड प्रहरी कार्यालयको प्रशंसनीय कार्य हो । सबै प्रहरी कार्यालयमा यस्तै तदारुकता जरुरी छ । त्यस्तै, तीव्र गतिको सुनुवाइबाट उजुरी भएको लगभग एक महिनामा फैसला सुनाउनु अदालतको सकारात्मक पाटो हो । तर आरोपितलाई सफाइ दिँदै उजुरीकर्तालाई जेल सजाय सुनाउने न्यायाधीशको विवेक भने सोही बमोजिम सकारात्मक हुन सकेन ।आफूले हेरेका मुद्दामा कसरी न्याय स्थापित गर्न सकिन्छ भन्ने अन्तर्मनदेखिको लगाव र ध्येय नै न्यायिक मन हो । न्यायाधीशहरूको न्यायिकमनले न्याय स्थापनामा निश्चय नै सकारात्मक प्रभाव पार्नुपर्छ । तर न्यायाधीशहरूको न्यायिकमन पीडकरक्षार्थ केन्द्रित हुन थाल्यो भने न्यायको अपेक्षा गरेर अदालत पुग्ने पीडितहरू दोहोरो अन्यायमा पर्छन् । न्यायदूतका रूपमा चिनिने न्यायाधीशहरूको असल कार्यसम्पादनबाटै समग्र न्यायालयको प्रतिष्ठा चुलिने हो र यसैबाट अदालतप्रति जनताको भरोसा बढ्दै जाने हो ।"
"धनकुटामा भान्छा, पाँचथरमा ओछ्यान","(धनकुटा)  चौबिसे गाउँपालिका१ स्थित छ नम्बर बुधबारे बजारका छविलाल गुरुङको घरको भान्सा कोठा धनकुटामा र सुत्ने कोठा पाँचथरमा पर्छ । घरको धुरीको बीच भागले दुई जिल्लाको सिमाना छुट्याएको छ । वर्षौंदेखि बसोबास गर्दै आएका गुरुङले एउटै घरको तिरो तिर्न भने दुई जिल्ला धाउनुपर्छ । गुरुङको मात्र यो अवस्था होइन । बजारका २२ घरको आधाआधा भाग दुई जिल्लामा पर्छ । स्थानीय हेमन्त श्रेष्ठका अनुसार बजारका एउटा लाइनका सबै घर धनकुटाको चौबिसे१ र पाँचथरको मिक्लाजुङ८ मा पर्छन् । यही कारण स्थानीयलाई प्रशासनिक कामका लागि झन्झट हुने गरेको उनले बताए । करिब साढे ३ आनामा बनेको विष्णुकुमार श्रेष्ठको घर पनि दुई जिल्लामा पर्छ । २ आना धनकुटा र बाँकी पाँचथरमा रहेको उनले बताए । अधिकांशको घर तथा आँगन र करेसाबारी फरक जिल्लामा रहेको उनको भनाइ छ । बजार व्यवस्थापन समितिका अध्यक्षसमेत रहेका श्रेष्ठ व्यावहारिक रूपमा यस प्रकारका समस्याको समाधान खोजिनुपर्ने बताउँछन् । सामान्य कामले पनि दुई जिल्ला धाउनुपरेको छ, श्रेष्ठ भन्छन्, यसबारे वर्षौंदेखि हामीले सम्बन्धित निकायमा जानकारी गराउँदा पनि सुनुवाइ भएको छैन । राज्य पुनःसंरचनाअघि साविक धनकुटाको छ नम्बर बुधबारे र आधा पाँचथरको दुर्दिम्बा गाविसमा पर्थ्यो । राज्य पुनःसंरचनापछि स्थानीयले समाधानका लागि पहल गर्दा पनि सुनुवाइ भएको छैन । जसका कारण तिरो तिर्न, बेचबिखन गर्दा नामसारी, जग्गा राजीनामा पास, नापी, मालपोतका काममा समस्या भोग्नुपरेको स्थानीयको भनाइ छ । चौबिसे१ का वडाध्यक्ष श्रीकृष्ण श्रेष्ठका अनुसार बजारका डेढ सयमध्ये २२ घर पाँचथर र अन्य धनकुटा जिल्लामा छन् । विष्णुकुमार श्रेष्ठ, नगेन्द्र श्रेष्ठ, रेवत श्रेष्ठ, चन्द्रकुमार श्रेष्ठ, पुष्पा श्रेष्ठ, प्रेमकुमार श्रेष्ठ, माला चम्लागाईं, कर्ण लिम्बू, भुवान श्रेष्ठ, तुलसीनारायण श्रेष्ठ, लक्ष्मी श्रेष्ठ, अर्जुन श्रेष्ठ, ललितबहादुर वारी, जीतबहादुर माखिम, छविलाल गुरुङ, लेलकन माखिम, उत्तमकुमार श्रेष्ठ, रामबहादुर वारी, रामेश्वर वारीलगायतका सिंगो घर दुई जिल्लामा बाँडिएका छन् । दुई लाइन रहेको बजारको बीच भाग फराकिलो छ । पश्चिमतिरको भागका सबैजसो घर दुई जिल्लामा पर्छन् । पूर्वको प्रशासनिक थलो रहेको छ नम्बर बुधबारे बजारलाई २०२९ सालमा दुई जिल्लामा समायोजन गरिएको थियो । व्यावहारिक रूपमा कठिनाइ भएपछि एउटै जिल्ला कायम गरिनुपर्ने स्थानीयले माग राख्दै आए पनि सुनुवाइ नभएको हेमकर्ण तुम्साले बताए । भूगोल नहेरी केन्द्रमा बसेर नक्सा बनाउँदा यो समस्या भएको हुनुपर्छ, उनले भने । उक्त बजार दुई जिल्लाको व्यापारिक केन्द्र हो । व्यावहारिक रूपमा सहज हुने भएकाले धनकुटा जिल्लामै कायम गर्न स्थानीयको माग छ । छ नम्बर बुधबारे बजारबाट धनकुटाको चौबिसे गाउँपालिकाको केन्द्र पुग्न गाडीबाट डेढ घण्टा र पाँचथरको मिक्लाजुङ केन्द्र पुग्न तीन घण्टा लाग्छ । चौबिसेकी उपाध्यक्ष यज्ञकुमारी रुचालले सिंगो घर नै दुई जिल्लामा पर्दा स्थानीयले सास्ती खेप्ने गुनासो आउने गरेको बताइन् । त्यसबेला एउटै जिल्लामा गाभ्नेबारे बहस चलाइएको हो, राज्य पुनःसंरचनाका क्रममा दुई जिल्लाको भूगोल मिलाउन गठन गरिएको अन्तरजिल्ला समन्वय समितिको सचिव रहेकी उनले भनिन्, प्रयास धेरै गरे पनि सफल हुन सकिएन । मिक्लाजुङकी उपाध्यक्ष उर्मिला राईले पनि छ नम्बर बुधबारेवासीले आफूसँग बारम्बार समस्याबारे ध्यानाकर्षण गराएको बताइन् । म निर्वाचित भएलगत्तै माथिल्लो निकायमा त्यहाँको अवस्थाबारे जानकारी गराए पनि कार्यान्वयन हुन सकेन, उनले भनिन्, एउटै जिल्ला वा पालिकामा गाभ्न सकेमा व्यावहारिक हुन्छ ।"
बहुऔषधि प्रतिरोधी क्षयरोग रोक्न नसके अवस्था भयावह,"(काठमाडौं)  नेपालमा बहुऔषधि प्रतिरोधी क्षयरोग (एमडीआर टीबी) को संक्रमणलाई समयमै नियन्त्रण नगरे आगामी दशकमा भयावह स्थिति आउने विज्ञहरूले चेतावनी दिएका छन् । नेपालजस्तो सानो मुलुकमा बर्सेनि २ हजार २ सय एमडीआर टीबीका रोगी थपिँदै जानु चिन्ताजनक रहेको उनीहरूको भनाइ छ । विश्व स्वास्थ्य संगठन (डब्लूएचओ) ले २०२१ मा सार्वजनिक गरेको एमडीआर टीबीको उच्च प्रकोप भएका ३० राष्ट्रको सूचीमा नेपाल पनि छ । एमडीआर टीबीलाई समयमै नियन्त्रण गर्न सकेनौं भने अबको दशकमा भयावह स्थिति आउन सक्छ, राष्ट्रिय क्षयरोग नियन्त्रण केन्द्रका निर्देशक डा सञ्जयकुमार ठाकुरले भने, एमडीआर टीबी बढ्नुको प्रमुख कारण रोग पहिचानदेखि औषधि सेवनसम्म तोकिएको मापदण्ड पालना नहुनु पनि हो । नेपालमा बर्सेनि नयाँ सय जना क्षयरोगीमध्ये तीन जनालाई एमडीआर टीबी देखिने गरेको छ । पछिल्ला वर्ष यो संख्या बढ्दो छ । सरकारी तथ्यांकअनुसार यस वर्ष हालसम्म ४ सय १८ नयाँ बिरामीसहित ७ सय एमडीआर टीबीका रोगी पहिचान भइसकेका छन् । डा ठाकुरका अनुसार राष्ट्रिय क्षयरोग कार्यक्रमअन्तर्गत उपचाररत बिरामीमध्ये २२ प्रतिशत एमडीआर टीबीका रोगी छन् । सन् २०१८ मा गरिएको प्रिभलेन्स सर्वेक्षणमा बर्सेनि २ हजार २ सय नयाँ एमडीआर टीबीका रोगी थपिने अनुमान छ । एमडीआर टीबी सार्वजनिक स्वास्थ्य संकट र स्वास्थ्य सुरक्षामा खतरा रहेको औंल्याउँदै डब्लूएचओले सन् २०२० मा औषधि प्रतिरोधी क्षयरोग भएका तीन जनामध्ये एकले मात्रै उपचार पाएको जनाएको छ । संक्रमण विस्तार रोक्न एमडीआर टीबीका बिरामीलाई तुरुन्त उपचार प्रक्रियामा समेट्नुपर्ने विज्ञहरू बताउँछन् । राष्ट्रिय क्षयरोग नियन्त्रण केन्द्रका वरिष्ठ छाती रोग विशेषज्ञ डा नवीनप्रकाश शाहका अनुसार क्षयरोगको औषधि कहिल्यै नखाएका नयाँ टीबी रोगीमध्ये करिब ३ प्रतिशतलाई एमडीआर टीबी देखिने गरेको छ । त्यस्ता रोगीबाटै नयाँ क्षयरोगीमा बहुऔषधि प्रतिरोधी क्षयरोग सर्ने गरेको डा शाह बताउँछन् । टीबीका बिरामीको उपचार सुरु भएको २ महिनासम्म पनि अन्य व्यक्तिमा रोग सर्ने जोखिम रहन्छ । क्षयरोगको औषधि सेवन गरिसकेर पुनः संक्रमित भएका बिरामीमध्ये करिब १५१६ प्रतिशतमा एमडीआर टीबी देखिने गरेको उनको भनाइ छ । औषधि बीचमै खान छाड्दा, उचित मात्रा सेवन नगर्दा र औषधिको गुणस्तर कम हुँदा औषधि प्रतिरोधी क्षयरोग संक्रमणको जोखिम रहने डा शाहले बताए । सामान्य औषधिले निको हुने क्षयरोगीबाट सामान्य क्षयरोग सरेजस्तै बहुऔषधि प्रतिरोधी क्षयरोगीबाट नयाँ व्यक्तिमा संक्रमण हुँदा एमडीआर टीबी सर्ने गरेको छ । एमडीआर टीबी भएकाहरू उपचार प्रक्रियामा आए पनि निको हुने दर करिब ७० प्रतिशत मात्र छ । जबकि सामान्य क्षयरोगीको निको हुने दर करिब ९१ प्रतिशत छ । नेपालमा नयाँ र पुराना गरी १ लाख १७ हजार क्षयरोगी छन् भने हरेक वर्ष ६९ हजार नयाँ बिरामी थपिने गरेका छन् ।"
अटेरी अभियानको लक्ष्य 'बुटिक पोखरा,"(पोखरा)  ग्रीक दार्शनिक अरस्तुले भनेका थिए, मानिस स्वभावैले राजनीतिक प्राणी हो । साहित्यकार कुमार नगरकोटी अचेल यो परिभाषा फेरिएको तर्क गर्छन् । भन्छन्, मानिस अब राजनीतिक दलको प्राणी हो ।स्थानीय तहलाई दलीय नबनाउन लेखक गनेस पौडेलको परिकल्पनामा सुरुआत भएको अटेरी अभियान को पक्षमा नगरकोटी देखिए । शनिबार अटेरी अभियानको पोखरा लक्ष्य २०७९ कार्ययोजना पत्र सार्वजनिकीकरण कार्यक्रममा देखिएका उनले पोखरा महानगर प्रमुखमा स्वतन्त्र उम्मेदवारी घोषणा गरेका पौडेलको पक्षमा समर्थन जनाए । कुनै राजनीतिक दलको सभा, सम्मेलन, बैठकमा अहिलेसम्म सहभागी भएको छैन, साहित्यिक कार्यक्रममा यदाकदा भाग लिन्छु, उनले भने, जीवनमा पहिलोपल्ट यस्तो कार्यक्रममा आएको छु । अटेरी अभियानले ४८ पृष्ठको ५ वर्षे कार्ययोजना निःशुल्क बाँडेन । बरु ३० रुपैयाँमा किनेर सहयोग गरिदिन भन्यो । कलाकार खगेन्द्र लामिछानेले ३ सय प्रति किने । अन्य सहभागीले पनि कार्ययोजनापत्र खरिद गरे । पैताला लेखक पौडेलले कार्ययोजनापत्र अध्ययनको जिम्मा सहभागीलाई नै दिए । उनका अनुसार अटेरी अभियान भनेको नो भोट अर्थात् राइट टु रिजेक्ट लाई प्रत्याभूत गर्ने रचनात्मक प्रयोग पनि हो । जसरी निर्दलीय पञ्चायतकालमा दलहरूले भाग लिएर बहुदलीय प्रजातन्त्रको माग राख्थे, हामीले त्यही विधिबाट नो भोट को अधिकारलाई सांकेतिक रूपमा प्रयोग गर्न अभियान चलाएका हौं, उनले भने, अटेर को अर्थ हुन्छ मान्दिनँ भन्नु । अहँ हुन्न भन्नु । भो पुग्यो भन्नु । अनेकन उद्देश्यमध्ये नो भोट को अधिकारलाई समेट्नु पनि हो । युवा क्लब, आमा समूह, उपभोक्ता समिति, टोल विकास, सामुदायिक वन, सहकारी, विद्यालय व्यवस्थापन समिति, जताततै सरकारमा प्रतिनिधित्व गर्ने दलको आकारको आधारमा भागबन्डा गर्ने चलन छ । राजनीतिले स्वतन्त्र छोड्नुपर्ने विद्यार्थीलाई छोडेन, शिक्षक र शिक्षालयलाई छोडेन । स्वास्थ्यलाई छोडेन । खेलकुदलाई छोडेन । पार्टीको सदस्यता बाँड्न सरकारी कर्मचारी, वकिल मात्रै होइन न्यायाधीश पनि छोडेन, उनले भने, सरकारको छाया समाजको सबैभन्दा सानो इकाइसम्म पुगेको छ । दलका ५० लाख घोषित कार्यकर्ता छन् । तीनै कार्यकर्तालाई यस्ता विभिन्न समितिमा घुसाइन्छ । अति भो अटेर गरौं । कुनै दलको विचार नबोकी पनि राजनीति गर्न सकिने उनी बताउँछन् । जसरी तपाईं धार्मिक नभई आध्यात्मिक हुन सक्नुहुन्छ । त्यसैगरी राजनीतिक दर्शन यही हो मेरो नभनी तपाईं राजनीति गर्न सक्नुहुन्छ, उनले भने, हामीले गर्न खोजेको त्यही हो । जुनसुकै दलमा आस्था राखे पनि यसपल्ट अटेर गर्न उनले अपिल गरे । भने, परिवर्तन चाहने हो भने विधिमाथि अटेर गर्नुपर्छ । पार्टीको विकल्प पार्टी होइन, अटेरी अभियान हो ।पोखरामा नगर प्रमुखसहित १५ जनाले वडाध्यक्ष र सदस्य पदका लागि अटेरी उम्मेदवारी घोषणा गरिसकेका छन् । स्थानीय तहलाई स्वतन्त्र बनाउने उद्देश्य रहेको अटेरी अभियान अहिले देशभरि फैलिएको छ । पौडेलका अनुसार अटेरी युवा अभियानमा जोडिएर हालसम्म १ सय ५० जनाले पालिका प्रमुखमा स्वतन्त्र उम्मेदवार दिने घोषणा गरिसकेका छन् । अधिकांश ४० वर्षमुनिका छन् । स्वतन्त्र नागरिकको सधैं बहुमत हुने भएकाले भविष्यमा राजनीतिक दलले पनि स्वतन्त्र उम्मेदवार खडा गर्ने वातावरण सिर्जना गर्ने अभियानको उद्देश्य रहेको उनले बताए । रूपन्देहीको सिद्धार्थनगर नगरपालिकाको प्रमुखमा अटेरी उम्मेदवारी घोषणा गरेकी इशा खड्काले पोखरावासीले यसपल्ट जनप्रतिनिधि छान्दा अटेर गर्ने विश्वास व्यक्त गरिन् । अटेरी अभियानको चुनावी घोषणापत्र पोखरा लक्ष्य २०७९ कार्ययोजना पत्र मा बुटिक पोखरा को परिकल्पना गरिएको छ । भाग्य निर्माणमा पर्यटन, अर्जुन दृष्टिमा शिक्षा र स्वास्थ्य, पहिचानमा सुशासनलाई जोड दिएर निधारमा पर्यटन, आँखामा शिक्षा र स्वास्थ्य, नाकमा सुशासन को अवधारणा अभियानले ल्याएको छ । पोखरालाई ठूला पूर्वाधारले नभई साना, पर्यावरणमैत्री र सिर्जनात्मक पूर्वाधारले सजाएर बुटिक सहरका रूपमा विकास गर्ने घोषणापत्रमा उल्लेख छ । भूतलीय, क्षितिजीय, सन्ध्याकालीन, सांस्कृतिक, मानवीय सौन्दर्यमार्फत पोखरालाई बुटिक सहर बनाइने परिकल्पना गरिएको छ ।"
म्याद थप मात्र माग्छन् ठूला आयोजना,"अहिले निर्माण व्यवसायीले पेट्रोलियम पदार्थदेखि निर्माण सामग्रीसम्मको मूल्य बढेको भन्दै काम रोकेका छन्, जसले गर्दा तोकिएकै समयमा काम सक्न समस्या हुने आयोजनाको भनाइ छ । आयोजनाको सुरु लागत अनुमान ३ अर्ब ३२ करोड ६५ लाख २० हजार रहेकोमध्ये २ अर्ब ८० करोड १४ लाख ११ हजार रुपैयाँ खर्च भइसकेको छ ।यता गल्छीत्रिशूलीमैलुङस्याफ्रुबेंसीरसुवागढी सडक निर्माणको प्रगति न्यून छ । आर्थिक वर्ष २०७३७४ मा निर्माण थालिएको आयोजनाको भौतिक प्रगति ४९ प्रतिशत छ । २०७८ भित्रै निर्माण सक्ने सरकारको लक्ष्य भए पनि निर्माण समयावधि २०७९८० सम्म पुर्याइएको छ । तर उक्त अवधिमा निर्माण नसकिने आयोजनाले जनाएको छ । निर्माणको काम मन्द गतिमा अघि बढिरहेको आयोजना प्रमुख निरज शाक्यले बताए । मुआब्जाको समस्या अझै टुंगिएको छैन । गल्छीमैलुङ खण्डको काम विभिन्न मुद्दामामिलाका कारण अघि बढ्न सकेको छैन, शाक्यले भने, २०८० सालभित्र आयोजना निर्माण सक्ने भनिएको छ । तर धेरै समस्या अझै बाँकी रहेकाले उक्त समयभित्र पनि निर्माण सक्ने अवस्था छैन । समय थप्ने विषयमा छलफल भइरहेको उनको भनाइ छ । ८२ किमि दूरीको सडकमध्ये ६५ किमि नेपाल र १७ किमि चीन सरकारले निर्माण गर्नेछन् । चीनले निर्माण गर्ने भनिएको खण्डको घरटहरा र जग्गाको मुआब्जा टुंग्याउने र बिजुलीका पोल हटाउने काम नेपाल सरकारको दायित्वभित्र रहेको उनको भनाइ छ । उक्त खण्डमा केही काम नभएको आयोजनाले जनाएको छ । गल्छीदेखि स्याफ्रुबेंसीसम्म नेपाल र स्याफ्रुबेंसीबाट रसुवागढीसम्मको सडक चीन सरकारले निर्माण गर्नेछ । कोरोनापछि चीनबाट कुनै पनि टोली नआएको आयोजनाको भनाइ छ । चीनबाट टोली आउनेनआउनेबारे पनि आयोजना कार्यालय जानकार छैन । साढे १५ अर्ब रुपैयाँ लागत रहेको यो सडकलाई गल्छीमलेखुभण्डारा हुँदै ठोरीसम्म विस्तार गरी नेपालभारतचीन त्रिदेशीय पारवहन मार्गका रुपमा निर्माण गर्ने तयारी रहेको सडक विभागले बताएको छ । नारायणगढबुटवल सडक विस्तार थालेको तीन वर्ष पुग्यो । अहिलेसम्म भौतिक प्रगति १५ प्रतिशत मात्र छ । निर्माणको समयावधि दुई वर्ष मात्र बाँकी भए पनि काममा खासै प्रगति देखिएको छैन । चाइना स्टेट कन्स्ट्रक्सन इन्जिनियरिङ कर्पोरेसनले यसको ठेक्का लिएको हो । २०७५ पुस ७ मा भएको सम्झौताअनुसार २०७९ साउन २२ भित्र विस्तार सकिसक्नुपर्नेछ । तर निर्माण समयावधि चार महिना मात्र छ । एसियाली विकास बैंक (एडीबी) को ऋण सहयोगमा स्तरोन्नति थालिएको सडकको दुई खण्ड गरेर ठेक्का रकम १६ अर्ब ९९ करोड ५२ लाख ९६ हजार रुपैयाँ छ । वन क्षेत्र र विद्युत् पोलका कारण निर्माणमा बढी समस्या भएको जनाइएको छ । तर निर्माणमा ढिलाइ गरिरहेकै कम्पनीले जताततै ठेक्का लिएपछि भने समयमै निर्माण सकिनेमा आयोजना नै विश्वस्त छैन । तसर्थ निर्माण कम्पनीले दुई वर्ष समय थप्नुपर्ने माग गरेको छ । काठमाडौंतराईमधेस द्रुतमार्ग (फास्ट ट्र्याक) निर्माण समय २०८०८१ सम्म मात्र हो । २०७४ जेठबाट सेनाले निर्माण व्यवस्थापनको जिम्मा लिएकामा भौतिक प्रगति १७३१ प्रतिशत मात्र छ । यो आयोजना पनि निर्धारित समयमा नसकिने देखिएको छ । आयोजना सुरु भएयता अहिलेसम्म २७ अर्ब ११ करोड रुपैयाँ खर्च भइसकेको छ । यसैगरी आर्थिक वर्ष २०६४६५ बाट पुष्पलाल (मध्यपहाडी) लोकमार्ग निर्माण थालिए पनि यसको समग्र भौतिक प्रगति ६०१७ प्रतिशत मात्र छ । अहिलेसम्म ५५ अर्ब ९४ करोड ४६ लाख रुपैयाँसम्म खर्च भइसकेको छ । कुल १७७६ किमिमध्ये अहिलेसम्म ११५७ किमि सडक मात्र कालोपत्र भएको छ । २०७९८० भित्र निर्माण सक्नुपर्ने हो । तर तोकिएको समयमा आयोजना सकिने अवस्था नरहेकाले समय थप्नुको विकल्प नभएको आयोजना स्रातको भनाइ छ ।"
१५ सय रोपनीमा सामूहिक खेती,"यस वर्ष भने प्रतिचक्लाबन्दी १२ लाख रुपैयाँ सहयोग उपलब्ध गराएको छ । चक्लाबन्दी गरी खेती गर्ने कृषक समूह वा फर्मले बाँकी ५० प्रतिशत लगानी गर्नुपर्छ ।तर किसानलाई महँगो पर्ने अवस्थामा कतिपय पालिकाले २५ प्रतिशत सहयोग उपलब्ध गराएका छन्, बाँकी २५ प्रतिशत किसानले बेहोरेका छन्, भट्टराईले भने, पालिकाले लगानी गर्दा उहाँहरूको पनि अपनत्व हुन्छ । किसानलाई पनि धेरै लगानी पर्दैन । कार्यालयका अनुसार गत वर्ष सात स्थानका किसानले खेतबारी चक्लाबन्दी गरी खेती सुरु गरेका छन्, जसमध्ये धुर्कोट गाउँपालिका१ मा १ सय ८० रोपनी चक्लाबन्दी गरी सुन्तला खेती र वडा ६ को कुमालटारीमा १ सय रोपनी जग्गा चक्लाबन्दी गरी धानमकै खेती सुरु भएको छ । त्यस्तै किसानले कालीगण्डकी४ खोत्रोक मा २ सय ३८ रोपनी क्षेत्रफलमा कफी खेती, इस्मा१ को गुर्वामा १ सय रोपनी, मालिका ८ को किसानटारीमा ९० रोपनी, छत्रकोट३ र ४ का बिरौटा र बतासे एवं गुल्मी दरबारमा १ सय रोपनीमा धान तथा मकै खेती गरेका छन् ।यस वर्ष कालीगण्डकीको खोत्रोकमै २ सय ५० रोपनी जमिन चक्लाबन्दी गरी कफी खेती विस्तार र धुर्कोट७ को वाग्लामा १ सय ५० रोपनी चक्लाबन्दी गरी धान खेती गरिएको आयोजनाले जनाएको छ । त्यस्तै धुर्कोट२ स्थित बराजामा १ सय ५० रोपनी र कटौंजेमा १ सय रोपनी जग्गामा सुन्तला खेतीका लागि चक्लाबन्दी गर्न सुरु भएको आयोजनाको भनाइ छ । कृषिमा आधुनिकीकरण र यन्त्रीकरण गर्न चक्लाबन्दी कार्यक्रमअन्तर्गत आयोजनाले विभिन्न सहयोग गर्ने गरेको छ । अब किसानलाई व्यावसायिक बनाउन बगैंचा व्यवस्थापनदेखि बीउ, मल, सिँचाइ, मेसिन औजार र बजारको व्यवस्थासम्मको सहयोग उपलब्ध गराएका छौं, भट्टराईले भने, साथै फलोअपअन्तर्गत निरन्तर रूपमा यन्त्रीकरण, सिँचाइ, मलखादलगायतमा सहयोग गर्छौं । जिल्लामा ११ स्थानमा भएका चक्लाबन्दीमध्ये धुर्कोटमा मात्रै ६ स्थानमा जमिनको चक्लाबन्दी गरी खेतीपाती गरेका छन् ।चक्लाबन्दीले जमिन सम्याउँदा खेती गर्ने क्षेत्रफल बढ्ने, उत्पादन बढ्ने, व्यावसायिक खेती हुने र पर्यापर्यटनमा पनि टेवा पुग्ने गरेको धुर्कोट गाउँपालिका प्रमुख भूपाल पोखरेलले बताए । चक्लाबन्दीका कारण खासगरी सबै गरामा मेसिनले जोत्न मिल्ने भएकाले लागत कम लाग्ने, सिँचाइका लागि सहज, श्रम कम लाग्ने र समग्रमा उत्पादन वृद्धि भएको हामीले पायौं, उनले भने, यसबाट किसान निकै उत्साहित छन् । आयोजना र किसानले ५०५० प्रतिशत लगानी गर्दा किसानलाई मर्का पर्ने भएकाले आफूहरूले किसानको भागको २५ प्रतिशत रकममा साझेदारी गरी सहयोग गरेको पोखरेलले जानकारी दिए ।"
बुटवललुम्बिनी प्रसारण लाइन वैशाख अन्तिमबाट,"(भैरहवा)  रूपन्देहीको भैरहवा र आसपासका व्यवसायी र सर्वसाधारणले वर्षौंदेखि भोग्दै आएको विद्युत् अभावको समस्या छिट्टै समाधान हुने भएको छ । बुटवललुम्बिनी १ सय ३२ केभी प्रसारण आयोजना सञ्चालनमा आउन लागेकाले विद्युत् अभाव समाधान हुने लगानीकर्ताको अपेक्षा छ । आयोजनासँगै नेपालभारतबीच विद्युत् व्यापारका लागि संरचना पनि तयार हुनेछन् । त्यसपछि नेपालले भारतलाई विद्युत् बिक्री गर्नेछ । एक महिनाभित्र आयोजना सञ्चालनमा ल्याउने तयारी छ ।आउँदो वैशाख अन्तिमतिर आयोजना सञ्चालनमा ल्याउने गरी निर्माण कार्य जारी रहेको आयोजना प्रमुख हरि पाण्डेले बताए । आयोजनाको प्रगति ८५ प्रतिशत पुगेको छ । मागअनुरूप विद्युत् उपलब्ध नहुनु र उपलब्ध विद्युत् पनि गुणस्तरीय नहुने समस्या अझै छ । विद्युत् अभावले उत्पादन कटौती गर्नुपर्ने बाध्यता यहाँका व्यवसायीलाई छ । उद्योगका लागि आवश्यक विद्युत् उपलब्ध नहुने र विद्युत् उपलब्ध भएको समयमा पनि भोल्टेजमा एकरूपता नहुँदा उद्योग सञ्चालन गर्न अति कठिनाइ हुने गरेको छ, भैरहवालुम्बिनी औद्योगिक करिडोरस्थित बृज सिमेन्ट उद्योगका महाप्रबन्धक रविरञ्जन कुमारले भने, विद्युत् आपूर्तिमा हुने गरेको अनियमितताले उत्पादन कटौती गर्नुपर्ने बाध्यता मात्रै होइन, लाखौं रुपैयाँ मूल्यका उपकरण बिग्रेका छन् । क्षणक्षणमै आउने जाने र फरकफरक भोल्टेजको विद्युत्ले गर्दा उद्योगमा राखिएको १८ लाख रुपैयाँ मूल्यको स्टेपलाइजर बारम्बार बिग्रिने गरेको र मर्मतका लागि भारतको पुनादेखि प्राविधिक झिकाउनुपर्ने बाध्यता रहेको उनले बताए । यो पीडा एक्लो उद्योगको मात्र नभएर समग्र उद्योगको साझा हो । केही दिनदेखि उद्योग सञ्चालनका लागि आवश्यक विद्युत् पाइए पनि बारम्बार ट्रिपिङ हुने समस्या अहिले पनि विद्यमान रहेको उनले सुनाए । भैरहवा क्षेत्रका उद्योगले माग गरेअनुरूपको विद्युत् उपलब्ध गराउनका लागि आवश्यक पर्ने संरचना धमाधम तयार भइरहेका छन्, पाण्डेले भने, भैरहवा, लुम्बिनी क्षेत्रमा पहिलाको जस्तो विद्युत् अभाव र गुणस्तरहीन विद्युत् समस्या अब रहनेछैन । आयोजना सम्पन्न भएपछि विद्यमान उद्योगले माग गरेअनुरूपको मात्र नभएर अहिलेको उद्योगको अनुपातमा दोब्बरभन्दा धेरै संख्यामा थप उद्योग सञ्चालन गर्न सकिने विद्युत् उपलब्ध हुने दाबी उनले गरे ।भैरहवा क्षेत्रका उद्योगले उद्योगले बेहोर्नुपरेको विद्युत् अभाव, ओभरलोड, बारम्बार हुने ट्रिपिङ, कम र उच्च भोल्टेजलगायतका समस्या समाधानका लागि १ अर्ब १९ करोड रुपैयाँ लागतमा २०७२ सालदेखि आयोजना सुरु भएको हो । आयोजनाअन्तर्गत भैरहवा नजिकै मैनैया भन्ने स्थानमा सबस्टेसन निर्माण गरिएको छ । बुटवलमा रहेको राष्ट्रिय प्रसारण लाइन ग्रिडसँग जोडेर २ सय मेगावाट क्षमताको लाइन सबस्टेसनमा ल्याइएको छ । विद्युत्को यस खालको समस्याबाट भैरहवा क्षेत्रका उद्योगी मात्रै होइन, सर्वसाधारण पनि पीडित छन् । बिजुली आए पनि पानी तान्ने मोटर, लुगा धुने मेसिन, पंखा, एयरकन्डिसन, फ्रिज, कम्प्युटरजस्ता उपकरण नचल्ने र उच्च र कम भोल्टेजका कारण ती सामग्री बिग्रिने गरेकाले क्षतिपूर्ति उपलब्ध गराउनसमेत सर्वसाधारणले लिखित माग प्राधिकरणसमक्ष गरेका छन् ।विद्युत् अभाव र गुणस्तरहीन विद्युत्का कारण तीव्र गतिमा अघि बढेको भैरहवा क्षेत्रको औद्योगीकरणको गति अवरुद्ध हुन पुगेको भैरहवाका व्यवसायी तथा नेपाल उद्योग वाणिज्य महासंघका केन्द्रीय सदस्य राजेश अग्रवालले बताए । विद्युत्को यो समस्या नभएको भए भैरहवापरासी औद्योगिक करिडोरमा थप दुई दर्जन उद्योग स्थापना भई सञ्चालनमा आइसक्ने थिए, उनले भने, विद्युत् सहज भए श्री स्टिल्ससँगै त्यस क्षेत्रमा अर्को उद्योगमा लगानी गर्ने मनसायमा छौं । आफ्नो लगानीको अर्घाखाँची सिमेन्ट उद्योगमा कहिलेकाहीं प्रतिदिन १० पटकजति विद्युत् अवरुद्ध हुने गरेको र यसबाट कारखानाका उपकरण बिग्रिने, उत्पादन लागत बढ्ने हुँदा प्रतिस्पर्धा गर्न नसकिने अवस्था आएको उनले बताए ।आयोजनाका अनुसार हाल भैरहवा क्षेत्रका उद्योग र सर्वसाधारणलाई करिब ६० मेगावाट विद्युत् आपूर्ति भएको छ । जबकि, उद्योग क्षेत्रबाट मात्रै विद्युत्को माग ९० मेगावाट छ । आयोजना सम्पन्न हुनासाथ ९० मेगावाट विद्युत् तत्कालै आपूर्ति गर्ने योजनामा आयोजना छ । पछि माग थप भएमा २ सय मेगावाट विद्युत् मैनैया सबस्टेसनबाट उपलब्ध गराउन सकिनेछ ।वैशाखसम्म सबस्टेसन सञ्चालन गर्ने तयारीमा छौं, आयोजना प्रमुख पाण्डेले भने, सबस्टेसन सञ्चालनमा नआएसम्म भैरहवा क्षेत्रको लोडसेडिङ थेग्न सकिने अवस्था छैन । विगत दुई वर्ष कोरोनाका कारण लकडाउनले उद्योग बन्द हुँदा लोडसेडिङ हुनबाट भैरहवा क्षेत्र जोगिएको उनले बताए । मैनैया सबस्टेसनसँग जोडेर मैनैया सम्पत्तिया १३२ केभी प्रसारण लाइन आयोजना पनि सँगसँगै अघि बढेको छ । मैनैया सबस्टेसनदेखि २७ किमि दक्षिण भारतको सम्पत्तियामा भारत सरकारले सबस्टेसन तयार गरिसकेको छ । मैनैया र सम्पत्तिया सबस्टेसन विद्युत् लाइन जोडिएपछि नेपालभारतबीच २ सय मेगावाट क्षमताको विद्युत् आयात निर्यात गर्ने बाटो तयार हुनेछ । आउँदो असार महिनासम्ममा यो योजना पनि सम्पन्न हुने तयारीमा छ ।"
भैरहवाभुमही खण्ड नयाँ औद्योगिक करिडोर,"(परासी)  रूपन्देहीको भैरहवादेखि पश्चिम नवलपरासीको भुमही बाइपास सडक खण्डका दायाँबायाँ थुप्रै उद्योग खुलेका छन् । बिहानबेलुका श्रमिकहरू साइकलमा उद्योगतर्फ जाँदै गरेको लस्कर हेर्नलायक देखिन्छ । यो खण्डको पश्चिम नवलपरासीमा अहिलेसम्म औद्योगिक क्षेत्र निर्माण भएको छैन । तर औद्योगिक क्षेत्रमा भन्दा पनि उद्योग खुल्ने क्रम बढी छ । सानादेखि ठूला उद्योगहरूको आकर्षण बढ्दो छ । थप नयाँ उद्योगहरूका लागि भौतिक पूर्वाधारको काम धमाधम भइरहेको छ । केही उद्योग सञ्चालनका लागि जग्गा खरिद गर्ने तयारीमा छन् । वार्स्टार्इनर बियर, पेप्सी, रुस्लान, हुलासको खाद्यान्न, अटोमोबाइल्स, कागज कारखाना, सिमेन्ट कारखाना, एसियन कंक्रिटो, सिमेन्ट उद्योग, मदिरा, रड, विदेशी ब्रान्डका बियर, स्टिल, पेय पदार्थ, खाद्यान्न, अटोमोबाइल्सलगायतका २५ भन्दा बढी उद्योग सञ्चालनमा छन् । १५ भन्दा बढी उद्योगले जग्गा खरिद गरेर राखेका छन् । भारतीय नाकासँग नजिक र पूर्वपश्चिम राजमार्गको मध्यभागमा पर्ने भएकाले धमाधम ठूला लगानीका उद्योग खुल्ने क्रम बढेको हो । उद्योगले आफूअनुकूलको जग्गा किनेर धमाधम उद्योग सञ्चालन गरिरहेका छन् । मुलुकको मध्यभागमा पर्ने, भारतीय सीमासँग जोडिएको र पश्चिम नवलपरासीको महेशपुर मूल भन्सार र रूपन्देहीको बेलहिया नाकानजिकै भएकाले यस क्षेत्रमा लगानीकर्ता आकर्षित भएका हुन् । पश्चिम नवलपरासीको दक्षिणी भेगमा उद्योग खोल्न लगानीकर्ता आकर्षित हुनुको कारण बजारीकरण र कच्चा पदार्थको आपूर्ति नै मुख्य कारण हो । जुन उद्योग सञ्चालनका लागि सबैभन्दा बढी महत्त्वपूर्ण पक्ष हो, तिरुपति बालाजी एग्रो प्रालिका सञ्चालक समितिका सदस्य प्रकाश यादवले भने, भारतबाट कच्चा पदार्थको सहज आपूर्ति र उत्पादन भएको सामग्री मुलुकभर एकैपटक र एउटै मूल्यमा बिक्री गर्न सकिने भएकाले हामीले पश्चिम नवलपरासीमा नै उद्योग सञ्चालन गरेका हौं । पश्चिम नवलपरासी पूर्वपश्चिम राजमार्गको मध्यभागमा पर्ने र पूर्वपश्चिम सामान ढुवानीका लागि समान दूरी पर्ने भएकाले उद्योग सञ्चालकहरूका लागि यो क्षेत्र आकर्षणको केन्द्र बनेको उद्योग वाणिज्य संघ नवलपरासीका अध्यक्ष केशव भण्डारीले बताए । भैरहवा र लुम्बिनीमा रहेका उद्योग पनि अहिले नवलपरासीतर्फ नै आकर्षित भएका छन्, उनले भने, कच्चा पदार्थको सहज आयात र उत्पादित वस्तुको बजारीकरणका लागि मध्यभाग पर्ने भएकाले जिल्ला औद्योगिक हब बन्दै छ । रूपन्देहीमा लुम्बिनी विकास कोष र सरकारले पनि पुरातात्त्विक क्षेत्रमा प्रदूषण हुने भन्दै नयाँ उद्योग सञ्चालनका लागि सहजै अनुमति नपाउँदा पनि उद्योग यता खुल्न थालेका हुन् । सरकारले महेशपुर भन्सारलाई मूल भन्सारका रूपमा सञ्चालन गरेपछि लगानीकर्ता थप आकर्षित भएका छन् । भैरहवा भन्सारले मात्र यस क्षेत्रमा आयात र निर्यात हुने वस्तुको भार थेग्न नसक्ने भन्दै नयाँ नाकाबाट थप सहज हुने भन्दै भुमहीभैरहवाको बाइपास सडकवरपर उद्योग सञ्चालन भइरहेका छन् । भैरहवा भन्सारले मात्रै उद्योगका लागि आवश्यक कच्चा पदार्थ, उपकरणलगायतका मालवस्तु ढुवानी गर्दा महिनौं सुनौली नाकामा आएर थन्किने गर्दछ । तर, महेशपुर नाकामा एक दिनमा नै सामान आयात र निर्यात हुने गरेको छ । यसले व्यवसायी र उद्योगी दुवै पक्षलाई कच्चा पदार्थको आयात र सामान निर्यातमा समेत सहजता भएको छ । पछिल्लो दुई वर्षमा मात्र भैरहवाभुमही सडक खण्ड आसपासमा दुई दर्जनभन्दा बढी ठूला उद्योग थपिएका र अन्य उद्योग पनि आउने क्रम रहेको उद्योग वाणिज्य महासंघका पूर्वकेन्द्रीय सदस्य तथा व्यवसायी भीमबहादुर थापाले बताए ।"
मध्यमोदीको बिजुली असारभित्रै,"(पर्वत)  लामो समय प्राकृतिक र मानवीय अवरोध झेल्दै आएको मध्यमोदी जलविद्युत् आयोजना निर्माणले पछिल्लो समय गति लिएको छ । केही महिनादेखि बिनारोकावट पूर्वाधार निर्माणमा जुटेको आयोजनाले यही गतिमा काम अघि बढे आगामी असारभित्रै उत्पादन हुने दाबी गरेको छ । मुआब्जा, सडकले ओगट्ने क्षेत्र, सुरुङ निर्माणलगायतमा स्थानीयको अवरोध खेपेको आयोजना पूर्वाधार निर्माण गर्न सफल भएको छ । अहिले उपकरण जडानमा जुटेको आयोजनाले जनाएको छ । सुरुङ निर्माण र कंक्रिटिङको काम सकिइसकेको छ । पावरहाउस निर्माण र पेनस्टक पाइप जडान अन्तिम चरणमा पुगेको छ । सबैजसो काम अन्तिम चरणमा पुगेको र मोदीमा पानीको सतह पनि घटेका कारण अहिले उपकरण जडानको काम तीव्र पारिएको आयोजनाका जनसम्पर्क अधिकारी देवीप्रसाद पौडेलले बताए । एक सय ९३ जना कामदार आयोजनामा खटिरहेका छन्, पौडेलले भने, यही गतिमा काम हुने हो भने तीन महिनाभित्रै बत्ती बालिन्छ । पावरहाउसदेखि मोदीलेखनाथ सबस्टेसनसम्म बिजुली प्रवाह गर्न आवश्यक आठमध्ये पाँच वटा टावर निर्माण भइसकेका छन् । तीन वटा टावर सामुदायिक वन क्षेत्रमा पर्ने भएकाले त्यहाँका रूख कटानका लागि सम्बन्धित निकायबाट अनुमति आउनेबित्तिकै निर्माण गरिने पौडेलले बताए । आयोजनाको ड्याम, टनेल, पावरहाउस र टावर निर्माणका सबै काम सकिएकाले अहिले उपकरण जडानमा जोड दिइएको आयोजना प्रमुख प्रताप खरेलले जानकारी दिए । अरू काम अन्तिम चरणमा पुगेका छन्, उनले भने, अहिले उपकरण जडानमा जोड दिएका छौं । अहिलेसम्म सबै क्षेत्रको प्रगति ९४ प्रतिशत सकिएको छ । पावरहाउसतर्फका सबैजसो उपकरण जडान तथा टावर निर्माणको काम जेठभित्रै सक्ने आयोजनाको लक्ष्य छ । आयोजनाको २६ सय ९३ मिटर लामो सुरुङ गत वर्षको असोजमै ब्रेकथ्रु भएको थियो ।कास्की र पर्वतलाई समेटेर आयोजना बन्न लागेको हो । कास्कीको अन्नपूर्ण गाउँपालिका८ बिरेठाँटीमा आयोजनाको बाँध छ । पावरहाउस पर्वतको मोदी गाउँपालिका२ केरुङ्गामा छ । आयोजनाको पर्वततर्फ मोदी१ भुक र मोदी२ देउपुरस्थित मख, कल्लेनी, ओख्ले, ठाना, सिमखेतलगायत प्रभावित क्षेत्र हुन् । प्रभावित क्षेत्रमा आयोजनाले विद्यालय, खानेपानी, सामुदायिक भवनलगायत पूर्वाधारका लागि समेत सहयोग गरेको छ । मोदी गाउँपालिकाको प्रशासकीय भवनलाई २५ र मोदी६ तिलाहारको वडा कार्यालय भवन निर्माणमा समेत आयोजनाले १५ लाख नगद सहयोग गरेको थियो । २०७१ मंसिरमा सुरु भई २०७४ मंशिरभित्र सक्ने लक्ष्य लिइएको आयोजना प्राकृतिक र स्थानीयको अवरोधका कारण पटकपटक रोकिँदा उत्पादनमा ढिलाइ भएको हो । २ अर्ब ८० करोडको लागत एस्टिमेटमा चौधरी ग्रुपका अध्यक्ष विनोद चौधरीले आयोजनाको शिलान्यास गरेका थिए । तर विविध परिस्थितिका कारण आयोजनाको लागतसमेत बढ्ने अनुमान गरिएको छ । आयोजना निर्माणका दौरान १५१ मेगावाटको हुने भनेर डिजाइन गरिएको थियो । तर पूर्वाधार निर्माणका क्रममा क्षमतासमेत बढेर १८ मेगावाट पुगेको छ ।"
बुढीगण्डकीमा खोरदेखि बाँससम्मको मुआब्जा,"(गोरखा)  बुढीगण्डकी जलविद्युत् आयोजनाले डुवानमा पर्ने संरचना र बोटविरुवाको मुआब्जा निर्धारण भएको छ । धादिङ र गोरखाको मुआब्जा निर्धारण समितिले सोमबार डुबानमा पर्ने घर, गोठ, फलफूल र बोटबिरुवाको मुआब्जा तोकेको हो । संरचनालाई उत्तम, मध्यम र सामान्यमा विभाजन गरी मुआब्जा रकम निर्धारण भएको हो । डुबानमा पर्ने २४ हजार ५ सय ५५ घर (कुखुराको खोर, बाख्राको खोर, पाली, बंगुरको खोर, भाँडा माझ्ने ठाउँ, पानी धारा, धन्सार, शौचालय) सहित विभिन्न संरचनाको मुआब्जा निर्धारण भएको हो । तीन तहमा विभाजन गरी प्रतिवर्गफिटको एकाइमा मुआब्जा तोकिएको छ । धादिङ र गोरखा दुवै जिल्लाको एउटै दर राखेर मुआब्जा निर्धारण भएको बुढीगण्डकी जलविद्युत् आयोजनाको वातावरण, मुआब्जा, वितरण, पुनर्वास तथा पुनःस्थापना इकाई प्रमख जगतकुमार श्रेष्ठले जानकारी दिए । डुबानमा पर्ने ३० प्रजातिका ४ लाख ६३ हजार १ सय ४९ फलफूलको पनि मुआब्जा तोकिएको छ । उत्पादन दिन लाग्ने समय र प्रतिवर्ष प्रतिबोटबाट लिन सकिने आम्दानीका आधारमा फलफूलको मुआब्जा तोकिएको हो । फलफूलअन्तर्गत आँप, केरा, निबुवा, सुन्तला, नास्पती, अनार, लिची, भोगटे, मेवा, भुइँकटहर, मौसम, हलुवावेद, आरु, आरुबखडा, निमपत्ता, जाइफल, तेजपत्ता, अमलालगायत छन् । आँप बिरुवा सारेको ६ वर्षपछि फल्ने र प्रतिवर्ष प्रतिबोटबाट ४ हजार ६ सय आम्दानी हुने अनुमान गर्दै मुआब्जा निर्धारण भएको छ । केराको एक वर्ष र लिची बिरुवा सारेको ६ वर्षमा फल दिने अनुमान गर्दै मुआब्जा निर्धारण तोकिएको हो ।र् सबै प्रजातिको प्रतिबिरुवा १० रुपैयाँ, सबै प्रजातिको प्रतिलाथ्रा ४४ र बाँसको प्रतिबोट १० रुपैयाँ मुआब्जा निर्धारण भएको छ । डुबान क्षेत्रमा पर्ने ४९ प्रजातिका ३ लाख ६२ हजार ५ सय ६३ रूखको मुआब्जा निर्धारण भएको हो । साल, सिसौ, खयर, उत्तिस, सल्लो, हर्रोबर्रो, चिलाउनेलगायत काठको प्रतिक्युफिट र दाउराको प्रतिचट्टालाई आधार मानेर मुआब्जा तोकिएको छ । बुढीगण्डकी जलविद्युत् आयोजनाले लगत संकलन सकिएको २ वर्षसम्म पनि संरचना र बोटबिरुवाको मुआब्जा तोक्न सकेको थिएन । संरचनाको मुआब्जामा ह्रासकट्टी विवादले मुआब्जा निर्धारण प्रक्रिया अलमलमा परेको थियो । मन्त्रिपरिषद्ले संरचनाको मुआब्जामा ह्रासकट्टी नगर्ने निर्णय गरेसँगै आयोजनालाई मुआब्जा निर्धारणमा सहज भएको हो । घरगोठलगायत अन्य भौतिक संरचनाको मूल्यांकनका लागि तत्कालीन राष्ट्रिय पुनर्निर्माण प्राधिकरण जिल्ला आयोजना कार्यान्वयन इकाइ (भवन), बोटबिरुवाको डिभिजन वन कार्यालय र फलफूलको कृषि ज्ञान केन्द्र धादिङ र गोरखालाई लगत संकलनको जिम्मेवारी दिइएको थियो । विषय त कार्यालयको सिफारिसका आधारमा मुआब्जा निर्धारण भएको गोरखाका प्रमुख जिल्ला अधिकारी शंकरहरि आचार्यले बताए । मुआब्जा निर्धारण गर्यौं, अब वितरण प्रक्रिया सुरु हुन्छ, उनले भने । डुबान क्षेत्रभित्र कानुनी रीत पुर्याई जग्गा भाडामा लिई संरचना निर्माण गरेकाका विषयमा ऊर्जा जलस्रोत तथा सिँचाइ मन्त्रालयमा निर्णयनिर्देशन निकासाका लागि लेखी पठाउने निर्णय पनि भएको छ ।"
निकुञ्जमा बढ्न थाले विदेशी पर्यटक,"बर्दिया (कास) अन्तर्राष्ट्रिय हवाई उडान खुला भएसँगै बर्दिया राष्ट्रिय निकुञ्जमा विदेशी पर्यटक बढेका छन् । पर्यटकले होटल बुकिङ गर्न थालेपछि अहिले व्यवसायी पनि हर्षित छन् । गत कात्तिकयता करिब ६ सय विदेशी पर्यटकले निकुञ्ज अवलोकन गरेका छन् । यस अवधिमा गत वर्ष सयको हाराहारीमा पनि विदेशी पर्यटक आएका थिएनन् । बर्दिया निकुञ्जमा सहजै बाघ हेर्न पाइने भन्दै यहाँ पर्यटक आउने गरेका हुन् । बाघ हेर्न चैतदेखि जेठ उत्तम मानिन्छ । यति बेला झाडी नहुने भएकाले बाघ सहजै देख्न सकिने पथप्रदर्शक अनुराम चौधरीले बताए । स्वदेशी हुन् वा विदेशी, सबैको चाहना निकुञ्जभित्र बाघ हेर्ने हुने गरेको छ, उनले भने । गत कात्तिकयता ७ हजारभन्दा बढी आन्तरिक पर्यटक यहाँ भित्रिएको बर्दिया राष्ट्रिय निकुञ्जका प्रमुख विष्णुप्रसाद श्रेष्ठले जानकारी दिए । सोही अवधिमा सार्क मुलुकबाट ८ सयभन्दा बढी पर्यटक आएको उनले बताए । निकुञ्जमा हात्ती सफारी भने अझै खुलेको छैन । कोभिड पूर्ण रूपमा नियन्त्रणमा नआएसम्म हात्ती सफारी सञ्चालनमा नआउने निकुञ्जले जनाएको छ । जिप सफारी र पैदल अनुगमन भने खुला छ । बाघ संरक्षणका लागि अन्तर्राष्ट्रिय स्तरमै चर्चित बर्दिया राष्ट्रिय निकुञ्ज अवलोकन गर्न आउने पर्यटकका लागि यो मौसम निकै फलदायी रहेको पर्यटन व्यवसायी रामजीबाबु थापा बताउँछन् । बर्दियामा सहजै बाघ देख्न पाइने भएका कारण पनि पर्यटक आउने क्रम बढ्दै गएको बबई रिसोर्टका सञ्चालक धर्मराज घिमिरेको भनाइ छ । निकुञ्जमा शनिबार १२ देखि १५ वटा समूह आउने गरेका छन्, उनले भने ।"
युक्रेनको पूर्वी क्षेत्रमा रुसले बढायो आक्रमण,"एजेन्सी (किभमस्को)  युक्रेनी अधिकारीहरूले पूर्वी क्षेत्र लुहान्स्कका स्थानीयलाई तत्काल अन्यत्र जान आह्वान गरेका छन् । पछिल्लो केही दिनयता युक्रेनका पूर्वी क्षेत्रमा आक्रमण तीव्र पारेको रुसी फौजले थप तयारी गरेपछि सर्वसाधारणलाई अन्य स्थानमा जान आग्रह गरिएको हो । गभर्नर सेर्ही गइदईले रुसी फौजले भयानक आक्रमणका लागि सैन्य सामग्री जम्मा पारिरहेको जनाएका बीबीसीले उल्लेख गरेको छ । पछिल्लो समय युक्रेनको उत्तरी क्षेत्रबाट बाहिरिएका रुसी सेना पूर्वी क्षेत्रमा जम्मा भइरहेका छन् । उक्त क्षेत्रमा बसोबास गर्दै आएकामध्ये ७० प्रतिशत स्थानीय रुसी आक्रमणपछि अन्यत्र गइसकेका छन् । करिब ३० प्रतिशत भने अझै त्यहीं रहेका गइदईले बताए । त्यस्तै, मरिउपोल सहरमा दसौं हजार स्थानीय फसेका जनाइएको छ । उनीहरूलाई बाहिर निकाल्न मानवीय निकास मार्गका लागि सहमति भएको युक्रेनी अधिकारीहरूले जनाएका छन् । लुहान्स्क र दोनेत्स्कलाई रुसले यसअघि नै स्वतन्त्र राष्ट्रको मान्यता दिएको थियो । रुसी फौजले पूर्वी युक्रेनको क्रमातोर्स्क क्षेत्रको रेल स्टेसनमा शुक्रबार गरेको क्षेप्यास्त्र प्रहार गर्दा कम्तीमा ५० जनाको मृत्यु भएको थियो । घटनामा कम्तीमा ८७ जना घाइते भएका जनाइएको छ । रुसले युक्रेनको कारबाहीको नेतृत्व लिएका सैनिक अधिकारी हेरफेर गरेको जनाइएको छ । नयाँ जिम्मेवारी पाएका जर्नेल अलेकसान्डर डिभोर्निकोभसँग सिरिया युद्धको व्यापक अनुभव रहेको जनाइको छ । सिरियामा रुसी कारबाहीको लामो अनुभव भएका कमान्डरलाई युद्धको नेतृत्व जिम्मा लगाइएका कारण अब रुसी फौजमाथिको नियन्त्रण थप सुदृढ हुने अनुमान गरिएको छ । युक्रेन आक्रमणमा तैनाथ विभिन्न सैन्य इकाइबीचको समन्वय सुधार्नका लागि डिभोर्निकोभ खटिएका जनाइएको छ । रुसले यसअघि विभिन्न क्षेत्रमा छुट्टाछुट्टै कमान्डरको नेतृत्वमा युद्ध चलाइरहेको थियो । युक्रेनले उत्तर एट्लान्टिक सन्धि संगठन (नाटो) को सदस्यता दिने तयारी गरेपछि रुसले आक्रमण गत फेब्रुअरी २४ मा आक्रमण थालेको हो । रुसले युक्रेनमाथि आक्रमण थालेको ४४ दिन पुगिसकेको छ । हालसम्मको अवस्था हेर्दा रुसले आफ्नो लक्ष्य प्राप्त गर्न कठिन देखिएको छ । राजधानी किभलगायत सहरमाथि नियन्त्रण कायम गर्न नसकेपछि रुसी फौज केही दिनयता पूर्वी क्षेत्र डोनबासमा केन्द्रित भएको छ । रुसको पछिल्लो निर्णय हेर्दा उसले दोस्रो विश्व युद्धमा विजय प्राप्त गरेको दिन मे ९ यता नै कुनै पनि हालतमा सफलता प्राप्त गर्न चाहेको देखिन्छ । यसैबीच, जर्मन चान्सलर ओलाफ स्कोल्जले युक्रेनको बुचामा रुसले युद्ध अपराध गरेको बताएका छन् । युक्रेनी राजधानी किभनजिकैको बुचा सहरका आक्रमणकारी युद्ध अपराधमा दोषी रहेका र उनीहरूलाई कारबाहीको दायरामा ल्याउनुपर्ने उनको भनाइ छ । त्यहाँ केही त्यस्तो छ, जुन हामीले बिर्सन सक्दैनौं, उनले भने, त्यो युद्ध अपराध हो । यसमा जो जिम्मेवार छ त्यसलाई जवाफदेही बनाउनैपर्छ । जर्मनीले युक्रेनलाई हतियार तथा सैन्य सामग्री सहयोग जारी रहने स्कोल्जले बताए । बुचामा रुसले गरेको आक्रमणमा कम्तीमा ३ सय ६० सर्वसाधारणको ज्यान गएको र तीमध्ये करिब ३ सय जनाको सामूहिक चिहान बनाइएको युक्रेनी अधिकारीको भनाइ छ । तर रुसी पक्षले भने उक्त आरोप अस्वीकार गर्दै आएको छ ।"
दिल्लीमा लेन अनुशासनमा कडाइ,"नयाँदिल्ली (कास) सवारी नियम उल्लंघनका घटना बढ्दै गएपछि दिल्ली सरकारले कडाइ गरेको छ । सडकमा लेन उल्लंघन गरी सार्वजनिक बस चलाउने चालकलाई १० हजार जरिवाना तिराउन थालिएको छ । दिल्ली परिवहन विभागले सार्वजनिक बस सडकको साइड लेनबाट मात्रै गुडाउन, तोकिएको स्थानबाट मात्रै यात्रु चढाउन र ओराल्न कडाइ गरेको छ । अप्रिलदेखि लेन उल्लंघन गर्ने बसका चालकलाई जरिवाना शुल्क १० हजार बनाइएपछि दिल्लीको सडकका साइड लेनमा बसको लाम देखिन थालेको छ । बस चालकले जथाभावी ढंगले ओभरटेक नगर्ने, तीव्र गतिमा नकुदाउने र तोकिएको स्थानमा रोक्ने नियम उल्लंघन गरेपछि दिल्लीको सडकमा ट्राफिक समस्या थपिएको थियो । विभागका अनुसार नियममा कडाइ गरिएपछिको एक सातामा ३७ जना बस चालकलाई १०१० हजार जरिवाना तिराइसकिएको छ । तीन पटकसम्म कारबाहीमा परेका चालकको सवारी चालक अनुमतिपत्र नै खारेजी गरिने चेतावनीपछि भने चालकहरू सतर्क देखिएका छन् । तर, लेन अनुशासनले गर्दा एउटा लेनमा लागेको ठूलो लाइनले बसको गति भने कम भएको छ । तथा साइड लेनमा गरिने साना गाडीको पार्किङले पनि बसलाई समस्या भएको देखिन्छ । परिवन विभागका सहकमिस्नर नवलेन्द्रकुमार सिंहले लेन अनुशासनमा आइपरेको समस्या हटाउन सबै प्रयास थालिसकिएको बताए । त्यसका लागि १ सय ३० टोली परिचालन गरिएकाले केही दिनभित्रै समस्या हट्ने दाबी गरे । बस लेनमा गाडी पार्क गर्नेलाई अहिले सम्झाउने काम भइरहेको र अप्रिल १५ बाट त्यस्तो गाडी जफत गरिने उनको भनाइ छ । सिंहले कुनै बस बिग्रिए तत्काल हटाउने टोलीसमेत विभिन्न स्थानमा तयार गरिएको जनाए । यसैबीच, दिल्ली परिवहन निगम (डीटीसी) द्वारा सञ्चालित सार्वजनिक बसमा यात्रा गर्दा महिलाले भाडा तिर्नु पर्दैन । अरविन्द केजरीवाल नेतृत्वको दिल्ली सरकारले यो नियम लागू गरेको २ वर्ष भइसकेको छ । महिलालाई निःशुल्क सेवा दिएर पनि डीटीसी बसले आर्थिक वर्ष २०२००२१ मा २ करोड ३२ लाख नाफा कमाएको छ । महिलालाई निःशुल्क यात्रा गराउनका लागि गत वर्ष १ सय १५ करोड रुपैयाँ खर्च भएको थियो ।"
तथ्यांक वैज्ञानिक वरुण पौडेलको समूहलाई अवार्ड,"काठमाडौं (कास) नेपाली डेटा साइन्टिस्ट (तथ्यांक वैज्ञानिक) वरुण पौडेलसहित भर्जिनिया टेक विश्वविद्यालय अमेरिकाको समूहले प्लास्टिकजन्य प्रदूषण र ठोस फोहोर न्यूनीकरणसम्बन्धी अनुसन्धानका लागि गभर्नर्स इन्भाइरोन्मेन्टल एक्सिलेन्स अवार्ड २०२२ प्राप्त गरेको छ ।भर्जिनिया राज्यमा आयोजित इन्भाइरोन्मेन्ट भर्जिनिया सिम्पोजियममा पौडेलको टिमलाई अवार्ड प्रदान गरिएको हो । वातावरण तथा संरक्षणका विभिन्न चार क्षेत्रमा नेतृत्वदायी कार्य गरेका समूहलाई उक्त राज्यको यो प्रतिष्ठित अवार्ड प्रदान गरिन्छ । भर्जिनिया टेकको प्लास्टिकजन्य प्रदूषण र ठोस फोहोर न्यूनीकरणसम्बन्धी क्याम्पसको कार्य समूहले यो अवार्ड हात पारेको हो ।विश्वविद्यालयकी खरिद निर्देशक म्यारी हेल्मिक प्रमुख रहेको उक्त अनुसन्धान समूहमा भर्जिनिया टेकका १८ जना विज्ञ संलग्न थिए, जहाँ पौडेल एक्लो नेपाली हुन् । उनले आफ्नो समूहमा तथ्यांक विश्लेषणको नेतृत्व गरेका थिए । भर्जिनिया राज्यको प्रतिष्ठित अवार्ड प्राप्त गर्न सफल भएका छौं, यो हाम्रो समूहले प्राप्त गरेको हो, ३० वर्षीय पौडेलले भने, यो अवार्डको सम्मानमा भर्जिनिया टेकले आगामी जुलाईमा सम्मान कार्यक्रम गर्दै छ । सन् २०१८ मा अमेरिका पुगेपछि भर्जिनिया टेकमा डेटा साइन्समा स्नातकोत्तर गरेका उनले थपे, व्यक्तिगत रूपमा मेरो लागि यो ठूलो उपलब्धि हो । यसले राम्रो काम गर्न थप प्रोत्साहन मिलेको छ । उनी स्नातकोत्तर गरेदेखि नै भर्जिनिया टेकमा तथ्यांक वैज्ञानिकका रूपमा कार्यरत छन् ।"
गुँड बनाउँदै स्वर्गचरी,"(कपिलवस्तु)  कालो टाउको, कालै सिउर, कुनैका सेता पखेटा र पुच्छर खैरो, कुनैका सेतो । रुप्पी वा डांग्रे आकारका चरामा ३० सेन्टिमिटर लामो पुच्छर हुनु आफैंमा अनौठो छ । हेर्दै आकर्षक भएकैले यो चरालाई नाम दिइएको छ प्याराडाइज फ्लाइक्याचर (स्वर्गचरी)। चराविद्हरूका अनुसार चराको यो प्रजाति नेपाली वनजंगलका लागि रैथाने थिएन । तर पछिल्ला केही दशकयता यो चरा नेपाली वनमा प्रशस्त देखिन थालेका छन् । श्रीलंका र भारतीय भूभागबाट पसेका स्वर्गचरीका जोडीहरू यतिबेला पूर्वी नवलपरासीको कावासोतीस्थित सामुदायिक वनमा देखिएका छन् । उनीहरू १ हजार ८ सय १० माइल लामो आकाशीय दूरी पार गर्दै वन बुट्यान पछ्याउँदै यहाँ भित्रिएका हुन् । अहिले उनीहरूलाई गुँड बनाउन खरपात र झिजाझिजी ओसार्न भ्याईनभ्याई छ । स्वर्गचरीको जोडी रूखमा दिनभर वार्तालाप गरिरहेजस्ता देखिन्छन् । बर्सेनि अप्रिलमेतिर यी चराका जोडी मिलेर गुँड बनाउँछन् । पोथीले चारवटा फुल पार्छे । तीन साता ओथारा बसेपछि निस्कने चल्लालाई दुवै मिलेर हुर्काउँछन् । वनजंगलका कीरा खाइदिएर वातावरणमा आफ्नै प्रकारको भूमिका खेल्ने यी चरा मान्छेका बस्तीभन्दा केही पर वनमै रमाउँछन् । यिनीहरूको बास आसपास नदिनाला, जलाशय हुन्छ, जहाँबाट आहारा खोज्न र नुहाउन सजिलो हुन्छ । स्वर्गचरीजस्तै नीलपुच्छ्रे मुरलीचरी आकाशमा कावा खेल्दै लुम्बिनी आइपुगेका छन् । करिब १ हजार ६ सय ८० माइलको दूरी पार गर्दै ती चरा थाइल्यान्डबाट म्यानमार र बंगलादेशको सीमा हुँदै नेपाल भित्रिएका हुन् । यी चरा तेलार नदी छेउको वनमा गुँड लगाउन खर र पात ओसार्न व्यस्त छन् । उनीहरूसँगै गृष्मकालीन अन्य आगन्तुक चरा पनि बच्चा कोरलेर हुर्काउन नेपाल आइसकेका छन् । दिनभरिजसो उनीहरू गुँड बनाउने काममा लाग्छन् । फागुनको सुरुदेखि बच्चा कोरल्न नेपाल आउन सुरु गरेका चरा अहिले धेरै आइसकेका छन् । सुरुमा स्वर्गचरी आए, वरिष्ठ चराविद् डा हेमसागर बरालले भने, अहिलेसम्म ४४ बढी प्रजातिका चरा नेपाल भित्रिइसकेका छन् । बचेरा कोरल्ने राम्रो वातावरण र मौसम हुने भएकाले यहाँ चरा आकर्षित हुने उनले बताए । कोइली प्रजातिको चरा आउन बाँकी छ । कुक्कु र बीउ कुहियो अझै आएका छैनन् । सबैभन्दा ढिलो आउने करिब ६ हजार माइल बढी आकाशीय दूरी पार गरेर दक्षिण अफ्रिकाको सबसहारन क्षेत्रबाट जुरे कोइली पनि अझै नआएको चराविद् डीबी चौधरीले बताए । प्रिमनसुन सुरु हुन लाग्दा मे अन्तिमसम्म अरेबियन सागरमा उठ्ने हावाको बहावसँगै ती चरा नेपाल आइपुग्ने उनले बताए । आगामी एक साताभित्र थप १०१२ बढी प्रजातिका चरा नेपाल आइपुग्ने चराविद् बताउँछन् । यहाँ करिब ६० प्रजातिका चरा आउँछन् । त्यसमध्ये सेतोकण्ठे गौथलीबाहेक अरू सबै बच्चा कोरल्नै आउने गर्छन् । सबैभन्दा पर अस्ट्रेलियाबाट आउने सेतोकण्ठे गौंथली पनि आइसकेको छ । गृष्मकालीन पाहुना चरा आएर सबैभन्दा पहिले गुँड लगाउने ठाउँ, वातावरण र खानेलगायतका कुरा हेरेर बच्चा हुर्काउने स्थान रोज्छन् । चराले यहाँ वनका रूख, नदी खोलाका किनार र खेतबारीमा गुँड लगाउन थालेका छन् । वसन्त ऋतुसँगै भारत, श्रीलंका, दक्षिणपूर्वी एसिया थाइल्यान्ड, म्यानमार, मलेसिया र इन्डोनेसियाबाट चरा यहाँ आइपुग्छन् । उनीहरू चारपाँच दिनदेखि साता लगाएर नेपाल आउन थालेका हुन् । बच्चा हुर्काएर उनी फेरि जहाँबाट आएका हुन्, उतै फर्किन्छन् । कोइली प्रजाति, लालचुच्चे ठेउवा दक्षिणपूर्वी एसियाका मुलुकबाट आउँछन् । नेपाल आएर चराले गुँडका लागि ठाउँ खोजी गरिसके, चराविद् सोम जीसीले भने, छानेको ठाउँमा खरपात बटुलेर राखिसके । जंगलमा नयाँ पालुवा पलाएसँगै चराका चिरबिर सुन्न थालिएका छन् । गाजले सुनचरी, सुन्तले चाँचर र राजचरीले चितवन राष्ट्रिय निकुञ्ज र लुम्बिनी वन क्षेत्रमा गुँड लगाई फुल पार्न बसिसकेका छन् । चरालाई गुँड बनाउन ३ साताजस्तो लाग्छ । हिउँदमा उत्तरबाट नेपाल आएका चरा उतै फर्केपछि गृष्ममा दक्षिणबाट चरा आउने गर्छन् । कोइली, कटुसटाउके मुरलीचरा, चित्रक पिट्टा, गाजले पिट्टा, काफल पाक्यो र लालचुच्चे ठेउवालगायतका चराले गुँड बनाउने ठाउँ हेरेर चाँजोपाँजो मिलाउन थालेका छन् । नेपालमा पाइने १९ प्रजातिका कोइलीहरूमध्ये १५ प्रजातिले गुँड नबनाई अरूका गुँडमा फुल पारेर बच्चा हुर्काउने कामसमेत अरूलाई नै सुम्पने गर्छन् । अरू चराले आफ्ना बचेरासँगै कोइलीका बच्चा पनि हुर्काइदिन्छन् । वैशाख तेस्रो सातासम्म धेरै चराले गुँड लगाइसक्छन्, चराविद् दिनेश गिरीले भने, साउन तेस्रो सातासम्म बचेरा हुर्काइसक्छन् । बच्चा हुर्काउन सानाले कम र ठूलाले बढी समय लिने सरिसृप विशेषज्ञ करनबहादुर शाहले बताए । विदेशमा अहिले दिन र रात बराबरी हुने तर नेपालमा अहिले रातभन्दा दिन लामो हुने भएकाले बढी समय आहारविहार गर्न पाउने हुँदा चरा यता आकर्षित हुने उनको भनाइ छ । बच्चा कोरलेर हुर्काउन सुरक्षित ठाउँ रोजीरोजी पाउने हुँदा यहाँ आकर्षित हुने उनले बताए । यहाँका चितवन, बर्दिया, शुक्लाफाँटा, पर्सा र बाँके राष्ट्रिय निकुञ्जमा चरा बच्चा कोरल्न आएका छन् । त्यस्तै कोसी टप्पु, शिवपुरी जंगल र अन्नपूर्ण संरक्षण क्षेत्रमा पनि बच्चा कोरल्न चरा आएका छन् । नेपालमा हालसम्म ८ सय ८८ प्रजातिका चरा पाइएको रेकर्ड छ ।"
कमला र मनीषा विजेता,"(पाल्पा)  पाल्पाको रानीमहलमा सम्पन्न प्रथम सञ्जय स्मृति राष्ट्रिय महिला बिच भलिबलको उपाधि नेपाल पुलिस क्लबका कमला पुन र मनीषा चौधरीको जोडीले जितेको छ । रानीमहलस्थित कालीगण्डकी तटमा शनिबार फाइनलमा उनीहरूले लुम्बिनी प्रदेशका भावना डाँगी र सरस्वती कट्टेलको जोडीलाई २१८, २११७ को सोझो सेटमा पराजित गरेको थियो । पुलिसकी प्रशिक्षक कोपिला उप्रेतीका अनुसार पुलिसले यसअघि नेपाल भलिबल संघद्वारा आयोजित पहिलो, दोस्रो, तेस्रो र पाँचौं बिच भलिबलमा सफलता पाएको थियो । विजेताले १ लाख रुपैयाँ, ट्रफी (पाल्पाली करुवा) पाए । उपविजेताले ५० हजार, ट्रफी (पाल्पाली करुवा) पाए । तेस्रो स्थानलाई भएको प्रतिस्पर्धामा भागीरथी जोशीको कप्तानीमा रहेको सुदूरपश्चिमले पवित्रा जीसीको कप्तानीमा रहेको गण्डकीलाई २११२, २११७ को सोझो सेटमा हरायो । सुदूरपश्चिमले ३० र गण्डकीले २० हजार पुरस्कार पाए । पुलिसकी कमला पुन उत्कृष्ट खेलाडी भइन् । उनले २० हजार र पाल्पाली करुवा पाइन् । अरुणा र कोपिलालाई सम्मान आयोजक प्रतिष्ठानले राष्ट्रिय महिला भलिबल टिमकी कप्तान अरुणा शाही तथा पूर्वकप्तान कोपिला उप्रेतीलाई सम्मान गरेको छ । महिला भलिबलमा पुर्याएको योगदानको कदरस्वरुप उनीहरूलाई जनही ३० हजारसहित पाल्पाली ढाका ओढाएर सम्मान गरिएको थियो । खेलाडीलाई पूर्वगभर्नर डा चिरञ्जीवी नेपाल, आयोजक सञ्जय स्मृति प्रतिष्ठानकी अध्यक्ष निरोज मास्के, सद्भावना दूत अभिनेता धीरेन शाक्य, भलिबल कप्तान अरुणा शाहीलगायतले पुरस्कृत गरेका थिए ।"
राजविराजलाई मेयर कप,"विराटनगर (कास) मधेस प्रदेशको राजविराज नगरपालिकाले प्रथम मेयर कप ट्वान्टी२० क्रिकेटको उपाधि जितेको छ । शनिबार फाइनलमा राजविराजले जनकपुर उपमहानगरपालिकालाई १० रनले हराउँदै १ लाख १ हजार रुपैयाँसहित ट्रफी जितेको छ । जनकपुरले ५१ हजार रुपैयाँ थाप्यो ।विराटनगर महानगरको आयोजना र होराइजन क्रिकेट क्लबको प्राविधिक सहयोगमा बैजनाथपुर क्रिकेट मैदानमा टस जितेको राजविराजले ८ विकेट गुमाई ९७ रन बनायो । विवेश यादवले २१, महबुब आलमले १४, अभिषेक कार्कीले १३ र अमित यादवले ११ रन जोडे । जनकपुरका सुमन रायले ३ विकेट, सुजित मण्डल र रुपेश यादवले समान दुई विकेट लिए । ९८ रनको सामान्य लक्ष्य पाएको जनकपुर ७ विकेट गुमाई ८७ रनमा समेटियो । विशाल सुस्लिङले ३३, विक्रान्त यादवले अविजित १९, अकबर अली र रञ्जित यादवले समान ११ रन जोडेका थिए । राजविराजका विकास दासले ३, विवेक यादवले १ र महबुब आलमले १ विकेट झारे । राजविराजका विवेक यादव म्यान अफ द फाइनल भए । म्यान अफ द सिरिज जनकपुरका हरिशंकर साह भए । उनले ११ हजार रुपैयाँ पुरस्कार पाए । उत्कृष्ट ब्याटर राजविराजका विकास दास र उत्कृष्ट बलर राजविराजकै अनिल यादव घोषित भए । दुवैले जनही ५ हजार पाए । विजेतालाई महानगर प्रमुख भीम पराजुलीले पुरस्कृत गरे ।"
सुरज र उषालाई उपाधि,"(चितवन)  भरतपुरमा शनिबार आयोजित साइकल म्याराथनमा काठमाडौंका सुरज राना मगर र त्रिभुवन आर्मी क्लबकी उषा खनाल विजेता भएका छन् । प्रज्ञा स्मृति प्रतिष्ठानले आयोजना गरेको प्रतियोगितामा ११ जिल्ला र तीन विभागका ९४ खेलाडी प्रतिस्पर्धी थिए । नारायणगढ पुल्चोकबाट सुरु भएको म्याराथनका सहभागीले भरतपुर र पश्चिम चितवन हुँदै ६५ किलोमिटर दूरी पार गरेर पुनः पुल्चोक आएका थिए । सुरजले उक्त दूरी एक घण्टा ५६ मिनेट २० सेकेन्डमा पार गरे । दोस्रो हुने आर्मीका हिमाल टमाटाले एक घण्टा ५६ मिनेट ३२ सकेन्ड लगाए । तेस्रो भएका गण्डकीमा हिक्मत विश्वकर्माले टमाटाले भन्दा ८ सेकेन्ड मात्रै बढी लगाए । महिलातर्फ उषाले २ घण्टा ३ मिनेटमा दूरी पार गरिन् । दोस्रो भएकी नुवाकोटकी लक्ष्मी मगर एक सेकेन्डले पछाडि परेकी हुन् । तेस्रो भएकी धादिङकी सोनिया गुरुङले २ घण्टा १२ मिनेट १५ सेकेन्ड लगाइन् । दुवैतर्फ विजेताले ४५ हजार, दोस्रोले ३५ हजार र तेस्रो हुनेले ३० हजार रुपैयाँ पुरस्कार पाए । टपटेनभित्र पर्नेले ५ देखि २५ हजार रुपैयाँसम्म पुरस्कार पाएका थिए । मास्टर्स ३० प्लसतर्फ आर्मीका प्रेमसिंह मन्याल पहिलो र दीपेश चौधरी दोस्रो भए । सिन्धुपाल्चोकका हर्क लामा तेस्रो भए । उनीहरूले क्रमशः २५ हजार, २० हजार र १५ हजार रुपैयाँ पुरस्कार पाए । ग्रान्ड मास्टर (५० प्लस) मा ललितपुरमा बस्ने नेदरल्यान्ड्सका नागरिक जोन बेन्टिक पहिलो भए । काठमाडौंका भाइराजा महर्जन दोस्रो र ज्ञानेन्द्र स्थापित तेस्रो भए । उनीहरूले क्रमशः २०, १५ र १० हजार रुपैयाँ पुरस्कार पाए । चितवन च्याम्पियनतर्फ मेरिना मगर पहिलो र सुधा तिमिल्सिना दोस्रो भए । सोही विधाको पुरुषमा सन्दीप श्रेष्ठ पहिलो, प्रमित थापा दोस्रो र रोनिश कर्मचार्य तेस्रो भए । यस विधामा पहिलोले २०, दोस्रोले १५ र तेस्रोले १० हजार पाए । विजेतालाई पूर्वप्रधानमन्त्री तथा नेकपा माओवादी केन्द्रका अध्यक्ष पुष्पकमल दाहालले पुरस्कृत गरेका थिए । दाहालका दिवंगत छोराछोरी प्रकाश र ज्ञानुको नाममा प्रज्ञा स्मृति प्रतिष्ठान खुलेको हो । खेलकुदमन्त्री महेश्वरजंग गहतराजले आवदेखि साइकल म्याराथनलाई नियमित कार्यक्रममा राखिने बताए ।"
पुलिसलाई ८ स्वर्ण,"काठमाडौं (कास) आठ स्वर्णसहित नेपाल पुलिस क्लब प्रथम कृष्णप्रसाद भट्टराई स्मृति राष्ट्रिय कराते प्रतियोगितामा टिम च्याम्पियन बनेको छ । पुलिसले ४ कांस्य पनि जित्यो । टिम च्याम्पियन बनेसँगै पुलिसले १ लाख रुपैयाँ प्राप्त गरेको छ । प्रतियोगितामा ४ स्वर्ण, ५ रजत र ३ कांस्यसाथ त्रिभुवन आर्मी क्लब दोस्रो र ३ स्वर्ण, ५ रजत र ६ कांस्यसहित एपीएफ क्लब तेस्रो भए ।१ स्वर्ण, २ रजत र ७ कांस्यसाथ वाग्मती प्रदेश चौथो र १ स्वर्ण, १ रजत र ५ कांस्यसाथ प्रदेश १ पाँचौं भए । लुम्बिनी, सुदूरपश्चिम र मधेस प्रदेशले पदक जित्दा गण्डकी र कर्णाली पदकविहीन रहे । प्रतियोगितामा १३ औं सागकी स्वर्ण विजेता कुसुम खड्का र प्रदेश १ का रोजन खड्का सर्वोत्कृष्ट खेलाडी चुनिए । कुसुमले ४५ केजी महिला कुमुते र रोजनले ८४ केजीमुनि तौलमा स्वर्ण जितेका थिए । कर्णालीकी एसिला रासकोटी मगरले एकल काता, टिम र कुमुते तीनै इभेन्टमा भाग लिएकी थिइन् ।शनिबार पुरुष ५० केजी तौलमा साजन मोक्तान विजेता भए । उनले फाइनलमा एपीएफका वीरबहादुर तामाङलाई ८० ले नकआउट गर्दै स्वर्ण जिते । नवीन रसाइलीले ६७ केजी तौलको फाइनलमा एपीएफ सुवास घतानेलाई ९१ ले नकआउट गर्दै स्वर्ण जिते । महिला ६१ केजीमा एपीएफकी एस्टर राईलाई १३३ ले नकआउट गर्दै आर्मीकी शान्ता श्रेष्ठले स्वर्ण जितिन् । एपीएफका विजय श्रेष्ठले पुरुष ४४ केजीमा वाग्मती प्रदेशका सुविन खत्रीलाई ५२ ले हराएर स्वर्ण जिते । नेपाल लोकतान्त्रिक खेलकुद संघ र ललितपुर जिल्ला प्रमुख डोजोद्वारा आयोजित प्रतियोगितामा २१ स्वर्णलाई प्रतिस्पर्धा भएको थियो ।"
पुनमलाई थाइल्यान्डमा कांस्य,"काठमाडौं (कास) थाइल्यान्डको फुकेटमा भइरहेको थाइल्यान्ड अन्तर्राष्ट्रिय खुला बक्सिङमा नेपाली महिला खेलाडी पुनम रावलले कांस्य पदक जितेकी छन् । थाइल्यान्ड ओपनलमा नेपालका लागि यसअघि सन् २०१० मा दीपक महर्जनले कांस्य जितेका थिए । महिला ६० केजी तौल समूहमा वाई पाएर सोझै सेमिफाइनल खेलेकी पुनमले फिलिपिन्सकी रिजा पासुटसँग प्रतिस्पर्धात्मक खेलमा ३२ को हार बेहोरिन् । फाइनलमा रिजाले भारतीय खेलाडीलाई हराएर स्वर्ण जितिन् । अघिल्लो दिन नेपालकी मीनु गुरुङ ५१ केजी तौलमा थाइल्यान्डकी जुटामास जिटपोङसँग ४१ को हार भोग्दै पदकबाट वञ्चित भइन् । यसअघि ६३ केजीका भूपेन्द्र थापा, महिला ५७ केजीमा चन्द्रकला थापा र ४८ केजीमा सुस्मा तामाङले प्रतिस्पर्धा गरेका थिए ।"
रेस्लर भगवतीको जित,काठमाडौं (कास) नेपाली महिला रेस्लर भगवती खड्का (युनिका) ले शनिबार भएको रेस्लिङ प्रतियोगितामा अमेरिकी पुरुष रेस्लर पेड्रालाई हराएकी छन् । नेपाली महिला रेस्लिङ फाउन्डेसनद्वारा आयोजित फाइटमा भगवतीले पेड्रोलाई सिंगल म्याचमा हराएकी हुन् । भगवतीसँग सिंगल म्याच खेल्नुअघि पेड्रोले भारत र नेपालका अभिराज सिंहसँग ट्रिपल थ्रेट म्याच खेलेका थिए । त्यसमा पेड्रोले बाजी मारेका थिए । त्यसपछि भगवतीले पेड्रोलाई सिंगल म्याचका लागि च्यालेन्ज गरेकी हुन् । भृकुटीमण्डपमा भएको प्रतियोगिताको पुरुष सिंगल म्याचमा नेपाली ब्रोले पाकिस्तानका शेर खानलाई हराए । महिलामा मनीषा रानाभाटले सपना माझी र स्नेहा थापामगरले सपना गोपालीलाई हराए ।
हैदराबादको पहिलो जित,मुम्बई (एजेन्सी) सनराइजर्स हैदराबादले इन्डियन प्रिमियर लिगमा शनिबार पहिलो जित आत्मसात् गरेको छ । लगातार दोस्रो हारपछि प्राप्त जितका लागि हैदराबादले डिफेन्डिङ च्याम्पियन चेन्नई सुपर किंग्सलाई ८ विकेटले हराएको हो । चेन्नईको यो लगातार चौथो हार हो । चेन्नईले २० ओभरमा ७ विकेट गुमाएर १ सय ५४ रन बनाएको थियो । मोइन अलीले सर्वाधिक ४८ रन बनाए । जवाफमा हैदराबादले १७४ ओभरमा २ विकेट गुमाएर १ सय ५५ रन बनाएको थियो । प्रारम्भिक ब्याट्सम्यान अभिषेक शर्माले ५० बलमा ७५ रन बनाए । उनले पहिलो विकेटका लागि कप्तान केन विलियम्सनसँग निर्णायक ८९ रनको साझेदारी गरे । त्यसअघि डेब्यु टोली गुजरात टाइटन्सले आफ्नो विजय शुक्रबार पनि कायम राख्यो ।
सगरमाथा युथले जित्यो इटहरी गोल्डकप,"(इटहरी)  सगरमाथा युथ क्लब मोरङले डिफेन्डिङ च्याम्पियन त्रिभुवन आर्मी क्लबलाई टाइब्रेकरमा हराउँदै इटहरी गोल्डकप फुटबलको उपाधि जितेको छ । इटहरी रगंशालामा शनिबार सगरमाथाले ४३ गोलको जित निकाल्दै १२ औं अन्तर्राष्ट्रिय आमन्त्रण कन्ट्रोल इटहरी गोल्डकप ट्रफी उचालेको हो ।निर्धारित ९० मिनेटसम्म गोल हुन नसकेपछि खेल टाइब्रेकरमा पुगेको थियो । सगरमाथाका गोलरक्षक प्रिसोको प्रहार बाहिरिएको थियो भने अशोक खवास, सत्यम शर्मा, आशिष लामा र मिलन राईले गोल गरेका थिए ।आर्मीको तर्फबाट विकास खवास, टेकबहादुर बुढाथोकी र विवेक बस्नेतमात्र गोल गर्न सफल भए । गौतम श्रेष्ठको प्रहार सगरमाथाका प्रिसोले रोके भने सन्तोष तामाङको प्रहार बाहिरिएको थियो । आर्मीले रोलिङ क्लब धुलाबारीलाई पराजित गर्दै फाइनलमा तय गरेको थियो भने सगरमाथाले मनाङ मर्स्याङ्दी क्लबमाथि जित पाएको थियो । दुईपल्ट इटहरी गोल्डकपको ट्रफी उचालेको आर्मीले यसपालि ट्रफीमा ह्याट्रिक गर्न सकेन । घरेलु टोली सगरमाथाले पहिलो सहभागितामै उपाधि जितेको छ । प्रतियोगिताको उत्कृष्ट खेलाडी घोषित टंक बस्नेत भए । उनले यामाहाको फ्यासिनो स्कुटी पुरस्कार पाए । उदीयमान खेलाडी आयोजक जागृति क्लबका मनीष भण्डारी भए । उनले ४२ इन्चको सामसुङ एलइडी टिभी प्राप्त गरे । प्रतियोगितामा सर्वाधिक तीन गोल गर्ने मनाङ मर्स्याङ्दीका आफिज ओलावाले र सगरमाथाका आभास लामिछानेले जनही नगद १० हजार रुपैयाँ हात पारे । डिफेन्समा आर्मीका विकास खवास, गोलकिपरमा सगरमाथाका प्रिसो, मिडफिल्डरमा आर्मीका सन्तोष तामाङ, फरवार्डमा सगरमाथाका आशिष लामा र प्रशिक्षकमा सगरमाथाका युविन गुरुङले उत्कृष्ट हुँदै जनही १५ हजार रुपैयाँ प्राप्त गरे । प्लेयर अफ द फाइनल आर्मीका विश्वास चौधरीले १० हजार रुपैयाँ हात पारे । विजेताले ७ लाख र उपविजेताले ३ लाख ५० हजार रुपैयाँ पुरस्कार प्राप्त गरे । विजेतालाई प्रदेश १ का मुख्यमन्त्री राजेन्द्र राई, एन्फाका अध्यक्ष कर्माछिरिङ शेर्पालगायतले पुरस्कृत गरे ।"
स्यान्टु र सिक्का विजेता,"(काठमाडौं)  नेपाल पुलिस क्लबका स्यान्टु श्रेष्ठ र एपीएफकी सिक्का सुवाल श्रेष्ठले ११ औं पूर्णमान वज्राचार्य स्मृति राष्ट्रिय खुला टेबलटेनिस प्रतियोगिताको उपाधि जितेका छन् ।लैनचौरस्थित राष्ट्रिय टेबलटेनिस प्रशिक्षण केन्द्रमा शनिबार पुरुष सिंगल्स फाइनलमा तीनपटकका राष्ट्रिय च्याम्पियन स्यान्टुले आफ्नै विभागका विनेश खनियाँलाई ७११, ११९, ११९, ११६, ७११, ११९ को सेटमा हराए । एक सातामा स्यान्टुको यो दोस्रो उपाधि हो । उनले चैत १९ मा चौथो सम्झना कप अन्तर्राष्ट्रिय टेबलटनिसमा भारतीय खेलाडीलाई हराउँदै उपाधि जितेका थिए । आर्मीका दीप साउन र एपीएफका संयोग कपाली तेस्रो भए ।महिलातर्फ फाइनलमा सिक्काले आर्मीकी स्वेच्छा नेम्बाङलाई ११४, ११४, ११२, ११७ को सोझो सेटमा सहजै हराइन् । सिक्काको सिनियरमा यो पहिलो एकल उपाधि हो । आर्मीकी रविना महर्जन र पुलिसकी सोनु थापा मगर तेस्रो भए । दुवैका विजेताले ५० हजार, उपविजेताले २५ हजार र तेस्रोले १०१० हजार पुरस्कार प्राप्त गरे ।ह्वीलचेयरको सिंगल्सतर्फ पुरुषमा अर्पण सुनुवार राईले प्रदीप भण्डारीलाई ८११, ११५, ११६ तथा महिलामा लाली शेर्पाले रजनी राईलाई ११५, ११३ ले हराएर स्वर्ण जिते । स्टेन्डिङको महिला सिंगल्समा रायकोशा शाही मेनुका गौतमलाई ४११, ११७ र ११४ ले हराएर विजेता भइन । मिडियातर्फ पुरुष सिंगल्समा हिमालय टेलिभिजनका सुमन प्रधान पहिलो, कान्तिपुर दैनिकका राजु घिसिङ दोस्रो तथा खेलपाटीका निशान राई र राजधानी दैनिकका दिलबहादुर तामाङ तेस्रो भए ।स्कुलतर्फ आदर्श विद्यामन्दिर (एभीएम) टिम च्याम्पियन बन्यो । एभीएमले ४ स्वर्ण, ६ रजत र ५ कांस्य हात पार्यो । विजेतालाई अखिल नेपाल टेबलटेनिस संघका अध्यक्ष चतुरानन्द राजवैद्य, प्रायोजक केबी साम आल्मुनियका अध्यक्ष कमलकुमार बेगानी र प्रमुख कार्यकारी अधिकृत अमितकुमार बेगानी, आयोजक काठमाडौं जिल्ला टेबलटेनिस संघका अध्यक्ष धर्ममान वज्राचार्यलगायतले पुरस्कृत गरे ।"
उत्तर प्रदेश र आर्मी विजयी,"(भैरहवा)  भैरहवा (कास) प्रो क्लब च्याम्पियनसिप क्रिकेट प्रतियोगिताअन्तर्गत शनिबार दुई खेलमा भारतको उत्तर प्रदेश क्लब११ र त्रिभुवन आर्मी क्लब विजयी भएका छन् । उत्तर प्रदेशले ट्यालेन्ट हन्ट क्रिकेट एकेडेमी बंगलादेशमाथि ८ विकेटको जित पाएको छ । ७८ रनको लक्ष्य उत्तर प्रदेशले ११५ ओभरमा २ विकेट गुमाउँदै पूरा गरेको थियो । विवेक सिंह ३३ बलमा ५ चौकासहित ३५ रनमा अविजित रहे । कप्तान शुभम चौधरीले १५ बलमा ३ चौकासहित १७ बनाए । राहुलकुमार १५ र नितिन राम १ रनमा आउट भए । मोहम्मद मोसरफ र राज बमले ११ विकेट लिए ।सिद्धार्थ क्रिकेट रंगशाला भैरहवामा टस जितेर ब्याटिङ गरेको ट्यालेन्ट हन्ट एकेडेमी १८२ ओभरमा ७७ रनमा समेटियो । मोहम्मद उमरले २० र आशिष रत्नमले १६ रन बनाए । अन्य ब्याट्सम्यानले दोहोरो अंकमा रन जोड्न सकेनन् । प्रिन्स शाहीले १५ रन खर्चेर ४ विकेट लिए । तेजस सिंहले १३ रन खर्चेर ३ विकेट लिए । अर्को खेलमा आर्मीले नेपाल एपीएफ क्लबलाई ५१ रनले हरायो । १ सय ४० रनको लक्ष्य पछ्याउने क्रममा एपीएफ १९१ ओभरमा ८८ रनमै अलआउट भयो । एपीएफका कप्तान प्रदीप ऐरीले ४ चौका र २ छक्कासहित सर्वाधिक ३१ रन बनाए । रित गौतम १२ र लोकेश बम ९ रन बनाए । सन्दीप जोरा ९, सुमित महर्जन १२ र अमर राउटेला ४ रनमा आउट भए । आर्मीका सोमपाल कामीले १८ रन खर्चेर ४ विकेट लिए । शाहब आलम, कुशल मल्ल र विक्रम सोबले २२ विकेट लिए । टस जितेको आर्मीले २० ओभरमा ६ विकेट गुमाउँदै १ सय ३९ रन बनाएको थियो । आर्मीका रोहित पौडेल ५७ बलमा ९ चौका र १ छक्कासहित ८० रनमा अविजित रहे । भीम सार्कीले २ चौकासहित २२ रन र कप्तान विनोद भण्डारी १ चौकासहित १९ रन बनाए । ओपनर सन्तोष कार्की ७, राजेश पुलामी २ र हरि चौहान शून्यमा आउट भए । एपीएफका स्पिनर भुवन कार्की र किशोर महतोले समान २ विकेट लिए । अमर राउटेला र नन्दन यादवले ११ विकेट लिए ।"
गल्फमा महेन्द्रलाई सफलता,"काठमाडौं (कास) गोकर्ण गल्फ क्लबमा शनिबार सम्पन्न भारतीय दूतावास आमन्त्रण गल्फमा १२ ह्यान्डीक्यापका महेन्द्र मैनाली सर्वाधिक ४१ अंक जोड्दै पहिलो भएका छन् । स्टेबलफोर्ड ३४ ह्यान्डीक्यापका आधारमा आयोजित सोसल गल्फमा १५ वर्षीय सद्भाव आचार्यले ग्रसतर्फ सबैभन्दा बढी ३८ अंक जोडे । उनले चार बर्डी खेल्दै एक डबल बोगी बेहोरे । महिलातर्फ कश्मिरा शाह ३७ अंकसहित पहिलो भइन् । यसमा रेखा घिमिरे ३३ अंक जोड्दै दोस्रोमा रहिन् । सिनियरतर्फ (६० वर्षमाथि) प्रदीपकुमार श्रेष्ठ ३६ अंक बटुल्दै पहिलो भए । विजय श्रेष्ठ आइन्हाउसले सर्वाधिक बर्डी, पूर्णबहादुर राईले क्लोजेट टु द पिन र दावा जाङ्बु शेर्पाले लङ्गेस्ट ड्राइभको पुरस्कार हात पारे । सुरुका ९ होलमा महेशविक्रम कार्कीले सर्वाधिक २३ अंक बनाए भने पछिल्ला ९ होलमा वाङचेन ढोन्डुपले १८ अंकको उत्कृष्ट नतिजा निकाले । सबभन्दा बढी १३ होलमा चार्ली गुरुङले पार खेले । भारतीय दूतावासद्वारा आयोजित दुई दिने सोसल गल्फमा ८२ गल्फरले प्रतिस्पर्धा गरेका थिए ।"
एभरटनलाई बहुमूल्य अंक,लिभरपुल (एएफपी) इंग्लिस प्रिमियर लिगमा एभरटनले शनिबार म्यानचेस्टर युनाइटेडलाई १० ले पराजित गरेको छ । यो जितबाट प्राप्त ३ अंकले एभरटनलाई रेलिगेसनबाट जोगिन मद्दत गर्नेछ भने म्यानचेस्टरको शीर्ष चारमा उक्लिने सम्भावनामा धक्का पुगेको छ । गुडिसन पार्कमा भएको खेलको एकमात्र गोल पहिलो हाफको २७ औं मिनेटमा प्राप्त भएको थियो । एन्थोनी गोर्डनको प्रहार डिफ्लेक्ट हुँदै गोलमा परिणत भयो । जितले एभरटनको १७ खेलबाट २८ अंक भएको छ । यो रेलिगेसन क्षेत्रबाट ४ अंकको दूरी हो । म्यानचेस्टर भने ५१ अंकमा सातौं स्थानमा रह्यो र उसको अर्को सिजन युरोपेली च्याम्पियन्स लिग खेल्ने सम्भावना कमजोर भएको छ । त्यसअघि क्रिस उडले पेनाल्टीबाट गरेको निर्णायक गोलमा न्युकासल युनाइटेडले शुक्रबार उल्भसलाई १० ले हरायो । यससँगै टोली रेलिगेसनबाट बच्ने सुरक्षित स्थानतर्फ अग्रसर भएको छ । न्युजिल्यान्डका फरवार्डले ७२ औं मिनेटमा गोल गरे । यो जनवरीमा ३ करोड २० लाख डलरमा स्थानान्तरण भएर आएयता उनको दोस्रो व्यक्तिगत गोल हो । न्युकासल रेलिगेसन क्षेत्रबाट १० अंक अगाडि छ ।
गाईघाट सेमिफाइनलमा,राजविराज (कास) सप्तकोसी नगरपालिका फत्तेपुरमा जारी मदन भण्डारी स्मृति फुटबलमा शनिबार गाईघाट फुटबल क्लब उदयपुर सेमिफाइनल पुगेको छ । गाईघाटले पेनाल्टी सुटआउटमा डाँगीहाट फुटबल क्लबलाई ४३ ले हराएको हो । निर्धारित समयमा दुवै टिमबाट गोल हुन सकेन । म्यान अफ द म्याच उदयपुरका गोलकिपर सञ्जीव श्रेष्ठ भए । आइतबार दमक फुटबल एकेडमी र सहलेस फुटबल क्लब सिराहाबीच प्रतिस्पर्धा हुनेछ ।
