शीर्षक,विवरण
"राष्ट्र बैंकको सुझाव अर्थमा अलपत्र, बैंक आफैंले रोके आयात","तास चीन, अमेरिका र हंगेरीबाट धेरै भित्र्याइएको छ । ८ महिनाको अवधिमा रक्सी आयातमा सवा २ अर्ब रुपैयाँ बाहिरिएको तथ्यांक छ । गत आर्थिक वर्ष रक्सी खरिदमा २ अर्ब ६३ करोड ६१ लाख रुपैयाँ बाहिरिएको थियो । भारत, इटाली, अस्ट्रेलिया, फ्रान्स, बेल्जियम, ब्राजिल, स्पेन, यूकेलगायत मुलुकबाट रक्सी भित्रिएको छ । यस्ता विलासिताका वस्तुको आयात बढ्दा अर्थतन्त्र थप धरापमा पर्ने अर्थका जानकारहरू बताउँछन् । शोधनान्तर घाटा बढ्दो क्रममा रहेको र विदेशी मुद्रा सञ्चितिको अवस्था पनि जोखिमपूर्ण बनिरहेका बेला यस्ता वस्तुको आयात राम्रो होइन, अर्थविज्ञ केशव आचार्यले भने, यी वस्तुको आयात रोकिए अर्थतन्त्र बचाउनमा केही भूमिका रहन्छ ।यस्तै, ८ महिनामै २२ अर्ब ८३ करोडको सुन र १२ अर्ब ७९ करोडको चाँदी आयात भएको छ । यी वस्तु मुलुकका लागि अत्यावश्यक नभएकाले आयात रोक्नुपर्ने पूर्ववाणिज्य सचिव पुरुषोत्तम ओझा बताउँछन् । अर्थतन्त्र बचाउन विलासिताका वस्तुका साथै मानव स्वास्थ्यलाई हानि गर्ने चुरोट, सुर्ती, रक्सीजन्य पदार्थ आयात रोक्नुपर्ने उनको भनाइ छ । सुनचाँदी आयात गर्दा पनि अर्बौं रुपैयाँ बाहिरिएको छ, त्यसलाई पनि कडाइ गर्नुपर्छ, ओझाले भने, तर कुनकुन वस्तुको आयात रोक्ने भनेर वर्गीकरण गर्नुपर्छ । भन्सार महसुल बढाएर निरुत्साहित गर्न पनि सकिन्छ । आयात बन्द गरेपछि सीमा क्षेत्रमा कडाइ गर्न उनले सुझाए ।स्वदेशमै प्रशोधन गरेर निर्यात गर्न सकिने भए पनि ८ महिनाको अवधिमा ५६ लाख रुपैयाँको मिनरल वाटर आयात भएको छ । विभागको तथ्यांकअनुसार भारतबाट १४ लाख ७९ हजार, क्यानडाबाट २ लाख ५५ हजार, फ्रान्सबाट १ लाख ८६ हजार, यूकेबाट १ लाख ८० हजार रुपैयाँको पानी आयात भएको छ । यीबाहेक ३४ लाख ४३ हजार रुपैयाँको मिनरल वाटर बाहिरबाट ल्याइएको छ । करिब ३४ लाखको मिनरल बाटर कुन मुलुकबाट आयात भयो, पहिचान गर्न सकेका छैनौं, भन्सार विभागका एक अधिकारीले भने । मुख्य बालीका रूपमा पहिचान भएको धान, चामल, मकै, गहुँलगायत कृषिजन्य वस्तुका लागि अर्बौं रकम बाहिरिएको छ । गत आर्थिक वर्षमा ११ अर्ब ९७ करोड रुपैयाँको गहुँ आयात भएकामा चालु आर्थिक वर्षको ८ महिनामा ५ अर्ब ३६ करोडको आयात भइसकेको छ । गहुँ धेरैजसो भारतबाट ल्याइएको छ भने टर्की, मेक्सिको, अस्ट्रेलियाबाट पनि आयात भएको छ । ८ महिनाको अवधिमा १४ अर्ब २९ करोडको मकै, १४ अर्ब ७७ लाखको धान, २२ अर्ब ७५ करोडको चामल आयात भएको छ । मकै ब्राजिल, अर्जेन्टिना, चीन, टर्की, क्यानडा, साउथ अफ्रिकादेखि अमेरिकाबाट आयात भएको छ । चामल भारत र अमेरिका तथा धान भारतबाटै आएको हो, विभागका एक अधिकारीले भने, सरकारले कृषिलाई प्राथमिकता नदिँदा आयातमै निर्भर हुनुपर्ने अवस्था छ । विभागका अनुसार ८ महिनाकै अवधिमा ६ अर्ब ९५ करोडको आलु, ८९ करोड ३८ लाखको लसुन, २४ करोड ३४ लाखको प्याज आयात भएको छ । १० करोड ३५ लाखको अदुवा, २९ करोड ७५ लाखको बेसार, १३ करोड ४४ लाखको मेथी भित्रिएको छ । सरकारी प्राथमिकता नहुँदा कृषि तथा फलफूलमा परनिर्भर भइरहेका छौं, कृषकका नाममा बिचौलियाले अनुदान पाएका छन्, जसले गर्दा उत्पादन बढ्न सकेन, अर्थविज्ञ आचार्यले भने, साना किसानमार्फत ३ महिनामा तरकारीको उत्पादन बढाउन सकिन्छ । त्यसो भयो भने आयात स्वतः घट्छ । किसानलाई अनुदान र सस्तो ब्याजमा ऋण उपलब्ध गराउनुपर्ने उनको भनाइ छ । फलफूल आयातमा पनि अर्बौं रुपैयाँ बिदेसिएको छ । जुनार माल्टाबाट र स्याउ अमेरिका, चीन, भारत, टर्की, थाइल्यान्ड, युगान्डालगायत देशबाट आयात भइरहेको छ । स्याउ, जुनार यहीं उत्पादन गर्न सकिने हो, उनले भने, राष्ट्रलाई समस्या परेका बेला आवश्यक फलफूलमात्रै आयात गरौं । यी विषयमा वाणिज्य मन्त्रालय, अर्थ मन्त्रालय, राष्ट्र बैंक, राष्ट्रिय योजना आयोग र निजी क्षेत्र बसेर छलफल गर्न जरुरी छ ।भन्सार विभागका अनुसार ८ महिनामा भारतबाट १ अर्ब १६ करोडको केरा, १० करोडको भुइँकटहर, १ अर्ब ११ करोडको सुन्तला, ४७ करोडको अम्बा आयात भएको छ । भारत, चीन र इजिप्टबाट १ अर्ब ११ करोडको अंगुर, ९ करोडको तरबुजा, ११ करोडको मेवा, ५ अर्ब ७ करोडको स्याउ, ९३ करोडको अनार आयात भएको छ । कृषि तथा पशुपन्छी विकास मन्त्रालयका वरिष्ठ तथ्यांक अधिकृत रामकृष्ण रेग्मीले विगतको तुलनामा स्याउ उत्पादन बढेको दाबी गरे । मेवा, केरा र आँपको पनि व्यावसायिक खेती भइरहेको उनको भनाइ छ । यद्यपि, आयात बर्सेनि बढिरहेको छ । माग १० प्रतिशत बढ्दा उत्पादन जम्मा २५ प्रतिशत बढिरहेको छ, मागअनुसार स्वदेशमा उत्पादन बढाउनै सकेनौं, रेग्मीले भने, रेमिट्यान्सले पैसा घरघरमा पुर्यायो । फलफूल स्वास्थ्यका लागि राम्रो भएकाले पनि माग बर्सेनि बढ्दो छ तर उत्पादन बढाउन सकेका छैनौं ।माछामासु, मास्क, चुइगम, चकलेट, बिस्कुट, कुरकुरे, कन्डम, कपाल रंगाउने रङ, क्रिम, सेनिटाइजरको आयात पनि करोडौं रुपैयाँको भएको छ । अहिलेको अवस्थामा सबै क्षेत्र गम्भीर हुन जरुरी छ । सरकारले निजी क्षेत्रसँगै व्यापक परामर्श गरेर अत्यावश्यक वस्तुको आयात खुला गरेर अन्य वस्तुमा कडाइ गर्नुपर्छ, ओझाले भने, स्वदेशमै हुने तरकारी, फलफूल, माछामासुको उत्पादन पनि बढाउनुपर्छ ।"
५४ वर्षयताकै तातो फागुनचैत,"काठमाडौंको १९६८ देखिको मौसमी तथ्यांक अध्ययन गर्दा यस पटकको मार्चमा काठमाडौंको औसत तापक्रम २०४ डिग्री सेल्सियस रह्यो । जबकि काठमाडौं गौचरण मौसम मापन केन्द्रको मार्च महिनाको सामान्य औसत तापक्रम १७४ डिग्री सेल्सियस छ । औसत तापक्रम ३० वर्षमा सम्बन्धित महिनाको अधिकतम र न्यूनतमलाई गणना गरेर निकाल्ने गरिन्छ ।अहिले १९९१ देखि २०२० सम्मको अधिकतम र न्यूनतम तापक्रमका आधारमा निकालिएको हो । काठमाडौंमा औसत न्यूनतम तापक्रम ८८ र अधिकतम २५५ डिग्री सेल्सियस छ । यस पटक मार्च महिनाको औसत अधिकतम तापक्रम २८२५ र न्यूनतम १२२५ डिग्री सेल्सियस रह्यो ।यसअघि यस्तै न्यानो मार्च महिना १२ वर्षअघि अर्थात् २०१० थियो । २०१० मार्चको औसत तापक्रम काठमाडौंको २० डिग्री सेल्सियस थियो । जबकि २०२१ मार्चमा औसत तापक्रम १८४ रह्यो । २०२० मा भने १७१ र २०१९ मा १६८ डिग्री सेल्सियस थियो । त्यसैगरी २०१८ मार्चमा १८४, सन् २०१७ मा १६८ र २०१६ मा १८७ सेल्सियस थियो ।१९६८ देखि मौसम विभागले नियमित रूपमा राख्न थालेको तथ्यांकलाई विश्लेषण गर्दा यो मार्च महिना सबैभन्दा गर्मी देखियो, अनुसन्धानकर्ता पीयूष दाहालले भने, यो मार्च महिनाको औसत अधिकतम र न्यूनतम तापक्रम यो ५४ वर्षमा बढी हो । काठमाडौंमा कुनै दिन औसतभन्दा लगभग ८ डिग्री सेल्सियससम्म बढेको छ भने अधिकतम औसतभन्दा ५ डिग्री सेल्सियससम्म बढेको छ । गौचरण केन्द्रको तथ्यांकले यो मार्च महिना सबैभन्दा बढी १९ तारिखमा ३१५ डिग्री सेल्सियस मापन गरेको थियो । यस वर्ष काठमाडौंमा मार्चको अन्तिम दिन अर्थात् चैत १७ मा सबैभन्दा बढी न्यूनतम तापक्रम १७५ डिग्री सेल्सियस रह्यो ।जल तथा मौसम विज्ञान विभागको तथ्यांकअनुसार ललितपुरको खुमलटार र भक्तपुरको चाँगुनारायणमा रहेका मौसम मापन केन्द्रहरूको न्यूनतम र अधिकतम तापक्रममा पनि नयाँ रेकर्ड बनेको देखिएको छ । चाँगुमा चैत १६ मा न्यूनतम तापक्रम १६५ र खुमलटारमा १७५ डिग्री सेल्सियस थियो । दुवै आफैंमा रेकर्ड बनेका थिए ।देशभर बढ्यो तातोजल तथा मौसम विज्ञान विभागले देशका विभिन्न स्थानको मार्चमा विभिन्न मापन केन्द्रमा अधिकतम तथा न्यूनतम तापक्रमतर्फ रेकर्ड बनेको जनाएको छ । अर्थात् पछिल्ला वर्षहरूका मार्च महिनामा गर्मी बढ्न थालेका छन् । न्यूनतम तापक्रम बढी हुनु भनेको राति वा बिहान पनि न्यानो हुने अवस्था हुन्छ ।अहिले हामीले अनुगमन गरिरहेको २० वटा स्टेसनमा तथ्यांक हेर्दा मार्च महिनाको तापक्रम सरदरभन्दा बढी छ । यो महिना औसतभन्दा तातो देखिन्छ । कुनैकुनै स्टेसनहरूमा मार्च महिनाका दिनहरूमा सरदरभन्दा ६ डिग्री बढिरहेको छ, जल तथा मौसम विज्ञान विभागको जलवायु विभागकी प्रमुख इन्दिरा कँडेलले भनिन्, यस पटकको हिउँदमा केही पानी पर्यो र प्रिमनसुन पनि भएन । वर्षा गराउने प्रणाली सक्रिय नहुँदा जति हुनुपर्ने हो, त्यति वर्षा भएकै छैन । त्यसले तापक्रम बढाएको हो ।त्रिभुवन विश्वविद्यालय जल तथा मौसम केन्द्रीय विभागका सहप्राध्यापक विनोद पोखरेल सामान्यतया अप्रिल महिनामा निर्माण हुने उच्च चापीय प्रणाली यस पटक मार्चमा देखिएको र जसले पश्चिमी वायुलाई यस क्षेत्रमा आउन नदिएर वर्षा भएको बताउँछन् । यस वर्ष मार्च महिनामा गर्मी भएको देखिन्छ । नेपाल, भारत र पाकिस्तानमा पनि मार्च महिनामा सरदरभन्दा बढी गर्मी रह्यो, उनले भने, अहिले वायु प्रदूषण बढ्नुको प्रमुख कारण त्यो पनि हो । हावाको गति जति मात्रामा हुनुपर्ने थियो, त्यो औसतभन्दा निकै कम रह्यो ।मौसम विज्ञान विभागका तथ्यांकहरूमा तराईका जिल्लाहरूभन्दा यस पटक पहाडमा न्यूनतम र अधिकतम तापक्रममा उल्लेख्य वृद्धि देखिन्छ । मुस्ताङको जोमसोममा चैत ३ मा अधिकतम तापक्रमको रेकर्ड बन्यो । त्यस दिन अधिकतम तापक्रम २४२ डिग्री सेल्सियस पुगेको थियो । जबकि जोमसोममा मार्चको औसत अधितकतम तापक्रम १५२ डिग्री सेल्सियस मात्रै हो ।त्यसैगरी न्यूनतम तापक्रममा पनि बढेको पाइयो । चैत ३ र ५ गते न्यूनतम तापक्रम ९ डिग्री सेल्सियस रहँदा पनि रेकर्ड बनाएको थियो । जबकि जोमसोमको मार्चको औसत न्यूनतम तापक्रम २ डिग्री सेल्सियस मात्रै छ । धरानमा पनि यस पटक मार्च महिनामा निकै गर्मी भएको रेकर्ड छ । चैत ५ मा न्यूनतम तापक्रममा औसतभन्दा ७ डिग्री सेल्सियस थियो । चैत ५ मा भने बजारको तापक्रम २४९ डिग्री सेल्सियस पुगेको थियो । धरानमा औसत न्यूनतम तापक्रम १७९ डिग्री सेल्सियस छ । यसअघि सबैभन्दा बढी २०५५ चैत १७ मा २४५ डिग्री सेल्सियस थियो ।यस्तै यस वर्ष नवलपरासीको दुम्कौलीमा मार्च १८ अर्थात् चैत ४ गते सबैभन्दा बढी अधिकतम तापक्रम ३८९ डिग्री सेल्सियस मापन गरियो । त्यस स्थानका लागि आफैंमा गर्मीको नयाँ कीर्तिमान हो । यसअघि सो स्थानमा १९८६ मार्च ३० (२०४२ चैत १७) मा ३८६ डिग्री सेल्सियस थियो । दुम्कौलीमा अहिलेसम्मकै सबैभन्दा बढी न्यूनतम तापक्रम चैत १६ मा २४५ डिग्री सेल्सियस मापन गरिएको छ । यसअघि २०४७ चैत १७ मा न्यूनतम तापक्रम २४२ डिग्री सेल्सियसको रेकर्ड थियो ।त्यसैगरी झापाको दमकमा अधिकतम तापक्रम चैत ३, ४ र ५ गते लगातार ३ दिन तापक्रम ३७ डिग्री सेल्सियस रहँदै मार्चको सबैभन्दा गर्मी दिन बने ।सिरहाको सिरहा, संखुवासभाको चैनपुर, खाँदबारी, सुनसरीको धरान, तरहरा, इलामको कन्याम चिया बगान, बाँकेको नेपालगन्ज विमानस्थल, दाङको घोराही, नवलपरासीको दुम्कौली, सेमारी, सिन्धुपाल्चोकको चौतारा, चितवनको रामपुर, ललितपुरको खुमलटार, भक्तपुरको चाँगुनारायण, दोलखाको चरिकोट, सिन्धुलीको सिन्धुलीमाडी, मुस्ताङको जोमसोम र तनहुँको दमौलीमा रहेका मौसम मापन केन्द्रमा मार्चमा अत्यधिक न्यूनतम तापक्रमको रेकर्ड देखियो ।त्यसैगरी धनुषाको हर्दिनाथ, महोत्तरीको जलेश्वर, उदयपुरको उदयपुरगढी, सिरहाको सिरहा नगर, खोटाङको दिक्तेल, सुनसरीका धरान बजार, चतरा, तरहरा, संखुवासभाको खाँदबारी, झापाको दमक, इलामको कन्याम चिया बगान, बर्दियाको गुलरिया, अर्घाखाँचीको खाँचीकोट, बाजुराको मार्तडी, हुम्लाको सिमकोट, काभ्रेको धुलिखेल, पाँचखाल, सिन्धुपाल्चोकको बाह्रबिसे, भक्तपुरको भक्तपुर नगर, चाँगुनारायण, दोलखाको चरिकोट, मुस्ताङको जोमसोम, मनाङको हुम्दे र नवलपरासीको दुम्कौलीमा अत्यधिक अधिकतम तापक्रमतर्फ रेकर्ड बनेको जल तथा मौसम विज्ञान विभागले जनाएको छ ।औसत अवस्थाभन्दा बढी तातोका कारण तापक्रममा द्रुत वृद्धिले मानिसको शरीरको तापक्रम नियन्त्रण गर्ने क्षमतामा असर गर्छ र यसले थकान र हाइपरथर्मियालगायत रोगहरू निम्त्याउन सक्छ । जलवायु परिवर्तनसम्बन्धी अन्तरसरकारी प्यानल (आईपीसी) ले हालै जारी गरेको प्रतिवेदनले दक्षिण एसियामा तातो हावाको लहर र आर्द्रतासम्बन्धी असर तीव्र हुने चेतावनी दिएको छ । यस्ता अत्यधिक मौसमी घटनाले जनस्वास्थ्यका साथै कृषि उत्पादनमा असर गर्छ र भविष्यमा सुक्खा क्षेत्रहरूमा थप खडेरी पर्न सक्ने सम्भावना रहन्छ ।"
सुरु भयो बिस्केट जात्रा,"भक्तपुर (कास) ऐतिहासिक महत्त्वको बिस्केट (बिस्का) जात्रा सुरु भएको छ । आठ रात नौ दिन धुमधाम मनाइने बिस्केट जात्रा आइतबार बिहान भैरवनाथको नित्य पूजासँगै सुरु भएको हो । बितेका दुई वर्ष कोभिड१९ का कारण नित्य पूजामा सीमित जात्रा योपटक भने भव्य रूपमा मनाउने निर्णयबमोजिम सद्भाव र्यालीसहित जात्रा सुरु गरिएको हो । काठले प्यागोडा शैलीमा निर्माण गरिएको तीनतले भैरवनाथको रथमा मूल देवता र बेताल राखेर पहिलो दिन पूजा गरी साँझ रथ तानेर जात्रा सुरु हुन्छ । तौमढीस्थित पाँचतले मन्दिर प्रांगणबाट थने र क्वने टोलमा तानेर जात्रा मनाइन्छ । टौमढीबाट तान्न सुरु गरेको रथ टौमढी क्वाछें, सुकुलढोका हुँदै गोल्मढी पुर्याएर पुनः टौमढी ल्याई बोलाछें नासमना हुँदै गःहिटी पुर्याइने चलन छ । तानातान गर्दै रथ स्थानीयले आआफ्नो टोलमा लैजान खोज्छन् । तल्लो वा माथिल्लो टोल जहाँ लैजान सकिन्छ, उक्त टोलको विजय भएको मानिन्छ । रथ तानातान नै जात्राको मुख्य आकर्षण हो । जात्राको पहिलो दिनलाई द्यः क्वहाँ बिज्याइगु (देवता पृथ्वीमा आगमन हुने) भनिन्छ ।तेस्रो दिन गःहिटीमा भैरवनाथलाई बलि चढाई गुठी संस्थानद्वारा सरकारी पूजा गरिन्छ । चौथो दिन बिहान तालाक्वस्थित कुमाले टोलमा ल्हामरु म्ह (हात नभएको) लिंगो उभ्याइन्छ भने साँझपख तान्त्रिक विधिपूर्वक दसकर्म विधान गरी ५५ हात लामो लिंगो भेलुखेलस्थित ल्योसिङखेलमा उभ्याइन्छ । भैरवनाथको प्रतीक मानिने लिंगोको शीर्ष भाग र हातहरू नीलो कपडाले बेरिएको हुन्छ ।लिंगोको कोखामा झुन्ड्याइएका दुई ध्वजालाई वीरध्वजा र विश्वध्वजा भनिन्छ । लिंगो उभ्याउन बाँधिएका आठवटा डोरीलाई अष्टमात्रिकाको प्रतीक मानिन्छ । लिंगो उभ्याउने क्रममा नवदुर्गा देवगण त्यहाँ उपस्थित हुन्छ । लिंगो उभ्याउने जात्रा सकिएपछि तलेजुमा दुमाजुको विशेष जात्रा र पूजा गर्ने चलन छ । बिस्केट जात्रा हेर्नाले शत्रु नाश हुन्छ भन्ने धार्मिक मान्यता छ । बिस्केट जात्रालाई शत्रुहन्ता जात्रा पनि भनिन्छ । यस दिन भैरवनाथ र भद्रकालीको रथ पनि यसै स्थानमा पुर्याइन्छ र लिंगो उठ्नासाथ स्थानीय बाराही देवीको तिंप्वाः जात्रा मनाइन्छ ।बिस्केटको पाँचौं दिन अर्थात् नयाँ वर्ष वैशाख १ गते लिंगो ढालिन्छ । त्यसको लगत्तै खंला टोलमा (रथ जुधाउने टोल) भैरवनाथ र भद्रकालीको रथलाई एकआपसमा जुधाइने परम्परा छ । बिस्केट जात्राको छैटौं दिन नगरको मध्यभागमा महाकाली र महालक्ष्मीको खट जुधाउने जात्रा, सातौं दिन ब्रह्मायणी र महेश्वरीको तिंप्वाजात्राका साथ खट जुधाउने जात्रा मनाइन्छ । जात्राको आठौं दिन भक्तपुर नगरमा रहेका सबै देवदेवीको सगुण पूजा जात्रा हुन्छ । जसलाई स्थानीय भाषामा द्यः स्वगा बिइगु भनिन्छ ।"
'गभर्नरमाथि कारबाही सरकारको गम्भीर त्रुटि,"(काठमाडौं)  अर्थतन्त्र संकटको संघारमा रहेका बेला सरकारले राष्ट्र बैंकका गभर्नर महाप्रसाद अधिकारीलाई हटाउने प्रक्रिया सुरु गरेर गम्भीर गल्ती गरेको राष्ट्रिय योजना आयोगका पूर्वउपाध्यक्ष, पूर्वअर्थमन्त्री एवं अर्थविद्हरूले टिप्पणी गरेका छन् । पर्याप्त कारणबिना सरकारले गभर्नरलाई निलम्बन गरेकाले यो कदम नीतिगत विषयमा नभई व्यक्तिगत आग्रह र पूर्वाग्रहमा भएको पुष्टि हुने उनीहरूको दाबी छ । पूर्वअर्थमन्त्री प्रकाशचन्द्र लोहनीले गभर्नर हटाउने विषय नालायक सरकारको अपरिपक्व निर्णय भएको बताए । देशलाई आर्थिक संकट परेका बेला यस किसिमको अराजकता सिर्जना गर्नु दुर्भाग्यपूर्ण हो, जुन मुद्दाको परिवेशमा सरकारले गभर्नरलाई कारबाही गर्ने कदम अघि बढायो, त्यस विषयमा छानबिन गरेर अर्थमन्त्रीलाई तत्काल बर्खास्त गर्नुपर्ने हो, उनले भने, सामान्य विषयमा गभर्नरलाई कारबाही गरेर सरकारले ठूलो गल्ती गरेको छ । यसले अन्तर्राष्ट्रिय जगत्मा नेपालको साख गिराएको छ । गभर्नरलाई निलम्बन गर्नुको जुन कारण सार्वजनिक गरिएका छन्, ती पर्याप्त नभएको उनको दाबी छ । गभर्नरलाई निलम्बन गर्ने निर्णय गरेर सरकारले गम्भीर गल्ती गरेको राष्ट्रिय योजना आयोगका पूर्वउपाध्यक्ष पुष्प कँडेलको तर्क छ । सरकारले गलत निर्णय गर्यो, यसले अर्थतन्त्रमा गम्भीर असर पार्छ, उनले भने, आफूहरूले चाहेको गलत काम गर्न गभर्नरले मानेनन् वा भविष्यमा केके त्यस्ता काम गराउनु छ, त्यसका लागि आफ्ना मान्छे ल्याउन चाहेको हुन सक्छ । राष्ट्र बैंकजस्तो स्वायत्त निकायलाई आफ्नो कब्जामा पारेपछि अरू निकायलाई पनि तजबिजले चलाउन सकिन्छ भन्ने मनसाय सरकारको रहेको उनले बताए । संकटका बेला अर्थ मन्त्रालय, राष्ट्रिय योजना आयोग, वित्त आयोग र राष्ट्र बैंकबीच राम्रो समन्वय हुनुपर्नेमा द्वन्द्व सिर्जना हुनु राम्रो नभएको राष्ट्रिय योजना आयोगका पूर्वउपाध्यक्ष गोविन्द पोखरेलले बताए । देशमा केही सूचकांक नकारात्मक भएको अवस्था छ । भविष्यमा थप जोखिम आउन नदिन ती सूचकांकमा अहिले नै सुधार गर्नुपर्ने हो । यसका लागि उल्लिखित चार निकायबीच प्रभावकारी समन्वय हुनुपर्ने हो, उनले भने, अन्यथा झन् समस्या आउँछ । अहिलेको अवस्थामा गभर्नर निलम्बन गर्ने सरकारको निर्णय निकै गम्भीर हो, राष्ट्रिय योजना आयोगका पूर्वउपाध्यक्ष पीताम्बर शर्माले भने, छानबिन समितिले स्पष्ट प्रमाण पेस गर्यो भने अहिले निलम्बनको औचित्य पुष्टि होला । स्पष्ट प्रमाण पेस गर्न नसके सरकार मात्र नभएर अर्थतन्त्रका लागि पनि यो निर्णय प्रत्युत्पादक हुन्छ । अर्थतन्त्र गम्भीर अवस्थामा रहेका बेला राज्यका महत्त्वपूर्ण निकायले चलाखीपूर्ण रूपमा आर्थिक नीति अघि बढाउनुपर्नेमा गभर्नरलाई निलम्बन गर्दा नीति निर्माणमा ठूलो असर पर्ने उनले बताए ।अहिलेको अवस्थामा गभर्नर नहुँदा नीति निर्माण गर्न विभिन्न मन्त्रालयसँग समन्वय गर्न समस्या हुने राष्ट्रिय योजना आयोगका पूर्वउपाध्यक्ष मीनबहादुर श्रेष्ठको भनाइ छ । गभर्नर नहुँदा सहज त पक्कै हुँदैन, उनले भने, राष्ट्र बैंकमा एउटा सिस्टम स्थापना भइसकेकाले गभर्नर नहुँदैमा सबै काम ठप्प हुन्छ भन्ने पनि हुँदैन । यद्यपि त्यहाँका कर्मचारीमा पदीय र मनोवैज्ञानिक रूपमा असर पर्ने देखिन्छ । यस विषयलाई एकोहोरो ढंगबाट मात्र पनि हेर्न नहुने उनले बताए । अहिले सरकारको निर्णय गलत नै भन्ने अवस्था पनि नरहेको उनले बताए । गभर्नर निलम्बनको निर्णय अर्थमन्त्रीले मात्र गर्न नसक्ने जनाउँदै उनले थपे, संयुक्त सरकार भएकाले अर्थमन्त्रीले चाहेर मात्र पनि गभर्नर हटाउन सक्दैनन् । त्यसो भएको भए प्रधानमन्त्रीले रोक्न सक्थे होलान् । अर्थमन्त्री र प्रधानमन्त्री फरकफरक दलका छन् । प्रधानमन्त्रीले किन माने भन्ने कुरा मुख्य हो ।गभर्नरलाई हटाउने निर्णय कुनै पनि पक्षबाट ठीक नभएको पूर्वअर्थ सचिव रामेश्वर खनालको भनाइ छ । अर्थमन्त्री र गभर्नरबीचमा संसारभर नै नीतिगत द्वन्द्व हुन्छ तर निकै थोरै राष्ट्रमा मात्र सरकारले गभर्नरलाई हटाएको हुन्छ, उनले भने, अमेरिकामा पनि राष्ट्रपति र गभर्नरबीच द्वन्द्व देखिएको थियो तर गभर्नरलाई हटाइएको थिएन । अर्थतन्त्र संकटमा रहेका बेला गभर्नरलाई प्रोत्साहन गरेर अघि बढ्नुपर्नेमा कारबाही गरेर ठूलो गल्ती गरिएको उनले बताए । संस्थागत अस्थिरता ल्याउने बेला यो होइन, नालायक काम गरेपछि हटाउन सकिन्छ, यस किसिमको अप्ठ्यारो परिस्थितिमा सामान्य कुरामा आरोप लगाएर गभर्नर हटाउन हुन्थेन, उनले थपे, दुराचारभ्रष्टाचारको मुद्दा परेको भएको भए हटाउन सकिन्थ्यो ।"
राजदूतका नाममा अकूटनीतिक बेथिति,"छिमेकी चीनसहितका मुलुकमा लामो समयदेखि राजदूत नियुक्त गर्न नसकेको चौतर्फी आलोचनाका माझ सरकारले यो साता बीस जना प्रतिनिधि पात्रलाई कूटनीतिक जिम्मेवारी दिएर पठाउने निधो गरेको छ । तर, त्यो सूची हेर्दा राजनीतिक सिफारिसका नाममा एकातिर निकै हलुकापन देखाइएको छ भने अर्कातर्फ परराष्ट्र मन्त्रालयबाटै छानिएका आठ जना सहसचिवलाई पनि अनुभव र दक्षताका आधारमा उपयुक्त मुलुकमा पठाइनुको साटो झारा टार्ने काम गरिएको छ । बाहिरी विश्वमा सिंगो मुलुकको प्रतिविम्ब झल्कने राजदूतको नामकाममा सबैभन्दा बढी नातावादकृपावाद र आसेपासे प्रवृत्तिले स्थान पाएको यो हदको लाजमर्दो सिफारिस हुनुभन्दा बरु पद रिक्तै रहिदिएको भए हुन्थ्यो भन्नेजस्तो स्थिति उब्जिनु आफैंमा ठूलो विडम्बना हो ।वर्तमान सरकार गठन भएको नौ महिना बितिसक्दा, स्थानीय निर्वाचनको आचारसंहिताले रोक्नुभन्दा अघिल्लो दिन बल्ल राजदूत नियुक्तिका लागि सिफारिस गर्ने निर्णय हुनुले हाम्रो समग्र प्रणालीमा कूटनीतिक मामिलाले कति प्राथमिकता पाउँदो रहेछ भन्ने पाटोलाई पनि उजागर गरिदिएको छ । यति ढिलो गरी चालिएको यो कदमले दलगत गठबन्धन तथा त्यसभित्रको नातावादबेथितिको जरा कति गहिरोसँग गाडिएको छ भन्ने पनि झल्काएको छ । मुलुकको गरिमा जोडिएको यो मामिलामा सही मान्छेलाई सही ठाउँमा पठाउनुपर्ने कूटनीतिक पद्धतिलाई सरासर नकार्दै राजनीतिक भागबन्डा, नेतानिकटता र अन्य प्रभावलाई मुख्य आधार बनाइएको छ । गठबन्धनका शीर्षस्थ नेताहरूले देशको दूत पठाउने कार्यमा पनि खानेपानी, ढल निकास वा सिमेन्ट उद्योगको प्रबन्धक नियुक्ति गरेकै शैलीमा विवेकहीन सहमति गरेका छन् । विषयगत विज्ञता र कूटनीतिक ज्ञानभन्दा नेतासँगको नातासम्बन्धमा कसको निकटतम पहुँच छ, ज्वाइँसम्धीसालोको विरासत कता जोडिएको छ भन्ने अनौठो आधारलाई उनीहरूले सदर गरेका छन् । जिम्मेवारी तोकिएको कुनै मुलुकको कूटनीतिक मुकाममा पुगेपछि तपाईंको विषयगत विज्ञता के हो ? भनेर सोधिएमा म फलानो नेताको ज्वाइँ हुँ भन्नेभन्दा परतिरको चिनारी दिन मुस्किल पर्ने यो अवस्थाले सिंगो मुलुकको हैसियतलाई पनि कमजोर पार्ने निश्चित छ । राजदूत नियुक्तिको प्रबन्धमा निर्देशिका जारी गर्ने र कठोर आचारसंहिताको दुहाई दिने परराष्ट्र मन्त्रालयको संयन्त्र पनि कूटनीतिक जिम्मेवारीमा पूरै राजनीतिक घेराबन्दी भइसक्दासमेत किंकर्तव्यविमूढ अवस्थामै छ । राजनीतिक सिफारिसका नियुक्तिमा केही बोल्न नसके पनि आफैंभित्रको प्रक्रियागत विषयमा पालोक्रम, वरिष्ठता वा विज्ञता नहेरी जीहजुरीमा कुद्ने तथा राजनीतिक दबाब सृजना गर्न सक्ने कतिपयलाई स्थान दिइएको स्पष्ट देखिएको छ । वरिष्ठता र पालोक्रमकै कुरा गर्दा परराष्ट्रबाट अहिले छनोटमा परेका भन्दा वरिष्ठ तथा पालोक्रममा रहेका सहसचिवहरूसमेत कूटनीतिक नियुक्तिका भागीदार बन्न सक्थे । यो बेथितिका कारण कूटनीतिक कर्मचारीमा छाउन सक्ने अस्वस्थ प्रतिस्पर्धा र योग्य भईकन पनि सही स्थान नपाउँदा मनोबल खस्कन सक्ने यथार्थतालाई पनि हेक्का राखिनुपर्थ्यो । राज्यले आफ्नो स्रोतसाधन खर्चेर कूटनीतिक विज्ञताको क्षेत्रमा उभ्याएका प्रतिनिधिलाई खासै महत्त्वपूर्ण भूमिका नहुने म्यानमार, ब्राजिल वा इजिप्टजस्ता मुलुकमा पठाएर भागबन्डाका नाममा परराष्ट्रको कोटा पूरा गरिदिने दुर्नियत मात्रै राखेको देखिन्छ । त्यसमाथि म्यानमारको सैनिक सरकारलाई अझै पनि नेपालले मान्यता नदिएकाले अब जाने राजदूत एम्बेसेडर डेजिग्नेटेड का रूपमा ओहोदाको प्रमाणपत्र नबुझाई र कार्यकारी बन्न नसकेरै दूतावासको हेरचाहमा मात्रै सीमित हुनुपर्ने देखिन्छ । यो अवस्थामा कूटनीतिक सेवाका अब्बल प्रतिनिधिलाई म्यानमारमा सिफारिस गर्नुको अर्थ र अभिप्राय देखिन्न । राजनीतिक नियुक्तिको एउटा प्रतिनिधिले, जसले कूटनीतिको क नै बल्ल सिकिरहेको छ, हाम्रा श्रम गन्तव्य दक्षिण कोरिया, कतार वा मलेसियामा उत्रेको भोलिपल्टदेखि केकस्तो कार्यसम्पादन देखाउन सक्ला ? सहजै अनुमान लगाउन सकिन्छ । श्रम गन्तव्यको कुरा गर्दा होस् वा आर्थिक कूटनीतिकै सन्दर्भमा, हाम्रा कूटनीतिक प्रतिनिधिको चातुर्य तथा क्षमताका आधारमा देशको भलाइमा सौदाबाजी हुन सक्छ । विडम्बना, देशको स्वार्थभन्दा अगाडि राजनीतिक पक्षधरता तथा नातागोतालाई राखिएको छ । यो प्रवृत्ति हेर्दा कूटनीतिको अबको दशादिशा कस्तो होला, अनुमान गर्न गाह्रो छैन । यो विषादपूर्ण परिस्थितिमा, कूटनीतिक महत्ता, ओज र अपेक्षा अनुसार उत्तरको छिमेकी चीनमा आफ्नो भाग भन्दै एउटा सत्ताधारी दलले पठाएको नाममा जेजसरी सुरुमै हलुका टिप्पणी सुरु भएको छ, यसले सत्ताधारी शीर्षस्थ नेताहरूको विवेक र विचारको आयतनलाई पनि स्पष्टै देखाइदिएको छ । घरभित्रका मामिलामा खेलाँची गरे पनि बाहिरी विश्वले प्रत्यक्ष देख्ने र बोध गर्ने कूटनीतिक संवेदनशीलताको क्षेत्रमा यो हदको खेलाँची लाजमर्दो मात्रै छैन, निन्दनीय पनि छ । गठबन्धनले आफ्नो गरिमा र अस्तित्व ख्याल गर्ने हो भने यो कूटनीतिक सिफारिसलाई तत्काल सच्याउनु बुद्धिमानी हुनेछ । यो बेथितिलाई संसदीय समितिले यत्तिकै सदर गरिदिने हो भने उसकै अर्थ र औचित्य पनि प्रश्नको घेरामा पर्नेछ ।"
बूढीगण्डकी आयोजनाका अप्ठ्यारा,"बूढीगण्डकी जलविद्युत् आयोजना सरकार आफैंले निर्माण गर्ने निर्णय गरेछ, यो राम्रो निर्णय हो तर नेपाल आफैंले गर्ने भनेको पनि ठेक्का त विदेशी कम्पनीलाई नै दिने होला ! सिर्फ रकम आफैंले जुटाउने भनेको होला । यो कुनै तुकको कुरा भएन । बरु उत्पादन गर्ने काम कुनै लगानीकर्तालाई दिएर सरकारको विशेष रेखदेखमा गराए समयमै उत्पादन हुने थियो । अर्को कुरा विदेशी कम्पनीले डीपीआर बनाउँदा उनीहरूको देशको लागत अनुसार बनाउने भएकाले हाम्रो देशकोभन्दा महँगो पर्छ । हामीकहाँ पनि माथिल्लो तामाकोसीजस्तो जटिल ठूलो आयोजना निर्माण यहीँका इन्जिनियरहरूले सम्पन्न गरेर विद्युत् प्राधिकरणलाई हस्तान्तरण गरिसकेको अवस्थामा केही विशिष्ट विशेषज्ञ मात्र ल्याएर हाम्रा इन्जिनियरहरूलाई ग्रुमिङ गर्ने कार्य अहिलै नगर्ने हो भने व्रेन ड्रेन अझै बढ्छ । विदेशमा बस्ने नेपालीहरू पनि जलविद्युत् सम्बन्धी ज्ञान भएका प्रशस्तै छन्, उनीहरूलाई आफ्नो देशले सम्झेकामा गर्व पनि होला र सस्तोमा राष्ट्रिय गौरवका योजना हामी आफैंले सम्पन्न गर्न सक्छौं । यतातिर पनि सोच्ने हो कि ? केदारनाथ त्रिपाठी, बूढानीलकण्ठ"
वाग्मती कि ढलमती,"वाग्मती नदी मात्र नभई हाम्रो सभ्यता पनि हो । सरोकारवाला निकायको बेवास्ताका कारण पशुपति क्षेत्रको गहनाको रूपमा रहेको यो नदीको अवस्था हिजोआज दिनानुदिन दयनीय बन्दै गएको छ । वाग्मती नाम मात्रै हो तर वास्तवमा ढलमती भएकी छन् । नदीको स्वरूप कालाम्यै छ । आर्यघाटमा दाहसंस्कारपछि अस्तु गाड्न नदीमा छिर्नु त परै जाओस् देख्दा पनि दिग्मिग लाग्छ । नदीको दुरवस्थाले गर्दा ब्रह्मनाल भनेको नर्कको द्वारजस्तै भएको छ ! हिन्दुहरूको आस्थाको केन्द्र पशुपति क्षेत्रको गरिमालाई कायम राख्न एक पटक पूरै नदीमा जमेको कालो बालुवालेदो हटाई, कम्तीमा पनि वाग्मतीको गुह्येश्वरीमाथिको भाग र तिलगंगाको भागमा ११ वटा जलाशय बनाएर माथिल्लो जलाशयमा ठूला बोरिङबाट पानी भरी वाग्मतीमा बगाउने र तल्लो जलाशयमा पुगेको त्यही पानीलाई पाइपको माध्यमबाट तानेर पुनः गुहेश्वरीको जलाशयमा पुर्याउने व्यवस्था गर्न इच्छाशक्ति भए नसकिने हो र ? मुरारीराज मिश्र, कुमारीगाल, कामपा७"
अर्थतन्त्रको ओरालो यात्रा र गभर्नरमन्त्री विवाद,"अर्थतन्त्र ओरालो लागिरहेको जताततै टिप्पणी भइरहेकै अवस्थामा नेपाल राष्ट्र बैंकका गभर्नरलाई सरकारले निलम्बन गर्नुले अर्थतन्त्रलाई थप जोखिममा पारेको छ । बिदेशी मुद्रा सञ्चिति घटिरहेको बेला र आयातमा कडाइ भइरहेकै अवस्थामा, नेपालीलाई त्यति आवश्यक नपर्ने सुपारी, मरीच र केराउजस्ता वस्तुको आयात खोल्नुपछाडि सरकारले कसको स्वार्थ पूरा गर्न खोजेको हो ? अमेरिकाबाट आएको शंकास्पद चालीस करोडमाथि छानबिन गर्न अमेरिकी फाइनान्सियल क्राइम इन्फोर्समेन्ट नेटवर्कले राष्ट्र बैंकलाई गरेको पत्राचारलाई अनदेखी गर्न दिएको अनावश्यक दबाबलाई बेवास्ता गर्दा गभर्नर निलम्बनमा परेको कुरा सर्वसाधारणले बुझिसकेका छन् । व्यक्तिगत स्वार्थपूर्ति र अनावश्यक उपभोगवादी संस्कृतिले राष्ट्रलाई दिवालिया बनाउन सक्छ भन्ने उदाहरण हाम्रो दक्षिणतिरको श्रीलंकाका घटनाक्रमहरूले पुष्टि गरेको छ । नागरिकको कर, विदेशी अनुदान र युवाको विदेशमा बगेको खुनपसिनाबाट आर्जित रेमिट्यान्सको भरले चलेको नेपाली अर्थव्यवस्थामा देखिएका ठूलाठूला प्वालहरूलाई सुधारको माध्यमबाट टाल्न सकिएन भने हामीलाई अधोगतिमा जान कसैले रोक्न सक्दैन । अनावश्यक उपभोगवादी संस्कार त्यागौं, अनावश्यक आसेपासेलाई दिने गरेको आर्थिक सुविधा र सब्सिडी तुरुन्त बन्द गरौं, विदेशी साँवा र ऋण समयमै तिरौं, ठूलाबडाको उपचारका नाममा हुने विदेश सयर बन्द गरौं र राष्ट्र बैंकजस्तो स्वायत्त संस्थामाथिको राजनीतिक हस्तक्षेप तुरुन्त बन्द गरेमा आसन्न आर्थिक संकट रोक्न सकिन्छ ।यतिखेर नेपाल राष्ट्र बैंकका गर्भनर महाप्रसाद अधिकारीको निलम्बनले नेपालको राजनीति र आर्थिक क्षेत्र निकै तरंगित हुन पुगेको छ । विभिन्न कोणबाट प्रश्नहरू उठेका छन् । पक्षप्रतिपक्षमा जुहारी नै चलेको छ । तथापि यो प्रकरणमा निष्पक्ष रूपमा जाँचबुझ भै एउटा राम्रो निर्णय गर्न सकिए त्यो भविष्यमा देशकै अर्थतन्त्रका लागि एउटा गतिलो नजिरको रूपमा स्थापना हुनेछ । गभर्नर अधिकारीमाथिका आरोपहरूको जाचबुझ गरी प्रतिवेदन पेस गर्न सर्वोच्च अदालतका पूर्वन्यायाधीश पुरुषोत्तम भण्डारीको अध्यक्षतामा तीनसदस्यीय जाँचबुझ आयोग गठन गरिएको छ । अर्थमन्त्री जनार्दन शर्माले भनेजस्तो गभर्नर अधिकारीबाट सूचना चुहाउने काम भयोभएन ? गभर्नरको कामले वर्तमान आर्थिक संकट आएको हो कि अन्य कारणले ? सरकारका निर्णयहरू कार्यान्यवन गर्न गभर्नरको भूमिका सहयोगी रह्यो कि बाधक ? केपी शर्मा ओलीको पालामा नियुक्त भएको भन्दैमा गभर्नरले देउवा सरकारलाई असफल गराउने काम गरेको भन्ने कुनै प्रमाण छ ? जाँचबुझ आयोगले यस्ता प्रश्नलाई पनि सूक्ष्म रूपमा हेर्नुपर्छ । हचुवाको आधारमा प्रतिशोध साध्ने काम किमार्थ उचित हुँदैन । यसका साथै अर्थमन्त्रीले अनुसन्धानरत फाइलको बारे पत्र लेखेर खाता फुकुवा गरिदेऊ भन्न मिल्छ कि मिल्दैन ? अर्थमन्त्री र गभर्नरबीच सम्बन्ध कस्तो हुनुपर्छ ? के कुनै कर्मचारीको सरुवा गरेजस्तो पद हो गभर्नरको ? र अर्कोतर्फ जनताको बहुमतबाट आएको सरकारले कुनै नयाँ आर्थिक काम गर्छु भन्दा गभर्नरले असहयोग गरे के हुन्छ ? अर्थात् एक जना गभर्नरलाई मन परेन भन्दैमा बहुमतको सरकारलाई नै असफल पार्ने काम भएमा त्यो बेला सरकारले कस्तो रणनीति अपनाउन सक्छ ? यस्ता धेरै प्रश्नको उत्तर आउने गरी जाँचबुझ समितिले प्रतिवेदन दिएमा त्यो भविष्यका लागि पनि काम लाग्छ । गोपाल देवकोटा, जोरपाटी, काठमाडौं"
गरिबीको राजनीति,"हाल प्रकट भइरहेको वित्तीय समस्या र निरन्तर राज्यकोषको अपचलनले सम्भवतः हाम्रो परिस्थितिको मूल चरित्रबारे केही भन्छ । दुई दशकभित्रै नेपालको चुनाव कसरी हजारौंको दायराबाट करोडौंको कारोबार बन्यो, त्यसले थप भन्छ । अब नेपालको भविष्यका सम्भावनाहरू केवल तत्काल देखिएको वित्तीय समस्याको उचित व्यवस्थापन र मौद्रिक अनुशासनको तात्कालिक सम्बोधनमा मात्र आधारित छैनन् । आर्थिक अनुशासनमा कडाइ गरे केही समयका लागि क्षणिक हल निस्किएला तर नेपालको भविष्यबारेका चासोहरू यी क्षणिक सवालवरिपरि सीमित छैनन् । हुन पनि सक्दैनन् । विकासको भविष्यबारे, आम गरिबीबारे, उत्पादनमा झाँगिएको निरन्तर संकटबारे, बेरोजगारीको अवस्थाबारे र देशभर भइरहेका सीमान्तीकृतका अनेकौं विरोधबारे गहिरो चासो नदेखाए नेपालको भविष्यबारे कल्पना गर्न सकिन्न । अझ सम्पत्ति र पैसा हुनेबाहेक अरूले राजनीतिबारे नसोचे भयो भन्ने मानसिकता बोकेकाहरूले त झन् मुलुकको भविष्यका सम्भावनाहरू कल्पना गर्न सक्दैनन् । उखु किसानहरूले धेरै वर्षदेखि गरिरहेका विरोध प्रदर्शनहरू रकम झुक्तानी र ऋण चुक्ताको विषय मात्र होइनन्, यो सवाल सामाजिक विभेदसँग पनि सम्बन्धित छ । विगतमा किसानहरूले रकम भुक्तानी र उचित मूल्यको सवाल उखुमा मात्र होइन, खाद्यान्न, तरकारी, दूध र डेरी उत्पादन, अन्य फलफूल आदि वस्तुको हकमा समेत उठाएका छन् । किसानहरूले देशभरि नै विभिन्न तरिकाले विरोध गरिरहँदा यी सवालहरू मूलतः वित्तीय कारोबारका रूपमा अघि सारिन्छन् । गहिरो सामाजिक विभेदका अन्य पक्षलाई भने थप दबाइन्छ । कल्पना गरौं, केही वर्षभित्र किसान र श्रमिक देशमा गरिबी निर्मूल गर्न एकै पटक जुर्मुराए भने नेपालको हालत के हुन्छ ? सम्भवतः देशमा अर्थतन्त्रको ठूलो हिस्सा कब्जा गरेका सीमित सम्भ्रान्त र उनीहरूको स्वार्थ व्यवस्थापनमा अल्झिएका राजनीतिकर्मी र सहरी कामदारमा टिकेको थिति धराशायी हुन्छ । अहिले कल्पना गर्न नसकिने थप संकटहरू त्यस्तो क्षणमा प्रकट हुन्छन् । देशको अर्थतन्त्र र राजनीतिबाट फाइदा उठाइरहेका सीमित वर्गले पूर्णतः धराशायी अवस्था नआएसम्म आफ्नो मति सपार्ने छाँट छैन । मति नै नसप्रेसम्म वर्चस्वशालीहरूको स्वार्थरक्षामा टिकेको थितिले अर्को गति समात्ने सम्भावना पनि रहँदैन । यता, किसान र कामदारले नेपालको राजनीति र अर्थतन्त्रले सुनौलो बिहानीको उज्यालो देखोस् भनेर धैर्यधारण गरेको युगौं भयो । भुइँमान्छेहरूले वास्तविक वर्गीय विद्रोह गर्ने र त्यस्तो विद्रोहले राष्ट्रिय लहर ल्याउने सम्भावनाहरू धेरै छन् । देशभर ठूलो संख्यामा भूमिहीन रहेका दलितहरू जसरी उद्वेलित भइरहेका छन् र किसानहरू जसरी आन्दोलित भइरहेका छन्, तिनले निष्क्रिय मतदाताहरू आन्दोलित वर्गमा रूपान्तरित भइरहेको संकेत गर्छन् । दबाइएका वर्ग पुस्तौंपुस्ता मतदाता मात्र रहँदैनन्, ढिलोछिटो सामाजिक रूपमा सचेत आन्दोलित वर्गका रूपमा उदाउने नै छन् । यस्तो सम्भावना असम्भव देखिन्न । देशभर विभिन्न किसिमले भइरहेका विद्रोह र भिडन्तहरूले खास निष्कर्ष निकाल्न सजिलो बनाएका छन् । संरचनागत विभेदहरू समयमै सम्बोधन गर्न नसके राजनीतिक स्थायित्वलाई अत्यावधिक निर्वाचनले सुनिश्चित गर्न सक्दैन । सम्भ्रान्तहरूले हासिल गरेको परम्परागत शक्ति सम्बन्धको वैधतामा समेत तीव्र ह्रास आउँछ । यस्तो परिवर्तन भइरहँदा आममानिसले विश्वास गर्ने भरपर्दो संरचना बनिसकेको हुँदैन । अहिले यही परिस्थिति छ । झट्ट हेर्दा आपसमा द्वन्द्वरत समूहहरू विभिन्न ठाउँमा जुधिरहेका छन्, अनेकौं किसिमले आन्दोलित छन् तर अनवरत बल्झिरहेका द्वन्द्व, भिडन्त, हिंसा, दमन र सार्वजनिक अविश्वासले लोकतान्त्रिक थिति के हो र के होइन भन्नेबारे सोच्न माग गरिरहेका छन्Ù लोकतान्त्रिक मूल्यमान्यता र परम्परादेखि जकडिएको संस्कृतिबारे नयाँ शिराबाट घोत्लिन संकेत गरिरहेका छन् । नेपालमा सम्भवतः पहिलो पटक, गरिबी केवल आम्दानीमा हुने वृद्धिले उन्मूलन हुन नसक्ने पाठ थोरबहुत स्वीकार्य हुँदै छÙ केवल मौद्रिक नीति, पर्यटन र ऊर्जा उत्पादनबारे गरिने चासोले गरिबीको सम्बोधन हुन नसक्ने बुझिँदै छ । दलहरूमा हावी झैझगडा, हेरफेर र भागबन्डाको राजनीतिले भुइँमान्छेको अवस्थामा तात्त्विक फेरबदल ल्याउन नसक्ने प्रस्ट छ । त्यसैले दलहरूका नेताकार्यकर्ताले गर्ने विरोध प्रदर्शनको सीमा ठूलो छ । किसान र कामदारले आफैं गर्ने अनेकौं सामाजिक विद्रोहहरूले भने मुलुकको र भुइँमान्छेको सरोकार बोल्छन् । अनि सम्पत्ति र पैसाको आडमा होइन, परिचालित हुने राजनीतिले होइन, दबाइएका शक्तिहरू फरक तरिकाले एकीकृत हुने सम्भावनाहरूले नै नेपालको भविष्यबारे कल्पना गर्ने मौका दिन्छन् ।अहिले लोकतन्त्र र सामाजिक परिवर्तनका लागि गोलमटोल प्रतिबद्धता भएका मध्यमवर्गीय बुद्धिजीवीहरूले नै गरिबहरूको नेतृत्व गरेको देखिन्छ । यस्तो अपरिहार्य अवस्था खास किसिमको सामाजिक उचनीचको राजनीतिले निम्त्याएको हो । परम्परागत राजनीतिले गरिबहरूलाई केवल चुनावमा मत खसाउने मतदातामा सीमित राख्यो । किसान र कामदारमा बृहत् सम्भावना देखेको माओवादी विद्रोहसमेत छोटै अवधिमा परम्परागत राजनीतिमा भासियो । नेता हुने सम्भावना बोक्दाबोक्दै कतिपय किसान र कामदारहरू पुनः मतदाता मात्र हुने चक्रमा धसिए । आज माओवादीसहित कुनै पनि राजनीतिक दलले गरिबी निवारण आन्दोलनको नेतृत्व गर्ने सामर्थ्य राख्दैन । यो महत्त्वपूर्ण तर दुःखदायी वास्तविकता हो । आसन्न निर्वाचनमा समेत केवल दुई शब्दको गरिबी निवारण गर्मीमा पसिना बगेसरि हराएको छ । गरिबी उन्मूलन गर्न क्रान्तिकारी नेतृत्व गरेको भ्रम दिने मध्यमवर्गीय बुद्धिजीवीहरू होऊन् कि राजनीतिक दलका नेताहरू, सबै व्यवस्थाको टुटफुटिया स्वार्थमा अल्झिएका छन् । यस्तो स्वार्थ समूहले केही ननाप्ने थाहा पाइसकेका गरिबहरू तत्कालको आर्थिक समस्याले संकटकै रूप धारण नगरे पनि दलिनदबिन नै विवश छन् । छरिएका विभिन्न विरोधले केही सम्भावना देखाए पनि रोजीरोटीका लागि बिदेसिन अभिशप्त गरिबहरू संगठित हुन हम्मे छ । विचारको राजनीति गर्छु भनेर दाबी गर्नेहरूसमेत हेरफेरको राजनीतिको सिकार भइरहँदा चुनौती बडेमानका हुँदै गएका छन् । हिजोका किसान आन्दोलनहरू सफलतापूर्वक जग्गा प्लटिङ गर्दै कृषि उत्पादन नष्ट गर्ने औजार बने । ट्रेड युनियनका नेताहरू विकासमा राजनीति नघुसाऊ भन्दै सार्वजनिक कलकारखानालाई निजी उद्योगधन्दामा बदल्ने माध्यम बने । त्यसैले गरिबका लागि राजनीति गर्ने विश्वदृष्टि र वैचारिक प्रतिबद्धता अनेकौं गठबन्धनसँगै राजनीतिक दृश्यबाट लोप छ । केही दशकअघिसम्म राजनीतिमा थोरबहुत मूल्यमान्यता रहेको बुझाइले कम्तीमा गहिरो सामाजिक विभेदबारे थोरबहुत संवेदनशील दृष्टिकोण जीवित थियो भन्छ । अहिले सामाजिक उचनीचबाट भुइँमान्छेलाई मुक्त गर्ने प्रतिबद्धता ओझेलमा परेको छ । हाल सामाजिक न्यायबिनाको समृद्धि अनि विचारधाराबिनाको राजनीति चर्चामा छन् । त्यसैले उत्पादनको शक्ति सम्बन्ध र राजनीतिको काल्पनिकीमा गरिबी उन्मूलनका लागि न्यायोचित स्थान छैन । पैसाको भरमा मात्र चुनाव लडिन्छ भन्नुको अर्थ, राजनीति आज धनी, शक्तिशाली, हुनेखाने र सम्पत्तिका ख्वामितहरूको चासो र स्वार्थरक्षा बन्न पुगेको छ । गरिबहरूको चासो कतै अभिव्यक्त हुँदैन । उनीहरू राजनीतिक दृश्यमा कतै अटाउँदैनन् । कुनै आक्रोशित गरिबले यस्तो विचारधाराले खास किसिमको विश्वदृष्टि बोकेको छैन भनेर कुनै वर्चस्वशालीलाई प्रश्न गरे उसले उत्तर पाउँदैन । समग्र थिति र राजनीतिक प्रतिनिधिहरूले विशिष्ट किसिमको असंवेदनशीलता र निर्लज्जता प्रदर्शन गर्दै कुनै उत्तर नदिने अवस्थामा राजनीतिक अभ्यासलाई सोझ्याएका छन् । यस्तो डरलाग्दो राजनीतिले मुलुकलाई भड्खालोतर्फ धकेल्दै विपन्नको भविष्य थप अन्धकार बनाउने संशय सर्वत्र छ । चुनावमा पैसा नै सबै कुरा हो, बाँकी केही होइन भनिरहँदा गरिबको जीवन मूल्यहीन छ भनिँदै छ । हालको शासकीय अभ्यासमा यसै पनि गरिबले केवल प्राकृतिक विपद्पछि केही राहत पाउने मात्र चलन छ । त्यस्तो सहुलियत पनि खास किसिमको राजनीतिक संरक्षणलाई नस्विकारे नपाउने खतरा बढ्दो छ । त्यसैले गरिब र परित्यक्तहरू आन्दोलित हुने अवस्था अपरिहार्य बन्दै छ । अपराधी, बिचौलिया र स्वार्थ समूहहरूले सामाजिक न्यायको सुनिश्चिततालाई पछाडि धकेलिरहेका छन् । सामाजिक न्यायका अनेकौं आयाम गरिबी निवारणको परियोजनासँग जोडिए पनि यी पक्षहरूमा सार्वजनिक वृत्तमा पर्याप्त विमर्श छैन । त्यसैले गरिबले वर्तमान राजनीतिक प्रक्रियाबाट खासै केही आशा गर्ने ठाउँ छैन । गरिब र परित्यक्तहरूले परम्परागत मतदाता होइन, सचेत सामाजिक वर्गका रूपमा आफ्नो सामर्थ्य देखाउने चेष्टा गर्दा मात्र चुनावी प्रक्रियाले केही अर्थ राख्ने हो । यसै पनि नेपालको भविष्यको कल्पना गरिबीलाई निस्तेज पार्ने उपायको खोजीबेगर सम्भव छैन । नेपालको जस्तो भूबनोट, पर्यावरणीय परिवेश र सामाजिक अवस्थामा केवल उच्च वृद्धिदरबाट मात्रै गरिबीलाई सम्बोधन गर्न सम्भव छैन । विकसित मुलुकका अनुभवबाट प्रस्ट छ, उच्च वृद्धिदरले उच्च रफ्तारमै सम्पत्ति र आम्दानीका असमानताहरू जन्माउँछ । उच्च वृद्धिदरले मात्र सांस्कृतिक उचनीच र विभेदका सामाजिक आयामहरूको सम्बोधन गर्न सक्दैन । समृद्धिको दृष्टिलाई सम्पत्ति, आम्दानी, पहुँच र उपभोगको न्यायिक पुनर्वितरणसँग जोड्ने विकासको नयाँ रणनीतिबारे खुलेर बहस गर्न अबेर हुँदै छ । तर यस्तो सार्वजनिक विमर्शबेगर नेपालको गरिबीको अवस्थाबारे न सार्थक चिन्तन हुन सक्छ न त गरिबीसँग जुध्न मद्दत नै मिल्छ । बझाङमा विकासका गतिविधिले निम्त्याएको विनाशबारे गत साता पुनः चर्चा चल्यो । त्यो चर्चा मूलतः अव्यवस्थित सडक निर्माणले प्राकृतिक स्रोतको दोहन गरेको, राज्यस्रोत दुरुपयोग गर्दै जथाभावी कंक्रिटको पूर्वाधार बनाएको र प्राकृतिक विनाश निम्त्याएको सवालमा बढी केन्द्रित रह्यो । आर्थिक अनुशासन र वातावरणमैत्री विकास भए पुगिहाल्छ भन्ने त्यहाँको आशय थियो । तर विकासका गतिविधिले स्रोतको दुरुपयोग नगर्दैमा गरिबीको पीँधमा रहेर जीवन गुजारा गरिरहेकाहरूका लागि न्यायिक थिति सुनिश्चित नगर्न सक्छ । किनकि विद्यमान विकासको रणनीतिले कृषि उत्पादन प्रणालीलाई नष्ट नै गरिरहने हो, किसानका घरजग्गा विकासका नाममा अतिक्रमण र अधिग्रहण गरिरहने हो, विकराल बन्दै गएको खाद्यान्नको परनिर्भरतालाई बढाइरहने हो, गुजारामुखी कृषिमा टिकिरहेको लाखौंको ग्रामीण जनसंख्यालाई विदेश जान बाध्य पारिरहने हो । त्यसैले राष्ट्रले उच्च आर्थिक दर हासिल नै गरेका खण्डमा पनि कृषि उत्पादन नष्ट हुने, खाद्य संकट गहिरिने र गरिबीको अवस्थामा भयावह संशय रहिरहनेछ । बझाङको जस्तै अभ्यासको रजगज नेपालभर चलेकै छ । निर्वाचन वरिपरिका सवाल हेर्दा नेताहरूमा आर्थिक सम्बन्धलाई पुनःसंरचित गर्ने कुनै सोच छैन । आर्थिक रूपान्तरणका कार्यक्रम पनि छैनन् । नेताहरूको सम्पूर्ण ध्यान केवल पार्टीमा र सरकारमा बसेर राजनीतिक लाभ उठाउने देखिन्छ । गरिबीविरुद्ध व्यापक कार्यक्रमलाई राजनीतिक विचार र अभ्यासको केन्द्रमा राख्दै आमूल सामाजिक सुधारको सुनिश्चितता स्थानीय निर्वाचनको प्रमुख सवाल हुनुपर्ने हो । आसन्न निर्वाचनमा यही सवालले न्यायोचित ठाउँ पाउने सम्भावना टाढाटाढासम्म देखिँदैन । प्रस्ट छ, हाम्रा राजनीतिक दलहरूसँग आर्थिक र राजनीतिक वृत्तमा मडारिएको समस्यालाई रोक्ने र न्यायमूलक समाज सुनिश्चित गर्ने कुनै सामर्थ्य छैन । अनि तिनै दलले नेतृत्व गर्ने सरकारसँग यस्तो सामर्थ्यको अपेक्षा गर्नु व्यर्थै हो । त्यसैले राजनीतिक कार्यकर्ताभन्दा बाहिरका किसान र मजदुरले संगठित सामाजिक आन्दोलन गर्दै रचनात्मक हस्तक्षेप गर्ने सम्भावना बढ्दो छ । हाम्रा सार्वजनिक संस्थाहरूमा व्यापक संस्थागत परिवर्तन ल्याउन किसान र मजदुर एकैसाथ उठ्न अत्यावश्यक छ । विकासका रणनीतिलाई सामाजिक आवश्यकता अनुसार विविध किसिमले सोच्ने बनाउनसमेत यो जरुरी छ । अन्यथा असमानताहरूलाई निरूपण गर्ने उपायहरूको खोजी अपुरै रहन्छ । यसै पनि राजनीतिक सोच र प्राथमिकतामा हुनेखाने र हुँदाखानेबीच जुन खाडल छ, त्यसले शिक्षित बेरोजगार, भूमिहीन, सीमान्तीकृत किसान र बिदेसिएका कामदारलाई गाँजेको छ । यस्तो विभेदकारी अवस्थाको निरूपण करोडौं खर्च गरेर चुनाव जित्ने कुनै राजनीतिक प्रतिनिधिले गर्न सक्दैन । चुनावी खर्चको बहस वा सुशासनको विमर्शले मात्र पनि सक्दैन । मूल प्रश्न समाजको सबैभन्दा विपन्न र परित्यक्तले विद्यमान राजनीतिक सोच र अभ्यासबाट के आशा गर्ने भन्ने हो । केही आशा गर्न कम्तीमा अहिलेका विभेदकारी अवस्थाहरूबारे सोच्दै मुलुक र सन्ततिको भविष्यबारे चिन्तन गर्ने हस्तक्षेपकारी राजनीति अपरिहार्य छ । के आसन्न चुनावले त्यस्तो माहोल सृजना गर्ला ?"
श्रीलंकाको अर्थतन्त्रको पृष्ठभूमिमा नेपालको आर्थिक अवस्था,"३ चालु खर्चमा व्यापक कटौतीअर्थशास्त्री डिल्लीराज खनाल अध्यक्ष रहेको आयोगले तयार पारेको प्रतिवेदन अनुसार, दर्जनौं सरकारी संस्थानको काम छैन र यिनले चालु खर्चमा भार मात्र थपेका छन् । सरकारमा रहेका राजनीतिक दलहरूले यस्ता संस्थालाई कार्यकर्ता भर्ती केन्द्र बनाएकाले पनि सार्वजनिक ऋण अहिले १७ खर्ब पुगिसकेको छ । राष्ट्रिय युवा परिषद्, राष्ट्रिय दुग्ध विकास बोर्ड, कपास विकास समिति त्यस्ता केही संस्थान हुन् । आयोगले ४० वटा संस्थानको उपादेयता नरहेको सुझाव दिए पनि सरकारले एउटैलाई खारेज गरेको छैन । अहिले चालु खर्च ९ खर्ब र विकास (पुँजीगत) खर्च ३ खर्ब हाराहारी छ । नेपालजस्तो आर्थिक रूपले गरिब देशमा बजेटको आकार उल्टिनु जरुरी छ, अर्थात् विकास खर्च ९ खर्ब र चालु खर्च ३ खर्ब हुनुपर्छ । पुँजीगत खर्च बढाउन नसके पनि चालु खर्चमा व्यापक कटौती अपरिहार्य छ । अब आउने बजेटमा कार्यकर्ता भर्ती केन्द्र बनेका संघसंस्थाहरू खारेज गरेर व्यापक रूपमा चालु खर्च घटाउनुपर्छ । अन्त्यमा, उपर्युक्त सुझाव ठूलो विज्ञान होइन । सरकारलाई यी विषयको ज्ञान नभएको पनि होइन होला तर नेताहरूको प्राथमिकता पार्टी र परिवारको क्षणिक स्वार्थमा छ । व्यापारघाटा घटाउनपट्टि सरकारको उदासीनता देख्दा आम नेपाली निराश भइसकेका छन् । अमेरिकी लेखक जेम्स फ्रिम्यान क्लार्कले भनेका छन्, नेता र राजनेताबीच फरक भनेको, नेताले अर्को चुनावका बारेमा सोच्छ भने राजनेताले भावी पुस्ताका लागि । दुर्भाग्यवश, हाम्रो देशले क्षणिक सत्ताको लोभ राख्ने र राजनीतिलाई पेसा बनाउने अदूरदर्शी नेता पायो, दूरदर्शी सोच भएका र देशका लागि निःस्वार्थ काम गर्ने राजनेता पाएन । तर, यो अवस्था जहिले पनि रहन्न । आशा छ, अहिलेका शीर्ष नेताहरूले देशलाई नै बन्धक बनाएको अवस्था हट्नेछ र नेपालमा आर्थिक समृद्धिको नयाँ युग सुरु हुनेछ ।"
अस्ट्रेलियामा मे २१ मा संसदीय चुनाव,"(अस्ट्रेलिया)  अस्ट्रेलियामा करिब डेढ महिनापछि संसदीय चुनाव हुने भएको छ । अस्ट्रेलियाली प्रधानमन्त्री स्कट मरिसनले संसदीय चुनाव मे २१ मा हुने आइतबार घोषणा गरेका हुन् । अस्ट्रेलियामा हरेक ३ वर्षमा केन्द्रीय निर्वाचन हुने गरेको छ । तल्लो सदनका १ सय ५१ सिटका लागि हुने निर्वाचनमा बहुमतीय सरकार निर्माणका लागि ७६ स्थान जित्नुपर्ने हुन्छ । त्यसैगरी, माथिल्लो सदनमा सिनेटका ७६ सिटमध्ये बहुमत ल्याउन ४० सिट आवश्यक पर्छ । मरिसनले आइतबार बिहान गभर्नर जनरलसमक्ष संसद् भंग गर्न र निर्वाचन मिति तय गर्नका लागि अनुमति लिएका थिए । उनले क्यानबेरास्थित संसद्भवनअघि पत्रकारसमक्ष निर्वाचन मिति घोषणा गरेका थिए । पछिल्लो समयमा गरिएका सर्भेहरूमा प्रधानमन्त्री मरिसनको लोकप्रियता घटेको देखाइएको छ ।यस वर्ष सत्तारूढ दल लिबरलले विपक्षी दल लेबरबाट चुनौती सामना गर्नुपर्ने सर्भेहरूले देखाएका छन् । केही साताअघि दक्षिण अस्ट्रेलियामा भएको स्थानीय संसदीय निर्वाचनमा समेत लिबरललाई हराएर लेबर सत्तामा आएपछि पनि लिबरल पार्टीमा थप दबाब परेको विश्लेषण गरिएको छ । प्रधानमन्त्री मरिसनले समेत आफ्नो सरकार उत्कृष्ट नभए पनि जनताले आफूले गरेको कामको आधारमा मूल्यांकन गर्ने बताए । यस पटकको निर्वाचनमा लेबरले सरकार निर्माण गर्न सक्ने अनुमान गरिएको छ । यदि लिबरले जित हासिल गरे मरिसनले निरन्तरता पाउनेछन् भने लेबरले जित हासिल गरे दलका नेता एन्थोनी अल्बानिजी प्रधानमन्त्री बन्नेछन् । यदि लिबरल कोअलिसनले नै यसपटक समेत जीत हासिल गरे उनीहरूको यो चौथोपटकको सरकार हुनेछ ।यस वर्षको निर्वाचनमा सिड्नीबाट नेपाली मूलका विनोद पौडेलसमेत सत्तारूढ लिबरल पार्टीबाट प्रतिस्पर्धा गर्दै छन् । म्याकाथार निर्वाचन क्षेत्रका उम्मेदवार पौडेलले विपक्षी दल लेबरका प्रतिनिधि माइक फ्रिल्यान्डरसग प्रतिस्पर्धा गर्दै छन् ।अस्ट्रेलियाको निर्वाचन आयोगले मतदानका दिन सहभागी हुन नसक्नेलाई तोकिएको मितिअघि नै भोट हाल्न पाउने व्यवस्था गर्ने गरेको छ । त्यस्तै, हुलाकबाट समेत भोट गर्न सकिन्छ ।यस वर्षको चुनावका लागि १ करोड ७० लाख मतदाताले आफ्नो नाम सूचीकृत गरिसकेका जनाइएको छ । मतदानको अनिवार्य नियम रहेको अस्ट्रेलियामा मत नदिने बालिग नागरिकलाई जरिवाना गर्ने नियम छ ।"
पुराना सवारी चलाइरहन नीति परिवर्तन गर्ने मन्त्रीको मनसाय,"(काठमाडौं)  २०७२ साल चैत १ मा बसेको मन्त्रिपरिषद् बैठकले एउटा निर्णय गर्यो २० वर्ष पुगेका पुराना यात्रुवाहक सवारी हटाउने वा पत्रुमा रूपान्तरण गर्ने । भौतिक पूर्वाधार तथा यातायात मन्त्रालयको समृद्ध नेपालका लागि सडक, रेल तथा यातायात विकासको पाँचवर्षे रणनीतिक कार्ययोजनाअनुसार उक्त मन्त्रिपरिषद्ले यस्तो निर्णय गरेको थियो । तर अहिले त्यही नीति संशोधन गर्न भौतिक पूर्वाधार तथा यातायातमन्त्री रेणुकुमारी यादव लचिलो बनेकी छन् । पुराना सवारीले बढी इन्धन खपत गर्ने र वातावरणीय प्रदूषण बढाउने भनेर मन्त्रालयको पहलमा उक्त नीति ल्याइएको थियो । यति बेला भने मन्त्रीले व्यवसायी मारमा पर्ने भन्दै मन्त्रालयले यसमा हेरफेर गर्न सकिने जनाएकी छन् ।२० वर्षे अवधि लागू गरिएका सवारीको प्राविधिक परीक्षण गरेर मात्र निर्णय लिनुपर्नेमा मन्त्री यादवको जोड छ । गएका दुई वर्ष कोरोनाले गर्दा यातायात व्यवसायीको रोजीरोटी गुमेको छ, आर्थिक अवस्था कमजोर भएको छ, नेपाल यातायात व्यवसायी राष्ट्रिय महासंघको छैटौं महाधिवेशन उद्घाटन गर्दै आइतबार मन्त्री यादवले भनिन्, त्यसैले यातायात नीति संशोधन गरेर भए पनि २० वर्षे अवधि बढाउनुपर्छ ।यसअघि नियमानुसार २० वर्ष पुगेका सवारीको दर्ता खारेज गरी सञ्चालन गर्न नदिने अडानमा रहेको मन्त्रालय अहिले लचिलो बनेको हो । गृहमन्त्री बालकृष्ण खाँडले पनि यसबारे सरोकारवाला मन्त्रालय, विभाग, ट्राफिक प्रहरी, यातायात व्यवसायीलगायतसँग छलफल गरेर निर्णय गर्न आवश्यक रहेको बताए । कारखानामा उत्पादन भएको वर्ष गन्ने कि सडकमा गुडेको किलोमिटर ?, उनले भने । २० वर्ष र गुड्ने किलोमिटरको औसत निकाल्न आवश्यक रहेको उनको भनाइ छ ।मन्त्रालय स्रोतका अनुसार गाडी खरिद र रुट इजाजत लिँदा २० वर्ष पुगेका सवारी दर्ता खारेजी हुने निर्णय २०७२ सालमा भएको हो । जुनजुन स्थानमा दर्ता भएका छन्, तिनै स्थानबाट सवारीलाई पत्रुमा लगिने मन्त्रालयले जनाएको थियो । पुराना सवारीमा इन्धन बढी लाग्ने, दुर्घटनाको जोखिम पनि बढी हुने र वातावरण प्रदूषण हुने भएकाले वातावरणीय हिसाबले उक्त निर्णय भएको मन्त्रालय स्रोतले जनायो । यसमा मन्त्रीज्यू नै लचिलो भइसकेपछि केही हेरफेर होला, मन्त्रालय स्रोतले भन्यो, तर वातावरणीय दृष्टिले निर्णय हेरफेर गर्नु उपयुक्त छैन ।२० वर्ष पुगेका गाडी चल्न दिने वा नदिने भन्नेबारे छलफल गरेर निर्णय लिनुपर्ने वाग्मती प्रदेशका श्रम, रोजगार तथा यातायातमन्त्री घनश्याम दाहालले बताए । यसमा बहस गरौं, उनले भने, चल्न दिन लायकका छन् भनेर प्राविधिकले सिफारिस गरे चल्न दिऔं । मुख्य राजमार्गमा चलेर थोत्रा भएका गाडी गाउँका कच्ची सडकमा पठाउने प्रवृत्ति अन्त्य गर्नुपर्ने पनि दाहालको भनाइ छ ।२० वर्ष पुगेका गाडी पत्रु बनाउनुपर्छ भनेर नीति बनाउने विषय गलत रहेको गण्डकी प्रदेशका भौतिक पूर्वाधार, सहरी विकास तथा यातायात व्यवस्थामन्त्री कुमार खड्काले बताए । राजनीतिक दृष्टिबाट यो ठीक होला, वैज्ञानिक दृष्टिबाट भने यो गलत छ, उनले भने, मेसिनको हेरविचार नगरे आठ वर्षमै चलाउन नसक्ने अवस्थामा पुग्न सक्छ, राम्रोसँग मर्मत गरेर चलाए २० वर्षभन्दा बढी टिक्न पनि सक्छ ।सबै गाडीलाई पत्रु बनाउने विषय समेटिएको मौजुदा कानुन परिवर्तन गरेर लागू गर्न संघीय मन्त्रालयलाई सुझाइसकिएको खड्काले जानकारी दिए । संघीय ऐनमा बाझिने गरेर प्रदेशले ऐन बनाउनु भनेको सस्तो लोकप्रिय बन्न मात्र हो, उनले भने, बरु गाडीको मेसिन परीक्षण गर्ने विधि राखौं । र त्यो सडकमा चल्ने हो कि होइन हेरौं । चल्दाचल्दैका गाडीलाई पत्रु बनाउने कुरा विवेकसम्मत छैन ।नीति नियमका विषयमा समन्वय गरेर अगाडि बढ्न आवश्यक रहेको लुम्बिनी प्रदेशकी श्रम, रोजगार तथा यातायात व्यवस्थामन्त्री पुर्मती ढेगा मगरले बताइन् । देश आर्थिक मन्दीमा गएको अवस्थामा चल्न सक्ने सवारी चलाउने र नचल्नेलाई पत्रुमा रूपान्तरण गर्ने काम गर्नुपर्नेमा प्रदेश १ का यातायात व्यवस्था तथा सञ्चारमन्त्री उपेन्द्रप्रसाद घिमिरेको भनाइ छ । गाडी चल्छन् भने चलाऔं, चल्दैनन् भने पत्रुमा राखौं । ३० वर्ष चल्छ भने तीसै वर्ष चलाऔं, उनले भने, यस विषयमा प्रदेश १ का सरोकारवाला निकायसँग छलफल भइरहेको छ ।सरकारले २०५८ सालमा २० वर्षे सवारी हटाउने नीति ल्याए पनि २०७२ मा लागू गर्दा आफूहरू मारमा परेको स्वरोजगार यातायात मजदुरहरूको गुनासो छ । जसको बैंक तथा वित्तीय संस्थामा ६५ करोड ६४ लाख रुपैयाँ ऋण रहेको जनाइएको छ । सरकारले सवारीमा २० वर्षे आयु तोकेर हटाउने निर्णय गर्दा स्वरोजगार मजदुर मारमा परेको नेपाल यातायात स्वतन्त्र मजदुर संगठनका अध्यक्ष भीमज्वाला राईले बताए ।सबै ह्रासकट्टी (डिप्रिसिएसन) मूल्य कटाउँदा स्वरोजगारको ९ अर्ब ३५ करोड ३१ लाख रुपैयाँ डुब्छ, उनले भने, त्यसैले सवारीको आयु व्यावहारिक रूपमा तोकिएको छैन । सम्बन्धित मन्त्रालयदेखि प्रधानमन्त्री कार्यालय र प्रदेश मन्त्रालयमा पुगेर ज्ञापनपत्र बुझाएर ध्यानाकर्षण गर्दा पनि सुनुवाइ नभएको उनको भनाइ छ ।सरकारको नीतिले अहिलेसम्म ७ हजार ५ सय सवारी विस्थापन भइसकेको उनको दाबी छ । संसद्को विकास तथा प्रविधि समितिले गत साउनमा २० वर्षे सवारीका विषयमा यान्त्रिक परीक्षण गरेर चल्न सक्नेलाई चल्न दिन भौतिक मन्त्रालयलाई निर्देशन दिए पनि कार्यान्वयनमा नआएको यातायात व्यवसायीको गुनासो छ ।"
अर्थतन्त्रको पुनरुत्थान गर्न विशेष प्याकेज माग,"काठमाडौं (कास) कोभिडपछिको नकारात्मक असरबाट अर्थतन्त्रलाई पुनर्जीवित गर्न सरकारले विशेष प्याकेज घोषणा गर्नुपर्नेमा उद्योगी व्यवसायीहरूले जोड दिएका छन् । शिथिल अर्थतन्त्रलाई पुनर्जीवन दिन पुनर्कर्जालगायत विशेष आर्थिक प्याकेज घोषणा गरी आर्थिक वर्ष २०७९८० को बजेटमार्फत त्यसलाई निरन्तरता दिनुपर्ने नेपाल चेम्बर अफ कमर्सले माग गरेको हो ।कोभिड संक्रमणले मुलुकको अर्थतन्त्रको हरेक क्षेत्र प्रभावित भयो । अहिले महामारी नियन्त्रण भए पनि रुसले युक्रेनमाथि गरेको आक्रमणले बजार महँगिएको छ, चेम्बरको ७१ औं वार्षिक साधारणसभा एवं चेम्बर दिवसका अवसरमा अध्यक्ष राजेन्द्र मल्लले भने, त्यसको नकारात्मक असरबाट अर्थतन्त्रलाई पुनर्जीवित गर्ने काममा सक्रिय हुनु सम्पूर्ण जिम्मेवार पक्षको प्रमुख दायित्व भएको छ । तसर्थ राज्यले अविलम्ब अर्थतन्त्रको पुनरुत्थानका लागि पुनर्कर्जा, पुनर्तालिकालगायत आर्थिक विकासको विशेष प्याकेज घोषणा गर्नुपर्छ । बजारमा तलरता अभाव, महँगी र पछिल्लो समयमा विप्रेषण घटेको उनले बताए । औद्योगिक कच्चा पदार्थ र भ्यालु एड हुने वस्तुको आयात निरुत्साहित गर्दा अर्थतन्त्रमा नकारात्मक असर पर्ने मल्लको भनाइ छ । सभामुख अग्निप्रसाद सापकोटाले अर्थतन्त्रमा देखिएका समस्या छलफल, सहकार्य र संवादबाटै समधान गर्नुपर्ने बताए । अर्थतन्त्रमा देखिएको समस्याबाट विचलित हुन आवश्यक नरहेको उनको भनाइ छ । सरकारले बर्खायाममा खेर जाने बिजुली उद्योगलाई छुट दिएर लागत घटाउने तयारी गरिरहेको मुख्यसचिव शंकरदास बैरागीले बताए ।"
दौडमा हरिसिद्धि देवगण,"(काठमाडौं)  लामा कपाल पालेका र सेतो कपडा पहिरिएका हरिसिद्धि देवगण आइतबार बिहान १२ नबज्दै पशुपति क्षेत्रको जयबागेश्वरीबाट बिदा भए । तीन दिन हरिसिद्धि (जलद्योः) नाचेपछि जयबागेश्वरी डबलीमा दुईवटा बोकाको बलि दिनासाथ उनीहरू ललितपुरको हरिसिद्धितर्फ लागे । २९ जना देवगण, प्रत्येक देवगणका दुई सहयोगीसहितको टोलीको नेतृत्व गरिरहेका छन् ८८ वर्षीय धनबहादुर महर्जनले । अब हरिसिद्धिमा आजको रात बसेर भोलि पनौतीतिर लाग्छौं, महर्जनले भने, त्यसपछि यसपटकको १२ वर्षे हरिसिद्धि नाच सकिन्छ ।बलि दिनासाथ देवगण सवारीसाधनमा दौडिहालेका थिए । काम सकिएपछि एक मिनेट पनि बस्दा रहेनछन्, जयबागेश्वरी टोल सुधार समितिका अध्यक्ष छत्रानन्द वैद्यले भने, दौडिहाल्दा रहेछन् । दौडधुप छ देवगणको । दोलखामा चार दिन नाचेर सिधै पशुपति आएका थिए देवगण । पशुपतिमा २०१८ सालदेखि रोकिएको नाच २०६६ मा स्थानीयवासीले नै ब्युँताएका थिए । यो वर्ष पनि निरन्तरता दिएको थियो । खर्चको व्यवस्थापन स्थानीय जयबागेश्वरी क्लबले गरेको थियो । देवगण आएर हाम्रो परम्परालाई निरन्तरता दिनुभयो, क्लबका अध्यक्ष दिलीप वैद्यले भने, हराएको नाच निरन्तरता दिएर भव्य रूपमा सफल पार्न पाउँदा गौरव लागेको छ ।यो वर्षको १२ वर्षे नाच हरिसिद्धि देवगणले हरिसिद्धिको मूल मन्दिर भएको स्थान ललितपुर हरिसिद्धिबाट सुरु गरेका हुन् । महर्जनका अनुसार योमरी पुन्ही, फागु पुन्ही र दसैंमा गरी वर्षमा तीन पटक देखाइन्छ यो नाच । अन्य ठाउँमा भने १२ वर्षमा नचाउन लगिन्छ । जहाँबाट बोलाए त्यहीं नाच्न जाने हो, सहायक पुजारी साधुराम महर्जनले भने, तर हरिसिद्धिको डबली र मन्दिर भएकै ठाउँचाहिँ हुनुपर्छ । नभएको ठाउँमा जाँदैनौं ।नेपाल र भारतका विभिन्न स्थानमा छन् हरिसिद्धि मन्दिर । ती स्थानैपिच्छे विभिन्न नामले पुकारिने महर्जनले जानकारी दिए । भारतको उज्वैन नगर, द्वारकामा पनि हरिसिद्धि मन्दिर छन् । देवपुराणका अनुसार उज्वैन नगरमा सेतीदेवीको नामले र द्वारकामा वैष्णवी देवीका नामले पुज्ने गरिन्छ । काभ्रेको धुलिखेलमा १९२३ सालमा स्थानीयवासी हीरालाल माकजुले बनाएको हरिसिद्धि मन्दिरमा यो नाच नाच्न देवगण पुग्ने गर्छन् । ललितपुरको क्वालखुमा जोशी खलकले कुल देवताको रूपमा हरिसिद्धि मन्दिर स्थापना गरेका छन् । ललितपुरकै बकनिम्ह पनि हरिसिद्धि मन्दिर छ । यहाँ त्रिशक्तिको नामले पुजिन्छ । यीमध्ये मुख्य मन्दिरचाहिँ हरिसिद्धि नै हो । भवानीको नामबाटै यो ठाउँको नामै हरिसिद्धि रहेको महर्जनले बताए । हरिसिद्धि नाचमा देवता पात्रका रूपमा नाच्ने समूह नै देवगण हुन् । देवगण हुने मौलिक परम्परा छ । १२ वर्षमा कुनै देवगणको मृत्यु भएमा देवगण परिवारका जेठो छोरा छानिन्छ । अपांगता वा शरीरमा कुनै खोट भए देवगण हुन योग्य हुँदैनन् । जेठो छोरा अयोग्य भए अन्य छोरा, नातिसमेत छान्ने परम्परा छ । यसरी देवगण हुने परम्परा छ । देवगण छानिएपछि यिनीहरू जीवनभर कपाल काट्दैनन् । देवी नाच्ने समयमा रातो कपडा लगाउँछन् । त्यसबाहेक अघिपछि सधैं सेतै कपडा लगाउने गर्छन् । नाच सुरु हुनु साताअघिबाट सबै पुजारी बेलुका मन्दिरमा भेला हुन्छन् । तालिम लिन्छन् । दुई बालकले प्रत्येकको घरमा गएर नियमको उर्दी जारी गर्छन् । उर्दी जारी भएको दिनदेखि नाच समाप्त नभएसम्म कोदालो नचलाउनू, बन्चरो नसमाउनू र सहवास नगर्नू भनेर सम्झाइएको हुन्छ, महर्जनले भने, यो पुजारीलाई पुनर्ताजगी गराउने संस्कार हो ।नाचको अघिल्लो दिन देवगण नुहाइधुवाइ गरेर शुद्ध भएर मन्दिरमा भेला हुन्छन् । देवगणले नै मन्दिरको गजुरदेखि भुइँसम्म चाँदी, फूल र कपडाका पतका फहराउँछन् । कोहीले नाच हुने डबलीमा इला टाँग्छन् । पुजारीबाहेक अन्य गुठियारले पनि पूजा गर्न सजिलो होस् भनेर गोरा ठड्याउने गर्छन् । यही दिन स्थानीयवासीले व्छेलाभू मनाउने गर्छन् । नाच हेर्न धुइरिएकाको सुरक्षाको लागि नाच हुने लाछीभन्दा केही पर ठूलाठूला गोसी (मुढा) बालिएका हुन्छन् । जुँगीबाजा, काः बाजा र दमाहा गुन्जिराखेको हुन्छ । बाजाको तालमा नाचेर कथा देखाइन्छ यसमा, महर्जनले भने, यो नृत्यमार्फत प्रस्तुत हुने नाटक हो । नाचको प्रारम्भ जोडी नाचबाट हुन्छ । जोडी नाचमा अष्टमातृकाका ४ र राजा विक्रमादित्यको १ गरी ५ वटा जोडी नृत्य हुने महर्जनले जानकारी दिए । यो नृत्यमा सबैले दायाँ हातमा खड्ग र बायाँ हातमा ढाल बोकेका हुन्छन् । दमोखी र भुस्याह बाजाको तालमा नृत्य हुन्छ । एकले अर्कालाई खड्ग ट्वाक ट्वाक हान्ने र त्यसलाई अर्कोले ढालले छेक्ने गर्छन् । दृश्य १ देखि ५ सम्म एकै प्रकारको संगीत र एकै प्रकारको नृत्य हुने महर्जनले जानकारी दिए ।दृश्य ६ बाट तमन्न ऋषिको भाग हुन्छ । भाग सातमा गुरु वाल्मीकि र शिष्य भारद्वाज, ८ मा बुद्धिसेन, ९ मा हात्ती, सिकुचा, माद्य, धिन्चो माजु, १० मा गणेश, कर्णकेशरी र सुवर्णकेशरी, ११ मा कौमारी र अग्निदेवता, १२ मा तकु तकु, १३ मा राजासिंह र मन्त्री, १४ मा चार राजा र विक्रमादित्य राजाको कथा नृत्यमा देखाइन्छ । त्यसैगरी, १५ भागमा मा राम र मारिच राक्षस, १६ मा बाली र तारा, १७ मा बेताल र कुवेर र १८ मा सुग्रवी र ताराको अभिनय हुन्छ । प्रत्येक भागमा बाजाका ताल र देवगणले लगाउने मुकुटको रङ फरक हुन्छ । विक्रम संवत्का प्रवर्तक राजा विक्रमादित्यले सुरु गरेको विश्वास गरिने यो पुरानो र लामो समय नाचिने नाच पनि हो । अन्य सहरमा १२ वर्षमा नाच्न गए पनि हरिसिद्धिमा भने प्रत्येक वर्ष योमरी पुन्ही (मंसिर पूर्णिमा) देखि फागु पुन्हीसम्म तीन महिना नचाइने चलन भएको महर्जनले बताए । अहिले भने तीन दिन मात्र मनाउन थालिएको छ । तीन महिनासम्म नाचिराख्दा दैनिक कामकाजमा बाधा पर्यो, महर्जनले भने, त्यही भएर यसलाई छोट्याइयो ।"
द्वन्द्वका घाउमाथि प्रश्न,"(काठमाडौं)  मेरो कोख जहाँ अनगिन्ती परिवर्तनको आसमा समाहित भएका मेरा सन्तानहरू आज प्रश्न गर्दै छन् । एउटा विडम्बनाको कथा, मेरो कथा, तपाईंहरूको कथा । पृष्ठभूमिमा बजेको मलिन र भावुक धुनसँगै मञ्चमा देखिन्छ दयाको परिवार । १० वर्षे सशस्त्र संघर्षको समयमा युद्धको मारमा परेकामध्ये प्रतिनिधित्व गर्ने एक हुन् दयाको परिवार । जसले सशस्त्र संघर्षलाई नजिकबाट नियाल्यो, मारलाई खेप्यो र आफैंलाई युद्धको महायज्ञमा समाहित गर्यो । एउटा सामान्य परिवार, जसले बेहोरेको पीडा, भोगाइ कस्ता थिए भन्ने बताउन नाटक खत प्रस्तुत भएको छ । मुलुकमा १० वर्षसम्म सशस्त्र संघर्ष चल्यो । धेरैको ज्यान गयो । धेरै जना घाइते, अंगभंग र बेपत्ता भए । परिवर्तनका लागि लडेकाहरूको मूल्यांकन के भयो भन्नेमा स्रष्टाहरूले प्रश्न उठाउने गरेका छन् । खत ले पनि त्यसलाई देखाएको छ । सिनामंगलस्थित पुरानो घर थिएटरमा शुक्रबारदेखि मञ्चन सुरु भएको नाटकमा तत्कालीन द्वन्द्वको दुरुस्तै झल्को दिने जमर्को देखिन्छ । रंगकर्मी सुलक्षण भारतीको लेखन तथा निर्देशनमा तयार नाटकमा परिवर्तनको आशामा लडेका मानिसहरूको कथा, व्यथा र सपनाहरू समेटिएका छन् । नाटकमा राज्य तथा विद्रोही पक्षका फौज छन् । एकअर्कामाथि जित खोज्छन् । दुवैतर्फ आआफ्नै प्रकारका दायित्व, बाध्यता र रुचि छन् । भर्खरै विवाह भएका, बाबुको मृत्युमा घर जान नपाएका पात्रका समस्या एकातिर छन् । अर्कोतिर दलनमा पिल्सिएकाहरूले मुक्तिका लागि उठाएको आवाज छ । अन्तरजातीय विवाह गरेकै कारण दया र उनकी श्रीमती परिवार, समाजभन्दा टाढा छन् । सत्ता परिवर्तनपछि उनी जस्ता जनताले न्यायपूर्ण बाँच्न पाउलान् भन्ने आशा राखेर दया दम्पतीले विद्रोहीका लडाकुलाई आश्रय र खानाको बन्दोबस्त गर्छन् । गर्भवती श्रीमतीको चिन्तासँगै दयाले दुवैतर्फका फौजको त्रासलाई झेलेका हुन्छन् । त्रासका कारण नवजात शिशुलाई बोकेर घरै छोडेर एक्लाएक्लै हिँड्नुपर्ने बाध्यता बोकेका यी दम्पतीको अवस्थाले नाटकका दर्शकलाई भावुक बनाउँछ । युद्धको चपेटामा परेका दम्पतीले के पाउँछन् र के गुमाउँछन् भन्ने नाटकमा निकै गहन छ । कमरेड अडिग, विस्फोट, दीप, शिखा, प्रभालगायतका पात्रले सशस्त्र द्वन्द्वका लडाकुका हुलियाको ठ्याक्कै झल्को दिन्छ । रंगकर्मी भारती भन्छन्, नाटकले अधुरो सपना बोकेको मानिस र समयलाई प्रतिबिम्बित गरेको छ ।"
फिल्म सिक्दै तन्नेरी,"इलाम (कास) अभिनयमा रुचिका कारण डिप्लोमा इन फेसन डिजाइनको पढाइ पूरा गरेकी इलाम कन्यामकी अनुजा लेप्चा चलचित्रसँग सम्बन्धित हरेक गतिविधिमा संलग्न हुन्छिन् । मेलिना राईले गाएको जाऊँ है घुम्न इलामतिर गीतमा मोडलिङ गरेसँगै वृत्तचित्र र फिल्मको काममा लागेकी उनी अहिले इलाम सदरमुकाममा आयोजित चलचित्र निर्माण कार्यशालामा व्यस्त छिन् । फिल्म, म्युजिक भिडियोलगायत छायांकनका लागि प्राकृतिक स्टुडियोको रूपमा रहेको इलामलाई पर्यटकीय गतिविधि बढाउने उद्देश्यसमेत राखेर आयोजित यो कार्यशालामा चलचित्र सम्बद्ध हरेक विधाको ज्ञान लिन चाहनेमा अनुजा एक्ली होइनन् । केचना कञ्चनजंघा पर्यटन तथा चलचित्र महोत्सवको अवसरमा नेपाल चलचित्रकर्मी संघ, प्रदेश १ ले आयोजना गरेको कार्यशालामा देउमाई५ धुसेनीकी भावना मगर पनि अभिनय यात्रामा लाग्ने इच्छाका साथ फिल्मसँग सम्बन्धित पहिलो औपचारिक सिकाइमा जोडिएकी छन् । इलामको महेन्द्ररत्न बहुमुखी क्याम्पसबाट स्नातक भावना यसअघि नै पर्दामा सानोतिनो अभिनयमा देखिइसकेकी छन् । म यस्तो गीत गाउँछु २ मा सामान्य भूमिका निर्वाह गरेकी उनी नृत्यांगना हुन् । बच्चादेखि नै अभिनयको सोख भएकाले अवसरको खोजीमा छु, उनले भनिन्, आफ्नै जिल्लामा अभिनयका नयाँ कुरा सिक्ने पाइने भएकाले घरेलु माहोलमा क्षमता निखार्न सकिनेमा विश्वस्त छु । नृत्यमा दख्खल राख्दै आएका रोशित कर्मचार्य पनि अभिनय क्षमतामा निखार ल्याउने ध्याउन्नमा कार्यशालामा व्यस्त छन् । कार्यशालामा इलाम र झापाका अभिनय क्षेत्रसँग जोडिएका २५ जना सहभागी छन् । क्यामरा, अभिनय र निर्देशनसम्बन्धी प्रारम्भिक ज्ञान तालिममा दिइने कलाकारनिर्देशक प्रशिक्षक अनुप बरालले बताए । स्थानीयस्तरमा तालिम लिने अवसरले नयाँ प्रतिभालाई सहज भएको छ,उनले भने, अभिनय यात्रा सहज नभए पनि रुचि, लगाव र निरन्तरता भए सफल बन्न सकिन्छ । प्रशिक्षणमा कलाकार राजेश श्रेष्ठले पनि सघाएका छन् । कार्यशाला र महोत्सवकै क्रममा निर्देशक तुलसी घिमिरे, दिपकराज गिरी, दीपाश्री निरौला, उत्तम प्रधान, सिक्किम चलचित्र बोर्डका अध्यक्ष पूजा शर्मालगायत आउने कार्यक्रम रहेको आयोजकले जनाएका छन् । इलामको रमणीय गतिविधिमा चलचित्र छायांकन सम्बद्ध पर्याप्त गतिविधि गर्ने सम्भावना रहे पनि अझै प्रवर्द्धन गर्न सकिएको छैन, निर्माता केवल तामाङले भने,चलचित्र छायांकनमार्फत जिल्लाको पर्यटन प्रवर्द्धन गर्न सकिन्छ ।"
दयाकृष्णले ल्याए अश्वेत महावाणी,"काठमाडौं (कास) बेलायतलाई कर्मथलो बनाउँदै आएका भोजपुर ठूलोदुङ्माका कवि दयाकृष्ण राईले नयाँ कविता कृति अश्वेत महावाणी सार्वजनिक गरेका छन् । ब्रिटिस गोर्खा सेनाबाट सेवानिवृत्त राईको कृतिलाई प्रज्ञा प्रतिष्ठानका पूर्वकुलपति कवि तथा मुन्धुमविद् बैरागी काइँला, समालोचक गोविन्दराज भट्टराई, कवि श्रवण मुकारुङलगायतकाले लोकार्पण गरेका हुन् । अश्वेत महावाणी कवि राईको छैटौं कृति हो । ६ खण्ड रहेको पुस्तकमा पहिचान, युद्ध, यौन, भूकम्प, कोभिडलगायतलाई कविताको विषय बनाइएको छ । यसलाई साहित्यिक रेमिट्यान्सको रूपमा लिनुपर्छ, काइँलाले भने ।"
एउटा आत्मघाती गोल र चार क्लबको भाग्य,"(काठमाडौं)  फुटबल कति सनसनीपूर्ण हुन्छ, अनिश्चित हुन्छ र कति निर्दयी पनि हुन्छ, त्यो सबै आइतबार सहिद स्मारक लिग बी डिभिजनका क्रममा देखियो । प्रतियोगिताको अन्तिम दिन दुई खेल थिए, एक दशरथ रंगशालामा र अर्को सातदोबाटोको एन्फा कम्प्लेक्समा । दुई खेल एकै समय भएका थिए र परिस्थिति ९० मिनेटभित्र शृंखलाबद्ध रूपमा परिवर्तन भइरहे । तर अन्त्यमा दोस्रो हाफको इन्ज्युरी समयमा भएको एक आत्मघाती गोलले चारै टिमको भाग्य फेर्ने काम गर्यो ।खेल सुरु हुन अगाडि सबैभन्दा बलियो स्थितिमा थियो, आरसीटी । उसको २२ अंक थियो र दोस्रो स्थानमा थियो । जितले उसलाई फेरि ए डिभिजन पुर्याउने थियो । उसको अनुकूल अन्य नतिजाले पनि आरसीटीले बढुवा खान सक्थ्यो । तर अन्त्यमा सबैभन्दा दुःखी हुने पालो आरसीटीकै रह्यो । दशरथ रंगशालामा भएको खेलमा आरसीटीले टुसाल युथ क्लबसँग गोलरहित बराबरीमा चित्त बुझायो । तर यही खेल इन्ज्युरी समयमा पुग्दा पनि आरसीटी ए डिभिजन उक्लने समीकरण सम्भावनाका रूपमा थियो ।सातदोबाटोमा खुमलटार युथ क्लब र सामाजिक युथ क्लबबीचको खेल ११ को बराबरीमा थियो । सविन केसीको गोलले खुमलटारले १४ औं मिनेटमा अग्रता लिएको थियो । तर सुरेश खत्रीले ५७ औं मिनेटमा बराबरी गोल फर्काए । यो स्थितिमा आरसीटी मात्र माथि उक्लने थिएन, टुसाल पनि सी डिभिजनमा झर्ने थियो । तर दोस्रो हाफको इन्ज्युरी समयमा विकास लिम्बूले के आत्मघाती गोल गरे, सबै त्यतिबेला कायम समीकरण एकाएक भट्के भने नयाँ स्थिति बन्यो ।सातदोबाटोमा यो गोलसँगै खुमलटारका खेलाडी, पदाधिकारी र समर्थकमा खुसियाली छाएको थियो भने त्यत्तिकै खुसी दशरथ रंगशालामा पनि देखियो, टुसालका खेलाडी, पदाधिकारी र समर्थकबीच । विश्वास नहुन सक्छ, खुमलटारका अध्यक्ष मणिराज विष्ट र अन्य केही मुख्य पदाधिकारी भने दशरथ रंगशालामा थिए । सातदोबाटोमा भएको त्यस आत्मघाती गोललगत्तै टुसालको बेन्च र समर्थकले खुसियाली मनाउन थाले । जति बेला दुवै खेल सकिए, खुसी हुने टिम दुई रहे, दुःखी हुने टिम पनि दुई रहे ।सातदोबाटोमा दुःखी हुने पालो सामाजिकको थियो । यो खेल बराबरीमा मात्र रोकेको भए पनि उसको बी डिभिजनको हैसियत कायम हुने थियो । तर हारले सामाजिक सी डिभिजनमा झरेको छ । सामाजिक १४ अंकमा १४ टिमबीचको लिगमा १३ औं स्थानमा रह्यो । झम्सीखेल यस अगाडि नै सी डिभिजनमा झरिसकेको थियो, खालि नौ अंकमै सीमित रहेर । टुसाल भने १५ अंकमा १२ औं स्थानमा रह्यो र रेलिगेसनको निकै नजिक पुगेर पनि बच्न सफल रह्यो ।खुमलटार र आरसीटी दुवै समान २२ अंकमा रहे । आरसीटीको गोल अन्तर खुमलटारको भन्दा राम्रो थियो, तर हेड टु हेड नियमले उसलाई माथ खुवाएका थियो । आरसीटी खुमलटारको हातबाट पराजित हुनु नै उसका लागि घातक साबित भयो । वर्ष ०६० मा स्थापना भएको खुमलटार भने त्यसको ठ्याक्कै १० वर्षपछि बी डिभिजनमा उक्लेको थियो । चर्च ब्वाइज युनाइटेड भने यसपल्टको निर्विवाद च्याम्पियन रह्यो । यसअघि नै बढुवा खाने निश्चित भइसकेको चर्च ब्वाइज २९ अंकमा शीर्षस्थानमा रह्यो र च्याम्पियन बन्यो ।यस्तोमा ए डिभिजनबाट ललितपुरका दुई क्लब ब्रिगेड ब्वाइज र च्यासल झरेकामा त्यसै जिल्लाका दुई टिम बी डिभिजनबाट माथि उक्लेका छन् । छपल्टको ए डिभिजन च्याम्पियन आरसीटी भने वास्तवमै अभाग्यशाली साबित भयो । उसले वर्ष ०७० मा बी डिभिजन जितेको थियो, तर त्यतिबेला बढुवा र घटुवाको नियम नै राखिएको थिएन । त्यसपछि वर्ष ०७६ मा आरसीटीको प्रदर्शन औसत मात्र रह्यो । यसपल्ट मुखैमा आएको बढुवा अवसर पनि उसले खान सकेन ।"
बास्केटबल लिग हुने,"काठमाडौं (कास) नेपाल बास्केटबल लिग (एनबीएल) को तेस्रो संस्करण जेठ ७ गतेदेखि साउन ७ सम्म हुने भएको छ । पुरुषतर्फ आठ टिमले प्रतिस्पर्धा गर्नेछन् भने दोस्रोपल्ट आयोजना गर्न लागिएको महिला लिगमा पाँच टिम सहभागी हुनेछ ।कोभिड१९ महामारीयता पहिलोपल्ट आयोजना गर्न लागेको एनबीएलमा पुरुषतर्फ डिफेन्डिङ च्याम्पियन टाइम्स इन्टरनेसनल, पहिलो संस्करणको विजेता गोल्डेनगेट, दुईपल्ट फाइनल खेलेको आर्मीसहित रोयल बास्केटबल क्लब, बूढानीलकण्ठ नगरपालिका, कीर्तिपुर बास्केटबल क्लब, विशाल मिलन केन्द्र र क्याम्पियन सोलोले प्रतिस्पर्धा गर्नेछन् । क्याम्पियन सोलो नयाँ टिम हो । महिलातर्फ डिफेन्डिङ च्याम्पियन पुलिस, ललितपुर हाई क्लब, रोयल बास्केटबल र आईएस नेपालको सहभागिता निश्चित भएको आइतबार पत्रकार सम्मेलनमा जानकारी दिइयो ।एनबीएलमा होम एन्ड अवे का आधारमा डबल लिग हुनेछ र लिग चरणका शीर्ष चार टिम प्लेअफमा छनोट हुनेछन् । प्लेअफ बेस्ट अफ थ्री का आधारमा हुनेछ भने फाइनल एक खेलमै टुंगिनेछ । पुरुषतर्फ ५ सय ५६ र महिलातर्फ २० खल हुनेछन् । एनबीएलका विजेताले २ लाख र उपविजेताले १ लाख तथा महिलातर्फका विजेताले १ लाख र उपविजेताले ५० हजार रुपैयाँ हात पार्नेछन् । उत्कृष्ट प्रशिक्षक, उदीयमान खेलाडी, दुवै विधाका मोस्ट भ्यालुएबल प्लेयर (एमभीपी) र हरेक खेलका एमभीपी पनि पुरस्कृत हुनेछन् ।नेपाल बास्केटबल संघको स्वीकृतिमा टर्नपाइक इभेन्टले फ्रेन्चाइज प्रतियोगिता (लिग) आयोजना गर्ने घोषणा गरिसकेको अवस्थामा एनबीएलका उपाध्यक्ष अरुण कार्कीले भने, कुनै द्वन्द्वबिना हामी जानेछौं । नेपाल सरकारसँग स्वीकृति लिएकाले निजी रूपमा हामी पनि गर्नेछौं (एनबीएल) । संघको प्राविधिक सहयोगलाई सधैं स्वागत गर्नेछौं । संघसँग स्वीकृतिका लागि अनुरोध गरे पनि कुनै प्रतिक्रिया नआएको उल्लेख गरे । यो (एनबीएल) निजी लिग हो, त्यो (फ्रेन्चाइज लिग) संघले गर्छ । जहाँसम्म लाग्छ द्वन्द्व हँॅुदैन, यी दुई लिग पूरै फरक हुन्, राष्ट्रिय टिमका कप्तान सदीश प्रधानले भने, संघले केही अब्जेक्ट नगरोस्, खेलाडीले खेलिरहन पाओस् । जति धेरै खेल्न पायो, खेलाडीलाई त्यति राम्रो हो ।एनबीएल सञ्चालनमा ९० लाखदेखि १ करोडसम्म खर्च लाग्ने बताइएको छ ।"
