शीर्षक,विवरण
न्याय माग्न आएकी 'बलात्कृत लाई नै जेल ?,"संयोग पनि कस्तो भने मेरो घर पनि जिल्ला अस्पताल नजिकै छ । घर र जिल्ला अस्पतालको बीचमा मध्यपहाडी लोकमार्ग छ । त्यही बीचमा जंगल छ । लोकमार्ग हुँदै घरबाट ५ सय मिटर पर मात्र पुगेकी थिएँ, एक किशोरी जंगलमा माथितर्फ जाँदै गरेको देखें । आत्तिएकी, कपाल छोडेकी ती किशोरीको असामान्य व्यवहारले मलाई लाग्यो कतै उनै त होइनन् ? उनी माथितर्फ जाँदै थिइन्, मैले फकाएर बोलाएँ । हडबडाइरहेकी उनी एकोहोरो रुन थालिन् । खासमा मुद्दा दर्ता र बयान भएपछि फैसला कहिले हुन्छ भन्ने उनलाई थाहा थिएन । मुटुको बिरामी उनी सानै हुँदा खुट्टा भाँचिएको रहेछ । बेलाबेलामा खुट्टा दुख्ने भएकाले उनी औषधि लिन जिल्ला अस्पताल आएकी रहिछन् । तर, तिमीलाई त साढे तीन वर्ष जेल हाल्ने भए, केटो त छुट्यो भन्ने खबर सुनेपछि उनी अस्पतालबाट निस्केर जंगल पसेकी रहिछन् । सडकमा धेरै कुरा गर्न सक्ने अवस्था थिएन । उनलाई सम्झाइबुझाइ अस्पताल नजिकको एक होटलमा लिएर गएँ । उनी मसँग खुलेर बोल्न सकिरहेकी थिइनन् । जेल सजायको खबर सुनाएका आफन्तले बिहीबार ४ बजेसम्म तिमीलाई जेलभित्र लैजान्छन्, प्रहरीले खोजिरहेको छ भन्ने सुनाएका रहेछन् । त्यसैले खोजीखोजी भेट्न आउने मलाई पनि उनले प्रहरी नै हो भन्ने ठानेकी रहिछन् । तमि मलाई जेल लिन आयाकी हौ ? म त जेल जान्नँ । म पीडामा छु । घर मेरी आमालाई पन यी कुडा था छैन, यति भन्दै रुन थालिन् । मैले पत्रकार हुँ भनेर फोनमै भनेकी थिएँ, यसपालि परिचयपत्र देखाएँ । तर उनले भनिन्, मुलाई पढ्न आउँदैन । १ कक्षा पास भएर दुई कक्षा गयाका बेला स्कुल छाड्याकी हुँ । परिचयपत्र पनि उपयोगी नभएपछि मैले उनलाई संवादबाटै विश्वासमा लिने कोसिस गरें । लामो कुराकानीपछि उनले आफ्नो कथा खोलिन् । खासमा १९ वर्षकी किशोरी र २० वर्षका युवकको चिनजान पहिले नै भएको रहेछ, फोनमा कुराकानीपछि बिहेको प्रस्ताव लिएर गत माघ १५ मा तीन जना युवक किशोरीको घरमा आएका रहेछन् । हामी एकअर्काले मन पराएर पहिलेदेखि कुडा हुन्थ्यो । केटो बम्मै थ्यो । मुसँग बिहे गर्छु भनेर बम्मैबाट आयाको भन्थ्यो । त्यस दिन तिनीहरू मलाई माग्न घरमा आयाका हुन् ।६० वर्षकी एकल आमाले छोरी दिने कि नदिने भनेर निर्णय गर्नुपर्ने थियो किनकि घरमा आमा छोरीमात्रै थिए । म ५ वर्षकी छँदा बुबाको मृत्यु भयाको हो । दाजु इन्ड्या छन्, त्यो बेला भाउजू माइत गयाकी थिइन् । आमा र ममात्र घरमा थियौं । त्यही दिन मैले पल्लो घरको बहिनीलाई पनि बस्न आइजा भनेर बोलायाकी हुँ ।केटाकेटी बिहेका लागि तयार थिए । परिवारबाट औपचारिक निर्णय हुन बाँकी थियो । तर, टाढाबाट आएका केटा पक्ष राति किशोरीकै घरमा बसे । मेरो घरमा दुई वटा मात्र कोठा छन् । केटाहरू म सुत्ने कोठामा सुतेको हुन् । म, बहिनी र आमा अर्को कोठामा सुत्ने बन्दोबस्त भयाको थियो । तर म सुत्ने कोठामा औषधि छुटेपछि ल्याउन गएको बेला माग्न आएको केटाले मलाई आफू भएतिर तानेर जबर्जस्ती गर्न थाल्यो । भुइँमा भएका दुई जनाले यस्तो किन गर्छस् भनेर सोध्या पनि हुन् । यो अब मेरी श्रीमती हो भन्दै उनीहरूकै अगाडि शारीरिक सम्बन्ध राख्यो । यसो नगर भन्दै म कराएँ, अब तु मेरी श्रीमती होई । धेरै नबोल भनेर थर्कायो, फकायो । एक पटक शारीरिक सम्बन्ध राखेपछि केटाले राति नै भागौं भनेर प्रस्ताव राखेको किशोरीको भनाइ छ । श्रीमती नै भइस् भन्दै अहिले नै हिँड भन्यो । अब मेरो श्रीमान् नै हो, ठीक छ भनेर म पनि पछिपछि लागें, उनले भनिन्, राति नै घरबाट निस्केर गैरीटाड र विनायकको बीचको जंगलमा पुगेपछि उसले साथीहरूलाई अगाडि जाऊ भन्यो । अनि, त्यही जंगलमा शारीरिक सम्बन्ध राख्न थाल्यो । घरबाट त्यही केटासँग बिहे गर्न हिँडेकाले उसले भनेको कुरा नाइँ भन्न म पनि सक्यान् । तर उसले एकदम नराम्रो व्यवहार देखाउन थाल्यो । वीर्यसमेत मेरो शरीर र टाउकोमा फ्याँक्यो । जंगलमा शारीरिक सम्बन्ध राखेपछि भने केटाले मध्यरातमा अलपत्र पारेको किशोरीको दाबी छ । सम्बन्ध राखेपछि त उसले मलाई त्यहीँ छाडेर हिँड्न थाल्यो । तु आफ्नो घर जा भन्न लाग्यो । तँ त जो केटासँग पनि हिँड्ने केटी होई । तुसँग म बिहे गर्न सक्दैन । तुलाई मेरो घरमा स्विकार्दैनन् भन्न लाग्यो । ऊ मलाई छाडेर हिँडिगयो । अब म कहाँ जान्या ? घर पनि जान सकिनँ । गैरीटाड पुलिसमा गएर सुनाएपछि प्रहरीले केटालाई पक्राउ गर्याको हो ।रुँदै यति भनेपछि ती किशोरीले एकैछिन लामो सास फेरिन् । हुन पनि प्रहरीमा उजुरी परेपछि उनको दुःख थपिएको थियो । स्थानीयदेखि जिल्लास्तरका टाठाबाठाले उनलाई आर्थिक आश्वासन दिएर बयान फेर्न दबाब दिन थालेको उनको भनाइ छ । एकातिर ६० वर्षकी एकल आमा र १९ वर्षकी छोरी, अर्कोतिर केटाका तर्फबाट दबाब दिन तयार भएका अगुवाहरू । अरूको आश्वासन उनले सुनिनन् । थुनामै रहेको केटाले सिधै फोन गरेर उनलाई फकाउन थालेपछि भने उनको मन पग्लिन थाल्यो । बेलाबेलामा फोन गरेर म बिहे तुसँग नै गर्छु । जेजे भएको हो, हाम्रो सहमतिमा भएको हो भनेर बयान फेर भन्दै दिनका दिन फोन गर्न लाग्यो । बाहिर निस्केपछि बिहे गरेर बम्मै लैजान्छु भन्यो, उनी भन्छिन् ।केटोलाई उनले मन पराएकी थिइन् । त्यसैले राति ऊसँग भागेकी पनि थिइन् । तर बिहेको प्रलोभनमा पारेर शारीरिक सम्बन्ध राखेपछि छाडेकाले उजुरी दिन गएकी थिइन् । तर बिहे गर्छु र मुम्बई पनि घुमाउँछु भनेपछि उनी फेरि सकारात्मक भइन् । भनिन्, केटाले मात्र होइन, सबैले मलाई बयान फेर्न दबाब लिन थाले । बयानमा केके भन्ने भनेर पनि सिकाए । त्यही भएर बकपत्रको दिन मैले केटालाई लगाएको आरोप झूटा हो, शारीरिक सम्बन्ध पनि सहमतिमा राखेको हो । केटाको रिसले बलात्कार गरेको हो भनेर आरोप लगाएकी हुँ भनेर बयान दिएँ ।केटा छुटेपछि घरजम गर्ने आश्वासनमा उनले बयान फेरेकी हुन् । तर, त्यही अभियोगमा उनलाई साढे तीन वर्ष जेल सजाय भयो । थाहा पाएर उनी झसंग भइन् । जेलमा हुँदा फोन गरेर तुलाई बिहे गर्छु भन्ने केटा त्यताबाट निस्किसकेको रहेछ । अहिलेसम्म फोन गरेन । त्यो केटा छुट्यो र मलाई जेल सजाय भयो भन्ने कुरा मैले आज थाहा पायाँ, उनी फेरि रुन थालिन् । बिहेको वाचाबन्धन छ्ट्युो, आरोपित केटा पनि छुटे । तर अब आफूलाई प्रहरीले पक्राउ गरेर जेल लैजाने डरले उनी भयभीत मात्र होइन, विक्षिप्त छिन् । उनकै अगाडि मैले अछामका प्रहरी प्रमुख रविराज थपलियालाई फोन गरें । १ सय ४० दिनसम्म उनी पुनरावेदन अदालतमा जान सक्छिन् । अदालतको आदेश आइसकेको छैन । आदेश नआउँदासम्म पक्राउ गर्दैनौं भन्ने डीएसपीको आवाज नै सुनाइदिएपछि उनमा केही आत्मबल पलायो ।मैले उनकै अगाडि सरकारी वकिल कौशल ढुंगानालाई फोन गरें । उनले पनि सरकारवादी मुद्दा भएकाले पुनरावेदनका लागि तयारी गर्ने बताए । तर मानसिक रूपमा उनी जुन अवस्थामा थिइन्, काउन्सिलिङ आवश्यक छ, बस्नलाई आवास र जिउनलाई ढाडस चाहिएको छ । मैले जिल्ला अस्पतालकी वरिष्ठ नर्सिङ अधिकृत गंगा बुढामगरलाई सम्पर्क गरें । उनको सहयोगमा तत्कालीन व्यवस्थापनका लागि मंगलसेनमा रहेको सुरक्षित आवास गृहमा लगियो । मैले बोलेको एक वाक्यले यो अवस्थामा पुगें । अब मैले बयान दिन पायापछि जेजे भएको त्यही भन्ने हुँ, उनले भनिन् । ल ठीक छ, अहिलेलाई आफ्नो ख्याल गर्नु भन्दै म पनि बिदा भएँ । समाचारका लागि मैले अब अरू पक्षलाई पनि सुन्नुपर्ने थियो । मुख्य विषय, नेपालको प्रचलित कानुन अर्थात् अपराध संहिताको दफा २१९ भन्छ, प्रभावमा पारेर वा झुक्याएर राखेको शारीरिक सम्बन्ध पनि जबर्जस्ती करणी हो । यो कानुन न्यायाधीशले नपढेको वा नजानेको अवश्य होइनन् । कक्षा १ मात्र पास गरेकी किशोरीलाई उनकै घरमा गएर बिहे गर्छु भनेर शारीरिक सम्बन्ध राखेपछि अलपत्र छाडेर हिँड्नु भनेको झुक्याउनु होइन भने यो प्रावधान केका लागि राखिएको हो ? फैसला गर्ने अछाम जिल्ला अदालतका न्यायाधीश नवीनकुमार जोशीलाई मैले यो प्रश्न राखें । तर उनले प्रतिक्रिया नदिने बताए । जिल्ला अदालत स्रोतले भने किशोरीले सहमतिमै शारीरिक सम्बन्ध कायम भएको र केटाको गल्ती नभएको बयान दिएपछि न्यायाधीशले यस्तो फैसला गर्नु स्वाभाविक भएको दाबी गर्यो । केटाले बिहे गर्दैन भन्ने शंका लागेपछि केटीले झूटा आरोप लगाएको हुँ भनेर बयान दिइन् । उनले आफ्नै बयान खण्डन गरेपछि अदालतले त्यहीअनुसार फैसला गरेको हो, अदालत स्रोतले भन्यो ।त्यसो त मुद्दा किशोरी एक्लैले अदालतमा पुर्याएकी पनि होइनन् । उनले त प्रहरीमा उजुरी मात्र दिएकी हुन् । प्रहरीले अनुसन्धान गरेर, जिल्ला सरकारी वकिलको कार्यालय विश्वस्त भएर मुद्दा दर्ता भएको हो । तर, निवेदकलाई उल्टै सजाय हुँदा अनुसन्धानकर्ता प्रहरीको दायित्व के हुने ? मैले यो प्रश्न डीएसपी थपलियालाई पनि राखें । प्रहरीकोमा जाहेरी आयो । हामीले केटालाई पक्राउ गर्यौं । अनुसन्धान गरेर अदालत पठायौं, डीएसपी थपलियाले भने, पीडितले प्रहरीसँग जति नै बयान दिए पनि, जेजति अनुसन्धान गरे पनि अदालतमा गएर बकपत्रका लागि दिएको बयान नै अन्तिम हुन्छ । त्यसैका आधारमा फैसला हुन्छ ।तर पहिले प्रलोभनमा पारेर शारीरिक सम्बन्ध राखेर जंगलमा अलपत्र पारेको युवकले पछि फेरि थुनाबाट फोन गरेर तथा आफन्तबाट किशोरीलाई प्रभावित गरेको हुन सक्ने विषयमा अदालतले किन विचार गरेन ? यो विषयमा विवेक नपुर्याई सिधै निवेदकलाई नै साढे तीन वर्ष जेल पठाउने निर्णय कसरी गर्यो ? कानुनविद्हरू पनि आश्चर्यमा परेका छन् । न्याय माग्न आएकालाई नै जेल पठाउने भन्ने एउटा असाधारण फैसला हो । किनकि अदालतको सुनुवाइ जहिले पनि पीडितमैत्री हुनुपर्छ । निवेदकलाई नै जेल पठाउने फैसला दिन अदालतसँग गम्भीर प्रमाण चाहिन्छ, अदालतले विचार गर्यो कि गरेन भन्ने मूल प्रश्न यही हो, अधिवक्ता ओमप्रकाश अर्यालले भने । उता योजनाबद्ध रूपमा बयान फेरेमा दण्ड हुने व्यवस्था पनि कानुनमा छ । मुलुकी फौजदारी कार्यविधि संहिताको दफा ४४ भन्छ्, बयान फेरेमा तीन महिनासम्म जेल सजाय वा ५ हजार जरिवाना वा दुवै सजाय हुन सक्छ । तर न्यायाधीश जोशीले किशोरीलाई साढे तीन वर्ष जेल सजायको आदेश दिएका छन् । जब कि कानुनमै यस्तो प्रावधान छैन । बरु न्यायाधीशले मुलुकी फौजदारी कार्यविधि संहिता संशोधन गर्न ल्याइएको अध्यादेशको आधारमा साढे ३ वर्ष कैद सजाय तोकेका छन् । तर गत मंसिर २३ मा संसद्मा दर्ता भएको अध्यादेश ६० दिन अर्थात् माघ २३ मै निष्क्रिय भइसकेको छ । निष्क्रिय भइसकेको कानुनमा टेकेर न्यायाधीशले १९ वर्षीया किशोरीलाई सजायको फैसला गरेका छन् । कानुनमै नभएको सजाय तोक्नु न्यायिक विचलन हो भनेर अधिवक्ता अर्यालले प्रस्ट पारे । यसले त सरासर न्यायाधीशको कार्यक्षमतामाथि नै प्रश्न उठ्यो । न्यायाधीशको बदनियत नै हो कि होइन भनेर मिडियाले खोजबिन गर्नुपर्ला । तर लापरबाहीको यो हदलाई न्यायिक विचलन नै भन्नुपर्छ, उनले भने ।यता, किशोरीको पक्षबाट लडेका सहायक जिल्ला न्यायाधिवक्ता कौशल ढुंगानाले सरकारवादी मुद्दामा असफल हुने गरी बकपत्र नदिन लगाउन धेरै प्रयास गरेको बताए । उनको बकपत्र फेरिएकामा हामी पनि आश्चर्यमा छौं, नफेरियोस् भनेर धेरै प्रयास गर्यौं तर असफल भयौं, उनले भने । पीडितलाई सजाय भएको सन्दर्भमा भने पुनरावेदन गर्ने तयारी भएको उनले बताए ।"
देउवाको भारत भ्रमण 'राजकीय नभई 'सद्भावना,उद्घाटनहस्तान्तरण तयारीजनकपुरजयनगर रेल सेवासोलु करिडोर प्रसारण लाइन१३२ स्वास्थ्य चौकीका भवननेपालमा रूपे डिजिटल कार्डको प्रयोग
करण केसी दिन,"'पुष्पा शैलीकरण हरेक सफलतामा घाँटीमा हात लगेर घुमाउँछन् । दक्षिण भारतीय फिल्म पुष्पा मा त्यसका नायक अल्लु अर्जुनले धेरै पटक दाह्री मिलाउँदै घाँटीमा हात यसरी नै लगेर झुकेगा नही भनेर आक्रोश पोखेका हुन्छन् । करणको यो सेलिब्रेसनलाई धेरैले नेपाल क्रिकेटको विवादसँग जोडेर हेर्ने गरेका छन् । साढे तीन महिनाअघि नेपाल क्रिकेट संघ (क्यान) ले सञ्चारमाध्यममा गएर संघविरुद्ध बोलेका कारण तत्कालीन कप्तान ज्ञानेन्द्र मल्ल, उपकप्तान दीपेन्द्रसिंह ऐरीलाई पदमुक्त गरेको थियो । क्यानले कारबाहीस्वरूप ज्ञानेन्द्र, दीपेन्द्रसहित सोमपाल कामी, कमलसिंह ऐरीलाई ६ महिना केन्द्रीय सम्झौता नदिने जनाए पनि त्यो विषय साधारणसभाबाट क्यानले फिर्ता लिइसकेको छ । क्यान र नेपाल टिमले सबै विवाद समाधान भएको जनाए पनि त्यसको प्रभाव अझै देखिन्छ । केही खेलाडी क्यानको यो कारबाहीप्रति रुष्ट छन् । करणको झुकेगा नही शैलीको सेलिब्रेसन क्यानतर्फ इंगित रहेको धेरैको अनुमान छ ।"
मेयर ताक्दै मन्त्री र सांसद,"(विराटनगरधनुषा)  आसन्न स्थानीय निर्वाचनमा विराटनगर महानगरको प्रमुखका लागि विभिन्न दलका केन्द्रीय सदस्य, पूर्व संघीयमन्त्री र प्रदेश मन्त्रीहरूले आकांक्षा देखाएका छन् । एमालेबाट महानगरको मेयरका लागि संघीय सांसद एवं पूर्वमन्त्री लालबाबु पण्डित, प्रदेशका पूर्वमन्त्री जीवन घिमिरे र केन्द्रीय सदस्य गुरु बरालले इच्छा देखाएका हुन् । बराल राष्ट्रिय सभाको पछिल्लो निर्वाचनमा गोलाप्रथामा पराजित भएका थिए । उनीहरूसहित एमालेबाट महानगर अध्यक्ष सागर थापा, एमाले खेलकुद विभाग संयोजक पर्शुराम बस्नेत, बाबुराम कार्की र रामलाल साहको नाम पनि टिकटको दौडमा छ ।अघिल्लो निर्वाचनमा पराजित विनोद ढकाल भने यसपालि महानगर प्रमुखको दौडबाट बाहिर छन् । ढकाल दोस्रो भएका थिए । उनले आफू मेयरको आकांक्षी नभएको बताएका छन् । पण्डित, घिमिरे र बरालले मौखिक रूपमा मेयरको दाबी नगरे पनि निकटबाट आफ्नो नाम चर्चा गर्न लगाएर परिस्थिति बुझिरहेको एमाले स्रोतले बतायो । पार्टीले चाहेमा मेयरमा उठ्न तयार रहेको पूर्वसामान्य प्रशासनमन्त्री पण्डितले कान्तिपुरसँग बताए । आफैंले उठ्छु भनेर हुँदैन, उनले भने, पार्टीले भनेमा पछि हट्दिन, पार्टीको निर्णय सर्वोपरी हुनेछ । प्रदेशका पूर्व सामाजिक विकासमन्त्री घिमिरेले पनि पार्टीले योग्य ठानेमा मेयरमा उठ्न तयार रहेको बताए । प्रदेशका पूर्वमन्त्रीले मेयरमा आकांक्षा राख्न हुन्न भन्ने छैन, उनले भने, पार्टीले निर्णय गरेमा उठ्न तयार छु ।कांग्रेसबाट हालका मेयर एवं केन्द्रीय सदस्य भीम पराजुली, उपमेयर इन्दिरा कार्की, केन्द्रीय सदस्य अमृत अर्याल, डिला संग्रौला, राप्रपा पूर्वकेन्द्रीय सदस्य एवं नवकांग्रेसी रामकृष्ण भट्टराई (उनी पूर्वप्रधानपञ्च हुन्), जिल्ला उपाध्यक्ष नागेश कोइराला र नगर सभापति दीपक चापागाईं टिकटको दौडमा छन् । पराजुली गएको निर्वाचनमा कोइराला खेमाबाट उम्मेदवार बनेका थिए । उनी अहिले पार्टी सभापति शेरबहादुर देउवाको खेमाबाट केन्द्रीय सदस्य भएका छन् । पराजुलीसहित अर्याल, संग्रौला र भट्टराई देउवा समूहका हुन् । नागेश र चापागाईं कोइराला समूहका हुन् । अर्याल र संग्रौलाबाहेक सबैले चुनावी प्रचारप्रसार अभियान सुरु गरिसकेका छन् ।सत्ता गठबन्धनबीच चुनावी तालमेल भए संघीय निर्वाचनमा मोरङ क्षेत्र ५ माओवादी केन्द्र वा जसपाको भागमा पर्ने स्थिति रहेकाले अर्याल मेयरमा फर्कने तयारीमा रहेको स्रोतको दाबी छ । उनी एक पटक संविधानसभा सदस्य निर्वाचित भइसकेका छन् । तत्कालीन उपमहानगरपालिकाको मेयरमा र गत संघीय निर्वाचनमा क्षेत्र ५ मा अर्याल पराजित भएका थिए । अघिल्लो निर्वाचनमा पनि अर्याल मेयरका आकांक्षी थिए तर टिकट पाउन सकेनन् ।जसपाबाट प्रदेशका स्वास्थ्यमन्त्री जयराम यादवले पनि मेयरमा आकांक्षा देखाएका छन् । परिस्थिति अनुसार मेयरमा आउन तयार रहेको उनले बताए । पार्टी अध्यक्ष उपेन्द्र्र यादवका छोरा अमरेन्द्र यादवले उम्मेदवारी घोषणा गरेर चुनावी अभियान थालिसकेका छन् । अघिल्लो निर्वाचनमा पराजित उमेश यादव पनि चुनावी अभियानमा जुटेका छन् । तत्कालीन उपमहानगर हुँदा एमालेबाट उपमेयर भएका र पछिल्लो समय जसपामा सक्रिय भूराज राई पनि मेयरमा उम्मेदवारी घोषणा गरेर चुनावी अभियानमा छन् । जसपाकै केन्द्रीय सदस्य तेजलाल कर्णले मेयरमा उठ्ने इच्छा देखाएका छन् ।मधेस प्रदेशका सांसदहरूले पनि स्थानीय तह निर्वाचनमा उम्मेदवारी दिन कसरत थालेका छन् । प्रदेशको तुलनामा स्थानीय तहमा पर्याप्त बजेट परिचालन गर्ने अवसर मिल्ने भएकाले सांसदहरूले स्थानीय तहमा उम्मेदवार बन्ने तयारी गरेका हुन् । मर्यादाक्रम तल भए पनि आर्थिक परिचालनको आकर्षणले प्रदेश सांसदहरू स्थानीय तहको मेयरमा चुनाव लड्ने तयारीमा जुटेका छन् । लोकतान्त्रिक समाजवादी पार्टी (लोसपा) का मधेस प्रदेशसभाका प्रमुख सचेतक परमेश्वर साहले जनकपुरधाम उपमहानगरपालिकाको मेयरमा उम्मेदवारी दिने तयारी गरेका छन् । लोसपाका धनुषा अध्यक्षसमेत रहेका उनले उपमहानगरपालिकाको मेयरमा उम्मेदवारी दिन लागेको बताए । उम्मेदवारी दिनुअघि प्रदेश सांसदबाट राजीनामा दिने उनको तयारी छ । उनी यसअघि २०४९ सालको स्थानीय चुनावमा साविकको मानसिंहपट्टी गाविस२ को वडाध्यक्षमा निर्वाचित भएका थिए भने २०५४ को स्थानीय चुनावमा कांग्रेसबाट मानसिंहपट्टी गाविस अध्यक्ष निर्वाचित भएका थिए ।जनता समाजवादी पार्टी (जसपा) का सांसद एवं मधेस प्रदेशका संसदीय विकास समिति सभापति शेषअब्दुल कलाम आजादले पनि मेयरमा उम्मेदवारी दिने भएका छन् । रौतहट क्षेत्र ४ (ख) बाट प्रदेशसभा सांसदमा निर्वाचित आजादले गढिमाई नगरपालिकाको मेयरमा उम्मेदवारी दिने तयारी गरेका छन् । मेयरमा उम्मेदवारी दिने करिब पक्का रहेको उनले दाबी गरे । उम्मेदवारीका लागि वैशाख १० मा प्रदेशसभा सदस्यबाट राजीनामा गर्ने उनले बताए । २०७४ असोज २ को स्थानीय चुनावमा गढिमाई नगरपालिकाको मेयरमा तत्कालीन राष्ट्रिय जनता पार्टीबाट उम्मेदवार बनेका उनी पराजित भएपछि स्वतन्त्र रूपमा प्रदेशसभा सदस्यमा उम्मेदवारी दिएर निर्वाचित भएका थिए । स्थानीयको मागअनुसार आफूले पालिका प्रमुखमा उम्मेदवारी दिन लागेको उनले बताए । आसन्न निर्वाचनका लागि उम्मेदवारी घोषणा गर्ने र चुनावको तयारीमा लाग्नेहरू धेरैजसो पुरानै अनुहार छन् । गत निर्वाचनमा पराजित भएकाहरू नै उम्मेदवार बन्न तँछाडमछाड गरिरहेका छन् । राजनीतिक दलले पनि ५ वर्षमा पार्टीमा नयाँ, कुशल र स्थानीय तह हाँक्ने नेतृत्व तयार गर्न नसक्दा पुरानै उम्मेदवार आसन्न निर्वाचनमा दोहोरिने सम्भावना छ । सहरकेन्द्रित भएर राजनीति गर्ने नेताहरू गाउँगाउँ गएर शुभचिन्तकसँग भेटघाटमा व्यस्त छन् । गाउँमा आक्कलझुक्कल देखा पर्ने नेताहरू वडाध्यक्ष र स्थानीय तहका प्रमुख बन्नका लागि सहर छोडेर गाउँमा दिन बिताउन थालेका छन् ।अघिल्लो निर्वाचनमा जनकपुरधाम उपमहानगरपालिकाको उपप्रमुखमा स्वतन्त्र उम्मेदवार बनेर कांग्रेस प्रवेश गरेका राकेशविक्रम साह राजनीतिमा सक्रिय समाजसेवीको अभाव भएको बताउँछन् । पढेलेखेका युवा र इमन्दार सक्रिय समाजसेवीले दाबी नगर्दा व्यापारी र ठेकेदार उम्मेदवार बन्ने गरेको उनले बताए । व्यापारी र ठेकेदार पैसा खर्चेर निर्वाचित भएपछि विकासभन्दा पनि चुनावमा लागेको खर्च उठाउनतिर लाग्छन्, उनले भने, स्थानीय तह निर्वाचनमा उम्मेदवार बन्नु युवाको अधिकार हो । पार्टीको निर्णय कार्यकर्ताले मान्नैपर्छ तर नयाँ कार्यकर्ता उम्मेदवार नबन्दा पार्टी कमजोर हुन्छ ।अघिल्लो निर्वाचनमा उपप्रमुखमा स्वतन्त्र उम्मेदवारी दिएका साहले आसन्न निर्वाचनमा मेयरको उम्मेदवारी घोषणा गरेका छन् । आसन्न निर्वाचनमा धनुषाको विदेह नगरपालिकामा मेयर लड्न नेपाल प्रहरीको एसएसपीबाट राजीनामा गरेर गोविन्द साह पनि निर्वाचनको तयारीमा लागेका छन् ।"
सत्ता गठबन्धन र एमालेबीच प्रतिस्पर्धा,"(काठमाडौं)  वैशाख ३० मा हुने स्थानीय तह निर्वाचनमा पाँचदलीय सत्ता गठबन्धन र विपक्षी एमालेबीच प्रतिस्पर्धा हुने भएको छ । सत्ता साझेदार दलका शीर्ष नेताहरूको बैठकले बिहीबार गठबन्धनभित्र मात्रै तालमेल गर्ने निर्णय गरेको छ । स्थानीय निर्वाचनमा गठबन्धन दलबीच मात्रै तालमेल गर्ने निर्णय भएको छ, अब अन्य दलसँग तालमेल हुँदैन, एकीकृत समाजवादीका महासचिव बेदुराम भुसालले भने । गठबन्धनमा कांग्रेस, माओवादी, एकीकृत समाजवादी, जनता समाजवादी र राष्ट्रिय जनमोर्चा छन् ।गत स्थानीय निर्वाचनमा कांग्रेस र माओवादीबीच तालमेल हुँदा एमालेले एक्लै करिब ४० प्रतिशत स्थानीय तहमा जितेको थियो । यस पटक तालमेल नभए जित्न कठिन हुने आकलन गर्दै गठबन्धन दलहरू मिलेर निर्वाचन लड्ने निष्कर्षमा पुगेका हुन् । एमालेले मूलतः एक्लै चुनाव लड्ने निर्णय गरे पनि स्थानीय आवश्यकताअनुसार तालमेलको ढोका खुला राखेको छ । सत्ता गठबन्धनमा रहेका दलहरूले तालमेल गर्ने निर्णय लिएपछि एमालेलाई पनि वैकल्पिक गठबन्धनको ढाँचामा काम गर्न दबाब बढेको छ । तर, एमाले उपमहासचिव प्रदीप ज्ञवालीले एमाले एक्लैले गठबन्धनको सामना गर्ने बताए । सत्ता गठबन्धनको निर्णय नौलो होइन, महिनौंदेखि भनिरहेको कुरालाई उहाँहरूले दोहोर्याएको मात्रै हो, यसले हामीलाई कुनै दबाब पर्ने कुरा भएन, मूलतः हामी एक्लै लड्छौं, उनले भने, गठबन्धन टेस्टेड हो । गत निर्वाचनमा पनि हामी एक्लै लडेर सफलता हासिल गरेका थियौं । अहिले झन् बलियो भएका छौं । त्यसकारण गठबन्धनबाहेकका दलसँग पनि हामी राष्ट्रिय रूपमा तालमेल गर्दैनौं । स्थानीय तहमा आवश्यकताअनुसार तालमेल गर्ने कुरालाई रोक लगाएका छैनौं ।सत्ता गठबन्धनको बैठकमा सहभागी कांग्रेस नेता ज्ञानेन्द्रबहादुर कार्कीले राष्ट्रिय सभा निर्वाचनमा जस्तै स्थानीय तहमा पनि संयुक्त रूपमा चुनाव लड्ने निर्णय भएको जानकारी दिए । निर्वाचनको समग्र परिस्थितिबारे केन्द्रमा छलफल हुने र वस्तुस्थितिबारे अध्ययन गर्न प्रदेश, जिल्ला र पालिका तहमा पाँचै दलका प्रतिनिधि सम्मिलित संयन्त्र बन्ने उनले बताए । सरकारका प्रवक्तासमेत रहेका कार्कीले गठबन्धनमा रहेका पार्टीका तहअनुसारका प्रमुखहरू सम्मिलित संयन्त्रले २१ चैतसम्म केन्द्रमा विश्लेषणात्मक प्रतिवेदन बुझाएपछि भागबन्डालगायतका विषयमा छलफल हुने जानकारी दिए । कांग्रेस केन्द्रीय कार्यसमिति बैठकले मंगलबार स्थानीय निर्वाचनमा आवश्यकता र परिस्थितिअनुसार तालमेल गर्ने निर्णय लिएपछि बसेको गठबन्धनको बैठकमा राष्ट्रिय जनमोर्चा पनि सहभागी भएको छ । एमसीसी अनुमोदन गर्ने निर्णयमा आपत्ति जनाउँदै जनमोर्चाले गठबन्धन छाडेको घोषणा गरेको थियो । तीन तह (प्रदेश, जिल्ला र पालिका) का संयन्त्रले पाँच दिनभित्र पालिका तहमा कसको प्रभाव कस्तो छ भन्ने रिपोर्ट बुझाउने छन्, त्यसको आधारमा अगाडि बढ्ने काम हुन्छ, एकीकृत समाजवादीका महासचिव भुसालले भने । प्रधानमन्त्री शेरबहादुर देउवाको भारत भ्रमण सकिएपछि सत्ता साझेदार दलको अर्को बैठक चैत २१ मा बस्ने सहमति भएको छ । भारतीय समकक्षी नरेन्द्र मोदीको निमन्त्रणामा देउवा तीनदिने भ्रमणका लागि शुक्रबार भारत जाँदै छन् । उता, प्रमुख प्रतिपक्षी एमालेले सत्ता गठबन्धनको निर्णय प्रभावकारी नहुने दाबी गरिरहँदा प्रधानमन्त्री एवं कांग्रेस सभापति देउवा र माओवादी अध्यक्ष दाहालले एकअर्कालाई विश्वास दिलाउने कोसिस गरेका छन् । राजधानीमा बिहीबार भएको एक कार्यक्रममा देउवा र दाहालले गठबन्धन बनाएर चुनाव लड्ने र एकअर्काको सहयोग हुने विश्वास दिलाएका हुन् । हाम्रो पार्टी कुनै पनि हालतमा गठबन्धनको विपक्षमा छैन, वास्तवमा भन्ने हो भने अरू पार्टीका नेताहरूले सहयोग गर्नुभएको छ, उहाँहरूले गर्नुभएको सहयोगले अझ बढी एकताबद्ध रूपमा गठबन्धन अगाडि बढ्नेछ भन्ने विश्वास दिलाउन चाहन्छु, देउवाले भने, अप्ठ्यारोलाई फुकाउने र मिलाउने काम राजनीतिक दलहरूको हो, भाग्ने होइन । हामी अप्ठ्यारोलाई समाधान गरेर अघि बढ्छौं ।सोही कार्यक्रममा दाहालले गठबन्धनबीचमा दुविधा नरहेको बताए । कांग्रेसको कार्यसमितिले के गर्ला भन्ने थियो, कार्यसमितिबाट पनि करिबकरिब गठबन्धनलाई कायम राखेर जाने भनिसकेपछि अब हामीभित्र दुविधा छैन, हामी मिलेर जान्छौं, उनले भने, हामीले आउने निर्वाचन शान्तिपूर्ण, स्वच्छ, निष्पक्ष रूपले सम्पन्न होस् र परिणामले राजनीतिक स्थायित्व र एकतालाई प्रवर्द्धन गरोस् भन्ने हो । २०७४ को स्थानीय निर्वाचनमा कांग्रेस र माओवादीबीच धेरै ठाउँमा तालमेल भए पनि व्यवहारतः प्रभावकारी कार्यान्वयन हुन सकेको थिएन ।एमाले उपमहासचिव ज्ञवालीले भने सत्तारूढ दलहरूले देशैभर गठबन्धन गर्ने निर्णय गरे पनि कार्यकर्ताले अवज्ञा गर्ने दाबी गरे । गठबन्धन गर्नु भनेको उहाँहरूको कमजोरीको प्रतीक हो, जुन ढंगले उहाँहरूले माथिबाट तालमेल गरेर जाने कुरा गर्नुभएको छ, त्यसले तलका कार्यकर्ताको भावनामा ठेस पुर्याउँछ र धेरै ठाउँमा त्यसको अवज्ञा हुन्छ भन्ने प्रस्ट छ, उनले भने, यद्यपि त्यो हाम्रो सरोकारको कुरा भएन । हामी हाम्रो एजेन्डा लिएर जान्छौं र सफलता प्राप्त गर्छौं ।कांग्रेसले महानगरमा तालमेलको टुंगो केन्द्रबाटै लगाउने निर्णय गरिसकेको छ । अन्य उपमहानगर र नगरपालिकामा प्रदेश र गाउँपालिकामा जिल्ला तहबाट उम्मेदवार चयन गर्ने उसको निर्णय छ । गठबन्धन दलले भने बाँडफाँटको विधि तय गरिसकेका छैनन् तर अघिल्लो निर्वाचनमा जुन दलले जितेको छ, त्यसमा उसैले दाबी गर्ने र एमालेले जितेका स्थानमा मात्रै भागबन्डा हुने सम्भावना छ ।"
गठबन्धन कति बलियो ?,"(काठमाडौं)  स्थानीय तह निर्वाचनमा सत्ता गठबन्धन दलबीच चुनावी तालमेल गर्ने निर्णय भएसँगै सम्भावित परिणामबारे बहस हुन थालेको छ । परिणाम आकलनको प्रमुख आधार २०७४ को स्थानीय तह निर्वाचन हो, जसले गठबन्धनको अवस्था बलियो देखाउँछ ।गत स्थानीय निर्वाचनमा सबैभन्दा ठूलो दल बनेको एमालेले स्थानीय तहका ३५ हजार ४१ पदमध्ये १४ हजार ९७ (करिब ४० प्रतिशत) पद जितेको थियो । एमाले विभाजित भएपछि गत असोजमा तीमध्ये १ हजार ५ सय १ जना (करिब १० प्रतिशत) ले एकीकृत समाजवादी रोजेको निर्वाचन आयोगको तथ्यांकमा उल्लेख छ । एकीकृत समाजवादीका महासचिव बेदुराम भुसाल अहिले पनि एमालेबाट एकीकृत समाजवादीमा प्रवेश गर्ने संख्या उल्लेख्य रहेको बताउँछन् । निर्वाचन मिति नजिकिएसँगै एमालेबाट जितेका स्थानीय तहका जनप्रतिनिधि हाम्रो पार्टीमा आइरहनुभएको छ, उनले भने, अब एमालेसँग चार वर्षअघिको हैसियत बाँकी छैन ।भुसालले भनेझैं एमाले कमजोर नहुन पनि सक्छ किनभने माओवादी केन्द्रको एक समूहका साथै पछिल्लो समय अन्य दलका नेताहरू पनि एमाले प्रवेश गरिरहेका छन् । पार्टीका उपमहासचिव एवं प्रवक्ता प्रदीप ज्ञवाली एमाले विभाजन हुँदाको क्षतिपूर्ति अन्य दलबाट भइसकेकाले स्थानीय तह निर्वाचनमा पुनः पहिलो दल बन्ने दाबी गर्छन् । यद्यपि २०७४ को निर्वाचनमा दोस्रो बनेको नेपाली कांग्रेस, तेस्रो बनेको नेकपा माओवादी केन्द्र र चौथो बनेको तत्कालीन संघीय समाजवादी फोरम (हाल ः जनता समाजवादी पार्टी) एक ठाउँ हुँदा एमालेलाई पुरानो हैसियत कायम राख्न कठिन हुन सक्छ ।सञ्चार तथा सूचना प्रविधिमन्त्री रहेका कांग्रेस नेता ज्ञानेन्द्रबहादुर कार्की गठबन्धन दलबीच संयन्त्र बनाएर स्थानीयस्तरमा दलहरूको अवस्था बुझ्ने र सोहीअनुसार चुनावी तालमेल गर्ने बताउँछन् । गत स्थानीय तह निर्वाचनमा कुल पदमध्ये कांग्रेसले ११ हजार ४ सय ५४ र माओवादी केन्द्रले ५ हजार ४ सय ४२ सिट जितेका थिए । यो संख्या एमालेले जितेको भन्दा करिब २ हजार ३ सयले बढी हो । त्यसमाथि एमालेबाट जनप्रतिनिधिको १० प्रतिशत हिस्सा एकीकृत समाजवादीमा गएको छ भने गठबन्धनमा उपेन्द्र यादव नेतृत्वको जसपा थपिएको छ । गत स्थानीय तह निर्वाचनको परिणाम विश्लेषण गरेका संघीयताविद् एवं राष्ट्रिय सभा सदस्य खिमलाल देवकोटा गठबन्धन दलबीच समग्रतामा समीकरण हुने हो भने एमालेका लागि नतिजा निकै निराशाजनक आउने दाबी गर्छन् । आफूले जितेको ठाउँ नछोड्ने र दोस्रो भएको स्थान पनि आफैं लिने गरी तालमेलको खाका बन्यो भने त्यसले गठबन्धन दलमै समस्या आउन सक्छ, उनले भने, गठबन्धन दलले समग्रतामा समीकरण गरेमा भने राम्रो नतिजा प्राप्त गर्न सक्छन् ।स्थानीय तहमा निर्वाचित १ हजार ५ सय ६ प्रमुखउपप्रमुखको चुनावी नतिजा केलाउँदा पनि गठबन्धनको अवस्था मजबुत देखिन्छ । एमालेले ६ सय २५, कांग्रेसले ४ सय ८९, माओवादी केन्द्रले २ सय १७ र तत्कालीन संघीय समाजवादी फोरम (हालको जसपा) ले ६६ प्रमुखउपप्रमुख जितेका छन् । एमाले ४ सय ५५ स्थानमा दोस्रो र २ सय ४ स्थानमा तेस्रो स्थानमा छ भने कांग्रेस ६ सय ५७ स्थानमा दोस्रो र २ सय १८ स्थानमा तेस्रो स्थानमा छ । त्यस्तै माओवादी केन्द्र २ सय १३ स्थानमा दोस्रो र ६ सय ७७ स्थानमा तेस्रो स्थानमा छ । विश्लेषक देवकोटा एमाले विजयी भएका स्थानहरूमा दोस्रो र तेस्रो स्थानमा रहेका राजनीतिक दलहरू मिल्ने हो भने अन्यथाबाहेक ४ सय २७ स्थानमा एमाले पराजित हुने सम्भावना औंल्याउँछन् । उनका अनुसार एमालेले जितेका ६ सय २५ प्रमुखउपप्रमुखमध्ये ३ सय जनाको मतान्तर ६ सय वा त्यसभन्दा कम छ ।चुनावी परिणाम सिधा हिसाब गरेजस्तो आउँछ भन्ने छैन । विशेषगरी कांग्रेसभित्र तालमेल र उम्मेदवार छनोटलाई लिएर असन्तुष्टि बढ्ने जोखिम छ । शेखर कोइराला समूह निर्वाचनमा एक्लै प्रतिस्पर्धा गर्नुपर्ने अडानमा कायम छ । यसले निर्वाचनमा असन्तुष्टिको बीजारोपण गरेर चुनावी परिणाम प्रभावित हुन सक्छ । यद्यपि कांग्रेसले स्थानीय आवश्यकताका आधारमा चुनावी तालमेल गर्ने नीतिगत निर्णय गरिसकेको छ । यसपटक कांग्रेसले आफूले जितेका स्थान र एमालेले जित्दा दोस्रो भएका स्थानमा प्रमुखउपप्रमुखको दाबी गर्ने रणनीति बनाएको छ । माओवादी केन्द्र र एमालेबाट विभाजित एकीकृत समाजवादीका लागि यो हितकर देखिँदैन । सम्बन्धित स्थानीय तहमा दलको जनमत र त्यसले चुनावी परिणामलाई पार्ने प्रभावलाई ख्याल गरेर तालमेलमा भागबन्डा गर्नुपर्छ, एकीकृत समाजवादीका एक नेताले भने, ठूलो दलमात्र भनेर जाने हो भने त त्यसले राम्रो परिणाम दिन सक्दैन । गत स्थानीय तह निर्वाचनका आधारमा कांग्रेस र माओवादी केन्द्रको अवस्था मापन गर्न सकिए पनि एकीकृत समाजवादीको शक्ति स्पष्ट छैन । दल विभाजन गर्दा सनाखत गरेका जनप्रतिनिधिको संख्या केलाउँदा तुलनात्मक रूपमा कर्णाली, वाग्मती, मधेस र सुदूरपश्चिम प्रदेशमा उक्त दलको अवस्था बलियो देखिन्छ । एकीकृत समाजवादीमा सनाखत गरेका स्थानीय तहका १ हजार ५ सय १ जनप्रतिनिधिमध्ये कर्णालीका ३ सय ३९, वाग्मतीका ३ सय २८, मधेसका ३ सय १४ र सुदूरपश्चिमका २ सय ३ जना छन् । प्रदेश १, गण्डकी र लुम्बिनीमा उक्त दलको अवस्था कमजोर छ ।एमालेले लिने रणनीति पनि गठबन्धनको गतिमा बाधक हुन सक्छ । उसले सत्ता गठबन्धन दलबाहेकसँग चुनावी समीकरणको प्रयास गरिरहेको छ ।"
५६ लहर चिह्नसम्मको मतपत्र,"काठमाडौं (कास) स्थानीय तहको निर्वाचनमा जिल्लाअनुसार फरक मतपत्र हुने भएको छ । जिल्लामा भाग लिने दलको यकिन विवरण आइसकेकाले फरकफरक मतपत छपाइ भइरहेको निर्वाचन आयोगले जनाएको छ । अघिल्लो पटक ६ प्रकारको मतपत्र भए पनि यसपालि लहरको हिसाबले देशभर २३ प्रकारको मतपत्र हुनेछ । सबैभन्दा बढी काठमाडौंमा ५६ लहर (माथिबाट तल) हुने भएको छ । दलहरूको ४६ र स्वतन्त्र उम्मेदवारको १० वटा चिह्न रहेको मतपत्र छापिनेछ । निर्वाचन आयोगको बुधबारको बैठकले मतपत्रमा रहने चिह्न टुंग्याएर बिहीबारदेखि छपाइ सुरु गरेको हो । वैशाख २० सम्म मतपत्र छपाइ कार्य सकिने आयोगका प्रवक्ता शालिग्राम पौडेलले बताए । आयोगले जिल्लागत रूपमा निर्वाचनमा भाग लिने दल र स्वतन्त्र उम्मेदवारको अनुमानित आकडा तयार गरी छपाइ थालेको हो । ०७४ को निर्वाचनमा सबैभन्दा कम ८ लहर मात्रै थियो, यसपालि १७ लहर भएको सबैभन्दा सानो मतपत्र हुनेछ । ०७४ मा सबैभन्दा धेरै ६८ लहरसम्मको मतपत्र प्रयोगमा ल्याइएको थियो । काठमाडौंको मतपत्र सबैभन्दा ठूलो हुने आयोगले जनाएको छ । काठमाडौंमा राष्ट्रिय मान्यता प्राप्त ६ वटा र साना ४० वटा दल सहभागी हुनेछन् । दलको चिह्नबाट ४६ र स्वतन्त्र बढीमा १० जना हुन सक्ने आयोगले अनुमान गरेको छ । सबैभन्दा सानो मतपत्र मनाङ र मुस्ताङको हुनेछ । यी दुई जिल्लामा साना पार्टी ५५ वटा मात्रै छन् । काठमाडौंपछि मोरङको मतपत्र ठूलो हुनेछ । मोरङमा दलको चिह्नबाट ३९ दलका उम्मेदवार प्रतिस्पर्धामा हुनेछन् । सुनसरी र रूपन्देहीमा ३८ दलका, ललितपुरमा ३७, झापा र रौटहटबाट ३७ दलका उम्मेदवार दलको चिह्नबाट सहभागी हुनेछन् । वैशाख ३० मा हुने स्थानीय निर्वाचनका लागि करिब २ करोडको संख्यामा मतपत्र छपाइको तयारी छ । विगतमा मतदाता संख्याको १५ प्रतिशतसम्म बढी मतपत्र छपाइ हुने गरेकामा यस पटक आयोगले १० प्रतिशतमात्र बढी मतपत्र छपाउन लागेको छ । कतिपय जिल्लामा हेलिकोप्टरबाट ढुवानी गर्नुपर्ने भएकाले पहिले दुर्गम क्षेत्रका लागि मतपत्र छपाइ हुने प्रवक्ता पौडेलले बताए । मतपत्र सानोठिमीस्थित जनक शिक्षा सामग्री केन्द्रमा नेपाली सेनाको सुरक्षा व्यवस्थापनमा छपाइ कार्य सुरु भएको छ । छपाइको निरीक्षण गर्न आयोगका पदाधिकारीहरू बिहीबार केन्द्रमा निरीक्षणका लागि गएका थिए । मापदण्डअनुरुप छपाइ भयोभएन भनी यकिन गर्न तीन दिनसम्म परीक्षण छपाइ हुने पौडेलले जानकारी दिए ।यस्तै, सबै मतगणना स्थलमा सीसीटीभी क्यामरा जडान हुने आयोगले जनाएको छ । सीसीटीभी स्थानीय तहले राख्नेछ भने आयोगले मनिटरिङ गर्नेछ ।"
७ अर्बको ठेक्कामा मुख्यमन्त्रीकै 'मिलेमतो,"(रूपन्देही)  मुख्यमन्त्री कुलप्रसाद केसी लुम्बिनी प्रादेशिक अस्पताल भवन निर्माणको ठेक्का सेटिङ कै निर्माण व्यवसायीलाई दिने प्रयासमा लागेका छन् । केसी आफैं अध्यक्ष रहेको प्रदेश पूर्वाधार विकास समितिले फागुन २ मा अस्पताल भवन निर्माणको ठेक्का लगाउन प्राविधिक मापदण्ड (स्पेसिफिकेसन) तयार गर्दै लागत अनुमान स्वीकृत र टेन्डर आह्वान गर्ने निर्णय गरेको थियो । सीमित व्यवसायीलाई मात्र निर्माणको जिम्मेवारी दिने गरी भएको टेन्डर आह्वान प्रक्रियामै सेटिङ देखिएको भन्दै अख्तियार र सार्वजनिक खरिद अनुगमन कार्यालयमा उजुरी परेको छ ।मूल्य अभिवृद्धि कर र कन्टेन्जेन्सी खर्चसहित ६ अर्ब ५९ करोड ६३ लाख रुपैयाँ लागतको भवन निर्माण प्रक्रिया अघि बढेको थियो । यो लुम्बिनी प्रदेश सरकारको गौरवको आयोजना पनि हो । १२ सय बेडसहितको १० तले भवन निर्माण गर्न सरकारले प्रतिवर्ष डेढ अर्ब दिने गरी काम सुरु गर्न लागेको थियो । भवन निर्माणको लागत सुरुमा ४ अर्ब ६६ करोड रुपैयाँ अनुमान गरिएको थियो तर ठेक्का आह्वान हुँदा बढाएर ६ अर्ब ५९ करोड पुर्याइएको हो । चालु वर्ष १ अर्ब २४ करोड रुपैयाँ दिने गरी सरकारले स्रोत सुनिश्चित गरेको भए पनि ठेक्का आह्वान भएपछि प्रदेश योजना आयोगले १ अर्ब ६६ करोड आवश्यक पर्ने भन्दै रकमको स्रोत सुनिश्चित गर्न आर्थिक मामिला तथा सहकारी मन्त्रालयलाई पत्र लेखेपछि ठेक्कामा सेटिङ भएको आशंकामा थप बल पुगेको छ ।प्राविधिकबाट तयार हुनुपर्ने मापदण्ड गैरप्राविधिक व्यक्तिले तयार गरेका छन् । ठेक्काको मापदण्ड तय गर्न बसेको बैठकमा मुख्यमन्त्री केसीसहित निमित्त प्रमुख प्रदेश सचिव राजेन्द्र थापा, आर्थिक मामिला तथा योजना मन्त्रालयका सचिव नरेन्द्र राना, प्रदेश योजना आयोगका उपाध्यक्ष वामदेव क्षत्री, प्रदेश पूर्वाधार विकास प्राधिकरणका प्रमुख कार्यकारी निर्देशक (सीईओ) आनन्दराज घिमिरे सहभागी थिए । प्रदेश सरकारका आन्तरिक मामिला तथा सञ्चारमन्त्री तिलकराम शर्मा, प्रदेशका मुख्य न्यायाधिवक्ता श्रीकृष्ण सुवेदी र प्रदेश पूर्वाधार विकास प्राधिकरणका प्रशासनिक विज्ञ दिलीप भट्टराई आमन्त्रित सदस्यका रूपमा उपस्थित थिए ।गैरप्राविधिक व्यक्ति सम्मिलित समितिले बनाएको मापदण्डमा विदेशी निर्माण व्यवसायीले १० वर्षभित्र ६ हजार वर्गमिटर क्षेत्रफलको ३ अर्ब ७५ करोड बराबरको सरकारी अस्पताल निर्माण गरेको हुनुपर्ने उल्लेख छ । त्यस्तै जोइन्ट भेन्चर गर्ने नेपाली निर्माण कम्पनीले भने १० वर्षमा २ हजार वर्गमिटरभन्दा बढीको दुईतले बेसमेन्टको १ अर्ब ७५ करोड रुपैयाँ बराबरको सरकारी अस्पताल निर्माण गरेको हुनुपर्ने मापदण्ड छ । यो मापदण्डअनुसार योग्यता पुगेका नेपाली कम्पनी शर्मा एन्ड कम्पनी र रसुवा कन्स्ट्रक्सन मात्र छन् । समितिको मापदण्ड र निर्णयपछि फागुन ८ मा बोलपत्र प्रकाशन भयो । चैत ६ सम्मको बोलपत्रको म्यादमा शर्मा भ्याली जेभी र रसुवा कुमार श्रेष्ठ जेभीले बोलपत्र पेस गरे । प्राधिकरणले चैत ७ मै बोलपत्र खोल्यो र त्यही दिन बसेको समितिको बैठकले बोलपत्र मूल्यांकन समितिमा पठाउने निर्णय गर्यो । प्राधिकरणले तीन दिनभित्र बोलपत्रमा पेस गरेको कागजपत्रको हार्ड कपी पेस गर्न निर्देशन दियो । हार्ड कपी पेस गर्न दुवै कम्पनीका तर्फबाट एकै व्यक्ति कार्यालयमा पुगे । बोलपत्रको मूल्यांकनकै क्रममा रहेका बेला अख्तियारले प्राधिकरणलाई पत्र काटेर चैत १० मा ठेक्काका विवादित सर्त र संशोधनपछि म्याद थप नगर्नुको कारणसहित सबै कागजात माग्यो । त्यसपछि विवाद थप बढ्ने र समस्या हुने देखेपछि सीईओ घिमिरेले चैत १४ मा ठेक्का रद्द गर्दै पदबाट राजीनामा दिए ।राजीनामा दिइसकेका घिमिरेले ठेक्का प्रक्रियाको सम्पूर्ण निर्णय समितिले गरेकाले आफूले सुरुमै आशंका गरेको बताए । समितिको निर्णयअनुसार ठेक्का आह्वान गर्दा दुईवटाबाहेक अन्य कम्पनीको आवेदन पर्न नसक्ने उनले मुख्यमन्त्री केसीलाई जानकारी गराएका थिए । मैले सुरुदेखि नै समितिले तोकेको मापदण्डअनुसार दुई कम्पनीभन्दा अरु आउन सक्दैनन् भनेको थिएँ, उनले भने, तर समितिको बैठकमै विदेशी कम्पनीसमेत आउने आश्वासन दिएपछि म टेन्डर आह्वान गर्न बाध्य भएँ । तर, फर्म दुईवटा मात्र दर्ता भयो । ठेक्काको हार्ड कपी नै कार्यालयमा तीन दिनभित्र बुझाउन निर्देशन दिएलगत्तै टेन्डर प्रक्रियामा सहभागी भएका दुई कम्पनीको फाइल बोकेर महेन्द्र श्रेष्ठ नाम गरेका एकै व्यक्ति आएपछि ठूलै मिलेमतो भएको आशंकाले आफू टेन्डर रद्द गर्ने निर्णयमा पुगेको उनले बताए । टेन्डर रद्द गरेपछि उनले गएको सोमबार राजीनामा दिएका हुन् । ठेक्का रद्द, सीईओको राजीनामा र विवाद बढेपछि त्यसको समाधान खोज्न बुधबार मुख्यमन्त्री केसीले मुख्यमन्त्री कार्यालयका सचिव, कानुन सचिव, महान्याधिवक्तालगायतसँग छलफल गरेका थिए । स्रोतका अनुसार छलफलमा ठेक्का प्रक्रिया रद्द नगर्ने विल्कपमा छलफल भएको थियो तर घिमिरेको निर्णयबाटै ठेक्का रद्द भएकाले त्यसलाई अब व्यवसायी अदालत गएर मात्र सदर गराउन सक्ने निष्कर्ष निस्केको स्रोतको दाबी छ । निर्माण व्यवसायी पनि ठेक्का मूल्यांकनको माग गर्दै उच्च अदालत जाने तयारी गरिरहेका छन् । ठेक्कामा बोलपत्र पेस गर्ने रसुवा कन्स्ट्रक्सन कांग्रेस नेता तथा सांसद मोहन आचार्यको र शर्मा एन्ड कम्पनी कांग्रेसनिकट रमेश शर्माको कम्पनी हो ।उजुरी परेपछि सार्वजनिक खरिद अनुगमन कार्यालयले गरेको प्रारम्भिक छानबिनमा ठेक्कामा प्रतिस्पर्धालाई संकुचित गर्दै राज्यलाई करिब डेढ अर्ब नोक्सानी पुर्याउन खोजेको देखिएकाले त्यसलाई संशोधन गर्न पत्राचार गरेको थियो । एमालेको लुम्बिनी प्रदेश संसदीय दलले पनि बुधबार पत्रकार सम्मेलन गर्दै प्रादेशिक अस्पताल भवन निर्माणको ठेक्का प्रक्रियामा मुख्यमन्त्री आफैं संलग्न भएको आरोप लगाउँदै तत्काल राजीनामा दिन माग गरेको छ । संसदीय दलका उपनेता एवं प्रदेशका पूर्वआर्थिक मामिलामन्त्री बैजनाथ चौधरीले राज्यलाई एउटै ठेक्काबाट डेढ अर्ब नोक्सानी पुर्याउने गरी सेटिङ मा मुख्यमन्त्री आफैं संलग्न हुनु गम्भीर नैतिक विचलन भएको बताए । कुनै पनि ठेक्का प्रतिस्पर्धाभन्दा बाहिर लैजानु भनेकै मिलेमतो भएको एमालेको ठहर छ । योभन्दा अर्को निर्लज्ज अनियमितता के हुन सक्छ ? उनले भने, राज्यलाई ठूलो नोक्सानी पुर्याउने दुर्नियत राख्ने मुख्यमन्त्री पदमा बसिरहन नैतिक रूपले मिल्दैन, उहाँले राजीनामा दिनुपर्छ । सरकार प्रदेशको विकासका लागि स्थापित विधि, पद्धति र मूल्य मान्यतालाई कुल्चेर अघि बढेको उनले बताए । सरकारका प्रवक्ता एवं आन्तरिक मामिला तथा सञ्चारमन्त्री तिलकराम शर्माले ठेक्का प्रक्रिया र सीईओको राजीनामाले धेरै आशंका जन्माएपछि सरकारले त्यसको छानबिन सुरु गरेको बताए । मुख्यमन्त्री नेतृत्वको प्रदेश पूर्वाधार विकास समितिले नै महान्यायाधिवक्ता श्रीकृष्ण सुवेदीको संयोजकत्वमा तीन सदस्यीय समिति बनाएको छ । समितिको सदस्यमा कानुन सचिव राजेन्द्र थापा र पर्यटन तथा ग्रामीण सहरी विकास मन्त्रालयका सचिव महेशचन्द्र न्यौपाने सदस्य छन् । समितिलाई प्राधिकरण प्रमुखले तयार गरेका कागजपत्रमा कहाँ र केके त्रुटि भएका हुन् भन्ने विषयमा प्राविधिक छानबिन गर्ने र १५ दिनभित्र प्रतिवेदन बुझाउने कार्यादेश दिइएको उनले बताए । समितिले सीईओले प्राविधिक पाटोबाट तयार गरेका कागजपत्रलाई मसिनो गरी अध्ययन र छानबिन गर्नेछ, उनले भने, पूर्वाधार विकास समिति मुख्यमन्त्रीकै नेतृत्वमा भएकाले समितिका निर्णय छानबिनको दायरमा पर्दैनन् । समितिले टेन्डरसँग जोडिएर घिमिरेले गरेका कामकारबाहीको पनि अध्ययन गर्ने उनले बताए । सरकारकै एक सचिवले भने छानबिन समिति सरकारको नाटक भएको बताए । जुन समितिले निर्णय गरेको छ, त्यही समितिले छानबिन समिति पनि बनाएछ, निर्णय गर्ने व्यक्ति नै छानबिन समितिमा छन्, उनले भने, टेन्डर त्यही निर्णय प्रक्रियाबाट भएको छ । अनि त्यो निर्णय प्रक्रियामा भएका मापदण्ड र आफैंले गरेको निर्णय तिनै व्यक्तिले के छानबिन गर्ने हो ? त्यसैले यो सबै नाटक हो ।"
पालिका अध्यक्षसहित २७ विरुद्ध भ्रष्टाचार मुद्दा,"काठमाडौं (कास) अख्तियार दुरुपयोग अनुसन्धान आयोगले रामेछापको लिखु तामाकोसी गाउँपालिकाका अध्यक्ष गोविन्दबहादुर खड्का, तत्कालीन प्रशासकीय अधिकृतहरू राजुप्रसाद न्यौपाने, टंकप्रसाद चौलागाईंसहित २७ जनाविरुद्ध भ्रष्टाचार मुद्दा दायर गरेको छ । आर्थिक वर्ष २०७४०७५ र ०७५०७६ मा गाउँपालिकाको वडा नम्बर ४ बिजुलीकोट, वडा नम्बर ५ नागदह र वडा नम्बर १ दुरागाउँमा विद्युतीकरणका लागि उपकरण किन्दा अनियमितता गरेको भन्दै अख्तियारले विशेष अदालतमा मुद्दा दायर गरेको हो ।खरिद समिति नबनाई आफूअनुकूल उपभोक्ता समिति गठन गरेर विद्युतीकरणको उपकरण खरिद गरिएको अख्तियारले जनाएको छ । आरोपपत्रमा गाउँपालिका अध्यक्ष खड्काविरुद्ध ४ करोड २१ लाख ७ सय ६ रुपैयाँ बिगो मागदाबी गरिएको छ । अख्तियारले तत्कालीन प्रशासकीय अधिकृत न्यौपानेविरुद्ध १ करोड १२ लाख ८२ हजार १ सय ७८ रुपैयाँ, तत्कालीन लेखापाल दुर्गाबहादुर डिम्दोङ तामाङविरुद्ध १ करोड २६ लाख ७५ हजार ५ सय ३० रुपैयाँ मागदाबी गरेको छ । यस्तै, विद्युतीकरण उपभोक्ता समिति नागदहका अध्यक्ष वेदबहादुर पुवाार, कोषाध्यक्ष ममिता श्रेष्ठ र सचिव सुब्बा थापामगरविरुद्ध ३५ लाख २ हजार ६ सय १४, सुनबहादुर तामाङ, करिष्मा परियार, दलबहादुर तामाङविरुद्ध ३७ लाख ८६ हजार ९ सय २ र होमबहादुर महत, अनिता श्रेष्ठ, डिल्लीबहादुर सुनुवारविरुद्ध ४२ लाख ५३ हजार ३ सय ८२ रुपैयाँ बिगो मागदाबी गरिएको अख्तियारका प्रवक्ता श्यामप्रसाद भण्डारीले जानकारी दिए । सोही अनियमिततामा पाइक कन्स्ट्रक्सन प्रालि महाराजगन्जका सञ्चालक अमृतबहादुर तामाङविरुद्ध ४२ लाख ३५ हजार रुपैयाँ बिगो मागदाबी गरिएको छ । काजीबाबु श्रेष्ठ, तारा गुरुङ, युवराज सुनुवारविरुद्ध १ करोड २ लाख ५१ हजार ९ सय ९५, प्रचण्ड सुनुवार, घन्टिकादेवी सुनुवार र क्याल्बु तामाङविरुद्ध ३२ लाख २९ हजार ७ सय ३८, बुद्धिबहादुर तामाङ, मेनुका खड्का र अश्विन रोकाविरुद्ध ८४ लाख ९१ हजार ६ सय ८, अशोककुमार सुनुवार, दिलमाया थापा र प्रकाश सुनुवारविरुद्ध ६६ लाख ७० हजार ७ सय ८, तत्कालीन लेखापाल नुर्बु लामाविरुद्ध २ करोड ९४ लाख २५ हजार २ सय २ र तत्कालीन प्रशासकीय अधिकृत टंकप्रसाद चौलागाईंविरुद्ध ३ करोड ८ लाख १८ हजार ५ सय २८ रुपैयाँ बिगो मागदाबी छ ।"
संघीयताको मर्मअनुकूल निजामती अध्यादेश ल्याउनू : सर्वोच्च,"(काठमाडौं)  सरकारले निजामती सेवा अध्यादेश ल्याउने तयारी गरिरहेका बेला सर्वोच्च अदालतको पूर्ण इजलासले निजामती सेवासम्बन्धी संघीय कानुनमा समेट्नुपर्ने विषयबारे सरकारलाई निर्देशनात्मक आदेश जारी गरेको छ । कर्मचारी समायोजनका क्रममा स्थानीय तहमा पुगेका शाखा अधिकृतले आफूहरूलाई अन्यायपूर्ण समायोजन गरिएको भन्दै संघीय तहमै फर्काउन माग गर्दै रिट दर्ता गराएका थिए । गत माघ १२ मा उक्त निवेदन खारेज हुने ठहर्याएको सर्वोच्चले सोमबार सार्वजनिक गरेको पूर्ण पाठमा भने त्यसरी समायोजन भएका कर्मचारीको वृत्ति विकासमा असर नपर्ने गरी कानुनी व्यवस्था गर्न सरकारका नाममा निर्देशनात्मक आदेश दिएको हो । न्यायाधीश नहकुल सुवेदीले लेखेको तथा न्यायाधीशहरू आनन्दमोहन भट्टराई र सपना प्रधान मल्लले समर्थन जनाएको पूर्ण इजलासको फैसलामा संघीयताको मर्म र भावनाअनुकूल प्रशासकीय संघीयकरणको प्रक्रियालाई सुदृढ र संस्थागत गराउने गरी विधायिकी नीति तय गर्न सरकारलाई ११ बुँदे निर्देशनात्मक आदेश दिइएको छ । सर्वोच्चले मुलुकको समग्र निजामती प्रशासनलाई प्रभावकारी बनाउन संघीय निजामती सेवा ऐन अत्यावश्यक भएको बताएको छ । यो निवेदनको सुनुवाइका क्रममा महान्यायाधिवक्ताको कार्यालयका सरकारी वकिलहरूले विधेयक संसद्मा विचाराधीन रहेको जानकारी गराएका थिए । त्यसका आधारमा सर्वोच्चले सरकारलाई संसद्मा रहेको संघीय निजामती सेवासम्बन्धी विधेयक यथाशीघ्र पारित गर्ने प्रक्रिया अवलम्बन गर्न आदेश दिएको छ । यद्यपि राज्य व्यवस्था समितिबाट पारित भई संसद्मा गएको लामो समयसम्म पनि अगाडि नबढेको उक्त विधेयकलाई सरकारले गत कात्तिकमै फिर्ता लिएको थियो । संघीय मामिला तथा सामान्य प्रशासनमन्त्री राजेन्द्र श्रेष्ठले निजामती सेवासम्बन्धी कानुन अत्यावश्यक भएकाले सरकारले अब अध्यादेश ल्याउने तयारी गरिरहेको बताए । एकातर्फ निजामती सेवासम्बन्धी संघीय कानुनको अभाव छ भने अर्कोतर्फ प्रदेश र स्थानीय तहमा सरकारी सेवाको गठन नै हुन सकेको छैन । संविधानले सेवा प्रवाह र स्थानीयस्तरको विकासको मुख्य जिम्मेवारी स्थानीय तहलाई दिएको छ । यस्तो अवस्थामा स्थानीय र प्रदेश तहमा सक्षम कर्मचारीको अभाव रहिरहेमा प्रभावकारी सेवा प्रवाह र विकास योजनाको कार्यान्वयन हुन नसकी आम जनता लोकतन्त्रका लाभ उपभोग गर्ने अवसरबाट वञ्चित हुने भन्दै सर्वोच्चले चिन्ता जनाएको छ । जसले अन्ततः संघीयतालाई संस्थागत गर्ने आधारसमेत कमजोर पार्छ । त्यस्तो अवस्था आउन नदिन स्थानीय वा प्रदेश सेवामा कार्यरत जनशक्तिलाई आकर्षक सेवा सुविधा, सेवाका सर्तहरूको संरक्षण र फराकिलो वृत्ति विकासको सुनिश्चितता हुनुपर्छ । २०७५ मा जारी कर्मचारी समायोजन ऐनले स्थानीय तहमा समायोजनमा गएका कर्मचारीलाई सम्बन्धित प्रदेशबाहेकमा सरुवा हुन नसक्ने व्यवस्था गरेको छ । जबकि उनीहरूले उक्त ऐन आउनुअघि नै मुलुकभर जुनसुकै ठाउँमा गई काम गर्न पाउने कानुनअन्तर्गत नियुक्ति लिएका थिए । सर्वोच्चले संघीयतासम्बन्धी मूल्य मान्यताको विपरीत नहुने गरी जुनसुकै प्रदेश वा संघीय तहमा समेत सरुवा हुन पाउने गरी कानुनी व्यवस्था गर्न आदेश दिएको छ । संघीयताको कार्यान्वयनमा बाधा नपर्ने गरी संघको दरबन्दीका रिक्त पदमध्ये निश्चित प्रतिशत पदहरू समायोजन भई गएका मध्येबाट ज्येष्ठताका आधारमा सरुवा भई संघमा आउन सक्ने गरी कानुनी व्यवस्था गर्नू, आदेशमा भनिएको छ ।संविधानले संघीय निजामती सेवालाई तीन तहको प्रशासनिक संयन्त्रलाई एकआपसमा जोड्ने सेतुका रूपमा परिकल्पना गरेको भन्दै सर्वोच्चले संघीय निजामती सेवामा पदपूर्ति गर्दा निश्चित प्रतिशत पदको पूर्ति स्थानीय तथा प्रदेश सेवाका कर्मचारीबीचको मात्र प्रतिस्पर्धाका आधारमा गर्न पनि आदेश दिएको छ । अहिले समान तहका कर्मचारीमध्ये संघीय तहकालाई प्रदेश र स्थानीय तहभन्दा माथिल्लो मर्यादाक्रममा राखिएको छ । जसले प्रदेश र स्थानीय सेवाभन्दा संघीय सेवा श्रेष्ठ हो भन्ने आभास दिन्छ । साथै प्रदेश र स्थानीय सेवामा समायोजन भएका वरिष्ठ कर्मचारीलाई पनि संघीय सेवाका कनिष्ठ कर्मचारीको मातहतमा रही काम गर्नुपर्ने अवस्था निम्त्याउँछ । सर्वोच्च अदालतले यसलाई अनुचित र अव्यावहारिक भन्दै कानुनमै वरिष्ठता र ज्येष्ठताका मान्य सिद्धान्त कायम हुने व्यवस्था मिलाउन आदेश दिएको छ । अहिले प्रदेशको प्रमुख सचिव र स्थानीय तहको प्रशासकीय प्रमुखलाई संघीय सरकारले आफ्नो सेवाअन्तर्गतका कर्मचारीमध्येबाट खटाउँछ । सर्वोच्चले संघीयताको मर्म र भावनाअनुरूपको प्रशासकीय संघीयकरणको स्वरूपका लागि स्थानीय तहको प्रशासकीय प्रमुख तथा प्रदेश सचिवसमेत स्थानीय र प्रदेश सेवाका कर्मचारीहरूबाट नियुक्त हुने व्यवस्था गर्न आदेश दिएको छ । सरकारले संसद्बाट फिर्ता गरेको निजामती सेवासम्बन्धी विधेयकमा समावेश नभएका यस्ता प्रावधान अब अध्यादेश वा नयाँ विधेयकमा समेट्नुपर्नेछ । समायोजनाका क्रममा प्रदेश र स्थानीय तहमा पुगेका अधिकृतहरूले आफूहरूले संघीय तहमा रोज्दारोज्दै गैरकानुनी रूपमा समायोजना गरिएको, त्यस्तो समायोजनले वृत्ति विकासको अवसरमा अवरोध सिर्जना गरेको, संघीय तहमा आवश्यक पद रिक्त रहँदारहँदै उक्त पदको विवरण लुकाएर आफूहरूलाई स्थानीय तहमा पठाएपछि संघीय तहमा पदपूर्तिको प्रक्रिया सुरु गरेको जस्ता कारण देखाउँदै सर्वोच्च अदालत गुहारेका थिए । उनीहरूले लोक सेवा आयोगले सुरु गरेको पदपूर्तिको प्रक्रियालाई रोकेर संघमा रिक्त रहेका अधिकृत तहका पदहरूमा समायोजनामा गएका आफूहरूमध्येबाट पूर्ति गर्न र त्यसपछि मात्र खुला प्रतिस्पर्धाको प्रक्रिया थाल्न लगाउन आदेश मागेका थिए । तर, सर्वोच्च उनीहरूको यस्तो तर्कमा सहमत भएन र रिट खारेज गरिदियो । रिट खारेज गरे पनि सर्वोच्चले समायोजनमा परेका कर्मचारीको वृत्ति विकासको फराकिलो बाटो सुनिश्चित हुनुपर्ने भन्दै सरकारलाई आवश्यक कानुनी व्यवस्था गर्न निर्देशनात्मक आदेश दिएको हो ।"
कर्णालीमा रोजीछानी डाक्टर,"(जुम्ला)  दमरोगले थलिएकी चन्दननाथ५ सिमखाँडाकी ५९ वर्षीया देवीकन्या तिमिल्सिनालाई अञ्चल अस्पताल जुम्ला पुर्याइयो । तर डाक्टर, औषधि र उपकरण नहुँदा उनलाई अस्पतालले नेपालगन्ज रेफर गर्यो । नेपालगन्जमै उपचार क्रममा उनको मृत्यु भयो । यहीँ डाक्टर भएको भए सायद आमा अहिलेसम्म बाँच्नुहुन्थ्यो होला, देवीकन्याका छोरा जयले २०६० सालको घटना सम्झिँदै भने । कुनै बेला कर्णाली अस्पतालको काम एकोहोरो बिरामी रेफर गर्ने मात्र थियो । लामो समय अहेबको जिम्मामा रहेको त्यही अस्पताल अहिले कर्णाली स्वास्थ्य विज्ञान प्रतिष्ठानमा रूपान्तरण भएको छ । जहाँ २० जनाले एमबीबीएस पढिरहेका छन् । जनकपुरबाट आएर एमबीबीएस पढिरहेका आनन्द उपाध्यायले भने, दुर्गममा व्यवस्थित पढाइ छ । काठमाडौबाट आएकी प्रतीक्षा शर्माले पढिकसेर केही समय कर्णालीमै काम गर्ने इच्छा भएको बताइन् । हामीलाई कर्णालीले शिक्षा दिँदै छ, उनले भनिन्, हामीले पनि यहाँका लागि केही योगदान गर्नैपर्छ ।प्रतिष्ठानले कोरोना महामारीका बेला नेपालगन्ज र कर्णालीका सबै जिल्लामा विशेषज्ञ चिकित्सक खटाएको थियो । अहिले पाठेघर खस्ने समस्याको आधारभूत परीक्षणका लागि जिल्लाजिल्लामा शिविर चलाइरहेको छ । चन्दननाथ नगरपालिका प्रमुख कान्तिका सेजुवालका अनुसार स्वास्थ्य शिक्षा, सेवा र अनुसन्धानमा पनि प्रतिष्ठान अब्बल छ । कर्णालीका विद्यार्थीलाई महँगो रकम खर्चेर डाक्टर पढ्न जिल्ला बाहिर पठाउनुपर्ने बाध्यताको अन्त्य भएको उनले बताइन् । प्रतिष्ठान स्थापना हुनुअघि डाक्टर जीवन परियार, शिव सिमल, विप्लव सापकोटा मात्र जुम्लामा बसे । अरू बेला अहेबकै भरमा अस्पताल चल्यो, प्रतिष्ठानका डिन डा रमेश भट्टराईले भने, अहिले सहरहरूमा प्रतिष्ठानबाट डाक्टर पठाइरहेका छौं । उनका अनुसार अहिले जुम्लामा ९० जना विशेषज्ञ डाक्टर बस्छन्, तीमध्ये ३५ जनाले बिरामी जाँच्छन् । केहीले प्राध्यापन गर्छन् । मेडिकल अधिकृतको संख्या मात्रै ३० छ । कर्णालीवासीले डाक्टर रोजीछानेर उपचार गराउन पाइरहेको उनले जानकारी दिए । प्रतिष्ठानले जाजरकोटमा फार्मेसीको पठनपाठन गरिरहेको छ । जुम्लामै बीएमएस र बीपीएचको पढाइ हुन्छ । यहीँ स्टाफ नर्स, ब्याचलर अफ मिडवाइफ्री, हेल्थ असिस्टेन्ट, ब्याचलर अफ पब्लिक हेल्थ, एनेस्थेसिया असिस्टेन्टलगायत पढेका झन्डै ४ सयले शिक्षण अस्पतालमा सेवा गरिरहेका छन् । बीएमएसमा १० र बीपीएचमा २० जनाको कोटा छ । बीएमएस नेपालमै नयाँ कोर्स हो । बीएमएस जनरल नर्सिङमा २० र बीफार्मेसीमा २० जनाले पढिरहेका छन् । स्नातकोत्तर तहको एमडीजीपी ३ जनाले, पेडाटिक्स र एनेस्थेसिया ११ जनाले अध्ययन गरिरहेका छन् । प्रतिष्ठानको पहिलो ऐनले १० जिल्लामा कार्यक्षेत्र तोकेको थियो । कार्यक्षेत्रभित्रका जिल्लाकालाई पढाइमा ४५ प्रतिशत छुट छ । प्रतिष्ठानको शिक्षण अस्पतालमा १२ बेडको आईसीयू र २४ बेडको एचडीयू छ भने सिटीस्क्यान, सीआर एक्सरेलगायत अत्यधुनिक उपकरण पनि जडान गरिएका छन् । बेड वा कुनै रोगको उपचार नपाएर फर्किनुपर्ने अवस्था छैन, प्रतिष्ठानका शिक्षाध्यक्ष डा निरेश थापाले भने । उनले अहिले मुगु र हुम्लामा विशेषज्ञ सेवा सञ्चालन गरिरहेको बताए । अस्पताल ३ सय शय्याको छ ।"
सुरुङमार्ग निर्माणमा प्रदेश सरकारको द्वैध नीति,"(मकवानपुर)  भीमफेदीकुलेखानी सुरुङमार्ग निर्माण गर्ने विषयमा वाग्मती प्रदेश सरकारले दोधारे नीति अवलम्बन गरेको छ । तत्कालीन मुख्यमन्त्री डोरमणि पौडेलको पालामा निर्माणको उद्घोष गरी बजेटसमेत विनियोजन हुँदै आएकोमा हालको राजेन्द्र पाण्डे सरकारले भने आयोजना निर्माण प्रक्रिया नै स्थगन गरेको छ । यो वर्ष आयोजनाका लागि छुट्याइएको बजेट पनि रकमान्तर गरिएको छ । पाण्डे सरकारले बजेट अभाव रहेको र केन्द्रीय सरकारको सहयोगबिना निर्माण गर्न नसक्ने भन्दै आयोजना अघि नबढाउने जनाएको थियो । तर, अन्य ३ स्थानमा सुरुङमार्ग बनाउन भने प्रक्रिया अघि बढाएको छ ।प्रदेश सरकारले आफ्नो न्यूनतम साझा कार्यक्रममा ३ सुरुङमार्ग निर्माण योजनालाई समावेश गरेर अघिल्लो सरकारको निर्णयलाई रोक्दै पक्षपाती नीति अवलम्बन गरेको हो । वर्तमान सत्तारूढ गठबन्धनले चोभारहेटौंडा, सिन्धुलीमा खुर्कोटचियाबारी र धादिङ र चितवनलाई जोड्न गरी हुग्दिखोलाशक्तिखोर सुरुङमार्ग निर्माणको प्रक्रिया अगाडि बढाइरहेको छ । यसमध्ये २ सुरुङमार्गको केन्द्रीय सडक डिभिजनले र एउटा प्रदेश सरकार आफैंले सम्भाव्यता अध्ययन गरिरहेको छ । करिब डेढ करोड रुपैयाँ खर्च गरी आवश्यक तयारी पूरा गरेर टेन्डर आह्वान गर्न बाँकी रहेको अवस्थामा भीमफेदीकुलेखानी सुरुङमार्ग निर्माण कार्य स्थगन गरेको प्रदेशले हुग्दिखोलाशक्तिखोरको सम्भाव्यता अध्ययन गरिरहेको हो । भौतिक पूर्वाधार विकास मन्त्रालयका प्रवक्ता नवीन सिंहले उक्त सुरुङमार्गको सम्भाव्यता अध्ययन गर्न ६० लाख रुपैयाँ बजेट विनियोजन गरिएको बताए ।मुख्यमन्त्री पाण्डेले सत्तारोहण गरेलगत्तै भीमफेदीकुलेखानी सुरुङमार्ग कार्यान्वयनमा रोक लगाएका थिए । सार्वजनिक कार्यक्रम र सदनमै उनले यो सुरुङमार्ग प्रदेश सरकारले निर्माण नै गर्न नसक्ने अभिव्यक्ति दिँदै आएका छन् । तत्कालीन मुख्यमन्त्री पौडेलले भीमफेदीकुलेखानी सुरुङमार्ग निर्माण कार्यलाई आर्थिक वर्ष २०७६७७ बाट प्रदेशको गौरवको योजना र रातो किताबमा राख्दै आएका थिए । पहिलो वर्ष डीपीआर बनाउन १ करोड ३० लाख रुपैयाँ खर्चिएको थियो । गत आर्थिक वर्ष २०७७७८ मा प्रदेश सरकारले विनियोजन गरेको १ अर्ब रुपैयाँ फ्रिज भएको थियो ।चालु आर्थिक वर्षमा ७५ करोड रुपैयाँ बजेट छुट्याइएको छ । प्रदेश सरकारले स्थापना गरेको सुरुङ आयोजनाका कर्मचारीको तलबभत्तामा ८ लाख ५५ हजार रुपैयाँ खर्च भएको मन्त्रालयले जनाएको छ । संघीय सरकारसँगको सहलगानीमा कुल २० अर्ब रुपैयाँ लागतमा योजना अघि सारेको भए पनि सुरुङमार्ग निर्माणमा संघीय सरकार उदासीन बनेसँगै योजना अलपत्र परेको प्रदेश सरकारको भनाइ छ । हालसम्म एक करोड ३८ लाख ५५ हजार रुपैयाँ भीमफेदीकुलेखानी सुरुङको नाममा खर्च भइसकेको छ । प्रवक्ता सिंहले सुरुङमार्ग निर्माण कार्य नहुने भएपछि साढे एक करोड खर्चिएर बनाइएको डीपीआर अभिलेखका रूपमा राखिने बताए । अहिलेको सरकारले नबनाए पनि पछि आउने अरू सरकारले यही सुरुङमार्ग बनाउँछु भन्न सक्छन् । त्यसैले यसलाई अभिलेखका रूपमा पछिका लागि सुरक्षित राखिन्छ, उनले भने ।"
"निकुञ्ज क्षेत्र मिचेर बाटो, मुहान मासेर प्लटिङ","(काठमाडौं)  शिवपुरी नागार्जुन राष्ट्रिय निकुञ्जमा घाँसदाउरा लिन जाँदा स्थानीयले कैयन् पटक थुनिनुपरेको छ । निउरो टिप्न जाँदा, गुराँस फुलेको हेर्न जाँदा पनि उनीहरू निकुञ्जको निगरानीमा पर्छन् । तर आफ्नै जमिनमा तारबार भत्काएर प्लटिङ (खण्डीकरण) क्षेत्रमा जाने बाटो विस्तार गर्दा निकुञ्जले चालै नपाएझैं गरिरहेको छ । काठमाडौंको कागेश्वरी मनोहरा नगरपालिका१ गागलफेदी मणिलिंगेश्वरमा निकुञ्ज क्षेत्रको पाखो काटेर २६ फिटे बाटो बनाइएको छ । त्यस क्रममा खोल्सासमेत पुरिएको छ । जग्गा खण्डीकरण भएको ठाउँबाट २ किमि दूरीमा वनदेवी आधारभूत स्कुलसँगै निकुञ्जको चेक पोस्ट छ । त्यहाँका कर्मचारी नयाँ बाटो हुँदै ओहोरदोहोर गरिरहेका हुन्छन् । स्थानीयका अनुसार पद्मै गासल चौलिङ बुद्धिस्ट स्कुल सँगैको जग्गामा ८ फिटको बाटो थियो । छेवैमा भने छिरिङ क्याप्ने लामाका नाममा गागलफेदी ३ घ कित्ता नम्बर २०२ को जग्गा छ । उक्त जग्गामा कमल लामासहित ४ जनाको समूहले प्लटिङ सुरु गरेपछि निकुञ्ज क्षेत्रको भिरालो भाग काटेर २६ फिटको बाटो बनाइएको हो । निकुञ्जको जग्गामा बाटो विस्तार गरेर प्लटिङ गर्न मकैचौर सामुदायिक वन उपभोक्ता समितिले पनि सहमति दिएको छ । समितिका अध्यक्ष सानुभाइ अधिकारीले ठूलो बाटो बनाउन व्यक्तिको १३ फिट र निकुञ्जको १३ फिट जग्गा प्रयोग भएको बताए । बाटो विस्तार गर्दा निकुञ्जको साँध सरेको छ । निकुञ्जमा अतिक्रमण भयो भनेर सूचना दिएका थियौं, स्थानीय ८१ वर्षीय चन्द्रमान तामाङले भने, निकुञ्जका कर्मचारीहरू आएको पनि देख्यौं । उहाँहरूले के गर्नुभयो कुन्नि, थाहै भएन । सीता लामा खड्काका नाममा रहेको गागलफेदी ३ घ को कित्ता नम्बर २९४ र २९५ को ८ रोपनी १ आना ४ पैसा ३ दाम र छिरिङ क्याप्ने लामाका नाममा रहेको ३ घ को कित्ता नम्बर २०२ को ३ रोपनी १२ आना २ पैसा र काकौन लामाको १ रोपनी १० आना जग्गामा प्लानिङ भएको छ । यसमध्ये कित्ता नम्बर २९४ र २९५ को ८ रोपनी १ आना ४ पैसा ३ दाम जग्गालाई २९ टुक्रा घडेरी बनाउन प्लटिङ गरिएको हो । वडा कार्यालयको सिफारिसका आधारमा सीता लामा, सुदीप खड्का, शिव खड्का, राजु खड्काका नाममा २९ टुक्रा घडेरी बनाएर नापी कार्यालय साँखुबाट कित्ताकाटसमेत भइसकेको छ ।कित्ताकाट गरिएको जग्गालाई मूल बाटोले नछुने भएपछि निकुञ्जको जग्गा मिचेर २६ फिटे बाटो निकालिएको हो । तर कागेश्वरी मनोहरा१ का वडाध्यक्ष मुकुन्दप्रसाद गजुरेलले त्यही जग्गालाई कच्ची मोटर बाटोले छोएको भन्दै घर बाटो सिफारिस बनाइदिएका थिए । वडाको सिफारिसका आधारमा जग्गा रजिस्ट्रेसन पास गरिएको मालपोत कार्यालय साँखुका प्रमुख सुरेश आचार्यले बताए । वडा कार्यालयले फागुन १ मा मालपोत कार्यालयले लेखेको सिफारिसपत्रमा भनिएको छ, सीता लामा खड्काको नाममा त्यस कार्यालयको स्रेस्ता दर्ता कायम रहेको जग्गामा घर नभएको र कच्ची मोटर बाटो रहेको छ । यही सिफारिसका आधारमा नापी कार्यालयले कित्ताकाट र मालपोतले राजस्व निर्धारण गरी रजिस्ट्रेसन पास गरेका हुन् ।पानी परेका बेला निकुञ्ज हुँदै आउने पानीको भल बग्ने खोल्साको नामोनिसाना छैन । त्यही क्षेत्रमा रहेको पानीको मुहान पनि पुरिएको छ । नापी कार्यालय साँखुको रेकर्डमा अहिले पनि खोल्सा नै कायम छ । अहिले नयाँ बाटो बनाइएको ठाउँमा खोल्सा थियो । त्यहींको कुवाबाट पाइप लगाएर पानी ल्याएका थियौं । प्लानिङ सकिएपछि राखिदिन्छौं भनेर पाइप निकालिदिए । पछि त खोल्सा नै पुरिदिए, स्थानीय अष्टमान तामाङले भने । स्थानीय चन्द्रमान तामाङले भने खोल्सा पुरिएपछि २० मिनेट टाढा पानी लिन जानुपरेको बताए । प्लटिङ जग्गामाथि खेल मैदान बनाइएको छ, त्यहींबाट खोल्सा मासिएको हो । पानी भने ६ इन्चको पाइपबाट कटाइएको छ । पहिले खेल मैदान बनाउन खोज्दा निकुञ्जले सहमति दिएन । अहिले खोल्सालाई डोजर लगाएर सम्याउँदा पनि चुपचाप छ, एक स्थानीयले भने । निकुञ्ज क्षेत्रसँग जोडिएको ८ फिटे बाटो र ६ फिटको खोल्सालाई प्लानिङ गरिएको कमल लामाले बताए । वडाध्यक्षकै सहमतिमा निकुञ्जको जग्गामा एक्स्काभेटर चलाएर बाटो फराकिलो बनाइएको उनले बताए । हामीले अहिले जेजति काम गरेका छौं, त्यसमा स्थानीय र जनप्रतिनिधिको सहमति छ, उनले भने, निकुञ्जको जग्गामा बाटो बढाउन वडाध्यक्षसहित बसेर निर्णय गरिएको हो । हामीले त एक्स्काभेटर मात्रै दिएका हौं । वडाध्यक्ष गजुरेलले भने प्लानिङबारे जानकारी भए पनि कतै पनि आफू संलग्न नभएको दाबी गरे । त्यो प्लानिङ गर्न अनुमति लिएका छैनन् । त्यहाँ भएका काममा मेरो संलग्न पनि छैन, उनले भने, अंशबन्डाका लागि भनेर जग्गाको घर बाटो सिफारिस लिन आएका थिए । त्यति सिफारिसचाहिँ मैले दिएको हो । नगर प्रमुख कृष्णहरि थापाले पनि उक्त प्लानिङबारे आफूलाई थाहा नभएको बताए । नगरपालिकाले बनाएको जग्गा प्लानिङसम्बन्धी कार्यविधि २०७६ मा ५ रोपनीसम्मको प्लानिङका लागि वडाको सिफारिसमा नगर प्रमुखले इजाजत दिन सक्ने व्यवस्था छ । पाँच रोपनीभन्दा बढीको प्लानिङका लागि नगर प्रमुखको संयोजकत्वमा रहेको समितिले सिफारिस दिनुपर्छ । सार्वजनिक जग्गा, कुलो, पैनी, खोल्सा, खहरेलगायतको कित्तामा प्लानिङ गर्न नपाइने प्रावधान कार्यविधिमा छ । स्थानीयले उजुरी दिएपछि निकुञ्जले वन समितिका पदाधिकारी, स्थानीय बासिन्दासँग बयान लिन थालेको छ । प्लानिङ गर्ने व्यक्तिलाई भने सोधपुछ गरिएको छैन । निकुञ्जको मध्यवर्ती क्षेत्रमा अनुमति नलिई बाटो विस्तार गरेको पाइयो, निकुञ्ज प्रमुख लक्ष्मणप्रसाद पौडेलले भने, यसमा सामुदायिक वनको पदाधिकारीको सहमति रहेको कुरा आएको छ । यस विषयमा अनुसन्धान भइरहेको छ ।"
११३६ भूकम्पपीडितको किस्ता रोकियो,"काभ्रे (कास) केन्द्रीय आयोजना कार्यान्वयन एकाइ (भवन तथा आवास) ले कर्मचारी कटौती गर्दा जिल्लाका भूकम्पपीडितले पाउने अनुदानको किस्ता रोकिएको छ । भुक्तानीको मागसहित परेका निवेदन रुजु गर्ने र भुक्तानी आदेश तयार गर्ने कर्मचारी कटौती भएपछि जिल्लाका १ हजार १ सय ३६ भूकम्पपीडितको दोस्रो र तेस्रो किस्ताबापतको रकम रोकिएको हो । बजेट अभाव र कार्यावधिसमेत सकिन लागेको भन्दै कम्प्युटर अपरेटर, सहायक र सहयोगी स्तरका ३ कर्मचारी कटौती गरिएपछि अनुदान वितरण प्रभावित भएको हो ।अघिल्ला कार्यालय प्रमुख सन्तोष निरौलाको सरुवा भएलगत्तै एकाइको नेतृत्व लिन कसैलाई नपठाइँदा पनि किस्ता वितरण हुन नसकेको हो । कम्प्युटर अपरेटलगायत सहायक कर्मचारीको दरबन्दी काटियो, भुक्तानीका लागि काम गर्ने कर्मचारी अभाव भएपछि किस्ता वितरण प्रभावित भएको हो, इकाइका फोकल इन्जिनियर विनय खरेलले भने, अहिले कार्यालय प्रमुखसहित अन्य कर्मचारीहरू पनि आइसक्नुभएको छ, अब केही दिनमा नै अनुदान वितरण सुरु हुन्छ । उनका अनुसार ३ सय १९ भूकम्पपीडितलाई दोस्रो र ८ सय १७ जनलाई तेस्रो किस्ता वितरण गर्न बल्ल काम थालिएको छ ।अनुदान वितरण सुरु गर्ने भनिए पनि कार्यालयको खातामा पर्याप्त रकमसमेत छैन । १३ करोड रकम आवश्यक भए पनि ५ करोड रुपैयाँ मात्रै मौज्दात रहेको इकाइले जनाएको छ । चैत २६ भित्र पुनर्निर्माणको काम सकिसक्ने कार्यतालिका भए पनि घर बनाइसकेका भूकम्पपीडितले नै किस्ता नपाउने अवस्था आएको हो । इन्जिनियर खरेलले भूकम्पपीडितबाट अन्य निवदेन पनि आउन सक्ने भएकाले २५ कर्मचारीमार्फत समयसीमाभित्रै काम सक्न कठिन हुन सक्ने बताए । त्यसपछि पुनर्निर्माण स्थानीय तहलाई हस्तान्तरण गर्ने वा म्याद थप गर्ने भन्नेबारे केन्द्रमा छलफल भइरहेको छ, उनले भने ।काभ्रेमा २०७२ वैशाखको भूकम्पले क्षति पुर्याएका ८४ हजार ७ सय ९२ लाभग्राही पहिचान भएका थिए । एकाइका अनुसार आवास अनुदान सम्झौता गर्ने ७७ हजार २ सय ४० लाभग्राहीमध्ये हालसम्म ६९ हजार ४ सय ३९ ले दोस्रो किस्ता र ६६ हजार ९ जनाले तेस्रो किस्ता बुझेका छन् ।"
द्वन्द्वकालका बलात्कारपीडितलाई न्याय देऊ,"दस वर्ष लामो सशस्त्र द्वन्द्वलाई औपचारिक रूपमा अन्त्य गर्न नेपाल सरकार र तत्कालीन विद्रोही नेकपा माओवादीबीच विस्तृत शान्ति सम्झौता भएको डेढ दशक बितिसक्यो । सम्झौताको उपलब्धिस्वरूप विद्रोही लडाकुको राष्ट्रिय सेनामा समायोजन र समाजमा पुनःस्थापना भयो, हतियार व्यवस्थापन गरियो, स्वयम् माओवादी पार्टी पटकपटक सरकारमा गयो, अहिले पनि सत्तासीन छ । तैपनि शान्ति सम्झौताको उत्तिकै महत्त्वपूर्ण पाटो द्वन्द्वोत्तर न्यायको मुद्दा भने जस्ताको तस्तै छ । उचित न्यायउपचारका अभावमा द्वन्द्वकालमा राज्य र तत्कालीन विद्रोही पक्षबाट पीडित बनेकाहरूको घाउ अहिले पनि आलै छ । द्वन्द्वकालमा आफूमाथि भएका बलात्कारका घटनामा न्याय खोज्न महिलाहरू संगठित आवाजसहित अघि बढ्नु यसकै एउटा दृष्टान्त हो । करिब अढाई दशकदेखिका यस्ता बलात्कारपीडितहरू अन्यायमा पिल्सिरहेका छन् । उनीहरूले काठमाडौंमा सोमबार र मंगलबार भेला गरी माओवादी नेता देवी खड्काको संयोजकत्वमा द्वन्द्वमा बलात्कारपीडित महिलाको राष्ट्रिय संगठन गठन गरेका छन्, जसमा राज्य र माओवादी दुवैतर्फका पीडित छन् । वर्षौं बित्दा पनि न्यायको ढोका नखुलेपछि आफ्नो आवाजलाई बलियो बनाउन एकै खाले अपराधबाट पीडितहरू संगठित बन्न बाध्य भएका हुन् । संगठित बनेर उनीहरूले प्रधानमन्त्री शेरबहादुर देउवा र पूर्वविद्रोही नेता तथा माओवादी अध्यक्ष पुष्पकमल दाहाललाई भेटेर आफ्नो व्यथा सुनाएका छन् । पहिलो चरणमा नेताहरूलाई भेटेर आफ्ना कथा सुनाउने र न्यायको आवाज उठाउने योजना बुनेका उनीहरूले अभिलेख गरेका घटनाहरू कम्ती दर्दनाक छैनन् । महिलालाई श्रीमान् र सन्तानको आँखैअगाडि, आमाछोरीलाई एउटै हतकडी लगाएर दुवै जनालाई सँगै र बाबुलाई खाँबोमा बाँधेर उनैको बिस्तरामा लगेर छोरीलाई बलात्कार गरिएकाजस्ता घटना सुन्नेको त आङ जिरिङ्ग हुन्छ, भोग्नेहरू कस्तो मानसिक चरणबाट गुज्रिए होलान् ! उदेकलाग्दो त, उनीहरूको यो दर्दमा अहिलेसम्म न्यायको मल्हम नलगाइएको मात्र होइन, कहिले लगाइन्छ भन्ने पनि टुंगो छैन । समाचार अनुसार उनीहरूको पीडा सुनेपछि प्रधानमन्त्री देउवा रोएछन्, माओवादी अध्यक्ष दाहालले म त छाँगाबाट खसेझैं भएँ भनेछन् । नेताद्वयले पीडितहरूसामु यसरी समानुभूति व्यक्त गर्नु सकारात्मक कुरा हो, तर उनीहरूले न्यायका निम्ति कटिबद्ध पहल नै थाल्नुपर्छ । द्वन्द्वकालका दुई मुख्य सरोकार पक्षको नेतृत्वका नाताले पनि देउवा र दाहाल यसमा संवेदनशील देखिनुपर्छ । उनीहरू दुवैको इच्छाशक्ति भएमा पीडितका पक्षमा संक्रमणकालीन न्यायको प्रक्रिया अघि बढाउन अरू अवरोध स्वतः गौण बन्छन् । विस्तृत शान्ति सम्झौताअनुरूप संक्रमणकालीन न्यायका मुद्दाहरू टुंग्याइएका भए बलात्कारपीडितको समस्या सायद ज्युँका त्युँ रहने थिएन । शान्ति सम्झौतामा मानव अधिकारको गम्भीर उल्लंघन गर्ने तथा मानवताविरुद्धको अपराधमा संलग्नहरूका बारेमा सत्य अन्वेषण गर्ने र बेपत्ता भएका व्यक्तिबारे ६० दिनभित्र स्थिति सार्वजनिक गर्ने प्रतिबद्धता व्यक्त गरिएको थियो । तर, ६० दिन होइन, ६० महिना मात्रै पनि होइन, १८४ महिना बितिसक्दा पनि दुवै विषय जस्ताका तस्तै छन् । सत्यनिरूपण तथा मेलमिलाप र बेपत्ता छानबिन आयोग गठन भएको सात वर्ष बितिसक्दा पनि एउटै घटनालाई टुंग्याइएको छैन । परिणामतः द्वन्द्वकालका अरू थुप्रै घटनामा जस्तै बलात्कारपीडित पनि न्यायबाट वञ्चित छन् । सत्यनिरूपण तथा मेलमिलाप आयोगका अनुसार त्यहाँ दर्ता भएका करिब ६२ हजार उजुरीमध्ये द्वन्द्वकालमा भएका बलात्कारका ३१४ उजुरी छन्, जुन वास्तविक घटनाका करिब १० प्रतिशत मात्रै भएको संगठनको दाबी छ ।द्वन्द्वकालमा दुवै पक्षबाट बलात्कार भएका घटनाहरू अहिले मात्र प्रकाशमा आएका होइनन् । अन्तर्राष्ट्रिय मानव अधिकारवादी संस्था ह्युमन राइट्स वाचले सार्वजनिक गरेको प्रतिवेदन साइलेन्स्ड एन्ड फर्गटन र २०७० मा राष्ट्रसंघीय उच्चायुक्तको कार्यालय (ओएचसीएचआर) ले प्रकाशित गरेको नेपाल कन्फ्लिक्ट रिपोर्ट ले पनि सुरक्षाकर्मी र माओवादी लडाकुबाट बलात्कार र यौनजन्य दुर्व्यवहार व्यापक मात्रामा भएको उल्लेख गरेका थिए । राष्ट्रसंघसम्म पनि यस्ता मुद्दा पुगिसकेका छन् । तर पनि समस्या के छ भने, द्वन्द्वकालमा यातना दिने, घाइते बनाउने, सम्पत्ति लुट्ने, बेपत्ता बनाउने र हत्या गर्नेजस्ता घटनाको अभिलेख राखिए पनि बलात्कार लगायत यौन हिंसाको सरकारी अभिलेखै छैन । पारिवारिक तथा सामाजिक कारण र प्रमाण जुटाउने, अभियोग पुष्टि गर्न आइलाग्ने कानुनी अड्चनले धेरै महिला अझै अघि सरेका छैनन् । जबकि, बलात्कृत महिलाले भोग्नुपरेको पीडा थप जटिल छ । घटनाका कारण, कति परिवार र समाजको बहिष्करणमा परेका छन्, बच्चाको जन्मदर्ताको समस्यासम्म भोग्ने पनि छन् । बलात्कारपीडित महिलाले आफूहरूका लागि बस्ने, खानेलाउनेसँगै बालबच्चालाई शिक्षाको प्रत्याभूति, अन्य द्वन्द्वपीडितलाई जस्तै अन्तरिम राहत, शारीरिक र मानसिक समस्यामा रहेकालाई स्वास्थ्य उपचार, द्वन्द्वकालका बलात्कारमा न्याय खोज्न प्रचलित कानुनले अवरोध गर्ने हुनाले त्यसको संशोधन र अपराधीलाई कारबाही र यस्ता घटनालाई राष्ट्रको अभिलेखमा दर्ता गरिनुपर्नेजस्ता माग राखेका छन् । उनीहरूको यो माग पूरा गर्न सरकारले आनाकानी गर्नुपर्ने कुनै कारण देखिन्न, न तत्कालीन विद्रोही माओवादी नै यसमा बाधक देखिन जरुरी छ । फेरि, यस्ता मुद्दा द्वन्द्वका स्वाभाविक घटना पनि होइनन्, बन्दुकको चेपुवामा परेर स्वतः यस्तो हुने होइन । त्यसैले यस्ता मुद्दालाई अनावश्यक रूपमा जटिल बनाइरहन आवश्यक छैन । संक्रमणकालीन मुद्दामा अनुसन्धानको सुरुआत नै आयोगले यस्ता मुद्दाबाट गर्दा हुन्छ, जसमा सरकार र तत्कालीन विद्रोही दुवैले सघाउनुपर्छ । इतिहासमा सयौं महिलामाथि भएको यस्तो ज्यादतीलाई चुपचाप त्यसै बिर्सिदिने भूल राज्य र सम्बन्धित निकायहरूले गर्नु हुँदैनÙ उनीहरूले भुले पनि पीडितहरूले यसलाई बिर्सनेछैनन् । त्यसैले यस्ता एकएक घटनाको अनुसन्धान गरी पीडकहरूलाई कारबाहीको दायरामा ल्याएर न्याय र परिपूरणका माध्यमबाट पीडितहरूको घाउमा मल्हम लगाउनुपर्छ । द्वन्द्वका दुवै पक्षका नेताहरूले परिवर्तनको लाभांश पाइरहँदा त्यति बेलाका पीडितहरूलाई भने उपेक्षा गरिरहनु हुँदैन । द्वन्द्वकालका जघन्य अपराधका पीडितप्रति संवेदनहीन बनिरहेर दिगो शान्तिको यात्रालाई बिटुलो तुल्याउनु हुन्न ।"
नागरिकको मर्का भुलेर भ्यु टावर,"भ्यु टावरबाट देखिने दृश्य समाचारले मार्मिक बनायो । यो दृश्यले वर्तमान वास्तविकता छाताछुल्ल पारेको छ । विकास र समृद्धिका सपना देखाएर सत्तामा पुगेका नेताहरूका लागि हुँदा खाने निमुखा जनताका समस्या कहिल्यै प्राथमिकमा परेनन्, पर्ने छाँट पनि देखिँदैन । अग्लाअग्ला भ्यु टावर बनाउने पैसा प्लास्टिकको छाप्रोमा रात काट्नेहरूका लागि सामूहिक आवासमा खर्च गर्दा के हुन्थ्यो ? सर्वहारा वर्गका लागि लडिरहेका छौं भन्नेहरूले भ्यु टावरको बजेटले अस्पताल बनाएर तिनका लागि निःशुल्क उपचारको व्यवस्था गर्दा के हुन्थ्यो ? भ्यु टावर ठड्याउनु नै विकास हो भन्ने मानसिकता बोकेकाहरू सत्तामा पुगुन्जेल निमुखाहरूको जीवनमा समृद्धि आउने कल्पनासमेत नगरे हुन्छ । मुलुकमा विद्यमान गरिबी र जनताको दुःखपीडा कति छन् भन्ने राजनीतिक दलहरूलाई नै पत्तो नहुनु दुर्भाग्यपूर्ण छ । खानेपानी नपाएर धेरै दुर्गम भेगका जनता निकै पीडित छन् । विद्यालयहरूको अवस्था उस्तै बेहाल छ । पर्याप्त भौतिक संरचना तथा जनशक्तिका कमीले शिक्षा चाहेको जस्तो छैन । कतिपय दुर्गम गाउँहरूमा खाद्यान्नको चरम अभाव भएको यथार्थ कसैबाट छिपेको छैन । जब चुनाव आउँछ तब नेताहरू गाउँगाउँमा झुटा आश्वासन दिन पुग्छन् । उनीहरूलाई कसरी हुन्छ मत चाहिएको छ । बारम्बार सत्तामा पुगेर पनि हुँदा खाने जनताको समृद्धिका लागि काम नगर्नेहरूलाई जनताले चिन्न नसक्नु अर्को भूल हो । चुनावताका जति नै मीठा र विश्वासिला सपना देखाए पनि सत्तामा पुगेपछि चटक्कै बिर्सने नेताहरूको बानी नौलो होइन । भ्यु टावरबाट निमुखाहरूका छाप्रा हेर्नेहरूले जनताका लागि काम गर्छन् भन्ने विश्वासमा परेर फेरि पनि तिनैलाई मत दिनु गम्भीर भूलबाहेक केही हुनेछैन । गाउँगाउँमा पुगेको भनिएको सिंहदरबारले आज निमुखाहरूको दुःख पहिल्याउन सकेकै छैन । जसरी हुन्छ भागबन्डा गर्ने र आफू र आफ्नो दलको फाइदामा जुट्नेभन्दा अरू कुनै चासो नहुनु जनताप्रतिको जिम्मेवारीबाट टाढिनु हो । भ्यु टावर बनाउन दलहरूबीच भएको प्रतिस्पर्धाले जनताको मन निकै दुखाएको छ । एक छाक खानसमेत हम्मेहम्मे पर्ने जनताको मर्का भुलेर तिनैको मतबाट सत्तामा पुगेकाहरूले यस्तो अनावश्यक खर्च गरेको देख्दा उदेक लाग्छ । जनताको जीवनस्तर सहज बनाउनतिर आफ्नो ध्यान लगाउँदा के हुन्छ ? दल र नेताहरूको यही उल्टो गतिले आज आमजनतामा निराशा छाएको छ । गोविन्द विक, बूढानीलकण्ठ१२, काठमाडौं"
शिक्षा मन्त्रालयको खोटी नियत,"१ सिंहदरबारको अँध्यारो कोठामा शिक्षा मन्त्रालयका केही व्यक्तिले तयार पार्ने शिक्षा नीति देशभरका सरोकारवालाको हितमा कसरी उपयोग हुन सक्छ ?२ जसका लागि नीति बनाउने हो उसैसँग छलफल नगरी शिक्षा मन्त्रालयले जारी गर्ने आदेशरूपी नीति कहिल्यै कार्यान्वयनमा किन आएन ? सोच्नुभएको छ ?३ पचास वर्षयता नयाँ शिक्षा ऐन बनाउन असमर्थ शिक्षा मन्त्रालय अहिले संघीय शिक्षा विधेयक, उच्च शिक्षा विधेयक र प्राविधिक तथा व्यावसायिक शिक्षा विधेयक बनाएर कानुन र अर्थमा पठाइसकेको जिकिर गर्छ तर सुनुवाइ खोइ ?४ सरोकारवालाहरूबीच बृहत् छलफल नगरी तयार पारिने यस्ता ऐन जहिले पनि विवादयुक्त हुन्छन् र कार्यान्वयन गर्न कठिन हुन्छ भन्ने कुरो अहिलेसम्म शिक्षा मन्त्रालयले नबुझ्नु नै विडम्बना हो । विरोध हुन्छ भन्ने डरले सार्वजनिक चासोका विधेयक लुकाउने परम्परा नै शिक्षा विकासका लागि घातक छ ।५ यस्तो खोटी नियत राखेर मन्त्रालयका जिम्मेवार पदाधिकारीले गैरजिम्मेवार भूमिका खेलेकै कारण शिक्षा ऐनले उल्लेख गरेका नीतिहरू कहिल्यै सही रूपमा कार्यान्वयन हुन सकेनन् ।६ त्यसैले नेपालमा शिक्षा नीतिको कार्यान्वयन प्रमुख समस्या बन्दै आएको छ र शिक्षाको गुणस्तर प्रत्येक दिन ओरालो लागेको लाग्यै छ ।७ एक्काइसौं शताब्दीमा पनि शिक्षा मन्त्रालयले उही ७० वर्ष पुरानो विचार त्याग्न नसक्नु दुःखदायी त छँदै छ, यसले नेपालको भविष्यमा पार्ने नकारात्मक असर लेखाजोखा नगर्ने हो भने हाम्रा उत्पादित मानवस्रोत खाडीका लागि मात्रै योग्य हुने करिब पक्का छ ।८ शिक्षा घरघरको सरोकार हो । शिक्षा मन्त्रालय त्यसका लागि जिम्मेवार निकाय हो । अहिले अधिकांश अभिभावक शिक्षित छन् । निरक्षरले पनि आफ्ना सन्तानको भविष्य देखेका हुन्छन् । उनीहरूको कुरै नसुन्ने हो भने शिक्षा ऐन कसका लागि ? ९ कुन देशमा राज्यका जिम्मेवार निकायले ५ जना एउटा कोठामा थुनेर शिक्षा नीति बनाउँछ ? न त शिक्षा मन्त्रालय अनुसन्धानमा पोख्त छ, न त भएकै अनुसन्धानमा आधारित गरेर विधेयक तयार पार्छ । के यो विद्यार्थीको भविष्यमाथि खेलबाड हैन ?१० अझै समय छ । कानुन र अर्थमा गएर केही फरक पर्दैन । अबको संसद् अधिवेशन बजेट अधिवेशन हो । फेरि शिक्षा ऐनका लागि हिउँदे अधिवेशन नै कुर्नुपर्ने होला । सातै प्रदेशमा सरोकारवालाहरूबीच शिक्षा मन्त्रालयले एक पटक तीनवटै विधेयक छलफलमा ल्याओस् । हैन भने जागिर पाकेकै छ । मनप्रसाद वाग्ले, मीनभवन, काठमाडौं"
भारत जान लागेका प्रधानमन्त्रीलाई पत्र,"प्रधानमन्त्रीको भ्रमणबाट अपेक्षाभारतले चाहँदा नेपाललाई व्यापार नोक्सान सम्हाल्न धेरै मद्दत गर्न सक्छ । पहिलो, भारतले कृषिउपज नेपाल निर्यात गर्दा शून्य भन्सार दर सुविधाको अपेक्षा अब गर्न हुन्न । सन् १९७८ मा वाणिज्य सन्धिमा गरिएको एउटा गलत व्यवस्थाले गर्दा नेपालले पारस्परिकताको सिद्धान्त अपनाउँदै भारतलाई यो सहुलियत दिन सुरु गर्यो । यो ऐतिहासिक भूल थियो । तबदेखि नेपाली कृषि उत्पादनको ओरालो यात्रा निरन्तर जारी छ । ठूलो अनुदानको बलमा उत्पादित भारतीय कृषिउपजका सामु बजारमा कुनै अनुदान र सहयोग नपाएका निरीह नेपाली कृषिउपज टिक्न सकेनन् । कुनै समय अञ्चल धान कम्पनी र धान विदेश निर्यात गर्ने क्षमता भएको नेपालको कृषि क्षेत्रले हेर्दाहेर्दै त्यो सबै गुमायो, अहिले बर्सेनि झन्डै ३ खर्बको कृषिउपज आयात गर्ने खुद आयातकर्ता बन्न पुगेको छ । वाणिज्य सन्धिको यो गलत प्रावधान सच्याउन भारतसँग नेपालले विशेष पहल गर्नुपर्छ, प्रधानमन्त्रीज्यू ! अर्कातिर, नेपालबाट बल्लतल्ल कुनै वस्तु भारत जान लाग्यो भने विभिन्न खाले गैरकर तगाराहरू लगाइन्छन् । परिमाणात्मक बन्देज, झन्झटिला प्रशासनिक नियम, गुणस्तर परीक्षणका नाममा थप कडाइ, खर्चिला एन्टिडम्पिङ तथा काउन्टरभेलिङजस्ता तगाराहरू तेर्साइन्छन् । कुनै केन्द्र सरकार त कुनै प्रदेश सरकारका निकायबाट लगाइन्छन् । प्रायः यस्ता तगारा नेपाली वस्तुबाट डराएका भारतीय उत्पादकको लबिइङका बलमा लगाइएको बुझिन्छ । प्रधानमन्त्रीज्यू, यस्तो प्रवृत्तिको अन्त गर्ने वातावरण तपाईंको भ्रमणबाट बनाउन सकिन्छ । गुजराल डक्ट्रिनको लहर चल्दा नेपालको उद्योगव्यापारले भारतको विशाल बजारमा उत्साहजनक प्रवेश पाएको थियो । आईके गुजराल सन् १९९६ मा विदेशमन्त्री भएपछि उक्त डक्ट्रिन अस्तित्वमा आयो । एउटा व्यक्तिले कति फरक पार्छ भन्ने उदाहरण थियो त्यो । अहिलेसम्मको इतिहासमा भारतको सबैभन्दा उदार व्यापार व्यवहार त्यो बेला देखा पर्यो । दुर्भाग्य, त्यो ज्यादा टिकेन । भारतीय उद्योगीव्यवसायी संघसंस्थाहरूको लबिइङमा नेपाली वस्तुबारे नयाँ संकथन तयार भयो । नेपाली वस्तुहरूबाट भारतीय वस्तुहरूलाई भारतमै धक्का पुग्ने भाष्य बनाइयो । त्यसलाई टेकेर अनेक अवरोध लगाउन थालिए । अन्ततः सन् २००२ मा नेपालभारत वाणिज्य सन्धि पुनः संशोधन भयो । यससँगै सन् १९९६ मा गरिएका उदार व्यवस्थाहरूलाई नयाँ अनुदार व्यवस्थाले बगायो । सोही संस्करणको वाणिज्य सन्धि सन् २००९ मा जारी रह्यो । अहिलेसम्म यिनै अनुदार सन्धिहरूका कारण नेपालले भारतसँग धान्नै नसक्ने व्यापारघाटा भोग्न बाध्य हुनुपरेको छ । प्रधानमन्त्रीज्यू, हाल कायम वाणिज्य सन्धिको पुनरवलोकनमा यहाँको भ्रमणले होस्टे गरोस् । नेपालभारत वाणिज्य सन्धिलाई पुनरवलोकन गर्दा सिपा (कम्प्रिहेन्सिभ इकोनोमिक पार्टनरसिप एग्रिमेन्ट) को मोडल अपनाउनु लाभदायक हुन्छ । अहिले भइरहेको खुला व्यापार सम्झौता मोडलको वाणिज्य सन्धि केवल वस्तुलाई भन्सार कर सहुलियत दिने र नकारात्मक सूचीमा राख्ने वाणिज्य सन्धिका रूपमा सीमित छ । सिपा मोडलको वाणिज्य सन्धिमा वस्तुको भन्सार कर सहुलियतका अतिरिक्त सेवा व्यापार, वैदेशिक लगानी र व्यापारलाई सहयोगी हुने ठूला भौतिक पूर्वाधार विकास गर्ने विषय पनि समावेश हुन्छन् । नेपालका लागि ठूलो भारतीय लगानी भित्र्याउने र उद्योग तथा वाणिज्य पूर्वाधार विकास गर्ने बाटो एकसाथ खुल्नेछ । भारतले यस्तो सम्झौता अन्य मुलुकका अतिरिक्त दक्षिण कोरियासँग सन् २००९ मा र यूएईसँग भर्खरै गर्न भ्याएको छ । नेपालबाट भारततिर हुने निर्यात कहिल्यै अनुमानयोग्य भएन । कुनै वस्तुको निर्यात बढ्न थाल्यो भने उताबाट अत्तो थापिन्छ र जानबाट रोकिन्छ । नेपाली उत्पादक वा निर्यातकर्ता थाक्छन् र दिक्दार मान्दै उद्यमशीलता त्याग्छन् । कहिले चिया जचाउन कोलकाता लानुपर्ने प्राविधिक नियम त कहिले जडीबुटी लैजान लखनउ धाउनुपर्ने प्रशासनिक नियम लादिन्छ । हुँदाहुँदा भारतीय किसानबाट जुट किनेर बनाइएका झोला र बोरा भारत पठाउँदा एन्टिडम्पिङ र काउन्टरभेलिङ आइलाग्छ । वार्ताबाट हल गर्न बस्यो, ए त्यो त स्टेट सरकारले लगाएको भन्दै दिल्लीका अधिकारीहरू पन्छिने गर्छन् । प्रधानमन्त्रीज्यू, भारतको यस्तो रवैयाले गर्दा नेपाली लगानीकर्ताको ऊर्जा कसरी र कति दिन टिक्छ ? त्यसैले नेपालको निर्यात अनुमानयोग्य बनाउने वातावरणका लागि तपाईंको भ्रमणले ब्रेक थ्रु गरोस् ।पारवहनतर्फ केही नभनी नहुने कुराहरू छन् । भारतीय सामुद्रिक बन्दरगाह र प्रमुख नेपाली औद्योगिक नाकाबीच मालवाहक रेलसेवा चल्न ढिला भइसक्यो । अहिले यस्तो सेवाले केवल वीरगन्जको सिर्सियालाई मात्र जोडेको छ । यस्तो मालवाहक सेवा भनेको अरूका बनिबनाउ मालसामान बोकेको कन्टेनर ओसार्ने मात्र हैन, औद्योगिक कच्चा पदार्थ भएको बल्क र खुला कार्गो बोकिहिँड्ने रेलसेवा हो । यस्तो सेवामा काँकरभिट्टा, विराटनगर, जनकपुर, भैरहवा र नेपालगन्ज पनि जोडिनुपर्छ तब मात्रै दक्षिण एसियामै सबैभन्दा उच्च रहेको नेपालको पारवहन लागत घट्नेछ, तब मात्रै कृषि र उद्योग क्षेत्रले खोजेको ठूलो लगानी नेपाल भित्रिनेछ । त्यस्तै धेरै समयदेखि प्रतीक्षारत जनकपुर, भैरहवा, नेपालगन्ज र दोधाराचाँदनीमा सुक्खा बन्दरगाह बन्ने कार्यले गति पक्रियोस् । प्रधानमन्त्रीज्यू, विगतदेखि साँचिएका यी र यस्ता सपनाहरूले तपाईंको भ्रमणका दौरान विपना बन्ने राजमार्ग समात्न सकून् । विगतमा के भो ?विगतमा नेपालका प्रधानमन्त्री औपचारिक भ्रमणमा भारत जाँदा मसमेत वाणिज्य सचिवको हैसियतले संलग्न थिएँ । नेपालको व्यापारघाटालाई सम्बोधन गर्ने कुरा उठे । वाणिज्य सचिवस्तरको द्विपक्षीय संयन्त्रले अहिलेका व्यापार र पारवहन सन्धिहरूलाई पुनरवलोकन गर्ने भनियो । त्यसपछि सचिव र सहसचिवस्तरमा वार्ताहरू अघि बढे । दुवै सन्धि पुनरवलोकन गर्ने मुद्दा वार्ता टेबलमा घनीभूत भए । त्यस बेलाका नेपालभारत द्विपक्षीय माइन्युट कागजातमा यी कुराहरू उल्लेख छन् । तत्पश्चात् म्याराथन वार्ता अघि बढ्नुपर्ने थियो, तर त्यहीबीच वाणिज्य मन्त्रालयमा सचिव सरुवाको लहर पस्यो । यस्ता विषयहरू थाती रहे । जहाँ थाती रहेको छ, त्यहाँबाट यी मुद्दाहरू उठाएर टुंगोमा पुर्याउनुपर्नेछ । प्रधानमन्त्रीज्यू, यो मिसनलाई यहाँको आगामी भ्रमणले पाँचौं गेयरमा दौडाउन सकोस् ! घिमिरे फूर्व वाणिज्य सचिव हुन् ।"
ईपीजी प्रतिवेदन कहिलेसम्म अलपत्र,"नेपाल र भारतबीचका सबै प्रकारका सन्धिसम्झौता पुनरवलोकन, संशोधन वा खारेजीसम्मको प्रक्रियालाई अघि बढाउन गठित प्रबुद्ध व्यक्ति समूह (ईपीजी) ले तयार पारेको प्रतिवेदन तीन वर्ष बितिसक्दा पनि भारतीय पक्षले अझै बुझ्न मानेको छैन । नेपालले हरेक औपचारिक र कूटनीतिक संयन्त्रमा प्रतिवेदन बुझ्न आग्रह गर्दै आएको छ । भारतीय प्रधानमन्त्री नरेन्द्र मोदीले प्रतिवेदन बुझ्न ईपीजीलाई समय नै दिएका छैनन् । दुवै देशका प्रधानमन्त्री तहमा भएका सहमति र त्यसै अनुसार गठन भएको प्रबुद्ध समूहले दुई वर्षको अवधि खर्चेर बनाएको साझा प्रतिवेदन भारतले बुझ्न नमान्नु आफैंमा संशयपूर्ण छ । भारतीय पक्षबाट प्रधानमन्त्री मोदीको समय नमिलेको भन्दै उपयुक्त समय को पर्खाइ भइरहेको कामचलाउ जवाफले ईपीजीको प्राथमिकता र औचित्यमाथि नै प्रश्न उठाएको छ । २०७५ असार १५१६ मा काठमाडौंमा सम्पन्न ईपीजीको अन्तिम (नवौं) बैठकले साझा प्रतिवेदनमा सहमति जनाउँदै एक महिनाभित्र दुई देशकै प्रधानमन्त्रीलाई प्रतिवेदन बुझाउने निर्णय गरेको थियो । २०७३ असार २०२१ मा पहिलो बैठक नेपालमा बसेकाले प्रतिवेदन सुरुमा भारतीय प्रधानमन्त्रीलाई बुझाउने ईपीजीको निर्णय थियो । तर मोदीले प्रतिवेदन बुझ्न रुचि देखाएका छैनन् । यो अवधिमा दुवै पक्षले तोकेको प्रबुद्ध समूह तर्फका विज्ञहरू विभिन्न तहको स्वतन्त्र जिम्मेवारी वहन गर्ने तहमा पुगेका छन् । भारतीय प्रबुद्ध समूहतर्फका संयोजक भगतसिंह कोस्यारी महाराष्ट्र राज्यमा गभर्नर बनेका छन् । बीसी उप्रेतीको निधन भैसकेको छ । नेपालतर्फका प्रबुद्ध समूह सदस्य नीलाम्बर आचार्य भारतका लागि राजदूत भए । अर्का सदस्य राजन भट्टराई तत्कालीन प्रधानमन्त्री केपी ओलीका विदेश मामिला सल्लाहकारको भूमिकामा रहे । ईपीजी प्रतिवेदन बुझ्न भारत सरकारलाई दबाब दिने हैसियतमा उनीहरू रहेनन् ।अब ईपीजी प्रतिवेदन पररास्ट्र सचिवस्तरमा बुझाउन पहल सुरु भएको छ । ईपीजी प्रतिवेदन सचिवस्तरमा पुर्याउनु भनेको २०५१ सालको अवस्थामा फर्काउनु हो । २०५१ सालमा दुवै देशका विदेशसचिवले पुराना सन्धि, सम्झौता र सम्बन्धबारे अध्ययन गर्ने भनिएको थियो । झन्डै अढाई दशक विदेशसचिव तहमा जिम्मा लगाइएका यी विषय नसल्टिएपछि २०७२ मा दुवै देशका प्रधानमन्त्रीको सहमतिमा प्रबुद्ध व्यक्ति समूह (ईपीजी) गठन गरिएको थियो । ईपीजीले तयार गरेको प्रतिवेदन दुवै देशका प्रधानमन्त्रीलाई बुझाउने तय गरिए पनि हालसम्म भारतले कुनै चासो नदिँदा प्रतिवेदन अलपत्र अवस्थामा छ ।दुई देशको सम्बन्धमाथि छलफल गर्ने उच्चस्तरीय राजनीतिक संयन्त्र नेपालभारत संयुक्त आयोगको पाँचौं बैठकमा पनि ईपीजीको विषयले प्रवेशले पाएको थियो । संयुक्त आयोगको बैठकपछि भएका ८० बुँदे माइन्युटमध्ये ईपीजी र नेपालभारत सन्धिसम्झौता पनि थियो । संयुक्त आयोगको बैठकमा भाग लिन २०७६ भदौ पहिलो साता काठमाडौं आएका भारतीय विदेशमन्त्री एस जयशंकरले ईपीजी गठन हुँदा जुन प्रावधान तय थियो, त्यसमै अडेर समूहले कार्य गरेको र प्रतिवेदन बुझाउँदा पनि त्यही तहमार्फत जानुपर्ने उल्लेख गरेका थिए । ईपीजी गठन गर्दा प्रतिवेदन सचिवस्तरमा बुझाउने र त्यहाँ पुनः छलफल भएपछि संयुक्त आयोगमा लैजाने बताइएको थियो । ईपीजी प्रतिवेदनमा राजनीति, सुरक्षा र सीमा, सम्पर्क सञ्जाल र शिक्षा र संस्कृतिजस्ता वित्तीय सहायता वाणिज्य र पारवहन अनि ऊर्जा, जलस्रोतजस्ता द्विपक्षीय मामिलाको असहजता चिर्न गर्नुपर्ने कामहरूबारे उल्लेख छ । डकुमेन्ट खोज्ने, सीमाक्षेत्रमा अन्तरक्रिया गर्ने, विज्ञसँग लामो वार्ता र छलफल गरी नौ चरणसम्म द्विपक्षीय छलफलपछि प्रतिवेदन तयार भएको थियो ।ईपीजीको हरेक बैठकमा नेपाली पक्षले सन् १९५० को सन्धि पुनरवलोकनको प्रस्ताव गरिरह्यो, नेपालभारत खुला सीमा नियमनबारे पनि एजेन्डा अघि सार्यो । सन्धि प्रतिस्थापन र सीमा नियमन विषयमा ईपीजीमा साझा धारण बन्न सकेको थिएन । २०७४ चैत २९ र ३० मा दिल्लीमा बसेको आठौं बैठकमा सन् १९५० को सन्धि र नेपालभारत सीमा नियमनका विषयमा आठ घण्टाभन्दा लामो छलफल भएको थियो । ईपीजीका भारततर्फका सदस्य नेपालका लागि पूर्वराजदूत जयन्त प्रसादले हरेक बैठकमा सन्धि परिमार्जनको विरोध गरेका थिए । यद्यपि नवौं बैठकले यो विवादलाई सल्टाउँदै सहमति गर्यो र साझा प्रतिवेदन तयार गर्यो । तर जयन्त प्रसादले प्रतिवेदन भारतको हितमा नरहेको ब्रिफ गरे । उनकै लबिइङपछि भारतमा ईपीजी प्रतिवेदनको विरोधमा माहोल बनेको बताइन्छ । तर माइन्युटमा भने उनले हस्ताक्षर गरेका थिए । ईपीजीको पहिलो बैठक २०७३ असार २० र २१ असारमा काठमाडौंमा भएको थियो । नौवटा बैठकमा सबभन्दा चर्चा र बहस यही सन्धि परिमार्जनका विषयमा भएको थियो । नेपाली नागरिकलाई भारतमा विदेश सेवाबाहेकका सबै सरकारी सेवामा अवसर दिनुका साथै सम्पत्ति खरिद गर्ने सुविधा हुँदा पनि नेपालले भारतीयलाई त्यो सुविधा नदिएकामा भारतको आपत्ति छ । त्यस्तै नेपालमा काम गरिरहेका भारतीय शिक्षकलाई पेन्सन लगायतका सुविधा नदिएको, प्रतिवेदनले भारतको सुरक्षाचासो सम्बोधन नगरेको लगायतका विषयमा भारतको असहमति छ । ईपीजीले तयार गरेको प्रतिवेदनको सीमा व्यवस्था सम्बन्धी विषयमा भारतको विहार सरकारले केन्द्र सरकारसँग असहमति राखेको थियो । प्रतिवेदनमा रहेको खुला सिमाना कायम राख्ने तर सीमा वारपार गर्दा दुवै देशका जनताले परिचयपत्र देखाउनुपर्ने व्यवस्थामा बिहारले आपत्ति जनाएको थियो । भारतमा पछिल्लो लोकसभा निर्वाचन हुनुअघि बिहारले प्रधानमन्त्री मोदीलाई विरोधपत्र बुझाएको थियो । सीमा आवतजावतमा परिचयपत्रको सिफारिसबारे उत्तर प्रदेश, पश्चिम बंगाल, उत्तराखण्ड र सिक्किम राज्यबाट भने विरोध भएको छैन । बिहार सरकारको असन्तुष्टिसँगै कूटनीतिक समुदाय र सुरक्षा सम्बद्ध विभिन्न निकायले पनि विरोध जनाउन थालेपछि प्रधानमन्त्री मोदीले प्रतिवेदन बुझ्न चासो दिएका छैनन् । परिचयपत्रका आधारमा सिमानामा आवतजावत गर्ने व्यवस्था र तेस्रो देशबाट नेपालले हतियार खरिद गर्न पाउने व्यवस्थाले मात्रै आफ्नो सुरक्षाचासो सम्बोधन नहुने भारतको बुझाइ देखिन्छ । आफ्नो पक्षको सहभागितासहित तयार पारिएको प्रतिवेदन बुझ्न भारतले जति ढिलाइ गर्छ, समस्या त्यति जेलिने देखिन्छ ।"
नारीवाद : समानता र सहअस्तित्व,"नारीवादी चिन्तनले तीन शताब्दी पार गरिसक्दा अनि विश्वका विकसित मुलुकका महिलाहरू स्वतन्त्र भएर प्रगतिपथमा निकै अघि बढिसक्दा पनि हामीकहाँ भने महिलाको जीवनस्तरमा उल्लेख्य परिवर्तन देखिन सकेको छैन । महिलाहरूद्वारा आफ्नो हकहितका लागि पटकपटक गरिएका राजनीतिक आन्दोलन एवम् सामाजिक अभियानको फलस्वरूप राज्य र कानुनले उनीहरूका लागि केही अधिकार र आरक्षण सुनिश्चित गरिदिएका छन् तर पनि स्थापित पितृसत्तात्मक सामाजिक संरचना र त्यसद्वारा निर्देशित विभेदकारी मूल्यहरूका कारण ती व्यवहारमा लागू हुन सकेका छैनन् । त्यसैले एक्काइसौं शताब्दीको उत्तरार्द्धमा पनि हाम्रो र हाम्रोजस्तै अविकसित मुलुकका महिलाहरू दोस्रो दर्जामै आफूलाई सीमित पार्न बाध्य देखिएका छन् । परम्परागत पारिवारिक भूमिका, कामको दोहोरो मार, अनुत्पादक कार्यमा गर्नुपर्ने श्रम तथा श्रमबजारमा हुने असमान ज्याला, कार्यक्षेत्रमा हुने श्रम शोषण तथा यौनिक उत्पीडन, घरेलु हिंसा, न्यायिक क्षेत्रमा पहुँच नहुनाले न्यायबाट वञ्चितीकरण, पुरातन सामाजिक मूल्यका कारण आफूमाथिका शारीरिक तथा मानसिक शोषणविरुद्ध आवाज उठाउनमा कठिनाइजस्ता असंख्य समस्या झेलिरहेका छन् आज पनि हाम्रो समाजका नारीहरू ।समाज अहिले दुई वर्गमा विभाजित छ सीमित सहरी क्षेत्रको शिक्षित तथा सम्पन्न वर्ग र ग्रामीण क्षेत्रको अशिक्षित तथा विपन्न वर्ग । यी दुवै वर्गका नारीहरूले झेल्ने समस्याका प्रकार भिन्नभिन्न छन् तर चुरो एउटै छ, त्यसको कारक तत्त्व पनि एउटै छ र त्यो हो युगौंदेखि स्थापित पितृसत्तात्मक समाजिक संरचना र त्यसबाट निर्दिष्ट सांस्कृतिक मूल्य । यस्ता मूल्यहरूले महिला तथा पुरुषका लागि भिन्नाभिन्नै भूमिका निर्धारण गरिदिएकाले महिलाहरूले श्रमको दोहोरो मार खेप्नुपर्छ । प्रकृतिप्रदत्त केही भूमिकाबाहेक अन्य घरेलु भूमिकामा पुरुषको पनि सहभागिता हुने हो भने महिलाका आधा समस्याको समाधान हुन सक्छ । तर चाहे शिक्षित अनि सम्पन्न होऊन् चाहे अशिक्षित अनि विपन्न, प्रायः दुवै वर्गका पुरुषहरू घरेलु भूमिकाबाट पन्छिन चाहन्छन् । गाउँघरमा महिलाहरू घरधन्दा, मेलापात आदि सबैमा खटिएका हुन्छन् भने पुरुषहरू बाहिरको कामबाहेकको समय चियादोकान वा चौतारीमा गफ चुटेर वा तास खेलेर बिताउने गर्छन् । सहरबजारमा समान योग्यता भएका पतिपत्नीमध्ये पति बाहिरको काम सकेर आराम, मनोरञ्जन, साथीभाइ आदिमा रमाइरहेका देखिन्छन् भने महिलाहरू बाहिरको कामपछि घरेलु भूमिकामा भ्याईनभ्याई खटिएकै हुन्छन् । ती पुरुषहरू आफूलाई घरेलु काम र बालबच्चाको स्याहारको आइडिया नभएको भनेर उम्कने गर्छन् । उनीहरूको यो प्रवृत्तिलाई परिवारका छोराहरूले पनि अनुकरण गर्ने हुनाले यस्तो समस्या पुस्तौंपुस्तासम्म पनि चलिरहन्छ । त्यसैले त होला, मनोविश्लेषणत्मक नारीवादी नान्सी चोडोरोले पुरुषलाई नारीकरण गर्नुपर्ने विचार राखेकी ! महिलाहरूका कतिपय पीडा व्यक्त हुन्छन् तर अधिकांश महिला अव्यक्त पीडामा छटपटाइरहेका हुन्छन् किनकि उनीहरू आफ्ना पीडा र समस्याबारे बोल्न सक्छन् र पनि बोल्न चाहँदैनन् । भनिन्छ नि, निदाएकोलाई ब्युँझाउन सकिन्छ तर निदाएको अभिनय गरेकोलाई ब्युँझाउन सकिँदैन । हामीकहाँ त्यस्तै निदाएको अभिनय गर्ने धेरै पुरुष छन् जसले नारीका समस्या बुझेर पनि बुझ पचाउँदै आएका छन् । नारीसँग सहकार्य गर्दा आफू तल परेको ठान्छन् उनीहरू । सहअस्तित्वलाई स्वीकार गर्दा आफ्नो सत्ता गिरेको मान्छन् उनीहरू । यस्तै पितृसत्तात्मक सोचका कारण विशेष गरी मध्यमवर्गीय अनि कामकाजी महिलाहरू आफ्नो दोहोरोतेहरो भूमिका र दायित्वबाट पीडित हुने गर्छन् । उनीहरूसँग असंख्य समस्या हुन्छन् तर ती देखिँदैनन्, देखाउन पनि मिल्दैनन् कतिपय समस्या । त्यसैले त होला, अमेरिकी महिलाहरूका यस्तै समस्याका सन्दर्भमा ती समस्या अदृश्य र रहस्यका रूपमा रहेको भन्दै बेटी फ्राइडनले फेमिनिन मिस्टिक (महिला रहस्य) पुस्तक नै लेखेकी ! हो, यस्तै रहस्यमयी समस्याभित्र हाम्रो समाजका असंख्य शिक्षित अनि विभिन्न कार्यक्षेत्रमा सहभागी महिलाहरू जेलिएका छन् । यसको निराकरणका लागि त्यस्ता पुरुषहरूले आफ्ना आँखामा बाँधिएको पुरुषश्रेष्ठताको पट्टी फुकालेर समानता र सहअस्तित्वलाई आत्मसात् गर्नुपर्छ । प्रत्येक घरपरिवारमा महिला र पुरुषबीच सहकार्य एवम् सहअस्तित्वको खोजी हुने हो भने महिलाहरूलाई आफ्नो अस्तित्व र पहिचानका लागि सडकमा उत्रिनुपर्ने बाध्यता रहँदैन । विश्वमा नारीवादी चिन्तनको आरम्भका सन्दर्भमा हामी अठारौं शताब्दीको पाश्चात्य जगत्मा पुग्छौं तर पूर्वीय सनातन परम्परामा आदिकालदेखि नै रहिआएको नारीको सम्माननीय स्थानको खोजी गर्न पछि परेका छौं । आदिशक्तिका रूपमा नारीदेवतालाई पुज्ने अनि जहाँ नारीको सम्मान हुन्छ त्यहाँ भगवान् खुसी हुन्छन् भन्ने मान्यता बोकेको हाम्रो पूर्वीय परम्परामा नारी र पुरुषको सहअस्तित्वका रूपमा अर्धनारीश्वरलाई स्थापित गरिएको छ । आधा नारी आधा पुरुष अर्थात् शिव र शक्तिको मिलित रूपलाई पुज्ने हाम्रो समाज व्यवहारमा किन पुरुषश्रेष्ठताको अहंबाट मुक्त हुन सकेको छैन ? यही प्रश्नको उत्तर खोजिनु अब सही अर्थको नारीवादी चिन्तन हो । सहभावको परम्पराका अनुयायी हामीले यही सहभावलाई आत्मसात् गर्दै अघि बढ्ने हो भने नारीहरूले आफ्ना पीडा ओकल्दै अधिकार र अस्तित्व खोज्न वर्षको एक दिन नारी दिवस कुर्नुपर्दैन, उसका लागि हरेक दिन नारी दिवस बन्न जान्छ ।युगौंदेखि पितृसत्ताको जाँतोमा पिनिएका नारीहरूको सहनशीलताले हद पार गरेपछि त्यसविरुद्ध धावा बोल्दै उनीहरू आन्दोलित भए । पुरुषदमनप्रति अत्यन्त आक्रोशित उनीहरूमा पुरुषद्वेषी भावना हुनु, प्रतिशोध चेतको विकास हुनु अस्वाभाविक होइन किनकि यस्तो उग्र नारीवादी सोच घातपछिको प्रतिघातको प्रयास हो । आफ्ना हकअधिकारप्रति नारीमा आएको सचेतता देखेर परम्परागत पितृसत्तात्मक सोच भएका पुरुषहरू आफ्नो सत्ता गुम्ने भयले त्रस्त भई चेतनशील नारीहरूलाई हतोत्साही गर्न लागिपरेका छन् । यसले उत्पीडित नारी मानसिकतालाई झनै उग्र बनाउने गर्छ । उनीहरू पुरुषसत्ताविरुद्ध झनै आक्रामक हुन्छन् । आदिकालदेखि नै आधाआधा गरी सिंगो सृष्टि चलाइरहेका नारीपुरुषबीच सहभाव र सहअस्तित्व नै सही अर्थको नारीवाद हो । त्यसैले नारीवादीसँग पुरुष विचलित हुनु आवश्यक छैन ।युगौंदेखि समाजमा स्थापित पितृसत्ताले महिला उत्पीडित भएको सन्दर्भबाट उठेको नारीवादी चिन्तनको गन्तव्य पितृसत्ताको अन्त्य गरी मातृसत्ता स्थापित गर्नु कदापि होइन । सत्ता सदैव दमनकारी हुन्छ । त्यसैले साँचो अर्थमा नारीवाद सत्ताविहीन समानता र सहअस्तित्व स्थापनाको मार्गमा अग्रसर हुनुपर्छ । परिवार होस् अथवा समाज, नारी र पुरुष हातेमालो गरी अघि बढ्नुको विकल्प छैन । दुःखपीडा, हाँसोखुसी, पीरव्यथा नारीपुरुष दुवैका हुन्छन् । पीडामा दुवैका आँखा भरिन्छन्, सुखमा दुवैका ओठ मुस्कुराउँछन् भने के भिन्नता छ दुवैमा ? शारीरिक संरचनाबाहेक मानसिक संवेदना एकै भएका यी दुवैबीचको सहकार्य वर्तमान उन्नत समाजको परिचायक हो । त्यसैले चाहे शिक्षित सम्पन्न वर्गका घरपरिवारमा होस् चाहे विपन्न र अशिक्षित वर्गका झुप्राहरूमा, सहभावको प्रसार नै प्रमुख आवश्यकता हो । परिवर्तित राजनीतिकसामाजिक परिवेशसँगै नारीपुरुषको आपसी दृष्टिकोणमा परिवर्तन भएर एकले अर्काको अस्तित्व स्वीकार गरेर अघि बढ्नु नै पर्छ किनकि आखिर कतिन्जेल महिलाहरूले आफ्ना पीडा ओकलिरहने ? सडक, मञ्च, आम सञ्चार, महिलाका विचार अनि सामाजिक सञ्जालका भित्ताभरिभरि नारी उत्पीडन कहिलेसम्म पोखिइरहने ? के यसको अन्त्यको दायित्व नारीपुरुष दुवैको होइन ? त्यसैले थुप्रै राजनीतिक परिवर्तन भोगिसकेका हामीले आआफ्नो वैचारिक परिवर्तन गरौं अनि सहअस्तित्वलाई आत्मसात् गरौं ताकि अबका दिनहरूमा महिलाहरूले केवल उत्पीडन मात्र पोख्न नपरोस् ।"
विपक्षीको चेपुवामा इमरान सरकार,को बन्ला नयाँ प्रधानमन्त्री ? अविश्वासको प्रस्तावमाथि सोमबार हुने भनिएको मतदानमा इमरान खान पराजित भएको खण्डमा पाकिस्तान मुस्लिम लिग (नवाज) का नेता सेहबाज सरिफ नयाँ प्रधानमन्त्री बन्ने लगभग निश्चित छ । उनी पूर्वप्रधानमन्त्री नवाज सरिफका भाइ हुन् । नयाँ सरकार गठन भएको खण्डमा पाकिस्तान पिपुल्स पार्टी (पीपीपी) का बिलावल भुट्टो जर्दारीको पनि महत्त्वपूर्ण भूमिका मिल्ने देखिन्छ । उनी पूर्वप्रधानमन्त्री बेनजिर भुट्टो तथा पूर्वराष्ट्रपति आसिफ अलि जर्दारीका छोरा हुन् । यस्तो अवस्थामा खानले नयाँ सरकार गठन हुन नदिन चुनावको घोषणा गर्न सक्ने कतिपयको आकलन छ । पाकिस्तानमा सन् २०२३ को अक्टोबरमा चुनाव तोकिएको छ । पाकिस्तानमा यसअघि सन् १९८९ मा बेनजिर भुट्टो र सन् २००६ मा सौकत अजिज गरी दुई सत्तासीन प्रधानमन्त्रीले अविश्वासको प्रस्तावको सामना गरेका थिए । अब खान अविश्वासको प्रस्तावको सामना गर्ने तेस्रो प्रधानमन्त्री बन्नेछन् । तर अघिल्ला दुई प्रधानमन्त्रीजस्तै उनले आफ्नो पद बचाउन सक्लान् त ? त्यसका लागि संसद्मा हुने मतदान कुर्नैपर्ने भएको छ । मतदानमा जोसुकैले जितून् तर फेरि एक पटक पाकिस्तान र पाकिस्तानी जनताले हार्नेमा भने दुईमत छैन ।
प्रसारण लाइन नबन्दा १५० मेगावाट बिजुली उपयोगविहीन,"हेमन्त जोशी (काठमाडौं), आश गुरुङ (लमजुङ), टीकाप्रसाद भट्ट (रामेछाप), दीपक परियार (पोखरा) र प्रताप विष्ट (हेटौंडा)"
"क्षमता २ हजार, उत्पादन १२ सय मेगावाट मात्र","नेपालमा सञ्चालनमा रहेका विद्युत् आयोजनाको उत्पादन क्षमता २ हजार मेगावाटभन्दा बढी रहे पनि भइरहेको उत्पादन भने १ हजार २ सय हाराहारी मात्र छ । जसमा नेपाल विद्युत् प्राधिकरणअन्तर्गतका आयोजनाबाट ४३५, प्राधिकरणका सहायक कम्पनीबाट ४४९ र निजी क्षेत्रबाट ३०९ मेगावाट बिजुली उत्पादन भइरहेको प्राधिकरणका प्रवक्ता सुरेश भट्टराईले जानकारी दिए । धेरैजसो आयोजना नदी प्रवाहमा आधारित (आरओआर) भएकाले सुक्खायाममा बिजुली उत्पादन निकै घट्छ । तिनले क्षमताको आधा बराबर पनि बिजुली उत्पादन गर्न सक्दैनन् । प्राधिकरणले उपलब्ध गराएको विवरणअनुसार अहिले १४४ मेगावाटको कालीगण्डकीएबाट १२०, ५१ मेगावाटको त्रिशूलीबाट १७, ३० मेगावाटको चमेलियाबाट १५, ७० मेगावाटको मध्य मस्याङ्दीबाट ५२ र ६९ मेगावाटको मर्स्याङ्दीबाट ४६ मेगावाट बिजुली उत्पादन भइरहेको छ । यसैगरी १० मेगावाटको सुनकोसीबाट ६, ६२ मेगावाटको पुवाखोलाबाट ३ अनि साढे १ मेगावाटको सेती र १ मेगावाटको फेवाबाट १ मेगावाट बिजुली उत्पादन भइरहेको छ ।कुलेखानी १, २ र ३ गरेर १०६ मेगावाट बिजुली उत्पादन हुने गरेकामा अहिले १ सय मेगावाट मात्र बिजुली उत्पादन भइरहेको प्राधिकरणले जनाएको छ । ६० माथिल्लो त्रिशूली थ्रीए, १५ मेगावाटको देवीघाटबाट पूर्ण क्षमतामै बिजुली उत्पादन भइरहेको छ ।"
बोर्डले स्वीकृत गर्यो १४ अर्ब लगानी,काठमाडौं (कास) लगानी बोर्ड बैठकले १४ अर्ब २७ करोड रुपैयाँ बराबर लगानी स्वीकृत गरेको छ । बोर्डको ५० औं बैठकले बिहीबार सूर्यतारा सिमेन्ट उद्योगका लागि उक्त लगानी स्वीकृत गरेको हो । बैठकले तल्लो अरुण जलविद्युत् आयोजनाको विस्तृत परियोजना प्रतिवेदन (डीपीआर) स्वीकृत गरेको पनि लगानी बोर्डको कार्यालयका सहप्रवक्ता रमेश अधिकारीले जानकारी दिए । अरुण३ आयोजना बनाइरहेको भारतीय कम्पनी सतलज जलविद्युत् निगमले यो आयोजना निर्माणको अनुमति पाएको छ । माथिल्लो कर्णाली जलविद्युत् आयोजनामा वित्तीय व्यवस्थापन गर्न भारतीय कम्पनी जीएमआरलाई समय थप्ने निर्णय पनि बैठकले गरेको छ । परियोजना विकास सम्झौता (पीडीए) भएको आठ वर्षसम्म पनि जीएमआरले वित्तीय व्यवस्थापन गर्न सकेको छैन । यसअघि राष्ट्रिय योजना आयोगका उपाध्यक्ष विश्व पौडेलको संयोजकत्वमा रहेको कार्यदलले जीएमआरलाई विभिन्न सर्तसहित थप समय दिन सकिने सुझाव दिएको थियो । कार्यदलले जीएमआरसँगको सम्झौता रद्द गर्ने वा वित्तीय व्यवस्थापन गर्न उसलाई सर्तसहित डेढ वर्ष समय थप्ने दुई विकल्प दिएकामा लगानी बोर्ड बैठकले समय थपको निर्णय गरेको हो । तसर्थ जीएमआरसँग समय थपसम्बन्धी सम्झौता गरेर बोर्डको आगामी बैठकमा पेस गर्न भनिएको छ । लगानी बोर्ड बैठकले रासायनिक मल कारखाना खोल्न प्रक्रिया अघि बढाउने निर्णय पनि गरेको छ । नवलपरासीको बर्दघाटमा रासायनिक मल कारखाना स्थापनाका लागि अध्ययन अनुमति दिन जर्मनीको कम्पनी डीआईएजीसँग सम्झौता गर्ने प्रस्ताव तयार गरेर बोर्डको अर्को बैठकमा पेस गर्ने निर्णय बोर्डले गरेको हो । निजगढ अन्तर्राष्ट्रिय विमानस्थलको निर्माण मोडालिटीका लागि राष्ट्रिय योजना आयोगका उपाध्यक्षको संयोजकत्वमा अध्ययन समिति गठन गरिएको पनि अधिकारीले बताए । बोर्डको कोष स्थापनासम्बन्धी अवधारणापत्रसमेत बैठकले स्वीकृत गरेको छ ।
बजारमा साओमी १२ प्रो,"काठमाडौं (कास) साओमीले नेपाली बजारमा फ्ल्यागसिप सिरिजअन्तर्गत साओमी १२ प्रो सार्वजनिक गरेको छ । नयाँ प्रविधि र फिचर भएको फोन लिन चाहने उपभोक्ताका लागि यो मोबाइल उत्कृष्ट विकल्प बन्न सक्ने साओमी नेपालका कन्ट्री जेनेरल म्यानेजर अमित पन्डाको दाबी छ । ५० एमपी मेन वाइड एंगलको सुपेरियर ट्रिपल क्यामरा र क्वाल्कमको स्न्यापड्रागन जेन १ प्रोसेसरले साओमी १२ प्रो उत्कृष्ट छ, उनले भने । ८ केसम्मको भिडियो रेकर्ड गर्न सक्ने ५० एमपी वाइड एंगल मुख्य क्यामरासहितको यसले आकर्षक लुक दिने कम्पनीको दाबी छ । यो १२ जीबी र २५६ जीबीको स्टोरेजमा नीलो र बैजनी रङमा उपलब्ध छ । यसको मूल्य १ लाख १४ हजार ९ सय ९९ रुपैयाँ पर्ने कम्पनीले जनाएको छ ।"
मंगलमलाई नेपाल गुणस्तर चिह्न,काठमाडौं (कास) मंगलम इन्डस्ट्रिजबाट उत्पादित सीपीभीसी प्लस पाइपले नेपाल गुणस्तर चिह्न प्राप्त गरेको छ । यसका एसडीआर ११ (१५ र ५० मिमि) र एसडीआर १३५ (२० र ५० मिमि) लाई नेपाल गुणस्तर चिह्न ५७० प्रदान गरिएको हो । मंगलमका पीभीसी र एचडीपीई पाइपले भने यसअघि नै नेपाल गुणस्तर मान्यता पाइसकेका छन् । गुणस्तर तथा नापतौल विभागले विभिन्न नेपाली उत्पादनलाई गुणस्तरको मानकका रूपमा यो चिह्न प्रदान गर्दै आएको छ । नेपाल गुणस्तर चिह्न पाउनु उल्लेखनीय उपलब्धि रहेको मंगलम इन्डस्ट्रिजका उपाध्यक्ष प्रदप्प शुक्लाले बताए । यसले भविष्यमा अझै गुणस्तरीय उत्पादन गर्न हौसला दिएको उनको भनाइ छ ।
सजिलोको रिब्रान्डिङ,"काठमाडौं (कास) सजिलो मर्मत सेवालाई रिब्रान्डिङ गरिएको छ । स्थापनाको ५ वर्षको कार्यकालपछि कम्पनीको रिब्रान्डिङ गरिएको कम्पनीले जनाएको छ । घरायसी मर्मत सेवा प्रदान गर्दै आएको कम्पनीले अन्य धेरै सेवा पनि प्रदान गर्न थालेपछि रिब्रान्डिङ गरिएको बताइएको छ । कम्पनीले सजिलो सेवामार्फत किट नियन्त्रण, घरको तथा पानी ट्यांकीको सरसफाइ, घरमै सौन्दर्य सेवा आल्मुनियमका झ्यालढोका तथा विभाजनलगायत आवश्यक सेवा पनि प्रदान गर्ने बताएको छ ।"
वैशाख ३ मा दरबारमार्ग महोत्सव,"काठमाडौं (कास) नयाँ वर्षका अवसरमा सडक महोत्सव आयोजना हुने भएको छ । कोभिडले थलिएको लघु, घरेलु, साना तथा मझौला उद्यम एवं पर्यटन उद्योग पुनरुत्थानका लागि काठमाडौंको दरबारमार्गमा १५औं दरबारमार्ग महोत्सव २०७९ हुन लागेको हो । नेपाल उद्योग वाणिज्य महासंघ, रेस्टुरेन्ट एन्ड बार एसोसिएसन नेपाल र दरबारमार्ग विकास बोर्डले एनसेलसँगको सहकार्यमा वैशाख ३ मा महोत्सव आयोजना गर्न लागिएको हो । आन्तरिक पर्यटन प्रवर्द्धन गरी देशको पर्यटन विकासमा सघाउने र नेपाली उत्पादन एवं संस्कृतिको प्रवर्द्धन गर्ने उद्देश्यले महोत्सव आयोजना गर्न लागिएको आयोजकले बताएको छ ।"
डेढ दर्जन पत्रकारलाई पुरस्कार,काठमाडौं (कास) रिपोर्टर्स क्लबको वार्षिकोत्सवमा डेढ दर्जन पत्रकार पुरस्कृत भएका छन् । कृष्णप्रसाद भट्टराई स्मृति पत्रकारिता पुरस्कारकिशोर नेपाल र तेजेन्द्रसुन्तली खड्का स्मृति आर्थिक पत्रकारिता पुरस्कार कुवेर चालिसेलाई प्रदान गरिएको छ । पुरस्कारको राशि जनही १ लाख छ । तारिणीप्रसाद कोइराला स्मृति पत्रकारिता पुरस्कारबाट कान्तिपुरकर्मी कुलचन्द्र न्यौपाने पुरस्कृत भएका छन् ।
परदेशको पसिना सार्वजनिक,"काठमाडौं (कास) वैदेशिक रोजगारी र रेमिट्यान्सका अर्थसामाजिक आयाम समेटेर तयार पारिएको पुस्तक परदेशको पसिना बिहीबार सार्वजनिक भएको छ । पुस्तकमा महिला, दलित समुदायको आर्थिक उत्थानमा वैदेशिक रोजगारीको भूमिका, वैदेशिक रोजगारी इतिहास र यससम्बन्धी सरकारी नीति, रेमिट्यान्सको महत्त्व, यसको प्रयोगबारे स्थापित मान्यता र अवधारणामाथिका प्रश्नलगायत विषयमा चर्चा गरिएको छ ।प्रकाशक किताब पब्लिसर्स प्रालिकी प्रमुख कार्यकारी अधिकृत कल्पना ढकालका अनुसार विभिन्न अध्ययन, अनुसन्धान र उपलब्ध तथ्यांकका साथमा सम्बन्धित विषय विज्ञ र ज्ञातासँगको कुराकानीसमेत समेटेर पुस्तक तयार गरिएको हो । लेखक तथा पत्रकार यज्ञशले सम्पादन गरेको पुस्तकमा मैना धिताल, राजाराम गौतम, तुलानारायण साह, रमेश कुमार, सजना बराल, रामचन्द्र श्रेष्ठ र जनकराज सापकोटाका सातवटा लेख समाविष्ट छन् । देशको अर्थतन्त्रमा कुल गार्हस्थ्य उत्पादनको अनुपातमा एक चौथाइ योगदान भएको र विकराल बेरोजगारी समस्यालाई निकास दिने वैदेशिक रोजगारीका धेरै आयामबारे चर्चा हुनुपर्नेजस्तो लाग्छ, पुस्तकबारे सम्पादक यज्ञशले भने, मानव विकास सूचकांकलगायत सामाजिकआर्थिक विकासमा समेत योगदान पुर्याउने वैदेशिक रोजगारीबारे पुस्तकमा तथ्यपरक विश्लेषणको प्रयास गरिएको छ ।"
सुरु भयो निफको पाँचौं संस्करण,"काठमाडौं (कास) नेपाल अन्तर्राष्ट्रिय चलचित्र महोत्सव (निफ) को पाँचौं संस्करण बिहीबार सुरु भएको छ । ४६ मिनेट लामो गोरु पर्व डकुमेन्ट्री देखाउँदै महोत्सव सुरु भएको हो । विश्वभरका कथाहरूको उत्सव नेपाल अन्तर्राष्ट्रिय चलचित्र महोत्सव को नारा राखिएको महोत्सव पाँच दिन चल्नेछ । महोत्सवका अध्यक्ष केपी पाठकका अनुसार राष्ट्रिय सभागृह र पर्यटन बोर्डको हलमा ३८ देशका ८९ फिल्म देखाइनेछ । यस्तो महोत्सवले प्रदर्शन भएका अन्तर्राष्ट्रिय फिल्म हेर्दै आफ्नो फिल्म मेकिङको स्तर मापन गर्ने अवसर दिएको चलचित्र विकास बोर्डका अध्यक्ष दयाराम दाहालले बताए । महोत्सवमा ७ विधाको प्रतिस्पर्धामा १४ वटा पुरस्कार वितरण गरिनेछ । नेपाली प्रतिस्पर्धामा ५० हजार नगद पुरस्कारसहितको बेस्ट डकुमेन्ट्री अवार्ड पनि थप गरिएको छ । यससँगै अन्तर्राष्ट्रिय विधामा सर्वोत्कृष्ट फिचर फिल्मलाई १५ सय अमेरिकी डलर राशिसहित गौतम बुद्ध अवार्ड प्रदान गरिनेछ भने राष्ट्रिय तथा अन्तर्राष्ट्रिय फिचर फिल्मबाट इन्टरनेसनल फेडेरेसन अफ फिल्म सोसाइटिज डन किहोटे अवार्ड पनि प्रदान गरिनेछ । यस्तै, सर्वोत्कृष्ट वृत्तचित्रलाई १ हजार डलर राशिको माउन्ट एभरेस्ट अवार्ड, सर्वोत्कृष्ट एनिमेटेड फिल्मलाई ५ सय डलरको मञ्जुश्री अवार्ड, सर्वोत्कृष्ट लघु फिल्मलाई ५ सय डलर राशीको वाग्मती अवार्ड प्रदान गरिनेछ । नेपाली प्रतिस्पर्धाअन्तर्गत उत्कृष्ट फिचर फिल्मलाई १ लाख नगद र ट्रफी, उत्कृष्ट सर्ट फिल्मलाई नगद ५० हजार र ट्रफी, उत्कृष्ट वृत्तचित्रलाई ५० हजार नगद र ट्रफी तथा लघु फिल्ममध्येबाट उत्कृष्ट फिल्म निर्देशकलाई ट्रफी प्रदान गरिनेछ ।"
बेहोसीको दशकपछि 'कुरो दामी हो,"(काठमाडौं)  गायक शिव परियारले झन्डै ११ वर्षअघि गीत गाएका थिए बेहोसीपछि त होसमा आउँदा क्या दामी भो । राजेन्द्र थापाको शब्दमा गाएको यो गीतले परियारको सांगीतिक करिअरमा नयाँ खुड्किलो थप्यो । रक्सीको गीत गायो भन्नेहरूका लागि उनले नयाँ गीत लिएर आएका छन्, दशकपछि । थापाकै शब्द रचनामा परियारले स्वरबद्ध गरेको कुरो दामी हो (क्या दामी भो२) हालै मात्र सार्वजनिक भएको छ । सत्ताको बागडोरकै लागि राजनीतिक पार्टीहरू एकआपसमा जोडिने र टुक्रिने क्रम जारी छ । नेतादेखि जनतासम्म एक न एक कुरा प्राप्तिका लागि भागदौड यथावत् छ । चाहे त्यो राजनीति होस् या पारिवारिक । व्यक्तिगत नै किन नहोस्, चाहिनेभन्दा बेसी अर्थात् अचाक्ली भयो भने राम्रो हुन्न भन्ने सन्देशका साथ गीतकार थापाले उक्त गीत लेखेका हुन् । अचाक्ली रौसीले लिभर प्वाल पार्नी रैछअचाक्ली मायाले कलेजी प्वाल पार्नी रैछअचाक्ली क्यै नि गर्न नहुनी रैछऐले आर थाभो कुरो दामी हो ।थापाका अनुसार क्या दामी भो गीतको दोस्रो भागकै रूपमा कुरो दामी हो आएको हो । देशको राजनीतिक अवस्था, दलका नेता तथा जनताको अवस्थाले अहिलेको गीत सिर्जना भएको थापाले सुनाए । मैले यस गीतमा राजनीतिक नेता, जात, उमेर, थर सबैलाई समेट्ने प्रयास गरेको छु, उनले भने, यसमा बिम्बात्मक रूपमा प्रत्येक लाइनमा अर्थ छ र गीतले कसैको विरुद्धमा बोलेको छैन । गीतले राजनीतिक विषयलाई बिम्बात्मक रूपमा उठान गरेर सामाजिक दृष्टिकोणमा ढाल्न खोजिएको थापाको तर्क छ । अचाक्ली भएमा रक्सी होस् या माया दुवै कलेजोका लागि नराम्रो हो भन्ने सन्देश दिए पनि यसका पछाडि समकालीन राजनीतिक तथा सामाजिक विषयले छुन खोजिएको उनको भनाइ छ । राजनीतिक दल, पारिवारिक तथा व्यक्तिगत कचकच, अत्यधिक खर्च, टेन्सन जस्ता कुरा अचाक्ली भएमा मानिसका लागि हानि हो भन्ने कुरालाई उनले गीतमा बोलेका छन् । प्रेम, जात र थरको कुरालाई समेत जोडेर यी सबै पक्ष अति भएमा खति हुने संकेत गर्दै थापाले गीतमार्फत सतर्क हुन आह्वान गरेका छन् । सबै कुरा ठिक्क भए मात्र राम्रो हुन्छ । अचाक्ली भएमा भएको कुरा पनि बिग्रन सक्छ । यो कुरा दामी नै त हो, उनले भने । थापाको रचनामा बिम्बात्मक शैली र लय त छँदै छ, त्यसमाथि नयाँ पुस्तालाई सम्बोधन गर्न सक्ने शब्द चयनमा समेत उनी सचेत छन् । संगीतलाई समय र पुस्ताअनुसार ढाल्न सके मात्र सर्जक र सिर्जना सदाबहार बन्न सक्छ भन्नेमा आफू ढुक्क भएको उनले बताए । गायक परियार भने सिधै गीतको सतही अर्थतिर नै जान्छन् । अचाक्ली माया र अचाक्ली रक्सी आवश्यकताभन्दा बढी भएमा शारीरिक तथा मानसिक चोटसम्म पुग्न सक्ने उनले बताए । मद्यपान स्वास्थ्यका लागि हानिकारक छ भन्ने चेतनामूलक सन्देश गीतमा समेटिएको उनको भनाइ छ । शिवले रक्सीसम्बन्धी गीत गायो भने मात्र चल्छ भन्ने एक खालको आरोप थियो, उनले हाँस्दै भने, त्यसलाई निदान गर्न यो गीत सहायता हुन सक्छ । थापाका शब्दमा यसबीच अरू गीत गाए पनि दशकअघिको गीत जोड्न यो नयाँ गीत अर्थपूर्ण हुने उनले बताए । क्या दामी भो गीत आफ्नो सांगीतिक यात्राको टर्निङ पोइन्टसमेत बनेको उनको भनाइ छ । म आफैं गायक तथा प्रोड्युसर भएकाले गीतमा व्यक्तिगत रूपमा आत्मसमीक्षा र आर्थिक लगानीका कुरा त पक्कै आउला तर यो गीत मेरा लागि, अग्रज स्रष्टाका लागि ठूलो सम्मान हो, उनले भने । गीतमा दीपक सिलवालको संगीत र साहस शाक्यको एरेन्ज छ ।"
दोहोरीमा ११ समूहबीच प्रतिस्पर्धा,"काठमाडौं (कास) टुबोर्ग छैटौं राष्ट्रिय रनिङ सिल्ड खुला दोहोरी गीत प्रतियोगिता २०७८ को दोस्रो दिन बिहीबार ११ समूहबीच प्रतिस्पर्धा भएको छ । प्रतियोगितामा कुल ६१ समूह सहभागी छन् । बाँकी समूहबीच शुक्रबार प्रतिस्पर्धा हुनेछ । बिहीबार आजीवन सदस्यता लिने र सहयोगीहरूलाई सम्मानसमेत गरियो । यस्तै, राष्ट्रिय लोक तथा दोहोरी गीत प्रतिष्ठान नेपालको दृष्टिविहीन शाखालाई स्वीकृति दिँदै प्रमाणपत्रसमेत प्रदान गरिएको छ । प्रतिष्ठानका केन्द्रीय अध्यक्ष रमेश बीजीको अध्यक्षता र संस्कृति मन्त्रालयका सहसचिव टुकराज काफ्लेको प्रमुख आतिथ्यता रहेको कार्यक्रम पूर्वकेन्द्रीय अध्यक्ष प्रजापति पराजुलीले सञ्चालन गरेका थिए । बुधबार औपचारिक उद्घाटन गरिए पनि प्रतियोगिता बिहीबारदेखि सुरु भएको हो । प्रतियोगिताको निर्णायक संयोजकमा चन्द्र शर्मा, सहसंयोजकमा बद्री पंगेनी रहेका छन् । विजयी प्रतियोगीलाई नगदसहित विशिष्ट सम्मान दिइनेछ । विश्वव्यापी महामारी कोभिडका कारण कार्यक्रम दुई वर्ष रोकिएको थियो ।"
मकवानपुर च्याम्पियन,"(चितवन)  मकवानपुरले भरतपुर मेयर कप एक दिवसीय क्रिकेट प्रतियोगिताको उपाधि जितेको छ । रामपुरको निर्माणाधीन गौतमबुद्ध अन्तर्राष्ट्रिय क्रिकेट रंगशालामा बिहीबार फाइनलमा मकवानपुरले नवलपुरलाई १ सय ७४ रनले पराजित गरेको हो । मकवानपुरले ५० हजार रुपैयाँ प्राप्त गरेको छ । उपविजेता नवलपुरले २० हजार पायो । टस जितेको मकवानपुरले ४० ओभरमा अलआउट हुँदा २ सय २५ रन बनायो । मकवानपुरका ब्याटर विशाल फुँयालले ६९, शुभ कंसाकारले ४३, आकाश घिमिरेले २४ र गौरव खड्काले २० रन बनाए । नवलपुरका कमल परियारले ४९ रन खर्चिंदै ६ विकेट लिए । विशाल पौडेल, अप्रजित पौडेल, रिजन काफ्ले र प्रशान्त आचार्यले ११ विकेट लिए । २ सय २६ रनको लक्ष्य पछ्याएको नवलपुर १६४ ओभरमा ५१ रनमै अलआउट भयो । शुभम खरेलले १३ र दीपक डुम्रेले ११ रन बनाए भने अन्य ब्याटरले दोहोरो अंकमा रन बनाउन सकेनन् । रिजन ढकालले ७, रामनरेश गिरी र विपुल खनालले ११ विकेट लिए । प्लेयर अफ द म्याच मकवानपुरका रिजन ढकाल भए । उत्कृष्ट खेलाडी उनै रिजन भए । मकवानपुरकै शुभ कंसाकार उत्कृष्ट ब्याटर र नवलपुरका कमल परियार उत्कृष्ट बलर घोषित भए । विजेतालाई समापन भरतपुर महानगरपालिकाका शैक्षिक महाशाखा प्रमुख महेन्द्र पौडेल र खेलकुद शाखाका प्रमुख शिवप्रसाद ढुंगानाले पुरस्कृत गरे ।नारायणी एडभरटाइजिङका अध्यक्ष राजु चौधरीको अध्यक्षतामा सम्पन्न कार्यक्रममा चितवन जिल्ला क्रिकेट संघका अध्यक्ष कैलाश प्रधानले क्रिकेटबारे मन्तव्य राखे ।"
उपाधि नजिक नेपाल,"(काठमाडौं)  लगातार तेस्रो खेल जित्दै नेपाल त्रिकोणात्मक ट्वान्टी२० शृंखलाको एक खेलअगावै फाइनल पुगेको छ । नेपालले बिहीबार पपुवा न्युगिनी (पीएनजी) लाई ३७ रनले पराजित गर्यो । करण केसीले ह्याट्रिकसहित ५ विकेट लिएपछि २ सय ४ रनको लक्ष्य पाएको पीएनजी १९४ ओभरमा १ सय ६६ रनमा अलआउट भयो । नेपालको ठीक विपरीत पीएनजीको यो लगातार तेस्रो हार हो । पीएनजीले शुक्रबार मलेसियाको सामना गर्नेछ । फाइनलमा पुग्न पीएनजीलाई यो खेल जित्नैपर्छ । नेपालले शनिबार मलेसियासँग राउन्ड रोबिन लिगको अन्तिम खेल खेल्नेछ । करणले दुवै ओपनर लेगा सिएका र कप्तान असाद भालालाई समान १ रनमा आउट गरे । अन्तिम ओभरमा करणले चाड सोपर (२), सिमोन अटोइ (०) र नोसाइना पोकाना (०) लाई आउट गरी ट्वान्टी२० अन्तर्राष्ट्रियमा ह्याट्रिक विकेट लिने पहिलो नेपाली खेलाडी बने । करणले ३४ ओभरमा २१ रन खर्चेर ५ विकेट लिएका हुन् । चार्ल्स अमिनीले सर्वाधिक ४७ बलमा सर्वाधिक ६२ रन बनाउनेक्रममा ९ चौका प्रहार गरे । टोनी उराले २२ बलमा २ चौका र ४ छक्का प्रहार गर्दै ४३ रन बनाए । नोर्मन भानुआ १७ र सेसे बाउले २५ रन बनाए । दुवैलाई अविनाश बोहराले लगातार बलमा आउट गरे । अविनाशसँगै सोमपाल कामीले समान २ र कप्तान सन्दीप लामिछानेले १ विकेट लिए ।यसअघि पीएनजीले त्रिवि क्रिकेट मैदानमा बिहीबार टस जितेर फिल्डिङ गर्ने निर्णय गरेपछि ब्याटिङ गरेको नेपालले निर्धारित २० ओभरमा ६ विकेट गुमाई २ सय ३ रन बनायो । कप्तान सन्दीप लामिछानेको भनाइअनुसार २ सय रनको स्कोर नघाएसँगै नेपालले खेल जित्ने निश्चित गरिसकेको थियो । दीपेन्द्रसिंह ऐरीले नेपालबाट ३३ बलमा सर्वाधिक ६६ रन बनाए । उनले १८ औं ओभरमा नोर्मन भानुआलाई लगातार तीन छक्का प्रहार गर्दै अर्धशतक पूरा गरे । दीपेन्द्रले कुल ३ चौका र ४ छक्का प्रहार गरे । नेपालले १८ औं ओभरमा २४ र १९ औं ओभरमा ३२ रन जोड्यो । डेब्यु गरिरहेका मोहम्मद आदिल अलामले १९ औं ओभरमा नोसाइना पोकानालाई ३ छक्का र १ चौका तथा दीपेन्द्रले १ छक्का प्रहार गरे । पोकानाले सोही ओभरको अन्तिम बलमा दीपेन्द्रलाई क्याचआउट गराए । दीपेन्द्र र आदिलले चौथो विकेटमा ७६ रनको साझेदारी गरे । आदिलले ११ बलमा १ चौका र ३ छक्का प्रहार गर्दै ३१ रन बनाए । काबुआ मोरेआले अन्तिम ओभरमा आदिल, दिलीप नाथ (०) र करण केसी (१) लाई आउट गरे । नेपालले अन्तिम ओभरमा ४ रनमात्र बनाउन सक्यो । आरिफ शेख २ रनमा अविजित रहे ।कुशल भुर्तेल र आसिफ शेखले ७ ओभरभित्र ४२ रन जोडेर नेपाललाई राम्रो सुरुआत दिलाएका थिए । कुशल २० बलमा १७ रन बनाई आउट भए । पछिल्ला दुई खेलमा नेपालबाट उच्च स्कोर बनाएका आसिफले २९ बलमा ४ चौका र १ छक्का प्रहार गर्दै ३८ रन बनाए । रोहित पौडेलले ४१ रन बनाए । उनले २३ बलमा ४ चौका र २ छक्का प्रहार गरे । ट्वान्टी २० अन्तर्राष्ट्रियमा नेपालको यो ५० औं खेल थियो । नेपालले शृंखलामा पीएनजीलाई १५ रनले र मलेसियालाई ६ विकेटले हराएको थियो ।"
मनाङ र पुलिस भिड्दै,"(बिर्तामोड)  दमक गोल्डकप फुटबल प्रतियोगिताको उपाधिका लागि शुक्रबार मनाङ मर्स्याङ्दी र नेपाल पुलिस क्लब फाइनल भिड्ने भएका छन् । चिरप्रतिद्वन्द्वी यी दुईले दमक गोल्डकपको उपाधिलाई दोस्रो पटक फाइनल खेल्न लागेका हुन् । पुलिस डिफेन्डिङ च्याम्पियन हो । २०७५ सालमा आयोजित गोल्डकपको फाइनलमा मनाङलाई हराएर पुलिसले उपाधि जितेको थियो । बिहीबार प्रिम्याच कन्फ्रेन्समा दुवै क्लबले उपाधि जित्ने दाबी गरेका छन् । मनाङले सिजनको दोस्रो उपाधि जित्ने तयारीमा छ । खप्तड गोल्डकप जितेको तेस्रो सातापछि पूर्वबाट दोस्रो उपाधि उचाल्ने लक्ष्य राखेको मनाङका प्रशिक्षक राजेन्द्र तामाङले बताए । उनले आफ्ना खेलाडी सबै फिट रहेकाले उपाधि जित्न गाह्रो नहुने दाबी गरे । फाइनलका लागि सबै खेलाडी दमक आइसकेका छन् । खेलाडीहरू पनि सबै फिट नै छन्, तामाङले भने, फाइनलमा पुगिसकेपछि उपाधि जित्ने नै प्रमुख लक्ष्य हुन्छ । त्यही रणनीतिअनुसार मैदान उत्रने तयारीमा छौं । उनले यो सिजनमा पुलिससँगको भेटमा लगातार जित हासिल गर्दै आएकाले दमक गोल्डकपको फाइनल भेट नयाँ नभएको सुनाए । पुलिसका प्रशिक्षक अनन्तराज थापाले आफूहरू सिजनको पहिलो उपाधि जित्ने रणनीतिमा रहेको बताए । साबिक विजेता भएकाले उपाधि रक्षा गर्ने आत्मविश्वास राम्रो रहेको उनले सुनाए । उनले फाइनलमा ९० मिनेटभित्रै नतिजा निकाल्ने गरी रणनीति बनाइरहेको बताए । यसपालि हाम्रा लागि लिग राम्रो भएन । तर, हामीले खेल सुधारिसकेका छौं, थापाले भने, हाम्रो टिममा विदेशी खेलाडी छैनन् । पुरानै खेलाडीले खेलिरहेका छौं । ठीकै छ, फाइनल जित्छौं भन्ने आत्मविश्वास छ । मनाङका स्ट्राइकर अञ्जन विष्टले यसपालि दमक गोल्डकपको उपाधि गुम्न नदिने बताए । उनले गत संस्करणको हारको बदला लिँदै उपाधि जित्नेमा विश्वस्त रहेको बताए । टिममा सबै खेलाडी राम्रा छन् । हामीले सबै खेललाई फाइनल सम्झिएर खेल्ने गरेका छौं । त्यसमाथि फाइनल खेल नै खेल्नुपर्दा त झन सिरियस भएर खेल्छौं । त्यसैले यो पटक गोल्डकप हामी जित्छौं भन्ने विश्वास छ, उनले भने । पुलिसका खेलाडी राम वलीले प्रशिक्षकको रणनीतिअनुसार खेलिने भएकाले फाइनल उपाधि जितअनुसार रणनीति आउनेमा आशावादी रहेको बताए । उनले क्वाटरफाइनल र सेमिफाइनलमा बलिया टिमलाई पराजित गर्दै फाइनलसम्म आइपुगेकाले फेरि उपाधि जित्नेमा आफूहरू विश्वस्त रहेको बताए । यो सिजनमा तेस्रोपल्ट मनाङ र पुलिसको भेट हुन लागेको हो । यसअघि दुवै भेटमा मनाङले बाजी मारेको थियो । सेमिफाइनलमा दार्जिलिङको मानेभञ्ज्याङ फुटबल क्लबलाई पराजित गर्दै मनाङ र गोर्खा ब्वाइज रूपन्देहीलाई पराजित गर्दै पुलिसले फाइनल यात्रा तय गरेका हुन् । विजेताले १३ लाख ११ हजार र उपविजेताले ६ लाख ११ हजार रुपैयाँ पुरस्कार प्राप्त गर्नेछन् । विधागततर्फ ७ खेलाडीलाई पुरस्कृत गर्ने नगर खेलकुद विकास समितिका अध्यक्ष भीमराज चम्लागाईंले जानकारी दिए । सर्वोत्कृष्ट खेलाडीले मोटरसाइकल पाउनेछन् । सर्वाधिक गोलकर्ता, उत्कृष्ट गोलरक्षक, डिफेन्डर, मिडफिल्डर, प्रशिक्षक र फरवार्डले जनही २१ हजार रुपैयाँ प्राप्त गर्नेछन् ।"
बन्द प्रशिक्षणमा २४ खेलाडी,"काठमाडौं (कास) नेपाली राष्ट्रिय फुटबल टोलीका मुख्य प्रशिक्षक अब्दुल्लाह अल्मुताइरीले बिहीबार एसिया कप छनोटको तेस्रो चरण तयारीलाई २४ सदस्यीय टिम घोषणा गरेका छन् । अखिल नेपाल फुटबल संघ (एन्फा) का अनुसार अब टोलीको बन्द प्रशिक्षण सुरु हुनेछ । घोषित टिममा विशाल राई छैनन् । चोटमुक्त भएका नवयुग श्रेष्ठ र विकास खवासले भने पुनरागमन गरेका छन् । टिमका अन्य खेलाडीमा किरण लिम्बु, दीप कार्की, विशाल श्रेष्ठ, अनन्त तामाङ, अञ्जन विष्ट, एरिक विष्ट, आयुश घलान, विमल घर्तीमगर, दर्शन गुरुङ, देवेन्द्र तामाङ, दिनेश राजवंशी, गौतम श्रेष्ठ, मनीष डाँगी, पुजन उपरकोटी, रोहित चन्द, सन्तोष तामाङ, सुजल श्रेष्ठ, सुमन अर्याल, सुमन लामा, सुनील बल, सुरजज्यू ठकुरी र तेज तामाङ छन् । यस घोषणासँगै एएफसी कप प्रारम्भिक छनोट खेल्ने तयारीमा रहेका मछिन्द्र क्लबका खेलाडी पनि टिममा फर्केका छन् । एसिया कप छनोटको तेस्रो चरणमा नेपाल समूह ए मा रहेको छ । यसमा टिममा कुवेत, इन्डोनेसिया र जोर्डन छन् । जुन ८ देखि १४ सम्म हुने छनोट खेल कुवेतमा हुनेछ ।"
एपीएफ फाइनलमा,(बारा)  सिमरा रंगशालामा बिहीबार दोस्रो सेमिफाइनलमा सर्लाहीको वाग्मती युवा क्लबलाई ४१ ले हराउँदै नेपाल एपीएफ क्लब जितपुरसिमरा गोल्डकप फुटबलको फाइनलमा पुगेको छ । एपीएफले अब उपाधिका लागि एनआरटी क्लबसँग शनिबार प्रतिस्पर्धा गर्नेछ । एपीएफ दोस्रो पटक उपािध नजिक पुगेको हो । यसअघि एपीएफ दोस्रो संस्करणमा फाइनलमा हिमालयन शेर्पासँग पराजित भएको थियो । आयोजकलाई ३२ ले पराजित गर्दै एनआरटी फाइनलमा पुगिसकेको छ । एपीएफलाई फाइनल पुर्याउन अर्मान्ड बेडमले दुई गोल गरे भने सविन गुरुङ र प्रदीप लामाले एकएक गोल थपेका थिए । वाग्मतीबाट अनिल रानामगरले एक गोल फर्काए । वाग्मतीमाथि सहज जित हात पार्नेक्रममा एपीएफले १२ औं मिनेटमा सविन गुरुङको गोलबाट अग्रता लिएको थियो । बक्सभित्र पाएको बलमा सविनले गोल गरे । वाग्मतीको रक्षापंक्ति सम्हालिन नसक्दा सविनले प्रहारले सिधैं जालीको सम्पर्कमा पुगेको थियो । बीएफसी चितवनलाई २१ र साबिक बिजेता संकटा क्लबलाई १० ले पराजित गर्दै सेमिफाइनल यात्रा तय गरेको वाग्मतीलाई उपाधि दावेदारका रुपमा हेरिएको थियो । तर ए डिभिजन टोली एपीएफसँग आकर्षक खेल प्रदर्शन गर्न नसकेपछि वाग्मती अन्तिम चारबाटै घर फर्कन बाध्य भएको हो । एपीएफले १६ औं मिनेटमा दोस्रो गोल थप्यो । अर्मान्डले गोल गर्दै खेल २० को स्थितिमा पुर्याए । अघिल्ला दुई खेलमा आकर्षक खेल प्रदर्शन गर्दै घरेलु दर्शकको मन जितेको वाग्मतीले एपीएफविरुद्ध राम्रो सुरुवात गर्न सकेन । सुरुदेखि नै तालमेलको खोजीमा रहेको वाग्मतीविरुद्ध एपीएफले दबाब कायम राख्दै स्कोर निकालेको थियो । दुई गोलले पछि परेपछि दबाबमा देखिएको वाग्मतीले ३६ औं मिनेटमा गोल गर्ने अवसर गुमायो । बक्सभित्र वाग्मतीका कोएरा फ्लोरेन्टले मिलाएको पासमा दीपेश चाम्लिङ राई अवसरबाट चुके । अर्को अवसरमा भने वाग्मती सफल भयो । अनिल रानामगरले उत्कृष्ट गोल गर्दै बाग्मतीलाई खेलमा फर्काउने प्रयास गरे । उनको प्रहार नियन्त्रणमा लिन एपीएफका गोलरक्षक राजु नगरकोटी असफल देखिए । हिमालयन शेर्पाविरुद्ध ३२ को जित निकाल्दै सेमिफाइनल पुगेको एपीएफले पहिलो हाफको इन्ज्युरी समयमा पेनाल्टी अवसर सदुपयोग गर्न सकेनन् । वाग्मतीबाट खेलेका थ्रीस्टारका गोलरक्षक प्रिसोले बिके तामाङलाई लडाएपछि रेफ्री प्रकाशनाथ श्रेष्ठले पेनाल्टी अवसर दिए । पेनाल्टीमा एपीएफका आभाष लामिछाने गोल गर्न चुके । उनको प्रहार प्रिसोले बचाए । एपीएफले ७९ औं मिनेटमा तेस्रो गोल थप्यो । अर्मान्ड बेडमले उत्कृष्ट हेडमार्फत गोल गरे । व्यक्तिगत दोस्रो गोल गरेका अर्मान्डको हेडर प्रशंसा गर्न लायक थियो । प्रतियोगितामा उनको यो तेस्रो गोल हो । दोस्रो हाफमा सुधारिएको प्रदर्शन गरे पनि फिनिसिङमा चुकेको वाग्मतीले ८३ औं मिनेटमा चौथो गोल खान पुग्यो । म्यान अफ द म्याच प्रदीप लामाले बक्सभित्र प्राप्त बल गोलमा परिणत गरे । उनको प्रहार वाग्मतीका गोलरक्षक प्रिसोले नियन्त्रणमा लिन सकेनन् । अन्तिम समयमा लगातार दुई गोल खाएपछि दबाबमा परेको वाग्मतीले ४१ हार आत्मसाथ गर्न बाध्य भयो ।
बक्सिङ टोली फुकेट जाने,"काठमाडौं (कास) थाइल्यान्ड ओपन अन्तर्राष्ट्रिय बक्सिङ प्रतियोगितामा नेपालका ५ खेलाडीले प्रतिस्पर्धा गर्ने भएका छन् । उनीहरूसहित ७ सदस्यीय नेपाली टोली शुक्रबार थाइल्यान्डको फुकेट जाँदै छ । अप्रिल १ देखि १० सम्म हुने प्रतियोगितामा १ पुरुष र ४ महिला खेलाडी प्रतिस्पर्धी छन् । पुरुषमा १३ औं सागका स्वर्ण विजेता भूपेन्द्र थापामगरले ६३ केजी तौल समूह, महिला ४८ केजीमा सुस्मा तामाङ, ५१ केजीमा १३ औं सागकी स्वर्णधारी मीनु गुरुङ, ५४ केजीमा चन्द्रकला थापा र ६० केजीमा पुनम रावलले प्रतिस्पर्धा गर्नेछन् ।प्रशिक्षकमा मुख्य प्रशिक्षक प्रकाश थापामगर तथा निर्णायकमा रेफ्रीजज धनकुमार मैनाली छन् । टोलीलाई बिहीबार बिदाइ गरियो ।"
