शीर्षक,विवरण
"ढुकुटीमा ३ खर्ब ३६ अर्ब, बैंकमा तरलता अभाव","यस वर्षको बजेटबाट चैत मसान्तसम्म कुल ७ खर्ब ९४ अर्ब अर्थात् ४८६४ प्रतिशत खर्च  पुँजीगत (विकास) शीर्षकमा ३ खर्ब ७८ अर्ब बजेट छुट्याइएकोमा १ खर्ब ३ अर्ब अर्थात् २७४५ प्रतिशत मात्र खर्च  चालु शीर्षकमा विनियोजित १० खर्ब ६५ अर्बमध्ये ६ खर्ब २५ अर्ब अर्थात् ५८७२ प्रतिशत खर्च  खर्च हुन नसकेको ३ खर्ब ३६ अर्बमध्ये संघमा १ खर्ब ५६ अर्ब र स्थानीय तहमा १ खर्ब ८० अर्ब रूपैयाँ(काठमाडौं)बैंकमा तरलता अभाव हुनाले देशको वित्तीय प्रणाली सकसमा छ । प्रमुख कारण सरकार आफैं हो जसले आर्थिक वर्षको ९ महिनामा २७ प्रतिशत मात्रै पुँजीगत बजेट खर्च गरेको छ । ढुकुटीमा तीन खर्ब रुपैयाँ मौज्दात हुँदा बजारमा पैसा परिचालन हुन सकेको छैन । सरकारले मासिक औसत १० प्रतिशतका हिसाबले पुँजीगत खर्च गर्ने गरी काम गरिरहेको बताइरहँदा वास्तविक तथ्यांक भने निकै कमजोर छ । चालु आर्थिक वर्षको ९ महिनासम्म सरकारले मासिक औसत ३ प्रतिशत मात्रै बजेट खर्च गरेको छ । बाँकी तीन महिनामा बजेटको बाढी लाग्यो भने पनि गुणस्तरीय विकास हुन कठिन छ । चालु आर्थिक वर्षको ९ महिनामा सरकारको कुल बजेट खर्च ४८६४ प्रतिशत बराबर रहेको महालेखा नियन्त्रक कार्यालयको तथ्यांकबाट देखिन्छ । चैत मसान्तसम्ममा ७ खर्ब ९४ अर्ब २५ करोड बराबर खर्च भएको छ, जसमध्ये चालु शीर्षकमा ६ खर्ब २५ अर्ब ५० करोड रुपैयाँ खर्च भएको छ । यो रकम चालु आर्थिक वर्षका लागि चालु शीर्षकमा विनियोजित १० खर्ब ६५ अर्ब बजेटको ५८७२ प्रतिशत हो । त्यस्तै, पुँजीगत शीर्षकमा ३ खर्ब ७८ अर्ब बजेट छुट्याइएकामा हालसम्म २७४५ प्रतिशत अर्थात् १ खर्ब ३ अर्ब ७८ करोड रुपैयाँ मात्र खर्च भएको छ । त्यस्तै वित्तीय व्यवस्थापन (सार्वजनिक ऋणको साँवा ब्याज भुक्तान) तर्फ १ खर्ब ८९ अर्ब रुपैयाँ बराबरको वार्षिक बजेट रहेकामा ३४२९ प्रतिशत अर्थात् ६४ अर्ब ९६ करोड रुपैयाँ खर्च भएको छ । सरकारले लक्ष्यअनुसार बजेट खर्च गर्न नसकेपछि सञ्चित कोषमा करिब सवा ३ खर्बभन्दा बढी रकम थन्किएको छ । राष्ट्र बैंकमा रहेको सरकारी सञ्चित कोषमा हालसम्म ३ खर्ब ३६ अर्ब रुपैयाँ बजेट मौज्दात छ, अर्थ मन्त्रालय स्रोत भन्छ, यसमध्ये १ खर्ब ८० अर्ब रुपैयाँ स्थानीय तहमा गएको तर खर्च नभएको रकम हो । बाँकी रकम संघीय सरकारको हो । अर्थमन्त्री जनार्दन शर्माले गत आइतबार पत्रकार सम्मेलनका क्रममा सरकारको कोषमा ६७ अर्ब रुपैयाँ बराबर सञ्चित भएर बसेको बताएका थिए । त्यसबाहेक अघिल्ला आर्थिक वर्षबाट सर्दै आएको रकम पनि कोषमा छ । सरकारले बजेट खर्च गर्न नसक्दा त्यसका बहुपक्षीय असर अर्थतन्त्रमा देखिएको अर्थशास्त्री डिल्लीराज खनाल बताउँछन् । अपेक्षित विकास खर्च नहुँदा वैदेशिक मुद्रा सञ्चितिदेखि तरलता अभाव, विकासका काममा सुस्तता र निजी क्षेत्रको लगानीलाई हतोत्साही हुनेसम्मका असर देखिन्छन्, खनालले भने, विदेशी सहायतामा सञ्चालित आयोजनामा काम भएन भने भुक्तानी पाइँदैन र मुद्रा सञ्चिति घट्छ । सरकारका विकास लक्ष्य समयमा पूरा हुन सक्दैनन् । आर्थिक वर्ष २०७८७९ को बजेट कार्यान्वयन मार्गदर्शनमार्फत सरकारले गत असोजमा सबै मन्त्रालयलाई वार्षिक योजना तथा कार्यक्रम कार्यान्वयन गर्दा पहिलो त्रैमास अवधिभित्र न्यूनतम १० प्रतिशत र त्यसपछि हरेक महिना न्यूनतम १० प्रतिशत खर्च गर्न भनेको थियो । त्यसयता अर्थमन्त्री जनार्दन शर्माले पटकपटक मासिक १० प्रतिशत बराबर बजेट खर्च गर्ने गरी कार्ययोजना बनाएर कार्यान्वयन गरिरहेको बताउने गरेका छन् । सरकारको लक्ष्य र अर्थमन्त्री शर्माले गरेको दाबीअनुसार खर्च हुनु त टाढाको कुरा, त्यसको एक तिहाइ बराबरको लक्ष्य पनि हासिल हुन सकेको छैन ।आयोजना छनोट तथा प्राथमिकता निर्धारणदेखि स्रोत व्यवस्थापन र कार्यान्वयनका चरणसम्म समस्या रहँदा पुँजीगत खर्च कमजोर हुने गरेको उनको भनाइ छ । विनियोजनअनुसार खर्च हुन नसक्नु बजेट प्रणालीमै भएका दोष हुन् । बजेट बनाउने, परियोजना छान्ने, स्रोत छुट्याउने, आयोजनाको प्राथमिकता निर्धारण गर्नेजस्ता विषयमा प्रणालीगत समस्या एकातिर छन् भने त्यसको कार्यान्वयनसँग जोडिएका विषय अर्कातिर छन्, खनाल भन्छन्, सरकार तथा सम्बन्धित निकायको वित्तीय अराजकता र अनुशासनहीनताका कारण आर्थिक वर्षको अन्त्यमा गुणस्तरहीन काम गरेर बजेट सकिन्छ । यस्ता अनेकौं समस्या समाधानका लागि ठूलो परिवर्तनको माग अहिलेको समयले गर्छ ।बजेट खर्चका लागि सम्बन्धित मन्त्रालय, आयोजना प्रमुख तथा लेखा उत्तरदायी अधिकृत जिम्मेवार हुनुपर्नेमा त्यसो हुन नसक्दा समस्या देखिएको अर्थ मन्त्रालयका प्रवक्ता ढुण्डीप्रसाद निरौला बताउँछन् । बजेट खर्च गर्ने जिम्मा सम्बन्धित लेखा उत्तरदायी अधिकारीको हो । विकास खर्च बढी भएका मन्त्रालयलाई छलफलमा बोलाएर अर्थ मन्त्रालयले केकति कारणले खर्च बढ्न सकेन भनेर पटकपटक छलफल गरेको छ, निरौलाले भने, खर्च हुन नसकेका योजना तथा कार्यक्रमको रिसेड्युल (पुनर्तालिकीकरण) गर्ने र खर्च हुन नसकेका आयोजनाको रकम खर्च गर्न सक्ने आयोजनामा रकमान्तरस्रोतान्तर गर्नु भनेर दुई पटकसम्म निर्देशन दिइएको छ । कुनै काम नै सुरु नभएका आयोजनाका हकमा बजेट सरेन्डर (समर्पण) गर्न भनिएको छ तर विषयगत मन्त्रालय अलि अटेरी भए । त्यस्तै वैदेशिक सहायताबाट परिचालन हुने रकमको समयमा शोधभर्ना नमाग्नु, काम सम्पन्न भइसकेका आयोजनाका हकमा पनि भुक्तानीमा ढिलाइ हुनु र भुक्तानी दिन काटिएका चेकहरू समयमा नसाट्नु पनि अहिले पुँजीगत खर्च कम देखिनुको कारण रहेको उनको भनाइ छ । यी काम आर्थिक वर्षको अन्त्यतिर बढी हुने हुँदा त्यो बेला खर्च पनि बढी देखिने निरौलाले बताए । सुरुवाती विनियोजनको तुलनामा खर्च गर्न नसकिने देखेपछि सरकारले गत माघमा बजेटको अर्धवार्षिक समीक्षा गर्दै आयव्ययको आकार घटाएको थियो । उक्त संशोधित बजेटका आधारमा भने अहिलेको बजेट खर्च ५१३६ प्रतिशत छ । संशोधित अनुमानकै आधारमा तुलना गर्दा हालसम्म चालुगततर्फ ६०४६ प्रतिशत, पुँजीगततर्फ २८ प्रतिशत र वित्तीय व्यवस्थापनतर्फ ३८१८ प्रतिशत खर्च भएको छ । मध्यावधि समीक्षामार्फत सरकारले बजेटको आकार ८६ अर्ब ५५ करोड रुपैयाँले घटाएको थियो । चालु आर्थिक वर्षका लागि १६ खर्ब ३२ अर्ब ८३ करोड रुपैयाँ बराबरको बजेट ल्याइएकामा समीक्षामार्फत १५ खर्ब ४६ अर्ब २८ करोड रुपैयाँ मात्रै खर्च हुने संशोधित अनुमान पेस गरिएको थियो ।यस वर्ष चालुतर्फ १० खर्ब ६५ अर्ब २९ करोड रुपैयाँ बराबर बजेट छुट्याइएको थियो । तर यो शीर्षकको बजेटमध्ये ९२२ प्रतिशत अर्थात् १० खर्ब ३५ अर्ब ४६ करोड रुपैयाँ मात्रै खर्च हुने अनुमान छ । पुँजीगततर्फ ३ खर्ब ७८ अर्ब १० करोड बजेट विनियोजन गरिएकामा ९०१ प्रतिशत अर्थात् ३ खर्ब ७० अर्ब ४९ करोड रुपैयाँ खर्च हुने सरकारको अनुमान छ । वित्तीय व्यवस्थापनतर्फ १ खर्ब ८९ अर्ब ४४ करोड रुपैयाँ बराबरको बजेट ल्याइएकामा त्यसको आकार १० प्रतिशतले घटाएर १ खर्ब ७० अर्ब ४९ करोड रुपैयाँ खर्च गर्ने लक्ष्य छ । चैत २९ सम्ममा सरकारको राजस्व संकलन वार्षिक लक्ष्यको ६७८६ प्रतिशत अर्थात् ८ खर्ब ४१ अर्ब ७५ करोड रुपैयाँ छ । चालु आर्थिक वर्षमा सरकारले १२ खर्ब ४० अर्ब ५२ करोड रुपैयाँ राजस्व संकलनको लक्ष्य राखेको छ । महालेखा नियन्त्रक कार्यालयका अनुसार हालसम्म राजस्वतर्फ कर राजस्व लक्ष्यको ६८१५ प्रतिशत अर्थात् ७ खर्ब २७ अर्ब, गैरकर राजस्व लक्ष्यको ५४५८ प्रतिशत अर्थात् ६१ अर्ब ४७ करोड बराबर उठेको छ भने वैदेशिक अनुदान लक्ष्यको २३१७ प्रतिशत अर्थात् १३ अर्ब ८८ करोड रुपैयाँ बराबर छ । चालु आर्थिक वर्षमा सरकारले कर राजस्वतर्फ १० खर्ब ६७ अर्ब ९६ करोड, गैरकर राजस्वतर्फ १ खर्ब १२ अर्ब ६३ करोड र वैदेशिक अनुदानतर्फ ५९ अर्ब ९१ करोड रुपैयाँ उठाउने लक्ष्य राखेको छ । गत आर्थिक वर्षको यही अवधिमा सरकारको कुल राजस्व असुली वार्षिक लक्ष्यको ६५३५ प्रतिशत अर्थात् ७ खर्ब ७१ करोड रुपैयाँ गरेको थियो ।आन्तरिक राजस्व विभागका अनुसार चैत २९ सम्मको प्रारम्भिक विवरणमा आन्तरिक राजस्व संकलन ८७२३ प्रतिशत छ । विभागले चैत मसान्तसम्ममा ३ खर्ब ७५ अर्ब ४४ करोड रुपैयाँ राजस्व संकलन गर्ने लक्ष्य राखेको थियो तर मंगलबारसम्म ३ खर्ब २७ अर्ब ५२ करोड रुपैयाँ बराबर मात्रै संकलन गरेको छ । चैत मसान्तसम्ममा आयकरतर्फ १ खर्ब ७६ अर्ब संकलन लक्ष्य राखिएकामा ८५३४ प्रतिशत अर्थात् १ खर्ब ५० अर्ब ९३ करोड रुपैयाँ खर्च भएको छ । मूल्य अभिवृद्धिकरतर्फ ९२ अर्ब ३५ करोड रुपैयाँ संकलन लक्ष्य राखिएकामा ८६८२ प्रतिशत अर्थात् ८० अर्ब ६१ करोड रुपैयाँ असुली भएको छ । अन्तःशुल्कतर्फ ९६०८ प्रतिशत राजस्व असुली भएको छ । चैत मसान्तसम्ममा ७४ अर्ब १७ करोड रुपैयाँ अन्तःशुल्क संकलन गर्ने लक्ष्य राखिएकामा ७१ अर्ब २७ करोड रुपैयाँ संकलन भएको हो ।"
उपत्यकाको शान्तिसुरक्षा सिधै केन्द्रमातहत,"(काठमाडौं)संघीय व्यवस्थाअनुसार प्रदेश प्रहरी गठन गर्नुको सट्टा सरकारले संविधानले प्रदेशलाई दिएको अधिकार पनि कटौती गरेको छ । शान्तिसुरक्षाको जिम्मा प्रदेश प्रहरीको हुने संवैधानिक व्यवस्थाविपरीत काठमाडौं, ललितपुर र भक्तपुरको जिम्मा सिधै केन्द्रको हुने गरी सरकारले अध्यादेश ल्याएको छ । संविधानको धारा ५६ को दफा ३ अन्तर्गत अनुसूची ४ मा प्रदेशभित्रको शान्ति सुरक्षा जिम्मा प्रदेश सरकारको हुने व्यवस्था छ । यही व्यवस्था कार्यान्वयन गर्न नेपाल प्रहरी र प्रदेश प्रहरी (कार्यसञ्चालन, सुपरिवेक्षण र समन्वय) ऐन, २०७६ बनेको छ । तर ऐन लागू गर्नुको सट्टा अध्यादेशमार्फत संशोधन गरी अधिकार केन्द्रमा तानिएको छ । अध्यादेश जारी भएपछि वाग्मती प्रदेश सरकारको अधिकार कटौती भएको छ र उपत्यकाका तीन जिल्लाको शान्तिसुरक्षा र अपराध अनुसन्धानको अधिकार केन्द्रमातहत गएको छ । नेपाल प्रहरी र प्रदेश प्रहरी ऐन संशोधन गरेर सरकारले प्रदेशको अधिकार कुण्ठित गर्न खोजेको आरोप लागेको छ । त्यसो त अहिले शान्तिसुरक्षाको व्यवस्था र प्रहरी खटनपटन केन्द्रबाटै हुँदै आएको छ । समायोजन र कार्यसञ्चालन सुपरिवेक्षण ऐन लागू भइनसकेका कारण यही अभ्यासलाई कामचलाउका रूपमा प्रयोग गरिंदै आएको छ । पछिल्लो पटक अध्यादेशबाट ऐन संशोधन भएपछि कानुनअनुसार नै तीन जिल्लाको सुरक्षा व्यवस्थापन र अपराध अनुसन्धान अधिकार नेपाल प्रहरीमातहत आएको हो ।गृह मन्त्रालयका एक अधिकारीले संघीय राजधानी र त्यसको संवेदनशीलतालाई मध्यनजर गरी उपत्यकामा तीन जिल्लाको शान्ति सुरक्षा र अनुसन्धानको विषयलाई केन्द्रमातहत राखिएको बताए । अरू जिल्लाको तोकिएको शान्तिसुरक्षा र अनुसन्धान अधिकार प्रदेश प्रहरीमातहतमा हुने उनको भनाइ छ । ऐनको दफा ८ मा प्रदेश सरकारको शान्तिसुरक्षा र दफा ९ मा अपराध अनुसन्धान अधिकार प्रदेश प्रहरीले गर्ने उल्लेख छ । तर अध्यादेशमार्फत संशोधन गरिएको व्यवस्थाअनुसार दफा ८ र ९ मा जुनसुकै कुरा लेखिएको भए पनि दफा १० (क) थप गरेर काठमाडौं, भक्तपुर र ललितपुर जिल्लामा प्रदेश प्रहरीको काम कर्तव्य र अधिकारको प्रयोग तथा प्रदेश प्रहरीले गर्ने कसुरको अनुसन्धानसमेत नेपाल प्रहरीले गर्नेछ भनिएको छ । यससँगै तीन जिल्लाका प्रहरी र यस मातहतका सबै युनिट नेपाल प्रहरीको खटनपटनमा रहनेछन् । यसले वाग्मती प्रदेश प्रहरीको अधिकार कटौती भएपछि वाग्मती प्रदेश सरकारले विरोध गरेको छ । प्रदेश प्रहरी प्रदेश सरकारको आन्तरिक मामिला तथा कानुन मन्त्रालयप्रति उत्तरदायी हुने व्यवस्था छ । यही अधिकार प्रयोग गर्न प्रदेश सरकारहरूले आफ्नो मातहतको सुरक्षा संयन्त्रको अधिकार कटौती नगर्न केन्द्रलाई दबाब दिँदै आएका छन् । तर केन्द्र सरकारले बेवास्ता गरेकोले वाग्मती प्रदेश सरकारले आपत्ति व्यक्त गरेको छ । ऐन ल्याउनुअघि केन्द्र सरकारले सामान्य सोधपुछ र जानकारीसमेत नगराएको वाग्मती प्रदेशका आन्तरिक मामिला तथा कानुनमन्त्री कृष्णप्रसाद शर्मा खनालले बताए । केन्द्रका नेता र कर्मचारीमा एकाधिकारीवादी र सामन्ती चिन्तन अझै कायम छ, आफूसँग भएका अधिकार प्रदेशमा जान नदिने उनीहरूको नियत देखिन्छ, उनले भने, यसले संघीयता र अधिकार बाँडफाँट कागजमा मात्र सीमित छ । व्यवहारमा आएको छैन ।मन्त्री खनालले वाग्मती प्रदेश प्रहरीको अधिकार कटौती गर्ने निर्णय आपत्तिजनक र संविधानविरोधी रहेको भन्दै यो संशोधित कानुनविरुद्ध सर्वोच्च अदालत जाने बताए । कि संविधान पालना गर्नुपर्यो, संविधानले उपत्यकाका तीन जिल्लालाई वाग्मती प्रदेशमा रहने स्पष्ट गरेको छ, होइन भने संविधान मिचे भयो, उनले भने । चैत दोस्रो साता अध्यादेशमार्फत ऐन संशोधन प्रस्ताव मन्त्रिपरिषद्बाट स्वीकृत गरेर सरकारले प्रमाणीकरणका लागि राष्ट्रपति कार्यालयसमक्ष पेस गरेको थियो । राष्ट्रपति विद्यादेवी भण्डारीले मन्त्रिपरिषद्को प्रस्तावअनुसार अध्यादेश जारी गरेसँगै उपत्यकाका तीन जिल्ला अब नेपाल प्रहरीमातहत पुगेका छन् ।२०७७ साउनमा सातै प्रदेशका आन्तरिक मामिला तथा कानुनमन्त्रीहरू काठमाडौंमा आएर प्रदेश सरकारका संविधान प्रदत्त कुनै पनि अधिकार कटौती नहुने गरी नेपाल प्रहरी र प्रदेश प्रहरीको संगठन तथा व्यवस्थापन (ओएन्डएम) सर्वेक्षण गर्न आग्रह गरेका थिए । वाग्मती प्रदेशका तत्कालीन आन्तरिक मामिलामन्त्री शालिकराम जम्कट्टेलले प्रदेशको अधिकार कटौती गरेर उपत्यकाका तीन जिल्लाको शान्तिसुरक्षा र अनुसन्धान अधिकार केन्द्रमातहत लगिए संघविरुद्ध सर्वोच्चमा जाने बताएका थिए । तर, २०७७ कात्तिकमा प्रदेश प्रहरीको अधिकार कटौती हुने गरी ओएन्डएम मन्त्रिपरिषद्बाट स्वीकृत गरियो । ऐनसँग ओएन्डएमका प्रावधान बाझिएपछि त्यसलाई त्यत्तिकै थाती राखिएकोमा पछिल्लो पटक चैत २२ मा अध्यादेशमार्फत ऐन संशोधन गरेर वाग्मती प्रदेश सरकारको अधिकार कटौती गरेर केन्द्रमातहत नेपाल प्रहरीले हेर्ने गरी ल्याइएको हो । ऐनको दफा ४ को (ग) मा अध्यागमनसम्बन्धी कसुरको अनुसन्धान नेपाल प्रहरीले गर्ने भनिएकोमा त्यो बुँॅदा झिकिएको छ । अध्यागमन विभागले आफ्नो अधिकार कटौती भएकामा असन्तुष्टि जनाउँदै उक्त व्यवस्था प्रहरीको अधिकारबाट हटाउन गृह मन्त्रालयमा प्रस्ताव गरेको थियो । त्यस्तै दफा ८ को उपदफा १ मा प्रदेश प्रहरीको काम, कर्तव्य र अधिकारअन्तर्गत प्रदेश कारागार र हिरासत कक्ष तथा कारागार र हिरासत कक्षमा रहेका कैदी र बन्दीको व्यवस्थापन गर्ने र सुरक्षा व्यवस्था मिलाउने भन्ने प्रावधानमा र बन्दीको व्यवस्थापन गर्ने भन्ने प्रावधान प्रदेश प्रहरीको अधिकार क्षेत्रबाट झिकिएको छ । कारागार व्यवस्थापन विभागले ऐन बनाउँदा कायम भएको यो प्रावधानप्रति असन्तुष्टि जनाउँदै संशोधन गर्न गृह मन्त्रालयमा प्रस्ताव पठाएको थियो ।"
रातभर हाउसफुल,"(काठमाडौं) दर्शकमाझ बहुप्रतीक्षित फिल्म केजीएफ च्याप्टर २ बिहीबार प्रदर्शनमा आउनुअगावै लगभग सबै हलका सबै शो हाउसफुल थिए । गत शुक्रबार नै उक्त फिल्मका मनग्गे शो निकालिएका थिए । राजधानीको मुख्य मल्टिप्लेक्स च्यानल क्यूएफएक्सले अनलाइन शो निकालेको दुई घण्टा बित्न नपाउँदै हल भरिने गतिमा टिकट बिक्री भइसकेको थियो । देशभर क्यूएफएक्सका ११ मल्टिप्लेक्सले दक्षिण भारतीय फिल्मलाई ८७ शो दिएका थिए । तर दर्शकको ओइरो यति देखियो, राजधानीका केही मल्टिप्लेक्सले त बुधबार रातभर अतिरिक्त शो नै चलाए । बिहीबार पहिलो दिनका लागि १५ शो दिएको चाबहिल, चुच्चेपाटीस्थित एफक्यूब सिनेमाजले बुधबार राति १ बजेका लागि पहिलो शो निकालेको थियो । मध्यरातको शोका लागि एकाध घण्टामै टिकट बिक्री भइसकेपछि बिहान ४ बजेसम्म अरू तीन शो थपिए । कमलपोखरीको सिटी सेन्टरस्थित बिग सिनेमाले पनि बिहीबार बिहानै ३, ४ र ५ बजेका थप शो चलायो भने गोंगबुस्थित बिजी मलमा रहेको बीएसआर मुभिजले पनि राति साढे ३ बजेको शो थप्यो । फिल्म निर्माता रोहित अधिकारीले टिकट नपाएर रन्थनिइरहेका बेला मध्यरातमा अचानक निकालिएका शोपछि हान्निएर हल पुगेको सुनाए । फिल्म हेर्नु ठूलो कुरा हैन, तर राति १ बजे पहिलो शो हेर्नु ऐतिहासिक नै हो । यस्तो मौका सधैं पाइँदैन भनेर पनि गएँ, उनले भने । २०७६ सालमा सर्वाधिक कमाइ गरेको फिल्म छ माया छपक्कै का निर्माता उनी मध्यरातमा हल प्रांगणको रौनकता देखेर छक्कै परेको बताउँछन् । विदेशी फिल्मले स्वदेशी हलमा ल्याएको ह्वीम ले कतिपय नेपाली फिल्मकर्मी भने राष्ट्रियता संकटमा पर्न थालेको वा सांस्कृतिक अतिक्रमण बढेको भन्दै नियमनको प्रस्ताव लिएर चलचित्र विकास बोर्ड पुगेका छन् । निर्देशक मनोज पण्डित भने दर्शकको नाडी छामेर निर्माण गरिएका यस्ता फिल्म अरुका लागि सिकाइ पुस्तिका हुन सक्ने जिकिर गर्छन् । उनी भन्छन्, दक्षिण भारतीय फिल्मले कथामा रोमाञ्चकतालाई प्राथमिकता दिनुका साथै साहित्यिक कथ्य र सिनेमाटिक शिल्पको प्रचूर प्रयोग गरेका छन् भने व्याकरणमा इमानदार छन् । त्यसैले पछिल्लो समय तिनीहरूको ठूलो असर र प्रभाव देखिएको छ । उनी कल्पनाशीलतालाई पनि विश्वसनीय बनाई दर्शकमा अपनत्व पैदा गराउन सक्नु यस्ता फिल्मको सफलता रहेको टिप्पणी गर्छन् । मान्छेले आफूमा होस् वा पात्रको जीवनीमा विकास हेर्न चाहन्छ । एउटा भुइँमान्छेले छलाङ मारर उच्चतम स्थान हासिल गर्दा वा विजयी हुँदा दर्शकले त्यसलाई आत्मसात् गर्छ, अपनत्व महसुस गर्छ, उनले भने, पछिल्ला दक्षिण भारतीय फिल्मका मुख्य चरित्रको निर्माणले काल्पनीकतासँगै उत्प्रेरणाको उडान पनि दिएको छ । कोरोना महामारीपछि सहज भएको फिल्म बजारमा पछिल्लो समय पुष्पा, आरआरआर जस्ता दक्षिण भारतीय डब फिल्मले दर्शक तानेका छन् । आरआरआर ले प्रदर्शनको दुई साताभित्रै नेपालमा झन्डै १८ करोड रुपैयाँको कारोबार गर्यो । आरआरआर को नेपाल वितरक कम्पनी बैंकटेस् फिल्मका प्रमुख निरज पौडेलले केजीएफ २ को पहिलो दिनको व्यापार आरआरआर को भन्दा पनि २५ प्रतिशतले बढी रहेको बताए । उनले भने, राम्रो व्यापार गर्छ भन्नेमा त विश्वस्त थिएँ तर यो तहको गर्ला भन्ने आंकलन गरेको थिइनँ । झन्डै दुई दशकदेखि फिल्म वितरणमा रहेका पौडेलले मध्यरातमा लगातारका शो हाउसफुल चल्नुमा दक्षिण भारतीय फिल्मले निर्माण गरेका स्टोरी लाइन, निर्माण, बजेट र यथार्थपरक विषयवस्तु छनोट मुख्य कारण रहेको बताए । उनले भने, फिल्मको बजार हामीकहाँ नभएको होइन रहेछ । हामीले पनि लगानी बढाएर राम्रो फिल्म बनाउन सक्यौं भने दर्शक तानिने रहेछन् । दर्शकको उच्च दबाबपछि बिहीबार बिहानै ६ बजेको अतिरिक्त शो थपेको न्युरोडस्थित रञ्जना सिनेप्लेक्सका अपरेसन हेड विनोद पौडेल पछिल्ला दक्षिण भारतीय फिल्ममा बच्चादेखि बूढाबूढीसम्मका दर्शक आएर रमाएको बताउँछन् । दर्शकले के खोजिरहेका थिए भन्ने कुरा सायद यी फिल्मका ट्रेलर, गीतजस्ता प्रचार सामग्रीले पनि दिए होलान् र बहुप्रतीक्षित बने । दर्शकले हलमा मनोरञ्जनको पूर्ण प्याकेज खोज्दा रहेछन् । यसै कारण पनि मध्यरातमा शो खोल्दा पनि क्विक फिलअप भयो । निर्देशक पण्डित कुनै विदेशी फिल्म चल्नु स्वदेशी फिल्मका लागि थ्रेट नहुने तर्क गर्छन् । हिजोको बलिउडसँग र आज साउथ इन्डियन फिल्मको दोहोरो मारमा पर्ने भयौं भनेर हामी आत्तिएका हौं । तर हाम्रा लागि हाम्रै कमजोर फिल्म व्याकरणको ज्ञान ठूलो थ्रेट हो । प्रशान्त नीलको निर्देशनमा यश, सञ्जय दत्त, श्रीनिधि सेट्टी, रविना टन्डनलगायतको अभिनय रहेको केजीएफ २ का लागि नेपालमा सप्ताहन्तका प्रायः सबै शोका टिकट बिक्री भइसकेका छन् । उक्त फिल्मको टिकट खोज्दै बक्सअफिस धाउनेको संख्या भने अझै नघटेको हलवाला बताउँछन् । फिल्म देशभरका झन्डै दुई दुर्जन मल्टिप्लेक्ससहित डेढ सयभन्दा बढी सिंगल स्क्रिन हलमा प्रदर्शन भइरहेको छ । दर्शक चाप थेग्न नसकेर बुधबार राति नै शो चलाएका हललाई भने चलचित्र विकास बोर्डले कारबाहीका लागि आन्तरिक राजस्व कार्यालयमा सिफारिस गर्ने बताएको छ । चलचित्र नियमावली २०५७ मा प्रदर्शकले सञ्चार तथा सूचना प्रविधि मन्त्रालयले तोकिदिएको समयमा मात्र चलचित्र प्रदर्शन गर्नुपर्ने उल्लेख छ । बोर्डले कुनै पनि फिल्मका लागि रात्रिकालीन शो सञ्चालनको अनुमति नदिएको जनाएको छ ।"
सवारी ज्यान मुद्दा : कानुनी छिद्र खोजेर दोषीलाई उन्मुक्ति,"(काठमाडौं)बूढानीलकण्ठ८ भद्रकालीका पृथ्वी मल्लले लापरबाहीपूर्वक चलाएको कारले २०७६ मंसिर २८ गते बिहान १० बजे ठक्कर दिँदा लीला देवकोटाको घटनास्थलमै मृत्यु भयो । मादक पदार्थ सेवन गरेका र कार चलाउने लाइसेन्स पनि नभएका मल्लले अनियन्त्रित तवरले तीव्र गतिमा चलाएको कारले बूढानीलकण्ठ५ स्थित फुटपाथमा हिँडिरहेकी देवकोटालाई ठक्कर दिएको थियो । उक्त घटनामा सवारी तथा यातायात व्यवस्था ऐन, २०४९ र सर्वोच्च अदालतका थुप्रै व्याख्याका आधारमा चालकको स्पष्ट लापरबाही थियो, जसअनुसार मल्ललाई ३ वर्षदेखि १० वर्षसम्म कैद हुन सक्थ्यो । तर अदालतले सामान्य दुर्घटना हुने ठहर गरिदियो । सरकारी वकिलको कार्यालयले लापरबाहीपूर्वक सवारी चलाएर पैदल यात्रीको ज्यान लिएको अभियोगमै काठमाडौं जिल्ला अदालतमा मुद्दा दर्ता गराएको थियो । जिल्ला न्यायाधीश सूर्यप्रसाद अधिकारीले गत चैत ७ मा मल्लको लापरबाही ठहर नहुने भन्दै उक्त घटनालाई सामान्य दुर्घटनामा बदलिदिए । उनले मल्ललाई ६ महिना कैद र एक हजार रुपैयाँ जरिवाना हुने फैसला गरे । पुर्पक्षका लागि जिल्ला र उच्च अदालतले थुनामा पठाएका बेला मल्ल अधिकांश समय बिरामी भएको भन्दै अस्पताल बसेका थिए । सर्वोच्च अदालतले २०७७ असार ३१ मा पाँच लाख रुपैयाँ धरौटीमा उनलाई तारिखमा छाड्ने आदेश दियो । त्यति बेलै थुनामा बसाइ सात महिना पुगिसकेकाले जिल्ला अदालतको हालैको आदेशपछि मल्लले थप कैद बस्नुपरेन । जिल्ला न्यायाधीश अधिकारीलाई सर्वोच्च अदालतमा काजमा सरुवा गरेर न्यायपरिषद्ले उनीमाथि अनुसन्धान गरिरहेको छ । सवारी तथा यातायात व्यवस्था ऐन, २०४९ को दफा १६१ को उपदफा २ मा चालकले लापरबाही गरी सवारी चलाउँदा दुर्घटना भए ३ वर्षदेखि १० वर्षसम्म कैद र ३० हजारदेखि एक लाख रुपैयाँसम्म जरिवाना हुने व्यवस्था छ । सोही दफाको उपदफा ३ मा सवारी दुर्घटना हुँदा (चालकको लापरबाहीबिनै) कसैको ज्यान गए चालकलाई एक वर्षसम्म कैद वा दुई हजार रुपैयाँसम्म जरिवाना वा दुवै सजाय हुने प्रावधान छ । मल्ललाई न्यून सजाय गर्दा जिल्ला न्यायाधीश अधिकारीले कानुनको यही व्यवस्थामा खेलेको देखिन्छ । उनले उक्त घटनामा मल्लको लापरबाही मानेनन् र उनको सामान्य दुर्घटना हुने ठहर गरे । अधिकारीले जस्तै अन्य जिल्लाका न्यायाधीशले पनि उपदफा २ लाई उपदफा ३ मा बदलेर चालकलाई उम्क्याएका उदाहरण प्रशस्त भेटिन्छन् । धादिङका जिल्ला न्यायाधीश आत्मदेव जोशीले गत साउन ३२ मा गरेको फैसला त्यस्तै देखिन्छ । पाल्पा, रामपुर४ का रवीन्द्र लम्सालले हाँकेको स्कारपियोले २०७७ चैत २५ मा धादिङको गल्छी गाउँपालिका६ महेश दोभानस्थित राजमार्गमा साँझ साढे ७ बजे ज्याला मजदुरी गर्ने ७६ वर्षीय बुद्धिबहादुर सार्कीलाई ठक्कर दियो । सार्कीको घटनास्थलमै मृत्यु भयो भने लम्साल गाडी रोक्दै नरोकी अघि बढे । उनीसँग गाडीमा बाँके क्षेत्र नम्बर ३ बाट संविधानसभा सदस्यमा निर्वाचित देवराज भार पनि थिए । राति १० बजे प्रहरीले काठमाडौंको नागढुंगास्थित चेकपोइन्टमा लम्साललाई पक्राउ गर्यो । गाडीको टायरभन्दा अलिकति अगाडिपट्टि रगत लतपतिएको र कपाल अल्झिएको पाइयो । एकदुई दिनमै जिल्ला प्रशासन कार्यालय धादिङको विविध खातामा किरिया खर्च तथा मृतकका हकवाला माग्न आए क्षतिपूर्ति दिनू भन्दै पाँच लाख रुपैयाँ जम्मा गरियो । यता प्रहरीको अनुसन्धानपछि सरकारी वकिलको कार्यालयले व्यस्त सडकमा तीव्र गतिमा सवारी चलाएको, चालकको लापरबाहीले मानिस किचिएको थाहा हुँदाहुँदै पनि नरोकी भागेको जस्ता कारणसहित लम्सालमाथि सवारी तथा यातायात ऐन, २०४९ को दफा १६१ को उपदफा २ बमोजिम कारबाही गर्न मुद्दा दर्ता गरायो । सडक दुर्घटना प्रतिवेदनले चालकको गल्ती औंल्याएको थियो । तर जिल्ला न्यायाधीश जोशीले गत साउन ३२ मा चालकको लाइसेन्स भएको र आफ्नै साइडमा गाडी चलाएको पाइएको भन्दै लम्सालले लापरबाही गरेको पुष्टि नहुने फैसला गरे । न्यायाधीश जोशीले कसुरलाई सवारी ऐनको दफा १६१ को उपदफा ३ मा बदलिदिएर एक वर्ष कैद, दुई हजार रुपैयाँ जरिवाना तथा ४ सय रुपैयाँ पीडित राहत कोषमा दाखिला गर्न आदेश दिएका थिए । उनले लम्साललाई रकम तिरेर कैद बस्नु नपर्ने सुविधा पनि दिए । प्रतिवादी पहिलो पटक कसुरदार ठहर भएको, कोभिड१९ को संक्रमणको अवस्था रहेको, निजलाई छाड्दा सार्वजनिक शान्ति, कानुन र व्यवस्थामा खलल पुग्नेसमेत नदेखिएको अवस्थामा कैदको सट्टा रकम तिरी कैद बस्न नपर्ने सुविधा प्रदान गरिदिएको छ, फैसलामा भनिएको छ । दुर्घटना गराई भागिरहेको अवस्थामा पक्राउ परेर वैशाख १० मा धरौटीमा रिहा भएका लम्सालले ११ महिना १५ दिनको कैदबापत दिनको तीन सय रुपैयाँका दरले तिरेर कारागार नगई सजाय कटाए । धादिङकै गजुरी५ मा हरिबहादुर पालले हाँकेको टिपरको ठक्करबाट २०७६ असोज १३ मा मोटरसाइकल चालक राजेश पनेरूको मृत्यु भयो । सडक दुर्घटना प्रतिवेदनले टिपर चालकको गल्ती औंल्यायो । अति द्रुत गतिमा चलाएको, गलत तरिकाले अर्को ट्रकलाई उछिन्न खोजेको र गलत साइडमा पुगी आफ्नै साइडमा आइरहेको मोटरसाइकललाई ठक्कर दिएको प्रतिवेदनको निष्कर्ष थियो । दुर्घटनालगत्तै ट्रक तथा टिपर यातायात व्यवसायी समितिले जिल्ला प्रशासन कार्यालय धादिङमा किरिया खर्चबापत भन्दै पाँच लाख रुपैयाँ जम्मा गर्यो । समितिका दुर्घटना निरीक्षक अमृत बोहराले मोटरसाइकल मर्मत गरी धनीको जिम्मा लगाउने कागज गरे । सरकारी वकिलको कार्यालयले टिपर चालक पालले लापरबाही गरी टिपर चलाउँदा मोटरसाइकल चालक पनेरूको ज्यान गएको भन्दै अदालतमा मुद्दा दर्ता गरायो । तर गत असोज १७ मा जिल्ला न्यायाधीश रमेशप्रसाद ज्ञवालीले दुर्घटनाबाट मानिस मर्न सक्छ भन्ने जानीजानी लापरबाहीसाथ टिपर चलाएको प्रमाणले पुष्टि नहुँदा सजाय गर्न मिलेन भन्ने आदेश गरे । उनले उक्त घटनालाई सामान्य दुर्घटनामा परिणत गरेर सवारी ऐनको दफा १६१ को उपदफा ३ अनुसार एक वर्ष कैद र दुई हजार रुपैयाँ जरिवाना तथा २ सय रुपैयाँ पीडित राहत कोषमा राख्न लगाउन आदेश दिएका थिए । रूपन्देहीको सैनामैना१० फायरलाइनमा २०७७ चैत ९ मा गोविन्दप्रसाद चौधरीले हाँकेको टिपरले ठक्कर दिँदा मोटरसाइकलमा सवार कृष्णबहादुर लामिछानेको ज्यान गयो । आफ्नै साइडमा गुडिरहेको मोटरसाइकललाई तीव्र गतिमा रहेको टिपरले अर्को साइडमा पुगेर ठक्कर दिएको थियो । उक्त घटनामा चालकको लापरबाही रहेको भन्दै मुद्दा चल्यो । जिल्ला अदालतले सुरुमा तत्काल प्राप्त प्रमाणले टिपर चालक चौधरीले लापरबाही गरेको देखिने भन्दै मुद्दाको टुंगो नलागुन्जेलसम्म पुर्पक्षमा थुनामा राख्ने आदेश दियो । जिल्ला न्यायाधीश धनसिंह महराले गत पुस २६ मा उनीमाथिको अभियोग पुष्टि नहुने भन्दै सामान्य दुर्घटनातर्फ ९ महिना कैद र दुई हजार रुपैयाँ जरिवाना तिराउने फैसला गरे । त्यतिन्जेल चौधरी ९ महिना १७ दिन थुनामा बसिसकेका थिए । त्यसैले थप १७ दिन जेलमा बसिसकेको भन्दै जरिवाना पनि तिर्नु नपर्ने फैसला न्यायाधीश महराले दिए । चितवनमा भएको अर्को दुर्घटनामा पनि त्यहाँका न्यायाधीश गायत्रीप्रसाद रेग्मीले पनि लापरबाहीले भएको दुर्घटनाबाट ज्यान गएको घटनालाई उपदफा ३ अनुसारको सामान्य दुर्घटनामा बदलेका छन् । २०७७ पुस २ मा चितवनको खैरहनी नगरपालिका६ मा लाइसेन्स नभएका साजन चौधरी आफ्नै बोलेरोले पैदल यात्रु शोभाखर भुर्तेललाई ठक्कर दिएर भागेका थिए । घाइते भुर्तेलको उपचारका लागि अस्पताल लैजाने क्रममा ज्यान गयो । प्रहरीले अर्को दिन दिउँसो चौधरीलाई बोलेरोसहित नियन्त्रणमा लियो । उनले नियमित चालक आकाश चौधरी काममा नआएको दिन आफैंले गाडी चलाएको, आफूसँग लाइसेन्स नभएको र ठक्कर दिइसकेपछि उद्धार नगरी भागेको स्विकारेका थिए । तर २०७८ वैशाख १६ मा फैसला गर्दा चितवनका न्यायाधीश रेग्मीले यस घटनामा चौधरीको लापरबाही देखेनन् । उनले सामान्य दुर्घटनामा हुने सजायअनुसार चार महिना कैद र चार हजार रुपैयाँ जरिवाना हुने फैसला गरे । सर्वोच्च अदालतले भने लाइसेन्स नभएको व्यक्तिसँग सवारी चलाउने योग्यता नहुने र अयोग्य व्यक्तिले सवारी जस्तो जोखिमयुक्त साधन चलाउँदा स्वयं चालक र अन्य व्यक्तिको ज्यान जान सक्ने भएकाले लाइसेन्स नलिई सवारी चलाउनु स्वतः लापरबाही हुने भनी थुप्रै फैसला गरेको छ । सर्वोच्चको तीन सदस्यीय पूर्ण इजलास (न्यायाधीशहरू आनन्दमोहन भट्टराई, अनिल सिन्हा र टंककुमार मोक्तानको इजलासमा न्यायाधीश सिन्हाको फरक मत रहेको) ले २०७४ मंसिर २८ मा लाइसेन्स नभएको व्यक्तिले सवारी चलाउँदा स्वतः लापरबाही हुन्छ भनेको छ । त्यस्तै २०७३ मंसिर १६ मा सर्वोच्चको अर्को पूर्ण इजलास (न्यायाधीशहरू जगदीश शर्मा पौडेल, ईश्वरप्रसाद खतिवडा र आनन्दमोहन भट्टराई) ले सवारी चालकमा अनिवार्य रूपमा सोसम्बन्धी क्षमता र योग्यता हुनुपर्ने भन्दै दुर्घटनाबाट हुन सक्ने जीउधनमाथिको सम्भावित जोखिम हटाउन नै लाइसेन्स अनिवार्य गर्ने कानुन बनेको ठहर्याएको थियो । पूर्ण इजलासको फैसलामा भनिएको छ, लाइसेन्स लिनुपर्ने कानुनी व्यवस्था ऐच्छिक नभई बाध्यात्मक र अनिवार्य हो । लाइसेन्स नपाई सार्वजनिक सडकमा सवारी चलाउँदा कसैको ज्यान जान सक्ने ठूलो सम्भावना रहन्छ । त्यसैले लाइसेन्स प्राप्त नगरेको व्यक्तिले सार्वजनिक सडकमा सवारी चलाउनु लापरबाहीपूर्ण कार्य हो । त्यसरी चलाएको सवारीको ठक्करबाट मानिसको ज्यान गएमा सो कार्य स्वतः लापरबाहीपूर्वक गरेको मान्नुपर्ने हुन्छ । तीन सदस्यीय पूर्ण इजलास (न्यायाधीशहरू गिरीशचन्द्र लाल, ज्ञानेन्द्रबहादुर कार्की र भरतबहादुर कार्की) ले २०७० भदौ १३ मा पनि लाइसेन्स नलिएको वा एउटा वर्गको हलुका सवारीसाधनको लाइसेन्स लिई अर्को वर्गको भारी सवारीसाधन चलाएको कार्यलाई लापरबाहीयुक्त मान्नुपर्ने फैसला गरेको थियो । पूर्ण इजलासका यी फैसलालाई सर्वोच्च अदालतकै अन्य संयुक्त इजलासले पछ्याइरहेका छन् । सवारी ऐनमा के कस्तो अवस्थालाई चालकको लापरबाही मान्ने भन्नेबारे स्पष्ट परिभाषा छैन । यसैको फाइदा उठाउँदै सवारी ज्यान मुद्दामा न्यायाधीशहरूले नै खेल्ने गरेका हुन् । महान्यायाधिवक्ताको कार्यालयका प्रवक्ता सञ्जीवराज रेग्मी ऐनले लापरबाहीको परिभाषा नगरे पनि नजिरका रूपमा रहेका सर्वोच्च अदालतका फैसलाले स्पष्ट मार्गनिर्देशन दिइरहेको बताउँछन् । अहिलेसम्मका फैसला हेर्दा लाइसेन्स नभएको व्यक्तिले सवारी चलाए, मादक पदार्थ वा अन्य कुनै लागूऔषध सेवन गरी चलाए, वान वेमा गएर वा गाडी लैजान नमिल्ने स्थानमा गएर दुर्घटना गराए, अत्यन्त तीव्र गतिमा चलाए, गलत दिशामा पुर्याएर ठक्कर दिए, रातो बत्ती बलेका बेला जेब्रा क्रसमा पैदल यात्रुलाई ठक्कर दिए, सवारीसाधन नियन्त्रणमा लिन नसक्ने गरी बिग्रेको अवस्थामा चलाएर दुर्घटना गराए र त्यसबाट ज्यान गए चालकको लापरबाही मानिन्छ, उनले भने । सर्वोच्च अदालतले कायम गरेका मापदण्डलाई कतिपय न्यायाधीशले नमानेको देखिएको सहन्यायाधिवक्ता रेग्मीले बताए । पृथ्वी मल्लले गरेको भन्दा चरम लापरबाही अरू के हुन्छ ? न्यायाधीशहरूले आफूले स्वविवेकीय अधिकार प्रयोग पनि स्वेच्छाचारी रूपमा गर्न पाइँदैन भन्ने बुझ्नुपर्छ, उनले भने, मलाई यस्तो लाग्यो, त्यसै कारण त्यस्तो फैसला गर्दिन्छु भन्न पाइन्न । न्यायाधीशलाई कुनै मापदण्ड चाहियो भने सर्वोच्च अदालतको व्याख्या हेर्नुपर्यो । सवारी दुर्घटनामा दोषीलाई सजाय निर्धारण कसरी गर्ने भन्ने छुट्टै मापदण्ड बनेको छ, त्यो हेर्नुपर्यो । जथाभावी फैसला गर्नुभएन । पूर्वन्यायाधीश एकराज आचार्य लापरबाहीमा कारबाही गर्नुपर्ने अवस्था र प्रमाण हुँदाहुँदै सामान्य दुर्घटनामा बदल्न नमिल्ने बताउँछन् । प्रमाण पुगेसम्म न्यायाधीशले नै लापरबाहीले भएको दुर्घटनालाई सामान्य दुर्घटनामा बदल्नै हुँदैन । तर, सधैं न्यायाधीशले मात्रै गल्ती गर्छन् भन्ने पनि हुँदैन । कहिलेकाहीँ मुद्दा नै कमजोर छ, प्रमाणको संकलन नै कमजोर छ भने त्यसमा दोष प्रहरी र सरकारी वकिलको पनि हुन्छ, उनले भने । सवारी दुर्घटनाका कारण ज्यान गएका घटनामा प्रहरी र सरकारी वकिलले पनि कानुनका छिद्रमा खेल्न सक्ने ठाउँ छ । स्पष्ट रूपमा लापरबाहीपूर्ण देखिने दुर्घटनामा पनि क्षतिपूर्ति का नाममा निश्चित रकम दिएर पीडित परिवारलाई मनाइसकेपछि प्रहरी र सरकारी वकिलमा पनि त्यसैगरी मिलाउने अभ्यास रहेको एक उपन्यायाधिवक्ता बताउँछन् । निजी सवारी धनीले आफैं मिलाउन सक्छन् । यात्रु वा माल बोक्ने सार्वजनिक सवारीका चालकका हकमा ती सवारीका साहु आबद्ध समिति नै मिलाउन सक्रिय हुन्छ । आर्थिक र राजनीतिक रूपमा ठूलो प्रभाव जमाएका यस्ता समितिले सजिलै सबैलाई मिलाउँछन्, तराईको एक जिल्लास्थित सरकारी वकिल कार्यालयमा कार्यरत उनले भने, प्रहरी र सरकारी वकिललाई मिलाए भने सुरुमै मुद्दा कमजोर पारेर अदालत पुर्याइन्छ । सवारी ऐनको दफा १६१ (३) अनुसार मुद्दा लगिएपछि न्यायाधीशले पनि त्यसलाई कडा सजायमा बदल्दैनन् । त्यसै कारण दुर्घटना बढी हुने जिल्लामा जान प्रहरी र सरकारी वकिलको हानथाप हुन्छ ।महान्यायाधिवक्ता कार्यालयको आर्थिक वर्ष २०७७०७८ को वार्षिक प्रतिवेदनमा वर्षभर भएका दुर्घटनामध्ये करिब २५ प्रतिशतमा मात्रै लापरबाहीमा मुद्दा चलाएको देखिन्छ । वर्षभर सवारी दुर्घटनामा चलाइएका २ हजार ३ सय ६२ मुद्दामध्ये लापरबाहीका ६ सय २३ मात्र छन् । यही वर्षमा सर्वोच्च अदालतमा १६ र उच्च अदालतमा ६७ मुद्दा विचाराधीन छन् । यस तथ्यांकले भएका दुर्घटनामध्ये तीन चौथाइ जतिमा प्रहरी र सरकारी वकिलले नै फिल्टर गर्ने र सीमित दुर्घटनामा मात्रै लापरबाहीको मुद्दा चलाउने गरेको देखाउँछ । लापरबाहीमा चलाइएका ती सीमित मुद्दालाई समेत न्यायाधीशले बदलेर सामान्य दुर्घटना बनाइदिने गरेका छन् । नेपाल प्रहरीका पूर्वनायब महानिरीक्षक (डीआईजी) हेमन्त मल्ल दुर्घटनापछि धेरैले क्षतिपूर्तिमा मात्रै ध्यान दिने तर कानुनी छिद्रमा हुने चलखेलमा वास्तै नगर्ने गरेको बताउँछन् । सामान्यतया दुर्घटनामा परी ज्यान गुमाउनेहरू कमजोर आर्थिक हैसियतका बटुवा धेरै देखिन्छन् । सवारी मालिक तुलनात्मक रूपमा सम्पन्न हुन्छन् । सार्वजनिक सवारी चालकका संगठन पनि आर्थिक रूपमा दह्रा हुन्छन् । समाजको जोड पनि आर्थिक सहमति गर्नेतिर हुन्छ, उनले भने, त्यसैले क्षतिपूर्ति तिरेर कानुनी लडाइँ कमजोर पारिन्छ । त्यसको परिणाम या त मुद्दा नै कमजोर पारेर अदालत पुर्याइन्छ या अदालत पुगिसकेपछि पनि न्यायाधीशले उदारतापूर्वक फैसला गरिदिन्छन् । निश्चित व्यक्ति वा समूहको फाइदाका लागि सजाय निर्धारण गर्ने मापदण्ड र सर्वोच्च अदालतका नजिरहरूको निरन्तर उल्लंघन गर्ने न्यायाधीशमाथि न्याय परिषद्ले छानबिन गर्न सक्छ । पृथ्वी मल्लको मुद्दामा फैसला गर्ने न्यायाधीशलाई हामीले काठमाडौं जिल्ला अदालतमा नियमित कामकाज गर्न रोक लगाएर अनुसन्धान गरिरहेका छौं, अरू जिल्लामा पनि त्यस्तो फैसला भएको पाइए परिषद्ले अनुसन्धान गरी कारबाही गर्न सक्छ, न्याय परिषद्का सदस्य रामप्रसाद श्रेष्ठले भने, कतिपयमा कार्यक्षमताको अभाव देखिन्छ, कतिपयमा बदनियत देखिन्छ । त्यस्तो देखिए परिषद्ले कारबाही गर्छ । तर दुर्घटनाका कतिपय मुद्दामा साँच्चिकै सामान्य दुर्घटना भएर सवारी ऐनको दफा १६१ (३) अनुसार नै मात्र कारबाही गर्नुपर्ने पनि हुन सक्छ । त्यसैले सबै फैसलामा यस्तै हुनुपर्छ भन्न मिल्दैन । गलत फैसला भएको पाइए परिषद्ले स्वयं जानकारीमा लिएर पनि अनुसन्धान गर्छ ।"
विद्यालयमै छात्रा असुरक्षित १,"(काठमाडौं)चैत ४ मा मोरङको लेटाङ ५ स्थित शिक्षा विकास माध्यमिक विद्यालयका शिक्षक मनोज पौडेलले १२ वर्षीया छात्रामाथि यौन हिंसा गरेको घटना सार्वजनिक भयो । विद्यालयभित्रै शिक्षकबाट हुने यौन हिंसाजस्तो गम्भीर अपराधको तत्काल न्यायिक निरुपणमा विद्यालय चुक्दा यो घटनामा एक महिला प्रहरीले ज्यान गुमाउनुपर्यो । चैत ५ मा शिक्षक पक्राउ गर्न गएको प्रहरी टोलीमाथि स्थानीयले ढुंगामुढा गर्दा २६ वर्षीया उर्मिला श्रेष्ठको हत्या भएको हो । मृतकको पोस्टमार्टम रिपोर्टमा उनको मृत्यु गोली प्रहारबाट भएको पुष्टि भएको छ ।दुर्भाग्यपूर्ण घटना भए पनि लेटाङ प्रकरणपछि शृंखलाबद्ध रूपमा सरकारी विद्यालयभित्र शिक्षकबाटै यौन हिंसा र दुर्व्यवहार भएका घटना बाहिर आइरहेका छन् । कान्तिपुरले संकलन गरेको विवरणमा चैत महिनाभर देशभरका ६ सरकारी विद्यालय र एक सरकारी शिक्षालयमा शिक्षकबाटै यौन हिंसा भएका घटना सार्वजनिक भए, जसमा २५ जना छात्राले आफूमाथि शिक्षकबाट यौन हिंसा भएको बताएको देखिन्छ । यौन हिंसाबारे खुल्ने छात्राहरूको उमेर १२ देखि १६ वर्षसम्म देखिन्छ । यो तथ्यांकले छात्राहरू विद्यालयभित्रै सुरक्षित छैनन् भन्ने मात्रै देखाएको छैन, शिक्षकहरूबाट हुने यौन हिंसाका घटना कति धेरै छन् भन्ने पनि खोतलेको छ ।गत चैत ७ मा चितवनको माडी १ बरुवास्थित सोमेश्वर उच्च माविका ३७ वर्षीय शिक्षक सुरज लामिछानेलाई प्रहरीले पक्राउ गर्यो । कक्षा ९ मा अध्ययनरत १५ वर्षीया बालिकाका अभिभावकले यो घटनाबारे प्रहरीमा उजुरी दिन करिब ४० किलोमिटर छिचोलेर जिल्ला प्रहरी कार्यालय भरतपुर पुग्नुपर्यो । यो घटनाबारे सुरुमै थाहा पाए पनि विद्यालय मिलाउन अघि सरेको थियो । कतिसम्म भने कांग्रेसनिकट नेपाल शिक्षक संघको माडी नगर समितिका अध्यक्ष विश्वनाथ घिमिरेले प्रेस विज्ञप्ति नै जारी गरेर घटनाको बचाउ गरे । माडी घटना सेलाउन नपाउँदै पश्चिम चितवनको गंगानगरस्थित श्री माध्यमिक विद्यालयमा अध्ययनरत १३ वर्षीया र १२ वर्षीया नाबालिकालाई सोही विद्यालयका शिक्षकले यौन दुर्व्यवहार गरेको घटना बाहिर आयो । पढाउने क्रममा विभिन्न बहाना बनाउँदै संवेदनशील अंगमा सुमसुम्याउनेजस्ता अनुचित क्रियाकलाप गरेको भन्दै दुवै नाबालिकाका अभिभावकले चैत २४ मा प्रहरीमा उजुरी दिएपछि शिक्षकद्वय ५८ वर्षीय फणीन्द्र भट्टराई र ५२ वर्षीय विमलप्रसाद देवकोटा पक्राउ परे ।लेटाङ र गंगानगरको विद्यालयमा भएको घटनामा एउटा समानता देखिन्छ । त्यो हो, यी दुवै घटनाका आरोपित शिक्षकमाथि यसअघि पनि यौन हिंसाको आरोप लागेको थियो । भलै त्यसउपर कानुनी उपचार खोज्नेभन्दा पनि भित्रभित्रै सामसुम पार्ने प्रवृत्ति दुवै घटनामा देखियो । लेटाङ, माडी र गंगानगरका तीन विद्यालयमा भएका घटनामा देखिने साझा परिदृश्य भनेको पीडितलाई समयमै प्रहरीमा उजुरी गर्नबाट अवरोध गर्ने वा सामान्य माफिनामा वा छलफलबाटै विषयलाई टुंग्याउने प्रयत्न विद्यालयभित्रैबाट हुनु र पीडकलाई आवश्यक संरक्षण र मनोसामाजिक परामर्श दिने व्यवस्था नहुनु हो । चैत १५ मा पाँचथर प्रहरीले हिलिहाङ गाउँपालिकाको सरकारी विद्यालयमा विज्ञान विषयका शिक्षक उपेन्द्र चौधरीलाई पक्राउ गर्यो । उक्त घटनाकी पीडित १३ वर्षीया बालिकाले आफू घरमा एक्लै भएको मौका छोपी ललाईफकाई यौन दुर्व्यवहार गरेको बयान दिएकी छन् । पाँचथर घटनाको तीन दिनपछि चैत १८ मा स्याङ्जाको वालिङ नगरपालिका ९ स्थित पेखु माविमा अध्ययनरत १२ र १३ वर्षीया छात्रामाथि ३८ वर्षीय शिक्षक पर्शुराम रेग्मीले यौन दुर्व्यवहार गरेको घटना प्रकाशमा आयो । फागुन ३० मा छात्रामाथि दुर्व्यवहार भएको घटना सार्वजनिक भएर प्रहरीमा पुगीवरी आरोपित पक्राउ पर्न ठ्याक्कै १८ दिन लाग्यो ।पाँचथर र स्याङ्जाका सरकारी विद्यालयको घटना बाहिर आएकै बेला मकवानपुरको वाग्मती गाउँपालिका ८ मा रहेको जनता मावि फापरबारीका ९, १० र ११ मा अध्ययनरत १५ भन्दा धेरै छात्रा आफूमाथि यौन हिंसा गर्ने शिक्षकलाई कारबाही गरियोस् भन्दै आन्दोलित थिए । छात्राले चैत १४ मा विद्यालयका शिक्षक रुद्रबहादुर विक, हेमबहादर विक र लोकबहादुर विकले कक्षाकोठाभित्र गलत नियतका साथ संवेदनशील अंग छुने, अपशब्द बोल्ने गरेको आरोप लगाएर निवेदन दिएका थिए । यो निवेदनमाथि कानुनी उपचारको प्रक्रिया चाल्नुको सट्टा विद्यालयले चैत २२ मा छलफल डाक्यो । त्यही दिन विद्यार्थीले प्रदर्शन गरे, तोडफोड गरे । घटना सार्वजनिक भएको ११ दिनपछि अर्थात् चैत २५ मा प्रहरीले हेमबहादुर विकलाई नियन्त्रणमा लिए पनि अन्य दुई शिक्षक फरार छन् । स्याङ्जा र मकवानपुरका विद्यालयमा भएका घटनामा देखिएको समानता भनेको समयमै अनुसन्धान प्रक्रिया सुरु नहुनु र आरोपित पक्राउ गर्नर् ढिलाइ गर्नु हो । यस्तो ढिलाइले पीडितलाई होस्टाइल गराउने परिस्थिति मात्रै निर्माण गर्दैन, मानसिक रूपमा थप कमजोर बनाउने खतरा पनि रहन्छ । फापरबारी घटना सेलाउन नपाउँदै मंगलबार छात्रालाई यौन दुर्व्यवहार गरेको आरोपमा खोटाङको महरेगढी बहुप्राविधिक शिक्षालयका प्रिन्सिपल इन्द्रप्रसाद आचार्य पक्राउ परे । दुई छात्रामाथि यौनजन्य दुर्व्यवहार गरेको सूचनाका आधारमा प्रहरीले पक्राउ गर्नुअघि नै आरोपितलाई एमालेनिकट अनेरास्ववियु र माओवादीनिकट अनेरास्ववियु क्रान्तिकारीका विद्यार्थीले मंगलबार साँझ मोसो दलेर जुत्ताको माला लगाइसकेका थिए । मोरङदेखि चितवनसम्म र स्याङ्जादेखि पाँचथर, मकवानपुर, खोटाङसम्मका विद्यालयमा भएका यौन हिंसाका घटनामा भेटिने एउटै समानता भनेको सकभर विद्यालयमै सामसुम पार्ने प्रयत्न गर्नु र घटना सार्वजनिक भएपछि पनि आरोपित पक्राउ गर्न ढिलाइ गर्नु हो । धेरैजसो घटनामा विद्यालयको इज्जत वा प्रतिष्ठासँग जोडेर शिक्षकहरू नै यस्ता घटना भित्रभित्रै मिलाउन सक्रिय देखिन्छन् । बाल अधिकारविज्ञ अनुसन्धानकर्ता मधु दवाडीको बुझाइमा सरकारी विद्यालयमा हुने यौन हिंसाका घटना बाहिर आउनेबित्तिकै पीडितको चरित्रमाथि शंका गर्ने वा पीडितलाई नै एक्ल्याउने परिपाटी विद्यमान छ । यसका बाबजुद जति घटना सार्वजनिक भएका छन्, तिनलाई पनि विद्यालयभित्रै सामसुम पार्न शिक्षक लागिपरेको देखिनु उदेकलाग्दो विषय भएको टिप्पणी गरे । उनले विद्यालयभित्रै हुने यौन हिंसाका घटना एकपछि अर्को गर्दै सार्वजनिक हुनु दुःखलाग्दो भएको बताए । बालबालिकासँग गरिने बानी र व्यवहारले उनीहरूलाई कसरी दीर्घकालीन रूपमा असर पार्छ भन्नेबारे शिक्षकहरूलाई सिकाउन जरुरी देखिन्छ, उनले भने ।विद्यालयभित्रै हुने यौन हिंसा र दुर्व्यवहारका घटना रोक्न सरकारले विभिन्न अभियान र कार्यविधि नबनाएका होइनन् । २०७१ सालमा शिक्षा मन्त्रालयले विद्यालयस्तरमा हुने यौन हिंसा तथा यौन दुर्व्यवहारविरुद्धको राष्ट्रव्यापी अभियान सञ्चालन कार्यविधि जारी गरेको थियो । उक्त कार्यविधिमा विद्यालयमा हुने सबै प्रकारका हिंसा तथा यौन दुर्व्यवहारविरुद्ध खुलेर कुरा गर्न सक्ने वातावरण तयार गर्ने र गुनासोउजुरीका लागि प्रत्येक माध्यमिक र निम्न माध्यमिक विद्यालयमा गुनासो पेटिका राख्नेदेखि आएका उजुरीउपर सुनवाइ र कारबाहीको संयन्त्र बनाउने कुरासम्म उल्लेख छ । कार्यविधिमा उल्लेख गरिए पनि अधिकांश सरकारी विद्यालयमा यस्तो संयन्त्र देखिन्न । त्यसो त बालबालिकासम्बन्धी ऐन २०७५ को दफा ६६ को उपदफा ३ मा बालबालिकामाथि गरिने कस्ता व्यवहार बाल यौन दुर्व्यवहार हुन् भनेर स्पष्ट उल्लेख छ । उक्त उपदफामा अश्लील चित्र, श्रव्यदृश्य वा यस्तै किसिमका अन्य सामग्री देखाउनेदेखि अश्लील तथा यौनजन्य आचरण वा व्यवहार झल्काउने अभिव्यक्ति वा हाउभाउ प्रदर्शन गर्ने कामलाई पनि बाल यौन दुर्व्यवहारको रूपमा परिभाषित गरिएको छ । ऐनमा यौनजन्य मनसायले शरीरको संवेदनशील अंगमा स्पर्श गर्ने, चुम्बन गर्ने, समाउने, अंकमाल गर्ने वा आफ्नो वा अरू कसैको शरीरको संवदेनशील अंग छुन वा समाउन लगाउने वा यौनजन्य मनसायले बेहोस पार्ने वा यौनजन्य अंग प्रदर्शन गर्ने वा गर्न लगाउने कामलाई पनि यौनजन्य दुर्व्यवहार हो भनेको छ । ऐनको दफा ७२ को उपदफा ग मा यस्तो कार्य गर्नेमाथि बढीमा ८० हजारसम्मको जरिवाना वा चार वर्षसम्मको कैद सजाय व्यवस्था गरिएको छ ।शिक्षा मन्त्रालयका प्रवक्ता दीपक शर्माले आफूहरूले पनि विद्यालयमा शिक्षकबाट भइरहेका यौन हिंसाका सार्वजनिक घटनाबारे चासो राखिरहेको बताए । उनले शिक्षकहरूको तालिममा पनि यी विषय समेटिएको भन्दै यस्ता घटनामा शून्य सहनशीलता अपाउने नीति रहेको बताए । उनले शृखंलाबद्ध रूपमा देखिएका यस्ता घटना मन्त्रालयका लागि चासो र चिन्ताको विषय रहेको बताउँदै भने, यस्ता घटना फौजदारी कसुरको विषय भएकाले सोझै प्रहरीमा अनुसन्धानका लागि पठाउनैपर्छ । शर्माले विद्यालयमा हुने यौन हिंसा र दुर्व्यवहारको विषय स्थानीय तहको शिक्षा समितिको पनि चासोको विषय हुनुपर्ने बताउँदै भने, पूर्ण सुरक्षित र पूर्ण बालमैत्री विद्यालय हुनुपर्छ भन्ने कुरामा हामी स्पष्ट छौं ।शिक्षक महासंघकी अध्यक्ष कमलादेवी तुलाधरले विद्यालयभित्र हुने यौन हिंसा र दुर्व्यवहारका घटनामा गम्भीर छानबिन हुन जरुरी रहेकोमा आफूहरू स्पष्ट रहेको बताइन् । उनले यस्ता घटनामा शिक्षकलाई सरुवा गरेर मिलाउने प्रवृत्ति रहेको जनाउँदै सबुत प्रमाणका आधारमा कडा कारबाही हुनुपर्ने बताइन् । उनले भनिन्, यस्ता घटना दोहोरिइराख्नु ठूलो विडम्बना हो ।"
"घोषणापत्र बनाउँदै कांग्रेस, एमालेप्रति आक्रामक","(काठमाडौं)आर्थिक समृद्धि, सामाजिक प्रगति, पूर्वाधार विस्तार, वनवातावरणको संरक्षण र सुशासनको संकल्पलाई प्राथमिकतामा राख्दै नेपाली कांग्रेसले आसन्न चुनावका लागि घोषणापत्र तयार गर्दै छ । शनिबारदेखि मस्यौदा लेख्न थाल्ने र घोषणापत्रलाई वैशाख ११ गते जारी गर्ने तयारी कांग्रेसको छ । २०७४ मा जस्तो कार्यान्वयनमा आउन नसक्ने सपना बाँडेर जनता झुक्काउने काम यसपटक हामी गर्ने छैनौं, घोषणापत्र समितिका संयोजकसमेत रहेका महामन्त्री गगन थापाले भने, पालिकाहरूले पूरा गर्न सक्ने कार्यक्रम र योजनालाई अघि बढाउँछौं । अन्य राजनीतिक दलले जस्तो सपना बाँडेर भ्रम छर्ने काम यसपटक हामी गर्दैनौं । थापा नेतृत्वको समितिले प्रस्तुत गरेको घोषणापत्रको संक्षिप्त प्रारुप बुधबारको पार्टी केन्द्रीय कार्यसम्पादन समितिको बैठकले पारित गरिसकेको छ । दुई तिहाइ समर्थनमा बनेको तत्कालीन नेकपा नेतृत्वको सरकार, ६ प्रदेश सरकार र अधिकांश स्थानीय तहमा नेकपा नेतृत्वमा बनेका सरकारले गुमाएका अवसर र कमजोरी केलाउँदै आफ्ना योजना र कार्यक्रम अघि सार्ने कांग्रेसको रणनीति छ । कांग्रेसले सबल स्थानीय सरकार, समुन्नत गाउँ र समुन्नत नगर, केन्द्रदेखि गाउँसम्म नेपाली कांग्रेसको सरकार नारा बनाएको छ । प्रतिपक्षमा रहँदा निर्वाह गरेको भूमिकादेखि, संसद् पुनःस्थापना र कांग्रेस नेतृत्वको गठबन्धन सरकारका मुख्य प्राथमिकतालाई उसले घोषणापत्रमा समेट्नेछ । घोषणापत्रमा समसामयिक राजनीति र अबको एजेन्डा, प्रतिपक्षमा रहँदाको भूमिका, पाँच वर्षको भोगाइबाट आगामी यात्रा, स्थानीय सरकारका जिम्मेवारीलगायत विषय समेटिनेछन् ।स्थानीय सरकारको सबलीकरणका लागि कानुन निर्माण, संस्थागत र वित्तीय क्षमता, लगानी वृद्धि, संघले बनाउनुपर्ने कानुन र संस्थागत संयन्त्रका काम एक वर्षभित्र पूरा गर्ने कांग्रेसको प्रतिबद्धता छ । स्थानीय निकायलाई जिम्मेवारी बनाउन उसले जवाफदेहिता, सामाजिक लेखा परीक्षण, पार्टी अडिट, पारदर्शिता र अनुगमन संयन्त्रलाई पनि जोड दिएको छ । घोषणापत्रको संक्षिप्त प्रारुपअनुसार मुख्य प्रतिस्पर्धी दल एमालेप्रति कांग्रेस आक्रामक देखिन्छ । सत्ता गठबन्धनमा सामेल दलहरूप्रति कांग्रेसको अघिल्लोपटकमा जस्तो नकारात्मक भाव छैन । ०७४ को घोषणापत्रमा कांग्रेसले माओवादी केन्द्रलाई राजनीतिलाई अस्थिर बनाएर सत्ताको लाभ खोज्ने पार्टीको रूपमा चित्रण गरेको थियो । तत्कालीन केपी ओली नेतृत्वको सरकारले जनादेशमाथि अपराध गरेको विश्लेषण कांग्रेसको छ । लोकतन्त्रको आधारभूत मूल्यमाथि आक्रमण, विकासको उल्टो मोडलकुशासनको पराकाष्ठा, महामारीमा संवेदनहीनता, संसद भंग, संविधानमाथि आक्रमण, प्रतिगमनको शृंखला, निरन्तर संस्दको अवरोध, जनादेशको अपमान ओली सरकारका पालामा भएका कामको बुँदागत रूपमा उल्लेख गर्दे कांग्रेसले भनेको छ । संघको केन्द्रीकृत मानसिकता, हस्तक्षेप, नियन्त्रण, समन्वय र सहकार्यको अभावका कारण प्रदेश सरकार स्वतन्त्र ढंगले अघि बढ्न नसकेको, त्यसको असर कानुन निर्माणमा अवरोध भएको साथै कर्मचारी व्यवस्थापनमा असफल भएको निचोड कांग्रेसले निकालेको छ । स्थानीय तहले गर्ने संकल्पमा कांग्रेसले कोखदेखि शोकसम्मको सामाजिक कार्यक्रम अभियान अघि सार्ने भएको छ । शिक्षा, स्वास्थ्य, स्थानीय पूर्वाधार विकास, प्राकृतिक स्रोत र पर्यावरण, कृषि, उद्यमशीलता, रोजगारी, सामाजिक सुरक्षा र गरिबी निवारणका कार्यक्रमलाई विशेष जोड दिएको छ । पाँच वर्षको सिकाइ र भोगाइबाट आगामी यात्रा तय गर्नुपर्ने भन्दै त्यसका लागि असल शासन र जवाफेदेहिता, सहज र प्रभावकारी सेवा प्रवाह, नीतिगत र कानुनी सुधार, संस्थागत विकास र सबलीकरणलाई कांग्रेसले लक्ष्य बनाएको छ । केन्द्रदेखि प्रदेशसम्मै प्रतिपक्षमा रहँदा कांग्रेसले तत्कालीन सरकारका अनियमिता, कुशासन, भ्रष्टाचार र राष्ट्रिय अहितका काममा खबरदारी र प्रश्न उठाएको छ ।"
अधिकारी र घिसिङलाई स्पष्टीकरण,"काठमाडौं (कास) निर्वाचन आयोगले आचारसंहिता उल्लंघनसम्बन्धी विषयमा गण्डकी प्रदेशसभाका सभामुख नेत्रनाथ अधिकारी र विद्युत् प्राधिकरणका प्रबन्ध निर्देशक कुलमान घिसिङसँग स्पष्टीकरण सोधेको छ । आयोग बैठकको निर्णयअनुसार दुवैलाई ७ दिनभित्र जवाफ दिन भनिएको छ । माओवादी अध्यक्ष पुष्पकमल दाहालले ऊर्जासम्बन्धी निर्वाचन प्रचार सामग्री सामाजिक सञ्जाल फेसबुकमा राखेका थिए, जसमा अध्यक्ष दाहाल, अर्थमन्त्री जनार्दन शर्मा र घिसिङको तस्बिर थियो । घिसिङले सार्वजनिक रूपमा आफ्नो तस्बिर निर्वाचन सामग्रीमा राखिएको प्रति आपत्ति जनाउँदै तत्काल हटाउन भनेको समाचार आएको थियो । त्यसपछि उनको तस्बिर पोस्टरबाट हटाइएको थियो ।सार्वजनिक संस्थाका कर्मचारीको तस्बिर चुनावी प्रचारमा राख्ने दल र नेतालाई स्पष्टीकरण सोध्नुको सट्टा आयोग घिसिङतर्फ सोझिएको छ । तपाईंको समेत फोटो राखी नेपाल कम्युनिस्ट पार्टी माओवादी केन्द्रको चुनावी पोस्टर सार्वजनिक भएकामा त्यसमा तपाईंको सहमति रहेको हो, होइन ? आयोगले घिसिङलाई सोधेको छ, उक्त पोस्टरमा तपाईंको फोटो राखिएको विषयमा तपाईंको सहमति रहेको होइन भने सो विषयमा हालसम्म सार्वजनिक रूपमा किन आपत्ति जनाउनुभएको छैन वा उजुर गर्नुभएको छैन ?निर्वाचन आचारसंहितामा सार्वजनिक संस्था र त्यसमा कार्यरत कर्मचारीसमेतले पालना गर्नुपर्ने आचरण उल्लेख छ । घिसिङको तस्बिर चुनावी पोस्टरमा राख्नुले उक्त व्यवस्था उल्लंघन भएको आयोगको भनाइ छ । आयोगले किन कारबाही गर्नु नपर्ने हो भन्नेबारे स्पष्ट पार्न उनलाई भनेको छ । त्यस्तै, गण्डकी प्रदेशसभाका सभामुख अधिकारीलाई ०७४ को प्रदेशसभा निर्वाचनमा भएको खर्चबारे दिएको अभिव्यक्तिलाई लिएर आयोगले प्रस्ट पार्न भनेको हो । विभिन्न सञ्चारमाध्यममा निर्वाचन आयोगले तोकेको भन्दा बढी खर्च भएको निर्वाचनमा खर्चको गलत विवरण बुझाएको भन्ने अभिव्यक्ति दिनुभएको भन्ने समाचार प्रकाशन तथा प्रसारण भएकामा तपाईंले त्यस्तो अभिव्यक्ति दिनुभएको हो, होइन ? आयोगले उनलाई सोधेको छ ।"
मिर्गौला उपचारले ऋणको भारी,"गंगाजमुना गाउँपालिका२ का ४५ वर्षीय गाङशेर तामाङ पनि रोगसँग लड्दै छन् । औषधि र उपचारले थलिएको ज्यान लिएर केही वर्षदेखि काठमाडौंमै बसिरहेका छन् । फेल भएको मिर्गौला बचाउन उपचार गराउँदागराउदै ऋणको भारी उठ्नै नसक्ने गरी थिचिएको छ । उनी भन्छन्, फेल भएको मिर्गौला बचाउन काठमाडौं आएको म अब त आफैं जिउँदो फर्किन्नँ जस्तो लाग्छ । उनी सातामा दुई पटक डायलसिस गर्छन् । त्यसका लागि चार पाउन्ड रगत चाहिन्छ । रगतबिना डायलसिस गर्न नमिल्ने भएपछि उनी खोजीका लागि भौंतारिन्छन् । श्रीमान् बिरामी भएर ढलेदेखि ५० लाखभन्दा बढी खर्च भइसकेको श्रीमती बुद्धिमाया तामाङले बताइन् । साढे दुई वर्षदेखि श्रीमान्को उपचार भइरहेको छ । एक महिनामै डेढ लाखसम्म तिरेको छु । ज्यानभन्दा सम्पत्ति ठूलो हुँदैन, अहिले पनि ब्लड, औषधि, डायलसिस गर्दा मासिक ५० हजार खर्च हुन्छ, उनी भन्छिन्, सडकको पेटीमा तरकारी बेचेर श्रीमान्को ज्यानको भीख मागिरहेको छु । एक वर्षसम्म त गाङशेरले औषधि मात्रै खाए । दुवै मिर्गौला फेल भएको रिपोर्ट एक वर्षपछि आउँदा सपनाजस्तै भयो । श्रीमान्कै उपचारका लागि आफ्नो थातथलो बस्ती छाडेर काठमाडौं बसेको पनि तीन वर्ष भयो, बुद्धिमाया भन्छिन्, धादिङमा अहिले पनि मिर्गौलाको डायलसिस हुँदैन । श्रीमान्लाई एक थोपा पानी पर्न हुँदैन, औषधि पनि खानासँग खुवाउँछु । ऋण लागोस् तर दिन नलागोस् भनेर चित्त बुझाएको छु । धादिङमा मिर्गौला बिरामीको संख्या बढ्दै गए पनि जिल्लामा उपचार सेवा छैन । धादिङ अस्पताल र स्वास्थ्य कार्यालयसँग मिर्गौला रोगीको यकिन तथ्यांक पनि छैन । चाँडै जिल्लामै डायलसिस सेवा विस्तार गर्ने प्रयास भइरहेको धादिङ अस्पताल व्यवस्थापन समितिका अध्यक्ष महेन्द्र धमलाले बताए । सरकारले मिर्गौलाको डायलसिस गर्नुपर्ने बिरामीका लागि महिनाको ५ हजार उपचार खर्च उपलब्ध गराउने निर्णय गरेको छ । उनीहरूले स्थानीय सरकारबाटै उपचार खर्च पाउने व्यवस्था छ ।"
क्षमापूजा गरी ठड्याइयो लिंगो,"(भक्तपुर)क्षमा पूजा गरेर करिब २१ घण्टापछि ठड्याइएको बिस्काको लिंगो ढालिएको छ । तान्त्रिक विधिपूर्वक उभ्याइएको ५५ हात लामो लिंगो बिहीबार साँझ ढालिएको हो । भक्तपुरको प्रसिद्ध बिस्का (बिस्केट) जात्राको चौथो दिन अर्थात् वर्षको अन्तिम दिन साँझ लिंगो ठड्याउने प्रचलन छ । भेलुखेलमा बुधबार साँझ करिब ६ बजेबाट लिंगो ठड्याउन सुरु गरिए पनि डोरी चुँडिएकाले ढिलाइ भएको हो । डोरी फेरेरै पनि धेरै प्रयास गरियो, गुठी संस्थान कार्यालय भक्तपुर शाखा प्रमुख खिमा वलीले भनिन्, क्षमा पूजा गरेपछि बिहीबार दिउँसो ३ बजेपछि लिंगो ठड्याइयो र करिब ४ घण्टापछि प्रक्रियागत रूपमा ढालियो । स्थानीय बासिन्दाले भने गुठी संस्थान कार्यालयले कमजोर डोरी खरिद गर्दा समयमै लिंगो ठड्याउन नसकेको आरोप लगाएका छन् । पहिलेपहिले लिंगोमा मोटो डोरी बाँधिन्थ्यो, यसपालिको डोरी नै पातलो छ, स्थानीय राजन त्वायनाबासुले भने । संस्थानले भने घण्टौंसम्म तान्दा ढुंगाको घर्षणकै कारण डोरी चुँडिएको जनाएको छ । गत वर्ष पनि अघिल्लो दिन लिंगो उठाउन नसक्दा क्षमापूजा गरेर भोलिपल्ट उभ्याइएको थियो । तान्त्रिक विधिपूर्वक दसकर्म विधान गरी लिंगोको कोखा (टुप्पो) मा नाग र नागिनीको प्रतीक स्वरूप दुईवटा ध्वजा बाँधी अष्टमातृकाको प्रतीक आठवटा डोरीले बाँधी ठड्याउने प्रचलन छ । लिंगोको कोखामा झुन्ड्याइएका दुईवटा ध्वजालाई वीरध्वजा, विश्वध्वजा र आकाश भैरवका ध्वजासमेत भनिन्छ । लिंगो जात्रा हेर्नाले सुख, समृद्घि, सहकाल आउनुका साथै शत्रु नाश हुन्छ भन्ने धार्मिक मान्यता रहेको इतिहासविद् डा पुरुषोत्तमलोचन श्रेष्ठ बताउँछन् । अष्टमातृकाको प्रतीक मानिने लिंगोमा नागनागिनाको प्रतीक स्वरूप हलिपतका ध्वजा बाँधेर फहराइन्छ । त्यसको लगत्तै खलाँ टोलमा भैरवनाथ र भद्रकालीको रथलाई एकआपसमा जुधाइने परम्परा छ । लिंगो ढालिसकेपछि भेलुखेलबाट भैरवनाथ र भद्रकालीको रथ गःहिटी पुर्याइन्छ । जात्राको आठौं दिन भक्तपुरमा रहेका सम्पूर्ण देवीदेवताको सगुन पूजा गरिन्छ । यसलाई स्थानीय नेवारी भाषामा द्यो सगं बिइगु भनिन्छ । नवौं दिन वैशाख ५ गते बिहान तालाक्वमा उभ्याइएको ज्याठा गणेशको ल्हा मरुम्ह यसीं (हात नभएको लिंगो) ढालिन्छ र बेलुका जात्राको पहिलो दिन जस्तै भैरवनाथ र भद्रकालीको रथ तानेर जात्रा सम्पन्न गरिने परम्परा छ । नेपाल संवत् २६८ अर्थात् लिच्छवि कालभन्दा अगाडिदेखि राजा जगत ज्योति मल्लले विशेष रूपमा बिस्केट जात्रा मनाउने व्यवस्था गरेको इतिहासमा उल्लेख छ । त्यसपछि नेपाल संवत् ८२७ मा राजा भूपतिन्द्र मल्लले जात्रालाई थप व्यवस्थित गरी आठ रात र नौ दिनसम्म मनाउने प्रचलन बसाएका थिए । विक्रम सम्वत्अनुसार सौर्य मासको आधारमा मनाइने बिस्केट जात्रा बिःसित अर्थात् नागनागिन मर्यो भन्ने भावका आधारमा लिच्छविकालदेखि मनाइँदै आएको बताइन्छ । विश्व केतुको पछिल्लो रूपान्तरणका रूपमा समेत विश्वनाथ, भैरवनाथ तथा शिवशक्तिको प्रतीकका रूपमा जात्रा मनाउने प्रचलन रहेको इतिहास एवं संस्कृतिकर्मीहरू बताउँछन् । नयाँ वर्षको अवसरमा भक्तपुर यति बेला जात्रामय बनेको छ । सूर्यविनायक नगरपालिकाको सिरुटार र दधिकोटको संगमस्थल चरखण्डी मन्दिरमा बिहीबार स्नान गरी जात्रा मनाइएको छ । चरखण्डीश्वर महादेवको पूजा गरे शरीरका सबै रोग नाश भई पुण्य प्राप्त हुने जनविश्वास छ । प्रत्येक वर्ष वैशाख १ गते मन्दिर परिसरमा शरीरमा बत्ती बालेर बसेमा पाप नष्ट हुने एवम् पुण्य प्राप्त हुने जनविश्वास छ । मन्दिरमा बिहान सबेरैदेखि तीन वटा खटसहितको खट जात्रा पनि मनाइएको छ । दधिकोटको विभिन्न क्षेत्र परिक्रमा गराई खट पुनः मन्दिर परिसरमा राखेर पूजा गर्ने प्रचलन छ । त्यस्तै, मध्यपुर थिमिमा विष्णुवीर, सिद्धिकाली, बालकुमारी, दक्षिण बाराहीलगायतको जात्रा मनाइएको छ । शुक्रबार बिहान मध्यपुर थिमिवासीले ३२ खटसहितको सिन्दूर जात्रा मनाउँछन् र दिउँसो बोडेमा जिब्रो छेड्ने जात्रा मनाउने प्रचलन छ ।"
उम्मेदवार सर्वसम्मत,"सिन्धुली (कास) मनोनयनपत्र दर्ता हुन १० दिनमात्र बाँकी रहँदा एमालेले दुई र कांग्रेसले एक गाउँपालिकामा सर्वसम्मत उम्मेदवार चयन गरेका छन् । एमालेले गोलन्जोर गाउँपालिकामा शंकर बराल र मरिण गाउँपालिकामा गोविन्दलाल माझीलाई अध्यक्ष पदका लागि उम्मेदवार चयन गरेको हो । दुवै पालिकामा २०७४ को निर्वाचनमा एमाले दोस्रो भएको थियो । एकढिक्का भएर सर्वसम्मत उम्मेदवार चयन गरिएको हो, प्रचार तथा प्रकाशन विभाग प्रमुख सञ्जय दाहालले भने ।कांग्रेसले तीनपाटन गाउँपालिका मा अध्यक्ष कर्णबहादुर थापालाई पुनः अध्यक्षका लागि सर्वसम्मत उम्मेदवार छनोट गरेको छ । गत निर्वाचनमा अन्तिम समयमा टिकट पाएकाले जित निकाल्न हम्मेहम्मे परेको थियो, कांग्रेस संघीय निर्वाचन क्षेत्र नं १ का सभापतिसमेत रहेका अध्यक्ष थापाले भने, यो पालि एमालेसँगै प्रतिस्पर्धा हुनेछ । माओवादीले भने कुनै पनि पालिकाको प्रमुख पदमा उम्मेदवार टुंगो लगाएको छैन । वाग्मती प्रदेशसभा सदस्य एवं माओवादी केन्द्रका जिल्लाध्यक्ष लेखनाथ दाहालका अनुसार गठबन्धनमा जाँदा कुन पालिका भागमा पर्छ भन्ने टुंगो नभएकाले उम्मेदवार तय नभएको हो । पालिकाको भागबन्डा टुंगिनासाथ उम्मेदवार छनोटमा विलम्ब नहुने उनको भनाइ छ । ९ वटा स्थानीय तहमा ७९ वटा वडा रहेको सिन्धुलीमा एमालेले ६ वटा पालिकाको मेयरउपमेयर र अध्यक्षउपाध्यक्षका आकांक्षी बढी भएकाले विधानबमोजिम महिलासहितको नाम प्रदेशमा पठाउने अन्तिम तयारी गरेको छ ।"
मकालुवरुण निकुञ्ज टुक्र्याउने तयारी,"(काठमाडौं)वन तथा वातावरण मन्त्रालयले मकालुवरुण राष्ट्रिय निकुञ्जलाई टुक्र्याएर दुइटा निकुञ्ज बनाउन अध्ययन प्रक्रिया अघि बढाएको छ । निकुञ्ज सोलुखुम्बु र संखुवासभा जिल्लामा १५ सय वर्ग किलोमिटरमा फैलिएको छ । ८ सय ३० वर्ग किमि मध्यवर्ती क्षेत्र छ । २०४९ मा स्थापना भएको यो निकुञ्ज समुद्र सतहबाट ४३५ देखि ४० किमि उत्तरदक्षिण दूरीभित्र ८ हजार ४ सय ६३ मिटर अग्लो विश्वकै पाँचौं अग्लो हिमाल मकालु हिमालसम्म फैलिएको छ । सोलुखुम्बु क्षेत्रको करिब ५ सय वर्ग किमि क्षेत्रफललाई समेटेर छुट्टै निकुञ्ज बनाउन निकुञ्ज विभागका योजना प्रमुख तथा सूचना अधिकारी उपसचिव डिलबहादुर पुर्जा पुनको संयोजकत्वमा विभिन्न निकायका प्रतिनिधि रहेको कार्यदल बनाइएको थियो । उक्त कार्यदलले त्यसबारे अध्ययन गरिरहेको छ । मन्त्रालयले फिल्डसमेत अध्ययन गरी प्रतिवेदन दिन कार्यदल बनाएको थियो । कार्यदलमा मन्त्रालयका रामएकबाल दास सदस्यसचिव, वन तथा भूसंरक्षण विभाग र वनस्पति विभागका प्रतिनिधि तथा मकालुवरुण निकुञ्जका प्रमुख संरक्षण अधिकृत रामदेव चौधरी सदस्य छन् । सोलुखुम्बुतिरको क्षेत्र निकुञ्जको मुख्यालयभन्दा टाढा र अपायक भएपछि विभागले सेवाग्राहीलाई मध्यनजर गर्दै सोलुखुम्बुको महाकुलुङ गाउँपालिकामा समेटिएको क्षेत्रलाई छुट्टै निकुञ्ज बनाउन खोजेको हो । साबिकको गुदेल, छेस्काम र बुङ गाविसलाई समेटेर यो गाउँपालिका बनाइएको हो । अहिले निकुञ्जको मुख्यालय संखुवासभा सदरमुकाम खाँदबारीदेखि करिब ७ घण्टा दूरीको हेदाङ्ना भन्ने स्थानमा छ । सोलुखुम्बुमा पर्ने निकुञ्जको क्षेत्रमा ६ हजार ६ सय ५४ मिटर उचाइको मिरापिक हिमाल पर्दछ । पर्वतारोहणका लागि मिरापिक क्षेत्र चर्चित छ । सोलुखुम्बु सदरमुकाम सल्लेरीबाट निकुञ्जभित्र पर्ने बुङ क्षेत्रसम्म गाडी चल्छन् । यसको पश्चिममा सगरमाथा निकुञ्ज र उत्तरमा तिब्बतको चोमोलोङ्मा प्रकृति संरक्षण क्षेत्र पर्छ । तर, बुङ क्षेत्रबाट निकुञ्जको मुख्यालय संखुवासभाको हेदाङ्ना जान गाडीमै पनि ४ दिन लाग्छ । बुङ क्षेत्रका सेवाग्राहीले अहिले सल्लेरीओखलढुंगाहिलेपानीखोटाङ हलेसीभोजपुरसंखुवासभाखाँदबारी हुँदै मुख्यालय हेदाङ्ना जानुपर्ने बाध्यता छ । त्यसैले सोलुखुम्बुतिरको क्षेत्रलाई समेटेर नयाँ निकुञ्ज बनाउँदा उपयुक्त हुन्छ भनेर अध्ययन गरिएको हो, विभागका महानिर्देशक डा रामचन्द्र कँडेलले भने, त्यसो हुन सक्यो भने सेवाग्राहीलाई पनि सजिलो हुन्छ र कर्मचारीको उपस्थिति पनि बलियो हुन्छ । अहिले सोलुखुम्बुको क्षेत्रतिर निकुञ्जको भागमा एउटा सेक्टर कार्यालय (बुङ सेक्टर) छ भने त्यसअन्तर्गत छेस्काम रेन्जपोस्ट र कोथे पोस्ट छन् । तीन वटा कार्यालयमा १८ जनाको दरबन्दी छ तर अहिले १३ जना कार्यरत छन् । निकुञ्जको मुख्यालय हेदाङ्नामै रहेको नेपाली सेनाको गुल्मका केही सुरक्षा पोस्टसमेत सोलुखुम्बुको क्षेत्रमा पनि छन् । निकुञ्जबाट पाउनुपर्ने सेवा सुविधा लिनका लागि चार दिनको यात्रा गर्नुपर्नेलगायत धेरै झन्झट भएपछि स्थानीय र राजनीतिकर्मीले समेत अलग निकुञ्ज बनाउन पहल गर्दै आएका थिए । म प्रदेश १ को वन मन्त्रालयमा कार्यरत रहँदा पनि प्रदेश सांसदहरूले अलग निकुञ्ज बनाउन पहल गरेका थिए, वन तथा वातावरण मन्त्रालयका प्रवक्ता सहसचिव मेघनाथ काफ्लेले कान्तिपुरसँग भने । कार्यदलको टोली केही दिनभित्रै स्थलगत अध्ययनका लागि बुङ क्षेत्र जाने तयारीमा छ । स्थानीय उपभोक्ता, मध्यवर्ती क्षेत्रका उपभोक्ता र सरोकारवालाहरूसँगसमेत छलफल गरी प्रतिवेदन तयार गर्छौं, पुनले भने, यसै आर्थिक वर्षभित्र सबै काम सक्ने लक्ष्य छ । कार्यदलले नयाँ निकुञ्जको नामसमेत प्रस्ताव गर्नेछन् । नयाँ निकुञ्ज थपिए देशभर १३ वटा निकुञ्ज हुनेछन् । बुङ क्षेत्रमा पर्यटकीय गतिविधि बढी भएकाले राजस्वसमेत त्यही क्षेत्रमा बढी संकलन हुने गरेको छ । त्यस क्षेत्रमा लामो समयदेखि होटलहरू सञ्चालित छन् । यसै चैत महिनामा मकालुवरुण निकुञ्ज प्रवेश गरेका १ सय ७१ विदेशी पर्यटकमा १ सय ३१ जना सोलुखुम्बुको बुङ सेक्टर पुगेका थिए । गत आर्थिक वर्ष २०७७७८ मा निकुञ्जले २३ लाख ८८ हजार ४ सय ६२ रुपैयाँ राजस्व संकलन गरेको थियो । बुङ क्षेत्र पर्वतारोहणका साथै वन्यजन्तु र जैविक विविधता अवलोकनका लागि पनि प्रख्यात छ । उक्त क्षेत्रमा कस्तूरी मृग, हिमाली कालो भालु, हिउँ चितुवा, हाब्रेसँगै ४ सय ३१ प्रजातिका चरा पाइन्छन् । उच्च पहाडी जंगलमा देवदार, भोजपत्र र लालीगुराँस तथा २ देखि ४ हजार मिटर उचाइको समशीतोष्ण क्षेत्रमा निगालो, अर्खौलो, फिरफिरे र चाँप पाइन्छन् ।"
जेलबाट भागेका कैदीको सजायबारे नयाँ व्याख्या,"(काठमाडौं)कैद भुक्तान नहुँदै कारागारबाट भागेका कैदीलाई हुने थप सजायको गणनामा ३० वर्षदेखि रहेको अन्योल सर्वोच्च अदालतले हटाएको छ । सिरहा कारागारमा कैदी जीवन बिताउँदै आएका धादिङको धुनीबेंसी१ का यादव गिरीको बन्दी प्रत्यक्षीकरण निवेदनमा फैसला गर्ने क्रममा सर्वोच्चको पूर्ण इजलासले नयाँ व्याख्या गरेको हो । सर्वोच्च अदालतले २०४७ सालमा गरेको आपसमा बाझिने दुई अलगअलग फैसलाले सिर्जना गरेको अन्योल उक्त व्याख्याबाट किनारा लागेको छ । ज्यान मुद्दाको अभियोग लागेका गिरीलाई धादिङ जिल्ला अदालतले २०५४ असार २४ मा सर्वस्वसहित जन्मकैदको फैसला गरेको थियो । त्यसलाई तत्कालीन पुनरावेदन अदालत पाटनले २०५४ चैत र सर्वोच्च अदालतले २०५७ वैशाखमा सदर गरेको थियो । त्यस समयमा जन्मकैदबापत २० वर्ष मात्रै कारागार बस्नुपर्ने कानुन थियो । २०५२ फागुन १३ मा पक्राउ परेका गिरी जन्मकैदअनुसार निरन्तर कारागारमा बसेका भए २०७२ फागुन १२ मा छुट्थे । तर सात वर्ष पाँच महिना १३ दिन जेल बसिसकेपछि उनले बिरामी परेको भन्दै उपचारका लागि अस्पताल लैजान माग गरे । वीर अस्पताल लगेका बखत २०६० साउन ३० मा उनी भागे । कैद भुक्तान नहुँदै जेलबाट भागेको अभियोगमा गिरीविरुद्ध मुद्दा चल्यो । कारागार ऐनको दफा २४ (३) मा कैदबाट भागेको व्यक्तिलाई पक्राउपछि बाँकी कैदको डेढी सजाय हुने व्यवस्था छ । त्यही व्यवस्थाबमोजिम काठमाडौं जिल्ला अदालतले गिरीलाई उनले भुक्तान गर्न बाँकी १२ वर्ष ६ महिना ११ दिनको डेढी सजाय अर्थात् १८ वर्ष ९ महिना १७ दिन कैद हुने फैसला सुनायो । २०६४ फागुन ३ मा उनी पक्राउ परे । पहिले साढे सात वर्ष जेल बसिसकेका उनले थप करिब १९ वर्ष जेल बस्नुपर्ने भयो । गिरीले आफू २६ वर्ष तीन महिना कारागारमा बस्नुपर्ने भएको भन्दै त्यसलाई बदर गर्न माग गरेर उनले सर्वोच्च अदालतमा निवेदन दिए । उनले तत्कालीन समयमा प्रचलित मुलुकी ऐनले एउटै मुद्दामा छुट्टाछुट्टै ऐन लगाई सजाय गर्दा ठूलो सजायमा सानो सजाय खापिन्छ भनी गरेको व्यवस्थाबमोजिम आफूले जन्मकैदबापत २० वर्षको सजाय भुक्तान गर्दा कैदबाट भागेबापतको ६ वर्ष तीन महिना ६ दिनको सजाय पनि स्वतः भुक्तान हुने दाबी गरे । कारागार ऐनको दफा २४ (५) मा कैदी जुन अपराधमा कैदमा परेको हो, उक्त अपराधमा हुन सक्ने सजायको माथिल्लो हदको सवाईभन्दा बढी सजाय गर्न हुँदैन भन्ने व्यवस्था छ । त्यही ऐनको दफा २४ (६) मा कारागारबाट भागेको कसुरमा सजाय गर्दा २० वर्षभन्दा बढी कैद हुने गरी सजाय गरिने छैन भन्ने थप व्यवस्था छ । यी कानुनी व्यवस्थाबमोजिम आफूलाई भाग्नुअघि र पछिको सजाय तथा त्यसमा थपसमेत गरी करिब २६ वर्ष सजाय गर्न नमिल्ने उनको दाबी थियो । गिरीले निवेदनमा सर्वोच्च अदालतको ३० वर्ष पुरानो एउटा नजिरको पनि सहारा लिएका छन् । तनहुँका करु थापा मगरलाई जिल्ला अदालतले ज्यान मुद्दा, डाँका मुद्दा र कैदबाट भागेकामा डेढी सजाय गर्दा ३९ वर्ष ११ महिना २५ दिन थुनामा बस्नुपर्ने गरी कैदीपुर्जी दिएको थियो । त्यसलाई मगरले सर्वोच्च अदालतमा बन्दी प्रत्यक्षीकरणको निवेदनमार्फत चुनौती दिएका थिए । २०४७ सालमा सर्वोच्च अदालतले मगरको तर्कमा सहमत हुँदै कैद खाप्न नमिल्ने फैसला गर्यो । कैदी भागेको मुद्दामा पनि २० वर्षभन्दा बढी सजाय गर्न नमिल्ने फैसला कारण मगरले जन्मकैदबापतको २० वर्ष मात्र सजाय भुक्तान गर्दा पुग्ने भयो । धादिङका गिरीले आफूले भाग्नुअघि र पुनः पक्राउपछि भुक्तान गरेको सजायबमोजिम गत २०७७ भदौ १५ मा जन्मकैदबापतको २० वर्ष भुक्तान भइसकेको भन्दै थुनामुक्त गर्न माग गरेका हुन् । ज्यान मुद्दामै २०२९ देखि जन्मकैदको सजाय भुक्तान गरिरहेका ललितपुरका वीरबहादुर थापा मगर २०३७ सालसम्म साढे सात वर्ष कैदमा बसेपछि भागेका थिए । उनी पक्राउ परेपछि जिल्ला अदालतले उनलाई बाँकी साढे १२ वर्षको डेढी सजाय हुने फैसला सुनाएको थियो । जसअनुसार वीरबहादुर पनि करिब २६ वर्ष कारागार बस्नुपर्ने भएको थियो । त्यसलाई उनले पनि सर्वोच्च अदालतमा चुनौती दिएका थिए । २०४७ सालमै सर्वोच्च अदालतको अर्को संयुक्त इजलासले भने कारागार ऐनअनुसार थप सजाय गर्न मिल्ने निर्णय सुनायो । सर्वोच्चका दुवै संयुक्त इजलासले उस्तै विषयमा फरकफरक फैसला गरेको भन्दै कानुनको व्याख्यामा एकरूपता ल्याउन गिरीको मुद्दालाई पूर्ण इजलासमा पठाइएको थियो । न्यायाधीशहरू मीरा खड्का, ईश्वरप्रसाद खतिवडा र मनोजकुमार शर्माको पूर्ण इजलासले गत वैशाखमा गरेको फैसलाको अघिल्लो साता जारी पूर्णपाठमा त्यही अन्योल हटाइएको छ । न्यायाधीश खड्काले लेखेको फैसलामा जन्मकैद पाएको व्यक्ति भुक्तान नहुँदै भागेमा डेढी बढाई पुनः सजाय गर्नुपर्ने भएकाले कारागार ऐनअनुसार थप सजाय गर्न रोकिँदैन भनिएको छ । तर, त्यसरी डेढी सजाय गरिसकेपछि भाग्नुअघि भुक्तान गरिसकेको सजायसमेत जोड्दा पनि जन्मकैदको सवाईभन्दा बढी हुन नहुने सर्वोच्चको व्याख्या छ । अर्थात् २० वर्षको जन्मकैद भुक्तान गर्दै गरेको व्यक्ति कारागारबाट भागे उसलाई हुने थप सजाय पाँच वर्षभन्दा बढी हुन सक्दैन । डेढी सजाय तोक्दा (भाग्नुअघि भुक्तान गरेको बाहेक) २० वर्षभन्दा बढी हुनुहुँदैन । यो व्याख्याअनुसार जन्मकैदको सजाय पाएको व्यक्ति भागेमा २५ वर्षभन्दा बढी सजाय हुन सक्दैन । सर्वोच्चले गिरीका हकमा जिल्ला अदालतले दिएको कैदीपुर्जी सच्याएर उनलाई २५ वर्ष मात्र कैद हुने आदेश दिएको छ । जन्मकैद भोग्दै गरेको व्यक्ति भागेर पछि पक्राउ परेपछि थप सजाय नगरेर २० वर्ष मात्रै भुक्तान गर्दा पुग्ने निष्कर्षमा पुग्दा कारागारका गतिविधि र अपराधलाई नियन्त्रण गर्न ल्याइएको कारागार ऐन निष्प्रभावी बन्न जाने सर्वोच्चको ठहर छ । दण्ड सजायको उद्देश्य अपराध गर्न निरुत्साहित गराउनु पनि हो । कुनै पनि कार्यलाई अपराधका रूपमा घोषणा गरिसकेपछि त्यसबापत दण्ड सजाय तोक्नैपर्ने हुन्छ । त्यसैले कारागारबाट भाग्ने कैदीलाई थप सजाय गर्नु नै पर्ने हुन्छ, फैसलाको पूर्णपाठमा भनिएको छ ।"
गठबन्धनका कारण नघटोस् महिला प्रतिनिधित्व,"स्थानीय तहमा अहिले लगभग ४१ प्रतिशत महिला जनप्रतिनिधि छन् । राज्यले निर्वाचन प्रणालीमै लिएको आरक्षण नीतिका कारण प्रायः पुरुषको कब्जामा रहने राजनीतिक वृत्तमा महिला सहभागिता उल्लेख्य बढ्न सकेको हो । यसबाट स्थानीय नीति निर्माणमा महिला सहभागिता र अपनत्व सुनिश्चित मात्र भएको छैन, स्वयं महिलाका सवालहरू पनि पहिलेभन्दा बढी चर्चामा आउन थालेका छन् । यो प्रतिनिधित्वलाई अझ अर्थपूर्ण बनाउन कार्यकारी पदहरूमै बढीभन्दा बढी महिला निर्वाचित गर्न र यसतर्फ उनीहरूको क्षमता अभिवृद्धि गर्न जरुरी छ । तर, स्थानीय तहको आगामी निर्वाचनका लागि सत्तापक्ष र प्रतिपक्षी दलहरू जसरी चुनावी तालमेल तथा गठबन्धन गरेर अघि बढ्दै छन्, यसबाट भने भइरहेकै प्रतिनिधित्व पनि घट्ने चिन्ता बढेको छ । स्थानीय तह निर्वाचन ऐनको दफा १७(४) ले राजनीतिक दलले स्थानीय तहका अध्यक्ष र उपाध्यक्ष वा प्रमुख र उपप्रमुख पदमा उम्मेदवारी दिँदा ५० प्रतिशत महिला हुनुपर्ने व्यवस्था गरेको छ । त्यही दफामा दुईमध्ये एउटा पदमा मात्रै उम्मेदवारी दिने दलको हकमा यो व्यवस्था बाध्यकारी नहुने उल्लेख छ । यस्तो प्रावधानले गर्दा दलहरूले तालमेल गरेमा फरकफरक दलबाट प्रमुखउपप्रमुखमा उम्मेदवार तोक्दा दुवै पदमा पुरुष छनोट हुने सम्भावना त्यसै उच्च हुन्छ । यस क्रममा महिला प्रतिनिधित्व दलहरूको विवेकमा मात्रै भर पर्ने देखिन्छ । यही कारण दलहरूबीचको गठबन्धन कतै महिला प्रतिनिधित्व घटाउने कारक त बन्दैन भन्ने भय बढेको हो । ऐनको यही प्रावधानलाई मध्यनजर गरी निर्वाचन आयोगले केही दिनअघि एक मात्र पदमा उम्मेदवार दिने दलको हकमा महिला मनोनयनको व्यवस्था गर्न निर्देशन दिएको थियो । तर उक्त निर्देशनप्रति दलहरूले आपत्ति जनाएपछि आयोगले व्यवस्था को स्थानमा प्राथमिकता दिए पुग्ने भनेको छ । राजनीतिमा महिला सहभागिताको सवालमा दलहरू अन्तरात्माबाटै उदार छैनन् । यसको एउटा उदाहरण हो आरक्षणबाहेकका पदहरूमा महिलाको कमजोर उपस्थिति । खासमा संविधानको मर्मअनुसार आरक्षणबाहेकका पदमा पनि उम्मेदवार मनोनयन गर्दा कम्तीमा एकतिहाइ महिला र सामाजिक विविधता झल्कनुपर्ने हो । तर, आरक्षण दिइएकै छ भनेर महिलालाई गैरआरक्षित ठूला तथा कार्यकारी पदमा ल्याउन दलहरूले जरुरी ठानेको देखिँदैन । २ प्रतिशत महिला पालिकाप्रमुख हुनु र १ प्रतिशत मात्र वडाध्यक्ष हुनुले नै यसलाई प्रस्ट्याउँछ । गत निर्वाचनमा १४ हजार ३ सय ५१ जना महिला स्थानीय तहमा आइपुगे । संवैधानिक बाध्यताकै कारण लगभग ९३ प्रतिशत महिला उम्मेदवारले उपप्रमुख र उपाध्यक्षको जिम्मेवारी पाए । अर्कातर्फ ९८ प्रतिशत पुरुष उम्मेदवार प्रमुख वा अध्यक्ष भए । अध्यक्ष र उपाध्यक्ष वा प्रमुख र उपप्रमुख पदमा महिलालाई ल्याउनैपर्ने भएपछि दलहरूले अध्यक्ष र प्रमुखको उम्मेदवारमा पुरुषलाई प्राथमिकतामा राखे, धेरै महिलालाई उपाध्यक्ष र उपप्रमुखमै खुम्च्याए । यसले सक्रिय राजनीतिमा महिलालाई स्वीकार गर्न अझै कठिन छ भन्ने देखाउँछ । आरक्षण नहुँदो हो त, त्यही उपप्रमुख र उपाध्यक्ष पद पाउन पनि मुस्किल पर्ने रहेछ महिलाहरूलाई । स्थानीय तहको क्षेत्रअधिकार बढेसँगै यसले दिने सेवा, बजेटको आकार र योजनाकार्यक्रम संख्या पनि बढेका छन् । स्थानीय तहको भूमिका वृद्धिले सुशासन कायम गर्न सम्बन्धित कार्यक्षेत्रमा बृहत् सहभागिताको माग गर्छ । स्थानीय शासनमा सबै वर्ग तथा समुदायको अपनत्व वृद्धि गर्नुका अतिरिक्त संविधानले समानुपातिक प्रतिनिधित्व सुनिश्चित गर्नुको अर्को कारण यही हो । कतिपय पालिकावडामा अपेक्षाअनुरूप कति महिलाले काम गर्न नसकेका होलान्, जसलाई अस्वाभाविक रूपमा लिनु हुँदैन । पितृसत्तात्मक सोच र संरचनाका कारण नेपाली समाजमा महिलालाई राजनीतिमा आफ्नो भूमिका बढाउन सहज थिएन, छैन । त्यसैले आगामी दिनमा उनीहरूको प्रतिस्पर्धात्मक क्षमतासीप अभिवृद्धि गर्नेतर्फ चाहिँ ध्यान दिनुपर्छ । महिलालाई बलियो उम्मेदवार बनाउन दलहरूकै भूमिका प्रधान हुन्छ, उनीहरूले स्थानीय नीतिनियम, योजना तर्जुमा तथा कार्यान्वयन प्रक्रिया र प्रशासनसम्बन्धी प्रशिक्षणमा जोड दिनुपर्छ, र महिलाका निम्ति थप अवसरका ढोकाहरू खोल्नुपर्छ ।स्थानीय तहमा आरक्षणबाहेक पनि महिलालाई राजनीतिमा ल्याउन दलहरूले उदार सोच राख्नुपर्छ । यही कार्यकालमा प्रतिनिधित्व गरेका महिलाको कार्यक्षमता र अनुभवलाई पनि सदुपयोग गर्ने हिसाबले दक्ष व्यक्तिलाई थप भूमिका प्रदान गर्न उनीहरू तयार रहनुपर्छ । महिलाको सार्थक सहभागिताका लागि प्रशस्तै काम गर्न बाँकी रहेका बेला भएकै प्रतिनिधित्व पनि गुम्ने अवस्था दलहरूले कदापि निम्त्याउनु हुन्न । त्यसका निम्ति गठबन्धन गरेर उम्मेदवारी दिने दलहरूले महिला प्रतिनिधित्व सुनिश्चित गर्ने प्रतिबद्धता व्यक्त गरी सोही अनुरूप उम्मेदवार छनोट गर्नुपर्छ । नत्र, ऐनको खुकुलो प्रावधान दुरुपयोग हुनबाट रोक्न भोलिका दिनमा सरकार र संसद्ले कानुनै संशोधन गर्नुपर्ने हुन्छ ।"
कुन बाटो आयो श्रीलंकामा संकट ?,"कुनै जमाना थियो, हाम्रा नेताहरू नेपाललाई स्विट्जरल्यान्ड बनाउँछौं भन्थे । अर्को मोडमा अर्का थरीले सिंगापुर बनाउँछौं भने । ती मुलुक नेपालीका लागि मानक बनाइए । तर, मानक बनेका ती मुलुक कसरी बने, तिनको आर्थिक इतिहास कस्तो छ, कस्तो परिवेश र योजनामा ती मुलुक ऐश्वर्यशाली बने, बनाउने सारथिहरूको कस्तो योगदान रह्यो भन्नेबारे संस्थागत चासो कसैले राखेको देखिएन । केही समययता श्रीलंका चर्को चर्चामा छ । तर, घोर असफलताको किनारमा धकेलिएका कारण । नेपालका प्रमुख राजनीतिक पार्टीहरूले श्रीलंकाको असफलतालाई लिएर आपसमा हिलो छ्याप्न थालेका छन् । प्रमुख विपक्षी भन्दै छ, सत्ताधारीहरूले नेपाललाई श्रीलंका बनाउँदै छन् । सत्ताधारीहरू भन्दै छन्, नेपाललाई विपक्षीले चाहेजस्तो किमार्थ श्रीलंका बन्न दिइनेछैन । स्विटजरल्यान्ड वा सिङ्गापुर बनाउन सम्बन्धित मुलुकहरूको अठोट, योजना, स्रोतसाधनको जो हो, संस्थागत रीतिथितिको विकास, तिनले अख्तियार गरेको परराष्ट्रनीतिबारे गहिरो अध्ययन नगरी नेपाललाई पनि त्यस्तै बनाउँछु भनेर अघि सरेका थिए हाम्रा नेताहरू । अहिले असफलताको रापको कल्पना गरेर विपक्षीलाई होच्याउन वा अर्घेलो देखाउन गहिरो अध्ययन नै नगरी हिलो छ््याप्न थालेको देखिन्छ ।असफलताको पक्षाघातको पीडा सहिरहेको श्रीलंकाका पनि आफ्नै सपना र मानकहरू थिए । त्यहाँका नेताहरूले पनि मुलुक निर्माणका महत्त्वाकांक्षी योजनाहरू अगाडि सारेका थिए । केही हदसम्म उनीहरूले सफलता पनि प्राप्त गरेका थिए । अन्तर्राष्ट्रिय मुद्रा कोष, विश्व बैंक तथा एडीबीजस्ता संस्थाहरूले दक्षिण एसियामा सफलताको प्रतीकमुलुक भनेर औंल्याउनुपर्दा श्रीलंकाको नाम लिन्थे । तर सन् १९८६ देखि अख्तियार गरेका योजना, नीति, कार्यक्रम, बजेट अर्थतन्त्रको दिगो र भरपर्दो जग निर्माण गर्न सफल भएनछन् । अति आवश्यकीय सामग्रीहरूको उपलब्धताको अभावबाट सृजित भोकमरी र औषधोपचारका लागि आवश्यक सामग्री खरिद गर्न नसक्ने गरी राज्य थला पर्नु भनेको अत्यन्तै दुर्भाग्यपूर्ण क्षण हो । परिस्थिति कठिन भएपछि राजनीतिमाथि दोषारोपण गरिन्छ, श्रीलंकामा त्यस्तै हुन थाल्यो र मुलुक झन् पछि पर्दै गयो । त्यहाँको मुख्य प्रतिपक्षी पार्टीले ९ अप्रिल २०२२ मा सरकारलाई भन्यो, या त आर्थिक संकट समाधान गर्न प्रभावकारी कदम चाल, होइन भने अविश्वासको प्रस्ताव सामना गर्न तयार होऊ ।श्रीलंकाको ओरालो यात्रादशा दशतिरबाट आउँछ भनिएझैं श्रीलंकाली अर्थतन्त्रमा पहिरो जानमा धेरै तत्त्व जिम्मेवार रहे । यद्यपि पहिलो कारक बन्यो वैदेशिक विनिमय आयको सञ्चिति (फरेन एक्सचेन्ज रिजर्भ) । कोभिड१९ का यी दुई वर्षमा त्यही सबैभन्दा धेरै ओरालो लाग्यो । त्यसो हुनेबित्तिकै वैदेशिक ऋणको साउँब्याजको भुक्तानी कठिन बन्यो । र त्यसपछि रुसयुक्रेन युद्धको छालले पछिल्लो समयमा नराम्ररी असर गर्यो । श्रीलंकामा जुलाई २०२१ र जनवरी २०२० बीच वैदेशिक मुद्राको सञ्चिती ७५ अर्ब अमेरिकी डलरबाट २८ अर्ब अमेरिकी डलरमा झर्यो । फलस्वरूप श्रीलंकाली रुपैयाँलाई अवमूल्यन गर्नुपर्ने दबाब आयो । १५ प्रतिशतले अवमूल्यन गर्दा १ डलर खरिद गर्न २०० रुपैयाँ तिर्नुपर्ने भयो । त्यसले पनि थामेन । मार्चको अन्तिम हप्ता १ डलर किन्न ३०० तिर्नुपर्ने भयो (अपर्णा शाण्डिल्य, रिपब्लिकवर्ल्डकम, २३ मार्च २०२२) । दोस्रो कारक तत्त्व बन्यो पर्यटन । श्रीलंकाको केन्द्रीय बैंकले जनाए अनुसार, पर्यटनबाट सन् २०१८ मा श्रीलंकाले ४४ अर्ब अमेरिकी डलर आर्जन भएको थियो । २०१९ मा त्यो ३६ अर्बमा झर्यो भने २०२१ मा ५ करोड ३४ लाख डलरमा खुम्चियो । तेस्रो कारक बन्यो निर्यातजन्य आयमा गिरावट । २०१९ मा श्रीलंकाले ११९ अर्ब डलरको सामान निर्यात गरेकामा २०२० मा त्यो १० अर्ब डलरमा संकुचित भयो । चौथो कारक थियो अत्यधिक वैदेशिक ऋणको भार । वैदेशिक ऋण ५१ अर्ब डलर पुगेको छ, जसमा चीनको हिस्सा ५ अर्ब डलर छ । अब ऋण यात्रालाई हेरौं । सन् २००४ देखि २०१५ को अवधिमा महिन्द्रा राजपाक्षको सरकार थियो । मुलुकको गृहयुद्ध टार्ने र देश विकास गर्ने नाममा उक्त ११ वर्षको अवधिमा १४०६ अर्ब अमेरिकी डलर वैदेशिक ऋण लिइयो । यति बेला श्रीलंका सरकारले ६९ अर्ब डलर किस्ता र ब्याज भुक्तानी गर्नुपर्ने बक्यौता देखिएको छ (चन्द्रशेखर, सीपी क्राइसिस इन एन आइल्यान्ड इकोनोमी, फ्रन्टलाइन, ६ अप्रिल २०२२) ।मुद्रास्फीति उचाइमा पुगेको छ । कच्चा तेल अभावमा देशको एक मात्र रिफाइनरी उद्योग बन्द गरिएको छ । मुद्रास्फीतिको दर पछिल्लो महिना १५१ प्रतिशत रह्यो । खाद्यान्नको मूल्य २५७ प्रतिशतले बढेको छ, भान्सामा बाल्ने ग्यास प्रतिसिलिन्डर १३ सय ५९ रुपैयाँ (४९४ अमेरिकी डलर) पुगेको छ । व्यापारमा भुक्तानी सन्तुलन घाटा पुराना सबै रेकर्ड तोडेर १० अर्ब डलर हाराहारी भएको छ । अर्थतन्त्रमा के असर पर्छ भन्ने ठहर नगरी, अन्य वैकल्पिक आयस्रोतको योजना र संस्थागत व्यवस्थापन नगरीकन राजपाक्ष सरकारले डिसेम्बर २०१९ मा मूल्य अभिवृद्धि कर १५ प्रतिशतबाट ८ प्रतिशतमा झार्यो, २ प्रतिशतका दरले लगाई आएका नेसनल बिल्डिङ ट्याक्स, विथहोल्डिङ ट्याक्स, क्यापिटल गेन ट्याक्स हटाइए । यसले गर्दा राजस्वमा सालिन्दा कुल गार्हस्थ्य उत्पादन (जीडीपी) को ४ प्रतिशत बराबर कमी आयो । ती सब सस्तो लोकप्रियताका लागि गरिएका थिए ।वैदेशिक मुद्रा सञ्चिति घट्दै छ भनेर राष्ट्रपति, प्रधानमन्त्री र अर्थमन्त्रीसमेत रहेको राजपाक्ष खलकलाई थाहा नहुने कुरा थिएन । आन्तरिक फजुल खर्च घटाउनुको साटो उनीहरू आयात घटाउनमा लागे । मोटरकारदेखि रासायनिक मल एवं चिनी, बेसारको आयात घटाइयो । मलको अभावमा धान, गहुँ र र चिया खेती नराम्ररी प्रभावित भए । ठूलो मात्रामा औद्योगिक पुँजी (म्यानुफ्याक्चरिङ क्यापिटल), उपभोग्य सामग्री, पेट्रोलियम र ग्यास आयात गर्नुपर्ने मुलुकले सबैभन्दा पहिले खाद्यान्नको पर्याप्त जोहो गर्नुपर्छ । त्यसका लागि उत्पादन बढाउने र निकासी गर्ने पनि हो । तर सरकारले वास्ता नगर्दा सबै प्रकारका संकट एकै पटक ओइरिए । यसको मार सबैभन्दा बढी त गरिब श्रमिक र मध्यम वर्गलाई परेको छ ।आर्थिक सुधारको अर्थराजनीतिक पृष्ठभूमिबेलायतबाट स्वतन्त्र भएपछि श्रीलंकाले मिश्रित आर्थिक नीति अँगाल्यो । लोककल्याणकारी राज्यमा पुँजीवाद लागू गर्न किन्स र केलेस्कीको जनरल थ्यौरीलाई सिरानी हालिएको थियो । सन् १९८६ पछि युनाइटेड नेसनल पार्टीका तर्फबाट निर्वाचित राष्ट्रपति जेआर जयबर्धने र प्रधानमन्त्री रणसिंघे प्रेमदासाले होसियारीपूर्वक पश्चिमा नयाँ दर्शनमा आधारित नवउदारवादलाई नियमनकारी भूमिकासहित अँगाले । श्रीलंकाका सबै पार्टीमा अनेक किसिमका समाजवादीहरूको बलियो उपस्थिति थियो । सन् १९९४ मा श्रीलंकन फ्रिडम पार्टीबाट चन्द्रिका कुमारातुंगा राष्ट्रपति निर्वचित भएपछि भने नवउदारवाद नीतिगत रूपमै हावी भयो । परिणामतः पूर्ण रूपमा उदारीकरण, भूमण्डलीकरण तथा निजीकरण अभियानकै रूपमा थालिए । सबै खाले सार्वजनिक सम्पत्ति र राज्यको दायित्वको निजीकरण । उनले श्रीलंकन फ्रिडम पार्टीेका वैचारिक वामपन्थीहरूमाथि बन्चरो चलाइन् । त्यसकै सिको गर्दै युनाइटेड नेसनल पार्टीले पनि आफूभित्रका वामपन्थीहरूलाई सिध्यायो । आर्थिक सिद्धान्तका हिसाबले युनाइटेड नेसनल पार्टीका रनिल विक्रमासिंघे र श्रीलंकन फ्रिडम पार्टीकी कुमारातुंगाबीच नीतिगत र कार्यक्रमगत भिन्नता बिलकुलै रहेन । आर्थिक वृद्धि पनि नराम्रो थिएन । सन् १९७१८६ बीच प्रतिवर्ष ३५ प्रतिशत रहेको जीडीपी वृद्धिदर १९८६२००९ मा ४८ प्रतिशतले बढ्यो । १९८६ मा उदारवादी नीति भित्र्याइएपछि अनुदान र सहुलियतपूर्ण ऋण (सफ्ट लोन) ओइरियो । पश्चिमा दाताहरू र बहुउद्देश्यीय अन्तर्राष्ट्रिय वित्तीय संस्थाहरू वैदेशिक लगानी भित्र्याएर बजारोन्मुख अर्थतन्त्रले कमाल गर्छ भनेर देखाइदिन उत्सुक देखिन्थे । औसत घरधुरी आय पनि ह्वात्तै बढेको थियो । सँगै असमानता पनि ह्वात्तै बढ्यो । सन्् १९७३ मा जिनी कोफिसियन्ट ०३५ रहेकामा सन् २०१२१३ मा ०४८ पुग्यो । २० प्रतिशत धनाढ्यहरूका पोल्टामा ५२९ प्रतिशत आय, २० प्रतिशत गरिबको भागमा भने ४५ प्रतिशत । ४० प्रतिशतभन्दा बढी जनसंख्या औसत २५० डलरभन्दा कममा जीवन धान्न बाध्य भए । वस्तु तथा सेवामा मूल्यवृद्धि सालिन्दा दोहोरो अंकमा अकासियो । निर्यात पनि बढ्यो । जस्तो म्यानुफ्याक्चरिङ निर्यात सन् १९७७ मा १३४ प्रतिशत थियो भने २०१६ मा ७७ प्रतिशतले वृद्धि भयो । तर बाहिरबाट कपडा (एपरल्स) ल्याएर चलाइएको गार्मेन्ट उद्योगले व्यापारघाटा कम गरे पनि स्थानीय आय वृद्धि गर्न मूल्य अभिवृद्धिमा सघाएन (बी स्कन्तकुमार, अ लिगेसी अफ लिबरलाइजेसन इन श्रीलंका, द हिन्दु, ४ अक्टोबर २०१७) ।गार्मेन्ट उद्योग पनि ड्युटी फ्री कोटा, ट्याक्स होलिडे, सित्तैंमा पूर्वाधारको बन्दोबस्त, राहत तथा सहुलियत, सस्तो र नियमनबिनाको मजदुरी, कच्चा पदार्थ र कपडाहरूलाई आयातमा सहुलियत दिएर हुर्काइएको थियो । अन्य उद्यम पनि स्वदेशी कच्चा पदार्थमा आधारित रहेर हुर्काइएका भन्दा बढी एसेम्बलिङ उद्यम नै थिए । यसरी हुर्काइएका उद्यमले ६ प्रतिशत अर्थात् ४ लाख ७० हजार मात्र रोजगारी उपलब्ध गराएका थिए । श्रीलंकाली श्रमशक्ति सालिन्दा २ लाख ३५ हजारका दरले वैदेशिक रोजगारीमा जाने गरेको छ । यसको अर्थ नवउदारवादी आर्थिक नीति मुलुकभित्र सुरक्षित र जीविकोपार्जनमुखी रोजगारी सृजना गर्न सर्वथा असफल रह्यो ।सन् १९७०७१ मा अर्थतन्त्रमा कृषिको योगदान ३५१ प्रतिशत थियो भने २०१६ मा घटेर ७ प्रतिशतमा झर्यो । सो अवधिमा ९४६ प्रतिशत कृषिउपज निर्यात गरिन्थ्यो भने २०१६ मा २२६ प्रतिशत । तर ७० प्रतिशत मानिस गाउँमै बस्छन् र तिनीहरूका लागि अहिले पनि कृषि नै जीविकाको मुख्य आधार हो । कृषिमा मुख्य उत्पादन अहिले पनि गहुँ र धान हुन् भने दूधजन्य तथा माछा नै प्रमुख खाद्य पदार्थ हुन् । २७१ प्रतिशत श्रमशक्ति कृषिमै छ । उद्योगले २६४ प्रतिशत मात्रै रोजगारी दिलाउने गरेको छ । चिया, रबर, नरिवलले उहिलेदेखि नै विविधीकरणको परम्परा धानिरहेका छन् । योजनाबद्ध विकासको पहल नगरिएको अनि राहत र सुविधा कटौती गरिएको कृषि नै बाध्यतावश गरिने पेसा बनेको छ ।रेमिट्यान्स श्रीलंकाको पनि वैदेशिक मुद्रा आर्जनको मुख्य स्रोत हो । सन् २०१९ मा त्यहाँ ७ अर्ब डलर रेमिट्यान्स भित्रिएको थियो । जनसंख्या बढ्दो छ, खर्च पनि बढ्दो छ तर खरिद गर्ने क्षमता वृद्धि हुनुको साटो ओरालो लागिरहेको छ । जनवरी २०२२ मा श्रीलंकाली केन्द्रीय बैंकले ऋणको साउँब्याज तिर्नका लागि डलर जम्मा गर्ने कुरा गर्दा देशका अर्थशास्त्रीहरूले डिफल्ट (चुक्ता गर्न नसकिने घोषणा) गर्न सुझाएका थिए, पैसा जम्मा गरिएको छ भने अत्यावश्यक सामग्री आयात गरिहाल्न भनेका थिए । किनकि कृषि मल, बीउ र सिँचाइको अभावमा सकस भोगिरहेको श्रीलंकामा बिजुली अभावमा उद्योग पूर्ण क्षमतामा सञ्चालन हुन सक्ने कुरा थिएन । चौध घण्टाको लोडसेडिङ, कमै पर्यटकको आगमनका कारण आय आर्जनको बाटो टुटेको थियो । पेट्रोलियम र कोइलाको दाम बढ्नासाथ मुद्रास्फीति बढ्नु अस्वाभाविक हुन्थेन । यसो हुनासाथ वैदेशिक दायित्व बोकेका फर्महरूको दायित्व स्थानीय मुद्राको हिसाबले बढी भारयुक्त हुन्थ्यो र ती टाट पल्टन्थे नै । यो अवस्था रुसयुक्रेन युद्धअगावै सुरु भएको थियो । छिमेकी जुधाउने कार्यनीतिविगतमा श्रीलंका असंलग्न राष्ट्रको संस्थापक सदस्यहरूमध्ये एक थियो । पञ्चशील उसको मूलभूत सिद्धान्त थियो । तर नवउदारवादी नीति अपनाएपछि श्रीलंका अवसरवादी बन्दै गयो । चीन र भारतलाई जुधाएर खुब द्विपक्षीय फाइदा लियो । पछिल्लो समय भारतसँग भन्दा चीनसँग बढी टाँसियो पनि । खास गरी बीआरआईका प्रोजेक्टहरूमा चिनियाँ बैंकबाट सहज र सहुलियतपूर्ण ऋण लिएर उसले आफ्नो गर्जो अर्थात् ऋणको साउँब्याज भुक्तानीको समस्या टारिरह्यो । सैद्धान्तिकभन्दा बढी अवसरवादी रणनीति थियो यो । यसका लागि उसले भारत र जापानसँग गर्न लागेको त्रिपक्षीय सम्झौता त्याग्यो र चाइनिज हार्बर इन्जिनियरिङ कम्पनीसँग सहकार्य गर्यो । यस्ता क्रियाकलापले भारत चिढिनु अस्वाभाविक थिएन । पछिल्लो कालखण्डमा चीन र श्रीलंकाबीच पनि तनाव सुरु भयो । चीनको क्विङदाओ सिविन बायोटेक कम्पनीबाट अर्डर गरेको र आफ्नो बन्दरगाहमा आइसकेको २० हजार टन अर्गानिक मलको खेप श्रीलंकाले इरउनिया ब्याक्टेरिया पनि मलसँगै आउँछ र बाली नष्ट गर्छ भनेर भुक्तानी नगरी फिर्ता पठायो । खासमा उसले भारतबाट नानो नाइट्रोजन पाइहाल्ने आश्वासनका कारण त्यस्तो गरेको थियो । भारतले सहयोग गर्ने भनेपछि उसले चीनसँग उत्तरी भूभागमा हाइब्रिड इनर्जीका लागि गरिएको सम्झौता पनि भंग गरेको थियो । झिनामसिना लाग्ने, छिमेकी जुधाउने यस्तो व्यवहारले राम्रो गर्थेन नै । आखिर भयानक समस्याबाट मुक्ति पाउन उसलाई अन्तर्राष्ट्रिय मुद्रा त चाहिएकै छ । छिमेकीहरूले सदाशय राखेर सहयोग गरेनन् भने अन्तर्राष्ट्रिय मुद्रा कोषसँग झोली थाप्नुपर्ने हुन्छ । मुद्रा कोषले पनि यामानका सर्तहरू मान्ने भएपछि मात्रै उद्धार गरिदिने हो ।माथि उल्लिखित समस्याहरू श्रीलंकामा रातारात र राजपाक्ष परिवारकै कारण मात्र पैदा भएका होइनन्, एकीकृत सैद्धान्तिकवैचारिक विरासतबाट सञ्चित हुँदै आएका समस्या हुन् यी । बेलाबेला छक्कापन्जा गर्नाले कसैले पनि विश्वास नगर्ने अवस्था बन्दै गयो । त्यसमाथि जथाभावी ऋण लिने र अनुत्पादक क्षेत्रमा लगानी गरी परिवारका लागि धन सञ्चित गर्नमा राजनीतिक पार्टीहरू केन्द्रित रहे । मुठीभर मान्छेको पोल्टामा मोटो रकम पुग्ने वातावरण बनाइयो । नेपाल श्रीलंकाको वर्तमान संकटको बाटामा छ कि छैन भन्नेबारे बहस गर्नुअघि आफू सत्तामा रहँदा के गरियो र गरिँदै छ, नीतिगत सुधार के गरियो र अत्यधिक ऋण लिएर कस्ता ठाउँमा खर्च गरियो भनेर सबै पार्टीले केलाउन जरुरी छ । संकट दैलामै आइपुगेको छ भन्ने लागेको हो भने, अहिलेदेखि नै संरचनागत परिवर्तन गर्न सर्वदलीय सहमति जुटाउन पहल गर्नु आवश्यक छ । नारा लगाउनुभन्दा पहिले एक पटक सोचौं संकटको साँचो अर्कैको पोल्टामा पुग्यो भने सच्याउने अवसर फर्केर आउन्न ।"
ऊर्जामा अझै परनिर्भर,"लोडसेडिङबाट उन्मुक्ति पाएका हामी नेपाली गत फागुनबाट औद्योगिक क्षेत्रमा भएको विद्युत् कटौतीको खबर सुनेर अचम्मित भएका छौं । बर्खा याममा खेर जाने हाम्रो देशको विद्युत्, हिउँद याममा एक्कासि घट्नुपछाडि विद्युत् उत्पादन हुने परियोजनाहरू नदीको बहावमा भर पर्नु हो । नदीको बहावमा आधारित जलविद्युत् परियोजनामा नदीको जलस्तर न्यून हुँदा उत्पादन पनि न्यून हुन्छ । रुस र युक्रेनबीच भएको युद्धका कारण इन्धनपेट्रोलियम पदार्थमा भएको विश्वव्यापी मूल्यवृद्धिको असर विद्युत्मा पर्न जाँदा, भारतबाट अति महँगो विद्युत् नेपाल विद्युत् प्राधिकरणले किनेर वितरण गर्न नसकेर उक्त अवस्था आएको हो । एकनासको विद्युत् उत्पादन गर्नका लागि जलाशयमा आधारित परियोजनाहरू हुनुपर्छ । बढी लगानी, समय र झन्झटिलो हुने कारण त्यस्ता परियोजनाहरूको विकास नेपालमा हुन सकेको छैन । नेपालमा कुलेखानी जलविद्युत् परियोजना मात्रै जलाशयमा आधारित परियोजना हो । अन्य जलाशययुक्त परियोजना बन्ने क्रममा छन्, तर छिटो बन्न सक्ने अवस्थामा छैनन् । विद्युत्को माग दिनानुदिन बढिरहेको छ । पेट्रोलियम इन्धनको विकल्पमा विद्युत् प्रयोग गर्न सरकारले समेत जोड गरेको अवस्थामा यो जलाशययुक्त परियोजनाको विकास नभएसम्म यो संकटलाई टार्न वैकल्पिक उपायहरू सोच्नु आवश्यक छ । सहरी अनग्रिड सौर्य ऊर्जा विस्तारतर्फ सरकारले नीति बनाएमा आसन्न सहरी ऊर्जा संकटबाट मुक्ति मिल्न सक्छ । महेन्द्रसिंह बम, टीकापुर१, कैलाली"
विश्वव्यापी आर्थिक मन्दी र नेपाल,"गोपाल देवकोटा, चाबहिल, काठमाडौं"
विकासको उल्टो बाटो,"श्रीकृष्ण राजवंशी, सुनकोसी३, सिन्धुली"
त्रिविको सार्वजनिक दुःखान्त,"ज्ञानको खोजमा स्वतन्त्रता, विचारविमर्शमा स्वतन्त्रता र अध्यापनमा स्वतन्त्रताबिना विश्वविद्यालयको अस्तित्व रहन सक्दैन । विश्वविद्यालयहरूले नैसर्गिक अधिकारका रूपमा उपभोग गर्नुपर्ने स्वतन्त्रताहरूका सम्बन्धमा अमेरिकी शिक्षा दार्शनिक रोबर्ट मेनार्ड हट्चिन्सको यो सारगर्भित भनाइ हाम्रो देशको अग्रणी मानिएको त्रिभुवन विश्वविद्यालय (त्रिवि) को सवालमा भने फगत एउटा किंवदन्तीजस्तो मात्र हुँदै गएको छ । दार्शनिक हट्चिन्सले उल्लेख गरेका स्वतन्त्रताहरू नेपालका सन्दर्भमा २०४६ सालको राजनीतिक परिवर्तनपछि त्रिविका प्राध्यापकहरूले उपयोग गरे पनि वर्तमान अवस्थामा प्राज्ञिक स्वतन्त्रताको अर्थ मनोगत, विकृत र स्वार्थकेन्द्रित हुँदै गइरहेको छ । ज्ञानको खोज वा विचारविमर्शको स्वतन्त्रता प्राज्ञहरूले सत्तासँग लडेर आर्जन गरे पनि त्रिविको संस्थागत र प्राज्ञिक सुधार र रूपान्तरणको सवालमा भने गौण हुँदै गएको छ । यसका अलावा व्यक्तिगत वा सामूहिक निहित स्वार्थहरूलाई केन्द्रमा राखेर गरिएको विश्वविद्यालयको निरन्तर दोहनले त्रिविजस्तो सार्वजनिक सम्पत्तिले कस्तो दुःखान्त बेहोर्नुपर्छ भन्ने ट्र्याजिडी अफ कमन्स सिद्घान्त त्रिविभित्रै अध्यापन भइरहेको अवस्था छ । राष्ट्रको दर्पणका रूपमा रहेका विश्वविद्यालयहरूलाई दुःख भोग्नु नपरेको सार्वजनिक सम्पत्ति अर्थात् कमन्स विदाउट ट्र्याजिडी का रूपमा अघि बढाउने अभिभारा बिनासर्त रूपमा त्रिविसँग जोडिएको प्राज्ञिक जनशक्तिकै काँधमा छ । देशभर झन्डै आठ हजार सदस्य रहेको त्रिवि प्राध्यापक संघजस्तो पेसागत संगठनले आफूलाई ट्रेड युनियनको भूमिकामा सीमित गरेर तलबभत्ता वृद्घिका लागि मात्र वकालत गरिरहने होइन कि विश्वविद्यालयले भोगिरहेको सार्वजनिक दुःखान्तलाई निको पार्ने सक्रिय सरोकारवालाको भूमिका खेल्नु आवश्यक छ । दलीयकरणको प्रभाव २०३२ सालमा पञ्चायती शासनकालमा व्यवस्थाविरुद्घ प्रतिरोधी चेत फैलाएको आरोपमा दरबारले २२ जनालाई बरखास्त र अन्य प्राध्यापकको ग्रेड खोसुवा गरेपछि त्रिविका प्राध्यापकहरूमा व्यवस्थाविरोधी आक्रोश उर्लिएको थियो । पञ्चायती व्यवस्था र विश्वविद्यालयलक्षित दमनविरुद्घ २०४६ सालअघिको निरंकुश व्यवस्था परिवर्तन गर्न प्राध्यापकहरूले प्रगतिशील र प्रजातान्त्रिक गरेर दुई खेमाका माध्यमले सक्रिय भूमिका खेले । जुन दल सरकारमा छ, त्यसको ठाडो प्रभाव प्राध्यापक संघमा पर्ने र पदाधिकारी बाँडफाँट गरेर मिलीजुली खाने मोडल २०४६ सालको परिवर्तनपछि खुला सम्झौताका रूपमा स्थापित हुँदै गयो । पञ्चायतको अवसान र बहुदलीय व्यवस्थाको सुरुआत भइसकेपछि विश्वविद्यालयका प्राध्यापकहरूले प्राप्त गरेको प्राज्ञिक स्वतन्त्रतालाई दलको भजन गाउनमा सीमित बनाएर प्राध्यापकहरूमा निहित प्रतिरोधी चेतनाको अवसानले विश्वविद्यालयको गरिमा पनि दिनप्रतिदिन धूमिल हुँदै गयो । त्रिविकै प्राध्यापकहरूको बाहुल्य रहेको नेपाल प्राध्यापक संघले पनि त्रिविको मूल दैलोमा गेस्टहाउस चलाउनेबाहेक प्राज्ञिक सवालमा ठोस गतिविधि प्रदर्शन गर्न सकेको छैन । प्राध्यापक संघको चुनाव सत्ताको आशीर्वादमा जितेर दलको हस्तक्षेपले पदाधिकारी निर्वाचित हुने अवस्था भएपछि पेसागत संघहरूको स्वतन्त्र अस्तित्वमा प्रश्न उठ्नु अन्यथा नहुन सक्छ । त्रिविको अति दलीयकरण नै एउटा जटिल समस्या भइसकेपछि यस्ता सार्वजनिक संस्थाहरूले भोगिरहेका समस्याबारे आवाज उठाउन नै दलीय ह्वीपका कारण प्राध्यापक संघ नै स्वतन्त्र नभएको अवस्थामा वैचारिक संगठनहरूको स्वतन्त्रताको कल्पना त अतिसार नै हुन सक्छ । नेपालका राजनीतिक दलहरूमा सामन्तवादको अवशेष केही न केही मात्रामा रहेका कारण व्यक्तिगत विकास स्वतन्त्र रूपमा नहुने र पार्टीको ह्वीप उल्लंघन गर्न नपाइने अवस्था छ । आफूहरू अघि बढ्ने मौका दलको ढोकामा देखेपछि, त्रिविको बन्द ढोका खुलाउन दबाब दिनुपर्ने प्राज्ञ समूह अरूको इसारामा चल्ने प्रभाव समूहमा रूपान्तरण भएको छ । मुख्य गरी पेसागत दक्षतामा आफूलाई कमजोर महसुस गर्नेहरूले दलको टेको लागेर व्यक्तिगत सुरक्षाका लागि त्रिविमा दलको जबर्जस्त उपस्थिति गराउन भूमिका खेलिरहेको यथार्थलाई पनि बेवास्ता गर्न सकिँदैन । त्रिविको लेखा शाखाबाटै आधिकारिक रूपमा सदस्यता शुल्क काटेर सदस्य बनाउने उपक्रमले सबै प्राध्यापकको छाता संगठन हुनुपर्ने प्राध्यापक संघले दलको भ्रातृ संगठनको चरित्र बोक्दै गएको छर्लंग भएको छ । प्राध्यापक संघकै कार्यक्रमहरूमा न्यून उपस्थितिले प्राध्यापकहरूमा उत्प्रेरणा कम हुँदै गएको देखिन्छ । दलको आडभरोसामा विद्यार्थी नेता तथा संगठनहरूले विश्वविद्यालय हाताभित्र प्रदर्शन गरेको आपराधिक कुकृत्यका कारण भयको घना बादल मडारिइरहेको हुन्छ । कुनै बेला निरकुंश पञ्चायत व्यवस्थाविरुद्घ प्रतिरोध गर्न सक्षम प्राध्यापकहरूको स्वतन्त्रता आज लोकतान्त्रिक व्यवस्थामा चाहिँ धरापमा परेको छ । प्राज्ञिक श्रीवृद्घिका लागि लडेर पाएको विचार अभिव्यक्तिको स्वतन्त्रताका नाममा प्राज्ञहरूले नै खास पार्टीको एजेन्डा बोकेर सार्वजनिक संस्थाहरूको दलीयकरण गर्न भूमिका खेल्नु आफैंमा सार्वजनिक चिन्ताको विषय हो ।उच्च शिक्षा सुधारमा मौन नेपालमा कुल ११ विश्वविद्यालय छन् र तीमध्ये त्रिवि एक्लैले उच्च शिक्षाको ८० प्रतिशत भार धानिरहेको दाबी प्राज्ञहरू गर्छन् । तर, मुलुकको उच्च शिक्षाको गुणात्मक फड्कोका लागि अभियन्ताको भूमिकामा प्रस्तुत हुनुपर्ने अति योग्य र उग्र सक्षम प्राज्ञहरू त्रिविको तलब थापेर दातृ निकायहरूमा ठेकेदारी गर्नमा र निजी कलेजमा समेत पूर्णकालीन जागिर खानमा न्यूनतम लज्जाबोधसम्म गर्दैनन्, जसका कारण पनि त्रिविको सार्वजनिक दुःखान्त बढिरहेको छ । आज त्रिवि जति धराशायी हुँदै गयो त्यहाँ जागिर खाने प्राज्ञहरूका लागि त्रिविमा कम र दातृ निकायको प्रतिवेदन रंग्याउन बढी समय निस्कने हुन्छ र ती त्यसैले पनि मौन रहने गरेको जगजाहेरै छ । आफैंले सञ्चालन गरेका एमफिलपीएचडी कार्यक्रमको शुल्क वृद्घि हुँदै गएर त्रिविले उच्च शिक्षाका नाममा खुल्लमखुला व्यापार गरिरहँदा पनि उच्च शिक्षालाई सर्वसुलभ बनाउने सवालमा प्राध्यापक संघले कुनै नैतिक दायित्व वहन नगर्नु त्रिविले भोगिरहेको अर्को दुःखान्त हो । त्रिविको कुन आंगिक क्याम्पसमा कति कोर्स पढाइ भयो, यसको मूल्यांकन त्रिविले कसरी गर्यो, त्यसमा प्राध्यापक संघले कस्तो चासो व्यक्त गर्यो भन्ने सवालहरू कहिल्यै त्रिविको सरोकारमा पर्न सकेनन् । आंशिक प्राध्यापकको समस्या त्रिवि स्वयंले उत्पादन गरेको हो, तर अरूमाथि दोषारोपण गरेर प्राध्यापक संघले त्रिविमा बल्झिरहेको गतिरोध फुकाउन ठोस भूमिका खेल्न सकेको छैन । प्राध्यापक संघका पदाधिकारीहरूमा आफ्ना मान्छेलाई करारमा छिराउन लबिइङ गर्ने तर समग्र आंशिक शिक्षकहरूको समस्या समाधान गर्न भने कुनै नैतिक दायित्व वहन नगर्ने प्रवृत्ति छ । वर्तमान गतिरोधको अन्त्यको समाधान, आफू टेको लागेको दलको नभएकाले, तत्कालीन रूपमा पदाधिकारीको राजीनामामा मात्र देख्ने तर दीर्घकालीन निकासमा प्राध्यापक संघले आफ्नो भूमिका नदेख्नाले समेत त्रिविजस्तो सार्वजनिक संस्थाको दैनन्दिन क्षयीकरणमा बल पुगिरहेको छ । सेवा आयोगको तटस्थ भूमिकात्रिविमा स्थायी पदपूर्तिका लागि दरखास्त आह्वान गर्दा सेवा आयोगको नेतृत्व परिवर्तन भएपिच्छेका विज्ञापनमा फरक मापदण्ड बनाउने चलन देखिएको छ । समाजविज्ञानसम्बद्ध विषयहरूको उपप्राध्यापकको परीक्षामा वस्तुगत प्रश्नावलीको भार ४० अंकबाट बढाई १०० अंक पुर्याएर त्रिविले जस्तोसुकै परीक्षा प्रणाली विकास गरे पनि प्राध्यापक संघहरूलाई खास चासोको विषय हुँदैन भन्ने आभास दिएको छ । एकातर्फ, निष्पक्ष र पारदर्शी तरिकाले नयाँ जनशक्ति छनोट गर्न त्रिवि सेवा आयोगको विकल्पमा उच्च शिक्षा परीक्षा आयोग वा स्वायत्त विश्वविद्यालय सेवा आयोगबाट परीक्षा लिने प्रणालीको विकास गर्नुपर्छ भन्ने धारणा स्वयं प्राध्यापकहरूले नै राखिरहेका छन्, अर्कातर्फ त्रिवि सेवा आयोगका कामहरू पटकपटक विवादको घेरामा तानिने सवालमा पनि प्राध्यापक संघ लगायतलाई कुनै नैतिक दबाब महसुस हुने अवस्था पनि छैन । त्रिवि सेवा आयोगले लिएको परीक्षामा केन्द्रीय विभागका कुनै पनि प्राध्यापकलाई सहभागी नगराईकन स्नातक मात्र अध्यापन गराइरहेकाहरूबाट प्राध्यापक तहको कृति मूल्यांकन गरिएको आरोपसमेत लागेको छ । मानवशास्त्रजस्ता विषयहरूमा त केन्द्रीय विभागकै प्राध्यापकहरूको चलखेलका कारण कृति तथा शोधपत्र मूल्यांकन गर्दा बदनियतपूर्ण रबैयाले परीक्षाको नतिजा फेरबदल गरिएको उदाहरण पनि भेटिएको छ । सेवा आयोगको परीक्षा प्रणालीले विश्वविद्यालयमा विद्यावारिधि गरेको जनशक्ति बाहिरिने र स्नातकोत्तर मात्र गरेको जनशक्ति प्राध्यापनमा उपयुक्त हुने अवस्था छ । त्यस्तै, एकातर्फ त्रिविले एमफिलपीएचडी कक्षाहरू सञ्चालन गर्ने र अर्कातर्फ यावत् नीतिगत अड्चनका कारण संसारका उत्कृष्ट विश्वविद्यालयहरूबाट उच्च शैक्षिक योग्यता लिएकाहरूलाई त्रिवि प्रवेशमा असहज अवस्था सृजना गर्नुले त्रिविले आफूलाई अब्बल साबित गर्न राखेको प्राज्ञिक मार्गचित्र र त्रिवि सेवा आयोगको कार्यशैली अन्तरविरोधी रहेको देखाउँछ । यस्ता नीतिगत अड्चनहरू विश्वविद्यालयको समग्र श्रीवृद्धिसँग जोडिने भए पनि प्राध्यापक संघले तथाकथित तटस्थताको अभ्यास गरेर त्रिवि सेवा आयोगले लिने परीक्षाको ढाँचा परिवर्तन गर्नेतर्फ बहस अघि बढाउन कुनै नैतिक दबाब महसुस गरेको छैन । आंशिक शिक्षकहरूको कुल पाठ्यक्रम भारको ६५ प्रतिशत कोर्स अध्यापन गरिरहेको दाबी गरेर समान कामको समान ज्याला पाउनुपर्ने अडानका कारण उत्पन्न भएको अड्चनको गाँठो फुकाउन पनि प्राध्यापक संघले नैतिक दायित्व महसुस नगर्नु त्रिविजस्तो सार्वजनिक सम्पत्तिले आफ्नाहरूकै कारणले बेहोर्नुपरिरहेको अर्को दुःखान्त हो । प्रतिरोधी चेतनाको अवसाननिश्चय पनि विश्वविद्यालयको सार्वजनिक छवि र त्रिविका प्राध्यापकहरूको छाता संगठनबीच अन्योन्याश्रित सम्बन्ध छ । यस सन्दर्भमा सवाल त्रिवि प्राध्यापक संघको मात्र दलीयकरण भयो भन्ने होइन, समग्र विश्वविद्यालय नै राजनीतिक दलको छायामा गुँडुल्को परेर आफूले निर्बाध उपयोग गर्नुपर्ने स्वतन्त्रता तथा प्रतिरोधी चेतना गुमाउँदै सत्ताको ताबेदारी गर्ने पुजारीहरूको झुन्डमा परिणत हुँदै गएको छ । दिनप्रतिदिन पेसागत संगठनको ओज घट्दै जाने र वैचारिक संघहरूको प्रभाव बढ्दै जाने तर त्रिविको गुणस्तरीय रूपान्तरण र संस्थागत सुधारको सवालमा भने दुवै खेमाले कुनै नैतिक दायित्वबोध नगर्ने प्रवृत्तिले त्रिविको सार्वजनिक दुःखान्त बढाइरहेको छ । एउटा युगमा व्यवस्था परिवर्तन गर्न भूमिका खेलेका प्राज्ञहरूको संगठन वर्तमान अवस्थामा पेसागत हकहितका लागी लड्नुका अतिरिक्त सरकारी नीति वा सार्वजनिक सवालमा आलोचनात्मक चेत प्रस्तुत गर्नेभन्दा पनि अधिकांश परिस्थितिमा मौन रहने प्रवृत्तिले त्रिवि प्राध्यापक संघ एक निष्क्रिय अस्तित्वमा रूपान्तरण हुँदै गएको छ । विश्वविद्यालयको पदाधिकारी नियुक्तिमा समेत वैचारिक संगठनभन्दा एक कदम अघि बढेर प्राध्यापक संघ दलको एजेन्डाको लबिइङ गर्ने र त्रिविजस्तो आफू आश्रित सार्वजनिक सम्पत्तिको क्षयीकरणमा उल्टै मौनताको उत्सव मनाउने स्वार्थ समूहमा परिणत भएको छ । केही समयअघि कुलपतिका रूपमा प्रधानमन्त्री त्रिवि परिसरमा उपस्थित हुनुको साटो इतिहासमै पहिलो पटक बालुवाटारमा बैठक बसेर सिनेटको निर्णयमा हस्ताक्षर गर्ने अवस्था आउनु त्रिविको स्वतन्त्रतामा आँच आउनु भएको भन्दै प्राध्यापकहरूबीच खासखुस गर्नेबाहेक सार्वजनिक वृत्तमा कसैले बुलन्द आवाज निकालेको सुन्न पाइएन । विधि र प्रक्रिया मिचेर संवैधानिक नियुक्ति गर्दा होस् वा अन्य विश्वविद्यालयमा समेत गोजीबाट झिकेर पदाधिकारी नियुक्त गर्दा, प्राध्यापक संघहरूसँग यस्ता सरोकारको गोरु बेचेको साइनो पनि नपर्ने अवस्था देखिएको छ । एकदुई प्राध्यापकले समसामयिक विषयवस्तुमा कलम चलाए पनि त्रिविकै समस्यालाई उजागर गर्ने दृष्टिकोणबाट उल्लेखनीय रूपमा सार्वजनिक चासो अभिव्यक्त गरेको अत्यन्त कम सुनिएको छ । उच्च शिक्षामा सुधार र विश्वविद्यालयको हितार्थ दार्शनिक हट्चिन्सले झैं प्राज्ञिक र वैचारिक स्वतन्त्रताको वकालत गरेर प्रतिरोधी चेतनाको पर्याय बन्नुको साटो प्राज्ञहरूको छवि दलको भजनमण्डलीमा रूपान्तरण हुँदै गएको छ । यसका अतिरिक्त प्राज्ञिक आदर्श र पेसागत मूल्यमान्यताको चरम स्खलन हुँदै गई प्राध्यापक संघ तथा वैचारिक संगठनहरूसमेत सार्वजनिक सम्पत्तिका रूपमा त्रिविले भोगिरहेको दुःखान्तलाई बेवास्ता गर्दै सार्वजनिक स्रोतहरूको एकोहोरो दोहन गरेर ट्र्याजिडी अफ कमन्स मा सहयोग पुर्याउने जमातहरूको भूमिकामा सीमित भएका छन् ।"
दाँतको सरसफाइले रोक्छ अनेक रोग,बुढाथोकी डेन्टल सर्जन हुन् ।
जात व्यवस्थाको जाँतोमा दलित महिला प्रतिनिधि,नेपाली दलित रिडरकी कार्यकारी सदस्य हुन् ।
फिलिपिन्समा बाढीपहिरोबाट मृत्यु हुने १२३ पुगे,"मनिला (एजेन्सी) शक्तिशाली समुद्री आँधी मेगी का कारण फिलिपिन्समा ज्यान गुमाउनेको संख्या १ सय २३ पुगेको छ । आइतबारको आँधीपछि भएको लगातारको वर्षा र बाढीपहिरोमा परी दर्जनौं हराइरहेका र सयौं घाइते भएका अन्तर्राष्ट्रिय सञ्चारमाध्यमहरूले जनाएका छन् ।बाढीपहिरोको बढी असर लेयट प्रान्तको पहाडी क्षेत्र बेबेमा परेको छ । यस क्षेत्रमा मात्रै ८६ जनाको शव फेला परिसकेको स्थानीय सरकारको रिपोर्टमा उल्लेख छ । खोजी र उद्धारमा खटिएको टोलीले बिहीबार माटो र गेग्रानले पुरिएको अवस्थामा थप शव फेला पारेको हो । पहाडी भूभागमा पहिरो र नदीमा उर्लिएको भेल बस्तीमा पस्दा बढी मानवीय क्षति भएको बताइएको छ । दर्जनौंको संख्यामा स्थानीय हराइरहेकाले मृतकको संख्या अझै बढ्न सक्ने फिलिपिन्सको राष्ट्रिय आपत्कालीन एजेन्सीले जनाएको छ ।समुद्री तटीय क्षेत्र पिलारमा पहिरोले व्यापक मानवीय र भौतिक क्षति भएको छ । यहाँस्थित करिब ८० प्रतिशत घर पहिरोका कारण समुद्रमा विलिन भएको सरकारी अधिकारीलाई उद्धृत गर्दै एएफपी समाचार एजेन्सीले लेखेको छ । उद्धारकर्ताहरूको टोलीले पिलारमा मात्रै २६ जनाको शव फेला पारेको छ । करिब १ सय ५० जना हराइरहेकामा उनीहरू जीवितै भेटिने सम्भावना न्यून रहेको पनि समाचारमा उल्लेख छ ।बाढीबाट बच्न पहाडी क्षेत्रमा उक्लिएका धेरै जना पहिरोको चपेटामा परेका विपद् प्रभावित स्थलका स्थानीयले बताएका छन् । पहिरोबाट जोगिन म भाइबहिनी र भतिजसहित घरबाट भागेर समुद्रमा हेलिएँ र पौडिन थाल्यौं, पिलरका मछुवा ३८ वर्षीय सान्टियागो दाओनोङले एएफपीसँग भने, तर म मात्रै बाँच्न सफल भएँ । फिलिपिनी सेनाको बेबेस्थित इकाईले प्रभावित क्षेत्रमा खोजी, उद्धार र राहत वितरणको काम भइरहेको जनाएको छ । राष्ट्रिय आपत्कालीन एजेन्सीका अनुसार दक्षिणी प्रान्त डाभाओ, मिन्दानाओ र मध्य क्षेत्र नेग्रोस ओरिएन्टलमा समेत मानवीय क्षति भएको छ । बाढीपहिरोबाट पूर्वी र दक्षिणी फिलिपिन्समा मात्रै एक लाखभन्दा बढी नागरिक प्रभावित भएका छन् । प्रभावित स्थलबाट हालसम्म १० हजारभन्दा बढी फिलिपिनी नागरिकलाई सुरक्षित स्थलमा सारिएको छ ।मेगी आँधीका क्रममा प्रतिघण्टा ६५८० किलोमिटरको गतिमा हावा चलेको थियो । सन् २०१३ मा सुपर टाइफुन हैयान ले असर गरेकै क्षेत्रमा यस पटक पनि प्रभावित तुल्याएको हो । हैयान आँधीका क्रममा ६ हजार ३ सय फिलिपिनीको मृत्यु भएको थियो । पछिल्लो समय मानवीय गतिविधिका कारण तापमान बढ्दै गएको र समुद्री आँधीको स्वरूपमा पनि परिवर्तन देखिएको वैज्ञानिकहरूले जनाएका छन् ।फिलिपिन्स जलवायु परिवर्तनबाट बढी प्रभावित हुने मुलुकमा पर्छ । प्रत्येक वर्ष फिलिपिन्समा सरदर २० वटा आँधी आउने गरेको छ । गत डिसेम्बरमा रेइ आँधीका कारण ४ सय जनाको मृत्यु हुनाका साथै १४ सय जना घाइते भएका थिए ।"
बिमस्टेक अघि बढ्दा उपेक्षामा सार्क,"(काठमाडौं) बहुक्षेत्रीय प्राविधिक तथा आर्थिक सहयोगका लागि बंगालको खाडी प्रयास (बिमस्टेक) को चर्चा गरिरहँदा दक्षिण एसियाली क्षेत्रीय सहयोग संगठन (सार्क) लाई बिर्सन नहुनेमा भूराजनीति र अन्तर्राष्ट्रिय मामिलाका जानकारहरूले जोड दिएका छन् । थिंकट्यांक संस्था कोसाटनेपालले पोलिकिल डाइलग एसिया प्रोग्राम को सहकार्यमा बिहीबार गरेको पाँचौं शिखर सम्मेलनपछि बिमस्टेक कार्यक्रममा उनीहरूले नेपालको पहिलो प्राथमिकता सार्क र त्यसपछि बिमस्टेक हुनुपर्ने धारणा राखेका छन् । कार्यक्रममा पूर्वराजदूत तथा अन्तर्राष्ट्रिय मामिलाका जानकार सुन्दरनाथ भट्टराईले सार्कलाई बिर्सने भए सचिवालय किन राखेको भनेर प्रश्न गरेका थिए । बनारस हिन्दु विश्वविद्यालयकी सहायक प्राध्यापक तथा दक्षिण एसिया मामिला जानकार वैसाली रघुवन्सीले बिमस्टेकमा धेरै चुनौतीका साथै अवसर रहेको बताइन् । चीनसँग काउन्टर ब्यालेन्स बिमस्टेक ल्याइएको उनको भनाइ थियो । उनले बिमस्टेकमा धेरै चुनौतीका साथै अवसर पनि भएको बताइन् । सार्कमा भन्दा कम जनशक्ति बिमस्टेकको सचिवालयमा छ, उनले भनिन्, योजना बनाइएका कार्यक्रमलाई अघि बढाउन अब बजेट पर्याप्त चाहिने कुरामा ध्यान दिनुपर्छ । सार्कको सचिवालय काठमाडौंमा भने बिमस्टेकको सचिवालय बंगलादेशको राजधानी ढाकामा छ । पूर्ववाणिज्य सचिव पुरुषोत्तम ओझाले बिमस्टेक निकै ढिलो गतिमा अघि बढिरहेको बताए । बिमस्टेक व्यापार र अर्थतन्त्रमा क्षेत्रीय सहकार्य गर्न जोड दिनुपर्छ, उनले भने, कनेक्टिभिटी, पारवहन र व्यापारमा सम्झौता र अन्य क्षेत्रीयउपक्षेत्रीय संगठनसँग सहकार्य गरेर अघि बढ्नुपर्छ । अन्तर्राष्ट्रिय मामिला जानकार तथा संयुक्त राष्ट्रसंघको जेनेभास्थित नेपाली नियोगका पूर्वस्थायी प्रतिनिधि प्रमुख दिनेश भट्टराईले भारत र पाकिस्तानले सार्कलाई कोमामा राखेको टिप्पणी गरे । तर यसको महत्त्व छ, उनले भने । कोसाटनेपालका प्रमुख तथा अन्तर्राष्ट्रिय मामिला जानकार निश्चलनाथ पाण्डेले म्यान्मार र थाइल्यान्डबाहेक बिमस्टेकमा सबै मुलुक सार्कका सदस्य रहेको उल्लेख गर्दै सदस्य मुलुकबीच सामाजिक रूपमा र जनताजनताबीच सम्पर्क भए मात्र प्रभावकारी बन्न सक्ने बताए । व्यापार, यातायात, समुद्री बाटो, पारवहन र मुख्य गरी कनेक्टिभिटी बिमस्टेकका मुख्य आधार हुन्, उनले भने । त्रिभुवन विश्वविद्यालयका अन्तर्राष्ट्रिय सम्बन्धका प्राध्यापक खड्ग केसीले सार्कलाई क्षेत्रीय असफलताका रूपमा टिप्पणी गरे । नेपालले फूलबारीदेखि बंगलाबन्धुसम्मको बाटो (भारतबाट) नपाएसँग यो बिमस्टेकको पनि कुनै काम हुँदैन, उनले भने । नेपालको काँकडभिट्टाबाट बंगलादेशको बंगबन्धु सिमाना करिब ४४ किलोमिटर दूरी छ । नेपाल र बंगलादेशबीच रहेको सिलिगुडी करिडोरलाई चिकन नेक (कुखुराको घाँटी जस्तो भूभाग भएकाले) पनि भनिन्छ । भारतको पश्चिम बंगाल राज्यमा रहेको उक्त क्षेत्रबाट सुदूरपूर्वका राज्यहरू मेघालय, आसाम, सिक्किम, अरुणाञ्चल, मिजोरम, नागाल्यान्ड र मणिपुर पुग्न सकिन्छ । स्थलमार्गका लागि उक्त क्षेत्रको विकल्प छैन । त्यसैले भारतले नेपाललाई उक्त नाका उपलब्ध गराएको छैन । भूराजनीतिक जानकार पाण्डेका अनुसार भारतका तत्कालीन प्रधानमन्त्री इन्द्रकुमार गुजरालले (सन् १९९७९८) मा नेपाललाई उक्त क्षेत्रमार्फत बंगलादेशको समुद्री नाकामा पहुँच उपलब्ध गराउने भनेका थिए । भूराजनीतिक जानकार तथा अवकाश प्राप्त उपरथी बिनोज बस्न्यातले कनेक्टिभिटीलाई आर्थिक विषयका रूपमा मात्र हेर्न नहुने बताए । यसलाई सैनिक मामिलाका रूपमा पनि हेर्नुपर्छ, उनले भने । बंगलादेश इन्स्टिच्युट अफ इन्टरनेसनल एन्ड स्ट्राटेजिक स्टडिजका अनुसन्धानकर्ता महबुबुर रसिद भुइयानले सबै मिलेर बिमस्टेकलाई अघि बढाउनुपर्नेमा जोड दिए । बिमस्टेकको पाँचौं शिखर सम्मेलन चैत तेस्रो साता श्रीलंकाको राजधानी कोलम्बोमा भएको पृष्ठभूमिमा कोसाटनेपालले कार्यक्रम गरेको थियो । शिखर सम्मेलनबाट बिमस्टेकले पहिलो पटक आफ्नो बडापत्र पनि अनुमोदन गरेको छ । सम्मेलनले आपराधिक मामिलामा परस्पर कानुनीसम्बन्धी बिमस्टेक महासन्धि र बिमस्टेक सदस्य राष्ट्रका कूटनीतिक प्रतिष्ठानप्रशिक्षण संस्थाबीच पारस्परिक सहयोगसम्बन्धी समझदारीपत्रमा समेत हस्ताक्षर भएको थियो । नेपाल संस्थापक सदस्य रहेको सार्कको स्थापना सन् १९८५ मा भएको हो । बिमस्टेकको स्थापना भने सन् १९९७ मा भयो । सार्कका सदस्य मुलुकहरू नेपाल र भुटान सन् २००४ मा बिमस्टेकको सदस्य भएका हुन् । आपसमा विवाद भइरहने कारणले भारतले पाकिस्तानलाई पाखा लगाएर क्षेत्रीय रूपमा अघि बढ्न बिमस्टेक स्थापनामा अगुवाइ गरेको हो । बिमस्टेकमा दक्षिण एसियाका नेपाल, भुटान, बंगलादेश, श्रीलंका र भारत गरी ५ र दक्षिणपूर्व एसियाका दुई मुलुक म्यान्मार र थाइल्यान्ड सदस्य छन् । सार्कको १८ औं शिखर सम्मेलन नेपालले सन् २०१४ मा गरेको थियो । दुई वर्षपछि पाकिस्तानको इस्लामाबादमा हुनुपर्ने १९ औं शिखर सम्मेलन भारतपाकिस्तान द्वन्द्वको कारण हालसम्म अनिश्चित छ ।"
अस्ट्रेलियासँग सम्बन्ध विस्तारमा चुक्दै नेपाल,"(अस्ट्रेलिया)केही दिनअघि अस्ट्रेलिया र भारत सरकारबीच विभिन्न सम्झौता र सहमति भए । अध्ययन भिसामा अस्ट्रेलिया आउने भारतीय विद्यार्थीलाई ४ वर्षमा ११२ मिलियन डलर बराबरको छात्रवृत्ति दिने घोषणा भयो । २ देशबीच व्यापार सम्झौता पनि भयो । त्यति मात्र नभई अबको २ वर्षमा भारतबाट एक हजार कामदारलाई वर्क एन्ड होलिडे भिसा दिन अस्ट्रेलिया तयार भयो ।अस्ट्रेलिया र चीनबीचको द्विदेशीय सम्बन्धमा पछिल्लो केही वर्षदेखि तिक्तता आएपछि भारत र अस्ट्रेलियाले द्विदेशीय सम्बन्धलाई अलग किसिमले अघि बढाइरहेका छन् । चीनसँग कूटनीतिक मात्र नभएर व्यापारिक सम्बन्धसमेत बिग्रिएपछि अस्ट्रेलियाले एसियाको अर्को ठूलो अर्थतन्त्र भारतलाई आफ्नो पक्षमा पारेर चीनसँग हुन नसकेको व्यापारिक सम्बन्धलाई अघि बढाउने प्रयास गरिरहेको छ । त्यसकै प्रयास स्वरूप अस्ट्रेलिया र भारतबीच छोटो समयमा महत्त्वपूर्ण सम्झौता भएको विश्लेषण गरिएको छ । अस्ट्रेलियाले नेपालको छिमेकी मुलुक भारतसँग कूटनीतिक र व्यापारिक सम्बन्ध गाढा बनाइरहेको सन्दर्भमा नेपालले भने लामो समयदेखि राजदूत नै नियुक्त गर्न सकेको छैन ।अस्ट्रेलियाले भारतसँग अधिकांश वस्तुको व्यापारमा सीमा शुल्क हटाउने सहमति गरेको छ । चीन, इन्डोनेसिया, जापानलगायत २६ देशलाई अनुमति दिइएको वर्क एन्ड होलिडे भिसा कार्यक्रममा भारतलाई सहभागी गराउने भएको छ ।यता, अस्ट्रेलियासँगको सम्बन्धलाई व्यावसायिक र कूटनीतिक रूपले अझ दरिलो बनाएर हाल देखिएको अवसरबाट कसरी फाइदा लिनेभन्दा पनि कुन नेताका आफन्त वा कसको पक्षको मानिसलाई राजदूत बनाउने भन्ने विषयमा नेपाल सरकार लागिपरेको छ । कूटनीति र अस्ट्रेलियाको राजनीतिलाई बुझेका व्यक्तिहरू नेपालले आफ्नो दरिलो कूटनीतिक उपस्थिति र दक्षता प्रस्तुत गर्न सक्ने हो भने अस्ट्रेलियाबाट फाइदा लिन सक्ने सम्भावना धेरै देख्छन् ।अन्तर्राष्ट्रिय सम्बन्धका जानकार विक्रम तिमिल्सिना चीनसँगको सम्बन्ध बिग्रिएपछि अस्ट्रेलियाले भारततर्फ सम्बन्ध विस्तार गरिरहेको अवस्थामा नेपालले कूटनीतिक रूपले दबाब सिर्जना गर्न सक्ने तर्क गर्छन् । पररास्ट्र सम्बन्धमा समयसमयमा यस्ता अवसर आउँछन् । जब गरिब देशले समेत धनी देशसँग कूटनीतिक माध्यमबाट फाइदा लिन सक्छ, उनले भने, तर यसका लागि आफ्नो कूटनीतिक पक्ष सबल बनाउने मात्र हैन कि आफ्नो स्वार्थ पनि हेर्नुपर्छ । यसले २ देशबीचको सम्बन्ध कसरी अझ मजबुत बनाउँछ भनेर बुझाउन सक्नुपर्छ । अस्ट्रेलिया र चीनबीच बिग्रेको सम्बन्धलाई भारतले जसरी क्यास गर्न खोजेको छ, त्यसरी नै नेपालले पनि आफ्नो तर्फबाट पहल गर्नुपर्ने उनको सुझाव छ ।अस्ट्रेलिया र नेपालबीचको द्विदेशीय सम्बन्धले ६२ वर्ष नाघिसकेको छ । तर पनि लामो समयदेखि उच्चस्तरीय भ्रमण हुन सकेको छैन । अस्ट्रेलियाली सरकारको मन्त्रीस्तरीय सल्लाहकार समितिमा काम गरिसकेका महेन्द्र लम्साल नेपालले चाहने हो भने अझै फाइदा लिन सक्ने सम्भावना भएको बताउँछन् । तर नेपाल सरकार आफ्नै नीति र कामकारबाहीले नै अवसरबाट वञ्चित भएको उनको बुझाइ छ । मुख्य रूपमा नेपालले आफ्नो कूटनीति र वैदेशिक नीतिनियमलाई समय सापेक्ष बनाएर अघि बढ्न आवश्यक छ, उनले भने ।अस्ट्रेलियामा नेपालका छिमेकी मुलुकबाट आएका राजदूतहरू प्रायः सबै कूटनीतिक पृष्ठभूमिबाट छन् । भारतका राजदूत मनप्रित भोरा हुन् वा अफगानिस्तानका राजदूत वाहिदुल्ला वाईसी, सबै आफ्नो देशको कूटनीतिक क्षेत्रमा राम्रो दख्खल भएका मात्र नभई अन्तर्राष्ट्रिय क्षेत्रमा समेत काम गरिसकेका व्यक्ति हुन् । पाकिस्तान, बंगलादेशलगायतका राजदूत पनि कूटनीतिक क्षेत्रमा दक्षता हासिल गरिसकेका व्यक्ति हुन् । तर नेपालले अहिलेसम्म पठाएका ५ जना राजदूतमध्ये ४ जना दल या नेतानजिकका व्यक्ति छन् । कूटनीतिक जानकार महेशराज दहाललाई सरकार फेरिएसँगै फिर्ता बोलाइएको थियो ।अर्कोतिर दुई देशको व्यापार, कूटनीतिकलगायत द्विदेशीय सम्बन्धलाई अझ प्रगाढ बनाउन केही वर्षअघि परराष्ट्र सचिवस्तरीय समन्वय समिति गठन गरिएको थियो तर एउटा बैठक बसेपछि निष्क्रिय छ । त्यसैगरी, दूतावासले ३ वर्षभित्रमा बनाइसक्नुपर्ने भवन जग्गा खरिद गरेको ४ वर्ष भइसक्दा निर्माण सुरु नै भएको छैन ।तिमिल्सिना यहाँ आउने कूटनीतिक नेतृत्व देश र जनताको स्वार्थभन्दा पनि नेता र दलको स्वार्थ अघि लगाएर आउने भएकाले मुख्य समस्या देखिएको दाबी गर्छन् । उनी जबसम्म कूटनीतिक नियुक्तिमा कन्फिल्क्ट अफ इन्ट्रेस्ट हेरिँदैन, तबसम्म देशका लागि उक्त कूटनीतिज्ञले खुलेर काम गर्न नसक्ने सुनाउँछन् । विदेशमा राजदूत नियुक्ति गर्दा कतै स्वार्थ बाझिने हो कि या जनताले केही भन्ने हुन कि भन्नेमा धेरै सचेत हुने प्रचलन छ । नेपालमा त्यसको विपरीत छ, उनले भने ।अस्ट्रेलियाबाट तत्कालीन राजदूत दहाल फिर्ता गएपछि नेतृत्व अझै कार्यवाहककै भरमा छ । नेपाली विद्यार्थीका समस्यालाई भरपर्दो सुनवाइ गर्न सक्ने संयन्त्र पनि छैन । न्युजिल्यान्ड, फिजीलगायतका देशको समेत कार्यभार लिएको यहाँको दूतावासमा राजदूत आए पनि चुनौती अधिक छन् । कूटनीतिज्ञ र अस्ट्रेलियामा रहेका नेपालीले भ्रमणमा यहाँ आएका नेतालाई अस्ट्रेलियासँगको कूटनीतिक सम्बन्धलाई प्राथमिकता दिन र राजनीतिक नियुक्ति नगर्न पटकपटक आग्रह गर्दै आएका छन् । तर यस पटक पनि सरकारले त्यसको सुनवाइ गरेन ।"
"बढ्दै पर्यटक, उत्साहित व्यवसायी","(पोखरा)जर्मनी नागरिक स्टेफान मुलर आफ्नी प्रेमिकासँग अन्नपूर्ण क्षेत्रको पदयात्रा सकेर गत साता पोखरा फर्किए । कास्कीको धम्पुसबाट पोथाना, लान्द्रुक, अन्नपूर्ण आधार शिविर (एबीसी), टाडापानी, घोडेपानी हुँदै वीरेठाँटीबाट पोखरा आइपुग्न उनलाई ८ दिन लाग्यो । प्रेमिकासँगको यो पदयात्रा आफ्नो जीवनकै अविस्मरणीय समय रहेको उनले सुनाए । थरीथरीको गुराँसको भव्य जंगलको बीचमा हिमाल हेर्दै हिँडनु चरम आनन्दायी छ, उनले भने, कोरोना महामारीपछि नेपाल घुम्न रोज्नुमा कुनै पछुतो छैन । नेपाल सरकारले विदेशी पर्यटकलाई अनअराइभल भिसाको व्यवस्था गरेको र स्वास्थ्यसम्बन्धी मापदण्ड खुकुलो बनाएकाले पनि पहिलो रोजाइमा परेको उनको भनाइ छ । उनकी प्रेमिका एमालिया स्मिथको हिमालय क्षेत्रमा पदयात्रा पहिलो अनुभव हो । पदयात्राका क्रममा धेरैजसो युरोपेली पर्यटक उनले भेटिन् । यत्तिको उचाइमा जाँदा आफ्नो फोक्सोको पनि जाँच भयो, उनले भनिन्, आमालाई लिएर फेरि आउने सोच बनाइसकेकी छु । हिजोआज लेकसाइडमा टहलिनेमा विदेशी पर्यटकसमेत प्रशस्तै देखिन्छन् । पदयात्राबाट फर्किएर फेवाताल किनारमा सुस्ताउनेमा युरोपेली पर्यटकसँगै भारतीय र बंगलादेशी पनि छन् । कोही पदयात्रा जाने तयारीमा छन् । पोखरामा आन्तरिक पर्यटकको घुँइचो उस्तै छ । विभिन्न संघसंस्था, शैक्षिक प्रतिष्ठान, सहकारी लगायतबाट भ्रमणमा आउने धेरै छन् । अन्नपूर्ण संरक्षण क्षेत्र आयोजना (एक्याप) को तथ्यांकअनुसार मार्चमा मात्रै १२ हजार २ सय २९ पर्यटकले त्यस क्षेत्रमा पदयात्रा गरेका छन् । पदयात्रामा जानेमा ७ हजार २ सय ६० सार्क मुलुकका पर्यटक हुन् । यो तथ्यांक एक्यापको काठमाडौं, पोखरा र बेंसीसहर काउन्टरबाट प्रवेश अनुमति लिनेको हो । यी काउन्टरबाट अनुमति नलिने तर प्रवेश नाकामा पुगेर दोब्बर दस्तुर बुझाउने पर्यटक पनि हुन्छन् । एक्यापका संरक्षण अधिकृत अशोक सुवेदीका अनुसार झन्डै दुई प्रतिशतको संख्यामा त्यसरी पर्यटकले दोब्बर दस्तुर बुझाएर अन्नपूर्ण क्षेत्र प्रवेश गर्छन् । पछिल्लो समय मुक्तिनाथ जाने भारतीय पर्यटक वृद्धि भएकाले पनि संख्या धेरै देखिएको हो । अन्नपूर्ण क्षेत्रमा विदेशी पदयात्रीकै हाराहारीमा आन्तरिक पर्यटक पुग्छन् ।फेब्रुअरीमा सार्क मुलुकका ५ सय ३० जना अन्नपूर्ण क्षेत्र जाँदा तेस्रो मुलुकका १ हजार ३७ पुगेका थिए । जनवरीमा भने उक्त संख्या ५ सय ३ र ४ सय ७३ पुगेको थियो । विदेशी पर्यटकले थोरोङ पास, एबीसी, घान्द्रुकघोडेपानी, खोप्रा, माथिल्लो मुस्ताङको पदयात्रा गर्न रुचाउँछन् । पदयात्रा गर्ने पर्यटकको संख्या उकासिँदै गएको ट्रेकिङ एजेन्सिज एसोसिएसन अफ नेपाल (टान) पश्चिमाञ्चल क्षेत्रीय संघका अध्यक्ष सुशील पौडेल बताउँछन् । अहिलेकै गतिमा पर्यटक वृद्धि हुँदा आगामी मौसममा अझै सुखद अवस्था आउनेमा आशावादी रहेको उनको भनाइ छ । हाल युरोपेली पर्यटक नै धेरै पदयात्रामा आएका छन् । भारतीय र बंगलादेशी पर्यटकको समेत पदयात्रामा आकर्षण देखिएको छ । सन् २०१८१९ कै हाराहारीमा पर्यटन आगमन नभए पनि चलायमान भएको स्थिति छ, उनले भने, सरकारी नियम खुकुलिँदा केही राहत मिलेको छ । बुकिङ र इन्क्वायरी आउने क्रम जारी छ । पदयात्राका लागि फेब्रुअरीदेखि अप्रिल र सेप्टेम्बरदेखि नोभेम्बर उपयुक्त मौसम मानिन्छ । भइरहेका पदयात्रा मार्गमा मोटरबाटो पुगेर छोटिएको अवस्थामा नयाँ रुटको विकास गर्न टान पश्चिमाञ्चलले गृहकार्य गरिरहेको पौडेलले बताए । २१ दिनबाट एक सातामा झरेको राउन्ट अन्नपूर्णको विकल्पमा अर्को रुटको तयारी गरेको उनले सुनाए । वीरेठाँटीबाट घोडेपानी, स्वाँत, खोप्रा, हिडनलेक हुँदै छोम्रोङ निस्कने । त्यहाँबाट लान्द्रुक, मर्दी हिमाल, माछापुच्छ्रे मोडेल ट्रेक हुँदै सार्दीखोला पुग्ने । त्यहाँबाट घलेखर्क, तारा हिलटप, सिक्लेस, कफुचे, कोरी, क्व्होलासोंथर हुँदै नामुन पास भएर मनाङ निस्कने, उनले भने, यो ट्रेललाई विकास गर्न सके २५ दिन पर्यटकलाई भुलाउन सकिन्छ ।पोखराबाट सातवटै प्रदेश हवाई उडानमा जोडिएपछि पनि पर्यटकको संख्यामा वृद्धि भएको छ । काठमाडौंबाहेक भरतपुर, भैरहवा, नेपालगञ्ज, धनगढी, सिमरा र जनकपुर हवाई उडानबाट जोडिएका छन् । वैशाख २ बाट पोखराबाट झापाको चन्द्रगढी विमानस्थलमा सीधा उडान सुरु हुँदै छ । उक्त उडान सुरु भएपछि भारत, भुटान र बंगलादेशका पर्यटकलाई झापाबाट सिधै पोखरा ल्याउन सकिने पर्यटन व्यवसायी बताउँछन् । भारतपछिको दोस्रो बजार बंगलादेश हुने देखिएको नेपाल एसोसियसन अफ टुर एन्ड ट्राभल एजेन्ट्स (नाट्टा) गण्डकी प्रदेशका अध्यक्ष सञ्जयकान्त सिग्देलको भनाइ छ । हाल भारतीय पर्यटक उच्च संख्यामा आउँदा पोखराको पर्यटनलाई पनि राहत मिलेको उनको बुझाइ छ । जति पर्यटक आउनुपर्ने हो, उत्साहजनक रूपमा त्यति आएको देखिँदैन, उनले भने, तर अर्को सिजनका लागि अहिलेदेखि तयारी गर्ने हो भने सम्भावना राम्रो छ । आन्तरिक उडान विस्तारले स्वदेशी पर्यटक धेरै भित्रिएको उनको अनुभव छ । पर्यटन बोर्डको तथ्यांकअनुसार मार्चमा महामारीयताकै सबैभन्दा धेरै ४२ हजार विदेशी पर्यटक नेपाल भित्रिएका छन् । तीमध्ये धेरैजसो पोखरा आउँछन् । महामारीको वर्ष सन् २०२० मा साढे दुई लाख र २०२१ मा डेढ लाख पर्यटक नेपाल भित्रिएकामा यस वर्ष मार्चमै त्यति भित्रिनुलाई पोखराका पर्यटन व्यवसायीले सुखद् संकेत मानेका छन् । हालको पर्यटक आगमनले आशावादी हुने ठाउँ देखिएको पोखरा पर्यटन परिषद्का अध्यक्ष गोपीबहादुर भट्टराई बताउँछन् । कोरोना महामारीले थला पारेको समयमा हाल पोखराका व्यवसायीले भाडा तिर्ने र कामदारको तलब दिन सक्नेसम्म अवस्था सिर्जना भएको उनले जानकारी दिए । कोरोनाको अर्को भेरिएन्ट आएन, सबै कुरा राम्रै भयो र यही अनुपातमा पर्यटक आगमन हुने हो भने पर्यटनमा राम्रो सुधार आउने देखिन्छ, उनले भने, तर चुनावको समयमा बन्द, हडतालजस्ता क्रियाकलाप भए भने पर्यटक फेरि बिच्किन बेर लाग्दैन । उनका अनुसार हाल पोखरामा सबैभन्दा धेरै आन्तरिक, त्यसपछि भारतीय र युरोपेली पर्यटक छन् । नेपाल सुरक्षित रहेको सन्देश गएकाले पनि पर्यटकको आकर्षण देखिएको उनले बताए । नयाँ वर्षको आगमनसँगै पोखरा वरपर ग्रामीण भेगका पर्यटकीय गन्तव्य भरिभराउ छन् । पर्यटकीय गाउँ घान्द्रुक, सिक्लेस, ताङतिङ, ल्वाङ, घलेल, कालाबाङलगायत होमस्टे आन्तरिक पर्यटकले भरिएका छन् । होटल संघ पोखराले गर्ने फेवा नववर्ष महोत्सवका कारण पनि आन्तरिक पर्यटकको ओइरो पोखरा र वरपरका गन्तव्यमा छ । कोरोना महामारीका कारण दुई वर्ष रोकिएको महोत्सव यसपल्ट बुधबारबाट सुरु भयो । लेकसाइडको ३ किलोमिटर सडकमा महोत्सव आयोजना गरिएको हो । बिहीबारसम्म चलेको महोत्सवमा खाना र संस्कृतिलाई प्राथमिकता दिइएको छ । आन्तरिक एवं बाह्य पर्यटन प्रवर्द्धन गर्दै कोभिडबाट थला परेको पर्यटनलाई पुनरुत्थान गर्ने महोत्सवको उद्देश्य रहेको होटल संघ पोखराका अध्यक्ष लक्ष्मण सुवेदीले बताए । पोखरामा आन्तरिक तथा बाह्य पर्यटकको आगमन विस्तारै बढ्न थालेको सुवेदीले जानकारी दिए । होटलमा हाल २५ प्रतिशत हाराहारीको अकुपेन्सी रहेको र नयाँ वर्ष लक्षित होटलको बुकिङ ५० प्रतिशत पुगेको पनि उनले सुनाए । महोत्सवकै अवसरमा होटलको ट्यारिफमा ३० प्रतिशत छुटको घोषणा संघले यसअघि नै गरिसकेको थियो । पोखराको पर्यटनमा चार खर्ब रुपैयाँ हाराहारी लगानी छ । पर्यटन क्षेत्रमा १५ हजारले रोजगारी पाएका छन् । एक हजार दुई सय होटलमा ४० हजार बेड रहेको सुवेदीले बताए ।"
लुम्बिनीमा थामिनसक्नु भीड,"(लुम्बिनी)नयाँ वर्षका दिन बुद्धस्थल लुम्बिनीमा सर्वसाधारणको घुइँचो लाग्यो । कोभिड संक्रमणका कारण दुई वर्षदेखि नयाँ वर्षमा पनि सुनसान रहेको लुम्बिनीमा यस वर्ष चहलपहल बढेको हो । मुख्य प्रवेशद्वारदेखि मायादेवी मन्दिरसम्म ७ सय मिटरमा सर्वसाधारणको भीड थियो । उता दक्षिण पोखरीदेखि केन्द्रीय नहर हुँदै मायादेवी मन्दिर प्रवेश गर्नेबीच ठेलमठेल थियो । शान्ति द्वीपबाट उत्तर नहरका दुवैतर्फबाट सर्वसाधारण हिँडेर मायादेवी मन्दिर पुगेका थिए । अखण्ड शान्ति द्वीपदेखि मन्दिर पुग्ने ३ सय मिटर लामो बाटोमा पनि खुट्टा राख्ने ठाउँ थिएन ।संक्रमणको डरत्रास छैन, दाङको मौरीघाटबाट आएका प्रमोद दवाडीले भने, मोटरसाइकल चलाएरै यहाँसम्म आएँ । जुत्ता फुकालेर मायादेवी मन्दिर जाँदा तातोले खुट्टा भतभती पोले पनि लुम्बिनीको पवित्रता र महिमाले ती सबै दुखःकष्ट भुलाएको उनले बताए । उखरमाउलो गर्मीमा पनि लुम्बिनीको मोहकताले आगन्तुकलाई आनन्दित तुल्याएको छ, उनले भने । मायादेवी मन्दिर प्रवेश गर्न बिहानदेखि नै लामो लाइन थियो । कोरोनाको डरत्रास रहे पनि सुरक्षा सतर्कता अपनाइएको थिएन । भौतिक दूरीको बेवास्ता गरिएको थियो । मन्दिर प्रवेश गर्न ठेलमठेल लाइन थियो । जोखिम नभए पनि सतर्कता अपनाइएको थिएन, पथप्रदर्शक प्रह्लाद यादवले भने, संक्रमणका सतर्कता आवश्यक थियो । प्रचण्ड गर्मीमा नयाँ वर्षमा लुम्बिनी आएर निकै रोमाञ्चित बनेको पश्चिम नवलपरासी भूमहीबाट आएकी सम्झना भुसालले बताइन् । दैनिक कामले थाक्दै तनाव हुन्थ्यो, उनले भनिन्, शान्तिको मुहानमा प्राप्त करुणा र ऊर्जाले शान्तिको अनुभूति भयो । जीवनलाई सकारात्मक बाटोमा डोर्याउन प्रेरणा मिल्यो । यहाँ छेउछाउका ठाउँबाट बढी पर्यटक आएका छन् । भीड थामी नसक्नु थियो । रूपन्देही, कपिलवस्तु, नवलपरासी, पाल्पा, गुल्मी, दाङ र अर्घाखाँचीलगायतका ठाउँबाट मानिसहरू आएका थिए । बिहीबार दिनभर घुइँचो लागेको थियो । साँझ पनि मन्दिर परिसरमा उस्तै भीड थियो । मायादेवी मन्दिर दर्शन गर्न डेढ सय मिटर लामो लाइन लागेको थियो । बिहीबार दिनभरिमा ११ हजार आगन्तुकले मायादेवी मन्दिर दर्शन गरेको लुम्बिनी विकास कोषका अधिकृत एवं पथ प्रदर्शक दिलीप राईले जानकारी दिए । बसपार्कमा सवारीसाधन राख्ने ठाउँ नभएर बाटो र कोष कार्यालयतिर पार्किङ गर्नुपरेको उनको भनाइ छ । ३५ मिनेट लाइन लागेर दर्शन गरें, कपिलवस्तुको बुद्धभूमि नगरपालिकाबाट गएका उपासक जवाहर चौधरीले भने, आध्यात्मिक र शान्तिको ऊर्जा सञ्चय गरें । नजिकै भए पनि काम विशेषले मात्र आउँथे । नयाँ वर्षमा आउँदा लुम्बिनी साँच्चैको मनमोहक लागेको उनले बताए । चारैतिर रुखमा पालुवा पलाएका छन् । नयाँ वर्षमा पर्यटकको चाप थामिनसक्नु थियो, लुम्बिनी होटल संघका वरिष्ठ उपाध्यक्ष लीलामणि शर्माले भने, फास्टफुड, रेस्टुरेन्ट र क्युरियो पसलले राम्रो व्यापार गरे । होटलहरू भने खाली थिए । रात बिताउने पाहुना नआउँदा होटलको व्यापार भएन । लुम्बिनीका मायादेवी मन्दिरसाथै थेरबादी क्षेत्रमा रहेका कम्बोडिया, थाई र म्यानमार मन्दिरमा उत्तिकै चहलपहल थियो । पश्चिमी क्षेत्रको महायानी सम्प्रदायका द ग्रेट लोटस स्तूप, अस्ट्रिया, क्यानाडा र चिनियाँ विहार र मन्दिरमा पनि उस्तै भीड थियो ।"
ड्रोन युद्धको नयाँ सुरुवात,"एजेन्सी ईकमर्स साइट अमेजनमा विदेशतिर सजिलै किन्न पाइने क्वाडकप्टर (ड्रोन) अहिले युक्रेनमा जारी युद्धका विरुद्ध फ्रन्टलाइन मा खटिएको छ । जानकारहरू यसलाई ड्रोन युद्धको नयाँ सुरुआत बताइरहेका छन् । चालकरहित एरियल वाहन (यूएभी अर्थात् ड्रोन) को प्रयोग आतंकवाद वा विद्रोहीविरोधी युद्धमा मात्रै नभएर आम लडाइँमा समेत हुन थालेको बीबीसीको समाचारमा उल्लेख छ । युक्रनी गैरनाफामूलक संस्था कम ब्याक अलाइभ ले रुसी आक्रमणविरुद्ध लड्न आफ्ना सेनालाई गोली, राइफल, रेडियोलगायत सामग्रीसँगै डीजेआई म्याभिक थ्री ड्रोनहरूसमेत उपलब्ध गराउने गरेको छ । प्रायः युट्युब भिडियोलाई आकर्षक बनाउन प्रयोग गरिने यस्ता ड्रोन अहिले युद्धमा व्यापक प्रयोग भइरहेका छन् । ड्रोनहरू हाम्रा आँखा हुन्, एक युक्रेनी सैनिकलाई उद्धृत गर्दै सिनेट डटकमले लेखेको छ, यदि रुसी पक्षले तोप आक्रमण गर्न आँटेको देखियो भने हामी हाम्रा नागरिकलाई अन्यत्र सार्न सक्छौं । ड्रोन प्रयोग गर्दा हामीले रक्षात्मक कदम चाल्न र युक्रेनी जनतालाई बचाउने सम्भावना रहन्छ । ती सैनिकका अनुसार युक्रेनी सेनासँग आधिकारिक ड्रोन युनिट छैन । तर सैनिक र नागरिकहरूले पल्लो गाउँ वा अर्को किलोमिटरपारि के भइरहेको छ भनेर हेर्न ड्रोन प्रयोग गरिरहेका छन् ।विशाल रुसी सेनाको अगाडि क्वाडकप्टरदेखि पंखाजडित ड्रोन युक्रेनका लागि महत्त्वपूर्ण साबित भइरहेका छन् । युद्धको सुरुआती दिनहरूमा एककठ्ठा भएको नागरिकहरूको ड्रोन समूह एरोरोज्भिड्का ले युक्रेनको राजधानी किभतर्फ लम्किरहेका सैन्य सवारीलाई सुरक्षित रूपमा तैनाथ हुने माहोल मिलाउन सैनिक जत्थालाई सहयोग गरेको थियो । रुसले किभछेउको विमानस्थल कब्जा गर्न खोज्दा ड्रोनकै सहायताले त्यसो हुन दिइएको थिएन ।युद्धमा मानवरहित विमानको प्रयोग सन् १८४९ देखि नै सुरु भएको सिनेटको समाचारमा उल्लेख छ । दोस्रो विश्वयुद्धमा जापानले प्रशान्त महासागर हुँदै संयुक्त राज्य अमेरिकामा बेलुन बम आक्रमण गरेको थियो । अफगानिस्तान र इराकमा अमेरिकी युद्ध चलेका बेला जेनेरल अटोमिक्स एमक्यूवान प्रिडेटर र एमक्यूनाइन रिपर ड्रोन प्रयोग भएका थिए । यसपछि नै ड्रोन भन्ने शब्द लोकप्रिय भएको जोनाथन मर्कसले बीबीसीमा लेखेका छन् । सन् २०११ मा आइपुग्दा अमेरिकी सेनासँग ११ हजारवटा ठूला र महँगा ड्रोन रहेको तथ्यांक छ । सन् २०२० को जनवरीमा इरानी जेनेरल क्वासिम सुलेमानीलाई बगदाद विमानस्थलबाहिर मार्न रिपर ड्रोन (हन्टरकिलर) को प्रयोग गरिएको बताइन्छ । केही समयअघिसम्म अमेरिका र इजरायलले मात्रै यस्ता अपरेसन सञ्चालन गर्न सक्ने सामर्थ्य राख्थे । किनभने यी देशसँग आफ्नै ठूला ड्रोन उद्योग थिएछन् । अहिले साना र आर्थिक रूपमा कमजोर देशहरूले पनि ड्रोन बनाउन वा खरिद गर्न सक्ने भएका छन् । हालको रुसयुक्रेन युद्धमा अर्बौं डलर खर्च गरिएका रुसका विशाल सशस्त्र वाहनहरूविरुद्ध युक्रेनी सैनिकले सफलतापूवर्क आफ्ना सैन्यड्रोन प्रयोग गरिरहेका छन् । उनीहरूका ड्रोन खासै ठूला वा जटिल प्रकारका छैनन् । यी कम लागतमा निर्माण गरिएका छन् भने यिनको उडान समय र दूरीमा सुधार गरिएको छ । टर्कीमा बनेको बेरक्टर टीबीटू ड्रोन प्रयोग गरी युक्रेनले रुसी रिसप्लाई भेहिकल र सर्फेसटुएयर मिसाइल लन्चर (सशस्त्र वाहन र तोप) नष्ट गरिरहेको छ । युद्धमा युक्रेनी प्रयोग नियालिरहेका विज्ञहरू ड्रोनले युद्धका नियम पुनर्लेखन गरिरहेको बताउन थालेका छन् । कुनै बेला ट्यांक महत्त्वपूर्ण थिए, सैन्य अनुसन्धानकर्ता जोन पराचिनीले सीनेटसँग भनेका छन्, अहिले ड्रोनहरू अझ बढी निर्याणक युद्धहतियार प्रणाली बन्न सक्छन् भन्ने देखिएको छ । युक्रेनीहरूले युद्धमा करिब १ हजार वटा ड्रोन परिचालन गरेको बताइन्छ । यीमध्ये धेरै सामान्य खेलौनाजस्ता भएको एक सैनिक अधिकारले सिनेटलाई बताएका छन् । तर, हामीसँग जे छ, त्यो (उपयोगी) छ, उनले भनेका छन् । व्यवसायबारे अनुसन्धान गर्ने कम्पनीहरूका अनुसार सैन्य ड्रोनको बिक्री प्रतिवर्ष ७ प्रतिशत दर बढेर सन् २०२६ मा १८ अर्ब डलर पुग्ने आकलन छ । सन् २०२१ मा १३ अर्ब डलर थियो ।"
"जहाजले कर्णाली छाडे, यात्रुलाई सास्ती","(मुगु)कर्णालीमा उडान हुने निजी कम्पनीका जहाज पूर्वी क्षेत्रमा केन्द्रित भएपछि हिमाली जिल्लामा उडान रोकिएको छ । मुगु, हुम्ला, जुम्ला र डोल्पामा नेपालगन्ज र सुर्खेतदेखि नियमित उडान गर्दै आएका सीता, तारा र समिट एयरलाइन्सले सबै जहाज लुक्ला, जोमसोमलगायत ठाउँ लिएका छन् । पूर्वी क्षेत्रमा आन्तरिक र बाह्य पर्यटकको चाप बढेपछि नेपालगन्ज र सुर्खेतमा उडान गरिरहेका जहाज उतै गएका छन् । यसअघि निजी एयरलाइन्सले हिमाली जिल्लामा प्रतिदिन ५ देखि ७ वटा उडान गर्दै आएका थिए । सडक सुविधा नपुगेको हुम्लामा हवाई उडान अवरुद्ध हुँदा प्रतिदिन उपभोग्य सामानको अभाव हुन थालेको छ । अहिले नेपालगन्जमा नेपाल एयरलाइन्सको एउटा मात्र जहाज छ । एउटा मात्र जहाज भएपछि नेपाल एयरलाइन्सलाई सबैतिर उडान गर्न भ्याइनभ्याइ भएको हुम्लास्थित सिमकोट विमानस्थल प्रमुख मोहन गिरीले जानकारी दिए । जहाज नआएपछि हुम्लामा हेलिकप्टरमार्फत खाद्यान्न ओसार्न थालिएको छ । एक महिना अघिसम्म एउटै जहाले ७ वटासम्म उडान गर्थे, उनले भने, आरएले बढीमा दुईवटासम्म उडान भर्छ, यात्रुको चाप थाम्नै मुस्किल भइसक्यो ।जहाज नहुँदा शिक्षक सेवा आयोगको परीक्षा दिन कर्णालीका हिमाली जिल्लाबाट सुर्खेत र नेपालगन्ज झरेकालाई विद्यालयमा फर्कन समस्या भएको छ । निजी एयरलाइन्स पूर्वतिर गएपछि रारा आउने पर्यटक पनि अलपत्र पर्न थालेको पर्यटन व्यवसायी हिमाल लामाले बताए । रारा घुम्ने उपयुक्त मौसम सुरु भए पनि पर्यटक आउन सकिरहेका छैनन्, उनले भने, सडक मार्ग गतिलो नहुँदा गाडीबाट पर्यटक ल्याउन पनि समस्या भएको छ ।रारा घुम्न आउने पर्यटकलाई बेवास्ता गरी निजी एयरलाइन्स लुक्ला र जोमसोम जाँदा पर्यटकले बुकिङ गरेका टिकट धमाधम रद्द हुन थालेको रारा विमानस्थल प्रमुख सन्तोषकुमार गौतमले जानकारी दिए । कर्णालीलाई पहिलो प्राथमिकतामा राखेर जहाज खरिद गरेका निजी कम्पनीले जथाभावी गर्न थाले, उनले भने, निजी कम्पनी जता फाइदा र कमाइ छ, त्यतै जाँदा यात्रु सास्ती भोग्न बाध्य छन् ।"
बनिनसक्दै किन भत्किन्छन् सडकपुल ?,"(कास्की) गत चैत २१ मा क्रेनले फलामको बिम उचालेर जोड्ने क्रममा सामान्य त्रुटि हुँदा कालीगण्डकी नदीको मोटरेबल पुल भत्कियो । स्याङ्जाको चापाकोट नगरपालिका८ दामाचौर र पाल्पाको रामपुर नगरपालिका६ प्याक्लुक जोड्ने पुल भत्किँदा ८ कामदार घाइते भए । पुलको रेखदेख सडक डिभिजन कार्यालय पाल्पाले गर्दै आएको थियो । २०६८ सालमा ठेक्का भएको पुल लामो समयसम्म अलपत्र परेपछि बल्ल निर्माण थालिएको थियो । गत माघ १३ मा पोखरा महानगर३२ गगनगौंडा र ३३ को भरतपोखरी जोड्ने लामगादीस्थित सेती नदीमा निर्मित पुल लच्कियो । ६० टन भार थेक्ने गरी डिजाइन गरिएको पुल आफ्नै भार थेग्न नसकेर लच्किएको थियो । पूर्वाधार विकास विभागको ७ करोड लागतमा निर्माण भएको पुल परीक्षणका लागि झिक्ने क्रममा लच्किएको हो । यी त केही उदाहरण मात्र हुन्, यस्तो समस्या अन्य स्थानमा पनि भेटिने गरेका उदाहरण प्रशस्त पाइन्छन् । सडकपुल निर्माणका लागि सरकारका ५ वटा निकाय सक्रिय छन् । संघीय सरकारअन्तर्गत सडक विभाग, पूर्वाधार विकास विभाग, प्रदेश सरकार, स्थानीय सरकार र नेपाली सेनाले सडक र तिनमा पर्ने पुल निर्माणको काम गर्दै आएका छन् । विभिन्न निकायबाट सडकपुल निर्माण गरिने भए पनि गुणस्तरीय नरहेको स्थानीय बताउँछन् । सडकपुल कहिल्यै टिकाउयुक्त हुँदैनन् । जहिले बनाउँदै भत्किन्छन्, लच्किन्छन् । टेको उठायो, फेरि पल्टने समस्या छ, स्याङ्जाको चापाकोट नगरपालिकाका गोपीकृष्ण रेग्मीले भने । समयमै निर्माण नसकिने समस्या पनि बढिरहेको उनको भनाइ छ । संघीयता कार्यान्वयनसँगै तीनवटै सरकारले आआफ्नो खुसीमा बजेट राख्ने र योजना छनोट गर्ने प्रतिस्पर्धा चलेको छ । धेरैजसो बजेट सडक र पुलमा छुट्याउने गरिएको छ । एकै प्रकारका योजनामा विभिन्न निकाय सक्रिय भए पनि प्रभावकारी भने नभएको प्राविधिक बताउँछन् । विशेषतः सडक विभागका विभिन्न आयोजना र पूर्वाधार विकास विभागका आयोजनाबाट सडक र पुल निर्माण गरिँदै आएको छ । गण्डकी प्रदेशअन्तर्गत पनि सडक विभागले राजमार्ग विस्तारको काम गरेको छ । नेपाली सेनाले भने गोरखाको चुमनुब्री जोड्ने सडक खनिरहेको छ । यस्ता योजना निर्माणमा सरकारबीच समन्वय नहुने गण्डकीको भौतिक पूर्वाधार, सहरी विकास तथा यातायात व्यवस्था मन्त्रालयका सडक महाशाखा प्रमुख राम पराजुलीले बताए । समन्वय नभएकै कारण एउटै योजनामा तीन वटै सरकारको बजेट पर्छ । कतिपय योजनामा खण्ड विभाजन हुन्छ, उनले भने, एउटा सडक छ भने बीचको खण्ड प्रदेशले, छेउछेउका भाग स्थानीय र संघले बनाउने भनिएका हुन्छन् । स्पष्ट रुपमा कार्यक्षेत्र नतोकिँदा कुन सरकारले कहाँ लगानी गर्ने भन्ने अन्योल रहेको पराजुलीले बताए । आआफ्नो क्षेत्राधिकारको मापदण्ड नहुँदा समस्या भएको उनको भनाइ छ । अब मापदण्ड आउँदै छ, त्यसपछि क्लियर होला, उनले थपे । सडक डिभिजन कार्यालयले भने ठूला पुल मात्र निर्माण गर्दै आएको छ । चौडाइमा ७ मिटर अर्थात् डबल लेन र लम्बाइमा ६ मिटरदेखि माथि ६ सय मिटरसम्म सडक निर्माण गरिने सडक डिभिजन कार्यालय पोखराका प्रमुख पारसमणि हमालले जानकारी दिए । सडक विभागले लिएका धेरैजसो सडकपुल अलपत्र छन् । त्यसैमाथि निर्माण कार्य ढिलासुस्ती हुने समस्या उस्तै छ । आठ वर्षदेखि निर्माणाधीन पुल अलपत्र रहँदा निकै सास्ती भोग्नुपरेको स्याङ्जाको आँधीखोला गाउँपालिका५ का शिव लामिछानेले बताए । सडक विभागको रेखदेखमा निर्मित आँधीखोलामाथिको उक्त पुल विभागकै लापरबाहीले ढिला भएको उनको भनाइ छ । अहिले निर्माणको काम भइरहेको छ । पुल बन्छ कि भन्ने आस बढेको छ, उनले भने । कास्की र स्याङ्जामा १४ वटा सडकपुल निर्माणाधीन अवस्थामा रहेको हमालले बताए । योजनाको डिजाइन र कन्स्ट्रक्सन गलत हुँदा पुल निर्माण नसकिँदै भत्किने या लच्किनेजस्ता समस्या आउने गरेको उनको भनाइ छ । सडक पुल निर्माणका लागि संघले ठूला योजना कार्यान्वयन गर्नुपर्नेमा साना योजनामै केन्द्रित हुँदा ठूला योजना अघि बढाउन समस्या हुने गरेको प्राविधिकहरूको धारणा छ ।"
शनिबार १५ औं दरबारमार्ग महोत्सव,"काठमाडौं (कास) आगामी शनिबार १५ औं दरबारमार्ग महोत्सव हुने भएको छ । कोभिडले थलिएको लघु, घरेलु, साना तथा मझौला उद्यम एवं पर्यटन उद्योग पुनरुत्थानका लागि महोत्सव आयोजना हुन लागेको हो । आन्तरिक पर्यटनलाई प्रवर्द्धन गरी देशको पर्यटन विकासमा टेवा पुर्याउने र नेपाली उत्पादन, परिकार र संस्कृतिको प्रवर्द्धन गर्ने उद्देश्य रहेको नेपाल उद्योग वाणिज्य महासंघले जनाएको छ । महोत्सवस्थलमा ६० वटा स्टल रहनेछन् । महोत्सवमा शारीरिक रूपमा भिन्न क्षमता भएका उद्यमीहरूले उत्पादन र महिला उद्यमीसहित हस्तकला उद्यमीहरूबाट उत्पादित वस्तुका उत्पादन पनि प्रदर्शनीमा रहनेछन् । कोभिडले थलिएको उद्योग व्यवसाय, अर्थतन्त्र, पर्यटन व्यवसायलाई कसरी चाँडोभन्दा चाँडो पुनरुत्थान, नवउत्थानमा लैजान सकिन्छ भनी काम भइरहेको सन्दर्भमा महोत्सवले सघाउने आयोजकहरूको विश्वास छ । सातै प्रदेशको संस्कृति झल्कने विभिन्न जातजातिका कला संस्कृति, गीतसंगीतका साथै विभिन्न मनोरञ्जनात्मक प्रस्तुति महोत्सवमा हुनेछ । जीडब्लूएमको अफर,"
"जीडब्लूएमको अफर, ४ लाख बराबरको छुट","काठमाडौं (कास) ग्रेट वाल मोटर (जीडब्लूएम) नेपालले नयाँ वर्ष २०७९ को अवसरमा ग्राहकका लागि ४ लाख रुपैयाँ बराबरको छुट दिने भएको छ । क्यास डिस्काउन्ट, निःशुल्क एक्सेसरिज, एक्सचेन्ज बोनस, निःशुल्क इन्स्योरेन्स, रोड ट्याक्स, स्पट भ्यालुएसन प्रदान गरिने कम्पनीले जनाएको छ । वैशाख मसान्तसम्म देशभर उपलब्ध बिक्री च्यानल र जीडब्लूएमनेपालका नेटवर्कमार्फत प्रदान गरिएका सुविधाको ग्राहकले फाइदा लिन सक्ने कम्पनीले बताएको छ । ग्रेट वाल मोटर नेपालले हाभल एच ६, हाभल जोलायन र पावर जस्ता मोडल बिक्रीवितरण गरिरहेको छ ।"
अब काठमाडौंमा बस चढ्नेबित्तिकै २० रुपैयाँ भाडा,"काठमाडौं (कास) वाग्मती प्रदेशमा बिहीबारदेखि सार्वजनिक सवारीसाधनको भाडा १० प्रतिशत बढेको छ । वैशाख १ देखि लागू हुने गरी यसअघि नै श्रम, रोजगार तथा यातायात मन्त्रालय वाग्मती प्रदेशले भाडा बढाउने निर्णय गरेको थियो । ट्याक्सी तथा अरू सार्वजनिक सवारीसाधनमा भाडा बढेको हो । पेट्रोलियम पदार्थको मूल्यवृद्धिअनुसार भाडा समायोजन गरिएको प्रदेश सरकारले जनाएको छ । भाडा वृद्धिसँगै अब काठमाडौं उपत्यकामा सार्वजिक बस चढ्नेबित्तिकै २० रुपैयाँ लाग्नेछ । ५ किलोमिटर दूरीसम्म २० रुपैयाँ, १० किलोमिटर दूरीसम्म २५ रुपैयाँ भाडा तिर्नुपर्नेछ । त्यस्तै १० देखि १५ किलोमिटरसम्म ३० रुपैयाँ, १५ देखि २० किलोमिटरसम्म ३३ रुपैयाँ र २० किलोमिटरभन्दा धेरै यात्रा गर्दा ३८ रुपैयाँ भाडा तोकिएको छ । वाग्मती प्रदेशमा चल्ने ट्याक्सीको पनि भाडा समायोजन गरिएको छ ।"
एनआईसीमा निःशुल्क डिम्याट र मेरो सेयर खाता,"काठमाडौं (कास) नयाँ वर्ष २०७९ सालको अवसरमा एनआईसी एसिया क्यापिटलले एक नेपाली, एक डिम्याट खाता अभियानलाई प्रभावकारी रूपमा देशव्यापी सञ्चालन गर्ने भएको छ । एनआईसी एसिया क्यापिटलको अनलाइन डिम्याट सेवा र एनआईसी एसिया बैंकका सम्पूर्ण शाखा कार्यालयबाट निःशुल्क डिम्याट खाता तथा मेरो सेयर खाता खोलिदिने व्यवस्था रहेको कम्पनीले जनाएको छ । असार मसान्तसम्म निःशुल्क डिम्याट खाता तथा मेरो सेयर खाता खोलिदिने र पहिलो वर्षको डिम्याट खाता सञ्चालन शुल्क छुट दिइने कम्पनीको भनाइ छ ।"
सेञ्चुरीको सीईओमा न्यौपाने,काठमाडौं (कास) सेञ्चुरी कमर्सियल बैंकको प्रमुख कार्यकारी अधिकृत (सीईओ) मा मनोज न्यौपाने नियुक्त भएका छन् । बुधबार बसेको सञ्चालक समिति बैठकले उनलाई आगामी ४ वर्षका लागि सीईओमा नियुक्त गर्ने निर्णय गरेको हो । उनी यसअघि सेञ्चुरी बैंकमा कायम मुकायम प्रमुख कार्यकारी अधिकृत थिए । काठमाडौं विश्वविद्यालयबाट एमबीएमा स्नातकोत्तर न्यौपानेले बैंकिङ क्षेत्रमा १९ वर्षभन्दा बढी काम गरेका छन् ।
नबिल बैंकको क्यासब्याक योजना,काठमाडौं (कास) नबिल बैंकले महिला तथा युवा मर्चेन्टलाई लक्ष्य गर्दै नयाँ वर्षका अवसरमा क्यूआर कारोबारमा आधारित क्यासब्याक योजना सार्वजनिक गरेको छ । नबिल बैंक र संयुक्त राष्ट्र पुँजी विकास कोषको सहकार्यमा महिला र युवाको मर्चेन्टका लागि यो योजना सुरु भएको हो । सुरुमा एक साताका लागि सञ्चालन गरिने योजनामा महिला तथा युवा मर्चेन्टले गर्ने क्यूआर कारोबारमा ५ प्रतिशत वा अधिकतम प्रतिकारोबार २ सय र प्रतिदिन प्रतिमर्चेन्ट अधिकतम ५ सयसम्म क्यासब्याक प्रदान गरिनेछ । यो योजना २०७९ वैशाख १ देखि लागू भएको बैंकले जनाएको छ ।
कस्ता छन् सेमिफाइनल पुगेकाहरू ?,"भिल्लारियल (स्पेन)भिल्लारियल अर्थात येलो सबमरिन । गत सिजन युरोपा लिग जित्नेक्रममा भिल्लारियलले सबैलाई देखाइसकेको छ, यो टिम वास्तवमै कस्तो छ भनेर । कम्तीमा यस सिजन भिल्लारियलले च्याम्पियन्स लिग फुटबलमा यहाँसम्मको यात्रा तय गर्नेछ भन्ने विश्वास थिएन । तर, यसैक्रममा टोलीले युभेन्ट्स र बायर्न म्युनिक जस्ता टिमको चुनौती काटेको छ । त्यसैले भिल्लारियलको टिममा यसपल्ट केही न केही पक्कै छ । एउटा टिमलाई सधैं भाग्यले मात्र साथ दिइरहेको त हुन्न । त्यसैले उनाइ एमरीको टिमलाई पक्कै पनि लिभरपुलले कमजोर मान्न सक्ने छैन । जुन भूल युभेन्ट्स र बायर्नले यस अगाडि गरेका थिए । भिल्लारियलले अझै पनि पारम्परिक ४२२ को शैलीमा खेल्छ । यसक्रममा टिमले यो शैलीलाई ब्युँझाउने प्रयास गरेको छ । टिमका लागि सबैभन्दा प्रमुख खेलाडी हुन्, आरनउट डेनजुमा । तर टिममा प्रशिक्षक एमरीको प्रभाव बढी देखिन्छ । भिल्लारियललाई सबैभन्दा उल्लेखनीय पक्ष के भने यो सहरको जनसंख्या ५२ हजार छ । त्यसमध्ये २३ हजार ५ सय प्रत्येक खेलका लागि घरेलु मैदानमा पुग्ने गर्छन् ।"
रसिला र प्रिन्सको लय,"काठमाडौं (कास) प्रिन्स दाहाल र रसिला महर्जनले एक साताको अन्तरमा लगातार दुई उपाधि जितेका छन् । नयाँ वर्षको दिन दुवै खेलाडी दोस्रो प्रधानमन्त्री कप खुला र्याङ्किङ ब्याडमिन्टन प्रतियोगिताको एकलतर्फ च्याम्पियन भएका छन् ।उनीहरूले अघिल्लो साता चौथो सनराइज राष्ट्रिय खुला ब्याडमिन्टन प्रतियोगिता जितेका थिए । पुरुष सिंगल्स फाइनलमा रिभाइभबाट खेलेका प्रिन्सले आफ्नो डबल्स पार्टनर आर्मीका नवीन श्रेष्ठलाई २११७, २११० को सोझो सेटमा पराजित गरेका थिए । महिलातर्फ आर्मीकी रसिलाले आफ्नै टिमकी अनुमाया राईलाई २११२, २११८ ले हराएर उपाधि जितिन् । यू१९ ब्वाइज सिंगल्स फाइनलमा आर्मीका सन्तोष पनेरुले सिल्क ग्रुपका नरेन्द्र बमलाई २११२, १९२१, २११७ ले हराएका थिए । सोही उमेरको गर्ल्सतर्फ आर्मीकी प्रार्थना देउवाले आर्मीकै रोज पाण्डेलाई २११९, १३२१, २११४ ले हराएर उपाधि जितिन् । रोजले सनराइज ब्याडमिन्टनमा यू१७ उपाधि जितेकी थिइन् । पुरुष डबल्स फाइनलमा प्रिन्स र नवीनको जोडीले प्रविन लिङतेब र सुरोज महर्जनको जोडीलाई १८२१, २१९, २१८ ले हराएर उपाधि जित्यो । यू१५ ब्वाइजमा सिल्कका कबिर केसीले एनआरएनका साहिल चन्दलाई २११९, २११७ को सेटमा हराए । सोही उमेरको गर्ल्सतर्फ आर्मीकी रोज पाण्डेले बीबीएकी रोजी राईलाई २१६, २११० को सेटमा हराएर उपाधि जितेकी हुन् ।"
मोहनलाई हाफ म्याराथन,"ताप्लेजुङ (कास) नयाँ वर्षको अवसरमा किराॅत याक्थुम चुम्लुङ फुङलिङ नगर समितिद्वारा आयोजित थेरेङनाम हाफ म्याराथन दौडको उपाधि धरानका मोहनकुमार राई र महिलामा ठेण्डीमाया राईले जितेका छन् ।२१ किलोमिटर दूरीको दौड मोहनले १ घण्टा ३१ मिनेट ४८ सेकेन्डमा पूरा गरेका थिए । दमकका याङदेप राईले १ घण्टा ३३ मिनेट ३४ सेकेन्डबाट दोस्रो र ताप्लेजुङका रमेश लिम्बु १ घण्टा ३५ मिनेट २७ सेकेन्डबाट तेस्रो भए । उनीहरूले क्रमशः २०, १० र ५ हजार रुपैयाँ पुरस्कार पाए प्राप्त गरे ।ठेण्डीमायाले २ घण्टा १ मिनेट २४ सेकेन्डमा दूरी पार गरिन् । ताप्लेजुङका दावा फुटीले ३ घण्टा १२ मिनेट ४ सेकेन्ड र शीतल थुलुङले ३ घण्टा १५ मिनेट १६ सेकेन्डमा पूरा गर्दै क्रमश दोस्रो र तेस्रो भए । महिलातर्फ १०, ५ र ३ हजार रुपैयाँ पुरस्कार थियो । सदरमुकाम फुङलिङस्थित पाथीभरा चोकबाट सुरु प्रतियोगितामा पाथीभरा याङवरक गाउँपालिका१ नाङखोल्याङको कामीडाँडा हुँदै सदरमुकामको वीरेन्द्रचोकसम्म दौडिएर पूरा भएको थियो ।"
गौतम बुद्ध क्रिकेट रंगशाला अलपत्र,"(बुटवल)खेल गतिविधि बढाउन निर्माण सुरु गरिएको ९० यार्डको गौतम बुद्ध अन्तर्राष्ट्रिय क्रिकेट रंगशाला निर्माण कार्य रकम अभावमा अलपत्र परेको छ ।सैनामैना नगरपालिका७ लम्टियामा बन्दै गरेको रंगशाला करिब १४ बिघा क्षेत्रफलमा फैलिएको छ । ९० यार्डको रंगशालामा अहिलेसम्म मैदानको प्रारम्भिक पूर्वाधार निर्माणको काममात्र गरिएको छ । १ करोड ३० लाख रुपैयाँ लागतमा तीन वर्षयता माटो कटिङ, शौचालय, ड्रेसिङ रुम, प्यारापिट निर्माणलगायतका काम भएका छन् । निर्माणको काम सक्न अब २ अर्ब १९ करोड रुपैयाँ लाग्ने अनुमान छ । तर, रकमको टुंगो नभएपछि काम अलपत्र परेको हो । सैनामैना नगरपालिका प्रमुख चित्रबहादुर कार्की देशकै गौरवको आयोजना भएकाले संघीय सरकारलाई रकम विनियोजन गर्न आग्रह गरे पनि सुनुवाइ नभएको गुनासो गर्छन् । बताए । नगरपालिका र स्थानीयको जनश्रमदानसहित सुरु गरिएको रंगशालाको बाँकी काम सक्न नगरपालिकाको सामर्थ्यले भ्याउँदैन । त्यसैले संघीय सरकारलाई नै रकम सुनिश्चित गर्न आग्रह गरेका छौं, उनले भने, तर, बेवास्ता गरियो । रकम सुनिश्चित नहुँदा निर्माणाधीन रंगशाला अहिले अलपत्र छ । क्रिकेट रंगशाला निर्माण समिति कोषाध्यक्ष रोमनाथ न्यौपानेले निर्माण बीचमा रोकिँदा उपलब्धिसमेत गुम्ने अवस्थामा पुगेको बताए । मैदान अभ्यासका लागि तयार भएको छैन । बनाइएका संरचनासमेत भत्कन थालेका छन्, उनले भने, खेलमैदान अभावमा क्रिकेट खेल रोकिँदै र खेलाडीहरू खुम्चिरहेका छन् । बुद्ध जन्मस्थल लुम्बिनीदेखि १४ किलोमिटर उत्तरमा रहेको रंगशाला पूर्वपश्चिम राजमार्गबाट ३ किलोमिटर दूरीमा छ । त्यसमा अन्तर्राष्ट्रिय क्रिकेट प्रतियोगिता र ट्रेनिङ सेन्टरका लागि उपयोग गरिने संरचना निर्माण गर्ने योजना छ । रातिमा पनि खेल खेल्न सकिने बनाउने र २५ हजार दर्शक बस्नसक्ने गरी प्यारापिट निर्माण गर्ने लक्ष्य छ । अलपत्र रंगशाला निर्माणका लागि बजेट विनियोजन गर्ने केन्द्र र प्रदेश सरकारले आश्वासन त दिएका छन् तर बजेट विनियोजन गरेका छैनन् । रंगशाला निर्माणमा अगुवाइ गरेको सैनामैना नगरपालिकाले समेत यस वर्ष बजेट छुट्याएन । खेलसम्वद्ध संघसंस्था अहिले तीन तहकै सरकारमा जाँदा र बजेट माग गर्दा हैरान परेका छन् । कम्तीमा मैदान व्यवस्थित गर्ने काम होस् भनेर तीन तहकै सरकारमा धायौं, सैनामैना क्रिकेट समितिका उपाध्यक्ष कृष्ण ज्ञवालीले भने, तर बेवास्ता गरिएको छ ।रकम अभावले निर्माण अलपत्र परेपछि आफ्नै ठाउँमा अन्तर्राष्ट्रिय क्रिकेट रंगशाला बन्ने आसमा उत्साही खेलाडी र स्थानीय निराश छन् । उनीहरूलाई घरेलु मैदानमा अभ्यास गरेर प्रतियोगितामा जान पनि समस्या परेको छ । क्रिकेट गतिविधिहरू हुन सकेका छैनन् । खेलाडी विशाल रानाले घरेलु मैदान नहुँदा दैनिक अभ्यास र तयारीमा समस्या भएको बताए । आफ्नै व्यवस्थित खेलमैदान हुने र दैनिक अभ्यास गर्न पाउने हो भने अहिलेभन्दा दोब्बर राम्रो खेल्न सकिन्थ्यो, उनले भने, खेलकुद विकासका लागि मैदान अत्यावश्यक र महत्त्वपूर्ण पूर्वाधार भए पनि राज्यले बुझेन । मैदान अभावले खेल र खेलाडीहरू खुम्चिन नदिन निर्माणाधीन मैदानहरू छिटो सक्नुपर्ने मदन भण्डारी स्पोटर््स एकेडेमीका केन्द्रीय अध्यक्ष ध्रुव आचार्यले बताउँछन् । रूपन्देहीमा निर्माणाधीन अन्तर्राष्ट्रिय रंगशालालाई मुलुककै ठूलो क्रिकेट पूर्वाधार बनाउने स्थानीय प्रयास आफैंमा सकारात्मक छ, उनले भने, पूर्वाधारमा गरिएको लगानी डुब्ने र खेल गतिवधि रोकिँदै जाने प्रवृत्ति अन्त्य गर्न पनि गौतम बुद्ध अन्तर्राष्ट्रिय क्रिकेट रंगशाला निर्माणमा सरकारले ध्यान दिनु आवश्यक छ ।"
नुवाकोटे टाइगर बने विजेता,"(काठमाडौं)दोस्रो आरडब्लू समर स्लामको उपाधि नुवाकोटे टाइगरले जितेका छन् । बिहीकार नुवाकोटको गुप्तेश्वरमा सम्पन्न हेभिवेट विधामा डेभिडलाई हराएर नुवाकोटे टाइगर च्याम्पियन बने । डेभिड यसअघि वसन्तपुरमा सम्पन्न पहिलो हेरिटेज रिङ रेस्लिङका च्याम्पियन हुन् । जितसँगै नुवाकोटे टाइगरले ८५ हजार रुपैयाँ पुरस्कार जिते । त्यस्तै त्रिपल थ्रेडतर्फ साइन, चट्टान र किङ रोवर्टबीचको खेलमा साइन च्याम्पियन भए । उनले ४५ हजार रुपैयाँ प्राप्त गरे । महिलातर्फको उपाधि तनुले जितेकी छन् । उनले आकृतिलाई हराएर ४० हजार जितिन् ।ट्याक टिम म्याच सिजे उड र योङ स्याडिललाई स्पाइडर म्यान र बाकाको जोडीले हरायो । उनीहरूले ६० हजार पाए ।उनीहरूलाई शिवपुरी गाउँपालिकाका अध्यक्ष रामकृष्ण थापा र नेपाल रिङ रेस्लिङ महासंघकी महासचिव सुवर्ण श्रेष्ठले पुरस्कृत गरे ।"
