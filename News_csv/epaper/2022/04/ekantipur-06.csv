शीर्षक,विवरण
बिदा थप्नेदेखि सवारीमा जोरबिजोरसम्मको प्रस्ताव,"अहिले निगमले करिब २२ अर्ब रुपैयाँ बराबरको इन्धन आयात गरिरहेको छ । राष्ट्र बैंकका गभर्नर तथा डेपुटी गभर्नरले हाल रहेको विदेशी विनिमय सञ्चितिले अब इन्धनमा मासिक २२ अर्ब रुपैयाँ बराबरको विदेशी मुद्रा दिन सक्दैनौं भनेर हात उठाउनुभयो, छलफलमा सहभागी ती अधिकारीले भने, यसबारे राष्ट्र बैंकले निगमलाई पहिल्यै जानकारी गराइसकेको छ । त्यसकारण अब इन्धन आपूर्ति घटाउने कुनै न कुनै उपाय निकाल्नैपर्छ ।आयल निगमका कार्यकारी निर्देशक उमेश थानीले भने इन्धनमा तत्काल स्वचालित मूल्य कायम नगरी उपभोक्ताका लागि नियन्त्रित र सस्तो मूल्यमै उपलब्ध गराउने बताए । आपूर्ति व्यवस्था सहज बनाउन हामीले वाणिज्य तथा आपूर्ति मन्त्रालयमार्फत विकल्प दिएका थियौं । पेट्रोलियम पदार्थको मूल्यमा तत्काल स्वचालित मूल्यमा जाँदैनौं । विकल्प जोरबिजोर र बिदा थप गर्ने नै हो, उनले भने । विदेशी विनिमय सञ्चिति बढाउने उद्देश्यले चारपाङ्ग्रे तथा मोटरसाइकलजस्ता सवारी आयात निरुत्साहन गर्न विभिन्न कर थप्ने तथा एलसीमा नगद मार्जिनको (नगदै राख्ने) प्रस्ताव पनि गरिएको छ । निजी सवारीमा बैंक कर्जाको सीमा घटाउने र विद्यमान अवस्थामा सुधार नभएसम्म यस्ता सवारी आयातमा पूर्ण रोक लगाउने प्रस्ताव पनि छ, छलफलमा सहभागी ती अधिकारीले भने । यसका लागि अर्थ मन्त्रालय वा उद्योग वाणिज्य तथा आपूर्ति मन्त्रालयले निर्णय गर्नुपर्छ । तर राष्ट्र बैंकले सवारी साधन आयातका लागि प्रतीतपत्र (एलसी) नखोल्ने, अत्यावश्यकबाहेकका सामग्री आयातमा कर्जा प्रवाह नगर्नू भन्ने निर्देशन सोमबार नै दिइसकेको छ । आकस्मिक रूपमा वाणिज्य बैंकका प्रमुख कार्यकारी अधिकृतहरूलाई बोलाई मौखिक रूपमा यस्तो निर्देशन दिएको हो । आयात बन्देजको निर्णय हुन भने बाँकी छ ।संकटोन्मुख अर्थतन्त्रमा सम्भावित जोखिम नियन्त्रण गर्न केही समयका लागि निश्चित वस्तुको आयात रोक्न सुझाव दिनुपरेको राष्ट्र बैंकका डेपुटी गभर्नर मिश्रले बताए । आयात नगर्दा पनि मुलुकलाई खासै असर नगर्ने कम आवश्यक सूचीमा रहेका केही वस्तुको आयात निश्चित समयका लागि रोक्न भनेका छौं । त्यसो गर्दा अर्थतन्त्रलाई ठूलो जोखिमबाट जोगाउन सकिन्छ, उनले भने, यो विषयमा अर्थमन्त्रीलगायत सबै पक्षबाट सकारात्मक प्रतिक्रिया आएको छ । हाल आयात हुँदै आएका प्रमुख २० वस्तुअन्तर्गतका कम आवश्यक वस्तुको आयात केही समयका लागि रोक्न मात्र सुझाव दिइएको उनले प्रस्ट्याए । आयात नियन्त्रण गर्न सराकोरवाला निकायहरू चिन्तित भइरहेका बेला प्रधानमन्त्री शेरबहादुर देउवाले नै नेतृत्व गरिरहेको उद्योग वाणिज्य तथा आपूर्ति मन्त्रालयले भने सुपारी, छोकडा, मरीच, केराउ, पोस्ता दाना जस्ता उल्लेखनीय उपभोग नहुने वस्तुको आयात खुला गरेको छ । मूलतः भारत तस्करी हुने यी वस्तुको आयात रोक्ने विषयमा पनि मंगलबार छलफल भएको छ । उच्च मूल्यका टेलिभिजन, मोबाइल सेट, मदिरालगायत विलासिताका सामान आयात रोक्ने प्रस्ताव छ, छलफलमा सहभागी ती अधिकारीले भने, उद्योग वाणिज्य तथा आपूर्ति मन्त्रालयमार्फत आयात खुला गरिएका सुपारी, छोकडा, मरीच, केराउ, पोस्ता दाना जस्ता उल्लेखनीय उपभोग नहुने वस्तुको आयात रोक्ने प्रस्ताव पनि राखिएको छ । अहिलेको अवस्थामा तस्करी प्रयोजनको सुपारी, मरीच तथा केराउ जस्ता सामग्रीको आयात खुलाउने निर्णय गर्न नहुने धारणा अधिकारीहरूको थियो । यसबाहेक विदेशी विनिमय सञ्चिति बढाउन घरेलु विद्युत्को उपयोग बढाउन महसुल घटाउने र इन्डक्सन चुलो, हिटर, कुकरको खरिदमा अनुदान प्रदान गर्ने प्रस्ताव पनि छ । यी सबै उपायले आयात निरुत्साहित हुने र विदेशी मुद्रा सञ्चिति हुने अनुमान हो, छलफलमा सहभागी ती सरकारी अधिकारीले भने, विदेशी मुद्रा आर्जनका प्रस्ताव तथा उपाय पनि अघि सारेका छौं । नेपालले विदेशी मुद्रा आर्जन गर्ने प्रमुख दुई स्रोत रेमिट्यान्स र पर्यटक आगमन हो । त्यसका लागि नेपाल भ्रमण गर्न चाहने पर्यटकलाई भिसा तथा नवीकरण शुल्क, प्रवेश शुल्क, रोयल्टी जस्ता भुक्तानी तथा सेवा अनलाइन माध्यमबाट सहज रूपमा उपलब्ध हुने व्यवस्था मिलाउने प्रस्ताव छ । विगतमा स्थगित गरिएका नेपाल भ्रमण वर्षका कार्यक्रमलाई क्रमिक रूपमा अघि बढाउने, प्रस्तावमा पनि छलफल भएको ती अधिकारीले सुनाए । रेमिट्यान्स आप्रवाह बढाउन र हुन्डीको कारोबार रोक्न दण्ड सजायको व्यवस्थासमेत गर्नुपर्ने गरी छलफल भएको थियो । हुन्डीलगायत विदेशी विनिमय अपचलनसम्बन्धी कारोबारको प्रभावकारी अनुगमन गरी त्यसमा संलग्न व्यक्ति तथा संस्थालाई कडाभन्दा कडा दण्डसजाय दिने व्यवस्था गर्ने, छलफलमा पेस गरिएको प्रस्तावमा भनिएको छ ।विदेशी मुद्रा आर्जन हुने अर्को क्षेत्र वैदेशिक लगानीमा सुधारको उपाय अघि सार्दै लगानीको सीमा हेरफेर गर्ने प्रस्ताव पनि छ । विदेशी लगानी नीतिबमोजिम विद्यमान न्यूनतम ५ करोड रुपैयाँको लगानी सीमालाई पुनरावलोकन गरी व्यवसायको प्रकृति हेरी सोभन्दा कम रकमको समेत वैदेशिक लगानी खुला गर्न आवश्यक व्यवस्था मिलाउने, प्रस्तावमा भनिएको छ । दुई वर्षअघि सरकारले विदेशी लगानी तथा प्रविधि हस्तान्तरण ऐन२०७५ ले दिएको अधिकारी प्रयोग गरी राजपत्रमा सूचना प्रकाशित गरेर ५ करोड रुपैयाँभन्दा कमको विदेशी लगानी स्वीकार नगर्ने निर्णय गरेको थियो । द्विपक्षीय तथा बहुपक्षीय डेढ दर्जन दातृ निकायले तत्कालीन प्रधानमन्त्री केपी शर्मा ओली, अर्थमन्त्री युवराज खतिवडासहितका सरकारी अधिकारीलाई पत्र पठाई उक्त सीमा हटाउन माग गरेका थिए । ५ करोड रुपैयाँभन्दा कमको लगानी स्वीकार नगर्ने व्यवस्थाले नवीनतम् सोच तथा प्रविधि नभित्रिने भन्दै यो सीमा हटाउन माग गरेका हुन् । तर सरकारले हालसम्म यसको पुनरावलोकन गरेको छैन । विदेशी मुद्रा बढाउने उपायका रूपमा फेरि यो सीमा परिवर्तनको प्रस्ताव आएको हो ।अर्थतन्त्रको यथार्थ अवस्था के हो भन्ने सम्बन्धमा सबै सरोकारवाला निकायबीच छलफल भएको अर्थ मन्त्रालयका प्रवक्ता ढुण्डीप्रसाद निरौलाले बताए । अर्थतन्त्रका बारेमा बाहिर धेरै कुरा आए । सत्य के हो, समस्या समाधानका सम्भावित विकल्प के हुन भन्नेबारे छलफल भएको हो, उनले भने, अर्थतन्त्र चापमा रहेकाले सतर्कतापूर्वक नीति निर्माण गर्ने निष्कर्षमा छलफल टुंगिएको हो । आयात नियन्त्रण गर्ने विषयमा कुनै निर्णय नभएको भने पनि राष्ट्र बैंकको सुझावबारे छलफल भएको उनले बताए । समस्या समाधानका विभिन्न विकल्पबारे राष्ट्र बैंक र बजारबाट आएको सुझावबारे छलफल भएको हो, उनले भने, कुनै नीतिगत व्यवस्थाबारे निर्णय भइसकेको छैन । राष्ट्र बैंकले गरेको अध्ययन र त्यसको आधारमा गरिएको प्रस्तावमाथि छलफल भएको थियो । राष्ट्र बैंकले नेपालको बाह्य क्षेत्रको विद्यमान अवस्था, समस्याचुनौती तथा सुधारका उपाय विषयमा एक अध्ययन गरेको थियो । सोही अध्ययन प्रतिवेदनको निष्कर्षका आधारमा विलासिता र कम आवश्यक वस्तुको आयात रोक्न सुझाव दिइएको राष्ट्र बैंकले बताएको छ । प्रतिवेदनमा आयात प्रतिस्थापननियन्त्रणको सम्भावना देखिएका केही अत्यावश्यक वस्तुहरूमा पेट्रोलियम पदार्थ, धानचामल, तरकारी, फलफूल आदि र विलासी वस्तुहरूमा उच्च मूल्यका सवारी साधन, सुनलगायत बहुमूल्य धातु आदि हुन् । उल्लिखित वस्तुले कुल आयातमा ८० प्रतिशतभन्दा बढी हिस्सा ओगटेका छन् । यसकारण सबैभन्दा धेरै आयात हुने पेट्रोलियम पदार्थको माग कम गर्ने सम्भावित विकल्प, सवारी साधनको आयात कम गर्नेलगायत विषयमा छलफल भएको स्रोतले बताएको छ । नेपालमा धेरै आयात हुने वस्तुमा पेट्रोलियम पदार्थ, कृषिजन्य वस्तु, उच्च मूल्यका सवारी साधन, मोबाइल फोन, ल्यापटप, सुनलगायत बहुमूल्य धातु प्रमुख रहेका छन्, प्रतिवेदनमा भनिएको छ, पछिल्लो समयमा स्वदेशमा विद्युत् उत्पादन वृद्धि हुँदै गएको तथा आगामी दिनमा विद्युत् बचतको अवस्था आउने देखिएकाले केही निश्चित प्रयोजनमा प्रयोग हुने पेट्रोलियम पदार्थको आयात प्रतिस्थापन गर्न सकिने सम्भावना देखिन्छ ।अर्थतन्त्रका विभिन्न सूचकहरूबीच अन्तरसम्बन्धको अवस्थाबारे सूक्ष्म रूपमा विश्लेषण गरेर नीति निर्माण नगरिँदा समस्या आएको राष्ट्रिय योजना आयोगका पूर्वउपाध्यक्ष मीनबहादुर श्रेष्ठले बताए । अहिले अर्थतन्त्र संकटको संघारमा रहेकाले समस्या समाधानका राज्यस्तरबाटै गम्भीर र विवेकपूर्ण तरिकाले नीति बनाउनुपर्ने उनको सुझाव छ । समस्या समाधानका प्रयास भइरहेका छन् । ती पर्याप्त भएनन्, उनले भने, हामी श्रीलंकाको बाटोमा होइन । तर, सुरक्षित पनि छैनौं । यस्तो बेला बृहत् रूपमा अझ गम्भीर र विवेकपूर्ण तरिकाले नीति बनाउनुपर्ने देखिन्छ । सोमबार राष्ट्र बैंकको निर्देशनका आधारमा बैंकहरूले आफ्ना शाखा कार्यालयलाई गाडीलगायत निश्चित वस्तुको एलसी नखोल्न आन्तरिक रूपमा निर्देशन जारी गरिसकेका छन् । अहिलेलाई गाडीलगायत केही विलासिताका सामग्रीको आयातका लागि एलसी खोल्दा विचार गर्न भनेका छौं, नेपाल बैंकर्स संघका उपाध्यक्ष सुनील केसीले भने, कुनकुन वस्तुको आयात नखोल्ने भन्नेबारे बैंकर्स संघमा छलफलपछि मात्र निर्णय गर्छौं । अर्थतन्त्र अप्ठेरो अवस्थामा रहेकाले राष्ट्र बैंकको निर्देशनअनुसार गाडीलगायत विलासिताका वस्तुको एलसी नखोल्न आफूहरू तयार रहेको उनले बताए ।आयात बढेकाले शोधनान्तर घाटा चुलिएको र विदेशी मुद्रा सञ्चिति निरन्तर घटिरहेको छ । यो अवस्थाबाट सुधार ल्याउन भन्दै दुई चरणमा गरेर राष्ट्र बैंकले करिब १३ सय वस्तु आयातका लागि प्रतीतपत्र (एलसी) खोल्दा ५० देखि १ सय प्रतिशतसम्म नगद मार्जिन राख्नुपर्ने व्यवस्था गरेको छ । यो व्यवस्थापछि करिब साढे ३ खर्ब रुपैयाँ बराबरको आयात प्रभावित हुने दाबी राष्ट्र बैंकले गरेको थियो । उक्त व्यवस्थाले केही महिना आयात घटे पनि पछिल्ला महिनामा पुनः बढ्न थालेको छ । व्यापारीहरूले एउटा बैंकबाट कर्जा लिने र अर्को बैंकमा लगेर एलसीमा नगद मार्जिन राख्ने गरेकाले आयातमा अपेक्षाकृत सुधार नभएको राष्ट्र बैंकको बुझाइ छ । हाल बाह्य क्षेत्रमा देखिएको समस्याबाट सुधार ल्याउन नीतिगत हस्तक्षेप आवश्यक रहेको प्रतिवेदनमा उल्लेख छ । आयातको उच्च विस्तारमा संकुचन, रेमिट्यान्सलगायत विदेशी मुद्रा आर्जनका स्रोतहरू बलियो हुँदै गएमा तथा विदेशी मुद्रामा हुने अन्य खर्च घट्दै गएमा विदेशी विनिमय सञ्चितिको अवस्था सुदृढ भई तरलता, ब्याजदर एवम् कर्जा लगानीको अवस्थामा सुधार आउन सक्छ, प्रतिवेदनमा भनिएको छ, तर बाह्य क्षेत्रको यथार्थ स्थिति पहिचान गरी यसमा देखिएका कमीकमजोरी सम्बोधन गर्न समयमै प्रभावकारी र ठोस नीतिगत हस्तक्षेपका व्यवस्था अवलम्बन गरिएन भने आगामी दिनमा समग्र समष्टिगत आर्थिक व्यवस्थापनको कार्य नै अत्यन्तै जोखिमपूर्ण हुन सक्ने सम्भावना छ ।खासगरी हालको जस्तै आयात निरन्तर विस्तार हुँदै जाने तथा औपचारिक विप्रेषण आप्रवाह संकुचन हुने प्रवृत्ति कायमै रहेमा शोधनान्तर घाटा थप विस्तार हुन गई विदेशी विनिमय सञ्चितिले अत्यावश्यकीय वस्तु तथा सेवाको आयात धान्नसमेत अपर्याप्त हुन सक्ने सम्भावना छ । त्यसैगरी, वित्तीय क्षेत्रमा तरलता एवम् लगानीयोग्य साधनको अभाव भई ब्याजदरमा उच्च दबाब पर्न गएकाले समग्र आर्थिक गतिविधि नै प्रभावित हुने सम्भावना रहेको राष्ट्र बैंकले जनाएको छ ।"
उम्मेदवारीअघि राजीनामा प्रावधानले अन्योल,"लाभको पद धारणा गरेको व्यक्तिले चुनावमा जानु हुँदैन भन्ने कानुन हो । सैद्धान्तिक रूपमा चुनावबाट निर्वाचित पद लाभको पद होइन । स्थानीय जनप्रतिनिधि स्थानीय व्यवस्थापिकाका सदस्य पनि हुन्, उनले भने, व्यवस्थापिकाका सदस्यले राजीनामा दिएर मात्रै चुनावमा उम्मेदवार बन्ने व्यवस्था अन्यत्र पनि छैन । त्यसैले आचारसंहितामा आएको विषय अपरिपक्व छ । अधिवक्ता भट्टराईले प्रस्ट कानुनी व्यवस्था नहुँदा द्विविधा भए पनि अदालतको व्याख्याअनुसार जानुपर्ने बताए । आयोगले जस्तो निर्णय दिए पनि विषय अदालतमा पुगेको छ, अल्पकालीन आदेशले त्यसको कार्यान्वयन नगर्नू भनिसकेको छ, उनले भने, अब थप निर्णय नआए पनि आयोगको निर्णयभन्दा सर्वोच्चको आदेश नै माथि हुन्छ । आयोगले भने अदालतको अल्पकालीन आदेशपछि आचारसंहिताको उक्त व्यवस्थाबारे केही बोलेको छैन । पूर्वप्रमुख निर्वाचन आयुक्त भोजराज पोखरेलले संविधानले स्थानीय तहमा जनप्रतिनिधिविहीन अवस्था कल्पना नगरेकाले राजीनामा दिनुपर्ने बाध्यकारी व्यवस्था उपयुक्त नहुने बताए । संविधानले संघ, प्रदेश र स्थानीय तह गरी तीनवटै सरकारको निरन्तरता निश्चित गरेको छ । बरु संघीय सरकार विघटन हुन सक्छ र कामचलाउ सरकार हुन्छ । स्थानीय तहमा त पाँच वर्षको ग्यारेन्टी नै गरिएको छ, उनले भने, संविधानले स्थानीय तह खाली हुने कल्पना गरेको छैन । त्यसैले आचारसंहिताको त्यो व्यवस्था संविधानको भावनाविपरीत हुन्छ । आयोगले वैशाख ३० मा हुने चुनावका लागि वैशाख ११ र १२ मा मनोनयन पत्र दर्ता गराउने मिति तोकेको छ । जनप्रतिनिधिले राजीनामा दिनुपर्ने व्यवस्था लागू भए स्थानीय तह करिब एक महिना जनप्रतिनिधिविहीन हुन्छन् । विद्यमान कानुनअनुसार स्थानीय तहमा जनप्रतिनिधिले गर्ने काम उसको अनुपस्थितिमा अर्कोले गर्न मिल्दैन । नेपाल नगरपालिका संघका अध्यक्ष एवम् धुलिखेल नगरपालिकाका प्रमुख अशोककुमार व्याञ्जु स्थानीय तहमा जनप्रतिनिधि नहुँदा सेवाग्राहीलाई मार पर्ने दाबी गर्छन् । वडाध्यक्षले गर्ने काम अर्को कसले गर्न मिल्छ ? स्थानीय तह त अविच्छिन्न उत्तराधिकारीवाला हुन्छ । उसको पदावधि नै पाँच वर्षको हो, उनले भने, लोकतन्त्रमा जनताले निर्वाचित गरेको व्यक्तिलाई राजीनामा गराउने बाध्यकारी व्यवस्था सम्भव हुँदैन । व्याञ्जुले आफूहरूले आयोगलाई त्यस्तो विभेदकारी दृष्टिकोण नराख्न आग्रह गरेको बताए । प्रधानमन्त्रीले राजीनामा नदिई चुनाव लड्छन् । मन्त्रीहरूले त्यसै गर्छन् । अहिले मुख्यमन्त्री र प्रदेशका मन्त्रीहरूका लागि समेत कुनै छेकबार छैन । स्थानीय सरकारको हकमा मात्रै यस्तो विभेदकारी व्यवस्था किन ? उनले भने, यो निर्वाचन आयोगले स्थानीय जनप्रतिनिधिप्रति राखेको गलत दृष्टिकोण हो भन्ने यसैबाट पुष्टि हुन्छ ।गाउँपालिका महासंघका महासचिव एवम् सिन्धुपाल्चोकको इन्द्रावती गाउँपालिकाका अध्यक्ष वंशलाल तामाङ भने चुनावमा जनप्रतिनिधि उम्मेदवार बन्दा स्वतः पदमुक्त हुने व्यवस्था हुनुपर्ने बताउँछन् । राजीनामा कसलाई दिने भन्ने समस्या हुन्छ । बरु जनप्रतिनिधि भइसकेको मान्छे फेरि उम्मेदवार बन्दा स्वतः पदमुक्त हुने व्यवस्था हुनुपर्छ, उनले भने, चुनाव लड्ने मान्छे पदमुक्त हुन्छ । जो चुनाव लड्दैन, उसको पद रहिरहन्छ । निर्वाचन आयोगले भने आचारसंहितामा रहेको व्यवस्था कानुनबमोजिम नै भएको दाबी गरेको छ । स्थानीय तह निर्वाचन ऐन २०७४ को दफा १ (घ) मा स्थानीय तहबाट पारिश्रमिक पाउने गरी बहाल रहेको व्यक्ति उम्मेदवार बन्न योग्य नहुने प्रावधान छ, आयोगका प्रवक्ता शालिग्राम शर्मा पौडेलले भने, उम्मेदवारले सरकारी स्रोत दुरुपयोग नगरून् भनेर यस्तो व्यवस्था गरिएको हो । सर्वोच्चले अल्पकालीन आदेशसँगै आचारसंहितामा त्यस्तो व्यवस्था राख्नुको कारण १५ दिन पेस गर्न आदेश गरेको थियो । आयोगका तर्फबाट महान्यायाधिवक्ता कार्यालयले कारण पेस गर्नुपर्छ । महान्यायाधिवक्ता कार्यालयका प्रवक्ता सञ्जीवराज रेग्मीले रिटमाथिको सुनुवाइ नै नभएकाले कारण पेस नगरिएको जानकारी दिए । एमाले नेता एवम् पूर्वमहान्यायाधिवक्ता रमेश बडालले आफूहरूले जनप्रतिनिधिले उम्मेदवार बन्न राजीनामा दिनुपर्ने व्यवस्थाको बदला बरु सरकारी स्रोतसाधनको उपयोग गर्न नपाउने प्रावधान राख्न आयोगलाई सुझाव दिएको बताए । जनप्रतिनिधिले राजीनामा नै दिनुपर्छ भन्ने व्यवस्था संविधानविपरीत हो । त्यसको सट्टा पदमा भएको व्यक्तिले सरकारी साधन र स्रोत उपयोग नगर्ने भन्ने व्यवस्था गर्न सकिन्थ्यो, उनले भने । सत्तारूढ कांग्रेसका उपसभापति पूर्णबहादुर खड्काले भने आचारसंहितामा आफ्नो पार्टीको कुनै विमति नरहेको बताए ।"
३६ वर्षपछि पूरा हुँदै सडक सपना,"कर्णाली करिडोरमा गाडी चल्न थालेपछि मोची जस्तै पूर्वोत्तर बाजुरा, दक्षिणी हुम्ला र कालीकोटका सयौं स्थानीयको थाप्लोको नाम्लो मात्रै छुटेको छैन, यो क्षेत्रका बासिन्दाको जीवनशैलीमा नै परिवर्तन आउन थालेको छ । तीन वर्षअघिसम्म कोही ठूलो बिमारी भयो भने दुई दिन बोकेरै कोल्टीसम्म पुर्याउनुपर्थ्यो । कतिपयको त बाटैमा मृत्यु हुन्थ्यो, बाजुराकै विकट हिमाली गाउँपालिका२ रुम्डी गाउँका धनलाल थापाले भने, अहिले त एकै दिनमा सदरमुकाम मार्तडी पुग्न सकिन्छ । कर्णाली करिडोर सञ्चालनमा आएपछि हामीलाई धेरै सजिलो भएको छ । तीन वर्षअघि जहाज भाडा तिर्ने क्षमता नभएर उपचार गर्न नसक्नेहरू थिए । अहिले त्यस्ताले बस चढेर सुर्खेत, नेपालगन्जलगायत ठाउँ गएर उपचार गर्न थालेको उनले बताए । कालीकोटको नरहरिनाथ खुलालुदेखि बाजुरा हुँदै हुम्लाको सिमकोटसम्म पुग्ने १ सय ९६ किलोमिटरको यो सडकमा अहिले हुम्लाको सरिसल्लासम्म गाडी चल्न थालेको छ । बाजुराको पिलुचौरबाट नियमित बस सञ्चालनमा छ भने त्यसभन्दा माथि जिप र मालवाहक सवारी नियमित चल्ने गरेका छन् । पहिला सुनसान हुने यहाँका दर्जनौं ठाउँ गाडी चल्न थालेपछि नयाँ बजारमा परिणत भएका छन् । बजार विस्तारसँगै राजमार्ग आसपासका बस्तीमा आर्थिक गतिविधि पनि बढेका छन् । खाद्यान्न र दैनिक उपभोग्य सामग्रीको उपलब्धता सहज हुनुका साथै मूल्य सस्तो भएको छ । तीनचार वर्षअघि प्रतिक्विन्टल १० हजारसम्म पर्ने चामल अहिले चार हजार हाराहारीमा पाइन्छ । अहिले त नेपालगन्जसुर्खेतकै हाराहारी भाउमा यहाँ सामान पाउने गरेको छ, गाडी पुगेपछि बनेको हिमाली गाउँपालिकाको धुलाचौर बजारमा पसल चलाएका स्वामीकार्तिक खापरका प्रजंग शाहीले भने, पहिला मान्छे, खच्चर र भेडामा बोकाएर ल्याउँदा महँगो पर्थ्यो । अहिले त कहाँ हो कहा सस्तो छ । सामानको मूल्यमा गाडी भाडा मात्रै थपिने त हो । सडक नियमित सञ्चालनमा आएसँगै यहाँका उत्पादनले पनि बजार पाउन थालेको छ । पहिला यहाँको उत्पादन बिक्रीबाट एक रुपैयाँ पनि गाउँ पस्दैनथ्यो । अहिले त गाउँमा उत्पादन भएका सामान खोजीखोजी किन्न आउँछन्, जगन्नाथ, पिलुचौरका व्यवसायी उमेशजंग शाहीले भने, गाउँमा फलेको कोदो, फापर, सिमी, आलु, जुनेलो बेचेरै पनि मान्छेले आफ्नो खर्च चलाउन सक्ने भएका छन । धेरैको जीवन फेरिएको छ । कतिपयले जडीबुटी संकलन र व्यापारबाट लाखौं कमाउने गरेको बताए । कर्णाली करिडोर पुग्नुभन्दा पहिला यहाँका धेरैले गाडी किताबमा मात्रै देखेका थिए । अहिले पालिकाका चारवटा वडालाई छोएर नियमित गाडी चल्छ, हिमाली गाउँपालिकाका अध्यक्ष गोविन्दबहादुर मल्ल भन्छन्, तीनचार वर्षयता यहाँको जनजीवनमा धेरैखालका सहजता थपिएका छन । सबैभन्दा ठूलो कुरा विकास निर्माणमा लागत सस्तो भएको छ । पहिले निर्माण सामग्रीको लागतभन्दा ढुवानीमा तेब्बर बढी खर्च थियो । करिडोर सञ्चालनमा आएपछि विकास निर्माणका कामले तीव्रता पाएको उनले बताए । सडक पुगेपछि पालिकाले फलफूल र रैथानेबालीको उत्पादनमा लगानी पनि गरिरहेको छ । अब एकदुई वर्षभित्रै यहाँ फलेका स्याउ, ओखर, चिनो, कागुनो बोकेर ट्रकहरू फर्किने वातावरण बन्दै छ । अहिले हाम्रो लगानी पनि पूरै उत्पादनमा केन्द्रित गरेका छौं, उनले भने । बाजुरा जिल्ला मात्रै नभएर कर्णाली करिडोरका कारण हुम्ला, मुगु, कालीकोट जिल्लाका बासिन्दाको जीवनशैलीमा नै परिर्वतन आउन थालेको पूर्वाधार विकास निर्देशनालयका इन्जिनियर जंगबहादुर थापा बताउँछन् । पहिला मान्छेले सामान बोक्दा र अहिले ट्रकले ढुवानी गर्दाको तुलना गर्ने हो भने निर्माण सामग्रीको मूल्य दसौं गुना सस्तो भएको छ, उनले भने, ढुवानी सस्तो र छिटो हुने भएकाले एकातिर विकास निर्माणका कामहरू छिटो हुने, जनताले सुविधा पाउने भएको छ भने अर्कोतिर राज्यलाई पर्ने ठूलो आर्थिक भार पनि कटौती भएको छ ।राष्ट्रिय गौरवको आयोजनाका रूपमा रहेको कर्णाली करिडोरको खुलालुदेखि सरिसल्लासम्म करिब १ सय २३ किलोमिटर नेपाली सेनाले निर्माण गरेर हस्तान्तरण गरिसकेको छ । सरिसल्लाबाट यो सडक हुम्ला सदरमुकाम सिमकोट हँॅुदै तिब्बतको सिमाना हिल्सासम्म जोडिने छ । अभाव, गरिबी, अशिक्षा, पछौटेपनको बिम्बका रूपमा प्रस्तुत गरिने कर्णाली क्षेत्रमा सडक पुर्याउन २०४२ सालमा कर्णाली राजमार्गको सम्भाव्यता अध्ययन गरिएको थियो । सडकको शिलान्यास भने २०४८ मा मात्रै भयो । अपर्याप्त बजेट विनियोजन र फितलो कार्यान्वयनले २०६३ मा कर्णालीको जुम्लामा बल्लतल्ल गाडी पुगे पनि अन्य जिल्लाको दुःख उस्तै थिए । ठेकेदारको लापरबाही र ढिलासुस्ती, राजमार्गमा पर्ने कडा चट्टानी भूभागका कारण जुम्ला गाडी पुगेको ८ वर्षभन्दा बढी भइसक्दा पनि करिडोर निर्माणले गति लिन सकेको थिएन । २०७१ चैत ९ मा मन्त्रिपरिषद्ले सेनालाई सडकको निर्माण गर्ने जिम्मा दिने निर्णय गरेको थियो । सेनाले जिम्मा पाएको ७ वर्षमा काम सकेर गत असारमा सडक हिल्साहुम्ला सडक आयोजनालाई हस्तान्तरण गरिसकेको छ । यो सडकको निर्माणमा करिब २ खर्ब ८४ करोड खर्च भएको थियो । निर्माण भएको १ सय २३ किलोमिटर सडकको सबैभन्दा बढी ४४ किलोमिटर भाग बाजुरामा पर्छ । कालीकोटमा ४० र हुम्लामा ३९ किमि पर्ने यो सडकको निर्माणसँगै एक दर्जनभन्दा बढी स्थानीय तह र मुगुको खत्याड र छायानाथ रारा नगरका बासिन्दा पनि लाभान्वित भएका छन । बाँकी रहेको ५१ किमि कर्णाली करिडोरअन्तर्गतकै हिल्सासिमकोट सडक योजनाले गरिरहेको छ । आगामी आर्थिक वर्षभित्रै हिल्सासम्म नै गाडी चलाउन सकिने योजना प्रमुख वीरेन्द्रकुमार यादवले बताए । सरिसल्लादेखि १२ किमि अगाडि सर्केगाडको लेप्चेसम्म गाडी चलिसकेको छ । सिमकोटबाट पनि लालीबजारसम्म २३ किमि यातायात सञ्चालनमा छ, उनले भने, बीचको ११ किमि क्षेत्रमा कडा चट्टान भएकाले निर्माणको जिम्मा सेनालाई दिएका छौं । हिल्सा र सिमकोटको बीचमा पर्ने नाम्खाको च्यासडा भीरमा २ सय मिटर जति अवरोध पन्छाएपछि यसै वर्षबाट हिल्सासम्म गाडी चल्ने उनले बताए । समग्र कर्णाली क्षेत्रको विकासको मेरुदण्डका रूपमा रहेको यो त्रिदेशीय सडक निर्माण पूरा भएपछि उत्तरी सिमाना हिल्सासँग दक्षिण भारतीय सीमा जमुनाह ५ सय ३० किमि दूरीमा जोडिने छ । उत्तरदक्षिण जोड्ने यो सडक पूर्ण सञ्चालनमा आइसकेपछि तिब्बतमा पर्ने मानसरोवर कैलाश यात्राका लागि पर्यटकको आगमन बढ्ने, कर्णाली क्षेत्र विभिन्न पर्यटकीय गन्तव्यसहित बाजुराको बडीमालिका, बूढीनन्दालगायत यस क्षेत्रका गन्तव्यहरूमा पर्यटन व्यवसाय फस्टाउने स्थानीयको आशा छ । करिडोर पूर्ण रूपमा सञ्चालनमा आइसकेपछि सम्भावनाको ढोका एकपछि अर्को गरी खुल्न थालेको बाजुराका प्रतिनिधिसभा सदस्य लालबहादुर थापाले बताए ।"
सिट बाँडफाँटमा पाँच दलका पाँच प्रस्ताव,"कांग्रेस ः गत निर्वाचनमा प्रमुख जसले जहाँ जितेको छ, उसले लिने र एमालेसहित अन्य दलले जितेको ठाउँमा दोस्रो धेरै मत पाएको दलले प्रमुख लिनेमाओवादी ः ०७४ मा जसले जहाँ जितेको छ, उसले लिने । एमालेले जितेका ठाउँमा गठबन्धनमा रहेका दलहरूको संसदीय शक्तिअनुसार भागबन्डा गर्नेएस ः ०७४ मा एमालेले जितेका सिट आफूले पाउनुपर्ने, त्यसो नभए एमालेलाई हराउन सक्ने शक्ति र संसद्को शक्तिअनुसार सिट छुट्याउनेजसपा ः ०७४ को निर्वाचनपछि विभिन्न पार्टीबीच एकीकरण भएकाले नयाँ शक्ति सन्तुलनअनुसार सिट टुंग्याउनुपर्नेजनमोर्चा ः आफ्नो प्रभाव रहेका प्यूठान, बागलुङ र अर्घाखाँचीलगायत जिल्लामा आफूहरूले नेतृत्व पाउनुपर्ने"
आचारसंहितामा एमालेको आपत्ति,"(काठमाडौं)  निर्वाचन आयोगले जारी गरेको आचारसंहितामा आपत्ति जनाउँदै एमालेले कार्यान्वयन प्रतिबद्धतापत्रमा हस्ताक्षर गर्न अस्वीकार गरेको छ । आचारसंहितामा संविधान र कानुनसँग मेल नखाने तथा अनुगमनको दायरामा ल्याउन नसकिने विषय राखिएको भन्दै एमालेले आपत्ति जनाएको हो । आयोगले आचारसंहिता कार्यान्वयन प्रतिबद्धताका लागि मंगलबार सर्वदलीय बैठक बोलाएको थियो । पार्टीबाट प्रतिनिधित्व गरेका एमाले कानुन विभागका प्रमुख रमेश बडालले आचारसंहिता कार्यान्वयन प्रतिबद्धता पत्रमा हस्ताक्षर गर्नुअघि आफूहरूले केही विषय राख्न खोजेको मंगलबारको बैठकमा वातावरण नबनेको बताए । स्थानीय तह निर्वाचनमा सामाजिक सञ्जालबाट मत माग्न नहुने, गैरसरकारी संस्था (एनजीओ) मा कार्यरतले मत माग्न नपाउने, स्थानीय तहका जनप्रतिनिधिले उम्मेदवार हुनुपहिला राजीनामा दिनुपर्ने, मतपत्रको रङ जस्ता विषयमा धारणा राख्न चाहेको बडालको भनाइ छ । सामाजिक सञ्जाल प्रयोग गर्न पाइँदैन भनिएको छ । हामी देशभरि फेसबुक मनिटर गर्न सक्छौं ? एनजीओमा काम गर्नेलाई भोट माग्न रोक लगाइएको छ । क्लबहरू एनजीओ होइनन् ? उनले भने । आयोगले कार्यान्वयन प्रतिबद्धता मागेको आचारसंहितामा उम्मेदवारी दर्ता गर्नुपहिले स्थानीय तहका जनप्रतिनिधिले राजीनामा गर्नुपर्ने उल्लेख छ । आयोगले जनप्रतिनिधिले राजीनामा दिनुपर्ने कुरा ऐनमा छ भनेर स्पष्टीकरण दिएको छ । हामीले पहिलेदेखि त्यो राख्नु हुँदैन भनेका थियौं । अदालतले अन्तरिम आदेश दिएपछि आयोगले अदालतको सम्मान गर्दै त्यसलाई झिकेर फालिदिए हुन्छ । त्यो त आयोगको निर्णय हो, बडालले भने । उम्मेदवार दर्ताका लागि दुई दिन समय दिएकामा पनि एमालेको असन्तुष्टि छ । आयोगले वैशाख ११ र १२ मा उम्मेदवार मनोनयन दर्ता गर्ने मिति तोकेको छ । आयोगले बोलाएको बैठकको सुरुमै विवाद भएको थियो । प्रमुख निर्वाचन आयुक्त दिनेशकुमार थपलियाले दलका प्रतिनिधिलाई आचारसंहिता कार्यान्वयन प्रतिबद्धता पत्रमा हस्ताक्षर गर्न भनेका थिए । त्यसपछि साना राजनीतिक दलका प्रतिनिधिले आफ्नो कुरा राख्न पाउनुपर्ने माग गरे । जवाफमा थपलियासहितले तपाईंहरूलाई आज बोल्ने होइन, सही गर्नुस्, जानुस् भनेपछि विवाद भएको एक दलका प्रतिनिधिले बताए । उनीहरूले आचारसंहिता निर्माण गर्दा पनि नसोधिएको र कार्यान्वयन प्रतिबद्धतामा हस्ताक्षर गर्दा पनि आफ्नो कुरा राख्न नपाइएको बताएका थिए । आयोगसँग सम्बन्धित विषय हेर्ने सत्तारूढ माओवादी केन्द्रका केन्द्रीय सदस्य लीलामणि पोखरेलले निर्वाचनका लागि संविधान र कानुनविपरीत दबाब दिने प्रतिपक्षको आचारसंहितामा विरोध सुहाउँदो नभएको बताए । निर्वाचन आचारसंहिता मान्दैनौं भन्नु खेलको नियम मान्दैनौं भन्नु हो । खेलको नियम नमान्नु भनेको बलले सबै कुरा हत्याउन सकिन्छ भन्ने मान्यता हो । त्यो मञ्जुर छैन, उनले भने । आचारसंहिता कार्यान्वयनमा प्रतिबद्धता गरे पनि नगरे पनि उल्लंघन गरे कारबाही गर्न आयोग पछि हट्न नहुने उनले बताए । आयोग प्रवक्ता शालिग्राम शर्मा पौडेलले दलका प्रतिनिधिसामु बैठकको उद्देश्य राखेपछि दस्तखत गरेर जान सक्नुहुन्छ भन्ने भनाइलाई बुझ्न समस्या हुँदा विवाद भएको प्रस्टीकरण दिए । आचारसंहिता सबै दललाई सार्वजनिक गरी पटकपटक छलफल गरेर तयार गरिएको दस्ताबेज हो, उनले भने, प्रचलित संविधान, ऐनको व्यवस्थाबमोजिम तयार गरिएको आचारसंहिता उहाँहरूकै छलफलका आधारमा तयार गरिएको हो । मंगलबारको बैठक आचारसंहितामा भएका कमीकमजोरीमाथि छलफल गर्न नबोलाइएको उनको भनाइ थियो । आचारसंहिता कार्यान्वयन प्रतिबद्धतापत्रमा कांग्रेस उपसभापति पूर्णबहादुर खड्का, माओवादी नेता पोखरेल, एकीकृत समाजवादीका महासचिव बेदुराम भुसाल, जसपाका केन्द्रीय कार्यकारिणी समिति सदस्य प्रकाश अधिकारीले हस्ताक्षर गरेका थिए ।"
मुक्तिकोटमा अध्ययन टोली : गरिबीले कुपोषण भयावह,"(बझाङ)  बाजुराको स्वामीकार्तिक खापर गाउँपालिका१ को मुक्तिकोटका आमाहरूमा पनि कुपोषणको अवस्था भयावह रहेको एक अध्ययनले देखाएको छ । १ सय ९६ जना १० वर्षभन्दा माथिका किशोरीमहिलासमेत कुपोषित रहेको र तीमध्ये ४३ को अवस्था गम्भीर रहेको अध्ययनले निष्कर्ष निकालेको हो । जहाँ हरेक आमाले गुमाएका छन् सन्तान शीर्षकमा चैत ८ गते कान्तिपुर दैनिकमा यही गाउँमाथि समाचार प्रकाशित भएपछि स्वास्थ्यकर्मीको टोलीले स्वास्थ्य र पोषण अवस्थाबारे पाँच दिनसम्म अध्ययन गरेको थियो । गाउँपालिकामा प्रस्तुत प्रतिवेदनमा यहाँका एउटै महिलाले १३ वटासम्म बच्चा जन्माएको, हरेक तीन आमामध्ये दुई जनाले कम्तीमा १ सन्तान गुमाएको उल्लेख छ । सन्तान गुमाएका आमासँग अहिले पनि अधिकतम ५ वटासम्म बच्चा जीवितै रहेको अध्ययनका क्रममा पाइएको छ । ६१ जना पाँच वर्षमुनिका बालबालिका कुपोषित रहेको र तीमध्ये १६ को अवस्था गम्भीर स्वास्थ्यकर्मीको टोलीले पत्ता लगाएको छ । मुक्तिकोटमा रहेको आधारभूत स्वास्थ्य केन्द्रमा कुपोषण लक्षित बहिरंग उपचार केन्द्रसमेत स्थापना गरेर गम्भीर प्रकृतिका बिरामीको टोलीले उपचार गरेको स्वास्थ्य केन्द्र प्रमुख उमेश शाहीले बताए । त्यस क्रममा ५१ जनाले उपचार सेवा पाएका थिए । समाचार प्रकाशनपछि अवस्था अध्ययन गर्न स्वामीकार्तिकका सामुदायिक स्वास्थ्य अधिकृत डिल्लीबहादुर वलीको नेतृत्वमा १७ सदस्यीय टोली मुक्तिकोट पुगेको थियो । टोलीमा पोषण पुनःस्थापना गृह बाजुरा, सुआहारा कार्यक्रमका पोषण अधिकृत र सहजकर्ता, सुदूरपश्चिम प्रदेशको प्रदेश नीति तथा योजना आयोग, बहुक्षेत्रीय पोषण योजना र युनिसेफका प्रतिनिधि सहभागी थिए । चारवटा छुट्टाछुट्टै टोली बनाएर प्रत्येक घरका महिला र बालबालिकाको स्वास्थ्य र पोषणको अवस्था अध्ययन गरिएको थियो । सो क्रममा सरकारले अभियान नै सञ्चालन गरेर खुवाउने भिटामिन ए र अनिर्वाय रूपमा लगाउनुपर्ने खोपबाट बालबालिका वञ्चित भएको पाइएको छ । ६ महिनादेखि ५ वर्षसम्मका २ सय ८२ बालबालिकामध्ये १९ प्रतिशतले पूर्ण खोप नपाएको र २०७८ कात्तिकमा सञ्चालन गरिएको भिटामिन ए क्याप्सुल खुवाउने कार्यक्रमबाट मुक्तिकोटका २८ प्रतिशत बालबालिका वञ्चित भएको अध्ययनका क्रममा देखिएको गाउँपालिकाले जनाएको छ । यहाँका ६३ प्रतिशत महिला घरमै असुरक्षित सुत्केरी हुने र त्यसकै कारण नवजात शिशुको मृत्यु हुने गरेको अध्ययन टोलीका सदस्य सुआहारा कार्यक्रमका वरिष्ठ कार्यक्रम संयोजक लोकबहादुर नेपालीले बताए । बच्चा जन्मेको एक घण्टादेखि २८ दिनसम्म मर्ने गरेको पाइयो, उनले भने, वैशाखयता मात्रै २८ दिनभन्दा कम उमेरका ८ जना नवजात शिशुको मृत्यु भएको छ । कुपोषित आमाले जन्माएको बच्चाले तुरुन्तै उपचार नपाउँदा बाल मृत्युदर बढेको देखियो । अध्ययन गरिएका २ सय ४३ घरमध्ये ९४ घरमा अझै पनि शौचालय नभएको र सरसफाइको अवस्था पनि दयनीय देखिएको उनले बताए । गरिबीका कारण खान नपाएर बालबालिका, महिला र किशोरकिशोरी कुपोषित हुने गरेको पनि अध्ययनले देखाएको छ । १८ परिवारलाई आफ्नै उत्पादनले १ दिन पनि खान नपुग्ने, १ सय ८६ परिवारलाई १ महिना पुग्ने, २७ परिवारलाई ३ महिनाभन्दा कम र ७ परिवारलाई मात्रै आफ्नै उत्पादनले ६ महिनाभन्दा बढी खान पुग्ने प्रतिवेदनमा उल्लेख छ । स्वास्थ्य कार्यालय बाजुराका प्रमुख दयाकृष्ण पन्तले भने, त्यहाँको अवस्था सम्बोधन गर्न तत्कालै सबै क्षेत्रबाट पहल गरिहाल्नुपर्छ । आफ्नो अवस्थाबारे बुझ्न यसअघि कोही नआएको र अहिले आएको टोलीले प्रत्येक घरमा जाँचबुझ गरेको स्थानीय नवीन विकले बताए । डेटा लिन त पहिला पनि मान्छे आउँथे । एउटा डाँडामा बसेर टिपेर जान्थे, उनले भने, अहिले आएको टोलीले सबैका समस्या सोधेर गएको छ । केही हुन्छ कि भन्ने आशा छ । अध्ययन टोलीले यहाँको समस्या समाधानका लागि अति गरिब घरपरिवारलाई तत्काल खाद्यान्न वितरण गर्नुपर्ने, विद्यालयमा किशोरीका लागि पनि दिवा खाजाको व्यवस्था गर्नुपर्ने, रकम अभावका कारण पोषण पुनःस्थापना केन्द्रमा जान नसक्ने विपन्न परिवारका बालबालिकालाई यातायात खर्चको व्यवस्था गर्नुपर्ने सुझाव दिएको छ । यस्तै, पहिचान गरिएका कुपोषित बालबालिकाको निगरानी गरी सुधार नहुँदासम्म निरन्तर उपचारमा राख्न संवेदनशील भई सेवा प्रवाह गर्नुपर्ने, औषधिको निरन्तर आपूर्ति गर्नुपर्ने, खानेपानीको निरन्तर आपूर्ति र एकीकृत स्वास्थ्य क्याम्प सञ्चालन गर्नुपर्ने टोलीको सुझाव छ । घरैमा सुत्केरी हुने आमाको संख्या अधिक रहेकाले स्थानीय स्वास्थ्य संस्थामा प्रसूति गृह स्थापना गर्नुपर्ने, तत्काल शुद्ध खानेपानीको व्यवस्था गर्नुपर्ने पनि सुझाव दिइएको छ । अध्ययन टोलीले देखेका र प्रतिवेदनले सुझाएका कुरा सम्बोधनका लागि पालिकाले पहल गरिरहेको स्वामीकार्तिक खापरका सामुदायिक स्वास्थ्य अधिकृत डिल्लीबहादुर वलीले बताए । हामीले तत्काल एकीकृत स्वास्थ शिविर सञ्चालन गर्ने र त्यही गाउँमा बर्थिङ सेन्टर स्थापनाको तयारी गरेका छौं, उनले भने, अरू समस्या कसरी समाधान गर्न सकिन्छ भनेर पनि विभिन्न निकायसँग छलफल गरिरहेका छौं ।स्थानीयले पिउने पानी पिउँदा अध्ययन टोलीमा गएका सुआहारा कार्यक्रमका पोषण तथा स्वास्थ्य अधिकृत निरज भट्टराई सिकिस्त बिरामी परेका थिए । झाडाबान्ता भएका उनलाई बोकेर कोल्टीस्थित प्राथमिक स्वास्थ्य केन्द्रमा ल्याइएको थियो । उनको अवस्था गम्भीर भएकाले त्यहाँ उपचार हुन नसकेपछि नेपालगन्ज रेफर गरिएको थियो ।"
दुई दिनमै दुई कलेजो प्रत्यारोपण,"(काठमाडौं)  भक्तपुरस्थित सहिद धर्मभक्त राष्ट्रिय प्रत्यारोपण केन्द्रमा दुई दिनमा दुई जनाको कलेजो प्रत्यारोपण गरिएको छ । गत आइतबार र सोमबार गरिएको प्रत्यारोपणमा नेपाली र भारतीय चिकित्सकको टोली संलग्न थियो । नेपाली टोलीको नेतृत्व केन्द्रका प्रमुख डा पुकारचन्द्र श्रेष्ठ र भारतीय टोलीको नेतृत्व दिल्लीस्थित म्याक्स हस्पिटलका डा शलिन अग्रवालले गरेका थिए । प्रत्यारोपण केन्द्रमा भएको पहिलो कलेजो प्रत्यारोपणमा दक्षिण कोरियाली विशेषज्ञहरूको सहयोग लिइएको थियो । दुवै प्रत्यारोपणमा डा प्रदेज सापकोटा, डा क्षेतेन योञ्जन तामाङ, डा अनिशा तिवारी, डा ललितकुमार दास, कलेजो फिजिसियन डा कर्ण राजवंशी, एनेस्थेसिया तथा क्रिटिकल केयरमा डा आरती राई, डा निभा श्रेष्ठ, डा रेखा श्रेष्ठ, डा रश्मित श्रेष्ठ, डा शिवसुन्दर राजचल, डा सुमनलगायत संलग्न थिए । त्यस्तै, रेडियोलोजी विभागको नेतृत्व डा कृष्ण बुढाथोकीले गरेका थिए भने कोपिला दाहालको नेतृत्वको बबिता लवजु, अनिता कार्कीलगायतको नर्सिङ टोलीले प्रत्यारोपणमा सघाएको थियो । दुवै जना कलेजो प्रत्यारोपित तथा अंगदाताको स्वास्थ्य अवस्था सामान्य रहेको डा श्रेष्ठले बताए । अस्पतालले दुई जना जीवित दाताबाट कलेजोको टुक्रा दानमा लिएर प्रत्यारोपण गरेको हो । कीर्तिपुरका ४६ वर्षीय इच्छाकुमार महर्जनलाई उनकी श्रीमती ४३ वर्षीय ज्ञानीशोभाले र झापाका ५१ वर्षीय रामचन्द्र वलीलाई १९ वर्षीय छोरी सुमित्राले कलेजो दान गरेकी थिइन् । आगामी महिनादेखि मासिक दुई जनाको नियमित रूपमा कलेजो प्रत्यारोपणको तयारीसमेत थालेको केन्द्रले जनाएको छ । मुलुकमै पहिलो पटक कलेजो प्रत्यारोपण सुरु गरेको केन्द्रमा हालसम्म ८ जनामा प्रत्यारोपण भइसकेको छ । ७ जनामा जीवित दाताबाट र एक जनामा मस्तिष्क मृत्युबाट प्राप्त कलेजो प्रत्यारोपण गरिएको हो । मिर्गौला जस्तै कलेजोको पनि नियमित रूपमा प्रत्यारोपण भएको खण्डमा बर्सेनि करोडौं रुपैयाँ बाहिरिनबाट जोगिनुका साथै सामान्य व्यक्तिको समेत उपचार सुनिश्चित हुने डा श्रेष्ठले दाबी गरे । हाल छिमेकी मुलुक भारतमा कलेजो प्रत्यारोपण गराउँदा एकदेखि डेढ करोड रुपैयाँ खर्च हुने गरे पनि केन्द्रमा २० लाख रुपैयाँमै प्रत्यारोपण भइरहेको छ । प्रत्यारोपणको शुल्क अझ कम गर्ने प्रयासमा रहेको डा श्रेष्ठले बताए ।शरीरको अत्यन्त महत्त्वपूर्ण अंग कलेजोले पाचन क्रिया, मेटाबोलिज्म सही राख्नुका साथै विषाक्त पदार्थ शरीरबाट बाहिर निकाल्छ । कलेजोले करिब पाँच सयभन्दा बढी काम गर्न सघाउँछ । क्षतिग्रस्त कोषिकालाई सजिलै परिवर्तन गर्न सक्ने शरीरको एक्लो अंग कलेजो अंग र ग्रन्थी दुवैका रूपका चिनिन्छ । सरकारी अध्ययनअनुसार नेपालमा करिब ८ लाख व्यक्तिमा कलेजोसँग सम्बन्धित कुनै न कुनै रोग देखिने गरेको छ । नेपालमा बर्सेनि एक हजार जनाको कलेजो फेल हुने गरेको अनुमान छ । डा श्रेष्ठका अनुसार हेपाटाइएटिस बी र सी संक्रमण, अत्यधिक मदिरा सेवन कलेजो फेल हुने मुख्य कारणका रूपमा देखिएका छन् ।"
हावाहुरीले १५० घरमा क्षति,"रामेछाप (कास) हावाहुरीका कारण मन्थली११ स्थित सोडारी र डाडाँटोलका १ सय ५० भन्दा बढी घरमा क्षति पुगेको छ । शनिबार साँझ झन्डै एक घण्टासम्म चलेको हावाहुरीले ६०७० घर पूर्णरूपमा भत्किएका छन् । सामान्य क्षति पुगेका घरको पनि छाना फेर्नुपर्ने अवस्था छ, वडाध्यक्ष भीमबहादुर मगरले भने । उनका अनुसार हावाले उडाएको जस्तापाताले लागेर स्थानीय ६५ वर्षीया बोधकुमारी बोहोरा घाइते भएकी छन् । उनी उपचारपछि घर फर्केकी छन् । हावाहुरीले पुर्याएको क्षतिको विवरण संकलन भइरहको प्रजिअ दीपककुमार पहाडीले बताए ।"
संघलाई 'बाइपास गरी कानुन,"(मकवानपुर)  संघीयता कार्यान्वयनको सवालमा महत्त्वपूर्ण मानिएको निजामती र स्थानीय तह कर्मचारी व्यवस्थापन ऐन वाग्मती प्रदेश सरकारले अध्यादेशमार्फत जारी गरेको छ । संघ सरकारले पेश गरेका यससम्बन्धी २ वटा ऐन सदनमा विचाराधीन छन् । संघीय ऐनसँग नबाझिने गरी बनाउनुपर्ने साझा अधिकार सूचीका यी कानुन प्रदेश सरकारले अध्यादेशमार्फत जारी गरेको हो । पटकपटक संघीय सरकारलाई बाइपास गरेर अगाडि बढ्ने खोजेको प्रदेशले मंगलबारको मन्त्रिपरिषद् बैठकबाट महत्त्वपूर्ण ३ वटा अध्यादेश र एउटा कार्यविधि स्वीकृत गरेको हो ।मन्त्रिपरिषद् बैठकले स्थानीय तहका कर्मचारी व्यवस्थापन तथा कार्यालय सञ्चालन सम्बन्धमा व्यवस्था गर्न बनेको अध्यादेश, प्रदेश निजामती सेवाको गठन, सञ्चालन र सेवाका सर्तहरू सम्बन्धमा व्यवस्थापन गर्न बनेको अध्यादेश र मदन भण्डारी स्वास्थ्य विज्ञान प्रतिष्ठानको पहिलो संशोधित अध्यादेश स्वीकृत गरेको हो । निजामती ऐनसम्बन्धी अध्यादेश प्रदेश प्रमुखबाट प्रमाणीकरण भएपश्चात् वाग्मती प्रदेश लोक सेवा आयोगलाई कर्मचारी भर्ना गर्ने बाटो खुल्नेछ । हामी अहिले संघीय सरकारले पठाएका ४० प्रतिशत कर्मचारीको भरमा सरकार सञ्चालन गरिरहेका छौं । कर्मचारी अभावमा काम गर्न असाध्यै गाह्रो भइरहेको छ । अब लोक सेवा आयोगले ६० प्रतिशत कर्मचारी भर्ती गर्नेछ, सरकारका प्रवक्ता एवं आन्तरिक मामिला तथा कानुनमन्त्री कृष्ण शर्मा खनालले छिट्टै कर्मचारी भर्ना प्रक्रिया अगाडि बढ्ने स्पष्ट पारे ।वाग्मती प्रदेश लोक सेवा आयोग गठन गर्ने पहिलो प्रदेश हो । अब हामीसँग आफ्नै कर्मचारी हुनेछन् । उनीहरूको जवाफदेहिता बढ्नेछ । काममा उत्साह थपिनेछ, उनले भने, अब प्रदेशका मुख्यसचिव र मन्त्रालयका सचिवहरू प्रदेशकै कर्मचारी हुनेछन् । यसअघि प्रदेशका प्रमुख सचिव र मन्त्रालयका सचिव संघीय सरकारले तोक्ने गरेको थियो । प्रदेशमा सचिव केन्द्रबाट आउँदा हामीलाई समस्या भइरहेको थियो । अब हाम्रा सचिव हुन्छन् । प्रदेश प्रमुख सचिव र मन्त्रालयका सचिव प्रदेशकै कर्मचारी भएपछि काम गर्न पनि सहज हुनेछ, उनले केही विषय बाँकी रहेको खण्डमा प्रतिस्थापन विधेयक ल्याएर अगाडि बढ्ने गरी अध्यादेश जारी गरिएको छ ।स्थानीय तहका कर्मचारी व्यवस्थापन तथा कार्यालय सञ्चालन सम्बन्धमा व्यवस्था गर्न बनेको अध्यादेश प्रमाणीकरण भए प्रदेश सरकारले स्थानीय तहका कर्मचारी सरुवासमेत गर्न सक्नेछ । अब स्थानीय तहका कर्मचारी एक ठाउँबाट अर्को ठाउँमा सरुवा गर्ने, कार्यकारी अधिकृत प्रदेशले राख्न सक्छ, मन्त्री खनालले भने ।संघीयताविज्ञ एवं राष्ट्रिय सभा सदस्य खिमलाल देवकोटाले संघीयताको मर्मअनुसार प्रदेशले एक कदमअघि बढेर कदम चालेको रुपमा यसलाई अर्थ्याएका छन् । संघले साझा अधिकार सूचीका कानुनहरु समयमै नबनाउँदा प्रदेशको अवस्था हातखुट्टा बाँधिएको जस्तो भएको छ, उनले भने, सरकार सञ्चालनमा निम्तिएका विभिन्न व्यवधान पन्छाउन प्रदेश सरकारले ढिलै भए पनि लिएको यो निर्णय स्वागतयोग्य छ । तर, कानुन निर्माण गर्ने तरिकाबारे भने उनले प्रश्न गरे । यति महत्वपूर्ण कानुन अध्यादेश ल्याउनुको सट्टा सदनमा छलफल गरेरै जारी गरेको भए सबै पक्षको अपनत्व रहन्थ्यो, उनले भने, अध्यादेशमा छिटपुट र संघीय कानुनसँग संशोधन गर्नुपर्ने प्रावधान आवश्यकताका आधारमा बदल्दै लैजानुपर्छ ।यसैबीच, मन्त्रिपरिषद् बैठकले प्रदेश गौरव आयोजनाको रूपमा रहेको मदन भण्डारी स्वास्थ्य विज्ञान प्रतिष्ठान पहिलो संशोधित अध्यादेश पनि स्वीकृत गरेको छ । योसँगै हेटौंडा अस्पताल र प्रतिष्ठान अलग भएका छन् । अब प्रतिष्ठानले चिकित्सा शिक्षा अध्ययनका लागि हेटौंडा अस्पताललाई समेत प्रयोग गर्न सक्छ । एक विद्यालय एक नर्स कार्यक्रम को संशोधित कार्यविधि पनि पारित भएको छ । प्रदेशको विभिन्न क्षेत्रमा योगदान पुर्याउने व्यक्तिलाई गणतन्त्र दिवसमा विभूषण प्रदान गर्ने सरकारले तयारी गरेको मन्त्री खनालले जनाए । सवारी लाइसेन्स वितरण, नवीकरण र परीक्षण गर्न आवश्यक कार्यालय स्थापना गर्ने र कर्मचारी करारमा भर्ती गर्ने निर्णय पनि प्रदेश सरकारले गरेको छ ।"
किशोरीको पक्षमा बहस गर्न काठमाडौंबाटै पुग्दै अधिवक्ताहरू,"(अछाम)  बलात्कार मुद्दामा न्याय माग्न अदालतसम्म पुगेकी कमलबजार नगरपालिकाकी १९ वर्षीया किशोरीका पक्षमा ५ जना अधिवक्ता बहस गर्न तयार भएका छन् । किशोरीलाई साढे ३ वर्ष जेल सजाय फैसला भएको मुद्दा पुनरावेदनका लागि उच्च अदालत दिपायल लगिएको छ । सरकारी वकिल कार्यालयले किशोरीको विपक्षमा भएको समग्र फैसलाका लागि मंगलबार उच्च अदालतमा पुनरावेदन प्रस्ताव राखेको हो । उच्च अदालतमा फाइल पेस गरेर मुद्दा प्रक्रियामा गएको जिल्ला सहायक न्यायाधिवक्ता कौशल ढुंगानाले बताए । आर्थिक प्रलोभन र बिहेको आश्वासनपछि किशोरीले बयान फेर्दा उल्टै जेल सजाय भएको घटना न्यायसंगत नभएको राष्ट्रिय मानव अधिकार आयोगकी पूर्वसदस्य एवं अधिवक्ता मोहना अन्सारीले बताइन् । न्याय माग्न अदालत गएकी युवतीलाई उल्टै जेल सजायको फैसला हुनु आश्चर्यजनक भएको उनको भनाइ छ । न्यायका पक्षमा म पहिलेदेखि नै बहस गर्दै आएकी छु । न्याय माग्न गएकी किशोरीलाई उल्टै सजाय तोक्ने फैसलाको विरुद्धमा म उच्च अदालत पुगेर निःशुल्क बहस गर्न तयार छु, उनले भनिन्, आयोग छोडिसकेपछि बलात्कारका दुई मुद्दामा निःशुल्क बहस गरिसकेकी छु । अधिवक्ता राधिका खतिवडाले पनि अछामकी ती किशोरीका पक्षमा बहस गर्नर् ेभएकी छन् । अन्यायमा परेका महिला, किशोरी र सीमान्तकृत वर्गलाई न्याय दिने अभियानमै आफू लागेको उनको भनाइ छ । सञ्चारमाध्यमबाट अछाम फैसलाको सूचना पाएपछि पीडितको पक्षमा बहस गर्ने सोचिरहेकी थिएँ । न्याय माग्न गएकालाई उल्टो जेल सजाय सुनाउने फैसलाको विरुद्धमा बहस गर्न तयार छु, उनले भनिन्, घटनाको सम्पूर्ण अध्ययन गरिरहेकी छु । हामीले पनि पुनरावेदनमा जाने तयारी गरेका छौं । त्यस्तै, अधिवक्ता लक्ष्मी खतिवडासमेत पीडित किशोरीको पक्षमा बहस गर्न उच्च अदालत दिपायल आउने तयारीमा छन् । अन्यायमा परेका धेरै महिलाका लागि देशभर पुगेका छौं । यो पटक बहस गर्न सुदूरपश्चिम जाँदै छु, उनले भनिन् । संखुवासभाका शेरबहादुर ढुंगानाले पनि निःशुल्क बहस गर्ने बताएका छन् । अन्य साथीले पनि किशोरीको पक्षमा बहस गर्न चासो देखाएका छन् । मुद्दालाई कसरी बलियो बनाउने भन्ने विषयमा हामी छलफलमा छौं, उनले भने, एउटी महिलाको मात्र मुद्दा होइन । हामी सबैको हो । त्यसैले स्वैच्छिक रूपमा बहस गर्न तयार भएका हौं । अछामका अधिवक्ताद्वय खडक खड्का र बलबहादुर कुवँरले पनि किशोरीको पक्षमा बहस गर्ने बताए । न्यायालयले गरेको फैसला न्यायोचित नभएको उनीहरूको भनाइ छ । अन्यायमा परेकी किशोरीका पक्षमा बोल्नु नै हाम्रो धर्म हो, उनलाई न्याय दिन हरेक पक्षबाट तयार छु, अधिवक्ता खड्काले भने । अर्का अधिवक्ता कुँवरले सोमबार सरकारी वकिल कार्यालयमा नै पुगेर घटनाको सम्पूर्ण जानकारी लिएको बताए । जसको पक्षमा कोही हुँदैन त्यसको पक्षका हामी छौं, उनले भने । किशोरीले बिहेको प्रलोभनमा पारी बलात्कार गरेको भन्दै गत माघ १७ मा जिल्ला प्रहरी कार्यालयमा रामारोशनका २० वर्षीय युवकविरुद्ध जाहेरी दिएकी थिइन् । तर, मुद्दाको सुनुवाइका क्रममा अदालतमा बयान फेर्दै सहमतिमै बलात्कार भएको बताइन् । युवकले थुनाबाटै फोन गरेर जे भएको हो, सहमतिमै भएको भन्नु भन्दै बयान फेर्न लगाए । बिहेको प्रस्ताव लिएर माघ १५ मा आएका युवकले राति घरमै जबर्जस्ती करणी गरिसकेपछि श्रीमती भइहालिस्, अब हिँडौं भन्दै भगाएको किशोरीको भनाइ छ । उनका अनुसार अरू दुई युवकसहित आएका युवकले जंगलमा समेत पुनः जबर्जस्ती गरी अलपत्र छाडी हिँडेका थिए । अघिल्लो आइतबार जेल सजायको फैसला सुनाइएकी किशोरी मंगलसेनको सुरक्षित आवास गृहमा छिन् ।"
शिक्षकमाथि यौन दुर्व्यवहारको आरोप,"मकवानपुर (कास) मकवानपुरको वाग्मती गाउँपालिका८ स्थित जनता माविका शिक्षकले छात्रामाथि यौन दुर्व्यवहार गरेको भन्दै मंगलबार विद्यालय तोडफोड गर्नुका साथै तालाबन्दी गरिएको छ । कक्षा ४ देखि ८ सम्मका १५ छात्राले ३ जना शिक्षकले आफूहरूलाई गलत नियतले छुने गरेको आरोप लगाएका छन् । विद्यालयका शिक्षक रुद्रबहादुर विक, हेमबहादुर विक र लोकबहादुर विकले आफूहरूलाई गलत नियतले छुने गरेको भन्दै उनीहरूले चैत १४ मै विद्यालयमा निवेदन दिएका थिए । त्यसपछि व्यवस्थापन समितिले ती शिक्षकलाई तीन दिनसम्म निलम्बन गरेको थियो । छात्राहरूको निवेदनमा छलफल गर्न मंगलबार विद्यालय परिसरमा बैठक डाकिएको थियो । तर छलफलमा चित्त नबुझेको भन्दै विद्यार्थीहरूले विद्यालय तोडफोड गर्दै तालाबन्दी गरेको प्रधानाध्यापक वसन्त राईले जानकारी दिए । स्थानीय राजनीतिक दलका प्रतिनिधिसहित विद्यालय व्यवस्थापन समिति, शिक्षक र निवेदन दिएका विद्यार्थीअभिभावकलाई राखेर छलफल गर्दै थियौं, उनले भने, छलफलको क्रममा चित्त नबुझेपछि बाहिर निस्किएका विद्यार्थीले तोडफोड गर्दै तालाबन्दी गरे । यौन दुर्व्यवहारको आरोप लागेका शिक्षकलाई स्पष्टीकरण लिएर माफी मगाउने सहमति हुन लाग्दा विद्यार्थी र अभिभावक रुष्ट भएका थिए । जुन कक्षाबाट दुर्व्यवहारको आरोप आएको छ, त्यस कक्षामा घण्टी नरहने गरी रुटिन बनाएर पढाउने निर्णय व्यवस्थापन समितिले गरेको थियो, प्रअ राईले भने, तर छलफल चित्तबुझ्दो भएन भन्दै विद्यार्थीहरूले छलफल बहिष्कार गरी तोडफोडमा उत्रिए ।तोडफोडका क्रममा प्रोजेक्टर, ह्वाइट बोर्ड, झ्याल, गमलालगायतमा क्षति पुगेको विद्यालयले जनाएको छ । इलाका प्रहरी कार्यालय फापरबारीका प्रहरी निरीक्षक कमल लुंगेलीका अनुसार शिक्षकहरू बिदामा रहेका कारण पक्राउ परेका छैनन् । विद्यालयमा छलफल भएका कारण शिक्षकहरू नआएको देखिन्छ । हामी छात्रा र उनीहरूको परिवारसँग समन्वय गरेर शिक्षकको खोजी गर्दै छौं, उनले भने । मकवानपुरका प्रहरी उपरीक्षक सुरेन्द्रबहादुर गुरुङले विद्यालयमा तोडफोड भएको खबर आएपछि इलाका प्रहरी कार्यालय फापरबारीबाट प्रहरी परिचालन गरिएको बताए । घटनास्थलमा प्रहरी छ । विद्यालयको सुरक्षा पनि गरिरहेको छ, उनले भने, २३ दिन अगाडिको घटना रहेछ । जाहेरी आएपछि धेरै विषयमा जानकारी हुनेछ । यस विषयमा सोधपुछ भइरहे पनि शिक्षक वा विद्यार्थी कोही पनि नियन्त्रणमा लिएका छैनौं । विद्यालयमा १२ सय विद्यार्थी अध्ययनरत छन् ।"
ट्युसन हिँडेकी छात्रा मृत फेला,डेढ वर्षीयालाई बलात्कारपछि हत्याका अभियुक्त थुनामाविराटनगर डेढ वर्षीयालाई बलात्कारपछि हत्या गरेको अभियोगमा दुई दाजुभाइलाई जिल्ला अदालत मोरङले मंगलबार पुर्पक्षका लागि थुनामा राख्ने आदेश दिएको छ । मोरङको सुन्दरहरैंचा नगरपालिका७ गणेशपुरकी बालिकालाई फागुन पहिलो साता पालैपालो बलात्कार गरेर हत्या गरेको आरोपमा प्रहरीले २५ वर्षीय अजय चौधरी र २८ वर्षीय मिथुन चौधरीलाई पक्राउ गरेको थियो । न्यायाधीश शिशिरराज ढकालको इजलासले दाजुभाइलाई थुनामा राखेर पुर्पक्ष गर्न कारागार चलानको आदेश दिएको श्रेस्तेदार टिकेन्द्रवीरजंग राणाले बताए । खेल्दै गरेकी बालिकालाई बोकेर घरदेखि १ सय ५० मिटर पश्चिम घारीमा पुर्याएर बलात्कारपछि टाउकोमा ढुंगा र सिसाको बोतलले प्रहार गरी अचेत अवस्थामा छाडेका थिए । बच्चीको उपचारका क्रममा मृत्यु भएको थियो । घटनामा संलग्न अजय यसअघि बालिका अपहरण र चोरी मुद्दामा कारागार मुक्त भएको जिल्ला अदालत मोरङको अभिलेखमा उल्लेख छ । २०७७ फागुन १० मा उनले मोरङ गछियाकी २ वर्षीया बालिका अपहरण गरेर मोरङ र सुनसरी इटहरीको सीमा बलिया पुर्याउँदा प्रहरीले उद्धार गरेको थियो । अदालतको आदेशमा उनी १० महिना पुर्पक्ष थुनामा बसेर २०७८ मंसिर १६ मा कारागारबाट रिहा भएका थिए । पीडित पक्षले सुरुमा अपहरण गरेको बयानसहित उजुरी दिँदा अदालतले पुर्पक्षका लागि थुनामा राख्ने आदेश दिएको थियो ।
शाहविरुद्धको मुद्दामा आजदेखि थुनछेक बहस,"पूर्वी नवलपरासी (कास) किशोरी बलात्कारको अभियोगमा जिल्ला अदालतमा मुद्दा दायर गरिएका कलाकार पल (पूर्णविक्रम) शाहको बयान सकिएको छ । जिल्ला कारागार तनहुँमा पुर्पक्ष थुनामा रहेका उनलाई मंगलबार जिल्ला अदालत झिकाई बयान लिइएको हो । अदालतका सूचना अधिकारी लालबहादुर क्षेत्रीका अनुसार बुधबार शाहविरुद्धको मुद्दामा थुनछेक बहस हुनेछ । वरिष्ठ अधिवक्ता गणेश अधिकारीका अनुसार शाहका पक्षबाट ९ वकिलले बहस गर्ने भएका छन् । जाहेरवाला (पीडित किशोरी) पक्षबाट भने मंगलबार साँझसम्म कोही पनि वकिल तोकिएको छैन । बहसअघिसम्म वकिल राखेर पीडित पक्षले बहस गराउन सक्छन् । पीडितले कोही वकिल नराखे सरकारी वकिलले पीडितका पक्षमा बहस गर्नेछन् । दुवै पक्षको बहसपछि शाहलाई थुनामा राखेर अनुसन्धान गर्ने, साधारण तारिख वा धरौटीमा छाडेर मुद्दा चलाउने भन्ने टुंगो लाग्नेछ । तनहुँ जिल्ला न्यायाधीश हरिशचन्द्र ढुंगानाको गत चैत १० गतेको आदेशपछि शाह पुर्पक्ष थुनामा छन् । शाहविरुद्ध जिल्ला अदालत नवलपुरमा गत चैत ३ गते मुद्दा दर्ता भइसकेको छ । मुलुकी अपराध संहिता २०७४ को दफा २१९ को १ र २ अनुसारको कसुर गरेको दाबी गर्दै उनीमाथि मुद्दा दायर भएको हो । नवलपरासी पूर्वको रिसोर्टमा २०७७ चैत ७ गते बलात्कार भएको दाबी गर्दै किशोरीले जाहेरी दिएकी थिइन् । त्यसपछि शाहलाई गत फागुन २४ गते नवलपरासी पूर्वमा पनि झिकाएर प्रहरीले बयान लिएको थियो । बलात्कार भएको भन्दै किशोरीले तनहुँ र पूर्वी नवलपरासीमा जाहेरी दिएकी थिइन् ।"
अर्थतन्त्रलाई सुव्यवस्थित रूपमा सुधार,"मुलुकको अर्थतन्त्रका धेरै आँकडाहरू चिन्ताजनक छन्, परन्तु जिम्मेवार निकाय, तिनका नेतृत्व र समग्र सरकारले यसप्रति यथोचित चिन्ता लिएको पाइँदैन । रेमिट्यान्स, निर्यात, पर्यटन आगमन, विदेशी लगानी र विदेशी सहायता शीर्षकबाट उल्लेख्य विदेशी मुद्रा आर्जन हुन सकेको छैन । आयात भने उच्च परिमाणमै रहेकाले अर्थतन्त्र थप संकटको बाटामा छ । यही प्रतिकूल परिस्थितिसित जुध्न राष्ट्र बैंकले फेरि अर्को नीति अघि सारेको छ । खास गरी सवारीसाधनसहित विलासिताका सामग्रीहरू आयातका लागि प्रतीतपत्र (एलसी) नखोल्न राष्ट्र बैंकले वाणिज्य बैंकका प्रमुख कार्यकारी अधिकृतहरूलाई निर्देशन दिएको छ । निरन्तर विदेशी विनिमय सञ्चिति घटिरहेको सन्दर्भमा नेपालजस्तो देशमा आयात निरुत्साहित गर्नु एउटा उपयुक्त उपाय अवश्य हो । तर, एकातिर यो मात्र आफैंमा पर्याप्त छैन भने अर्कातिर यस्तो नीतिगत निर्णय गर्दा पनि यथोचित प्रक्रिया पछ्याइएको छैन । मुलुकको अर्थतन्त्रलाई लिएर आमचिन्ता नै बढ्न थाल्दा पनि राष्ट्र बैंकले यही निर्देशन पनि मौखिक रूपमा दिएको छ । यस्तो शैली हेर्दा लाग्छ सन्निकट संकटप्रति अर्थ मन्त्रालय तथा राष्ट्र बैंक अझै गम्भीर छैनन्, उनीहरू टालटुले पारामै अघि बढ्न उद्यत छन् । जबकि, बिग्रँदो अर्थतन्त्र सुधारका लागि सरकार स्पष्ट नीतिका साथ अघि बढ्न ढिलाइ भइसकेको छ । सरकारी नेतृत्वले वर्तमान संकटलाई मूकदर्शक भएर हेरिरहने, थप गिजोल्ने वा टालटुले समाधान खोज्नेभन्दा पनि व्यवस्थित सुधारकै उपाय अविलम्ब पहिल्याउनु अपरिहार्य छ ।अभ्यास तथा कानुनी क्षेत्राधिकारअनुसार राष्ट्र बैंकले कुनै पनि वस्तुको आयातमा रोक लगाउन पाउँदैन । कुनकुन वस्तु आयात वा निर्यात गर्ने भन्ने निर्णय गर्ने क्षेत्राधिकार अर्थ, उद्योग वाणिज्य तथा आपूर्ति मन्त्रालय वा मन्त्रिपरिषद्को हो । तर राष्ट्र बैंकले आकस्मिक रूपमा २७ वटै वाणिज्य बैंकका प्रमुख कार्यकारीहरूलाई बोलाएर मौखिक रूपमा सवारीसाधनसहित विलासी वस्तुहरूको एलसी नखोल्नू भन्ने निर्देशन दिएको छ । यदि राष्ट्र बैंकले नै मौद्रिक व्यवस्थापनमार्फत आयात नियन्त्रण गर्न खोजेको हो भने, लिखित रूपमै केकस्ता विलासी सामग्री आयातको एलसी नखोल्ने भन्ने सूचीसहित निर्देशन जारी गर्नुपर्थ्यो । त्यसो नगरिँदा बैंक तथा वित्तीय संस्थामा मात्रै हैन, बजारमा समेत अब केकस्ता सामग्री ल्याउन पाउने वा नपाउने भन्ने द्विविधा उत्पन्न भएको छ । यसबारे अर्थ मन्त्रालय तथा राष्ट्र बैंकबीच उचित समन्वय हुनुपर्छ र वर्तमान संकट सामनाका निम्ति सुविचारित पाइला चालिनुपर्छ । कोभिड१९ पछि पर्यटन क्षेत्र ठप्पजस्तै भएकाले पर्यटकमार्फत भित्रिने विदेशी मुद्रा संकलन हुन सकेको छैन । चालु आर्थिक वर्षको सुरुदेखि नै रेमिट्यान्स निरन्तर घट्दो छ । वार्षिक बजेटमा उल्लेख भएअनुसार दातृ निकायहरूबाट वैदेशिक ऋण तथा अनुदान रकमसमेत उल्लेख्य आउन सकेको छैन । विदेशी लगानीमा पनि उत्साह देखिँदैन । तर आयात अत्यधिक बढेको छ । गत वर्ष फागुनसम्ममा ९ खर्ब ४४ अर्ब रुपैयाँको आयात भएकामा यस वर्षको सोही अवधिमा १३ खर्ब रुपैयाँको आयात भएको छ, जुन झन्डै ४० प्रतिशतले बढी हो । निर्यातको वृद्धिदर बढे पनि डेढ खर्बभन्दा बढी हुन सकेको छैन । नेपालको कुल आयातमा पेट्रोलियम पदार्थ र सवारी तथा तिनका पार्टपुर्जा प्रमुख हुन् । गत वर्षको तुलनामा यस वर्षको माघसम्म ९७ प्रतिशतले वृद्धि भई १ खर्ब ५५ अर्ब रुपैयाँको पेट्रोलियम पदार्थ आयात भएको छ । त्यस्तै सवारीसाधन र तिनका पार्टपुर्जाको आयात साढे २६ प्रतिशतले बढेर ६७ अर्ब ९७ करोड रुपैयाँ बराबर पुगेको छ । विदेशी मुद्रा आर्जन हुने क्षेत्रहरूको अवस्था खराब तर इन्धन तथा सवारीसाधनसहित दैनिक उपभोग्य सामग्रीहरूको आयात अचाक्ली भएपछिको प्रत्यक्ष प्रभावस्वरूप शोधनान्तर घाटा बढ्दो छ भने विदेशी विनिमय सञ्चिति घट्दो । गत असार मसान्तमा विदेशी विनिमय सञ्चिति डलरमा ११ अर्ब ७५ करोड अमेरिकी डलर रहेकामा माघ मसान्तमा १७ प्रतिशतले कमी आई ९ अर्ब ७५ करोडमा झरेको छ । आर्थिक वर्ष २०७८७९ को ७ महिनाको आयातलाई आधार मान्दा विदेशी विनिमय सञ्चितिले ६७ महिनाको मात्रै वस्तु तथा सेवा आयात धान्न पुग्छ । विदेशी विनिमय सञ्चिति थप घटेमा नेपालजस्तो परनिर्भर मुलुकलाई विश्वबजारबाट अत्यावश्यकीय सामग्री ल्याउन तथा औषधि, उपचारको व्यवस्था गर्नसम्म सकस हुन सक्छ । राष्ट्र बैंकले विदेशी विनिमय सञ्चिति बढाउन एकपछि अर्को नीति अघि सारे पनि सुधार नहुनुले त्यस्तै संकेत गरिरहेको छ ।संकटोन्मुख अर्थतन्त्रलाई झन् बिग्रिन नदिन सरकारले योजनाबद्ध रूपमा प्रभावकारी कदम चालिहाल्नुको विकल्प छैन । हालैको श्रीलंकाको संकटले नेपालीलाई पनि अत्याएको छ । केही आधारभूत यथार्थ फरक भएकाले यहाँ त्यस्तो परिस्थिति आउलानआउला, तर त्यहाँको संकटबाट नेपाल सरकारले पनि पाठ सिक्नुपर्छ । अहिलेको जटिल अवस्थामा अत्यावश्यकबाहेक वस्तु आयातमा थप कडाइ गर्ने रणनीति व्यवस्थित रूपमा अघि सार्नुपर्छ । यसका निम्ति राष्ट्र बैंक नै अग्रसर हुनेभन्दा पनि अर्थ मन्त्रालय, उद्योग वाणिज्य तथा आपूर्ति मन्त्रालय र मन्त्रिपरिषद्कै उचित हस्तक्षेप आवश्यक पर्छ । तर विडम्बनापूर्वक भन्नुपर्छ, प्रधानमन्त्री शेरबहादुर देउवा र अर्थमन्त्री जनार्दन शर्मा झनै गैरजिम्मेवार रूपमा प्रस्तुत भएका छन् । अर्थमन्त्री शर्मा आफूले पाएको विभागीय दायित्व निर्वाह गर्न पूरापूर असफल भइसकेका छन् । यसका कारण उत्पन्न दुष्परिणामहरू बजारमा छरपस्ट भइसक्दा पनि न यसको जिम्मेवारी लिन उनी तयार देखिएका छन्, न त अर्थतन्त्र बिग्रिन नदिन प्रधानमन्त्री देउवाले कुनै अग्रसरता लिएका छन् । अझ विरोधाभास त, प्रधानमन्त्रीकै मातहत रहेको उद्योग वाणिज्य तथा आपूर्ति मन्त्रालयले तस्करीका लागि प्रयोजन हुने सुपारी, मरीच तथा केराउको आयात खुला गर्ने निर्णय गराई धमाधम आयात अनुमति दिइरहेको छ । अर्थतन्त्रको विद्यमान समस्यालाई थप चर्काउने गरी यी सामग्रीको आयात अनुमति दिनु गैरजिम्मेवारीको चरम नमुना हो । अर्थतन्त्रको बागडोर सम्हालिरहेका निकायले उचित समस्या समाधान निकाल्न नसकिरहेका बेला प्रधानमन्त्रीकै नेतृत्वमा यस्तो कदम चालिनु दुर्भाग्यपूर्ण छ । वर्तमान संकटको बेलैमा समाधान नखोजिए, देश ठूलै भड्खालामा जाकिने निश्चित छ । यो बेला उचित विमर्श तथा अध्ययनबिनाका एकपछि अर्को अल्पकालीन निर्णयहरूले मात्रै समस्याको समाधान गर्दैनन् । प्रधानमन्त्री, अर्थमन्त्री र राष्ट्र बैंकका गभर्नरले अब उचित समन्वय गरी स्पष्ट कार्ययोजना अघि सार्नुपर्छ । अर्थतन्त्र सुधार्ने अर्जुनदृष्टि पक्कै पनि अर्थमन्त्रीसित हुनुपर्छ । तर संकट बढ्दै गयो भने सम्बन्धित मन्त्रालय तथा मन्त्रीको मात्रै कार्यसम्पादन मापन हुनेछैन, त्यसमा सिंगो सरकार र विशेष गरी प्रधानमन्त्री नै बढी दोषी हुनेछन् । त्यसैले प्रधानमन्त्री स्वयंले नै बिरामी अर्थतन्त्रको उपचारका निम्ति उचित अग्रसरता लिनुपर्छ । अर्थतन्त्र सुधार्न उनी आफ्नै नीतिनिर्णयहरूको पनि उचित समीक्षा गर्दै जस्तोसुकै जायज निर्णय लिन पनि पछि हट्नु हुँदैन ।"
भारतको स्वागत,"प्रधानमन्त्री शेरबहादुर देउवाको भारत भ्रमणबारे नेपालमा अनेक कोणबाट विश्लेषण भइरहेको छ । विषेश गरी, सीमा विवाद, विद्युत् व्यापार र व्यापार घाटाबारे सकारात्मक धारणा आए । प्रधानमन्त्री देउवा भाजपा कार्यालय पुग्नुलाई भने आलोचना गरियो । सरसरती हेर्दा, एमालेबाहेक त्यति टीकाटिप्पणी अन्य दलले गरेनन् । एमाले निकट बौद्धिक वर्गले कमजोर गठबन्धनको प्रतिनिधित्व गरेका प्रधानमन्त्रीको भारत भ्रमण खासै उपलब्धिमूलक नरहेको राय व्यक्त गरे । भारत सरकारले गठबन्धन सरकारका प्रमुखलाई हार्दिकतापूर्वक स्वागत नगर्ला कि भन्ने लागेको थियो, तर यो गलत साबित भयो । नेपालको चरम गुटबन्दीयुक्त राजनीतिक वातावरण, एमसीसी गिजोलिएको क्षण, चिनियाँ विदेश प्रमुखको अचानकको आगमन आदिको मूल्यांकन गर्दा प्रधानमन्त्रीको भारत भ्रमण सफल रह्यो भन्न करै लाग्छ । केदारनाथ त्रिपाठी, बूढानीलकण्ठ"
शीर्ष नेताहरूको भाषा आतंक,"स्थानीय चुनाव मुखमै आइसक्यो । यो बेला जिम्मेवार पार्टीका नेताहरूले मतदातासमक्ष विकास र समृद्धिको कुरा गर्ने हो कि एकअर्काप्रति अस्वस्थ जुहारी खेली आफैं हास्यको पात्र बन्ने ? समाजप्रति जिम्मेवार नेताले कसरी देशलाई समृद्धिमा डोर्याउन सकिन्छ भनेर योजना बुन्छन् न कि व्यक्तिगत टीकाटिप्पणी गरेर चुनावको वातावरण बिगार्छन् । तर जे नहुनुपर्ने हो त्यही भइरहेछ अहिले हाम्रोमा । शीर्ष नेताहरू नै व्यक्तिगत गालीगलौज र जुहारीमा उत्रेका छन् । यो लज्जास्पद र निन्दनीय छ । केही दिनअघि नेकपा एमालेका अध्यक्ष केपी शर्मा ओलीले शेरबहादुर देउवालाई लक्षित गर्दै भाषण गरेका थिए, देउवाजी बूढो हुनुभयो । यसर्थ वृद्धभत्ता थाप्न भए पनि गोप्य मतदान गर्दा सूर्यमा मत हाल्नुहोस् । यस भनाइको चौतर्फी आलोचना भएको थियो । ओलीको उक्त टिप्पणीलाई काउन्टर दिँदै कांग्रेस महामन्त्री गगन थापाले हालै भने, ओलीजी कांग्रेसले आफ्नो सरकारको पालामा किड्नी पीडितहरूलाई ५ हजार रुपैयाँ मासिक भत्ता दिने व्यवस्था गरेको छ । यो सुविधा लिन तपाईं आउनोस् । मन्त्रीप्रधानमन्त्री पदमा पुगिसकेको व्यक्तिले के बोल्नु हुन्छ के हुँदैन भनेर ख्याल नगर्नु आफ्नो गरिमा र विद्वत्ता आफैं गिराउनु हो । यस्ता भाषण गर्दा जनतामाझमा नपत्याउँदो तवरमा मूर्ख साबित भइरहेको छु भनेर हेक्का राख्न नसक्नु नेताहरूको कमजोरी हो । अनि नेताहरूले जे बोले पनि त्यसको प्रतिवाद नगरी ताली पिटने, नेताहरूलाई देवत्वकरण गर्ने कार्यकर्ताहरू पनि दोषका समान भागीदार हुन् । असल कार्यकर्ताहरूले नेताहरूलाई निर्धक्कसाथ भन्न सक्नुपर्छ, तपाईंले बोलेको यो ठीक भएन, जनतामा राम्रो सन्देश गएन, यसले मतदानमा प्रतिकूल असर पार्छ, आइन्दा हल्का कुराहरू नबोल्नोस् । होइन भने नेताहरू ताली पाएकै भरमा थप उन्मुक्त र गैरजिम्मेवार बन्दै जान्छन् । यो अस्वस्थ जुहारीमा सबैभन्दा अग्रणी ओली देखिएका छन् । ओलीले व्यक्तिगत टिप्पणी अलि बढी नै गरेको देखिन्छ जुन शोभनीय विषय होइन । यो मामिलामा शेरबहादुर देउवा अलि शालीन छन् । उनले त गठबन्धनका पार्टीहरूलाई मात्र होइन प्रतिपक्षलाई पनि गाली गरेर भाषण नगर भनेर उर्दी नै जारी गरे । चुनावको वातावरण राम्रो बनाउन पनि सबै पार्टीका नेताहरू जिम्मेवार र सहिष्णु बन्नुपर्छ । र, मतदाताहरूले पनि व्यक्तिगत गालीगलौजमा उत्रनेभन्दा विकास र समृद्धिको सही योजना पस्कने सहिष्णु नेता र पार्टीहरूलाई साथ दिनुपर्छ । गोपाल देवकोटा, जोरपाटी काठमाडौं"
कसिँदै अमेरिकी अँगालो,"वासिङ्टनको बाध्यताआफ्नो अधिप्रचारको अपेक्षित सफलतापछि विजेताको विनम्रता दर्साउँदै अमेरिकाले एमसीसी सम्झौताको संसदीय अनुमोदनलाई नेपालको सार्वभौम निर्णय भनेर अर्थ्याएको थियो । तत्कालका लागि अमेरिकी अधिप्रचार सार्थक ठहरिएको भए पनि नेपाली सामान्यजनमा सन् २०१३ देखि नै वासिङ्टनको वैश्विक वर्चस्वविरोधी वामपन्थी अभियानका सन्देशहरू पुनः फैलिसकेका छन् । अरूको त के कुरा, अमेरिका जाने प्रवेशाज्ञाको चिट्ठा हात नपरेसम्म तारन्तार डाइभर्सिटी भिजा अर्थात् डीभी फारम भरिरहनेहरूसमेत वासिङ्टनको विरोध गर्ने जुलुसमा उफ्रीउफ्री नारा लगाउँछन् । त्यस्तो प्रवृत्तिको मुख्य कारण त नेपालका वामपन्थी दलहरूले अनवरत रूपमा दिने गरेको राजनीतिक प्रशिक्षण नै हो । त्यससँगसँगै अमेरिकी गतिविधिहरू जनस्तरमा भन्दा बढी शासकीय सम्भ्रान्तको हितसँग जोडिएका छन् । शीतयुद्धको सामरिक स्वार्थले गर्दा शाह राजाहरूको निरंकुश शासनलाई अमेरिकीहरूले भरथेग पुर्याएका थिए । सन् १९९० पछि नेपाली कांग्रेसभित्र र एमालेका अपेक्षाकृत अनुदारवादी गुट एवं उपगुटहरू पनि अमेरिकी सहयोगमा बलिया भएका हुन् । दुवै ठूला दलका वर्तमान प्रमुखहरू अप्रत्यक्ष अमेरिकी समर्थनका उत्पाद हुन् । सम्बन्धित दलका असन्तुष्ट राजनीतिकर्मीहरूले त्यस्तो भाष्य भुइँतहसम्म पुर्याएका छन् ।अन्य अल्पविकसित देशहरूमा जस्तै नेपालमा पनि अमेरिकाविरोधी भावना फैलिँदै जानुमा वासिङ्टनको रबाफिलो कार्यनीति उत्तिकै जिम्मेवार छ । एकातिर स्थानीय सम्भ्रान्तको सहवरण, अर्कातिर सामान्यजनमा सुरक्षाको अनुभूति सुनिश्चित गरेर बेलायतको औपनिवेशिक रणनीति लामो कालसम्म सफल ठहरिएको थियो । अमेरिकी सम्राज्यवादको प्रारूपमा सेतो एवं विरोधी कालोबीच तटस्थताको खैरो घेराका लागि कुनै ठाउँ छैन । सन् २००१ को ९११ हमला पछि राष्ट्रपति जर्ज डब्लु बुसले कि हामीसँग कि आतंकवादीहरूसँग भन्ने द्विभक्तीकरण (डाइकाटमी) प्रसिद्ध तुल्याएका भए पनि सैनिक अनुशासनको शत्रु वा मित्र विभाजन शीतयुद्धनीतिको निरन्तरता हो । त्यसले गर्दा नेपालको एउटा ठूलो प्रजातन्त्रवादी जमात अमेरिकी हितप्रति निरपेक्ष रहने गरेको छ । सन् २००८ सम्म काठमाडौंका परम्परागत सम्भ्रान्त तथा फुलब्राइट, हाफब्राइट एवं क्वार्टरब्राइट भनिने पेसाकर्मीहरूका भरमा अमेरिकाको सामरिक हित प्रवर्द्धन मजाले चलेको थियो । विप्रेषण अर्थतन्त्रले गर्दा सशक्त, गणतन्त्रको घोषणापछि आत्मविश्वासी एवं अन्तर्जालका मिडियाहरूको सहज पहुँचले गर्दा विश्वस्त हुन पुगेको गतिशील जमातका रुचि एवं रुझानलाई वासिङ्टनको सामरिक हितका प्रवर्द्धकहरूले अद्यापि खुट्याउन सकेको देखिँदैन । असुरिक्षत महसुस हुनासाथ अमेरिकीहरू प्रयोग र परीक्षणबाट उपयोगी ठहरिएका काठमाडौंका सम्भ्रान्त एवं ऊर्ध्वगामी मध्यमवर्गको सञ्जालभित्र फिर्ता हुन्छन् । त्यस्तो नीतिको प्रभावकारिता सधैं उस्तै रहन्छ भन्ने छैन ।सन् १९७० सम्म बेलायत, १९९० सम्म चीन एवं २००० सम्म भारतले काठमाडौंमा अमेरिकाको सहयोगी राष्ट्रको भूमिकालाई सहर्ष स्वीकार गरेका थिए । गोर्खालीहरूको गौरवशाली इतिहासले गर्दा बेलायतसँग जोडिएको सम्बन्धको प्रभाव निरन्तर ओरालो लाग्दै गएको छ । सोभियत संघको विघटनपछि न्यूनीकरण हुँदै गएर बेइजिङवासिङ्टन सम्बन्ध परिपूरकबाट सन् २००८ को आर्थिक मन्दीपछि प्रतिस्पर्धी भइसकेको छ । टेक्सासको ह्युस्टनमा आयोजित सन् २०१९ को हाउडी मोदी एवं सन् २०२० मा गुजरातको नमस्ते ट्रम्प तमासाले अमेरिका र भारतबीच कायम रहेको संशयको सम्बन्धलाई केही कम गरेको पक्कै हो । राष्ट्रपति जो बाइडेनलाई सायद प्रधानमन्त्री मोदीको देशाहंकार, जनोत्तेजकता, अन्यघृणा एवं धार्मिक असहिष्णुतामा आधारित हिन्दुत्व नीतिप्रति खासै लगाव छैन । अमेरिकालाई रिझाउन भारत रूसजस्तो परम्परागत सैन्य साझेदार एवं चीनजस्तो सम्भाव्य विकासको सहयोगीलाई चिढ्याउन पनि चाहँदैन । नाममा भारतको गन्ध देखिए पनि इन्डोप्यासिफिक रणनीति खासमा अमेरिकी नेतृत्वमा सञ्चालित पश्चिमाहरूको सामरिक परियोजना हो । आत्मविश्वासको अभावले गर्दा अमेरिकीहरू अझ बढी आक्रामक तवरले अनुदार हुँदै गए भने नेपालको अर्थराजनीतिक रूपान्तरणको मन्द प्रक्रिया पूरै अवरुद्ध पनि हुन सक्छ । अन्तर्राष्ट्रिय शक्तिसंघर्षरूपी बुद्धिचालको थर्कीमा फगत गोटी हुन अभिशप्त युक्रेन होस् वा अफगानिस्तान, दोस्रो शीतयुद्धको सुरुवातपछि अस्मिता दर्साउन सार्वभौमिकताको खास्टोमुनि रगताम्मे भएर कुढिँदै बस्नुको विकल्प देखिँदैन । नेपालका भुइँ छिमेकीहरूसँगको सम्बन्धलाई अमेरिकी पक्षधरताले नकारात्मक रूपमा प्रभावित गर्ने सम्भावना भने बढेर गएको छ ।"
सामाजिक सुरक्षा कि संरचनागत सुधार ?,"संरचनागत सुधारमार्फत सामाजिक सुरक्षाहरेक वर्ष वृद्धिसहित सामाजिक सुरक्षाका नाममा विनियोजन गरिने बजेट पूर्ण रूपमै खर्च हुन्छ । किनकि फिर्ता लिएर त्यसको उपलब्धि नापिँदैनÙ त्यसको हिसाब मिलान गर्न पुँजीगत खर्चजस्तो अप्ठ्यारो पनि छैन । तर हामीकहाँ जसरी सामाजिक सुरक्षाको वितरण प्रणाली संस्थागत गरिएको छ, त्यसको फाइदा सामान्यजनमा वा आवश्यक परेको समुदायमा पुग्दैपुग्दैन । जस्तो कृषिमा दिइने राहत ८ प्रतिशत घरधुरीमा केन्द्रित छ, ९२ प्रतिशत कृषकहरू वञ्चितिमा पर्छन् । शिक्षा, स्वास्थ्य, रोजगारी र अन्य क्षेत्रमा पनि यस्तै छ, त्यही ८१० प्रतिशतकै वरिपरि घुमिरहन्छ । त्यसैले सामाजिक सुरक्षा शब्दावलीले आफ्नै अर्थको वजन धान्न सकेको छ वा छैन भन्नेचाहिँ सबैभन्दा महत्त्वपूर्ण छ । सामाजिक सुरक्षाका नाममा जतिसुकै रकम छुट्याइएको भए पनि त्यो ऐनमौकामा प्रभावकारी नरहेको सिद्ध हुन्छ । विभिन्न मुलुकमा सामाजिक सुरक्षा दिन धेरै किसिमका सुरक्षा सञ्जालहरू खडा गरिएका हुन्छन् । एउटै मुलुकभित्र पनि बेग्लाबेग्लै, जस्तो ग्रामीण सार्वजनिक वितरण प्रणाली, सहुलियत पसल, समुदायविशेषका लागि सार्वजनिक वितरण, नेसनल फुड सेक्युरिटी कार्ड, बिलोपोभर्टी लाइन कार्ड आदि । तर तिनमा धेरै विकृतिविसंगति देखिए भनेर अचेल विकसित र विकासशील मुलुकहरूले विश्वव्यापी आधारभूत आम्दानी (युनिभर्सल बेसिक इन्कम) को अवधारणा अगाडि बढाएका छन् । आधारभूत आम्दानी भन्नाले बाँच्नका लागि आधारभूत खर्चको जोहो मिलाउनु । हरेक व्यक्तिको हातमा गाँस, बास र कपास जुटाउन न्यूनतम रकमको जोहो । त्यस्तो आम्दानी, जसमा कुनै प्रकारको दायित्व थोपरिएको हुन्न । यस्तो आम्दानीको जोहो राज्यले नै गरिदिने हो । कहाँबाट यत्रो रकम आउँछ र दिने भन्ने कुरा उठ्न सक्छ, तर आधारभूत आम्दानीको तर्क राख्नेहरू भन्छन् सामाजिक सुरक्षा, विभिन्न खाले राहत र सहुलियत कटौती गर्ने अनि सहयोगको आवश्यकता नभई नहुने वर्गलाई नियमित रूपमा नगद नै थमाइदिने । प्रभावहीन हुँदै गएको नेपालको सामाजिक सुरक्षाको विकल्प युनिभर्सल बेसिक इन्कम हुन सक्छ ?सामाजिक सुरक्षामा दिइआएको सहुलियत प्रत्येक वर्ष वृद्धि गर्नुपर्ने चाप बढ्दो छ तर घरेलु र अन्तर्राष्ट्रिय अवस्था प्रतिकूल हुँदै गइरहेको छ । अत्यावश्यक खाद्य सामग्री आयातमा निर्भर हुँदै गइरहेको छ र महँगिँदै छ । विश्वबजारमा पेट्रोलियम पदार्थको मूल्यवृद्धिको असर ढुवानीमा पर्नु अस्वाभाविक हुँदैन । अर्को, वैदेशिक रोजगारी वृद्धिको साटो झन् घट्दै छ । यी दुवै परिस्थितिका कारण आयआर्जन मात्र घट्दैन, उपभोग पनि घट्छ । यसको अर्थ राष्ट्रिय ढुकुटी कमजोर हुन्छ र सामाजिक सुरक्षामा गरिने खर्च पनि घटाउनुपर्ने हुन्छ । समष्टिमा, यस्तो अवस्था हुनु भनेको हालसम्म प्रबन्ध गरिँदै आएका प्रणाली असफल हुनु हो । चलिरहेका युद्धहरू विश्वव्यापी बन्न पुगे भने हाम्रा लागि अझ बढी सकसहरू थपिनेछन्, युद्धहरू खुम्चिए भने पनि हाम्रो कटौरामा भीख दिनेहरू एकदुई मात्र हुनेछन् । यस अवस्थामा हामीसँग एक मात्र उपाय छ दिगो र भरपर्दो संरचनागत सुधार जहाँ स्वावलम्बी अर्थतन्त्र निर्माणमा सबै जनताले योगदान गर्ने अवस्था हुन्छ ।"
श्रमिक बालबालिकाको संरक्षण,"हाम्रा ग्रामीण भेगमा बालबालिका परिवारका सक्रिय हिस्सेदार हुने गर्छन् । अभिभावकलाई खेतीपाती, भातभान्सालगायतका काममा सघाउँदै आएका छन् । आफ्नो परिवारको काम गर्नु र अर्काकोमा गर्नुमा फरक छ । गरिबीले गाँजेका धेरै परिवारका बालबालिका अर्काका घरमा घरेलु कामदारका रूपमा छन् । कतिपय बालबालिका सर्कस तथा इँटाभट्टामा काम गर्छन् । कतिपय खोला किनारमा गिट्टी कुटिरहेका वा बालुवा चालिरहेका भेटिन्छन् । खेल्नेकुद्ने उमेरमा श्रममा लगाउँदा बालबालिकाको बौद्धिक, शारीरिक र भावनात्मक विकासमा असर परिरहेको हुन्छ । एक थरी वर्ग संरक्षणका नाममा हरेक क्षण आफ्ना सन्तान वरिपरि नै भइरहून् भन्ने ठान्छन् र अति आवश्यक दैनिक कार्यसमेत छोराछोरीलाई गराउँदैनन् वा सिकाउँदैनन् । ती काम नोकरचाकरमार्फत गराइन्छन् । अर्का थरी अभिभावक आफू मरिमेटेर छोराछोरीलाई विद्यालय पठाउने गर्छन् र पढेर छोराछारीले आफ्नो दुःख छिट्टै हटाइदिन्छन् भन्ने आशा राख्छन् । आफ्नो सपना छोराछोरीमार्फत पूरा भइरहेको छ भनेर रमाउँछन् । अभिभावकले आफ्नो सम्पूर्ण आशा बालबालिकामाथि थुपार्नु उनीहरूलाई दबाब दिनु हो । प्रत्येक व्यक्तिको क्षमता फरकफरक हुन्छ भन्ने बुझ्न अभिभावकले सकिरहेका छैनन् । यस्तो व्यवहारले बालबालिकाबाट बालापन खोसिँदै छ । अर्को वर्ग छ, जसको जीवनको उद्देश्य नै दैनिक ज्यालामजदुरीबाट सामल जुटाउने अनि खानेपिउने हुन्छ । उनीहरूको धेरै ठूलो सपना छैन । सन्तान लड्दैपड्दै हुर्किरहेका हुन्छन् । त्यही समाजभित्रका कतिपय तेज बालबालिकाले संघर्ष गर्दै जीवन रूपान्तरण पनि गरेका छन् । कोही अभिभावक अझैं सर्वहारा जीवनमै रमाइरहेका हुन पनि सक्छन् । यसरी बालबालिकाको हुर्काइ भिन्न भए पनि उमेरअनुसार हुर्कन पाउने उनीहरूको अधिकारलाई भने चासो दिइएको पाइँदैन । जुनै वर्गको भए पनि बालबालिका आखिर बालबालिका नै त हुन् !बाल मजदुरी बालअधिकारका धाराहरूले स्विकार्दैनन् । तर निम्न वर्गीय बालबालिकालाई आफ्ना अभिभावकसँगै काम गर्नुपर्ने बाध्यता छ । अनि यस्ता श्रमिक बालबालिकामा पढ्नुपर्छ भन्ने चेत पनि विकसित हुन कठिन हुन्छ । पढ्नै पाए पनि उनीहरूले यसलाई निरन्तरता दिन सक्ने वातावरण परिवारमा हुन्न । कतिपय बालबालिका पढ्न विद्यालय पनि जान्छन् र बाँकी समय मजदुरी पनि गर्छन् । यस्तो अथक मिहिनेत गरे पनि उनीहरू पढाइमा धेरै लामो समय टिक्न सक्दैनन् । कुनै न कुनै बेला विद्यालय छुटिहाल्छ । उनीहरूले सुन्दर भविष्यको कल्पना पनि गर्न सक्दैनन् । नेपालमा बाल श्रममा निर्भर परिवार निकै छन् । लालनपालन गर्न नसकेपछि उनीहरूलाई श्रममा लगाउन बाध्य छन अभिभावकहरू । यसले बालबालिकाको मनोविज्ञान र स्वास्थ्यमा निकै असर पुर्याइरहेको छ । बालबालिकाले काम गर्ने स्थान पनि सुरक्षित हुँदैनन् । समाजमा असमान पुँजी वितरणका कारण गरिब परिवार झन् गरिब, धनी झन् धनी भइरहेका छन् । यसको मार निम्न आय भएका परिवारका बालबालिकामा पनि परिरहेको छ । पढ्ने उमेरमा श्रममा खटिँदा भविष्य अन्धकार भइरहेको छ । बालबालिका हुर्कंदै गर्दाको समय संवेदनशील हुने गर्छ । यस्तो बेला परिवारले निकै हेरचाह गर्नुपर्ने हुन्छ । परिवार, समाज र राज्यको सकारात्मक भूमिका रहे बालबालिकामाथि भइरहेको अन्याय र शोषण कम गर्न सकिन्छ । बालापनको सुरक्षा र विकास कसरी गर्ने भन्ने प्रश्न दिनदिनै जटिल बन्दै गइरहेको बेला यो विषयमा सबैभन्दा पहिले अभिभावक सचेत हुनुपर्छ । बालबालिकाको सुरक्षा परिवारभित्रै हुने हो । अभिभावकले बालबालिकालाई अतिरिक्त आर्थिक भार थोपर्नु हुन्न । बाल अधिकारका बारे पनि उनीहरू जानकार हुनुपर्छ । कतिले त बाध्यतावश बालबालिकालाई श्रममा धकेलिदिएका हुन सक्छन् । यस्तो परिवारको पहिचान गरी तिनको आर्थिक अवस्था कसरी उकास्ने भन्नेमा राज्यले ध्यान दिनु जरुरी छ । यस क्षेत्रमा राज्यको बलियो पहलकदमी आवश्यक छ । कुनै तनावझन्झटबिना पढेर, खेलेर समय बिताउनुपर्ने बालबालिकाले खानकै लागि श्रम गर्नुपर्ने वातावरणको अन्त्य हुनुपर्छ । प्रत्येक अभिभावकले बालबालिकाको अधिकारबारे सोच्नुपर्छ, उनीहरूको बालापन बचाउने उपाय खोज्नुपर्छ । बालबालिकाको प्रतिभा पहिचान गरी निखार्ने अवसर विद्यालयले दिलाउनुपर्छ । कानुनले बाल श्रम रोके पनि, व्यवहारमा रोकिएको छैन । यसलाई रोक्न अभिभावक, विद्यालय तथा राज्यले पनि विशेष पहल गर्नुपर्छ ।"
ट्राफिक जाम व्यवस्थापनका उपाय,"व्यवस्थापनका आधारहरूसार्वजनिक यातायातको विकास ः ट्राफिक जाम हटाउन विश्वभर नै सार्वजनिक यातायातको विकासलाई उत्तम विकल्प मानिन्छ । यात्रु संख्याका आधारमा एउटा मिनी बसले ठूलो बसको दाँजोमा तीन गुणा बढी सडक ओगट्छ । जति सानो सवारीसाधनको प्रयोग सार्वजनिक यातायातमा हुन्छ त्यति नै सडक बढी ओगटिन्छ । त्यसैले ट्राफिक जाम हटाउन मानिसहरूलाई निजी सवारी किन्न हतोत्साहित गरी सार्वजनिक यातायातको प्रयोगका लागि प्रोत्साहित गर्नुपर्छ, यसका निम्ति पहिले सार्वजनिक यातायातको विकास गर्नुपर्छ । जर्मनी, डेनमार्क, नेदरल्यान्डजस्ता युरोपेली देशहरूले सार्वजनिक यातायात प्रणाली सुधारेका छन् । काठमाडौंमा पनि सरकारको समेत लगानीमा सार्वजनिक यातायात कम्पनी खडा गरी मागअनुसार सार्वजनिक बस सेवा उपलब्ध गराउने हो भने यहाँको समस्या धेरै हदसम्म हल हुनेछ । सवारीसाधन खरिदमा कोटा प्रणाली ः वर्षको एउटा निश्चित संख्याभन्दा बढी निजी सवारी साधन खरिद गर्न नपाउने नियम लगाउने हो भने पनि यो समस्या केही हदसम्म कम हुने देखिन्छ । एक वर्षमा कति सवारीसाधन विस्थापित हुन्छन्, त्यही आधारमा नयाँ खरिदको संख्या तोक्ने गरिएमा अनावश्यक निजी सवारीसाधनको खरिद र प्रयोग बढ्न पाउनेछैन । सिंगापुरमा यो प्रणाली लागू गरिएको छ । जाम हुने स्थानमा प्रवेश शुल्क ः अत्यधिक जाम हुने स्थानको प्रवेशमा न्यूनतम शुल्क लगाउने हो भने चालक त्यसको वैकल्पिक सडक खोज्न बाध्य हुन्छ जसका कारण सवारीको समान वितरण भई सडकहरूमा सवारी चाप कम हुन्छ । बेलायतमा सफल रूपमा कार्यान्वयन भएको यो प्रणालीलाई नेपालमा पनि लागू गर्न सकिन्छ । जस्तै भक्तपुरकोटेश्वर सडक खण्डमा निकै जाम हुन्छ, यदि यो खण्डमा बिहान ९१० बजे यात्रा गर्दा न्यूनतम शुल्क लिने हो भने हतार नहुने यात्रुले त्यसपछि मात्रै त्यो सडक खण्ड प्रयोग गर्छन् भने कसैले मनोहरा करिडोर प्रयोग गर्न सक्छन् । ट्राफिक बत्तीको प्रयोग ः काठमाडौंको केही सडक चोकमा ट्राफिक बत्ती छन् भने केहीमा छैनन् । यही कारण सवारी आवतजावत अस्तव्यस्त छ । प्रत्येक चोकका ट्राफिक बत्तीहरू एकीकृत रूपमा काम गर्दा मात्रै एउटा सवारीसाधन एउटा हरियो बत्तीबाट पास भएपछि कम्तीमा तीनवटा ट्राफिक बत्ती पास हुनुपर्ने सिद्धान्तको पालन हुन सक्छ । त्यसैले हरेक चोकमा ट्राफिक बत्ती जडान गरी तिनलाई एकीकृत रूपमा सञ्चालन हुनुपर्छ । साइकल यात्रा र पैदल यात्रा प्रवर्द्धन ः नेपालका सडकहरू सवारीसाधनका लागि बनाइएका छन्, त्यसैले फुटपाथ र साइकल लेन खासै छैनन् । बिस्तारै सहरी सडकमा फुटपाथ व्यवस्थापन गर्न थालिएको छ । साइकल लेन पनि बनाइयो र मानिसहरू साइकल चलाउन तथा हिँड्न नै प्रोत्साहित भए भने प्रदूषण घट्छ, र मानव स्वास्थ्यमा पनि सुधार आउँछ । यसले सडकमा सवारी संख्या कम गरी ट्राफिक जाम घटाउन सघाउँछ । मेट्रो रेल सञ्चालन ः काठमाडौंजस्तो सहरमा मेट्रो रेल बनाउन धेरै ढिला भइसक्यो । ४० लाख जनसंख्या पुगिसकेको सहरका लागि सहज र प्रभावकारी यातायात साधन हो मेट्रो रेल । विश्वका ठूलाठूला सहरहरूमा मात्र नभएर साना सहरहरूमा समेत मेट्रो रेल सञ्चालनमा ल्याइएका छन् । मेट्रो रेल सञ्चालन गर्न सकियो भने पनि अहिलेको ट्राफिक जाम घट्छ । यातायात सिद्धान्तअनुसार सहरको जनसंख्या ३० लाख वा बढी छ भने व्यवस्थित यातायातका लागि मेट्रो चाहिन्छ । हाम्रा छिमेकी देशहरू भारतका धेरै सहरमा मेट्रो सञ्चालनमा छन्, चीनमा त रेलको विकास संसारकै उत्कृष्ट छ, बंगलादेशमा पनि यो निर्माण हुँदै छ, पाकिस्तानमा सञ्चालनमा छ । नेपालमा भने नेताहरूले भाषणमा त मेट्रो रेलको कुरा गरेका गर्यै छन्, तर व्यवहारमा उतार्न सकेका छैनन् । जबकि, सन् २०१२ मै काठमाडौंमा मेट्रो विकासका लागि सम्भाव्यता अध्ययन भएको छ, र त्यसैका आधारमा अगाडि बढ्न गाह्रो पनि छैन ।उल्लिखित उपायहरू लागू गर्न सकेमा समस्याको दीर्घकालीन समाधान निस्कन्छ । सडक विस्तार गर्दै जानुपर्छ तर सहरी सडक विस्तारलाई मात्र प्राथमिकतामा राख्नु हुँदैन, किनभने जमिन सीमित छ । जामको समस्या आउनेबित्तिकै जहिले पनि सडक विस्तार गर्न सकिँदैन । त्यसैले जामको समस्यालाई टालटुले तरिकाले नभई एकीकृत प्रणालीको विकास गरी समाधान गर्नुपर्छ ।"
अस्ट्रेलियाले २ अर्ब ५० करोड दिने,"अस्ट्रेलिया (कास) अस्ट्रेलिया सरकारले नेपाललाई आगामी आर्थिक वर्षमा ३ करोड ११ लाख डलर (करिब २ अर्ब ५० करोड रुपैयाँ) सहयोग दिने भएको छ । यो सहयोग गतवर्षको तुलनामा करिब १३ करोड रुपैयाँ बढी हो ।अस्ट्रेलियाका ट्रेजरर जोस फ्रयाडनबर्गले केही दिनअघि प्रस्तुत गरेको बजेटमा सहयोग रकम उल्लेख गरिएको हो । अस्ट्रेलियाले हरेक वर्ष बजेटमार्फत विकासोन्मुख राष्ट्रलाई सहयोग प्रदान गर्दै आएको छ । यस वर्षको बजेटअनुसार नेपालले द्विपक्षीय सहयोगअन्तर्गत ९ दशमलव १ मिलियन डलर पाउने भएको हो । त्यस्तै, प्रत्यक्ष सहायता कार्यक्रम (ओडीए) अन्तर्गत २२ मिलियन डलर प्रदान गरिने भएको हो । अस्ट्रेलियाद्वारा दिने भनिएको द्विपक्षीय विनियोजन सहयोग गतवर्षको तुलनामा बढाइएको छैन । तर सहायता कार्यक्रमअन्तर्गत दिने सहयोग भने गतवर्षको भन्दा १५ लाख डलरले बढाइएको छ । गतवर्ष जम्मा २० दशमलव ५ मिलियन डलर यस शीर्षकमा सहयोग प्रदान गरिएको थियो । अस्ट्रेलियाको केन्द्रीय सरकारमा एक दशक बढी आर्थिक सल्लाहकारका रूपमा काम गरिसकेका डा कृष्ण हमालले अस्ट्रेलियाले दिने द्विपक्षीय विनियोजन सहयोग द्विदेशीय सम्झौता र कार्यक्रमअनुसार दिइनेछ भने सहायता कार्यक्रम मुख्य गरेर अस्ट्रेलियाली सामाजिक संस्थालगायतका माध्यमबाट प्रदान गरिने सुनाए । पछिल्लो समयमा चीन र अस्ट्रेलियाबीच बढिरहेको तिक्तताका कारणसमेत दक्षिण एसियाली मुलुकलाई दिने सहयोगमा तुलनात्मक रूपमा वृद्धि गरिएको उनको ठम्याइ छ । अहिले चीनसँग देखिएको मनमुटावका कारणसमेत अस्ट्रेलियाले यस क्षेत्रमा आफ्नो उपस्थिति जनाउन आवश्यक देखेको हुन सक्छ, हमालले भने ।"
४१ सांसदले समर्थन फिर्ता लिएपछि श्रीलंका सरकार संकटमा,"कोलम्बो (एजेन्सी) श्रीलंकाको सत्तारूढ दलका सहित ४१ सांसदले समर्थन फिर्ता लिएपछि राष्ट्रपति गोटाभाय राजापाक्षको गठबन्धन सरकार अल्पमतमा परेको छ । गोटाभायको दल श्रीलंका पोडुजना पेरामुना (एसएलपीपी) को नेतृत्वमा रहेका दलहरूले अब आफूहरूले स्वतन्त्र रूपमा प्रतिनिधित्व गर्ने बताएका छन् । सन् २०२० को चुनावमा सत्तारूढ गठबन्धन १४५ सिटमा विजयी भएको थियो । संसद्मा २२५ सदस्य छन् । श्रीलंकाले सन् १९४८ मा स्वतन्त्र भएयताकै गम्भीर आर्थिक संकटको सामना गरिरहेको छ । जसका कारण राष्ट्रपतिको राजीनामा माग गर्दै विरोध प्रदर्शन चर्केपछि साना दलहरूले उनको साथ छाडेका हुन् । सांसदहरूले समर्थन फिर्ता लिए पनि राष्ट्रपति गोटाभायलाई भने तत्काल असर पर्ने सम्भावना देखिँदैन । समर्थन फिर्ता लिएका सांसदहरूले सरकार गठनका लागि प्रतिपक्षी दललाई भने समर्थन गरिसकेका छैनन् । तर संसद्को जोडघटाउका आधारमा प्रधानमन्त्रीको पद भने धरापमा परिसकेको जनाइएको छ । खासगरी, श्रीलंका फ्रिडम पार्टी (एसएलएफपी) र सरकार पक्षकै केही सांसद्ले स्वतन्त्र बस्ने धम्की दिएपछि सरकारले बहुमत गुमाएको हो । सरकारले आफ्नो पक्षमा बहुमत प्रमाणित गर्न नसकेको खण्डमा नयाँ प्रधानमन्त्रीको टुंगो लगाउन सभामुखसमक्ष प्रस्ताव राखिने जनाइएको छ । जनताले चाहेको कुरा भनेको राष्ट्रपति र उनको सरकारले राजीनामा देऊन भन्ने हो, प्रमुख प्रतिपक्षी दल समागी जन बलवेगयाका नेता सजिथ प्रेमादासाले भनेका छन् । इन्धन, औषधि, खाद्यान्न लगायतको चरम अभाव भएपछि दैनिक जीवन निकै कष्टकर बन्दै गएको छ । संकट गहिरिएसँगै राजापाक्षको मन्त्रिमण्डलका सबै सदस्यहरूले सोमबार राजीनामा दिएका थिए । लगत्तै उनले ४ मन्त्री नियुक्त गरेका थिए । तीमध्ये अर्थमन्त्रीमा नियुक्त अर्थमन्त्री अली सब्रीले २४ घण्टा नबित्दै राजीनामा दिइसकेका छन् ।यसअघि न्यायमन्त्री रहेका सब्रीलाई अर्थ मन्त्रालयको जिम्मेवारी दिइएको थियो । राष्ट्रपतिका नजिक मानिएका सब्रीले आफ्नो सांसद पद पनि संकट व्यवस्थापन गर्न सक्ने व्यक्तिलाई दिन तयार रहेको बताएका छन् ।राजापाक्ष र उनका दाइ प्रधानमन्त्री महिन्दा राजापाक्षले भने राजीनामा दिन अस्वीकार गर्दै आएका बीबीसीले उल्लेख गरेको छ । पार्टीका वरिष्ठ सदस्यहरूसँगको बैठकमा गोटाभायले आफूले पदबाट राजीनामा नदिने तर संसद्मा बहुमत पुर्याउने जुनसुकै पार्टीलाई सरकार हस्तान्तरण गर्न तयार रहेको बताएका हुन् । त्यस्तै, सत्तारूढ दलका सांसदहरूले वर्तमान आर्थिक संकट समाधानका लागि अन्तरिम सरकार गठनका लागि प्रस्ताव गरेका छन् । तर विपक्षी दलहरूले राष्ट्रपतिको राजीनामाको विकल्प नभएको भन्दै दुवै प्रस्ताव अस्वीकार गरिदिएका रोयटर्सले जनाएको छ । जनताले चामल, दाल तथा आधारभूत उपभोग्य वस्तु किन्न सक्दैनन् । काममा जान वा विद्यालय जान बस चढ्न सक्ने अवस्था पनि छैन, एक प्रदर्शनकारीलाई उद्धृत गर्दै बीबीसीले उल्लेख गरेको छ । अब योभन्दा खराब अवस्था के होला ? पेट्रोल छैन, डिजेल छैन, कागजको अभावले विद्यार्थीहरूले परीक्षासमेत दिन पाएका छैनन्, अर्का प्रदर्शनकारीले भने ।प्रमुख सहरहरूमा केही दिनयता सरकारविरोधी प्रदर्शन जारी छन् । राष्ट्रपतिले राजीनामा नदिएसम्म प्रदर्शन नरोकिने उनीहरूले चेतावनी दिएका छन् । कोलम्बोस्थित राष्ट्रपति निवासबाहिर बिहीबार गरिएको प्रदर्शन हिंसात्मक बनेपछि शुक्रबार सरकारले कर्फ्यु घोषणा गरेको थियो । तर प्रदर्शनकारीले कर्फ्युको अवज्ञा गर्दै विरोध चर्काएका थिए । सरकारले शनिबार फेसबुक, ट्वीटर, इन्स्टाग्राम, ह्वाट्सएप र युटुबलगायत सामाजिक सञ्जालमाथि प्रतिबन्ध लगाएको थियो । तर प्रधानमन्त्रीका छोरा तथा सांसद नमल राजापाक्षले नै यसको चर्को विरोध गरेपछि आइतबारबाट प्रतिबन्ध हटाइएको थियो । सन् २०१९ को निर्वाचनमा लोकप्रिय बहुमतले विजयी भएका राजापाक्षको लोकप्रियता अहिले निकै खस्केको छ । श्रीलंकामा पछिल्लो समय देखिएको आर्थिक संकट सन् १९४८ मा स्वतन्त्र भएयताकै सबैभन्दा खराब भएको बताइएको छ । विदेशी मुद्राको अभावका कारण श्रीलंकाले इन्धन र अन्य वस्तुको आयातका लागि पैसा तिर्न संघर्ष गरिरहेको छ । इन्धन र खाना पकाउने ग्यासलगायत अत्यावश्यक वस्तुको अभाव छ । औषधि अभावकै कारण अस्पतालहरू बन्द हुने अवस्थामा पुगेका छन्, सरकारलाई दिएको समर्थन फिर्ता लिएको श्रीलंका फ्रिडम पार्टीका नेता तथा पूर्वराष्ट्रपति मैथृपला सिरीसेनाले संसद्मा भनेका छन्, यस्तो अवस्थामा हाम्रो दल जनताको पक्षमा छ ।यसैबीच, चरम औषधि अभावका कारण श्रीलंकामा आपत्कालीन स्वास्थ्य अवस्था घोषणा गरिएको छ । सरकारी मेडिकल अफिसर्स एसोसिएसन (जीएमओए) को मंगलबार बसेको बैठकले आपतकालीन कानुन लागू गर्ने र औषधिको चरम अभावका कारण आपतकालीन स्वास्थ्य अवस्था घोषणा गरिएको हो । जीएमओए सचिव सेनाल फर्नान्डोले बिरामीको जीवनरक्षाका लागि यस्तो निर्णय लिइएको दाबी गरेक छन् । सरकारको कमजोर व्यवस्थापनका कारण मुलुकमा औषधिको चरम अभाव भएको जीएमओएले दाबी गरेको छ । यसअघि सरकारले फागुन १२ गते सार्वजनिक स्वास्थ्य सेवालाई अत्यावश्यक सेवा घोषणा गरेको थियो । स्वास्थ्य सेवालाई अत्यावश्यक क्षेत्र घोषणा गरेपछि सरकारले औषधि आपूर्तिको व्यवस्था मिलाउनुपर्ने थियो, डा फर्नान्डोले भने । औषधि अभावको पूर्ण जिम्मेवारी सरकार र स्वास्थ्य मन्त्रालयले लिनुपर्ने उनको भनाइ छ ।"
रुसी फौज आतंककारीसरह,"किभ (एजेन्सी) युक्रेनी राष्ट्रपति भ्लोदिमिर जेलेन्स्कीले रुसी फौज अन्य आतंकवादीभन्दा फरक नरहेको बताएका छन् । रुसले युक्रेनमाथि आक्रमण गरेयता पहिलो पटक संयुक्त राष्ट्रसंघीय सुरक्षा परिषद्लाई सम्बोधन गर्दै जेलेन्स्कीले रुसी सेनाले निहत्था सर्वसाधारणको हत्या गरेका र महिलाहरूलाई बलात्कार गरेका आरोप लगाए । रुसी सेनाले आफ्नो आनन्दका लागि युक्रेनी सर्वसाधारणको हत्या गर्ने र यातना दिने गरेका उनको दाबी छ । बुचा सहरमा रुसी सेनाले युद्ध अपराध गरेको उनको दाबी छ । त्यसबारे अन्तर्राष्ट्रिय समुदायले पनि छानबिनको माग गरेका छन् । सर्वसाधारणमाथि ज्यादती गरेका दृश्य तथा तस्बिरहरू सार्वजनिक भएपछि जेलेन्स्की मंगलबार बुचा पुगेका थिए । सहरमा कम्तीमा तीन सय जनाको सामूहिक चिहान भेटिएको थियो । भिडियोमार्फत परिषद्लाई सम्बोधन गरेका जेलेन्स्कीले रुसी सेनाले बुचा र अन्य स्थानका सर्वसाधारणमाथि ज्यादती र दमन गरेको बताए । तिनीहरूले परिवारका सबैको हत्या गरे, महिला तथा बालबालिकालाई पनि छाडेनन् र शव जलाउने प्रयास गरे, उनले भने । राष्ट्रसंघका लागि रुसी प्रतिनिधि भसिली नेबेन्ज्याले रुसी फौजले युद्ध अपराध गरेको अस्वीकार गरेकी छन् । युक्रेनी र पश्चिमा सञ्चारमाध्यमहरूले घटनालाई गलत नियतले प्रकाशन गरेका उनको दाबी छ । उत्तर एट्लान्टिक सन्धि संगठन (नाटो) को सदस्यता लिने युक्रेनको तयारीपछि रुसले फेब्रुअरी २४ मा आक्रमण सुरु गरेको हो । युक्रेनी अधिकारीहरूले आक्रमण सुरु भएयता करिब १८ हजार ५ सय रुसी सैनिक मारिएका दाबी गरेका छन् । त्यसयता, ६ सय ७६ सैनिक ट्यांक, १ हजार ८ सय ५८ बख्तरबन्द गाडी, १ सय ५० युद्ध विमान र १ सय ३४ हेलिकप्टर ध्वस्त भएको युक्रेनी सेनाको दाबी छ । यद्यपि, युक्रेनी अधिकारीको दाबी स्वतन्त्र रूपमा पुष्टि हुन नसकेको बीबीसीले जनाएको छ ।रुसी रक्षा मन्त्रालयले भने पछिल्लो पटक दस दिनअघि युद्धका क्रममा भएको क्षति सार्वजनिक गरेको थियो । उक्त अवधिसम्ममा आफ्ना १ हजार ३ सय ५१ सैनिक मारिएका र ३ हजार ८ सय २५ घाइते भएका जनाएको थियो ।दुई देशबीचको युद्धका क्रममा कम्तीमा १ हजार ४ सय ८० सर्वसाधारणले ज्यान गुमाएका छन् । त्यस्तै, २ हजार १ सय ९५ जना घाइते भएका संयुक्त राष्ट्रसंघले जनाएको छ । युद्ध सुरु भएयताका ६ सातामा ८५ वटा स्वास्थ्य सेवा केन्द्रहरूमा आक्रमण गरिएको जनाइएको छ । ती आक्रमणमा मात्रै कम्तीमा ७२ जनाले ज्यान गुमाएका छन् भने ४३ जना घाइते भएका राष्ट्रसंघले जनाएको छ ।"
चल्न थाल्यो चोभार सुक्खा बन्दरगाह,"(काठमाडौं)  निर्माण सकिएको करिब १० महिनापछि चोभारस्थित सुक्खा बन्दरगाह सञ्चालनमा आएको छ । मुलुकको आर्थिक उन्नति गर्ने उद्देश्यसहित विश्व बैंकसँग २०७० जेठ २८ मा आयोजना निर्माणका लागि सम्झौता भएको थियो । त्यसको करिब ८ वर्षपछि बन्दरगाह सञ्चालनमा आएको हो । विगतमा व्यवसायीले भारतलगायत विभिन्न मुलुकबाट आयातित सामानलाई वीरगन्ज, विराटनगर, भैरहवालगायत भन्सार नाकामै जाँच, क्वारेन्टाइन, राजस्व भुक्तानीलगायत प्रक्रिया पूरा गर्नुपर्थ्यो । तर अब सिधै काठमाडौंका चोभार बन्दरगाहमा ल्याएर जाँच्न सकिनेछ । निर्यातयोग्य सामान पनि चोभारमा जाँच भएपछि सिधै विभिन्न मुलुक पठाउन सकिन्छ ।२०७५ असारमा निर्माण कम्पनीसँग बन्दरगाह निर्माण सम्झौता भएको थियो । माघ ३ मा शिलान्यास भएको बन्दरगाह निर्माण डेढ वर्षमा सक्ने लक्ष्य थियो । तर स्थानीयको अवरोध, कोरोना महामारीलगायत कारण ढिलाइ भएको थियो । विभिन्न अवरोधबीच २०७८ असारमा निर्माण सकिए पनि बन्दरगाह भन्सार नबस्दा तत्काल सञ्चालन हुन सकेन । भन्सार कार्यालय बसेपछि भने औपचारिक सञ्चालनमा आएको हो । वीरगन्जबाट आएका चार मालवाहक कन्टेनरलाई प्रवेश गराएर प्रधानमन्त्री शेरबहादुर देउवाले मंगलबार बन्दरगाहको उद्घाटन गरे । उक्त अवसरमा प्रधानमन्त्री देउवाले आयातनिर्यातमा भइरहेको प्रक्रियागत कठिनाइ अब समाधान हुने बताए । चोभार सुक्खा बन्दरगाहले काठमाडौंबाट हुने व्यापार व्यवस्थित गर्न सघाउँछ, देउवाले भने, औद्योगिक वस्तुमा प्रतिस्पर्धी क्षमता बढाएर अन्तर्राष्ट्रिय बजारमा व्यापार बढाउन सकिन्छ । बढ्दो व्यापार घाटा कम गर्न स्वदेशी कच्चा पदार्थ र सीपको प्रवर्द्धनमा जोड दिनुपर्ने उनको भनाइ छ । अन्य ठाउँमा पनि सुक्खा बन्दरगाह निर्माणमा जोड दिइने उनले जानकारी दिए । बन्दरगाह सञ्चालनले व्यापार सहजीकरणमा महत्त्वपूर्ण योगदान गर्ने र लोडअनलोडमा लाग्दै आएको लागत पनि घट्ने अर्थमन्त्री जनार्दन शर्माको भनाइ छ । हामी रेमिट्यान्स र आयातमा आधारित अर्थतन्त्रमा छौं, उनले भने, तर अब श्रम स्रोतलाई पुँजीमा बदलेर विशेष किसिमले अघि बढ्ने बेला आएको छ । बन्दरगाह आयातनिर्यात क्षेत्रको विकासमा कोसेढुंगा नै सावित हुने नेपाल उद्योग वाणिज्य महासंघका अध्यक्ष शेखर गोल्छाले बताए । पछिल्लो समय व्यापार घाटा ठूलो समस्या बनेको छ, उनले भने, बन्दरगाहले लागत घटाउँछ । तर फास्ट ट्र्याक चाहिन्छ । यसमा रेलवे पनि जोडिनुपर्छ । त्यसपछि मात्र बन्दरगाह सान्दर्भिक हुन्छ । यद्यपि बन्दरगाह सञ्चालनले हामी उत्साहित छौं ।बन्दरगाह सञ्चालनमा आउनुले वाग्मती प्रदेशको आयातनिर्यात सहज हुने नेपाल चेम्बर अफ कमर्सका अध्यक्ष राजेन्द्र मल्लले बताए । बन्दरगाहमा अन्तर्राष्ट्रिय स्तरको क्वारेन्टाइन ल्याब, डिजिटाइजेसन, अनलाइन पेमेन्टलगायतको व्यवस्था पनि हुनुपर्ने उनको भनाइ छ । बन्दरगगाह सञ्चालनले सरकारले निजी क्षेत्रमैत्री नीति लिएको प्रस्ट देखिएको नेपाल उद्योग परिसंघ (सीएनआई) का अध्यक्ष विष्णु अग्रवालले बताए । बन्दरगाहको संरचना मात्रै नभई उद्योगी व्यवसायीका लागि सहजीकरण, लागत घटाउने काम पनि हुनुपर्ने उनको भनाइ छ । उनले पनि रेलवे र फास्ट ट्र्याकलाई पनि सँगै जोड्न सके बन्दरगाहको सान्दर्भिकता अझ बढी हुने उनको भनाइ छ । त्यस क्रममा प्रधानमन्त्री देउवाले व्यापार घाटा बढ्दो क्रममा रहेकाले सरकारले रेलवेमा तत्काल लगानी गर्न सक्ने अवस्था नरहेको बताए । कुनै दातृ राष्ट्रको अनुदान वा सस्तो ब्याजदरमा ऋण लिएर सरकारले रेलवेमा लगानी गर्न सक्ने उनको भनाइ छ । यहाँ कुरा आयो, रेलको आवश्यकता छ । तर त्यो धेरै खर्चिलो हुन्छ । अहिले हाम्रो व्यापार घाटा बढेको बढ्यै छ, यस्तोमा हामी आफैंले रेलवे निर्माण गर्न सक्ने अवस्था छैन । फेरि त्यो एकदमै महँगो हुन्छ, प्रधानमन्त्री देउवाले भने । सुक्खा बन्दरगाहमा ५ सय कन्टेनर तथा ५ सय ट्रकका लागि आवश्यक ६५ हजार वर्गमिटरको पार्किङ क्षेत्र, भान्सार, क्वारेन्टिन, सुरक्षा र अपरेटर कम्पनी राखिएको नेपाल इन्टरमोडल यातायात विकास समितिका कार्यकारी निर्देशक आशिष गजुरेलले जानकारी दिए । बैंकलगायतका अन्य संरचनाका लागि तीन भवन, तीन गोदाम, तीन वटा एप्राइजल सेड, स्टफिङडिस्टफिङ सेड, तीन वटा धर्मकाँटा, विद्युतीय सबस्टेसन, वाउन्ड्री लाइटलगायत पूर्वाधार निर्माण गरिएको छ । २६० रोपनी क्षेत्रफलमा बनेको बन्दरगाहमा आयोजना क्षेत्रको ६ प्रतिशत स्थानमा हरियालीलगायत सुविधा हुनेछन् । १ अर्ब ५४ करोड लागतमा निर्माण भएको सुक्खा बन्दरगाहको निर्माण तथा सञ्चालनले बढ्दो व्यापार घाटा कम गर्न र निर्यात प्रवर्द्धनमा महत्त्वपूर्ण सहयोग पुग्नेछ, गजुरेलले भने ।"
टेलिकममा बाहिरिया मान्छेको विरोध,"(काठमाडौं)  तीन महिनादेखि खाली रहेको नेपाल दूरसञ्चार कम्पनी लिमिटेड (नेपाल टेलिकम) को प्रबन्ध निर्देशक पदका लागि हाल उम्मेदवारहरूको व्यावसायिक कार्ययोजनाको प्रस्तुतीकरण र अन्तर्वार्ताको प्रक्रिया चलिरहेको छ । सञ्चार तथा सूचना प्रविधि मन्त्रालयमा यो प्रक्रिया जारी रहँदा टेलिकमका कर्मचारीले भने सम्बद्ध विषयमा कुनै ज्ञान नभएका व्यक्तिलाई सेटिङका साथ टेलिकममा प्रवेश गराउन खोजिएको भन्दै सरकारको ध्यानाकर्षण गराएका छन् । सोमबार मात्र हामीले मन्त्रीज्यूलाई ध्यानाकर्षणपत्र बुझाएका छौं, नेपाल टेलिकम वर्कर्स युनियन (एनटीसीडब्लूयू) का महासचिव महेश्वर खड्काले भने, यस क्षेत्रमा ३०३५ वर्ष योगदान गरिसकेका वरिष्ठ व्यक्तिलाई प्रतिस्पर्धामा भागै लिन नसक्ने हिसाबले बन्देज लगाउने वा भाग लिए पनि उहाँहरूलाई पाखा लगाउने र अनुभवहीन व्यक्तिलाई टेलिमकमा प्रवेश गराएर टेलिकम डुबाउने प्रपञ्च रचिएको छ । हामी यसो हुन दिँदैनौं ।टेलिकमभित्रकै वरिष्ठलाई प्रबन्ध निर्देशक बनाइनुपर्ने कर्मचारी युनियनको माग छ । त्यसो नभए जस्तोसुकै कदम चाल्न पनि आफूहरू पछि नपर्ने खड्काले चेतावनी दिए । टेलिकमबाहिरका व्यक्ति प्रबन्ध निर्देशक भए त्यो नियुक्ति सच्याउन हाम्रो दबाबमूलक कार्यक्रम हुनेछ, उनले भने, नेपाल टेलिकम जनताको नासो र नेपाल सरकारको सम्पत्ति हो, यसमाथि धावा बोल्न खोजिएकाले रोक्नुपर्छ भन्ने हाम्रो मुख्य उद्देश्य हो ।टेलिकमको नेतृत्वका लागि मंसिर २२ मा आवेदन खुलाइएको थियो । यससँगै सरकारले नेपाल दूरसञ्चार कम्पनी लिमिटेडको प्रबन्ध निर्देशकको नियुक्ति र सेवा सुविधासम्बन्धी निर्देशिका, २०७५ लाई संशोधन गरी २०७८ पारित गरेको थियो । नयाँ निर्देशिकामा प्रबन्ध निर्देशक (एमडी) को शैक्षिक योग्यता, उमेर हद, कार्यअनुभव र कार्य अवधि हेरफेर गरिएको थियो । यसमा टेलिकमका तीन वटै कर्मचारी युनियनले आपत्ति जनाएका थिए ।टेलिकमका पूर्वकर्मचारी र एमडी पदमा उम्मेदवारी दिन चाहनेले निर्देशिका संशोधनका विषयमा सरकारविरुद्ध सर्वोच्च र उच्च अदालत पाटनमा मुद्दा हालेपछि यो विषय अझ पेचिलो बनेको थियो । पुस ५ मा सर्वोच्च अदालतले १२ पुससम्म नियुक्ति प्रक्रिया यथास्थितिमा राख्नू भन्दै अल्पकालीन अन्तरिम आदेश र कारण देखाऊ आदेश जारी गरेको थियो । १२ पुसपछि सुनुवाइ नै हुन सकेको थिएन । चैत १६ मा सर्वोच्चले नियुक्ति प्रक्रियाविरुद्ध परेका रिट खारेज गरेपछि प्रक्रिया अघि बढेको हो ।प्रबन्ध निर्देशक पदका लागि आवेदन दिएका अर्जुनबाबु ढकाल, अमलेन्दु नारायण सिंह, दीपकबहादुर शाही, नगेन्द्रकुमार दास, प्रदीपराज उपाध्याय, बुद्धिप्रसाद आयार्य, संगीता पहाडी अर्याल, सुनिल पौडेल र सुरज सिंह थापाले २२ र २३ चैतमा व्यावसायिक कार्ययोजनाको प्रस्तुतीकरण दिएपछि अन्तर्वार्तामा बस्नुपर्ने प्रक्रिया छ । यसबारे सञ्चार मन्त्रालयको वेबसाइटमा समय तालिकासहित सूचना राखिएको छ । सञ्चार सचिव वैकुण्ठ अर्यालको संयोजकत्वमा तीन सदस्यीय छनोट समितिले प्रबन्ध निर्देशकको नियुक्तिका लागि नाम सिफारिस गर्नेछ ।"
निफमा उत्कृष्ट पटकथा 'महानगर,"काठमाडौं (कास) नेपाल अन्तर्राष्ट्रिय चलचित्र महोत्सव (निफ) को पाँचौं संस्करणमा मोहन राई निर्देशित फिल्म महानगर ले उत्कृष्ट पटकथाको अवार्ड जितेको छ ।यसअघि कोलकाता इन्टरनेसनल फिल्म फेस्टिभलमा प्रिमियर भएको फिल्मबाटै निफमा कलाकार मेनुका प्रधान उत्कृष्ट अभिनेत्रीको अवार्ड उचालिन् । निर्देशक राईले भने उत्कृष्ट फिचर फिल्म निर्देशकको अवार्ड जिते । महोत्सवमा कलाकार दिव्य देवले फिल्म चिसो एस्ट्रेका लागि उत्कृष्ट अभिनेताको अवार्ड पाए । त्यस्तै, उक्त फिल्मबाटै उज्ज्वल बास्ताकोटीले उत्कृष्ट सिनेमेटोग्राफरको अवार्ड पाए । फिल्म संस्कृति विकास गर्ने उद्देश्यसहित सुरु भएको महोत्सवमा १४ विधामा अवार्ड वितरण गरिएको छ । यो वर्षबाट थप गरिएको माउन्ट एभरेस्ट उत्कृष्ट अन्तर्राष्ट्रिय डकुमेन्ट्रीको अवार्ड आउट अफ थीन एर ले उचाल्यो । त्यस्तै गोर्खा गर्ल्स ले उत्कृष्ट राष्ट्रिय डकुमेन्ट्रीको अवार्ड जित्यो । टर्कीको साइलेन्स ट्री ले भने डन किहोटे अवार्ड पायो । नो ग्राउन्ड बिनिथ द फिट ले भने गौतम बुद्ध अवार्ड प्राप्त गर्यो ।बच्चन व्यञ्जनकारले एसेस अफ अस बाट सर्ट फिल्मतर्फ उत्कृष्ट निर्देशकको अवार्ड जिते भने अलसिट ले उत्कृष्ट अन्तर्राष्ट्रिय सर्ट फिल्मको अवार्ड प्राप्त गर्यो । संगीता श्रेष्ठ निर्देशित आइसक्रिम ले उत्कृष्ट राष्ट्रिय सर्ट फिल्म अवार्ड जित्न सफल भयो । हर्ट अफ गोल्ड ले मञ्जुश्री एनिमेटेड सर्ट फिल्मको पुरस्कार जित्यो । सोमबार सम्पन्न पाँचदिने महोत्सवमा ३८ देशका ८९ फिल्म देखाइएको थियो ।"
जनकपुरमा साहित्य महोत्सव,"जनकपुर (कास) मैथिली विकास कोषले जनकपुरमा साहित्य, कला तथा नाट्य महोत्सव२०७८ गर्ने भएको छ । बुधबारदेखि हुने तीनदिने महोत्सवका कार्यक्रम जानकी मन्दिर परिसर र उद्योग वाणिज्य संघको सभाहलमा हुनेछ । महोत्सवमा नेपाल र भारतका सय जनाभन्दा बढी वक्तास्रष्टा सहभागी हुने कोषका अध्यक्ष जीवनाथ चौधरीले बताए । पत्रकार सम्मेलन गर्दै कोषले महोत्सवको तयारी पूरा भएको जनाएको छ । सत्तामा रमाएको विद्रोह, मातृभाषामाथि लगाम, भाषा, भाषिका तथा मैथिली, मैथिली भाषामा वैचारिक चेत तथा नेपाली साहित्यमा वर्णित मिथिलामधेस लगायतका १० शीर्षकमा बहस हुनेछ । महोत्सवको क्रममा हरेक साँझ सांस्कृतिक कार्यक्रमको आयोजना हुने कोषका अध्यक्ष चौधरीले जानकारी दिए ।"
मछिन्द्र फिनिसिङमै कमजोर,"संकटमा दिएको खुसीअहिले श्रीलंका आर्थिक संकटमा छ । यो जितसँगै फुटबलको माध्यमबाट हामीले खुसी दिएका छौं, ब्लु स्टारका मुख्य प्रशिक्षक बान्दारा सामाराकुनले भने, हाम्रा हरेक परिवार आर्थिक संकटबाट गुज्रिइरहेका छन् । २० प्रतिशतभन्दा कमलाई मात्रै समस्या छैन । हाम्रा धेरै खेलाडी पनि संकट छन् ।खेलबारे उनले भने, घरेलु टिमविरुद्ध खेल्न हामीले टेक्निकल र ट्याक्टिकल रूपमा तयारी गरेका थियौं । दोस्रो हाफमा मछिन्द्रले राम्रो खेल्यो । उसको दबाब अपेक्षाकृत नै थियो । पहिलो हाफमा गरेको गोल रक्षा गर्यौं ।"
चर्च ब्वाइज ए डिभिजन लिगमा,"(काठमाडौं)  स्थापनाको लामो समय सी डिभिजन लिग छनोटमै अड्किएको चर्च ब्वाइज युनाइटेडका लागि मंगलबार सुखद रह्यो । वर्ष ०७६ मा त्यही छनोटको उपाधि जितेको चर्च ब्वाइज दुई वर्षको अन्तरमा ए डिभिजन लिगमा पुगेको छ । टोलीले सहिद स्मारक लिग बी डिभिजन एक खेलअगाडि नै जित्ने निश्चित भएको छ । यससँगै ललितपुर बालकुमारीको क्लब ए डिभिजनमा उक्लने पनि औपचारिक पूरा भएको छ । ०६६ सालमा मात्र दर्ता भएको चर्च ब्वाइजले छैटौं प्रयासमा दुई वर्षअगाडि सी डिभिजन छनोट जितेको थियो । त्यसपछि टोलीले ०७७ मा सी डिभिजन र अहिले ०७८ मा बी डिभिजन जितेको छ । यसरी चर्च ब्वाइजले लगातार उपाधि जितेर ए डिभिजनमा उक्लेको ऐतिहासिक कीर्तिमान बनाएको छ । यसअघि मनाङ मर्स्याङ्दी तथा थ्रीस्टार क्लब पनि लगातार लिग जितेर ए डिभिजनमा उक्लेको थियो । अहिले चर्च ब्वाइजले त्यही ऐतिहासिक फड्को समातेको छ । सातदोबाटोस्थित एन्फा कम्प्लेक्समा भएको निर्णायक खेलमा बाँसबारी युवा क्लबलाई ५१ ले हरायो । त्यसमा साइमन लिम्बु एक्लैले चार गोल गरे भने एक गोल आशिष चौधरीको नाममा रह्यो । बाँसबारीका सन्जीव धिमालले एक गोल फर्काए । जितपछि चर्च ब्वाइजको १२ खेलबाट २६ अंक भएको छ । अब टोलीलाई लिगका बाँकी कुनै पनि टिमले उछिन्न सक्नेछैन । चर्च ब्वाइजका अध्यक्ष तथा टिम व्यवस्थापक रुबिन राईले कडा मिहिनेत र संघर्षले नै क्लब ए डिभिजनमा उक्लन सफल रहेको बताए । चर्च ब्वाइज यसपल्ट खेलेका १२ मध्ये ८ खेलमा विजयी रहेको छ । बाँकी २ खेलमा बराबरी र २ मा हार बेहोरेको छ । निर्णायक खेलपछि अध्यक्ष राईले भने, फुटबलमा सपना देख्नुपर्छ र त्यसका लागि कडा मिहिनेत तथा संघर्ष गर्ने हो भने त्यो पूरा हुन्छ । अहिले हामीले यस्तै अनुभव गरेका छौं । टिमका मुख्य प्रशिक्षक कविचन्द्र राईले सबै खेलाडीले कडा मिहिनेत गरेको र टिममा सन्तुलन पनि रहेको हुनाले अहिलेको सफलता सम्भव भएको बताए ।टिमका मुख्य प्रशिक्षक राई रहे पनि पर्दा पछाडिबाट प्रशिक्षणको मूल जिम्मेवारी भने थ्रीस्टारका कप्तान विक्रम लामाले सम्हालेका थिए । नेपाली राष्ट्रिय टिमबाट अहिले बाहिर रहेका विक्रमले चर्च ब्वाइज ए डिभिजनमा उक्लिनु आफ्ना लागि अहिलेसम्मकै खुसीको उपलब्धिमध्ये एक रहेको माने ।उनले भने, यसपल्ट लिगका लागि हामीले पर्याप्त तयारी अवसर पाएको थियौं र टिम पनि लगभग मिलिसकेको थियो । उनी चर्च ब्वाइजको सी डिभिजन छनोटको सफलतादेखि नै क्लबमा आबद्ध छन् । टिमका कप्तान सनम राईले पनि चर्च ब्वाइजलाई ए डिभिजन बढुवा गरेर आफूमाथि सुम्पिएको जिम्मेवारी पूरा गरेको बताए ।नेपाली राष्ट्रिय टिमका खेलाडी सन्जोक राईका दाइ सनमले आफूले यहाँसम्मको यात्रामा निकै कडा संघर्ष गरेको बताउँदै सपना साकार भएको बताए । क्लब अध्यक्ष राईका अनुसार अहिलेको बी डिभिजनका लागि भनेर ४२ लाख रुपैयाँको बजेट बनाएको बताए । तर, उनले अहिले नै ए डिभिजनमा के कस्तो गर्नेबारे कुनै योजना नबनाएको पनि बताए ।"
बाहिरियो एनआरटी,"(इटहरी)  ए डिभिजन टिम एनआरटी सुनसरीमा जारी १२ औं आमन्त्रण कन्ट्रोल इटहरी गोल्डकप फुटबल प्रतियोगिताको क्वाटरफाइनलबाटै बाहिरिएको छ । इटहरी रंगशालामा मंगलबार एनआरटी अन्तिम क्वाटरफाइनलमा मोरङको सगरमाथा फुटबल क्लबसँग ३० गोलले पराजित भएको थियो । एनआरटीविरुद्ध सहज जित निकालेको सगरमाथाले फाइनल पुग्नका लागि बिहीबार दोस्रो सेमिफाइनलमा मनाङ मर्स्याङ्दी क्लबको गर्नेछ । त्यसअघि बुधबार पहिलो सेमिफाइनलमा त्रिभुवन आर्मी क्लब र झापाको रोलिङ क्लबबीच प्रतिस्पर्धा हुनेछ ।इटहरी रंगशालामा मंगलबार तेस्रो मिनेटमै आवास लामिछानेको गोलबाट सगरमाथाले अग्रता थियो । पहिलो हाफमा अग्रता लिएको सगरमाथाले दोस्रो हाफमा दुई गोल थपेको हो । ७० औं मिनेटमा प्रदीप लामाले गोल गरी खेल २० को स्थितिमा पुर्याए । त्यसको चार मिनेटमै पुन आवासले गोल थपेपछि सगरमाथाले फराकिलो जित दर्ता गरायो । म्यान अफ द म्याच दुई गोल गरेका आवास लामिछाने भए । उनले १० हजार रुपैयाँ पुरस्कार पाए । खेलमा पाएको केही राम्रो अवसर सदुपयोग गर्न चुक्दा एनआरटीले हार भोग्नुपर्यो । दोस्रो हाफमा एनआरटीले सगरमाथालाई दबाबमा राखे पनि गोल गर्न चुक्यो । सगरमाथाका प्रशिक्षक युबिन गुरुङले टिमको रणनीतिअनुसार जित निकाल्न सफल भएको बताए । एनआरटी बलियो टिम भएको बताउँदै उनले भने, सुखद नतिजाको अपेक्षा गरेका थिएनौं तर उत्कृष्ट प्रदर्शन गर्ने पक्षमा थियौं । एनआरटीका प्रशिक्षक राजुकाजी शाक्यले टिमले सोचेअनुरुप खेल्न नसकेको बताए ।"
सर्वोच्चद्वारा सिलवालको रिट खारेज,"(काठमाडौं)  राष्ट्रिय खेलकुद परिषद् (राखेप) को सदस्यसचिवबाट सरकारले आफूलाई कानुनविपरीत हटाएको भन्दै रमेशकुमार सिलवालले दायर गरेको रिट सर्वोच्च अदालतले मंगलबार खारेज गरिदिएको छ । न्यायाधीशद्वय अनिलकुमार सिन्हा र कुमार रेग्मीको संयुक्त इजलासले रिट खारेज गर्ने आदेश दिएको हो ।केपी शर्मा ओलीको नेतृत्वमा रहेको सरकार छँदा नियुक्ति पाएका सिलवाललाई शेरबहादुर देउवाको सरकारले कात्तिक १ गते बर्खास्त गरेको थियो । सरकारले सोधेको स्पष्टीकरणको जवाफ चित्तबुझ्दो नभएको भन्दै सिलवाललाई बर्खास्त गरिएको थियो । उनले आफूलाई बर्खास्त गर्ने निर्णयविरुद्ध कात्तिक २८ मा सर्वोच्चमा रिट दायर गरेका थिए । यसैक्रममा सरकारले सिलवाललाई जस्तै गरेर मंसिर १२ मा खुला प्रतिस्पर्धाबाट टंकलाल घिसिङलाई राखेप सदस्यसचिवमा नियुक्त गरेको थियो । तर, मंसिर ३० मा न्यायाधीश हरि फुयालको एकल इजलासले सदस्यसचिव नियुक्ति प्रक्रिया यथास्थितिमै राख्न आदेश जारी गरेपछि राखेपको सर्वोच्च पदमा रहेर घिसिङले काम गर्न पाएका थिएनन् ।सर्वोच्चबाट मुद्दा किनारा नलागेको अवस्थामा युवा तथा खेलकुदमन्त्री महेश्वरजंग गहतराजले राखेपका विभागीय प्रमुख कुलबहादुर थापालाई कार्यबाहक सदस्यसचिवको जिम्मेवारी दिएर परिषद्को दैनिक कार्य सञ्चालन गर्दै आएका थिए । सर्वोच्चले रिट खारेज गरेपछि घिसिङलाई सदस्यसचिवको जिम्मेवारीमा काम गर्न बाटो खुलेको छ ।"
रानीमहलमा बिच भलिबल तयारी,"(पाल्पा)  रानीमहलको काखमा हुने सञ्जय मेमोरियल राष्ट्रिय महिला बिच भलिबल प्रतियोगिताको तयारी पूरा भएको छ । बिहीबार सुरु हुने प्रतियोगितामा सातै प्रदेशसहित ९ टिमले प्रतिस्पर्धा गर्ने मंगलबार तानसेनमा आयोजित पत्रकार सम्मेलनमा जानकारी दिइएको छ । प्रदेश १, मधेस, वाग्मती, गण्डकी, लुम्बिनी, सुदूरपश्चिम र कर्णाली प्रदेशका साथै विभागीय टोलीहरू नेपाल पुलिस र एपीएफ क्लबले बिच भलिबलमा भाग लिने सञ्जय मेमोरियल फाउन्डेसनकी अध्यक्ष तथा नेपाल भलिबल संघकी उपाध्यक्ष निरोज मास्केले बताइन् । प्राविधिक कारणले गर्दा आर्मीले सहभागिता जनाउन नसकेको उनले बताइन् । प्रतियोगिताका लागि रानीमहल परिसरमा कोर्ट तयार भएको छ । पाल्पामा पहिलो पटक हुन लागेको बिच भलिबलको तयारी पूरा भएको छ । रानीमहलको काखमा कोर्ट तयार भएकाले सुन्दर र आकर्षक हुनेछ, उनले भनिन् । प्रतियोगिताका लागि खेलाडीहरू पाल्पा आउनेक्रम सुरु भएको छ । नेपाल पुलिसबाट कमला पुन र मनीषा चौधरीको जोडी हुनेछ । एपीएफबाट रेश्मा भण्डारी र निरुता ठगुन्ना, प्रदेश १ बाट अञ्जना लिम्बु र प्रासी गौतम, मधेस प्रदेशबाट नेहाकुमारी चौधरी र सविनाकुमारी चौधरीको जोडी रहने आयोजकले जनाएको छ । वाग्मती प्रदेशबाट रोजिना कुमाल र मोनिका महतोको जोडीले प्रतिस्पर्धा गर्नेछ । सुदूरपश्चिमबाट भागिरथी जोशी र बबिता बोहराले प्रतिस्पर्धा गर्नेछन् । कर्णाली प्रदेशबाट आहाराकुमारी शाही र हीरा जैसीको जोडी हुनेछ । लुम्बिनी प्रदेशबाट भावना डाँगी र सरस्वती कट्टेल छन् । गण्डकी प्रदेशबाट पवित्रा बीसी र रेविना घर्तीमगर रहेको भलिबल संघका प्रदेश १ महासचिव लेखनाथ पराजुलीले बताए । विजेताले १ लाख तथा उपविजताले ५० हजार रुपैयाँ पुरस्कार पाउनेछन् । खेलाडीलाई आतेजाते खर्च, खानेबस्नेका साथै केही रकमसमेत दिइने आयोजकले जनाएको छ । उत्कृष्ट खेलाडीले ३५ हजार पाउनेछन् ।प्रतियोगिताका लागि अन्तर्राष्ट्रिय भलिबल रेफ्री गौतमप्रसाद लासिवा, एसियन रेफ्री क्यान्डिडेट विजय केसी र विकास गुरुङ आउनेछन् । प्रतियोगिता बिहान ७ देखि बेलुका ५ बजेसम्म लिगकम नकआउटका आधारमा हुनेछ । सम्पूर्ण खेलाडीका लागि २ लाखबराबरको बिमा गरिएको छ ।पाल्पाको ऐतिहासिक स्थानमा राष्ट्रियस्तरको महिला बिच भलिबल हुन लागेको नायक धीरेन शाक्यले बताए । शालिग्राम पाइने नदी कालीगण्डकी र किनारमा रहेको रानीमहलको ऐतिहासिक, सांस्कृतिक एवं पर्यटकीय महत्त्व थप उजागर गर्न प्रतियोगिता आयोजना गरेकामा खुसी लागेको छ, उनले भने । पाल्पा र छिमेकको विकासमा खेल पर्यटनको योगदान पुर्याउने लक्ष्य लिएर यही क्षेत्र छनोट गरेकामा खुसी लागेको सञ्जय स्मृति प्रतिष्ठानका सल्लाहकार अशोकमान महर्जनले बताए । पाल्पा उद्योग वाणिज्य संघका अध्यक्ष राजु महर्जन, प्रतिष्ठानका सल्लाहकार प्रणयजंग राणालगायतले पर्यटन प्रवर्द्धनका लागि रानीमहलमा हुने राष्ट्रिय बिच भलिबल सहयोगी हुने अपेक्षा राखे ।"
एनभीए विजेताको पुरस्कार वृद्धि,"काठमाडौं (कास) एनभीए राष्ट्रिय महिला तथा पुरुष भलिबल लिग च्याम्पियनसिपका लागि राष्ट्रिय वाणिज्य बैंकले प्रायोजनमा निरन्तरता दिने भएको छ । मंगलबार प्रायोजनसम्बन्धी सम्झौतापत्रमा नेपाल भलिबल संघका अध्यक्ष मनोरञ्जन रमण शर्मा र वाणिज्य बैंकका कार्यकारी प्रमुख किरणकुमार श्रेष्ठले हस्ताक्षर गरेका छन् ।यस बैंकले छैटौंपल्ट मुख्य प्रायोजकको रूपमा निरन्तरता दिएको हो । यसपालि १८ लाख रुपैयाँ प्रदान गर्नेछ । २०७९ वैशाख १८ देखि २४ सम्म हुने छैटौं आरबीबीएनभीए राष्ट्रिय महिला तथा पुरुष भलिबल लिगमा पुरुषतर्फ ७ र महिलातर्फ ५ टिमले भाग लिनेछन् । पुरुषतर्फ आर्मी, पुलिस र एपीएफ, हेल्प नेपाल स्पोर्ट्स क्लब, गण्डकी प्रदेश, गलकोट स्पोर्ट्स क्लब र ढोरपाटन स्पोर्टस छन् । महिलातर्फ आर्मी, एपीएफ, पुलिस, न्यु डायमन्ड क्लब र बुटवलको एभरेस्ट भलिबल एकेडेमी छन् । प्रतियोगिता राउन्ड रोबिन लिगका आधारमा खेलाइने र अन्तिम दुईमा रहेका टिमबीच उपाधि प्रतिस्पर्धा गराइने संघका महासचिव जितेन्द्रबहादुर चन्दले जानकारी गराए ।यसपालि संघले पुरस्कार राशिमा वृद्धि गरेको छ । विजेताले ६ लाख, उपविजेताले ३ लाख, तेस्रोले १ लाख ५० हजार र चौथो हुने टिमले ७५ हजार रुपैयाँ प्राप्त गर्नेछन् । दुवैका उत्कृष्ट खेलाडीले ३५३५ हजार र व्यक्तिगत विधातर्फ उत्कृष्टले जनही १५ हजार प्राप्त गर्नेछन् ।"
