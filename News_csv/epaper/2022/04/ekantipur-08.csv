शीर्षक,विवरण
"टेलिकममा भाग, राजदूतमा बन्डा","कूटनीतितर्फ १ घनश्याम भण्डारी बंगलादेश २ सुशीलकुमार लम्साल इजिप्ट ३ भरतकुमार रेग्मी भियना, राष्ट्रसंघीय स्थायी नियोग४ निर्मलराज काफ्ले ब्राजिल५ दुर्गाबहादुर सुवेदी जापान६ तीर्थराज वाग्ले म्यानमार७ हरिश्चन्द्र घिमिरे बहराइन८ डोरनाथ अर्याल ओमन"
बूढीगण्डकी स्वदेशी लगानीबाटै,"पूर्वाधार तथा कार्बन कर र सरकारी स्वामित्वका विभिन्न कम्पनीमार्फत आठ वर्षमा २ खर्ब ७० अर्बदेखि ३ खर्ब ६७ अर्ब रुपैयाँसम्म संकलन गर्न सकिने समितिको प्रतिवेदनमा उल्लेख छ । यस्तै, नेपाल विद्युत् प्राधिकरण, कर्मचारी सञ्चय कोष, नागरिक लगानी कोष, राष्ट्रिय बिमा संस्थान, राष्ट्रिय बिमा कम्पनी, जलविद्युत् लगानी तथा विकास कम्पनी, नेपाल टेलिकम, नेपाली सेना, नेपाल प्रहरीमा रहेको कोषबाट लगानी गर्न सकिने सुझाव उक्त समितिको छ । त्यसबाहेक केही मात्रामा सेयर जारी गरेर सर्वसाधारणबाट उठाउने र बैंक तथा वित्तीय संस्थाबाट समेत लगानी जुटाउन सकिने प्रतिवेदनमा छ । विभिन्न लगानीकर्ताबाट ५३ अर्ब रुपैयाँ स्वपुँजी र १ खर्ब २३ अर्बदेखि १ खर्ब ९५ अर्ब रुपैयाँसम्म ऋण उठाउन सकिने समितिले जनाएको छ । सरकारले पूर्वाधार करबाट करिब ८७ अर्ब रुपैयाँ उठाइसकेको छ । वाग्ले संयोजकत्वको कार्यदलले चार वर्षअघि तयार पारेका आयोजनाको लागत अहिले फरक हुन सक्ने भएकाले लागत अनुमान पुनरावलोकन गरिँदै छ । ऊर्जा, जलस्रोत तथा सिँचाइ मन्त्रालयले लागत अनुमान पुनरावलोकनको जिम्मा विद्युत् प्राधिकरणको सहायक कम्पनी एनईए इन्जिनियरिङ कम्पनी लाई दिएको छ । एनईए इन्जिनियरिङले लागत पुनरावलोकन प्रतिवेदन बुझाउन बाँकी छ । ऊर्जा मन्त्रालयका अनुसार आयोजनामा मुआब्जा वितरण तथा बस्ती स्थानान्तरण र पुनःस्थापनालगायतमा हालसम्म साढे ३५ अर्ब रुपैयाँ खर्च भइसकेको छ । १२ मेगावाट विद्युत् उत्पादन गर्ने भनिएको बूढीगण्डकी आयोजनाका लागि मुआब्जा वितरणबाहेक थप कुनै प्रगति भएको छैन । बूढीगण्डकी आयोजना पटकपटकको राजनीतिक विवाद र सरकारैपिच्छे हुने निर्णयबाट अनिश्चित हुँदै आएको छ । आयोजना कहिले आफैं बनाउने त कहिले बिनाप्रतिस्पर्धा गेजुवालाई दिने निर्णय हुँदै आएका छन् । सरकारले २०६९ मंसिर १८ मा बूढीगण्डकी जलविद्युत् आयोजना विकास समिति (गठन) आदेश, २०६९ जारी गरेर आयोजना विकास समिति गठन गरेको थियो । पछि सरकार आफैंले उक्त समिति भंग गर्यो र २०७४ जेठ २१ मा बूढीगण्डकी निर्माणको जिम्मा गेजुवालाई दिने सम्झौता भयो । इन्जिनियरिङ, खरिद, निर्माण र लगानी (ईपीसीएफ) मोडलमा आयोजना बनाउनका लागि ऊर्जा मन्त्रालय र गेजुवाबीच उक्त सम्झौता भएको थियो । त्यति बेला माओवादी केन्द्रका अध्यक्ष पुष्पकमल दाहाल प्रधानमन्त्री थिए । तत्कालीन व्यवस्थापिका संसद्अन्तर्गतको कृषि तथा जलस्रोत समिति र अर्थ समितिको २०७४ असोज ९ मा बसेको संयुक्त बैठकले प्रतिस्पर्धा गराएर मात्र आयोजनाको ठेक्का लगाउन सरकारलाई निर्देशन दियो । समितिको सोही निर्देशनका आधारमा २०७४ कात्तिक २७ मा बसेको देउवा नेतृत्वको मन्त्रिपरिषद् बैठकले ऊर्जा मन्त्रालय र गेजुवाबीच पाँच महिनाअघि भएको सम्झौता खारेज गर्यो । २०७४ मंसिर ८ गते बसेको मन्त्रिपरिषद् बैठकले इन्जिनियरिङ, प्रोक्युरमेन्ट एन्ड कन्स्ट्रक्सन (ईपीसी) मोडलमा नेपाल विद्युत् प्राधिकरणमार्फत स्वदेशी लगानी तथा प्रविधि प्रयोग गरी विकास गराउने निर्णय गर्यो । तत्कालीन ऊर्जामन्त्री कमल थापाको प्रस्तावमा विद्युत् प्राधिकरणको सहायक कम्पनीका रूपमा विशिष्टीकृत आयोजना कार्यान्वयन इकाई (स्पेसल प्रपस भेहिकल) स्थापना गरी आयोजना अगाडि बढाउन सकिने निर्णय मन्त्रिपरिपद्ले गरेको थियो । बूढीगण्डकी आयोजनाको सम्भाव्यता अध्ययन र विस्तृत डिजाइनका लागि नेपाल विद्युत् प्राधिकरण र फ्रान्सको कम्पनी ट्र्याक्टेबल इन्जिनियरिङबीच २०१२ डिसेम्बर (२०६९ मंसिर) मा सम्झौता भएको थियो । ट्र्याक्टेबल इन्जिनियरिङले सन् २०१५ अक्टोबर (२०७२ असोज) मा बुझाएको प्रतिवेदनमा बूढीगण्डकीको लागत अनुमान २ खर्ब ७० अर्ब रुपैयाँ गरिएको छ । त्यसको दुई वर्षपछि वाग्लेको संयोजकत्वमा गठित उच्चस्तरीय समितिले तयार गरेको प्रतिवेदनमा ट्र्याक्टेबल इन्जिनियरिङले तयार पारेको लागतभन्दा १० प्रतिशत कममा आयोजना बनाउन सकिने उल्लेख छ । स्वदेशी लगानीमै ८ वर्षभित्र आयोजना बनाउन सकिने उक्त समितिको आकलन छ ।"
शंकास्पद रकमबारे अर्थमन्त्रीको दाबी र विभागको भनाइ बाझियो,"त्यसैले उनको खातामा आएको रकम मात्र होइन, उनीसँग जोडिएका सबै खातामा आएको रकम अनुसन्धान भइरहेको छ । बिहीबार प्रकाशित समाचारमा भनिएजस्तै केही रकम भने उनले यसअघि नै निकालिसकेका छन् । शाह र परिवारका नाममा आएको रकम जफत गर्न र उक्त रकम अमेरिकालाई फिर्ता दिन फिनसेनले राष्ट्र बैंकलाई भनेको छ । लगत्तै राष्ट्र बैंकले सम्बन्धित खाता रोक्का गरी अनुसन्धान थालेको थियो । खाता रोक्कापछि छुटाउन अर्थमन्त्री जनार्दन शर्मा आफैं अघि सरेका छन् । सम्पत्ति शुद्धीकरण अनुसन्धान विभाग र राष्ट्र बैंकले अनुसन्धान गरिरहेपछि अर्थमन्त्रीले क्षेत्राधिकार बाहिर गई शाहको पैसा छुटाउन लिखित निर्देशन दिएका हुन् । अर्थमन्त्री शर्माले विभागको विभिन्न पत्रका आधारमा शाहलाई थप दुःख नदिई बैंक खाता फुकुवा गर्नुपर्ने र वैदेशिक लगानी भित्र्याउन सहजीकरण गर्नुपर्ने निष्कर्षसहित शाहको खाता फुकुवा गरिदिन राष्ट्र बैंकलाई अनुरोध गरेको विज्ञप्तिमार्फत जनाएका छन् ।रकमको स्रोतका विषयमा पनि मन्त्री र शाहको भनाइ नै बाझिएका छन् । अर्थमन्त्रीले शाहको खातामा आएको रकम वैदेशिक लगानी भनेका छन् । तर स्वयं शाहले भने कान्तिपुरलाई प्रतिक्रिया दिँदै ट्राभल एजेन्सीका तर्फबाट विदेशी पर्यटकलाई टिकट काटिदिएको र रेमिट्यान्सको रकम ल्याएको दाबी गरेका छन् । महामारीका बेला एकै पटक एउटै ट्राभल एजेन्सीबाट करोडौंको टिकट काटेर अमेरिकाबाट त्यति धेरै पर्यटक आए भन्ने विषयमा पनि अनुसन्धाकर्मीहरूले बुझिरहेका छन् । शाहले टायल र मार्बलको कारोबार गर्दै आएको दाबी गरेका छन् । पहिलो त उनको कुनै पनि कारोबार ठूलो देखिएको छैन, दोस्रो टायल र मार्बलको कारोबार गर्ने भनेको बाहिरबाट आयात गर्ने हो, त्यसका लागि पैसा उता पठाउनुपर्छ, यता कसरी आउँछ ? विभागका एक अधिकारीको प्रश्न छ । अर्थमन्त्रीले दाबी गरे पनि वैदेशिक लगानी सुटुक्क आउँदैन, सरकारका विभिन्न निकायले स्वीकृत गरेपछि मात्र त्यस्तो लगानी आउने प्रक्रिया छ । उद्योग विभाग, उद्योगमन्त्रीले अध्यक्षता गर्ने औद्योगिक तथा लगानी प्रवर्द्धन बोर्ड र प्रधानमन्त्रीले अध्यक्षता गर्ने लगानी बोर्डबाट स्वीकृत परियोजनामा मात्रै विदेशी लगानी ल्याउन पाइन्छ, यसबारे जानकार सरकारी अधिकारी भन्छन्, यी निकायमा शाहको कुनै साइनो नै छैन ।बालुवाटार स्रोतका अनुसार शाहको खाता खुला गरिदिन नसकेपछि अर्थमन्त्री शर्माले प्रधानमन्त्री शेरबहादुर देउवासँग पनि राष्ट्र बैंकप्रति गुनासोसमेत गरेका थिए । यस विषयमा प्रधानमन्त्रीले राष्ट्र बैंकका अधिकारीहरूसँग छलफल गर्नुभएको थियो तर विषय गम्भीर हो भनेपछि उहाँले कुनै निर्देशन दिनुभएन, स्रोतले भन्यो ।उता शाहले आफू १६ वर्षदेखि व्यवसाय गर्दै आएको र वैधानिक स्रोतबाट रकम आएको दाबी गरेका छन् । उनले बिहीबार पत्रकार सम्मेलन गरी होली डे एन्ड ट्राभल्स, देशभर २५ वटा शाखा रहेको पे सेफ रेमिट्यान्स, हार्डवेयर आयातनिर्यात, घरजग्गा क्षेत्रमा काम गरिरहेको बताएका छन् । समाचारमा दुई महिनादेखि रकम रोकिएको भनिएको छ । तर मेरो रकम विगत २ वर्षदेखि रोकिएको हो, शाहले पत्रकार सम्मेलनपछि जारी गरिएको प्रेस विज्ञप्तिमा भनिएको छ, समाचारमा मलाई माओवादी पार्टीका कार्यकर्ता भनिएको छ । तर म हालसम्म कुनै पनि पार्टीको सदस्य नरहेको जानकारी गराउँदछु । पत्रकार सम्मेलन गर्नॅअघि शाह अर्थ मन्त्रालय पुगेका थिए । अर्थ मन्त्रालयले जारी गरेको प्रेस नोटमा समेत शाहको प्रतिक्रिया समावेश छ । न्यायका लागि अर्थमन्त्रीलाई अनुरोध गर्दा अप्ठ्यारो पार्ने गरी यो घटनामा जोडिएकामा दुःख व्यक्त गर्नुभयो, शाहको भनाइ उद्धृत गर्दै अर्थमन्त्रीको प्रेस नोटमा भनिएको छ, मैले दुई वर्षदेखि न्यायका लागि धाइरहेको छु । यस क्रममा अर्थमन्त्रीले प्रचलित कानुनअनुसार गरेको सहयोगप्रति म आभार व्यक्त गर्दै उहाँलाई लगाइएको विभिन्न लाञ्छनाप्रति म खेद व्यक्त गर्दछु ।शाहको रकम शंकास्पद भएकाले खाता रोक्का भए पनि अर्थमन्त्री शर्माको हस्तक्षेपले अनुसन्धान प्रक्रिया भने प्रभावित भएको छ । सम्पत्ति शुद्धीकरण मामिलामा निगरानी राख्ने अमेरिकाको फिनसेनले शाह र परिवारका नाममा आएको रकम जफत गरी फिर्ता पठाउनु भनेर पत्राचार गरेपछि अनुसन्धान भइरहेका बेला अर्थमन्त्रीले खाता खुला गर्नु भनेर लिखित नै निर्देशन दिएपछि आफूहरू चेपुवामा परेको अधिकारीहरूले बताएका छन् । सम्पत्ति शुद्धीकरण अनुसन्धान विभागका पूर्वमहानिर्देशक रूपनारायण भट्टराई पनि राष्ट्र बैंक र विभागलाई अर्थमन्त्रीले निर्देशन दिनु क्षेत्राधिकारभन्दा बाहिरको अभ्यास भएको बताउँछन् । सम्पत्ति शुद्धीकरण अनुसन्धान विभाग र राष्ट्र बैंकको एफआईयूलाई अर्थमन्त्रीले अनुरोध वा पत्राचार गर्न पाइँदैन । वित्तीय विषयमा अर्थ मन्त्रालयले नीतिगत निर्णय मात्रै गर्ने हो, भट्टराई भन्छन्, सम्पत्ति शुद्धीकरण (मनी लाउन्डरिङ) निवारण ऐन, २०६४ अनुसार अनुसन्धान भइरहेका विषयमा त कसैले पनि निर्देशन दिन पाइँदैन, मिल्दैन । भट्टराईका अनुसार यो ऐनले अर्थमन्त्रीलाई चिन्दैन । विभाग र एफआईयू (यी दुवै निकाय) ले कूटनीतिज्ञहरू, राष्ट्रपति, प्रधानन्यायाधीश वा राष्ट्र बैंककै गभर्नर जोसुकैमाथि सूक्ष्म निगरानी राख्ने र अनुसन्धान गर्ने हैसियत राख्छन् । त्यसकारण अनुसन्धानका क्रममा कुनै पनि निकायको निर्देशन मान्न बाध्य हुँदैनन् । मान्नु हँॅदैन । कसैले निर्देशन दियो भने क्षेत्राधिकार बाहिरको कुरा हो, उनले भने । अमेरिकाबाट शाह र उनका परिवारका नाममा ग्लोबल आईएमई, प्राइम, कुमारीलगायत बैंकहरूमा रहेका खातामा रकम आएको हो । नेपाल वा अन्य देशमा भ्रष्टाचार, कर छली वा अन्य गैरकानुनी क्रियाकलापबाट सिर्जना भएको रकम शाहका नामबाट नेपाल आएको हुन सक्ने राष्ट्र बैंकका अधिकारीहरूको अनुमान छ । यो रकमको स्रोतका विषयमा राष्ट्र बैंक तथा सम्पत्ति शुद्धीकरण अनुसन्धान विभाग निष्कर्षमा भने पुगिसकेका छैनन् । उता फिनसेनले अनुसन्धानका लागि त्यहाँ पनि प्रहरीसहित अनुसन्धान युनिटसमेत खडा गरेको नेपाल राष्ट्र बैंकलाई जानकारी गराइसकेको छ ।"
२६ औं पल्ट सगरमाथा चढ्दै,"पोहोर पनि ११ जना शेर्पासहितको टोलीको नेतृत्व गर्दै मैले वैशाख २४ मा बाटो खुलाएको थिएँ, कामीरिताले कान्तिपुरसँग भने, यसपटक पनि एसोसिएसनले मलाई जिम्मा दिएको छ । मौसम अनुकूल भए कामीरिताको टोलीलाई डोरी टाँग्न कम्तीमा एक महिना लाग्नेछ । उनीसँग थप ७ जना रहने छन् । उनीहरूले सगरमाथा र त्यससँगै जोडिएको ल्होत्से हिमालमा पनि बाटो बनाइदिनुपर्ने छ । यसबापत् कामीरिताले ल्होत्से र सगरमाथामा ५० हजार रुपैयाँ पारिश्रमिक पाउनेछन् । यो उनको अतिरिक्त काम हो । कामीरिता हाइअल्टिच्युट गाइड पनि हुन् । उनको आफ्नो कम्पनी भने छैन । बाटो बनाइसकेपछि कामीरिता आरोहण दलका सदस्यलाई गाइड गर्दै हिमालतर्फ उक्लिनेछन् । काठमाडौंको सेभेन समिट ट्रेक्स प्रालिमा आबद्ध उनले एक याममा कम्तीमा २० हजार डलर पारिश्रमिक लिने गरेको बताए । सन् २००९, २०१०, २०१३ र २०१९ मा एकै याममा दुईपटक सगरमाथा आरोहण गरेका कामीरिताले गत वर्ष पनि दुईपटक सगरमाथा आरोहण गर्ने योजना बनाएका थिए । तर परिवारको अनुरोधमा दोस्रो पटकको आरोहण रद्द गरेर काठमाडौं फर्किए । कामीरिताले विश्वकै दोस्रो अग्लो शिखर केटू, चौथो अग्लो ल्होत्से, छैटौं अग्लो चोयु र मनास्लु हिमाल पनि आरोहण गरिसकेका छन् । कामीरितापछि विश्वमै सर्वाधिक सगरमाथा आरोहण गर्ने दोस्रो स्थानमा उनकै जिल्लावासी पादावा शेर्पा छन् । पासाङदावा पनि भनिने उनी २३ पटक सगरमाथाको चुचुरोमा पुगेका छन् ।"
३२ महिनापछि छोटु ठाकुरको हातमा कैंची,"(काठमाडौं)  छोटु ठाकुर करिब तीन वर्षअघिको त्यो समय सम्झिन चाहँदैनन् । नसम्झिएर पनि उनलाई सुख छैन । जब वर्षौं लामो औषधि उपचार र महिनौंको थेरापीपछि पनि पूर्ववत् अवस्थामा नफर्किसकेको हात र बूढीऔंला सम्झिन्छन्, जब भाँचिएका तीन करङ बेलाबखत चस्किएझैं हुन्छ तब उनलाई २०७६ जेठ १२ को घटना सम्झना ताजा भइहाल्छ । त्यो दिन सिंगो काठमाडौं चैनमा थिएन । भयको बाक्लो तुवाँलोले छोपिएजस्तो भएको थियो । सरकारले २०७५ फागुन २८ मा नेत्रविक्रम चन्द नेतृत्वको समूहमाथि प्रतिबन्धको घोषणा गरेको थियो । त्यसलगत्तै सरकारले उक्त समूहका नेताकार्यकर्तामाथि निगरानी बढाउन, सार्वजनिक रूपमा कार्यक्रम गर्न नदिन सुरक्षा निकायलाई परिचालित मात्रै गरेन, देशैभरि पक्राउ र धरपकडलाई पनि तीव्र बनायो । यही पृष्ठभूमिमा आफ्नो शक्ति देखाउन विप्लव समूहले सुकेधारा, अनामनगर र थानकोटमा एकै दिन तीन विस्फोट गराएको थियो । एकपछि अर्को गर्दै भएका विस्फोटमध्ये एउटा जीवलाल भनिने छोटुको सुकेधारास्थित सैलुनभित्र भएको थियो । ५० वर्षीय छोटुले त्यस दिन झन्डै ३ बजे मात्रै खाना खाने फुर्सद पाएका थिए । प्लाईले बारेको सैलुनभित्रको कोठाबाट खाना खाएर बाहिर निस्कँदा कुर्सीमा तीन जना बसिरहेका थिए । लगत्तै ठूलो स्वरमा विस्फोटको आवाज आयो । उनी घटनास्थलमै बेहोस भए । विप्लव समूहका दुई जनाको घटनास्थलमै र अर्का एकको चाबहिलस्थित ओम अस्पतालमा मृत्यु भयो ।महोत्तरी मूल घर भएका छोटुको कोखा, दायाँ खुट्टाको गोलीगाँठो, दायाँ करङ र दायाँ कुहिनोमा गम्भीर चोट लाग्यो । त्यसपछिका चार महिना उनले उपचारका क्रममा ट्रमा सेन्टरमा बिताए । जेनतेन उभिन सक्ने हालतमा जब अस्पतालबाट डिस्चार्ज भए तब उनलाई महानगरीय प्रहरी वृत्त महाराजगन्जले पक्राउ गरेर १४ दिनसम्म थुनामा राख्यो । कपाल काटेर जीवनयापन गरिरहेका मामुली नाई छोटु राज्यको आँखामा गम्भीर अपराधका मतियारजस्ता भए । उनीमाथि महानगरीय प्रहरी कार्यालय रानीपोखरी र महानगरीय प्रहरी वृत्त महाराजगन्जले छोटुमाथि छुट्टाछुट्टै अनुसन्धान गरेका थिए । जिल्ला अदालत काठमाडौंमा उनीविरुद्ध राजद्रोह आरोपमा संगठित आपराधिक समूहमा आबद्ध भई विस्फोटक पदार्थसम्बन्धी कसुरमा मुद्दा चल्यो । तर महिनौं लामो प्रहरी अनुसन्धानले न उनी विप्लव समूहमा आबद्ध भएको पुष्टि गर्यो न त विस्फोटको घटनामै उनको संग्लनता देखायो । अदालतले पनि उनीमाथिको आरोप पुष्टि गरेन ।घटनाको २० महिनापछि २०७७ फागुन २० मा विप्लव समूह सरकारसँग सहमति गरेर मूलधारको राजनीतिमा फर्कियो तर आफ्नै पौरखको भरमा जीवन चलाइरहेका छोटुको जिन्दगी भने तहसनहस भयो । थुनाबाट मुक्त भएपछि उनको बस्ने डेरा पनि थिएन किनकि सैलुनकै एकछेउमा बेरबार पारेर उनी बस्दै आएका थिए । विस्फोटले झन्डै ८ लाख रुपैयाँ लगानीमा बनाएको उनको सैलुन नामोनिसान नरहने गरेर ध्वस्त भएको थियो ।कम्तीमा पनि मासिक २५ देखि ३० हजार रुपैयाँ कमाउने छोटु सडकमा आइपुगे । उनको कुममा डाक्टरहरूले रड राखिदिएका थिए । हात राम्ररी चल्थेन । नियमित औषधिको खर्चको भार त उनीमाथि थपिएको थियो नै, उपचारमा लागेको ५ लाखभन्दा धेरै कर्जा पनि उनको थाप्लोमाथि थियो । उनी कहिले मनकारीको सहयोगमा गाँस जुटाउँथे, कहिले नाई संगठनका पदाधिकारीको सहयोगमा औषधिमूलोको खर्च धान्थे । २ वर्ष ७ महिना त उनले गौशालाको एक सामान्य लजको सामूहिक कोठामा आउनेजाने सयौं सेवाग्राहीसँग बिताए । यसबीचमा उनले भोगेको सास्ती र हैरानीको हिसाब उनी अझै गर्न सक्दैनन् । छोटुले सुनाए, राम्रोसँग सैलुन चलेको थियो । दुईचार पैसाको दुःख थिएन तर विस्फोटपछि भात खान पनि अरूलाई गुहार्नुपर्ने अवस्थामा पुगें ।उनले चिनेजानेका साथीभाइको सैलुनमा काम गर्न खोजे तर बूढीऔंला राम्ररी चल्दैनथ्यो । दाह्री मिलाउने र खौरिनेजस्ता सामान्य काम गरेर हात पर्ने एकाध सय उनलाई छाक टार्न पर्याप्त हुन्थेन । यही बीचमा एक मनकारीले उनलाई नङकट, बाला, औंठीजस्ता सामान दिएर सडकपेटीमा बसेर व्यापार गर्न सहयोग गरे तर प्रत्येक दिनजसो नगर प्रहरीले लखेट्ने गरेपछि उनको व्यापार सपना पनि तुहियो ।बेलाबखत सञ्चारमाध्यममा उनका दुःखबारे समाचार आइरहन्थे । नेपाल नाई ट्रेड युनियनको पहल र छोटु आफैंको कुदाकुदपछि घटनाको डेढ वर्षपछि गृह मन्त्रालयले उनलाई २ लाख ८५ हजार रुपैयाँ क्षतिपूर्ति दियो । त्यो रकम उनले उपचारमा लागेको कर्जा तिर्न खर्च गरे । बचेको केही हजार लिएर उनका छोरा यूएई उडे तर भनेजस्तो काम र तलब नभएपछि उनी एक वर्ष नपुग्दै घर फर्किए ।केही महिनाअघि लजमा बसिरहेका बेला विप्लव समूहका एक जना उनलाई भेटन आए । आफूहरूको क्रान्तिका कारण दुःख पाएको बताए । त्यसपछिका दिनमा विप्लव समूहका ती कार्यकर्ताले तीन पटक गरेर ९९ हजार रुपैयाँ उनलाई थमाइदिए । छोटुले सुनाए, सबै गरेर मेरो १५ लाख रुपैयाँभन्दा धेरै क्षति भयो । शरीर थिलथिलो भयो तर मैले सरकार र विप्लव समूहले दिएको रकमलाई न्याय मान्नुपर्ने भयो ।छोटु हात मात्रै राम्ररी चल्न थाल्नेबित्तिकै फेरि सैलुन खोल्ने ताकमा थिए । आफ्नै कमाइको भरमा बाँच्नुको आनन्द र आत्मविश्वासबारे उनी भलिभाँती जानकार थिए । उनले चिनेजानेका र आफन्त सबैसँग हारगुहार लगाइरहेका थिए । दुई वर्षभन्दा लामो सास्ती र छटपटीपछि केही महिनापहिले उनले मैजुबहालमा १४ हजार रुपैयाँ भाडा तिर्ने गरी खाली सटर भेटे । सबैसँग कर्जा काढेर, साढे तीन लाख खर्चेर सैलुनमा कुर्सी टेबल, ऐना र अन्य सरसामान जोडे । छोटुले सुनाए, विस्फोटपछि मेरो सैलुनको सबै सामान ककसले लगेलगे, न राज्यले त्यसको जतन गरिदियो न अरू कसैले ।अहिलेको नयाँ सैलुनमा छोटुले आफैंले अर्डर दिएर दुईवटा घुम्ने कुर्सी हालेका छन् । एकातिर बडेमानको ऐना राखेका छन् । उनले सुनाए, पहिलेको सैलुनमा त चारवटा ऐना थिए । २७ हजार रुपैयाँ पर्ने लचकदार हाइड्रोलिक कुर्सी थिए । पुरानो सैलुनमा वर्षौंको मिहिनेतले जोडेका प्रत्येक सामानको याद छोटुलाई अहिले पनि आउँछ । उनले सुनाए, प्रत्येक दिनको थोपाथोपा कमाइ जोडेर केही न केही सामान थप्दै गएको छु ।क्रान्ति गरेर दुनियाँ बदल्ने भन्दै हिंसात्मक राजनीतिको बाटोमा हिँडेको शक्तिले राज्यसँग प्रतिशोध लिन भन्दै गरेको विस्फोट छोटुको जिन्दगीमा कसरी आएर बज्रियो भन्ने बुझ्न गरिखाने वर्गका छोटुको जिन्दगी काफी छ । उनको बदलिएको जिन्दगी नै यसको प्रमाण हो । उनलाई क्रान्ति गरेर दुनियाँ बदल्छु भन्नेसँग, दमनकै भरमा विद्रोह नियन्त्रण गर्छु भन्ने राज्यसँग उत्तिकै रोष छ । त्योभन्दा धेरै रिस उनको मनमा आफूले मतदान दिएका माओवादी नेता गिरिराजमणि पोखरेलप्रति छ । उनले भने, विस्फोटको दसौं दिन अस्पतालमा आएर भेटेका थिए । नआत्तिनुस् हामी छौं भनेका थिए तर त्यसपछिका दिन उनी फर्केर आएनन् । म सडकमा भिख मागेर खाने दिन हुँदा पनि उनले सम्झेनन् ।छोटु लय बिथोलिएको दिनबाट बिस्तारै लय भएको पुरानै दैनिकीमा फर्किन संघर्ष गर्दै छन् । सुत्नका लागि सस्तो लज चहार्नुपर्ने उनी हिजोआज सैलुनको सटर तानेर त्यहीभित्रको लामो बेन्चमा सुत्न थालेका छन् । उनीसँग एक मनकारीले दिएको एक थान ग्यास सिलिन्डर छ । ग्यास चुलो किनेका छन् । केही दिनमा भाँडाकुँडा किनेर सैलुनभित्रै पकाएर खाने उनको धोको छ । त्योभन्दा ठूलो कुरा उनलाई कुममा राखिएको रड निकाल्न अस्पतालमा लाग्ने खर्च जुटाउनु छ । उनले सुनाए, मासिक ४ हजार ५ सय रुपैयाँको त दबाई मात्रै खान्छु । खर्चबाट पैसा उब्रियो भने आफैं सामलतामल किनेर पकाएर खान मन छ । सधैं होटलमा खाँदा मेरो स्वास्थ्यलाई पनि त राम्रो गर्दैन ।"
छिमेकी बालकको बन्धक बनाएर हत्या,"सर्लाही (कास) मलंगवा१२ गम्हरियाकी ३० वर्षीया महासुन्दर ठाकुर बिहीबार बिहानदेखि अर्धबेहोस छिन् । होस खुल्नासाथ छोराको नाम लिएर बर्बराउँछिन् । आफन्त र छिमेकी महिलाले उनलाई सम्हाल्दै सान्त्वना दिइरहेका छन् । तर पनि उनको आँखाबाट आँसु रसाउन छाडेको छैन । उनका श्रीमान् दीपेन्द्रसहित परिवारकै अवस्था उस्तै छ । आइतबारदेखि बेपत्ता दीपेन्द्र र महासुन्दरका ८ वर्षीय छोरा मिठु भनिने आकाशको शव छिमेकी जगदीश ठाकुरको सेप्टिक ट्यांकीमा फेला परेपछि परिवार शोकमा विक्षिप्त छ । आइतबार साँझ खाना खाएर बाहिरको दलानमा निस्किएका मिठु त्यसपछि सम्पर्कविहीन अवस्थामा थिए । परिवारले बेपत्ता भएको भन्दै प्रहरीलाई जानकारी गराएका थिए । प्रहरीले शंकाका आधारमा छिमेकी जगदीशलाई नियन्त्रणमा लियो । उनले बालकको हत्या गरेर शौचालयको सेप्टिक ट्यांकीमा लुकाएको बयान दिएपछि प्रहरी टोली बिहानै घटनास्थल पुग्यो । ट्यांकीको ढकन खोल्दा बालकको शव बोरामा बाँधेर राखेको अवस्थामा फेला पर्यो । छोरा बेपत्ताको जानकारी पाएपछि वैदेशिक रोजगारीमा बहराइनमा रहेका दीपेन्द्र दुई दिनअघि मात्र घर फिरेका थिए । उनका दुई छोरा र दुई छोरीमध्ये मिठु जेठा हुन् । वैदेशिक रोजगारीबाट आर्थिक, सामाजिक प्रगति गरेका दीपेन्द्रको परिवार सामान्य र सरल खालको रहेको स्थानीय शिक्षक लक्ष्मीनारायण चौधरीले बताए । उनका अनुसार दीपेन्द्रले पठाएको पैसाले घरघडेरीसहित आर्थिक प्रगति हासिल गरेका थिए । शिक्षक चौधरीले पैसाको लोभमा अथवा आर्थिक प्रगतिको ईर्ष्याले बालकको हत्या भएको हुन सक्ने बताए । दीपेन्द्रका परिवार सामान्य र सरल स्वभावका छन्, कसैसँग रिसइबी भएको थाहा छैन, उनले भने । दीपेन्द्रले भने अज्ञात व्यक्तिको नामबाट मिठुका मामालाई १५ लाख फिरौतीको म्यासेज आएको जानकारी दिए । मेरो परिवारले कहिल्यै कसैको कुभलो चिताएको छैन, मैले वैदेशिक रोजगारीमा गएर आर्थिक प्रगति गरें तर नातामा आफन्त पर्ने मेरो छिमेकीलाई असह्य भयो, गहभरि आँसु पार्दै दीपेन्द्रले भने । हत्यामा संलग्न भएको भन्दै जगदीश ठाकुरसहित परिवारका सात जनालाई नियन्त्रणमा लिएर प्रहरीले अनुसन्धान थालेको छ । ठाकुरका परिवारले बालकलाई बन्धक बनाएर तीन दिनअघि नै घरको माथिल्लो तलाको दक्षिण कोठामा हत्या गरी बोराभित्र राखेर सेप्टिक ट्यांकीमा लुकाएको प्रहरीको भनाइ छ । प्रहरी प्रवक्ता प्रहरी नायब उपरीक्षक माधवप्रसाद बुढाथोकीले परिवारका सबै जना मिलेर हत्या गरेको हुन सक्ने बताउँदै घटनाको थप अनुसन्धान भइरहेको जानकारी दिए ।"
नाबालिग बलात्कारका आरोपितलाई सफाइ,पोखरा (कास) १६ वर्षीया किशोरीलाई बलात्कार र यौन दुर्व्यवहार गरेको आरोप लागेका दुई जनालाई कास्की जिल्ला अदालतले सफाइ दिएको छ । बलात्कारको आरोप लागेका पोखरा नगर विकास समितिका तत्कालीन अध्यक्ष एवं पर्यटन व्यवसायी सुन्दरकुमार श्रेष्ठ र यौन दुर्व्यवहारका आरोपित एनआईसी एसिया बैंक पर्स्याङ शाखाका तत्कालीन प्रबन्धक सुवास सुवेदीलाई जिल्ला न्यायाधीश बाबुराम सुवेदीको इजलासले बुधबार सफाइ दिएको हो । कास्कीका जिल्ला न्यायाधिवक्ता रुद्र सुवेदीले जिल्ला अदालतको फैसलाविरुद्ध उच्च अदालत जाने जनाएका छन् । श्रेष्ठमाथि २०७५ को दसैं अघिदेखि ती किशोरीलाई पटकपटक बलात्कार गरेको आरोप लागेको थियो । श्रेष्ठले आफूलाई जिस्क्याएको र झ्यालबाट पसेर बलात्कार गर्ने गरेको किशोरीले प्रहरीसमक्ष बताएकी थिइन् । श्रेष्ठको होटलसँगैको घरमा ती किशोरी बस्थिन् । श्रेष्ठ भर्याङ राखेर किशोरीको कोठामा गएको पीडितको त्यति बेलाको भनाइ थियो । तर अदालतमा पीडित किशोरीको बयान फेरिएको थियो । प्रहरीका अनुसार कक्षा ८ मा पढ्दै आएकी किशोरी एक दिन स्कुलमा परीक्षा दिएपछि घर फर्किनन् । उनी हराएको सूचना प्रहरीमा पुगेपछि खोजतलास गर्ने क्रममा साथीको घरमा भेटिएकी उनले आफू उक्त घरमा नफर्कने बताएकी थिइन् । प्रहरीले सोधपुछ गरेपछि किशोरीले घटना विवरण सुनाएकी थिइन् ।
मेयरसहित ४ विपक्षीलाई झिकाउन आदेश,"काठमाडौं (कास) सर्वोच्च अदालतको अन्तरिम आदेश अवज्ञा गर्दै काष्ठमण्डप उद्घाटन गरेको भन्दै परेको अवहेलना मुद्दामा विपक्षीलाई झिकाउन बिहीबार आदेश भएको छ । अधिवक्ता सञ्जय अधिकारीलगायतले आइतबार दर्ता गरेको अवहेलना मुद्दामा सर्वोच्चले काठमाडौं महानगर प्रमुख विद्यासुन्दर शाक्य, काष्ठमण्डप पुनर्निर्माण समितिका अध्यक्ष राजेश शाक्य, पुरातत्त्व विभागका महानिर्देशक दामोदर गौतम र हनुमानढोका दरबार हेरचाह अड्डा प्रमुख सन्दीप खनाललाई अदालतमा उपस्थित हुन आदेश दिएको हो ।प्रधानमन्त्री कार्यालय, गृह मन्त्रालय, संस्कृति मन्त्रालय, काठमाडौं२० कार्यालयलाई विपक्षी बनाइएको मुद्दामा न्यायधीश कुमार रेग्मीको इजलासले ४ जनालाई ७ दिनभित्र लिखित जवाफसहित उपस्थित हुन भनेको हो । २०७२ वैशाखको भूकम्पले क्षतिग्रस्त काष्ठमण्डपको पुनर्निर्माणपछि गत सोमबार राष्ट्रपति विद्यादेवी भण्डारीले उद्घाटन गरेकी थिइन् । पुनर्निर्माण समितिले काष्ठमण्डपभित्रका गोरखनाथ र ४ वटा गणेशका प्राचीन मूर्ति हटाएर नयाँ प्रतिस्थापन गरेको थियो । पुनर्निर्माणपछि पूरानो मूर्ति हटाएर नयाँ मूर्ति राखिएको भन्दै अधिवक्ता अधिकारीलगायतले नै गत पुस २८ मा सर्वोच्चमा रिट हालेका थिए । रिटको सुनुवाइ गर्दै सर्वोच्चले मुद्दा किनारा नलागेसम्म नयाँ मूर्ति नराख्न माघ ३ मा अन्तरिम आदेश दिएको थियो ।न्यायाधीश ईश्वर खतिवडाको उक्त आदेशको प्रतिकूल हुनेगरी उद्घाटन गर्न लागेको भन्दै सरोकारवालाबाट विरोध भए पनि राष्ट्रपति भण्डारीले काष्ठमण्डप उद्घाटन गरेकी थिइन् ।"
तालमेलको चर्चाले छायामा चुनावी एजेन्डा,"(चितवन)  आसन्न स्थानीय तह निर्वाचनको चहलपहल क्रमशः सबैतिर बढ्दो छ । हरेक दल आफ्नो पक्षमा माहोल बनाउन झन्डा, ब्यानरसहित घरदैलोमा जुटिसकेका छन् । यसअघि पटकपटक भएका निर्वाचनअघि यी सब दृश्य देखीभोगिसकेका भरतपुर महानगरपालिका१ लायन्स चोकका नेत्रप्रसाद आचार्य हालका जनप्रतिनिधिको मूल्यांकन गर्छन् र भन्छन्, उहाँहरू आफ्नो पदीय भूमिकामा कमजोर देखिनुभयो । राज्यको ऐन, नियम र कानुनमा जनप्रतिनिधिहरू खासै जानकार नभएकोझैं पाएको उनको बुझाइ छ । त्यसैले अब आउने जनप्रतिनिधि समाजमा भिजेको, असल र आवश्यक कानुनको जानकार भए ठीक हुन्छ । यो पार्टी, ऊ पार्टी नभनेर मतदाताले पनि त्यस्ता व्यक्ति चुन्नुपर्छ, उनको जोड छ ।भरतपुर१५ फूलबारीका चन्द्रप्रसाद अधिकारी प्रांगारिक कृषिकर्ममा लागेका व्यक्ति हुन् । आसन्न निर्वाचनलाई मध्यनजर गर्दै उनले अभियान नै चलाएका छन् । प्रत्येक पालिकामा पुगेर दलहरूले बनाउने निर्वाचनलक्षित घोषणापत्रमा प्रांगारिक कृषिलाई प्रवर्द्धन गर्ने योजनाहरू ल्याउन भनेका छौं । घोषणापत्रमा ती कुरा पर्छन् कि नाइँ, हामी हेर्नेछौं, उनले भने । नेपाल कृषक समूह महासंघकी महासचिव रीता बस्ताकोटीको अनुभवमा किसानका लागि स्थानीय तह विगतमा खासै सहयोगी देखिएनन् ।शान्तिमाया चेपाङ विकट लोथर कालिटारकी बासिन्दा हुन् । यो ठाउँ राप्ती नगरपालिका१३ मा पर्छ । नगरभित्रै परे पनि न यहाँ सहज बाटोघाटो छ, न बिजुली नै । यहाँ पिच रोड आउला भनेर त सोचेका थिएनौं तर नगरपालिका भएपछि कम्तीमा अलि राम्रो बाटो बन्ला, बिजुली आउला भन्ने थियो । धूलो उड्ने बाटो त बल्लबल्ल बन्यो तर बिजुली आएन, उनले निराशा पोखिन् । बाटोछेउमा बिजुलीका पोल अलपत्र छन् । गाउँमा बिजुली पुर्याउन सक्नेले नै यो निर्वाचन जित्नुपर्ने उनको भनाइ छ । इच्छाकामना गाउँपालिका७ दाहखानी सिमलधापका दलबहादुर ब्लोन सुकुम्बासीलाई जग्गा दिनेबारेमा ५ वर्षसम्म केही परिणाममुखी काम नभएकामा दुःखी छन् । अब अहिले समय सकिने बेलामा दिने रे भन्ने सुनेको छु । पहिल्यै दिनुपर्थ्यो नि !, उनले भने । पश्चिम चितवनको मेघौली, चितवन निकुञ्जका वन्यजन्तुले दिने हैरानी र राप्ती तथा नारायणी नदी कटानको चपेटामा परेको ठाउँ हो । हाल भरतपुर२७ र २८ मा पर्छ यो ठाउँ । यहाँ जेजस्ता समस्या छन्, त्यसलाई कम गर्न स्थानीय तहले केही काम गर्न सकेको पाइएन । अब त्यस्तो नहोस् । जनावर र बाढीबाट जोगाउने उम्मेदवार उठ्नुपर्छ, स्थानीय हरिचन्द्र महतोले भने ।स्थानीय तह निर्वाचनको मिति नजिकिँदै गर्दा कार्यकाल सकिन लागेका हालका जनप्रतिनिधिले चितवनवासीमा उत्साह जगाएको छनक देखिँदैन । मतदाताका गुनासाहरू प्रशस्तै छन्, आउने जनप्रतिनिधिसँग खासखास अपेक्षा पनि । तर, दलहरूलाई यी कुराहरूले भन्दा आपसी तालमेलको विषयले बढी व्यस्त बनाएको छ । सत्तारूढ गठबन्धनबीच निर्वाचनमा तालमेल हुँदै छ । देशभर तालमेल हुने तय भए पनि भरतपुरको प्रमुखमा गठबन्धनका सहयात्री कांग्रेस र माओवादी केन्द्र दुवैले दाबी गरेका छन् । दुवै दल अडानमा कायम रहँदा यो विषयलाई टुंगोमा पुर्याउन एकल र संयुक्त बैठक दिनहुँजसो बसिरहेको छ । जसले गर्दा चितवनमा आउँदो स्थानीय निर्वाचनमा कुन दलको एजेन्डा के हुन्छ, खासै चर्चामै आएको छैन ।चितवनमा ७ स्थानीय तह छन् । गत स्थानीय निर्वाचनमा ४ नगरमा एमालेले प्रमुख, उपप्रमुख र एक नगरमा उपप्रमुख जितेको थियो । कांग्रेसले एक गाउँपालिकामा प्रमुख, उपप्रमुख हात पारेको थियो । माओवादी केन्द्रले माडीमा प्रमुख र भरतपुरमा कांग्रेससँग तालमेल गरेर प्रमुख पद हत्याएको थियो भने उपप्रमुखमा कांग्रेस विजयी भएको थियो । अहिले एमालेमा फुट आएका कारण कांग्रेस धेरैभन्दा धेरै पालिकामा जित्ने रणनीतिमा छ । यसका लागि तालमेल कायम गर्ने प्रयासमा छ । माओवादी केन्द्र यसअघि जितेको पालिका जोगाउने ध्याउन्नमा छ । तर, भरतपुर प्रमुखमा कांग्रेस र माओवादी दुवैको दाबीले निर्वाचन यात्रा जोखिमरहित बनाउन चुनौती थपिएको छ । एमाले पनि गठबन्धनको रणनीति बुझेर होसियारीका साथ योजना बनाउन तल्लीन छ । गठबन्धनको रणनीति हामीले बुझेका छौं । त्यसैलाई नियालेर तयारीमा जुटेका छौं, एमाले भरतपुर नगर समिति अध्यक्ष शंकर थपलियाले भने । यद्यपि, आफूहरू स्थानीय समस्या पत्ता लगाएर घोषणापत्र लेख्ने कुरामा सचेत रहेको उनको दाबी छ । चितवनमा पूर्वाधार निर्माणमा राम्रा काम भएका छन् । अब रोजगारी सिर्जना गर्ने क्षेत्रहरूमा काम गर्नेछौं । विज्ञहरूलाई राखेर जनताको आवश्यकता बुझेर घोषणापत्र बनाउनेछौं, माओवादी केन्द्रका जिल्ला समन्वय समिति संयोजक रामचन्द्र अधिकारीले भने । स्थानीयको भावना र आवश्यकता बुझ्नेलाई नै उम्मेदवार बनाउने पार्टीको नीति रहेको कांग्रेस चितवनका उपसभापति राजीव न्यौपानेले बताए । अहिले धेरै जनप्रतिनिधि मतदाताप्रति उत्तरदायी देखिएनन्, निर्वाचन जितेपछि लोकसेवाबाट वर्षौंवर्षलाई छनोट भएकोझैं ठाने भन्ने गुनासो नआएको होइन । अब त्यसो हुन दिँदैनौं, उनले भने ।"
चुनावी तालमेलको कसरतमा एमाले,"(काठमाडौं)  प्रमुख प्रतिपक्षी दल एमालेले आसन्न स्थानीय तह निर्वाचनमा तालमेलका लागि कसरत सुरु गरेको छ । ०७४ को विरासत जोगाउँदै पहिलो शक्ति बन्ने महत्त्वाकांक्षी लक्ष्य राखेको एमालेले आगामी निर्वाचनमा पाँचदलीय सत्ता गठबन्धनको सामना गर्दै छ ।केन्द्रीय तहमा कुनै दलसँग गठबन्धन नगर्ने निर्णय गरेको एमालेले कमल थापा नेतृत्वको राप्रपा नेपाल, राजेन्द्र लिङ्देन नेतृत्वको राप्रपा, महन्थ ठाकुर नेतृत्वको लोकतान्त्रिक समाजवादी पार्टी र नेत्रविक्रम चन्द नेतृत्वको नेकपाका नेताहरूसँग सहकार्यका लागि संवाद अगाडि बढाएको हो । पाँच दलविरुद्ध एक्लै प्रतिस्पर्धा गर्ने केन्द्रीय कमिटीको मूल निर्णय भए पनि स्थानीय आवश्यकताका आधारमा तालमेल गर्न सक्ने विकल्प राखेको एमालेले विभिन्न दलसँग संवाद गरिरहेको छ । केही दलका शीर्ष नेतासँग एमाले अध्यक्ष केपी शर्मा ओली आफैंले र केहीसँग उनीनिकट नेताहरूले संवाद गरेका छन् ।ओलीले राप्रपा नेपालका अध्यक्ष कमल थापा र राप्रपाका महामन्त्री धवलशमशेर राणासँग आफैं वार्ता गरेका छन् । नेताहरूका अनुसार एमाले अध्यक्ष ओली र राप्रपा नेपालका अध्यक्ष थापाबीच विभिन्न चरणमा बालकोटमा वार्ता भएका छन् । थापा नेतृत्वको राप्रपा नेपालको बुधबार बसेको केन्द्रीय समिति बैठकले स्थानीय निर्वाचनमा एमालेसँग तालमेललाई प्राथमिकतामा राख्ने र तालमेल भएका स्थानमा साझा चुनाव चिह्न लिएर उठ्नेबारे टुंगो लगाउने जिम्मा पदाधिकारी बैठकलाई दिने औपचारिक निर्णय गरेको छ । उक्त निर्णयपूर्व ओली र थापाबीच भेटवार्ता भएको थियो । राप्रपा नेपालका सहायक महामन्त्री राजाराम बर्तौलाले सहयोग आदानप्रदानका लागि ओली र थापाबीच भेटघाट र सम्पर्क भइरहेको बताए । उनका अनुसार वार्ताका लागि राप्रपा नेपालबाट सुशील श्रेष्ठ र एमालेका तर्फबाट देवेन्द्र दाहाललाई जिम्मा दिइएको छ । पार्टी निर्माणकै क्रममा रहेको हुँदा सम्भवतः धेरै ठाउँमा हाम्रो उम्मेदवारी रहँदैन, केही ठाउँमा उम्मेदवारी दिन्छौं, एमालेको सहयोग लिन्छौं, उनले भने, हाम्रो थोरै मतले पनि उहाँहरू (एमाले) लाई केकति ठाउँमा सघाउ पुग्छ, त्यहाँ गर्ने भन्ने छ । एकदुई दिनमा हाम्रो अवस्थाबारे जिल्लाजिल्लाबाट रिपोर्ट आइसकेपछि एमाले नेताहरूसँग बसेर निष्कर्षमा पुग्छौं ।राप्रपा नेपालका नेताहरू सत्ता गठबन्धन सशक्त भएर अगाडि आइराखेकाले एमालेसँगको सहकार्य अपरिहार्यजस्तो बनेको निष्कर्षमा पुगेका छन् । यो बेला एमालेलाई थोरै सहयोगले पनि अर्थ राख्छ, हामीलाई पनि आवश्यक भएका कारण सहयोग आदानप्रदान गरौं भन्नेमा पुगेका हौं, पहिलादेखि भइरहेको छलफलले अहिले मूर्तरूप लिन लागेको हो, उनले भने ।एमाले अध्यक्ष ओलीले चैत १७ मा नेपालगन्जमा राप्रपा महामन्त्री राणासँग तालमेलबारे छलफल गरेका थिए । छलफलमा उनले दुई पार्टीबीच स्थानीय, प्रदेश र संघीय चुनावमा सहकार्य गरेर जान प्रस्ताव गरेको राणाले बताएका थिए तर एमालेका तर्फबाट यसबारे औपचारिक धारणा सार्वजनिक भएको छैन । तालमेलबारे औपचारिक प्रस्ताव नआएको राप्रपा प्रवक्ता मोहन श्रेष्ठले बताए । महामन्त्री धवलशमशेर राणासँग केपी ओलीले भेट्नुभएको हो तर एमालेका तर्फबाट औपचारिक प्रस्ताव आएको छैन, हामीले पनि पठाएका छैनौं, उनले भने, प्रस्ताव आयो भने हामी छलफल गर्छौं तर अहिले हाम्रै तागतमा उम्मेदवार उठाउने तयारीमा छौं ।एमाले उपाध्यक्ष विष्णु पौडेलले भने दुवै राप्रपासँग चुनाव केन्द्रित छलफल नभएको दाबी गरे । कमल थापा र धवलशमशेर राणासँग अध्यक्षको भेटघाट भएको सत्य हो तर त्यहाँ चुनावी तालमेल वा गठबन्धनका बारेमा एमालेको कुनै सोच, दृष्टिकोण, प्रस्ताव, सहमति केही पनि भएको छैन, पौडेलले भने, उहाँहरूको चाहना होला तर एमालेले कमल थापा र राजेन्द्र लिङ्देन नेतृत्वको कुनै समूहसँग चुनावी तालमेल र गठबन्धन गर्दैन । लोकप्रिय मान्छे छन् र सूर्य चिह्नबाट लड्छन् भने त्यस्तो ठाउँमा हामी सोच्न सक्छौं ।एमाले र राप्रपाबीच २०७४ सालको संघीय निर्वाचनमा झापा जिल्लामा तालमेल भएको थियो । तालमेलकै बलमा ओली अत्यधिक मतले विजयी भएका थिए भने लिङ्देनले पनि चुनाव जितेका थिए । दुई राप्रपाबाहेक एमालेले लोकतान्त्रिक समाजवादी पार्टीका नेताहरूसँग पनि तालमेलका लागि अनौपचारिक छलफल गरेको स्रोत बताउँछ । लोसपा नेता केशव झाले अहिलेसम्म एमालेसँग चुनावी तालमेलको बारेमा औपचारिक छलफल नभएको बताए । चुनावमा एक्लै लड्ने एमालेको निर्णय छ, हामी पनि एक्लै लड्ने गरी तयारी गरिरहेका छौं । अब कुराकानी हुन सक्ला किनभने चुनाव नजिक आयो, झाले भने, कतिपय ठाउँमा तालमेल गर्न नपर्ला । केही ठाउँमा एमालेसँग तालमेल गर्न पनि सक्छन् साथीहरूले किनभने स्थानीय आवश्यकता र अवस्थाअनुसार जोसँग उपयुक्त हुन्छ, तालमेल गर्न सक्नुहुन्छ भनेर अधिकार दिएका छौं । एमाले र नेत्रविक्रम चन्द नेतृत्वका नेकपाका केही नेताहरूबीच पनि अनौपचारिक तहमा वार्ता भइरहेको स्रोत बताउँछ । केन्द्रीय कमिटीमा अल्पमतमा परेपछि चन्दले पार्टीलाई सिधै चुनावमा लैजान सकेका छैनन् तर उनको पार्टीले देशभक्त र राष्ट्रवादी शक्तिसँग स्वतन्त्ररूपमा सहकार्य गर्ने नीति लिएको छ । बिहीबार नेकपाका प्रवक्ता खड्कबहादुर विश्वकर्मा निर्वाचन आयोग पुगेर चुनावी प्रक्रियाबारे जानकारी लिएका छन् । एमालेको केन्द्रीय कमिटी बैठकले गठबन्धन या मोर्चा सामर्थ्यको प्रतीक होइन, कमजोरीको द्योतक हो, बैसाखीको सहारा त्यसलाई मात्र चाहिन्छ, जसका खुट्टा कमजोर छन्, त्यसैले गठबन्धनको यो मनोवैज्ञानिक भ्रम या भयबाट मुक्त हुनु जरुरी छ भन्ने निष्कर्ष निकालेको थियो । शक्ति सन्तुलनको यथार्थ स्थितिको निरन्तर आकलन गर्ने, मूलतः एक्लै विजय हासिल गर्ने तयारीका साथ अगाडि बढ्ने एमालेको नीति छ ।तर, स्थानीय वास्तविकता र आवश्यकताअनुसार तालमेल आवश्यक भएमा सम्बन्धित जिल्ला कमिटीले निर्णय गर्न सक्ने विकल्प खुला छ । यसमा प्रदेश कमिटीको जानकारी र सहमति आवश्यक पर्ने केन्द्रीय कमिटीबाट पारित अध्यक्ष ओलीको प्रतिवेदनमा छ । सत्तापक्षले गठबन्धन बनाए पनि पहिलो पार्टी बन्न सकिने एमालेले निष्कर्ष छ । विभाजन हुँदा गुमेको शक्ति अन्य पार्टीका नेताकार्यकर्ता भित्र्याएर पूरा गर्ने ओलीको रणनीति छ । त्यसैअनुसार उनले अहिले देशव्यापी प्रवेश अभियान चलाएका छन् । ओलीले उच्च मनोबल र एकताका साथ चुनावी तयारीमा होमिन कार्यकर्तालाई निर्देशन पनि दिँदै आएका छन् ।"
अर्थमन्त्रीको अनुचित कदम,"एक व्यापारीका नाममा अमेरिकाबाट शंकास्पद रूपमा आएको करोडौं रकम छुटाउन अर्थमन्त्री जनार्दन शर्मा आफैं अघि सरेर अनुसन्धानरत निकायलाई निर्देशनात्मक पत्र लेख्नु सर्वथा अनुचित छ । मुलुकमा गैरकानुनी तथा स्रोत नखुलेको रकम भित्रिन नदिन भूमिका खेल्नुपर्ने एक जिम्मेवार ओहोदावालाले नै यसरी शंकास्पद रकमलाई प्रश्रय दिनु गैरजिम्मेवारीको पराकाष्ठा हो । एकातिर एक व्यापारीका नाममा आएको उक्त रकम जफत गरी अमेरिका पठाउन त्यहाँको फाइनान्सियल क्राइम इन्फोर्समेन्ट नेटवर्क (फिनसेन) ले राष्ट्र बैंकलाई पत्राचार नै गरेको, अर्कातिर राष्ट्र बैंक र सम्पत्ति शुद्धीकरण अनुसन्धान विभागले पनि त्यसमााथि छानबिन गरिरहेको अवस्थामा अर्थमन्त्रीले बिनबिच्चमा दबाब दिनुलाई कसै गरी जायज मान्न सकिन्न ।एक त, यसबाट अर्थमन्त्रीले आफ्नो क्षेत्राधिकार मिचेको देखिएको छ । स्वायत्त निकाय राष्ट्र बैंक र प्रधानमन्त्री कार्यालयमातहतको अनुसन्धान विभागलाई प्रभावित गर्न अर्थमन्त्रीले पत्र लेखेरै रकम नरोक्नू भन्न कुनै पनि दृष्टिले मिल्दैन । यदि यी निकाय प्रत्यक्ष रूपमै अर्थ मन्त्रालयअन्तर्गत पर्थे भने पनि मन्त्री शर्माले यसो गर्न सुहाउँदैन । अनुसन्धान गरिरहेको निकाय वा अधिकारीलाई अनुसन्धान रोक भनेर निर्देशन दिन कुनै पनि पदमा आसीन व्यक्तिले मिल्दैन । जुनसुकै विषयमुद्दाको अनुसन्धानमा पनि सम्बन्धित टोलीलाई उपल्ला अधिकारी वा राजनीतिक नेतृत्वले दबाब दिनु भनेको अनुसन्धानलाई बिटुल्याउनु तथा तथ्यपरक ढंगले अघि बढ्न नदिनु हो । त्यसैले यस विषयमा पनि मन्त्री शर्माले चासो राख्नुपर्ने कुनै कारण देखिन्न ।राष्ट्र बैंकभित्रको वित्तीय जानकारी एकाइ (एफआईयू) ले गरिरहेको निगरानीका विषयमा त राष्ट्र बैंकको सञ्चालक समितिले समेत केही भन्न पाउँदैन । राष्ट्र बैंककै गभर्नर, डेपुटी गभर्नरहरूको कारोबारसमेत शंकास्पद भएमा अनुसन्धानका लागि सिफारिस गर्नेसम्मको अधिकार राख्ने निकायलाई अर्थमन्त्रीले निर्देशन दिनु त सोझै गैरकानुनी हो । उनले जारी अनुसन्धानलाई प्रभावित पार्ने र रोक्नेसम्मको हर्कत गरेका छन्, जो पदीय मर्यादासुहाउँदो कार्य होइन । एक स्वायत्त निकाय र अर्को प्रधानमन्त्री कार्यालयअन्तर्गतको विभागले अनुसन्धान गरिरहेको विषयमा मन्त्रीले अनावश्यक सरोकार राख्नु नै आफैंमा सन्देहास्पद छ ।दोस्रो, यस प्रकरणले मुलुकको अर्थतन्त्र जोखिमको डिलमा उभिएका बेला अर्थमन्त्रीको प्राथमिकतामा कुन विषय रहेछ भन्ने दृष्टान्तसमेत दिन्छ । अर्थतन्त्रका प्रमुख सूचकांकहरू ओरालो लागेका बेला तिनको सुधारका लागि सरकारले प्रभावकारी योजना अघि सार्नुपर्ने परिस्थिति छ । तर, आयात कडाइ गर्ने निर्णय पनि अर्थ मन्त्रालय, उद्योग वाणिज्य तथा आपूर्ति मन्त्रालय र मन्त्रिपरिषद्ले नगरेर राष्ट्र बैंक स्वयम्ले गरिरहेको अवस्था छ । यसरी अर्थतन्त्र सुधार्ने विभागीय जिम्मेवारी निर्वाह गर्न असफलप्रायः भैरहेका अर्थमन्त्रीले शंकास्पद रकम छुटाउनचाहिँ भूमिका खेल्नु आफैंमा विडम्बनापूर्ण छ । निश्चय पनि, यति बेला देशलाई विदेशी मुद्राको खाँचो छ, तर यसको अर्थ जुनसुकै स्रोतबाट आएको रकम पनि स्विकार्नु हुन्छ भन्ने होइन, र सायद यति सरल तथ्य अर्थमन्त्रीजस्तो जिम्मेवारीमा बसेको व्यक्तिलाई थाहा नहुने पनि होइन । तैपनि उनी यस्तो कार्यका निम्ति किन अग्रसर छन्, आफैंमा खोजीको विषय बनेको छ ।तेस्रो, फिनसेनको आग्रहअनुसार यो रकम उतै फर्काउनेनफर्काउने निर्णय राष्ट्र बैंकले गर्ने हो । तर, अमेरिका सरकारको एउटा आधिकारिक निकायले गरेको पत्राचारलाई कसैको दबाबकै कारण उपेक्षा गरेर अघि बढ्ने र शंकास्पद भनेर औंल्याएको रकमलाई छाडिदिने भूल गर्नु हुँदैन । अमेरिकाबाटै आशंका व्यक्त भैसकेको यो रकमको सम्पूर्ण पाटोबारे सम्बन्धित निकायहरूले प्रभावकारी अनुसन्धान गर्नुपर्छ । रेमिट्यान्सको रकम भन्दै ती व्यापारीका विभिन्न कम्पनी र परिवारका सदस्यहरूका खातामा रकम जम्मा भएको छ । अमेरिका हुँदै आए पनि यो रकमको प्राथमिक स्रोत भने अरू नै देश हुन् । नेपाल वा अन्य देशमा भ्रष्टाचार, कर छली वा अन्य गैरकानुनी क्रियाकलापबाट सृजना भएको रकम कसैका नामबाट नेपाल आएको हुन सक्ने राष्ट्र बैंकको अनुमान छ । त्यसैले यसको स्रोतबारे पनि अनुसन्धान जरुरी छ, जसका लागि फिनसेनसितको उचित सहकार्य आवश्यक छ ।उचित अनुसन्धान नगरी यस्तो रकमलाई त्यसै छाड्ने हो भने नेपाल सम्पत्ति शुद्धीकरणमा अन्तर्राष्ट्रिय जगत्मा कालोसूचीमा पर्ने अवस्था आउन सक्छ । त्यसकारण सम्पत्ति शुद्धीकरणको मामिलामा काम गर्ने फाइनान्सियल एक्सन टास्क फोर्स (एफएटीएफ) र एसियाप्रशान्त क्षेत्र समूह (एपीजी) जस्ता अन्तर्राष्ट्रिय संगठनहरूको सदस्यराष्ट्र नेपालले यस्तो रकम खुला गर्दा निम्तिन सक्ने दुष्परिणाम ख्याल गर्नुपर्छ । यो रकमबारे राष्ट्र बैंकले आँखा चिम्लिएमा सदस्यराष्ट्रबारे उनीहरूले गर्ने मूल्यांकनका क्रममा मुलुक पछाडि पर्ने निश्चितप्रायः छ । स्मरणीय छ, अर्थमन्त्री शर्माले नै गत भदौ २५ मा ल्याएको बजेटसँग अन्तरसम्बन्धित आर्थिक ऐनमा २०८० सम्म लगानी गरेमा आयस्रोत नखोजिने विवादास्पद व्यवस्था गरिएको छ । वित्तीय अनुशासनको पक्षमा खरो उत्रिई औपचारिक अर्थतन्त्रलाई बढावा दिनुपर्ने जिम्मेवारी बोकेका अर्थमन्त्री नै अनौपचारिक कारोबारमाथि पटकपटक उदार देखिएका छन् । यसबाट आर्थिक अनुशासन तथा मुलुकको साखमाथि नै असर पुगेको छ । यसअघि सम्पत्ति शुद्धीकरणको मामिलामा धेरै काम गर्न नसकेका कारण अन्तर्राष्ट्रिय संस्थाहरूको मूल्यांकनमा कमजोर देखिएर नेपाल कालोसूचीमा पर्न मुस्किलले जोगिएको तथ्य यहाँ सम्झनैपर्छ । कथं नेपाल उनीहरूको नकारात्मक सूचीमा पर्यो भने विदेशी सहायता तथा लगानी नआउने, आए पनि कम हुने र वैदेशिक व्यापारमा राष्ट्रिय तथा अन्तर्राष्ट्रिय बैंकहरूबीच कारोबार गर्न असहज भई मुलुकको आर्थिक प्रणालीमा असर पर्ने तत्त्वबोध अर्थमन्त्री मात्र होइन, सम्पत्ति शुद्धीकरणलाई प्रत्यक्ष हेर्ने प्रधानमन्त्री स्वयम्ले पनि गर्नुपर्छ ।विदेशीले के भन्लान् भनेर मात्र होइन, हाम्रो आफ्नै आर्थिक नीति उल्लंघन नगर्न पनि यस किसिमको शंकास्पद रकम त्यत्तिकै खुला गर्नु हुन्न । उसै त, गैरकानुनी सम्पत्तिको शुद्धीकरण रोक्न संस्थागत र कानुनी संयन्त्र तयार भैसक्दा पनि हामीकहाँ कार्यान्वयनको पाटो अति कमजोर छ, यस्ता घटनामा प्रभावकारी अनुसन्धान नगर्ने हो भने त्यो क्रम अझ बढ्छ । सम्पत्ति शुद्धीकरण निवारणका नीतिनियम तथा अन्तर्राष्ट्रिय अभ्यासहरू देखाउँदै सामान्य नागरिकले बैंकमा पैसा राख्दासमेत तीनपुस्ते विवरण लिइने, वैधानिक रूपमा कमाएको रकम बैंकमा बचत गर्न पनि हैरानी बेहोर्नुपर्ने अवस्थामा अमेरिकाबाट शंका व्यक्त गरिएको रकमलाई भने नेपालले त्यसै छाडिदिनु सामान्य विवेकका दृष्टिमा पनि स्वाभाविक हुँदैन । त्यसैले बहुदृष्टिकोणबाट विचार गरी राष्ट्र बैंक र सम्पत्ति शुद्धीकरण अनुसन्धान विभाग यसबारे प्रभावकारी अनुसन्धान अघि बढाएर समुचित निचोडमा पुग्नुपर्छ ।"
आसन्न आर्थिक जोखिम र अगाडिको बाटो,"विदेशी मुद्रा सञ्चिति घटिरहेको बेला गाडी र विलासी वस्तुको आयातका लागि प्रतीतपत्र खोल्न राष्ट्रबैंकले कडा गरेको खबर समयानुकूलको उचित निर्णय हो । नेपाल आयल निगमले गर्ने गरेको आयात लगायत विलासिताका वस्तु, गाडी, डेरीजन्य पदार्थका सामान आयातमा बन्देज लगाउनसमेत सरकारले कदम उठाउन खोजेको छ । विदेशी ऋणको भारी बढ्नुका साथै विदेशी मुद्राको सञ्चिति घट्नुका पछाडि नेपालीको उपभोगवादी जीवन शैली प्रमुख कारण हो । बिदेसिएका लाखौं युवाले आफू भोको रहेर पठाएको रेमिट्यान्सको ठूलो हिस्सा घर घरेडी, मोबाइल गजेट, फेस्नेबल लुगा कपडा खरिदजस्ता अनुत्पादक कार्यमा खर्च हुने गरेको छ, जसले गर्दा आयात बढेको छ सञ्चित विदेशी मुद्रा घटेको छ । यसका कारण जीवन गतिशील बनाउने अति आवश्यक पेट्रोलियम पदार्थसमेत कटौती गर्नुपर्ने अवस्था आइपरेको छ । यस्तै अवस्था आइपरे छिमेकी श्रीलंकाजस्तो आर्थिक दुरवस्थातर्फ नेपाल फस्न सक्ने संकेत देखा पर्दै छन् । अति आवश्यक औषधि आयात गर्नसमेत विदेशी मुद्राको अभाव हुन सक्छ । यस्तो अवस्था आउन नदिन विदेशी वस्तुको उपभोग घटाउन हामी सबै लाग्नुपर्छ । यसको सुरुआत नेतृत्व तहबाट भएमा सबैलाई अनुकरणीय हुनेछ । विदेशी मुद्राको मुख्य स्रोत रेमिट्यान्स हो । हाल रेमिट्यान्स घटिरहेको छ । बिदेसिने नेपालीको संख्या प्रतिदिन बढिरहेको बेला रेमिट्यान्स घट्नुपछाडि, हुन्डीहवालाको हात त छैन ? यसबारे समेत चासो राख्नु जरुरी छ । हुन्डीहवालाबाट प्राप्त हुने रकम हेर्दा बढी देखिए पनि त्यसले राष्ट्रिय आयमा ह्रास ल्याउँछ भनी बैंकिङ प्रणालीबाट मात्र पैसा पठाउन भनी जनचेतनासमेत जगाउन जरुरी छ । स्थानीय निकाय र एनआरएनले यसमा सहयोग गर्न सक्छन् । महेन्द्रसिंह बम, टीकापुर१, कैलालीिििअहिले अर्थतन्त्र निकै कमजारे अवस्थामा आइपुगेको छ । यस्तो परिस्थिति कसरी बन्यो, के कमीकमजोरी भयो भन्ने विषयमा जिम्मेवार निकायले अब निर्मम समीक्षा गर्ने बेला भएको छ । अचानक नै आज यो अवस्था आएको हो र ? अर्थतन्त्रका विभिन्न सूचकको विश्लेषण किन सरकारी ओहोदामा बसेका अधिकारीहरूले समयमै गर्न सकेनन् ? मुलुकको सार्वजनिक ऋण पछिल्लो चार वर्षमा अर्थात् केपी शर्मा ओली सरकारको पालमा झन्डै दोब्बरले बढेको हो । विगतका सरकारले लिएको गलत नीतिको दुष्परिणाम अहिले देखिँदै छ । विलासिताका सामानको आयात रोकेर स्वदेशी उत्पादनलाई प्रोत्साहन गर्नु आवश्यक छ । निर्यातको तुलनामा आयात सयौं गुणा बढी हुँदा सरकारी कोषमा मुद्राको सञ्चय रित्तिँदै गएको हो । बजारमा तरलता अभाव छ, मूल्यवृद्धि आकासिएको छ । केही धनाढ्यहरूको पैसा बैंकिङ प्रणालीभन्दा बाहिर थुप्रिएको हुन सक्ने आशंका गरिएको छ, किन यस्तो भयो भन्नेबारे खोजीनिती गर्नु जरुरी छ । अर्थतन्त्रमा देखिएको मन्दीका कारण बेरोजगारी बढ्दो छ । पेट्रोलियम पदार्थको आयातबाट ठूलो धनराशि बिदेसिरहेकाले यसको विकल्पबारे सोच्न अब धेरै ढिला भसक्यो । जबसम्म पेट्रोलियम पदार्थको उपभोगलाई कम गर्न सकिन्न तबसम्म नेपालको व्यापारघाटा कम हुन सक्दैन । विद्युत् ऊर्जालाई बढीभन्दा बढी प्रयोग गरी पेट्रोलियम पदार्थको आयातलाई कम गर्न सकिन्छ, त्यसका लागि सरकारले छिट्टै नीति बनाई कार्यान्वयनमा ल्याउनुपर्छ । यसरी नै आर्थिक संकट बढ्दै जाने हो भने आसन्न स्थानीय निर्वाचन पनि प्रभावित हुन सक्छ, सरकारले बेलैमा ध्यान पुर्याओस् । दीपक थपलिया, शिवपुरी८, थानापती, नुवाकोटअहिले श्रीलंकाको घटनालाई लिएर नेपालीहरू त्रसित छन् । जानीनजानी केहीले आतंकको वातावरण नै बनाइरहेका छन् । आतंक फैलाउनेहरूले ल अब नेपाल श्रीलंका बन्ने भो, देश डुब्ने भो जस्ता अर्थहीन कुरा गरिरहेका छन् । आर्थिक सूचकांकहरू हेर्दा हामी आत्तिइहाल्ने अवस्था छैन । सतर्कता भने अपनाउनुपर्छ नै । विवेक पुर्याएर काम गर्ने, राम्रो नीति बनाउने, विलासिताका सामानको आयात रोक्ने र उत्पादनमूलक कार्यमा मात्र देशले लगानी गरे न नेपाल श्रीलंका बन्छ न त भेनेजुएला नै । अहिले नेपालसँग सञ्चित अमेरिकी डलरले आगामी ६ महिनाको आयात मज्जाले धान्छ । अनि त्यतिन्जेल विदेशी डलर रित्तिन्छ मात्रै कि भरिन्छ पनि ? आतंकको माहोल फैलाउनेहरूले जवाफ दिनुपर्छ । वर्षा सुरु हुनासाथ नेपालको विद्युत् उत्पादन ह्वात्तै बढ्छ । त्यो बेला नेपालले भारतमा विद्युत् निर्यात गर्नेछ । त्यसबाट अर्बौं पैसा नेपालमा आइपुग्छ । देशका उद्योग पूर्ण क्षमतामा चल्छन् र वस्तुहरू निर्यात हुन्छन् । उता कोरोनाकाल सकिएको हुँदा विदेशी पर्यटकहरू पनि नेपालमा बढ्छन् र विदेशी मुद्रा भित्रिन्छ । यसै गरी वैदेशिक रोजगारीमा जानेको संख्या पनि बढेको छ र डलरको मूल्य पनि, जसबाट हामीकहाँ आउने रेमिट्यान्स बढ्छ नै । यसर्थ आतंकित हुन जरुरी छैन । तथापि वैदेशिक मुद्रा बढ्ने संकेत नआएसम्म केही सतर्कता भने अपनाउनुपर्छ । राष्ट्रबैंकले त्यसतर्फ काम सुरु गरिसकेको छ । तत्काललाई करिब तीन सय वस्तुको आयातमा कडाइ गरेको छ, जुन सही कदम हो । श्रीलंकाले मनपरी ऋण लियो, अनुत्पादक क्षेत्रमा लागनी गर्यो, भ्रष्टाचार व्यापक बढ्यो, जीडीपीको शतप्रतिशतभन्दा बढी वैदैशिक ऋण लियो तर नेपालको अवस्था र स्थिति त्यस्तो छैन । जीडीपीको ४० प्रतिशत जति नेपालको वैदेशिक ऋण छ र ऋणब्याज तिरिरहेको छ । यी सबै तथ्यांक हेर्दा नेपाल श्रीलंका बन्ने कुनै सम्भावना छैन । विश्वमा बढिरहेको महँगी तथा रुसयुक्रेन युद्धको असरले यहाँ पनि महँगी बढ्ने सम्भावना भने छ । नेपालले श्रीलंकाभन्दा पनि भेनेजुएलाबाट पाठ सिक्नुपर्छ । भेनेजुएलामा नेताहरूले भोट बैंक बढाउन राज्य कोषलाई भार पर्ने गरी मनपरी सुविधाको घोषणा गरे, जनतालाई आश्वासन बाँडे, जुन राज्यले थेग्न सकेन र राष्ट्र पूरै असफल भयो । अहिले नेपालका नेताहरू पनि चुनाव जित्न भनी देशले धान्न नसक्ने आश्वासनहरू बाँडिरहेका छन् । भ्युटावरमन्दिरस्वागत गेटमा जथाभावी खर्च गर्ने, पशुपतिको जलहरी बनाउन करोडौं खर्च गर्ने, चितवनमा अयोध्या बनाउने भन्दै राज्य कोषको पैसा खर्च गर्नेजस्ता अनुत्पादक कामले भने नेपालमा खतराको बादल मडारिन थालेको छ । गोपाल देवकोटा, गोकर्णेश्वर८, काठमाडौं सरकारले ढिलै भए पनि अर्थतन्त्र कता जाँदै छ, यसको अवस्था कस्तो छ भनेर राखेको जिज्ञासा, चासो सकारात्मक छ । अरू बेला सधैंभरि सरकारी ढुकुटीबाट मात्र रकम झिक्नुपर्छ भन्ने मान्यताले ग्रसित सरकार र सिंगो प्रशासनको यस्तो जिज्ञासा आउनुले आगामी दिनमा हाम्रो अर्थतन्त्र सुदृढ हुनेमा आमनागरिक निश्चित छन् । पछिल्लो समय सरकारले पेट्रोलियम पदार्थको प्रयोग कम गर्न ल्याएको प्रस्ताव राम्रा छन् । तथापि त्यहाँ सरकारी गाडीको संख्या, तिनले दैनिक रूपमा खाने इन्धन लगायतका विषयमा भने मौनता साधेको पाइयो । यस्ता विषयमा पनि निर्णय आउनुपर्छ । विदेशी मुद्रा बचतका नाममा आमनागरिकले दुःख पाउने वातावरणको सृजना गर्नु हुन्न । अतः सुधारको पहिलो पाइला सरकारी कार्यालयबाटै चाल्नुपर्छ । अहिले स्थानीय तहदेखि राष्ट्रपति भवनसम्म विलासी वस्तुको आयात हुने गर्छ । त्यसैले सरकारी निकायलाई पनि लगाम लगाउने प्रस्ताव सरकारले ल्याउनुपर्छ । ताकि आम नागरिकले यस्तो प्रस्तावको स्वागत गर्न सकून् । रामकृष्ण बराल, जोरपाटी५, काठमाडौं"
अभिभावकको अमिलिएको मन !,"विद्यालयको नयाँ सत्र सुरु हुन केही दिन बाँकी छ । पाठशाला जान उमेर पुग्दै गरेका हजारौं केटाकेटीका आमाबाबु यस बेला अलमलमा छन् । आफ्ना वरपर भएमध्ये कस्तो र कुन विद्यालय पठाउने ? कलिला सन्तानले प्रत्येक दिन घण्टौं बिताउने विद्यालय कति सुरक्षित छ ? मासिक शुल्क तिर्न कति हम्मे पर्छ ? किताब, कापी, शैक्षिक सामग्री, विद्यालय पुर्याउने र घर ल्याइदिने सवारी इत्यादिका लागि अतिरिक्त खर्च कति जुटाउनुपर्छ ? यी सबै जोरजाम गर्न गच्छेले नभ्याए के गर्ने ? समय र स्रोत खन्याएबापत दिइने तालिमको गुणस्तरमा कसरी ढुक्क हुने ?दर्जनौं प्रश्नबारे घोत्लिएर भरपर्दा उपाय सुझिनसक्दै केटाकेटीलाई विद्यालय भर्ना गर्नुपर्ने दिन आइसक्छ । चरम अलमलबीच कुनै एक विद्यालयमा छोराछोरी पठाउन थाल्ने हजारौं अभिभावकमध्ये म पनि एक हुँ । वर्षौंअघि आफू धाएका विद्यालयका अनुभव, वरपर देखिने विद्यालयहरूको हविगत, चिनारुका छोराछोरीले विद्यालयबारे सुनाएका कथा र अखबार एवं पुस्तकबाट हात लागी भएका सूचनाका आधारमा अन्योल सुल्झाउने कोसिस नगरेको होइन । तर, उत्तरभन्दा धेरै सन्देह उत्पन्न भएÙ समाधानभन्दा बेसी जटिलता देखा परे । असल विद्यालय कस्ता हुन्छन् भनेर गम्दै गर्दा एउटा रोचक संस्मरण पुस्तक हात लाग्यो । बंगाली भाषाकी प्रख्यात लेखक महाश्वेता देवीले आवर शान्तिनिकेतन मा हालेका कथाले सोच्न सघाए । बंगालमा कवि रवीन्द्रनाथ ठाकुरले सञ्चालन गरेको शान्तिनिकेतनमा माटामा खेल्दै, दर्जनौं रूखबाट फल टिपेर चपाउँदै, फूलबारीको बास्नामा मग्न हुँदै, लोखर्केसँग आँखा जुधाउँदै, खुला चौरमा बसेर विज्ञान र गणित, भाषा र साहित्य पढेका कथा हालेकी छन् उनले । त्यसो त विषालु सर्पसँगका भयकारी जम्काभेट पनि सुनाएकी छन् । दुनियाँ जटिल छ र जीवनमा अनगिन्ती अप्ठ्यारा आउँछन् भन्ने उनलाई विद्यालयमा बुझाइयो । कुनै एक मसिहाले कतैबाट आएर समस्याहरूका सग्ला उत्तर हात लगाइदिँदैनÙ आफैंले स्वतन्त्रतापूर्वक चिन्तन गरेर, सामूहिक प्रयत्नमा विश्वास गरेर समाज र जीवनका गुत्थी फुकाउनुपर्छ भन्ने चेतना पनि शान्तिनिकेतनले नै दियो । गाउँदै र नाच्दै, हस्तकला र चित्रकारिता सिक्दै, मनग्गे शारीरिक उछलकुद गर्दै आर्जन गरेको शिक्षाले महाश्वेतालाई निर्भीकता, आलोचनात्मक चेतना, भाषाको सीप र सृजनाको सामर्थ्य दियो । उनको दाबी अनुसार, शान्तिनिकेतनकै ज्ञान र अनुभवले उनलाई स्वस्थ पनि बनायो । सोही शिक्षाको जगमा उनले आफ्नो ओजपूर्ण र संघर्षशील जीवन उभ्याइन् । विभेदकारी समाजमा समताको फिलिंगो बाल्ने सुन्दर प्रयत्नमा समर्पित भइन् । शान्तिनिकेतनबारे करिब उस्तै सम्झना सुनाएका छन्, अर्का प्रख्यात विद्वान् अमर्त्य सेनले होम इन द वर्ल्ड शीर्षक आफ्नो आत्मकथामा । शान्तिनिकेतन पक्कै समस्यारहित थिएन, त्यहाँ पढेका सबै महाश्वेता र अमर्त्य सेन बनेनन् नै, तर ठाकुरले सुरु गरेको पाठशालाका यी पुराना विद्यार्थीका सम्झना सुन्दा लाग्छ, शान्तिनिकेतनजस्ता विद्यालयमा सबैको पहुँच पुगोस् । महाश्वेता देवीले सम्झेको विद्यालयीय अनुभव सन् १९३६३८ को हो । तिनताक नेपालमा राणा थिए, भारतमा राज गरिरहेका अंग्रेजका वफादार थिए ती । अंग्रेज उपनिवेशका सकसमा पनि रवीन्द्रनाथ ठाकुरजस्ता स्तरीय बौद्धिक हस्तक्षेप गर्दै समाज रूपान्तरणका निम्ति शिक्षाको उद्यम गर्ने मान्छे हुर्किए । यता भने कोही आम नेपाली रवीन्द्रनाथजस्ता बन्लान् भनेर राणा औधी चनाखा भए, त्यस्ता हरेक सानातिना प्रयत्न बन्द गर्न तिनले आफ्नो सारा सामर्थ्य खन्याए । समयक्रममा भारतबाट अंग्रेज उपनिवेश मक्कियो, गान्धी र नेहरूका हातमा शासन पुग्ने थिति उत्पन्न भयो । यता नेपालमा राणा खुकुलिए, गान्धीले प्रतिपादन गरेको आधारभूत शिक्षा प्रणालीको स्वाङ पार्न सन् १९४७ मा आधार शिक्षा लागू गरे । मार्टिन चौतारीबाट केही महिनाअघि प्रकाशित किताब स्कुल एजुकेसन इन नेपाल ः हिस्ट्री एन्ड पोलिटिक्स अफ गभर्नेन्स एन्ड रिफर्म मा राणाकालीन स्वाङको फेहरिस्त उतारेका छन्, किताबका सम्पादकमध्ये एक अनुसन्धाता लोकरञ्जन पराजुलीले । राणाकाल अन्त हुनु केहीअघि मात्र शासक बनेका किञ्चित् उदारमना मानिने पद्मशमशेरले गान्धी पछ्याउन सुरु गरेका थिए । थोरैतिनो उदारतासमेत घातक हुन्छ भन्ने ठानेका राणाले पद्मलाई सत्ताबाट केही महिनामै धपाए । त्यसो त गान्धीप्रतिपादित आधार शिक्षा लागू गर्ने राणा शासकका दुई मुख्य उद्देश्य थिए भन्ने पराजुलीको निष्कर्ष छ एक, भारतका नयाँ शासकसँगको सम्बन्ध कसिलो बनाउनेÙ दुई, विद्यार्थीलाई आफूप्रति वफादार नागरिक बनाउन प्रयत्न गर्ने । उनी लेख्छन्, गान्धीको बेसिक एजुकेसनको अवधारणा मुक्त मानिस बनाउनमा केन्द्रित थियो भने राणा सोही शिक्षाबाट मस्तिष्क नियन्त्रण गर्न चाहन्थे । यही अन्तरविरोधको चेपमा परेर आधार शिक्षा कतै नपुगी तुहियो । राणापछि आएको प्रजातन्त्र टिक्न पाएन, राजा महेन्द्रमा सोझो शासन गर्ने लालसा बढ्यो । यसैबीच उत्पन्न खुकुलो परिवेशमा समुदाय स्तरमा धमाधम विद्यालय खुले । गाउँका अगुवाले आफ्नै अग्रसरतामा शिक्षक खोजे, ठाउँ जुटाए, काठपात बटुले र विद्यालय निर्माण गरे । मूलतः छोरा पढाउन अग्रसर भए, समय अन्तरालमा छोरीलाई पनि अक्षरसम्म चिनाउनुपर्छ भनेर विद्यालय पठाए । प्रजातन्त्रले धेरै पाइला चाल्न नपाउँदै लागू भएको दरबारनियन्त्रित पञ्चायती व्यवस्थाले विद्यालय धमाधम आफ्नो कब्जामा लियो । समुदायका विद्यालय अब सरकारी बने । मनसुबा उही उदारमना भनिएका राणाकै जस्तो मस्तिष्क नियन्त्रणको थियो । पञ्चायतमा लागू भएको नयाँ शिक्षा र तिनताक निर्माण गरिएका पाठ्यक्रमबारे अनुसन्धान गरेका स्कुल एजुकेसन इन नेपाल का अर्का सम्पादक प्रत्यूष वन्तका अनुसार, राष्ट्र निर्माणमा जनताको कुन पंक्तिलाई सहभागी गराउने र कसलाई नगराउने भन्ने पहिचान गर्दै पञ्चायती सत्ताअनुकूल पाठ्यक्रम र पाठ्यपुस्तकहरू तयार गरिए । आम मानिसलाई स्वतन्त्र बन्न नदिने प्रपञ्च अनुरूप आधुनिक शिक्षा प्रणालीको उपयोग गरेको थियो पञ्चायतले । त्यसरी फैल्याइएको शिक्षाको प्रभावले आजपर्यन्त नेपाली समाजलाई पूर्णतया पञ्चायतमुक्त हुन दिएको छैन । पञ्चायतमा दीक्षित भएकाले सन् १९९० पछिका दशकमा शिक्षाको बन्दोबस्ती गरे । आर्थिक उदारीकरणको प्रभाव त्यसैमा मिसियो । समुदायबाट सरकारी भएको शिक्षा कचल्टिएर समुदायमै फर्केजस्तो गर्यो, साथै एउटा सानो तर प्रभावकारी अंशमा बजारको पकड बलियो बन्यो । एकातिर दलतान्त्रिक शिक्षक युनियन र सञ्चालक समितिजस्ता संयन्त्रका साथै दलतन्त्रकै पकडमा रहने शिक्षा मन्त्रालय लगायत संस्थाको हुकुमत स्थापित भयो, अर्कातिर दोहनकारी दलतन्त्रकै अंगका रूपमा स्थापित बजारको प्रभावले शिक्षाको उदात्त उद्देश्य पूरा हुन दिएन । अनुसन्धाताहरू स्टिफेन कार्नी, मीनबहादुर विष्ट, तेजेन्द्र फेराली, प्रमोद भट्ट र देवेन्द्र उप्रेतीका खोजहरू पढ्दा करिब यही निष्कर्षमा पुगिन्छ । संघीय गणतन्त्र लागू भएपछिका केही वर्ष हेर्दा पनि यसभन्दा फरक निष्कर्ष निकाल्न सकिँदैन । स्थानीय सरकार मातहत पुगेको भनिएको शिक्षा समुदायको भइसकेको छैन । मूलतः दलतन्त्र एवं बजारकै पाटपुर्जाका रूपमा विद्यालयहरू क्रियाशील छन् । अर्थात्, जटिलतम बन्दै गएको दुनियाँमा हेलिन सामर्थ्यवान् स्वतन्त्र मान्छे हुर्काउनुपर्ने गम्भीर दायित्व लिएका अधिकांश शैक्षिक संस्था र सोसँग सम्बन्धित निकायहरू आफैं रुग्ण, अलोकतान्त्रिक र सर्वथा अक्षम छन् । आशाका केही झिल्का देख्दै नदेखिने होइनन्, तर स्कुल एजुकेसन इन नेपाल मा संकलित शोधसामग्री पढेर नेपाली शिक्षाको भविष्य सुखद छ भन्न सकिँदैन । बरु, नेपाली आधुनिक शिक्षाको यो एकसरो इतिहास पढिसक्दा मनमा प्रश्न र सन्देहका आँधी उत्पन्न हुन्छन् । त्यसो भए, के नयाँ जमानाको एउटै पनि नेपाली शान्तिनिकेतन कतै बनेन ? काठमाडौंका नाम चलेका केही ठूला शैक्षिक संस्थाले आफूलाई उम्दा प्रगतिशील शिक्षणशाला भएको दाबी गर्छन् । कतिपयले आफूलाई शान्तिनिकेतनकै उन्नत रूप पनि ठान्दा हुन् । सवाल पहुँचको हो । खास गरी उपल्लो वर्गले, जसले मासिक लाखौंको आम्दानी गर्छ, मात्रै आफ्ना छोराछोरीलाई यस्ता ठूला दाबी गर्ने विद्यालयमा भर्ना गर्न सक्छन् । पुर्ख्यौली सम्पत्तिको भर भएका वा दलालीमार्फत ह्वात्तै नवधनाढ्यमा रूपान्तरण भएका केही सय अभिभावक होलान् जसले यी दुईतीन विद्यालयमा रहेका विद्यार्थीसंख्याको माग पूर्ति गरेका छन् । बडो मुस्किलले आफ्नी छोरी यस्तै एक विद्यालयमा पढाइरहेका अभिभावकले सुनाएका थिए, मासिक शुल्क तिर्नै हम्मे परेका बेला, कहिले छोरीका साथीले सोल्टी होटलमा बर्थडे पार्टी राखिदिन्छन्, कहिले बैंकक टुर लैजानु छ, यति पैसा चाहियो भन्दै स्कुलले चिठी पठाउँछ । साह्रै हैरान भइएको छ । काठमाडौंका गल्लीगल्लीमा खुलेका मझौला स्तरका विद्यालयमा समेत मासिक २५ हजारभन्दा बढी खर्च गर्न सक्नेले मात्रै केटाकेटी पठाउन सक्ने थिति रहेछ । यो सानो रकम होइन । शारीरिक श्रम गर्ने ज्यामीका लागि यो असम्भव हो । बौद्धिक श्रमका आधारमा सरकारी वा निजी संस्थानमा कार्यरत अभिभावकका लागि पनि यो खर्च आधाजति मासिक आम्दानी हो । केटाकेटी पढाउन ऋणभार थप्नुबाहेक अर्को उपाय छैन । चिन्ताको अर्को उत्तिकै पेचिलो पक्ष छ, यति खर्च गरेर ढुक्क हुन सकिएला ? पटक्कै सकिन्न । एकताका नाम चलेका मदन स्मारक र जेपी स्कुलजस्ता सामुदायिक भनिने विद्यालयको हालत यसै अनुमान गर्न सकिन्छ । गुठीजस्ता संयन्त्र अन्तर्गत चलेका विद्यालय धेरै छैनन्Ù जति छन्, तिनका समस्याको चाङ सानो छैन । विद्यालय जान ठिक्क परेका छोराछोरीका जिज्ञासु आँखा हेरेर हरेक नयाँ अभिभावक खुइय्य गर्दै लामो सास फेर्छन् । थिति फेरिने कसरी हो, पत्तो नपाउँदै गल्लीका मुखमा पहेंलो बस आएर हर्न बजाउँछ । बस चढेर केटाकेटी पुग्ने गन्तव्यबारे सबै बेखबर छन् !"
यौनिक तथा लैंगिक अल्पसंख्यकको उम्मेदवारीका जटिलता,"अचेल भिक्षु कश्यप नामले चिनिने सुनीलबाबु पन्त यौनिक तथा लैंगिक अल्पसंख्यक समुदायको प्रतिनिधित्व गर्दै २०६४ सालमा सभासद् भए । त्यसताका आफ्नो पहिचानसहित यौनिक तथा लैंगिक अल्पसंख्यक समुदायका व्यक्तिहरू समाजमा खुल्दै थिए । उनीहरूलाई हेलाभेदभावको सिकार हुनुपर्ने भयानक भय थियो । नीतिनियम तहमा पनि उपस्थित थिएनन् । यही पृष्ठभूमिमा सुनीलबाबु सभासद् हुनु अर्थपूर्ण थियो । उनले केही हदसम्म समुदायका सवालहरूलाई संसद्मा प्रवेश गराए । अहिले संविधानको धारा ४२ सामाजिक न्यायको हकमा यो समुदायले समानुपातिक समावेशी सिद्धान्तका आधारमा राज्यका निकायमा सहभागी हुन पाउने व्यवस्था छ । तर त्यसको कार्यान्वयनका लागि स्पष्ट कानुन, नीति तथा निर्देशिका बन्न सकेको छैन । स्थानीय तहको चुनाव नजिकिँदै गर्दा यस्तै अस्पष्ट कानुनले उनीहरू राजनीतिक अधिकारबाट वञ्चित हुनु नपरोस् भन्नेमा सजग रहनु आवश्यक छ ।पहिलो त, यौनिक तथा लैंगिक अल्पसंख्यक समुदायको उम्मेदवारीको स्थिति कस्तो रहन्छ, अन्योल नै छ । पहिचानसहितको उम्मेदवारी हुनुपर्छ भनेर यो समुदायले माग राखेको निकै भयो । तर, पहिचान खुलाउन कानुनी रूपमै कठिन छ, प्रावधानहरू अस्पष्ट छन् । यही मौका छोपेर राजनीतिक दलहरूले यौनिक तथा लैंगिक अल्पसंख्यक समुदायका व्यक्तिलाई उम्मेदवार बनाउन बेवास्ता गर्दै आएका छन् । पाँच वर्षअघि म्याग्दीको अन्नपूर्ण गाउँपालिकामा नेकपा एमालेबाट बद्री पुन भनेर चिनिने डिलु बुदुजाले प्रमुख या उपप्रमुखमा उम्मेदवारी दिन खोज्दा पाएनन् । उम्मेदवारी फारमको नागरिकता शीर्षकमा लैंगिक पहिचानमा तेस्रोलिंगी लेखिएका कारण अध्यक्ष वा उपाध्यक्ष पदमा उम्मेदवारी दिन नसकिने र उपाध्यक्षमा उम्मेदवारी दिने भए नागरिकतामा महिला लेखेको हुनुपर्ने भनी निर्वाचन अधिकृतले उम्मेदवारी दर्ता गरेनन् । उनले यो समस्यालाई फुकाउन दलका नेतालाई गुहारे । प्रमुख या उपप्रमुख पदमा महिला वा पुरुषले मात्रै उम्मेदवारी दिँदै आएकाले तेस्रोलिंगी लैंगिक पहिचानलाई उम्मेदवारी दिन सिफारिस गर्दा दलभित्र झैझगडा उत्पन्न हुने भन्दै बद्रीलाई चुप बस्न लगाए । उम्मेदवार उठ्न नपाएपछि उनले सर्वोच्च अदालतमा रिट हाले । स्थानीय तह निर्वाचन ऐनमा यो समुदायका लागि छुट्टै आरक्षण व्यवस्था गर्न र निर्वाचनमा सहभागिता सुनिश्चित गराउन परमादेश जारी गर्न उनले माग राखेका थिए । स्थानीय तह निर्वाचन ऐन२०७३ मा अल्पसंख्यकले जातीय, भाषिक र धार्मिक समूहलाई मात्रै समेट्ने हुँदा आरक्षणको माग गर्नुपरेको थियो । ऐनले प्रमुख वा उपप्रमुख पदमा उम्मेदवार बन्न प्रत्यक्ष रूपमा बन्देज भने लगाएको छैन । उम्मेदवारी पेस गर्दा राजनीतिक दलले अध्यक्ष र उपाध्यक्ष, प्रमुख र उपप्रमुख तथा जिल्ला समन्वय समितिका प्रमुख र उपप्रमुखमध्ये पचास प्रतिशत महिला उम्मेदवार हुनुपर्ने भनिएको छ । बाँकी पचास प्रतिशतमा पुरुषलाई नै भन्ने नतोकिएको हुँदा जुनसुकै लैंगिक पहिचान भएका व्यक्तिहरू आउन पाउँछन् भन्ने अर्थ लगाएर सर्वोच्च अदालतले यो समुदायलाई उम्मेदवारी दिन र निर्वाचित हुन वञ्चित गराइएको छैन भन्यो, आरक्षणको परमादेश जारी गर्नुपर्ने कुनै आधार र अवस्था नभएको भन्दै रिट खारेज गर्ने फैसला गरिदियो । २०७५ जेठ २३ मा उक्त फैसला आउँदा निर्वाचन सम्पन्न भै स्थानीय सरकारसमेत गठन भैसकेको थियो । निर्वाचन फेरि आउँदै छ । बाध्यकारी व्यवस्था र स्पष्ट व्याख्या नहुँदा यसपालि पनि यो समुदायले पहिचानसहित सहज रूपमा उम्मेदवारी दिन पाउँछपाउँदैन अन्योल छ । त्यस्तै २०७० सालको दोस्रो संविधानसभा निर्वाचनमा यौनिक तथा लैंगिक अल्पसंख्यकहरूको क्षेत्रमा लामो समय काम गर्दै आएकी भूमिका श्रेष्ठ समानुपातिक सांसदका लागि नेपाली कांग्रेसबाट सिफारिसमा परेकी थिइन् । नागरिकतामा अन्य र नाम कैलाश (पुरुषको झल्काउने खालको) भएकाले यसैलाई प्राविधिक कारण देखाएर कांग्रेसले सिफारिस फिर्ता गरेको थियो । नेपाली समाजमा लैंगिकताको समावेशी चरित्र पुरुष र महिलामा मात्रै सीमित छ । अन्य अथवा तेस्रोलिंगी लैंगिक पहिचान उल्लेख भएको नागरिकता भएकैले दलहरूलाई उनीहरूलाई पन्छाउन सजिलो बहाना मिलेको छ । निर्वाचन ऐनमा स्पष्ट व्यवस्था नहुँदा दलहरूले यौनिक तथा लैंगिक अल्पसंख्यकहरूको उम्मेदवारीलाई बाध्यकारी ठानेनन्, तजबिजमा प्रयोग गर्ने भए ।यो समुदाय राजनीतिक अधिकार मात्र होइन, स्पष्ट कानुनको अभावका कारण राज्यको सेवासुविधा, विवाह, रोजगारीको हकजस्ता सुविधाबाट समेत वञ्चित छ । राजनीतिमा आफ्नो उपस्थिति जनाएरै यौनिक तथा लैंगिक अल्पसंख्यक समुदायका व्यक्तिहरूले आफूअनुकूलका व्यवस्थाहरूको पैरवी गर्न सक्छन् । विडम्बना, यस्तो स्थिति बनिरहेको छैन । सुनीलबाबुपछि नीति निर्माण तहमा अर्को व्यक्ति पुग्न सकेको छैन । अहिले स्थानीय तहमा पनि उनीहरूलाई अघि आउन कठिन भइरहेको छ । यो मामिलामा निर्वाचन ऐनलाई पनि स्पष्ट पार्नुका साथै दलहरूले पनि विधान संशोधन गरेर, यो समुदायलाई समेटेर जानुपर्छ ।"
"जिब्रो भन्छ गुलियोचिल्लो, मुटु भन्छ नाइँ","अहा, रसबरी कस्तो मीठो ! कति रसिलो ! अझै त्यो स्वाद गा छैन । जिब्रो एक्लै बोल्दै थियो । हड्डी नै नभएको ज्यानलाई कहिले तालुमा चिप्काउँदै, कहिले गालामा नचाउँदै, दाँतको कुनाकाप्चा चहार्दै खुसी भइरहेको थियो जिब्रो । अझ त्यो मासुको झोलसँगको भात त ! जत्ति खाए नि नपुग्ने । मासुको स्वाद सम्झँदै ओठ फेरि एक पटक चाट्यो जिब्रोले । त्यो मोरो पेटले ठाउँ छैन भन्यो र पो ! नत्र त अर्को एक थाल खान्थें नि !जिब्रो खुसी भएर बोलेको अलिक मुनि रहेको मुटुले सुन्यो । जिब्रो र मुटुको धनी मनुवा भने बिन्दास घुरिरहेको थियो । टन्न भोज खाएर आएको शरीर, मस्त सुतिराखेको थियो । फोक्सो, मुटुजस्ता अंग सधैंझैं जागै थिए । जिब्रो खुसी हुँदै बरबराइरहेपछि मुटुले झपार्यो, के फतफताइरा नसुती !जिब्रो पनि कड्कियो, तँ सुत् न !तँजस्तो हो, मनुवा सुत्नासाथ आराम पाउने ? म नि निदाएर ढुकढुक गरिनँ भने त यो मनुवा चेट हुन्छ । तँ नि फतफत गर्न पाउँदैनस् । मुटुले सही कुरा बोल्यो ।साँच्ची, तँ सुतिस् भने त हामी सबै सुइँकिन्छौं होला ।रिस अलि थामिएपछि मुटुले जिज्ञासा राख्यो, अघिदेखि के बरबराउँदै थिइस् ?जिब्रोले गमक्क पर्दै भन्यो, हैन, आज यो मनुवा भोजमा गा थियो । स्वादिलो खाना मस्तले खान पाइयो । मैले त बजाएँ, सब थरीका खाना । मासु नै पाँच थरी । त्यो स्वाद सम्झेर बस्या ।स्वादिलो थियो भनेर धेरै खानुपर्छ त ? मुटुले गाली गर्यो ।अनि मीठो भएपछि खानुपरेन त ?तैंले धेरै खाए हामीलाई गाह्रो पर्छ नि !हँ ? के भन्छ यो ? मैले धेरै खाँदा तँलाई किन गाह्रो ? गाह्रो भए पेटलाई हुन्छ नि ! जिब्रोले अनभिज्ञता प्रकट गर्यो ।पेटलाइ त एक्कै छिन हो नि ! पेटबाट तल पुगेपछि यी गुलिया, चिल्ला, मीठामीठा खानेकुरा मसिनो हुँदै आन्द्राबाट सोसिन्छन् । त्यही सोसिएको खानेकुरा नै रक्तनली हुँदै कलेजो र शरीरका सबै भागमा पुग्ने हो । आवश्यकता अनुसार ठिक्क मात्रामा शरीरमा पुगे अमृत, धेरै मात्रामा पुगे त्यही बोसो भई जम्नाले रक्तनली साँघुरिएर विषजस्तै हुने त हो नि ! मुटुले बेलीविस्तार लगायो ।हो र ? जिब्रो छक्क पर्यो ।खानेकुरामा पाइने पोषण तत्त्वहरू प्रोटिन, कार्बोहाइड्रेट, फ्याट (चिल्लो), भिटामिन, मिनरल (खनिज पदार्थ), पानी सबैको मात्रा मिले शरीरलाई राम्रो । आवश्यकताभन्दा धेरै भयो भने नराम्रो । मुटुले भन्यो ।अनि ? जिब्रो चाख मानी सुन्न थाल्यो ।ती पोषण तत्त्वमध्ये धेरैले आवश्यकताभन्दा बेसी खानेचाहिँ कार्बोहाइड्रेट र फ्याट नै हो । त्यहीचाहिँ धेरै भयो भने शरीरलाई खराब हुन्छ ।त्यही कार्ब र फ्याटचाहिँ धेरै किन खान्छन् त ?तँलाई त्यही मन पर्छ ।मतलब ?तँलाई मिठाई, जेरी, रसबरी मन पर्दैन ? मासु मन पर्दैन ? भात, मैदा, आलुको परिकार, गुलियो पेय पदार्थ मन पर्दैन ? घिउ, तेल बेस्सरी हालेर तारेको मन पर्दैन ? बिस्कुट, जंक फुड मन पर्दैन ?त्यही त मीठो हुन्छ !त्यसैमा त धेरै कार्ब र फ्याट हुन्छ नि ! तँ त्यस्तै मीठोमीठो धेरै खान्छस्, सागसब्जी हेर्दैनस् र शरीरलाई रोगको पोको बनाउँछस् ।हो नि । जिब्रोले स्वीकार गर्यो ।त्यहीचाहिँ भएन । मिठाईमा हुने कार्बÙ भात, मैदाबाट बन्ने खानामा हुने कार्बÙ मासुमा हुने चिल्लो र अरू चिल्लोबाट पाइने फ्याटÙ तयारी खाना, जंक फुड, गुलियो पेय पदार्थ आदि जत्ति धेरै खाइन्छ, त्यति धेरै हानि हुन्छ, मुटुले सम्झायो ।अनि मलाई त्यही मीठो लाग्छ, जिब्रो लाचारी प्रकट गर्यो ।तेरै मीठो स्वादको लोभले त सबै बिग्रिरा छ, मुटु कड्कियो ।त्यस्तो खाँदा खराब हुन्छ चाहिँ के त ?केचाहिँ हुन्न भन् न । प्रेसर बढ्दैन कि ? चिनी रोग हुने चान्स बढ्दैन कि ? मुटु रोगको सम्भावना बढ्छ । मृगौला खराब हुन सक्छ । पक्षाघात हुन सक्छ । आँखा खराब हुन सक्छन् । कलेजोलाई असर पर्छ ।हो र ? जिब्रो आत्तियो ।यति मात्र हो र, योसँग सम्बन्धित अरू धेरै रोग नि छन् । हुँदाहुँदा, धेरै खाएर धेरै मोटा भएकाहरूमा बच्चा पेटमा आउन गाह्रो हुनेसम्म पनि हुन सक्छ ।हैट । अब म खान्नँ यस्ता कार्बसार्ब, फ्याटस्याट भा खानेकुरा ।तँलाई खाँदै नखा कल्ले भन्या छ र ? धेरै नखा पो भन्या । भोजभतेरमा धेरै नखा, गुलियो पेय नखा अनि भात, रोटी, मिठाई धेरै नखा पो भन्या त ! तैंले धेरै खान मन नगरे शरीर मोटो हुँदैन, शरीर हल्का हुन्छ, स्वास्थ्य पनि राम्रो हुन्छ ।अब म कार्ब र फ्याट धेरै खान्नँ । गुलियो पेय त पिउँदै पिउँदिनँ । जिब्रोले वाचा गर्यो ।बरु त्यसको सट्टा सागसब्जी, फलफूलमा ध्यान दे ।हुन्छ । म अब सागसब्जीले पहिला सन्तुष्ट हुन्छु । साग, मूला, काँक्रो, गाजर, बन्दालाई प्राथमिकता दिन्छु । भात अथवा रोटी अथवा चिउरा अथवा ब्रेड थोरै मात्र खान्छु । बरु मकै, कोदोको परिकार केही खान्छु । मासु पनि थोरै खान्छु ।त्यसो गरे त हामीलाई नि राम्रो हुन्छ ।स्वाद मलाई नै चाहिने हो । मैले नियन्त्रण गरे त भैहाल्यो नि । रह्यो मनको कुरा, मनलाई म सम्झाइहाल्छु, जिब्रोले भन्यो ।यी दुईका कुरा मृगौलाले सुनिरहेको थियो । जिब्रोको सुध्रिने कुरा सुनेर उसले भन्यो, क्या गज्जबको कुरा ! लौ छिटो व्यवहारमा उतार् ।पेटले दंग पर्दै भन्यो, ल अब मलाई नि राम्रो हुने भो ।आन्द्रा झन् मक्ख पर्यो । सबैभन्दा खुसी त मै हुन्छु होला । हरेक बिहान मलाई सजिलो हुन्छ । एकै छिनमा हल्का हुन पाउँछु ।गिदी र आँखा पनि दंग परे ।सबै खुसी भएको देखेर जिब्रोलाई अचम्म लाग्यो । सोच्यो यिनीहरू सबैलाई दुःख त मैले पो देको रैछु । आफू लोभी बनेर सबैलाई अप्ठ्यारामा पार्दै आएकामा उसलाई सरम पनि लाग्यो । र सबैले सुन्ने गरी घोषणा गर्यो, अबदेखि म धेरै कार्ब र फ्याट भा खानेकुरा खान्नँ । सागसब्जीमा ध्यान दिन्छु । पानी पनि आवश्यक मात्रामा पिउँछु । झट्ट सम्झिएर उसले सोध्यो, चुरोटचैं के गर्नु नि ?सबैले एकस्वरमा गाली गरे, धत्, त्यो नि सोध्ने हो ? छोडिहाल् । फोक्सो आक्रोशित भएर बोल्यो, तेरो त्यही अम्मलले गर्दा म सबै कालो भैसकें । अचेल कस्तो सास फुल्छ ! अझ क्यान्सर होला भन्ने कत्रो पीर छ ! छोडिहाल् ।पक्का छोड्छु, जिब्रोले भन्यो ।यस्तैमा ठूलो भुँडी भएको मनुवा कोल्टे फेर्यो ।िििजिब्रोले स्वादमाथि नियन्त्रण गर्दै गएपछि, उसले प्रण नभुलेपछि ठूलो भुँडी घट्दै गयो । शरीर स्वस्थ भयो । अंगप्रत्यंग स्वास्थ्य झन्झटबाट टाढा हुँदै गए ।"
राष्ट्रसंघीय मानवअधिकार परिषद्बाट रुस निलम्बित,"न्युयोर्क (एजेन्सी) रुस संयुक्त राष्ट्रसंघीय मानवअधिकार परिषद्को सदस्यबाट निलम्बित भएको छ । राष्ट्रसंघीय महासभाको बिहीबार भएको मतदानमा रूसलाई परिषद्को सदस्यबाट हटाउनुपर्ने पक्षमा बहुमत राष्ट्र उभिएका हुन् । युक्रेनमाथि ६ सातादेखि आक्रमण जारी राखेको रुसलाई सदस्यबाट निलम्बन गर्नुपर्ने पक्षमा ९३ राष्ट्रले मत दिएका हुन् । ५८ देश तटस्थ बसे भने २४ देशले प्रस्तावको विपक्षमा मतदान गरेका जनाइएको छ । नेपाल र भारत मतदानमा तटस्थ बसेका छन् । रुसले फेब्रुअरी २४ मा युक्रेनमाथि आक्रमण सुरु गरेपछि राष्ट्रसंघमा भएका मतदानमा नेपाल युक्रेनको पक्षमा उभिँदै आएको थियो । चीनले भने प्रस्तावको विपक्षमा मत दिएको जनाइएको छ ।युक्रेनमा रुसी सेनाले सुनियोजित रूपमा मानवअधिकार उल्लंघन गरेको भन्दै महासभामा मतदान गरिएको हो । यसअघि सन् २०११ मा लिबियालाई मानवअधिकार परिषद्को सदस्यबाट हटाइएको थियो । तत्कालीन नेता गद्दाफीसमर्थित सेनाले मानवअधिकार उल्लंघन गरेको भन्दै लिबियालाई सदस्यबाट हटाइएको थियो । मानवअधिकार परिषद्मा अफ्रिका र एसिया प्रशान्त क्षेत्रबाट १३, ल्याटिन अमेरिका र क्यारेबियन क्षेत्रबाट ८, पश्चिम युरोप र अन्यबाट ७ र पूर्वी युरोपबाट ६ मुलुक गरी ४७ सदस्य छन् । रुसको कार्यकाल सन् २०२३ मै सकिने भए पनि मानवअधिकार परिषद्को सदस्यबाट निलम्बन गरिने प्रक्रिया पश्चिमले रुसलाई एक्लाउने अर्थमा भने महत्त्वपूर्ण मानिन्छ । यसले बलियो राजनीतिक सन्देश दिन सक्ने र रुसले युद्धअपराध गरेको विषयमा पनि छानबिन अगाडि बढ्न सक्ने बताइएको छ ।यसअघि रुसले मानवअधिकार परिषद्को सदस्यबाट हटाउने प्रक्रियाको मतदानमा अनुपस्थित हुने वा पक्षमा मतदान गर्ने कार्यलाई शत्रुतापूर्ण व्यवहार का रूपमा लिने चेतावनी दिएको थियो । साथै त्यस्तो प्रक्रियामा सहभागी हुने मुलुकसँगको द्विपक्षीय सम्बन्धमा समेत नकारात्मक असर पर्ने रुसले चेतावनी दिएको छ ।रुसयुक्रेन युद्धसँग सम्बन्धित विषयमा यसअघि राष्ट्रसंघीय महासभामा रुसविरुद्ध दुईवटा प्रस्ताव पारित भइसकेका छन् । जसमा सहभागी १४१ मध्ये रुसविरुद्ध १४० सदस्यले मत दिएका थिए । पछिल्लो समय रुसले युक्रेनको बुचालगायतका सहरमा सर्वसाधारणमाथि आक्रमण गरेको भन्दै आलोचना भएको छ । रुसले भने सर्वसाधारणलाई आक्रमण नगरिएको बताउँदै आएको छ ।"
पाकिस्तानी संसद् विघटन बदर,"इस्लामाबाद (एजेन्सीहरू)  पाकिस्तानी सर्वोच्च अदालतले प्रधानमन्त्री इमरान खानविरुद्धको अविश्वास प्रस्तावमा मतदान नगराउने उपसभामुख कासिम सुरीको निर्णय बदर गर्दै संसद् (राष्ट्रिय सभा) पुनर्स्थापना गरेको छ । प्रधानन्यायाधीश उमर अता बन्दिअलको अध्यक्षताको पाँच सदस्यीय इजलासले सर्वसम्मत फैसला गर्दै शनिबारका लागि संसद् बैठक बोलाउन सभामुखलाई आदेशसमेत दिएको छ । संसद्मा अविश्वास प्रस्ताव पेस भएको अवस्थामा प्रधानमन्त्रीले राष्ट्रपतिलाई संसद् विघटनका लागि सुझाव दिन नसक्ने अदालतले प्रस्ट पारेको छ । न्यायाधीशहरू इजाजुल अहसन, मजहर अलाम मियान्खेल, मुनिब अख्तर र जमाल खान मन्डोखइल इजलासका सदस्य थिए । प्रधानमन्त्रीविरुद्धको अविश्वास प्रस्तावउपर मतदान नगराउने अप्रिल ३ को उपसभामुखको निर्णय असंवैधानिक रहेको घोषणा गरिन्छ, प्रधानन्यायाधीश बन्दिअलले भने । सरकारले संसद्मा राष्ट्रिय सभाका सदस्यहरूको कुनै पनि सहभागितामाथि अवरोध गर्न नसक्ने पनि फैसलामा उल्लेख गरिएको पास्कितानी सञ्चारमाध्यमहरूले जनाएका छन् । प्रधानमन्त्री इमरान खानविरुद्ध प्रतिपक्षीले ल्याएको अविश्वास प्रस्ताव संवैधानिक प्रावधानविपरीत भएको भन्दै उपसभामुख सुरीले खारेज गरिदिएका थिए । पाकिस्तानी संविधानको धारा ५ मा रहेको हरेक नागरिक राज्यप्रति बफादार हुनुपर्ने प्रावधान उल्लेख गर्दै मतदान संवैधानिक नहुने जनाएका थिए । त्यसलगत्तै प्रधानमन्त्री इमरान खानको सुझावअनुसार राष्ट्रपति आरिफ अल्भीले गत आइतबार संसद् विघटन गरेका थिए । संसद् भंग गर्ने निर्णयप्रति आक्रोशित विपक्षीले प्रधानमन्त्रीविरुद्धको प्रस्तावमा संसद्मा मतदान हुन नदिने उपसभामुखको निर्णय असंवैधानिक भएको दाबीसहित सर्वोच्च अदालत पुगेका थिए । विपक्षीहरू दलहरूले आफूलाई सत्ताबाट हटाउने तयारी थालेपछि प्रधानमन्त्री खानले राष्ट्रपति खानले संसद् विघटनका लागि राष्ट्रपति अल्भीलाई सुझाव दिएका थिए । त्यसलाई सदर गर्दै राष्ट्रपतिको सचिवालयले राष्ट्रिय सभा विघटन गर्ने पाकिस्तानी प्रधानमन्त्रीको सुझाव राष्ट्रपतिले संविधानअनुसार अनुमोदन गरेको, जनाएको थियो । पाकिस्तानी संविधानको धारा ५८ मा प्रधानमन्त्रीको सल्लाहमा राष्ट्रपतिले राष्ट्रिय सभा विघटन गर्ने प्रावधान छ । तर विपक्षी दलले आफूविरुद्ध ल्याएको अविश्वास प्रस्ताव सामना गर्नुको साटो प्रधानमन्त्री खानले संसद् विघटनका लागि सिफारिस गरेका थिए । प्रस्तावउपर संसद्मा मतदान भएको भए प्रधानमन्त्री खानले विश्वासको मत गुमाउने लगभग निश्चित थियो । तर संसद्को बैठकको अध्यक्षता गरेका खानको दलका उपसभामुख सुरीले अविश्वास प्रस्तावविरुद्ध मतदान गराउन अस्वीकार गरेका थिए । सर्वोच्च अदालतको बिहीबारको फैसलाको विपक्षी दलहरूले स्वागत गरेका छन् । निकै कडा सुरक्षाबीच गरिएको फैसलापछि बोल्दै विपक्षी दलका नेता शेहबाज सरिफले अदालतले न्याय दिएको प्रतिक्रिया दिए । निश्चय नै अदालतले जनताको अपेक्षा पूरा गरेको छ, सरिफले पत्रकारहरूसँग भने । प्रधानमन्त्री खानले विपक्षी दलहरूले आफूलाई काम गर्न नदिएका कारण संसद् विघटन गर्नुपरेको बताउँदै आएका थिए । आफूविरुद्ध विपक्षीले ल्याएको अविश्वास प्रस्ताव देशमाथिको धोकाधडी भएको उनको दाबी छ । उनले तीन महिनाभित्र चुनाव गरिने र आफूविरुद्ध विपक्षीले लगाएका आरोप जनताले खारेज गरिदिने बताउने गरेका छन् । सन् २०१८ को अगस्टमा प्रधानमन्त्री बनेका खानलाई अब सत्तामा रहिरहन संसद्का ३४२ मध्ये १७२ सांसदलाई आफ्नो पक्षमा पार्न आवश्यक भएको छ । तर यसअघि सरकारलाई साथ दिएको मुत्ताहिदा कौमी मुभमेन्टपाकिस्तान (एमक्यूएमपी) विपक्षी गठबन्धनमा आवद्ध भएपछि खान नेतृत्वको सरकारसँग १६४ सदस्य मात्र छन् । यस्तो अवस्थामा खान सरकारले संसद्मा विश्वासको मत गुमाउने निश्चितप्रायः छ । विपक्षी गठबन्धनले भने आफ्नो पक्षमा १७५ सांसद रहको बताउँदै आएका छन् । विपक्षी गठबन्धनले पाकिस्तान मुस्लिम लिग (नवाज) का नेता सेहबाज सरिफलाई प्रधानमन्त्री बनाउने यसअघि नै घोषणा गरिसकेका छन् । उनी पूर्वप्रधानमन्त्री नवाज सरिफका भाइ हुन् ।"
तरलता अभाव लम्बिने संकेत,"(काठमाडौं)  आर्थिक वर्ष सकिन ३ महिना मात्रै बाँकी रहँदा पनि वित्तीय प्रणालीले खेप्दै आएको तरलता अभावको अवस्थामा सुधार आएको छैन । आर्थिक वर्षको चौथो त्रैमासमा सरकारी खर्च बढ्ने भएकाले तरलता अभावको समस्या समाधान हुने अपेक्षाविपरीत अवस्था झन् विकराल बन्दै गएको हो । बैंकहरूको औसत कर्जा निक्षेप अनुपात (सीडी) निर्देशित सीमा (९० प्रतिशतभन्दा माथि) भन्दा माथि पुगेको, अन्तरबैंक दर ७ प्रतिशत हाराहारीमा पुगेको, बैंकहरूले राष्ट्र बैंकबाट लिने सापटी सुविधा (स्थायी तरलता सुविधाएसएलएफ र ओभर नाइटरिपो) अचाक्ली बढेकोलगायत कारण तरलता अवस्थामा सुधार नआएको स्पष्ट हुन्छ ।राष्ट्र बैंकका अनुसार बैंक तथा वित्तीय संस्थासँग लामो समयदेखि अधिक तरलता छैन । अनिवार्य नगद मौज्दात कायम गर्नकै लागि बैंक तथा वित्तीय संस्थाले राष्ट्र बैंकबाट दिनहुँ ठूलो परिमाणमा एसएलएफ सुविधा लिइरहेका छन् । बैंकहरूले लिँदै आएको एसएलएफ सुविधा र वित्तीय प्रणालीमा देखिँदै आएको अधिक तरलताको अन्तर धेरै ठूलो छ । यसकारण बैंकिङ प्रणालीमा देखिएको अधिक तरलता राष्ट्र बैंकबाट लिएको सापटीकै उपज रहेको र यथार्थमा अधिक तरलता लामो समयदेखि ऋणात्मक रहेको राष्ट्र बैंकका उच्च अधिकारीहरू नै बताउँछन् । प्रणालीमा ६७ अर्ब रुपैयाँ अधिक तरलता देखिन्छ, सोही अवधिमा बैंक तथा वित्तीय संस्थाले राष्ट्र बैकबाट ५०६० अर्ब रुपैयाँ एसएलएफमार्फत लिएका छन्, राष्ट्र बैंकका एक अधिकारीले भने, यसकारण बैंकिङ प्रणालीमा लामो समयदेखि अधिक तरलताको अवस्था ऋणात्मक छ । लामो समयदेखि वित्तीय प्रणालीमा तरलता दबाबमा रहेको र व्यवस्थापनका लागि राष्ट्र बैंकले निरन्तर तरलता प्रवाह गरिरहेको राष्ट्र बैंकका प्रवक्ता गुणाकर भट्टले जानकारी दिए । तरलता अवस्थालाई राष्ट्र बैंकले दैनिक सूक्ष्म रूपमा हेरिरहेको छ, उनले भने, सोही कारण आवश्यकताअनुसार बजारमा तरलता प्रवाह गर्ने काम भइरहेको छ । राष्ट्र बैंकका अनुसार बुधबारसम्म वित्तीय प्रणालीमा करिब १० अर्ब रुपैयाँ मात्र अधिक तरलता छ ।बैंक तथा वित्तीय संस्थाले बिहीबार मात्रै एलएलएफमार्फत ४८ अर्ब १६ करोड रुपैयाँ अल्पकालीन सापटी लिएको राष्ट्र बैंकले जनाएको छ । मंगलबार मात्र यस्तो सापटी ५६ अर्ब ६५ करोड रुपैयाँ थियो । गत साउनदेखि हालसम्म बैंक तथा वित्तीय संस्थाले एसएलएफमार्फत ५५ खर्ब १० अर्ब रुपैयाँ सापटी लिइसकेका छन् । त्यसमध्ये करिब २ खर्ब १२ अर्ब रुपैयाँ अहिले पनि लगानीमा छ । पछिल्ला हरेक दिनमा यस्तो सापटी लिने क्रम र परिणाम बढ्दो रहेको राष्ट्र बैंककै तथ्यांकले देखाएको छ । सरकारी ऋणपत्र धितोमा बैंक तथा वित्तीय संस्थाले राष्ट्र बैंकबाट लिने अल्पकालीन सापटी नै एसएलएफ हो । सरकारी ऋणपत्रको धितो राखेर यस्तो सापटी लिन पाइन्छ । एसएलएफको परिपक्वको अवधि बढीमा ७ दिनको हुन्छ । बैंकहरूले सरकारी ऋणपत्रमा गरेको लगानीको बढीमा ९० प्रतिशतसम्म एसएलएफ सुविधा लिन सक्छन् ।बैंकहरूले यत्रो सापटी रकम कर्जा दिनभन्दा अनिवार्य नगद मौज्दात (सीआरआर) कायम गर्न, नगद व्यवस्थापन गर्न, सरकारी ऋणपत्रमा लगानी गर्नलगायतमा उपयोग गरेको देखिन्छ । गत पुससम्म बैंक तथा वित्तीय संस्थाहरूको कुल तरल सम्पत्ति कुल निक्षेपसँगको अनुपात २३ प्रतिशत थियो । खुद तरल सम्पत्ति निकाल्दा आगामी ९० दिनभित्र चुक्ता गर्नुपर्ने दायित्व कुल तरल सम्पत्तिबाट घटाउनुपर्ने हुनाले यदाकदा राष्ट्र बैंकले तोकेको खुद तरल सम्पत्तिमा जम्मा निक्षेपको अनुपात २० प्रतिशतभन्दा कम रहेको हुन सक्ने जानकारहरू बताउँछन् । तोकिएको २० प्रतिशतभन्दा कम खुद सम्पत्ति र निक्षेपबीचको अनुपात बराबर भएमा पुँजी पर्याप्तता निकाल्दा अतिरिक्त जोखिम भार दिनुपर्ने व्यवस्था छ । बैंक तथा वित्तीय संस्थाले फागुन मसान्तसम्म करिब साढे ७ खर्ब रुपैयाँ सरकारी ऋणपत्रमा लगानी गरेका छन् । त्यसको ९० प्रतिशतसम्म उनीहरूले राष्ट्र बैंकबाट सापटी लिन सक्छन् ।वित्तीय प्रणालीमा निक्षेप आउने क्रममा भने सुधार भएको देखिँदैन । यसअनुसार गत साता वाणिज्य बैंकहरूमा एक अर्ब रुपैयाँ मात्र निक्षेप संकलन भएको छ । यो साप्ताहिक रूपमा औसत निक्षेप संकलनभन्दा धेरै कम हो । रेमिट्यान्स र सरकारी खर्च बढ्न नसकेकाले निक्षेपमा सुधार हुन नसकेको बैंकरहरूले बताउँदै आएका छन् । राष्ट्र बैंकका अनुसार गत शुक्रबारसम्म वाणिज्य बैंकहरूको कुल निक्षेप ४३ खर्ब ३१ अर्ब रुपैयाँ पुगेको छ । अघिल्लो शुक्रबारसम्म यस्तो निक्षेप ४३ खर्ब ३० अर्ब रुपैयाँ थियो । निक्षेप संकलनमा सुस्तता आए पनि गत साता वाणिज्य बैंकहरूले थप ५ अर्ब रुपैयाँ कर्जा प्रवाह गरेका छन् । जसअनुसार गत शुक्रबारसम्म वाणिज्य बैंकहरूको कुल कर्जा प्रवाह ४१ खर्ब ७५ अर्ब रुपैयाँ रहेको छ । अघिल्लो शुक्रबार यस्तो कर्जा प्रवाह ४१ खर्ब ७० अर्ब रुपैयाँ थियो । दीर्घकालीन स्रोतका रूपमा रहेको निक्षेप बढ्न नसकेको (प्रायः महिनामा घटिरहेको), सरकारी खर्च नभएको, रेमिट्यान्समा सुधार नभएको, शोधनान्तर घाटा अकासिएको लगायत कारण लामो समयदेखिको तरलता समस्या अझै केही महिना कायम रहने विज्ञहरूको आकलन छ । विद्यमान समस्या समाधानका लागि राज्य स्तरबाटै विशेष नीतिगत व्यवस्था नभए आउँदा महिनामा अवस्था झन् जटिल हुन सक्नेसमेत उनीहरूको चेतावनी छ ।चालु आर्थिक वर्षमा राष्ट्र बैंकले तय गरेको १९ प्रतिशत कर्जा विस्तारको वार्षिक लक्ष्य पूरा गर्न पनि बैंकहरूसँग पैसा नभएको बैंकर्स संघले जनाएको छ । गत पुससम्म करिब साढे १२ प्रतिशत कर्जा विस्तार भएको छ । बाँकी महिनामा थप करिब ७ प्रतिशतको कर्जा विस्तार गर्नुपर्नेछ । यसका लागि करिब साढे ३ अर्बदेखि ४ खर्ब रुपैयाँ आवश्यक देखिन्छ । तत्कालको अवस्थामा त्यो रकम बैंकहरूसँग नभएको बैंकर्स संघका अध्यक्ष अनिलकुमार उपाध्याय बताउँछन् । यसकारण उक्त कर्जा विस्तारका लागि दिगो स्रोतको व्यवस्था गर्नुपर्ने उनको भनाइ छ । हाल बैंकहरूले यसअघि नै स्वीकृत कर्जा, बाध्यकारी व्यवस्था, अत्यावश्यक क्षेत्रलगायतमा सानो परिणाममा कर्जा प्रवाह गरेका छन्, उनले भने, अहिले ठूलो परिमाणमा कर्जा दिन सक्ने अवस्थै छैन ।वित्तीय प्रणालीमा २०७८ वैशाखदेखि नै तरलता समस्या देखिएको हो । त्यतिबेला सरकारले आन्तरिक ऋण संकलन गरेको थियो । गत आर्थिक वर्षको अन्त्यमा (गत असारमा) वित्तीय प्रणालीमा पैसा आउने अनुमानका आधारमा बैंक तथा वित्तीय संस्थाले सरकारी ऋणपत्रमा लगानी गरेका थिए । त्यसपछि प्रणालीमा तरलता अभाव हुन थालेको थियो । गत असारपछि प्रणालीमा केही तरलता थपियो । तर, कोरोना संक्रमण मत्थर हुँदै गएपछि अर्थतन्त्रको सुधार यति तीव्र गतिमा भयो, जसकारण कर्जाको माग उच्च बन्यो । वित्तीय प्रणालीमा रहेको तरलताले त्यतिबेला बजारको कर्जा मागलाई धान्नै सकेन । यसरी कर्जा र निक्षेपबीच सन्तुलन नमिलेपछि बजारमा तरलता अभाव भएको हो । त्यसयताका सबै महिनामा तरलता अभाव छ । अर्थतन्त्रको विद्यमान समस्याको प्रमुख कारण शोधनान्तर घाटा रहेकाले त्यसमा सुधार गरेर वित्तीय प्रणालीमा रहेको तरलता समस्यामा पनि सुधार गर्न सकिने विज्ञहरू सुझाउँछन् ।"
एक हजारभन्दा बढी खानेपानी योजना अलपत्र,"त्यही रकम पनि अहिलेसम्म आएको छैन । हामीले माग गरेअनुसार रकम नै आएन र स्रोत सुनिश्चित पनि गरिएन, उनले भने, त्यसैले यस वर्ष कुनै पनि योजना सम्पन्न हुन नसक्ने अवस्थामा छन् । केही योजना सम्पन्न गर्न सक्ने अवस्थामा रहे पनि रकम अभावकै कारण अलपत्र परेको धितालको भनाइ छ । लुम्बिनी प्रदेश सरकारले पनि खानेपानीको विस्तार गर्नुपर्ने स्थानको पहिचान, विस्तार भइसकेको स्थानमा गुणस्तर वृद्धि र संरक्षणका लागि सरकारले योजनाबद्ध रूपले काम गरिरहेको छ । त्यसका लागि खानेपानी सरसफाइ तथा स्वच्छता समिति (वास) गठन भएका छन् । प्रदेशका सबै जिल्लामा वासले तथ्यांक संकलन र योजना निर्माणको काम गरिरहेको छ । कोभिडका कारण धेरै जिल्लामा तथ्यांक संकलनको काम प्रभावित भएको भए पनि यस वर्ष रोकिएका काम सुरु भएको उनले बताए ।पछिल्लो समय तीव्र सहरीकरण र सडक, पुलपुलेसा निर्माणका कारण खानेपानीका स्रोत विनाश भइरहेका छन् । पानीको स्रोत संरक्षण र खानेपानी आयोजनाको दिगो व्यवस्थापन मुख्य चुनौती देखिएको भन्दै प्रदेश सरकारले खानेपानीलाई प्राथमिकतामा राखेर काम गरिरहेको छ । जिल्ला तहमा गठित वास समितिले पनि अध्ययन, सम्भावना र चुनौतीको विश्लेषणसहितको प्रतिवेदन तयार गर्ने पर्यटन, ग्रामीण तथा सहरी विकासमन्त्री डिल्लीबहादुर चौधरीको भनाइ छ । केही पालिकामा खोलामा जलाशय बनाएर पानी पुर्याउनुपर्ने अवस्था अध्ययनले देखाएको छ । हामी प्रदेशका सबै घरधुरीमा गुणस्तरीय खानेपानी सेवाको पहुँच विस्तार गर्ने अभियानमै छौं, उनले भने, त्यसका लागि १६१७ अर्ब आवश्यक पर्छ । तर रकम अभाव छ । संघीय सरकारले पनि दिनुपर्ने बजेट नै दिएको छैन । खानेपानीको पहुँच नपुगेको स्थानमा पहुँच विस्तार गर्ने, विस्तार भएका स्थानमा गुणस्तर सुधार गर्ने र स्रोतको संरक्षण गर्ने योजनामा प्रदेश सरकार छ । त्यसका लागि मन्त्रालयले प्रदेशका सबै पालिकामा सहजकर्ता र स्थानीय तहले थप गणक नियुक्त गरेर घरधुरी सर्वेक्षण गरिरहेको छ । प्रारम्भिक तथ्यांकअनुसार लुम्बिनीका ८१ प्रतिशत नागरिकले आधारभूत तहको खानेपानी सुविधा पाएका छन् । १३ प्रतिशत नागरिक मात्र सुरक्षित खानेपानीको पहुँचमा छन् । दुई प्रतिशतले सीमित खानेपानी प्राप्त गर्ने गरेका छन् । चार प्रतिशतले असुरक्षित खानेपानी प्रयोग गर्ने गरेको धितालले बताए । मन्त्रालयका अनुसार ४५ पालिकाले वास योजनाको खाका तयार गरिसकेका छन् । २० पालिकाले योजना प्राथमिकीकरण गरेका छन् । २४ पालिकाले तथ्यांक संकलन र बाँकी पालिका तथ्यांक संकलन र योजना निर्माणमै छन् । लुम्बिनीका १२ जिल्लामध्ये सबैभन्दा बढी सुरक्षित खानेपानीको पहुँचमा पाल्पा देखिएको छ । त्यहाँका २९ प्रतिशत नागरिकले सुरक्षित खानेपानी प्रयोग गरेका छन् । सुरक्षित खानेपानीको सबैभन्दा कम पहुँचमा बाँके छ । त्यहाँका २ प्रतिशत नागरिक मात्र सुरक्षित खानेपानीको पहुँचमा देखिएको खानेपानी तथा सरसफाइ उपभोक्ता महासंघ लुम्बिनी प्रदेश संयोजक थानप्रसाद गैरेले जानकारी दिए ।"
सजिवनका पात पेलेर पाउडर,"(काठमाडौं)  उपत्यकामा सजिवन (कोसा) को होलसेल मूल्य प्रतिकिलो ९० देखि १०० रुपैयाँ छ । स्थानीय र भारतबाट ल्याइएका सजिवनको होलसेल मूल्य भने प्रतिकिलो एक सय रुपैयाँ रहेको कालीमाटी फलफूल तथा तरकारी बजार विकास समितिले जनाएको छ । सजिवनको कोसा खुद्रा बजारमा प्रतिकिलो तीन सयदेखि चार सय ५० रुपैयाँ पर्छ । बजारमा विदेशी सजिवन बिक्रीवितरण भइरहे पनि किसानको जोड सजिवनको पातमा देखिन्छ । तराई क्षेत्रमा सबैजसोका घरमा हुने सजिवनको व्यावसायिक खेती पनि भइरहेको छ । व्यावसायिक खेती गर्नेले पनि सजिवनको कोसाभन्दा पातलाई जोड दिएका छन् । सजिवनको पातको पाउडर बनाएर प्रतिकिलो ८५० देखि ३ हजार रुपैयाँसम्ममा बिक्री भइरहेको व्यवसायी बताउँछन् । सजिवनको पात ४५४५ दिनको अन्तरमा टिप्न मिल्छ । यसको डाँठ, फूल, कोसा र बियाँ सबै प्रयोग गर्न मिल्छ । रूपन्देहीस्थित वैकण्ठपुरका गोविन्दप्रसाद कँडेलले ७ वर्षदेखि सजिवन खेती गरिरहेका छन् । रोजगारीका क्रममा ९ वर्ष दुबई बसेका उनले २०७१ सालमा साढे ३ लाख रुपैयाँ लगानी गरेर खेती सुरु गरेका हुन् । दुबईमा यसबारे जानकारी लिएका उनले तीन बिघा जग्गाबाट खेती सुरु गरेका थिए । अहिले २३ बिघामा यसको खेती गरिरहेका छन् । सजिवनका पात औषधिमा, फूल अचारमा, कोसा तरकारीमा, बोक्रा र जरा पनि औषधिमा प्रयोग हुन्छ । तर मैले पात मात्र प्रयोग गरेको छु, उनले भने । कँडेलले इनोभेटिभ बहुउद्देश्यीय कृषि फर्म खोली प्रशोधन उद्योग पनि चलाएका छन् । स्थानीय किसानसँग प्रतिकिलो ४० रुपैयाँमा सजिवनका पात किन्ने गरेका उनले वार्षिक ५० टन पाउडर उत्पादन गरी बिक्रीवितरण गरिरहेका छन् । यसबाट अहिले वार्षिक १० देखि ५० लाख रुपैयाँ आम्दानी गरिरहको उनले सुनाए । सुरुवातमा भारतको तामिलनाडुमा बीउ ल्याएर बिरुवा उत्पादन गरेको हुँ, उनले भने । अहिलेसम्म खेती र उद्योगमा ३० लाख रुपैयाँ लगानी भइसकेको उनले जानकारी दिए । धेरै मात्रामा पाउडर लिइरहनेलाई प्रतिकिलो ८५० रुपैयाँमा बेच्छौं, खुद्रामा एक हजार रुपैयाँ पर्छ, उनले भने, काँचो १० किलो सजिवनको पातको एक किलो पाउडर निस्कन्छ, उनले भने, २३ जनालाई रोजगारी पनि दिएको छु ।सहिजन, सैजन, सजिवन, मनुगा, ड्रमस्टिक, शीतलचिनी, मोरिंगालगायत नामले सजिवनलाई चिनिन्छ । नेपालको पूर्व झापादेखि पश्चिम कञ्चनपुरसम्मको तराई क्षेत्रमा उत्पादन हुने सजिवनका कोसाले बजार पाउनेमा ढुक्क नहुँदा किसान यसप्रति त्यति ढुक्क भने छैनन् । धेरैजसो किसानले सजिवनको पात नै टिपेर बेच्ने गरेका छन् । नेपालगन्जका हेमन्तराज काफ्लेसहितको ३ जनाको समूहले पनि १० वर्षदेखि सजिवन खेती गरिरहेको छ । काफ्लेको समूहले ५ वर्षदेखि चियापत्ती, तेल र पाउडर उत्पादन गरी बिक्रीवितरण गरिरहेको हो । सजिवनको पाउडर किलोकै तीन हजार रुपैयाँ पुग्छ । चियापत्ती भने प्रतिकिलो २५ सय रुपैयाँ पर्ने गरेको काफ्लेले बताए । उनीहरूले सजिवनको बियाँबाट तेल पनि उत्पादन गरिसकेका छन् । तर महँगो हुँदा बजारमा लैजान नसकिएको उनले सुनाए । १० किलो सजिवनको दानाबाट एक लिटर मात्र तेल निस्कियो । बियाँ मात्र प्रतिकिलो ६ हजार रुपैयाँ छ, उनले भने, यो हाम्रो कल्पनाबाहिरको भयो । त्यसैले निर्यात गर्ने कि भनेर जापानका व्यवसायीसँग छलफल अघि बढाइरहेका छौं ।"
सुजुकीको ह्यापी न्यु कार योजना,"काठमाडौं (कास) नेपालका लागि सुजुकी कारको आधिकारिक बिक्रेता तथा सीजी होल्डिङ्सको अटोमोटिभ डिभिजन सीजी मोटोकर्पले नयाँ वर्षका लागि आकर्षक योजना ल्याएको छ । सुजुकी ह्यापी न्यु कार नामक योजनाअन्तर्गत ग्राहकले दुई लाख रुपैयाँसम्मको नगद छुट, एक लाख २५ हजार रुपैयाँसम्म एक्सचेन्ज बोनस, १ वर्षको सवारी बिमा र स्क्र्याच कार्डमार्फत ७५ हजार रुपैयाँसम्म अतिरिक्त छुट पाउन सक्ने कम्पनीले जनाएको छ ।"
डाबरले ल्यायो रियल पेट जुस,"काठमाडौं (कास) डाबर नेपालले बजारमा रियल म्याङ्गो पेट ल्याएको छ । रियल पेट मिक्स्ड फ्रुट र अनारको स्वादमा पनि उपलब्ध रहेको कम्पनीले जनाएको छ । उपभोक्तालाई नवीनतम उत्पादनबाट खुसी राख्ने यो एक प्रयास भएको डाबर नेपालका व्यवसाय प्रमुख एचएस बेदीले बताए । नयाँ पेट २००, ५०० एमएल र १ लिटर बोतलमा बजारमा आएको छ । यसको मूल्य क्रमशः ३५, ८५ र १५० रुपैयाँ तोकिएको कम्पनीले जनाएको छ ।"
नयाँ वर्षमा सामसङको छुट योजना,"काठमाडौं (कास) सामसङ नेपालले नयाँ वर्षको कोसेली, घर भित्र्याऊँ यसपालि योजना ल्याएको छ । आगामी जेठ १ सम्म ग्राहकले सामसङका टीभी तथा डिजिटल अप्लायन्सेस खरिदमा आकर्षक छुट पाउने कम्पनीले जनाएको छ । यो योजना सामसङका टीभी, रेफ्रिजेरेटर र वासिङ मेसिन खरिदमा लागू गरिएको छ । लाइफस्टाइल टीभी द फ्रेम खरिद गर्दा ग्राहकले क्यासब्याक पाउनेछन् । क्वान्टम डट प्रविधिको क्यूएलईडी टीभीमा २० र सबैभन्दा लोकप्रिय क्रिस्टल फोरके यूएचडी टीभी २० प्रतिशतभन्दा बढी छुटमा उपलब्ध गराइने सामसङले जनाएको छ ।"
जुनसुकै गाडी टोयोटासँग साट्न सकिने,"काठमाडौं (कास) नेपालका लागि टोयोटा गाडीको आधिकारिक वितरक युनाइटेड ट्रेडर्स सिन्डिकेट (यूटीएस) ले नयाँ वर्षका अवसरमा अपग्रेड इभेन्ट आयोजना गरेको छ । चैत २७ सम्म चल्ने इभेन्टमा ग्राहकले आफ्नो जुनसुकै कारलाई नयाँ टोयोटा रस, हाइलक्स, कोरोला क्रस, फर्चुनर, र्याभ फोर हाइब्रिड, प्राडोसँग साट्न सक्ने कम्पनीले जनाएको छ । ग्राहकका लागि उत्कृष्ट एक्सचेन्ज योजना र आफ्नो सवारीसाधन अभिवृद्धि गर्ने सुवर्ण अवसर प्रदान गर्न यूटीएसले उक्त योजना ल्याएको बताएको छ ।"
एसियन पेन्ट्सका विजेता घोषित,काठमाडौं (कास) एसियन पेन्ट्सले आर्किटेक्चर स्टुडेन्ट्स डिजाइन प्रतियोगिताका विजेता घोषणा गरेको छ । एसियन पेन्ट्स नेपालले आयोजना गर्दै आएको वार्षिक कार्यक्रम क्यालिडोस्कोपको २०२१२२ संस्करणका विजेता घोषणा गरिएको हो । आईओई पुल्चोक क्याम्पसकी रोजिता अवाले प्रतियोगिताकी विजेता भएकी छन् । उनले एसियन पेन्ट्सबाट ७० हजार रुपैयाँ पुरस्कार प्राप्त गरिन् । फर्स्ट रनर अप एक्मे इन्जिनियरिङ कलेजका प्रशान्त देशारले ४० हजार र सेकेन्ड रनर अप काठमाडौं इन्जिनियरिङ कलेजका अनिल कुँवरले ३० हजार रुपैयाँ पुरस्कार पाएको कम्पनीले जनाएको छ ।
पोखरामा नववर्ष महोत्सव,"काठमाडौं (कास) कोभिडबाट शिथिल बनेको पोखराको पर्यटन बजारलाई पुनरुत्थान गर्न चैत ३० देखि वैशाख १ सम्म लेकसाइडस्थित फिस्टेल गेटदेखि हल्लन चोकसम्मको मुख्य सडकमा महोत्सव हुने भएको छ । होटल संघ नेपालसँगको सहकार्यमा १७ औं फेवा नववर्ष महोत्सव हुन लागेको हो । नेपाली संस्कृतिको संरक्षण र खानाको प्रवर्द्धन गर्ने उद्देश्यसहित पर्यटन, संस्कृति र खाना नाराका साथ फेवा नववर्ष महोत्सव आयोजना हुन लागेको बिहीबार राजधानीमा आयोजित कार्यक्रममा होटल संघ नेपाल, पोखराका अध्यक्ष लक्ष्मण सुवेदीले बताए ।"
दराजमा स्कुटर जित्ने मौका,"काठमाडौं (कास) अनलाइन बजार दराजले नयाँ वर्षको अवसरमा नयाँ अफर ल्याएको छ । यसअन्तर्गत ५ हजारसम्मको भौचर, विशेष अफर र अनलाइन भुक्तानीमा विशेष साझेदार छुट, विभिन्न पुरस्कारका साथै बम्पर उपहारमा नयाँ स्कुटर जित्ने अवसर दिइएको कम्पनीले जनाएको छ ।"
सेफ्टीलाई गुणस्तर चिह्न,"काठमाडौं (कास) स्यानिटरी प्याड ब्रान्ड सेफ्टीले नेपाल गुणस्तर प्रमाण चिह्न पाएको छ । नेपालमा स्यानिटरी प्याडमा गुणस्तर चिह्न पाउने पहिलो ब्रान्ड रहेको कम्पनीको दाबी छ । कम्पनीले १५ वर्षदेखि स्यानिटरी प्याड उत्पादन गर्दै आएको बताएको छ । सेफ्टीका २४०, २८० र ३२० एमएम बाक्लो र पातलो प्याडलाई नेपाल गुणस्तर मानक स्ट्यान्डर्ड ५८७ बमोजिम चिह्न प्राप्त भएको कम्पनीले जनाएको छ ।"
युनिग्लोबमा अन्तर्राष्ट्रिय व्यवस्थापन सम्मेलन,"काठमाडौं (कास) राजधानीको युनिग्लोब कलेजले दुईदिने अन्तर्राष्ट्रिय व्यवस्थापन सम्मेलन गरेको छ । सम्मेलनमा अमेरिका, फ्रान्स, स्लोभानिया, मलेसियालगायत ६ देशका विद्यार्थी तथा शैक्षिक क्षेत्रका विज्ञको सहभागिता थियो । अन्तर्राष्ट्रिय क्षेत्रसम्म शैक्षिक सम्बन्ध विकास गर्न र खोजमूलक अनुसन्धानप्रति विद्यार्थीको रुचि बढाउने उद्देश्यले सम्मेलन आयोजना गरिएको कलेजका शैक्षिक निर्देशक राधेश्याम प्रधानले बताए । सम्मेलनमा विज्ञहरूले आफ्ना अनुभव, विचार र अनुसन्धान प्रस्तुत गरेका थिए ।"
एसबीआईका एटीएम र पोस मेसिनमा रुपे कार्ड चल्ने,काठमाडौं (कास) नेपाल एसबीआई बैंकका एटीएम र पीओएस (पोस) मेसिनमा रुपे कार्ड प्रयोग गर्न सकिने भएको छ । रुपे भारतको पहिलो विश्वव्यापी कार्ड भुक्तानी प्रणाली हो । नेपालमा रुपेको सुरुवातले डिजिटल कारोबारलाई प्रवर्द्धन गर्ने एसबीआई बैंकको भनाइ छ । बैंकका अनुसार यसले नेपालमा भारतीय मुद्रा प्रवाह बढाउन सघाउनेछ ।
स्मार्टडोमा ७१ प्रतिशतसम्म छुट,"काठमाडौं (कास) नयाँ वर्षको अवसरमा अनलाइन किनमेल गन्तव्य स्मार्टडोकोले नयाँ अफर ल्याएको छ । विभिन्न फेसन, इलेक्ट्रोनिक्स तथा घरायसी सामान, स्वास्थ्य र सौन्दर्य ब्रान्डमा कम्पनीले ७१ प्रतिशतसम्मको विशेष कम्बो अफर र आकर्षक छुट ल्याएको छ । अफरमार्फत ग्राहकले माछाफुच्छ्रे बैंक र हिमालयन बैंकका त्रेडिट तथा डेबिट कार्ड प्रयोग गरी अनलाइन प्रिपेमेन्टमा २० प्रतिशत (अधिकतम ५ सय रुपैयाँ)का अतिरिक्त क्यासब्याक पाउन सक्नेछन् ।"
प्रतिनिधि चयनमै विवाद र तोडफोड,"(काठमाडौं)  अखिल नेपाल फुटबल संघ (एन्फा) ले आउँदो असार ६ गते हुने केन्द्रीय कार्यसमिति निर्वाचनका लागि प्रतिनिधि छनोट गर्न सहिद स्मारक बी र सी डिभिजन लिगका क्लबहरूलाई बिहीबार विहान ११ बजे एन्फा कम्प्लेक्स, सातदोबाटोमा बोलाएको थियो । क्लबका प्रतिनिधिहरू समयमै भेला भए । एन्फाको सचिवालयले बी र सी डिभिजन क्लबहरूका कागजात निर्वाचन समितिले दिउँसो ३ बजेमात्रै दियो । समितिले अपरान्ह ४ बजेपछि निर्वाचन कार्यतालिका निकाल्यो । तर, निर्वाचन कार्यतालिकाअनुसार काम अगाडि बढेन ।बी र सी डिजिनमा १४१४ क्लब छन्, यसमा बी बाट ११ र सी बाट ९ क्लब एन्फाको साधारणसभाका लागि मताधिकारसहितको प्रतिनिधि हुन पाउने व्यवस्था छ । एन्फा केन्द्रीय कार्यसमितिमा भएका पदाधिकारी यही प्रतिनिधि छनोटमा सहभागी हुन पाउने कि नपाउने भन्नेमा विवाद निस्कियो । कुनै पनि पदाधिकारी साधारणसभामा मताधिकारसहितको प्रतिनिधि हुन नपाउने एन्फाको विधान र निर्वाचन निर्देशिकामा प्रस्टै लेखिएको भए पनि महासचिव इन्द्रमान तुलाधरले त्यो नियम प्रतिनिधि छनोटको प्रक्रियामा पनि लागू हुने दाबी गरेपछि निर्वाचन समिति अन्योलमा पर्यो ।अध्यक्ष कर्माछिरिङ शेर्पा (महासचिवसहित) र वरिष्ठ उपाध्यक्ष पंकजविक्रम नेम्वाङ पक्षवीच विवाद चर्किंदै गयो । आउने निर्वाचनमा शेर्पा र नेम्वाङ अध्यक्षमा उठ्ने तयारीमा छन् । निर्वाचन समितिले पनि निर्णय लिन सकेन र सी डिभिजन मताधिकारका लागि ओसिस क्लबका अध्यक्ष उत्तम बस्नेतले उक्त निर्वाचन प्रक्रियामा प्रतिनिधिहरूको विषयउपर लिखित निवेदन उजुरी पेस गरेकामा उक्त विषयमा स्पष्ट रूपमा एन्फा सचिवालयबाट लिखित निर्णय तथा विगतका निर्वाचनका सम्पूर्ण कागजात र प्रक्रियाको पूर्ण विवरण उपलब्ध गराउन अनुरोध गर्दै निर्वाचन कार्यतालिका नै स्थगित गर्यो । त्यो पत्र समितिले सूचना बोर्डमा टाँस्न सकेन, बेलुकी साढे ७ बजे महासचिव तुलाधरलाई बुझाएर पदािधकारीहरू एन्फा मुख्यालयबाट बाहिरिए ।रुष्ट देखिएका वरिष्ठ उपाध्यक्ष नेम्वाङले भने, बी र सी डिभिजनबाट हाम्रो पक्षका साथीहरू आउने भयो । सी डिभिजनमा शतप्रतिशत र बी मा बाहुल्य हाम्रै थियो । त्यसैले अध्यक्षज्यूको निर्देशनमा प्रतिनिधि छनोट नै स्थगित गरियो । जालझेल र षड्यन्त्र भयो । यसले नेपाली फुटबलमा राम्रो गर्दैन । उनको आरोपबारे महासचिव तुलाधरले प्रतिक्रिया दिन अस्वीकार गरे ।अध्यक्ष शेर्पानिकट मकवानपुर जिल्ला फुटबल संघका अध्यक्ष टीका लामाले निर्वाचन समितिका पदाधिकारीहरूलाई छनोट प्रक्रिया नरोके आफ्नो ज्यानको सुरक्षा आफै गर्न भन्दै समितिको कार्यकक्षमै धम्की दिएका थिए । त्यसपछि एन्फाका केन्द्रीय सदस्य दावा लामाले निर्वाचन समितिको कम्प्युटर तोडफोड गरिदिए । उनले भने, बिहान ११ बजेदेखि बोलाएको छ, निर्वाचन तालिका सार्वजनिक गरिएको छ, सबै साथीहरूले क्लबबाट निर्णय गरेर चिठी ल्याएको छ, निर्वाचन समितिले एन्फा सचिवालयले सहयोग गरेन भनेको छ, अध्यक्ष र महासचिवले बी र सी डिभिजन क्लबहरू आफ्नो पक्षमा नदेखेपछि फुटबल नै सिध्याउने षड्यन्त्र गरे । त्यसैले आक्रोशित भएको हो । उनले चैत १५ भएको एन्फाको विशेष साधारणसभामा जस्तै क्लबहरूले प्रतिनिधि पठाएको दाबी गर्दै त्यसमा विवाद नभएको बताए ।"
बुद्धभूमिमा अन्तर्राष्ट्रिय स्पोर्ट्स एन्ड पिस,"लुम्बिनी (कास) नेपाल ओलम्पिक कमिटीको आयोजनामा बुधबार साँझ वाकाथनसहित बुद्ध जन्मभूमि लुम्बिनीमा इन्टरनेसनल डे अफ स्पोर्ट्स फर डेभलपमेन्ट एन्ड पिस मनाइएको छ । लुम्बिनी प्रदेश सरकार र लुम्बिनी विकास कोषको सहयोगमा कार्यक्रम भएको हो । कार्यक्रममा राजनीतिज्ञ, खेलकर्मी, भिक्षुभिक्षुणी, पत्रकार र विद्यार्थीको सहभागिता थियो । लुम्बिनीपरिसरमा आयोजित वाकाथन मायादेवी मन्दिरमा पुगेर टुंगिएको थियो । त्यहाँ विश्वमा शान्तिको कामना गर्दै दीप प्रज्वलन गरियो । प्रदेश सरकारका मुख्यमन्त्री कुलप्रसाद केसीले यस प्रकारको कार्यक्रमले ओलम्पिक आन्दोलनको माध्यमबाट पूरा विश्वमा लुम्बिनीको प्रचारप्रचार हुने विश्वास राखे । भिक्षुभिक्षुणीबाट शान्तिपाठसहित सुरु कार्यक्रममा कमिटीका अध्यक्ष जीवनराम श्रेष्ठले बुद्धकालीन समयमै लुम्बिनीमा बृहत खेलकुद कार्यक्रम रहेको इतिहास सुनाए । लुम्बिनी विकास कोषका उपाध्यक्ष तथा भिक्षु मैत्तेयले बुद्धजन्म भूमि कुनै पनि प्रकारको बृहत खेलकुद आयोजनाका लागि उपयुक्त रहेको बताए । सन् २०१३ मा संयुक्त राष्ट्रसंघले अप्रिल ६ को दिनलाई इन्टरनेसनल डे अफ स्पोर्ट्स फर डेभलपमेन्ट एन्ड पिस मनाउने निर्णय गरेको थियो । अन्तर्राष्ट्रिय ओलम्पिक कमिटीले यसका लागि प्रस्ताव राखेको थियो । त्यसअनुसार पूरा विश्वभर विविध कार्यक्रम गर्दै यो दिन मनाइने गरिन्छ । नेपालमा सन् २०१४ देखि यो कार्यक्रम सुरु भएको हो ।"
राजविराज र वीरगन्ज समूह विजेता,"विराटनगर (कास) प्रथम मेयर कप ट्वान्टी२० क्रिकेट प्रतियोगितामा बिहीबार राजविराज र वीरगन्ज विजयी भएका छन् । बैजनाथपुर मैदानमा राजविराजले जनकपुरलाई ६ रन र वीरगन्जले विराटनगरलाई ५ विकेटले हराए । चारवटै टिम यसअघि नै सेमिफाइनल पुगिसकेका थिए । राजविराज जितसँग समूह ए विजेता बन्यो । टस जितेको राजविराजले ८ विकेट गुमाई ८१ रन बनायो । विकास दासले २ छक्का र १ चौकामा २३ रन जोडे । उनी म्यान अफ द म्याच भए । अमित यादवले १४ र अभिषेक कार्कीले १३ रन बनाए । जनकपुरका हरिशंकर साहले ३ र साइमन रायले २ विकेट लिए । जनकपुरले ७ विकेटमा ७५ रनमात्र जोड्यो । अकबर अलीले ३९ र हिमांशु दत्तले १३ रन बटुले । राजविराजका विवेक यादवले २, भेट्रान खेलाडी महबुब आलमसहित अनिल यादव र रोहित सिंहले ११ विकेट लिए । वीरगन्ज पनि समूह बी विजेता बन्यो । टस जितेको विराटनगरलेे कप्तान सिद्धान्त लोहनीको आक्रामक ब्याटिङमा ८ विकेट गुमाई १ सय ४५ रन बनायो । उनले २८ बलमा २ छक्का र ४ चौकाका साथ ४५ रन बनाए । दीपक पासवानले २८ रन बनाए । वीरगन्जका इमरान शेखले ३ र भुलवान सहनीले २ विकेट लिए । जवाफी ब्याटिङमा वीरगन्जले १७४ ओभरमा ५ विकेट गुमाई लक्ष्य भेट्टायो । म्यान अफ म्याच तीर्थराज दासले २ छक्का र ४ चौकासहित ५२ र सोनु अन्सारीले ३६ रन बटुले । विराटनगरका मुकुन्द यादवले ४ विकेट लिए ।"
पलेशा र सिर्जनाले एसियन गेम्स खेल्ने,काठमाडौं (कास) सन् २०२२ अक्टोबर ९ देखि १५ सम्म चीनमा हुने ह्वाङझाउ २०२२ एसियन पारा खेलकुदका लागि नेपालका पारा तेक्वान्दो खेलाडी पलेशा गोबर्धन र सिर्जना घिसिङले खेल्ने निश्चित भएको छ । ओलम्पियन पलेशाले के ४४ विधाअन्तर्गत ५७ केजीमुनि र सिर्जनाले ५२ केजीमुनि प्रतिस्पर्धा गर्नेछन् । विश्व तेक्वान्दो महासंघको यही अप्रिल ७ को पत्रअनुसार पलेशा गोबर्धन विश्वको नवौं र सिर्जना १० औं वरीयतामा रहेकाले वाइल्ड कार्डमार्फत एसियन पारा खेलकुदमा सहभागिता निश्चित गरेको पारा तेक्वान्दो प्रशिक्षक कविराज नेगी लामाले जनाएका छन् । प्रशिक्षक लामाले एसियन पारा गेम्सबाट नेपाली खेलाडीले पदक जित्ने आशा रहेको बताए ।
सगरमाथासँग मनाङ स्तब्ध,"(इटहरी)  मनाङ मर्स्याङ्दी क्लबलाई पराजित गर्दै मोरङको सगरमाथा युथ क्लब बिहीबार १२ औं अन्तर्राष्ट्रिय कन्ट्रोल इटहरी गोल्डकप फुटबल प्रतियोगिताको फाइनल पुगेको छ । इटहरी रंगशालामा भएको दोस्रो सेमिफाइनलमा सगरमाथाले मनाङलाई ४२ गोलले हराएको थियो । सगरमाथाले उपाधिका लागि शनिबार विभागीय टोली त्रिभुवन आर्मी क्लबसँग प्रतिस्पर्धा गर्नेछ । आर्मी भने रोलिङ क्लब झापालाई पराजित गर्दै उपाधि नजिक पुगिसकेको छ ।सगरमाथालाई फाइनलमा पुर्याउन आशिष लामाले दुई, आभाष लामिछाने र भुवन बस्नेतले समान एक गोल गरे । सबै गोल दोस्रो हाफमा सम्भव भएको हो । पहिलो हाफमा २० को स्पष्ट अग्रता कायम राख्दै मनाङले सगरमाथालाई दबाबमा राखेको थियो । दोस्रो हाफमा पुनरागमन गर्दै सगरमाथाले जित निकाल्न सफल भयो । पहिलो हाफको दोस्रो मिनेटमा केचा यानिकको प्रहार मनाङका गोलरक्षक विशाल सुनारले बचाए । १२ औं मिनेटमा हेमन्त थापाको पासमा सुनील राईले गरेको हेड पुनः विशालले जोगाए । दोस्रो हाफको २० औं मिनेटमा पेनाल्टीबाट आशिषले गोल गरे । गोलपछि घरेलु दर्शकको साथ पाउँदा सगरमाथाका खेलाडीमा उत्साह थपियो । २४ औं मिनेटमा फेरि आशिषले गोल थप्दै खेल २२ को बराबरीमा ल्याए । उनले गोल गरेको दुई मिनेटपछि २६ औं मिनेटमा भुवन बस्नेतको वान टच प्रहार गोलमा परिणत भयो । ३९ औं मिनेटमा भुवनको पासमा आभाष लामिछानेले गोल थप्दै टिमको जित सुनिश्चित गराए । मनाङका तर्फबाट कप्तान अञ्जन विष्ट र आफिज ओलावालेले गोल गरेका थिए । पहिलो हाफको आठौं मिनेटमा प्रवेश कुँवरको पासमा ओलावालेले गरेको हेड पोस्टमाथिबाट बाहिरियो । सुमन लामाको वान टच प्रहारले पोस्टको दिशा लिन सकेन । १५ औं मिनेटमा कमल श्रेष्ठको प्रहार पोस्टलक्षित हुन सकेन । २० औं मिनेटमा अञ्जनले फ्रिकिकमा लोभलाग्दो गोल गरेका थिए । सुमन लामाको पासमा ओलावालले ३० औं मिनेटमा गोल गर्दै मनाङलाई २० को अग्रता दिलाएका थिए । दोस्रो हाफको पाँचौं मिनेटमा ओलावालेको पासमा अञ्जनले गरेको प्रहार पोस्ट बाहिर जानु मनाङका लागि दुर्भाग्य थियो । इन्ज्युरी समयमा पनि अञ्जनको फ्रिकिक पोस्ट माथिबाट बाहिरियो । सगरमाथाका प्रशिक्षक युविन गुरुङ पेनाल्टी पाउनु खेलको टर्निङ प्वाइन्ट मान्छन् । पेनाल्टी हाम्रा लागि टर्निङ प्वाइन्ट भयो, उनले भने, दोस्रो हाफमा बनाएको खेल रणनीतिले समेत जित निकाल्न सफल भयौं । मनाङका प्रशिक्षक राजेन्द्र तामाङ पनि पेनाल्टी दिनु हारको टर्निङ प्वाइन्ट मान्छन् । उनले भने, सगरमाथाले पेनाल्टी पाएपछि खेलाडी निराश भए । थप गोल गरेपछि अझ खेलाडीबीच तालमेल नमिल्दा हार भयो । म्यान अफ द म्याच सगरमाथाका भुवन बस्नेतले १० हजार रुपैयाँ पाए ।"
राष्ट्रिय महिला बिच भलिबल सुरु,"पाल्पा (कास) पाल्पाको रानीमहलमा सुरु सञ्जय स्मृति राष्ट्रिय महिला बिच भलिबल प्रतियोगितामा बिहीबार ६ खेल सकिएको छ । लिगकम नकआउटका आधारमा प्रतियोगितामा प्रदेश १ का अञ्जना लिम्बू र प्राची गौतमको जोडीले मधेस प्रदेशका सविना चौधरी र नेहा चौधरीको जोडीलाई २१७, २११६ को सेटमा हरायो । सुदूरपश्चिम प्रदेशका भगवती जोशी र बविता बोहराको जोडीले कर्णाली प्रदेशका अहाराकुमारी शाही र हीरा जैसीको जोडीलाई २०४, २३२१ को सेटमा हरायो । अर्को खेलमा नेपाल पुलिस क्लबको जोडी विजयी भयो । कमला पुन र मनीषा चौधरीको जोडीले लुम्बिनीका भावना डाँगी र सरस्वती कट्टेलको जोडीलाई २१९, २१११ को सेटमा हरायो । प्रदेश १ को जोडीविरुद्ध एपीएफका रेश्मा भण्डारी र निरुता ठगुन्नाको जोडी विजयी भयो । उनीहरूले २११, १६२१, १५८ को सेटमा हराए । गण्डकी प्रदेशका पवित्रा बीसी र रेबिना घर्तीमगरको जोडीले वाग्मतीका मोनिका महतो र रोजिना कुमालको जोडीलाई २१६, २११४ को सेटमा हराएको छ । सात प्रदेश र दुई विभागीय टिम सहभागी प्रतियोगितामा शुक्रबार क्वाटरफाइनल खेल हुने अन्तर्राष्ट्रिय भलिबल रेफ्री गौतमप्रसाद लासिवाले जानकारी दिए । विजेताले एक लाख र उपविजेताले ५० हजार रुपैयाँ प्राप्त गर्नेछन् । तेस्रो हुनेलाई टाइगर ग्रुप अफ पोखराका अध्यक्ष नारायणप्रसाद शर्माले ३० हजार पुरस्कार दिने घोषणा गरेका छन् । उत्कृष्ट खेलाडीले २० हजार पाउनेछन् ।"
स्यान्टु र विनेश फाइनलमा,"काठमाडौं (कास) राष्ट्रिय च्याम्पियन पुलिस क्लबका स्यान्टु श्रेष्ठ र विनेश खनियाँ ११ औं पूर्णमान वज्राचार्य स्मृति राष्ट्रिय खुला टेबलटेनिस प्रतियोगिताको पुरुष सिंगल्समा फाइनल पुगेका छन् । लैनचौरस्थित राष्ट्रिय टेबलटेनिस प्रशिक्षण केन्द्रमा स्यान्टुले आर्मीका दीप साउनलाई १३११, ११९, ११३, १११ ले र विनेशले एपीएफका संयोग कपालीलाई ११८, ७११, १२१०, ११८, ९११, १२१० को सेटमा हराए ।महिला सिंगल्समा आर्मीकी स्वेच्छा नेम्वाङले आफ्नै टिमकी रविना महर्जनलाई ४० र एपीएफकी सिक्का सुवालले पुलिसकी सोनु थापामगरलाई ४२ सेटले हराएर फाइनलसुरक्षित गरे । यू१६ गर्ल्स सिंगल्स एभीएमकी वियन्का राई विजेता भइन् ।"
ढकाल उत्कृष्ट निर्णायक,काठमाडौं (कास) नेपाली सेनाका अन्तर्राष्ट्रिय तेक्वान्दो निर्णायक दीपेन्द्र ढकाल स्पेनिस ओपन तेक्वान्दो च्याम्पियनसिप जी टु वर्ल्ड र्याङ्किङ तेक्वान्दो च्याम्पियनसिपमा उत्कृष्ट निर्णायक घोषित भएका छन् ।यसै साता स्पेनको आलिकान्टे सहर सम्पन्न प्रतियोगितामा नेपालबाट उनको एक्लो सहभागिता थियो । प्रतियोगितामा कुल ७० बढी निर्णायकको सहभागिता थियो । आठवटा एरिनामा प्रतिस्पर्धा गराइएकोमा नेपालका निर्णायक ढकाल समग्रमा उत्कृष्ट घोषित भएका हुन् ।
प्रिन्स र रसिला च्याम्पियन,"काठमाडौं (कास) युवा खेलाडीद्वय प्रिन्स दाहाल र रसिला महर्जन चौथो योनेक्स सनराइज राष्ट्रिय खुला ब्याडमिन्टन प्रतियोगितामा च्याम्पियन भएका छन् । पुरुष सिंगल्स फाइनलमा बिहीबार प्रिन्सले दीपेश धामीलाई २११५, २११३ को सोझो सेटमा पराजित गरेर उपाधि जिते । बसुन्धारास्थित आयोजक जेस्ट ब्याडमिन्टन एकेडेमीको हलमा महिलातर्फ रसिलाले नीता लम्साललाई २११३, २११३ ले हराइन् ।यू१७ ब्वाइज सिंगल्स फाइनलमा क्षितिज खनालले विवेक चौधरीलाई २०२२, २११०, २१८ ले हराएर उपाधि जिते । गर्ल्समा रोज पाण्डे विजेता भइन् । उनले फाइनलमा सानिया चन्दलाई २१७, २१९ ले हराइन् । पुरुष डबल्स एक्सिक्युटिभ फाइनलमा विधान अधिकारी र विशाल खड्काको जोडीले प्रविन लिङतेब र सुरोज महर्जनको जोडीलाई ३१२९, २११६ ले हराएर उपाधि जिते । मास्टर्स ४५ वर्षमाथि पुरुष डबल्समा विशाल हिराचन र शम्भु श्रेष्ठको जोडी विजेता भयो । यो जोडीले फाइनलमा पूर्णहरि होना र सञ्जय कपालीको जोडीलाई १७२१, २२२०, २१११ को सेटमा हराए । बुद्धि चौधरी र कमल थापाको जोडीले पूर्णचन्द्र जोशी र उमेश केसीको जोडीलाई फाइनलमा २११५, २११५ को सोझो सेटमा हराएर मास्टर्स ५५ वर्षमाथि उपाधि जिते ।"
