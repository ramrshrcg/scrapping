शीर्षक,विवरण
"गभर्नर फर्किए, नैतिक प्रश्नमा अर्थमन्त्री","(काठमाडौं)अर्थमन्त्री जनार्दन शर्माको गैरकानुनी हस्तक्षेप अस्वीकार गर्दा गभर्नर महाप्रसाद अधिकारीलाई निलम्बन गर्ने मन्त्रिपरिषद्को निर्णय तत्काल कार्यान्वयन नगर्न सर्वोच्चले आदेश दिएको छ । अर्थमन्त्रीले सहकार्य गर्न अयोग्य ठानेका गभर्नर नै अदालतको आदेशसहित राष्ट्र बैंक फर्किएपछि अब अर्थमन्त्री के गर्छन् ? नैतिकताका आधारमा राजीनामा दिन विज्ञहरूले सुझाव दिएका छन् । सम्पत्ति शुद्धीकरण अनुसन्धान विभागमा छानबिन भइरहेका र सर्वोच्चमा विचाराधीन रहेका विषयलाई बेवास्ता गर्दै अर्थमन्त्री जनार्दन शर्माले शंकास्पद खातामा रहेको रकम खुला गरिदिन राष्ट्र बैंकलाई निर्देशन दिएका थिए । यो विषयमा कान्तिपुर दैनिकमा समाचार प्रकाशित भएपछि अर्थमन्त्री उत्तेजित हुँदै उल्टै गभर्नरमाथि नै जाँचबुझ गर्न समिति गठन गरेका थिए । तर, राष्ट्र बैंकको स्वायत्ततामा नै हस्तक्षेप भएको भन्दै अधिकारीले दिएको निवेदनमा मंगलबार अधिवक्ताहरूले गरेको बहसपछि सर्वोच्चले सरकारको निर्णय तत्काल कार्यान्वयन नगर्न अन्तरिम आदेश दिएको छ ।गभर्नर अधिकारीलाई पदमुक्त गर्ने प्रयोजनले अर्थमन्त्री शर्माको प्रस्तावमा चैत २४ को मन्त्रिपरिषद्ले सर्वोच्च अदालतका पूर्वन्यायाधीश पुरुषोत्तम भण्डारीको नेतृत्वमा जाँचबुझ समिति गठन गरेपछि अधिकारी स्वतः निलम्बनमा परेका थिए । आफूलाई पूर्वाग्रहपूर्ण तरिकाले पदमुक्त गर्न लागिएको भन्दै अधिकारी गत सोमबार सर्वोच्च गएका थिए । मंगलबार न्यायाधीश हरि फुयालको एकल इजलासले पूर्वन्यायाधीश भण्डारीको नेतृत्वमा जाँचबुझ समिति बनाउने मन्त्रिपरिषद्को निर्णय र अधिकारीलाई स्वतः निलम्बनमा परेको जानकारी दिने अर्थ मन्त्रालयको चैत २५ को पत्रलाई कार्यान्वयन नगर्न भनेको छ । सर्वोच्चले सरकारको धाराणासमेत सुनेर यो अन्तरिम आदेशलाई निरन्तरता दिने वा नदिने भन्नेबारे वैशाख १३ मा निर्णय दिनेछ । गभर्नर अधिकारीलाई पदीय जिम्मेवारी पूरा गर्न दिनू भनी प्रधानमन्त्री तथा मन्त्रिपरिषद्को कार्यालयका नाममा सर्वोच्चले अन्तरिम आदेश दिएको हो । सर्वोच्चको आदेशपछि गभर्नर अधिकारीले बुधबारबाटै कामकाजमा फर्कने बताएका छन् । सर्वोच्चको आदेशले केन्द्रीय बैंकको स्वायत्ततामा थप संरक्षण गरिदिएको छ, कान्तिपुरसित उनले भने, बुधबारबाटै म नियमित काममा फर्किनेछु । गभर्नर बर्खास्त गर्ने प्रक्रियाको सुरुवात अछामका पृथ्वीबहादुर शाहले भित्र्याएको शंकास्पद रकमको विषयबाट सुरु भएको थियो । शाह, परिवार र कर्मचारीका नाममा उस्तैउस्तै उद्देश्य राखेर खोलिएका विभिन्न खातामा अमेरिकाबाट रकम आएपछि राष्ट्र बैंकले छानबिन थालेको थियो । राष्ट्र बैंकको वित्तीय जानकारी इकाई (एफआईयू) को सिफारिसमा सम्पत्ति शुद्धीकरण अनुसन्धान विभागले अनुसन्धान गरिरहेको थियो । तर अर्थमन्त्रीले भने हस्तक्षेप गर्दै खाता खोली रकम निकासा दिन लिखित निर्देशन दिएका थिए । अनुसन्धान भइरहेको विषयमा कुनै पनि पदाधिकारीले हस्तक्षेप गर्न मिल्दैन, त्यसमाथि राष्ट्र बैंक अर्थ मन्त्रालयमातहतको अड्डा होइन, स्वायत्त नियामक निकाय हो । सबैभन्दा महत्त्वपूर्ण विषय, यी खाताको रकम निकाल्न पाऊँ भनेर शाहले दिएको निवेदन अस्वीकार गर्दै सर्वोच्चले समेत आवश्यक अनुसन्धान जारी राख्न अनुमति दिएको थियो । खाता फुकुवा गर्न आफूलाई मौखिक र लिखित निर्देशन दिएको तर नमानेपछि पदमुक्त गर्न खोजिएको दाबी गभर्नर अधिकारीले गरेका छन् । सर्वोच्च अदालतमा दिएको रिट निवेदनमा गरिएको दाबीलाई गभर्नर अधिकारीका कानुन व्यवसायीहरूले मंगलबारको बहसका क्रममा पनि दोहोर्याएका थिए । आफ्ना खाता फुकुवा गर्न शाहले निवेदन दिए पनि सर्वोच्च अदालतले अस्वीकार गरेका कारण गभर्नर अधिकारीले पनि अर्थमन्त्रीको दबाबलाई अस्वीकार गरेका हुन् । त्यसै कारण उनीमाथि कारबाही थालिएको हो, वरिष्ठ अधिवक्ता सुशील पन्तले इजलासमा भने । अधिकारी गभर्नर भएपछि थालेका सुधारका कामको सूची इजलासलाई दिँदै वरिष्ठ अधिवक्ता पन्तले कार्यक्षमताको अभावको प्रश्न सही नभएको दाबी गरे । गभर्नर अधिकारीको कुनकुन कार्यले कार्यक्षमताको अभाव देखिन्छ ?, उनले सरकारको नीतिविरुद्ध केकस्ता निर्णय गरे ? के कारणले उनी क्षमताविहीन देखिए भन्ने सरकारलाई लागेको हो ? यसबारे थाहा पाउने अधिकार गभर्नर अधिकारी र नेपाली जनतालाई छ, बहसका क्रममा वरिष्ठ अधिवक्ता पन्तले भने, तर, सरकारले बदनियत राखेर गरेको निर्णयमा यी कुनै पनि आधार र कारण देखिँदैन । मलाई गभर्नरको अनुहार मन परेन, त्यसैले हटाइदिन्छु भन्ने पाराले निर्णय भएको छ । यस्तो निर्णय बदर हुनुपर्छ । राष्ट्र बैंक ऐनले बैंकमाथि अर्थ मन्त्रालय र सरकारको कुनै पनि प्रकारको हस्तक्षेपको कल्पना नगरेको बताउँदै उनले अर्थमन्त्रीले आफ्नो अधीनस्थ संस्थाका रूपमा व्यवहार गर्न खोजेको दाबी गरे । अर्का वरिष्ठ अधिवक्ता राधेश्याम अधिकारीले गभर्नरलाई जसरी पनि पदमुक्त गर्ने उद्देश्यसहित जाँचबुझ समिति गठन गरिएको बताउँदै त्यस्तो कार्यले केन्द्रीय बैंकको स्वायत्ततामा गम्भीर आँच आउने तर्क गरे । राष्ट्र बैंकको सञ्चालक समितिमा सरकारको प्रतिनिधिका रूपमा अर्थ सचिव हुन्छन्, उनले गभर्नरको भूमिका र क्षमतामाथि कहिले प्रश्न गरे ? एकै पटक पदमुक्त गर्ने प्रयास थाल्नु आत्मनिष्ठ र स्वेच्छाचारी कदम हो, अधिकारीले भने । सरकारले गभर्नरलाई पदमुक्त गर्ने प्रक्रिया थाल्दा आधार, कारण स्पष्ट खुलाउनुपर्ने जिकिर उनले गरे । पदमुक्त गर्ने पूर्वावस्था कानुनमा नै उल्लेख छ । अहिले ती कुनै पनि अवस्था कायम छैन, अधिकारीले भने, गभर्नरलाई पदच्युत गर्ने सामान्य र खेलाँचीको विषय होइन । अन्तर्राष्ट्रिय मुद्रा कोष, विश्व बैंकलगायत संस्था र सम्पत्ति शुद्धीकरणको विषयसँग जोडिएको छ । सरकारको स्वेच्छाचारी निर्णयलाई सर्वोच्चले अन्तरिम आदेशमार्फत सच्याउनुपर्छ ।त्यसो त गभर्नरमाथि जाँचबुझका लागि गठन गरिएको समितिको वैधानिकतामाथि नै प्रश्न उठेको छ । संविधानको धारा १३२ (२) मा प्रधानन्यायाधीश वा न्यायाधीश भइसकेको व्यक्ति संविधानमा उल्लेख भएको बाहेक सरकारी पदमा नियुक्त हुन नमिल्ने व्यवस्था छ । संविधानले सर्वोच्च अदालतबाट सेवा निवृत्त न्यायाधीश राष्ट्रिय मानवअधिकार आयोगको अध्यक्ष वा सदस्यमा नियुक्त हुन सक्ने व्यवस्था गरेको छ । अन्य पदमा नियुक्त हुन नसक्ने, कुनै अदालतमा बहसपैरवी, मेलमिलाप र मध्यस्थता गर्नसमेत नपाउने व्यवस्था गरेको छ ।यो प्रसंग उठाउँदै वरिष्ठ अधिवक्ता शम्भु थापाले राष्ट्र बैंक ऐनको व्यवस्था नै संविधानसँग बाझिएकाले पूर्वन्यायाधीश भण्डारी जाँचबुझ समितिको अध्यक्ष हुनै नमिल्ने तर्क गरे । मेलमिलाप र मध्यस्थतासमेत गर्न नपाउने पूर्वन्यायाधीश गभर्नरको कार्यक्षमतामा प्रश्न रहेको आरोप लगाउने प्रतिवेदन दिने समितिमा बस्न मिल्दैन, थापाको दलिल थियो । राष्ट्र बैंक ऐन नै संविधानसँग बाझिएको प्रश्नलाई न्यायाधीश फुयालले आदेशमा पनि उल्लेख गरेका छन् । जसको अर्थ इजलासले यो तर्कमा न्यायिक व्याख्या गर्न आवश्यक ठानेको छ ।अर्का वरिष्ठ अधिवक्ता सतिशकृष्ण खरेलले गभर्नरविरुद्धको जाँचबुझ अन्य कर्मचारी वा पदाधिकारीविरुद्धको जस्तो नहुने व्याख्या गरे । अन्य जाँचबुझ आरोपित व्यक्ति पदमा निरन्तर रहन योग्य छ कि छैन भन्ने निर्क्योल गर्नका लागि गरिन्छ तर गभर्नरका हकमा सरकार उनलाई पदमुक्त गर्ने निष्कर्षमा पुगिसकेपछि त्यसलाई वैधता दिन मात्र समिति गठन गरिन्छ, वरिष्ठ अधिवक्ता खरेलले भने, यो सरकार पनि गभर्नर अधिकारीलाई पदमुक्त गर्ने निष्कर्षमा पुगिसकेको छ । यस्तो अवस्थामा गभर्नरलाई यो कारणले हटाउनुपर्यो भनेर स्पष्टीकरण सोध्नुपर्छ । उनलाई प्रतिवादको मौका दिनुपर्ने प्राकृतिक न्यायको सिद्धान्तको उल्लंघन भएको छ । सरकारले गभर्नर अधिकारीको काम सन्तोषजनक नभएको भन्ने प्रश्न कहिल्यै उठाउन नसकेको, आफ्नो निर्णय र गभर्नरलाई गरिएको पत्राचारमा पनि वस्तुनिष्ठ आधार दिन नसकेको भन्दै उनले अन्तरिम आदेशमार्फत रोक लगाउन माग गरे । अधिवक्ता टीकाराम भट्टराईले पनि जाँचबुझ समिति बनाउनुअघि नै गभर्नरलाई प्रतिवादको मौका दिनुपर्ने कानुनी प्रावधानलाई पालना नगरिएकामा प्रश्न उठाए । वरिष्ठ अधिवक्ताहरू कृष्णप्रसाद भण्डारी, तुलसी भट्ट, हरिप्रसाद उप्रेतीलगायतले पनि राष्ट्र बैंक जस्तो नियमनकारी निकायको स्वायत्ततामा सरकारले हस्तक्षेप गरेको दाबी गरेका थिए ।आगामी वैशाख १३ को बहसमा सरकारी वकिलले आफ्नो पक्षको भनाइ राख्नेछन् । उक्त दिन दुवै पक्षलाई सुनेर सर्वोच्च अदालतले मंगलबारको अन्तरिम आदेशलाई निरन्तरता दिने वा नदिने निर्णय गर्नेछ । अन्तरिम आदेशलाई निरन्तरता दिने आदेश भएमा मुद्दाको अन्तिम टुंगो नलागुन्जेल गभर्नर अधिकारी पदमै रहनेछन्, उनीमाथि सुरु भएको जाँचबुझ प्रक्रिया रोकिनेछ । सर्वोच्चले अन्तरिम आदेशलाई निरन्तरता नदिने निर्णय गरेमा गभर्नर अधिकारी पुनः पदमुक्त हुनेछन् र उनीमाथिको जाँचबुझ जारी रहनेछ ।राष्ट्र बैंकमाथि हस्तक्षेप गर्ने सरकारको निर्णयमा अदालतले लगाम लगाइदिएको यो पहिलो पटक पनि होइन । बरु २२ वर्षअघि यस्तै घटनामा तत्कालीन अर्थमन्त्रीले नै नैतिकताका आधारमा राजीनामा दिएका थिए । २०५६ सालमा तत्कालीन प्रधानमन्त्री कृष्णप्रसाद भट्टराईले राष्ट्र बैंकको गभर्नर तिलक रावललाई बनाउन चाहन्थे तर अर्थमन्त्री भने रामविनोद भट्टराईलाई जिम्मेवारी दिन चाहन्थे । अर्थमन्त्रीको असहमतिबीच मन्त्रिपरिषद्ले रावललाई नै गभर्नर बनाउने निर्णय गरेपछि आचार्यले राजीनामा दिए । त्यसलगत्तै भट्टराई सरकार ढल्यो । गिरिजाप्रसाद कोइराला प्रधानमन्त्री भए, जसको अर्थमन्त्रीमा पुनः आचार्य नै आए । आचार्यको प्रस्तावमा मन्त्रिपरिषद्ले गभर्नर रावललाई बर्खास्त गरेको थियो तर सर्वोच्च अदालतले रावललाई पुनर्बहाली गरिदियो । नैतिकता का आधारमा आचार्यले अर्थमन्त्रीबाट फेरि राजीनामा दिए ।अब यसपालि पनि अर्थमन्त्रीको प्रस्तावमा मन्त्रिपरिषद्ले गरेको निर्णयमा सर्वोच्चले ब्रेक लगाइदिएपछि यसपालका अर्थमन्त्रीले के गर्छन् भन्ने प्रश्न उठेको छ । हटाउने र हटाइने अब एकै ठाउँ भए अर्थतन्त्र झन् संकटमा पर्ने विज्ञहरूको चिन्ता छ । संविधानविद् विपिन अधिकारी सरकारले धरपकडको शैलीमा गभर्नर अधिकारीमाथि कारबाही सुरु गरेको बताउँदै त्यसले केन्द्रीय बैंकको स्वायत्ततामा असर पुर्याउने बताउँछन् । सरकारी कदम गलत थियो । राष्ट्र बैंकको कामकारबाहीको पद्धतिलाई विश्वास गरेर सरकार गभर्नरमाथि भर पर्नुपर्थ्यो । कारबाही गर्ने नै अवस्था आएको भए पनि विश्वासिलो र स्वतन्त्र आयोग बनाउनुपर्थ्यो, कान्तिपुरलाई प्रतिक्रिया दिँदै उनले भने, तर, अब सर्वोच्च अदालतले गभर्नरलाई पदमा थमौती गरेछ भने उहाँलाई काम गर्न अप्ठ्यारो छ । गभर्नरसरकार एकअर्काप्रति विश्वास नभएको अवस्थामा पुगेका छन् । यो टकरावले राष्ट्रकै अर्थतन्त्रमा गम्भीर असर पुर्याउने चिन्ता जगाएको छ ।अर्का संविधानविद् भीमार्जुन आचार्य भने सर्वोच्च अदालतले सरकारलाई उसको सीमा सम्झाएको बताउँछन् । लोकतन्त्रमा सरकारका निश्चित सीमा हुन्छन् । संविधान र कानुनले निर्धारण गरेका त्यस्ता सीमालाई कसैले नाघ्न पाउँदैन, आचार्यले कान्तिपुरसँग भने, कहिलेकाहीँ सरकारका मान्छेले आफ्नो अधिकार असीमित रहेको ठान्छन्, अर्थमन्त्रीले राष्ट्र बैंकलाई आफूमातहतको संस्थाजस्तो ठानेका थिए । त्यसलाई सर्वोच्च अदालतले अंकुश लगाइदिएको छ ।नेपाल बार एसोसिएसनका पूर्वमहासचिव सुनील पोखरेलले पदावधि तोकिएका पदाधिकारीलाई संवैधानिक र कानुनी आधारमा मात्र हटाउन सकिनेमा त्यसविपरीत भएका निर्णय स्वतः बदर हुने गरेको बताए । सुरेश यादवको मुद्दामा २०६८ सालमै आदेश दिँदै सर्वोच्च अदालतको पूर्ण इजलासले अवधि किटान गरी दिइएको नियुक्तिलाई बीचमै हटाउन नपाइने न्यायिक दृष्टिकोण विकास गरेको थियो, त्यसैका आधारमा मंगलबार आदेश आएको देखिन्छ । अब अर्थमन्त्री आफैंले राजीनामा गर्नु उचित देखिन्छ ।कांग्रेस महामन्त्री गगन थापा सर्वोच्चको निर्णयलाई सबैले स्वागत गर्नुपर्ने बताउँछन् । राष्ट्र बैंकका गभर्नरले कानुनन उपचार खोज्ने क्रममा सम्मानित अदालतभित्र प्रवेश गरेको छ । त्यसलाई सबै पक्षले स्वीकार गर्नुपर्छ, उनले भने, सरकारले विवेकपूर्ण निर्णय गर्नुपर्छ भन्दै आएका थियौं । यो घटनाले त्यसको थप पुष्टि गरिदिएको छ । पूर्वअर्थमन्त्री तथा एमाले उपाध्यक्ष विष्णु पौडेल सर्वोच्चको आदेशले गभर्नर अधिकारीले अन्तरिम न्याय पाएको बताउँछन् । सरकारले गर्न नहुने, नमिल्ने निर्णय गरेको थियो । गभर्नरले अन्तरिम न्याय पाउनुभएको छ । अन्तिम न्याय पनि पाउनु हुनेछ भन्नेमा आशावादी छौं, उनले भने, अर्थमन्त्री वा समग्र सरकारले गरेका निर्णय अदालतले बदर गरिदिएपछि नैतिक जिम्मेवारी लिनुपर्छ । तर यो सरकारसँग के आशा गर्नु ? के नैतिकता खोज्नु ? यो सरकारले नैतिकता प्रदर्शन गर्छ जस्तो लाग्दैन । पूर्वअर्थमन्त्री तथा पूर्वगभर्नर युवराज खतिवडाले वित्तीय स्थायित्वका लागि सर्वोच्चको आदेश महत्त्वपूर्ण रहेको प्रतिक्रिया दिए । अदालतले यस्तो परिस्थिति सिर्जना गरिदिन सक्छ भनेर गभर्नरलाई निलम्बन गर्ने बेलामै हेक्का राख्नुपर्थ्यो । त्यो विचार नगरी सिफारिस गर्ने अर्थमन्त्री र निर्णय गर्ने प्रधानमन्त्रीका लागि यो ठूलो नैतिक दबाब हो, उनले भने, तर नैतिकता र विवेक आफूसँग भए प्रदर्शन गर्ने हो । विवेकका आधारमा निर्णय गरेको भए यस्तो अवस्था नै आउने थिएन । अर्थमन्त्रीको दल माओवादीका नेता शक्ति बस्नेतले गभर्नरमाथि जाँचबुझ गर्ने र उनलाई निलम्बन गर्ने विषय सिंगो मन्त्रिपरिषद्ले गरेकाले अर्थ मन्त्रालय मात्र जिम्मेवार नहुने बताउँछन् । भन्छन्, यही कारणले सरकार बदलिने भन्ने होइन, मन्त्रिपरिषद्को निर्णय हो, अर्थ मन्त्रालयको होइन ।"
बिचौलियाको प्रभावमा साढे ४ अर्बका हेलिकोप्टर किन्न मन्त्री शर्माको स्वीकृति,"(काठमाडौं)विदेशी विनिमय सञ्चिति संकटपूर्ण भएको भन्दै निजी गाडी आयातमा रोक लगाएको सरकारले यही बेला ढुकुटीबाट साढे चार अर्ब खर्च गरी दुई हेलिकोप्टर खरिदको प्रक्रिया अघि बढाएको छ । अर्थमन्त्री जनार्दन शर्मा र उनी निकटस्थ बिचौलियाबीचको मिलेमतोमा रुसबाट एमआई१७ भी ५ का दुई हेलिकोप्टर किन्न लागिएको हो । ०७४ सालदेखि अर्थ मन्त्रालयमा रोकिएको प्रस्ताव यही आर्थिक संकटमा अघि बढाइएको हो ।रुस र नेपालस्थित बिचौलियाले कमिसनकै लागि ०७४ मा हेलिकोप्टर खरिदको प्रस्ताव ल्याएका थिए, यसबारे जानकार अर्थका एक अधिकारीले भने । त्यसैअनुसार सेनाले ०७४ पुस १२ मा रुसी कम्पनी रोजोबोरोनएक्स्पोर्ट सँग दुईवटा एमआई१७ भी ५ हेलिकोप्टर खरिदका लागि सम्झौता गरेको थियो । त्यसबेला रुसी सरकारी कम्पनीका तर्फबाट दूतावासका अधिकारी र नेपालका तर्फबाट सैनिक मुख्यालयका एक प्रतिनिधिबीच सम्झौता भएको थियो । त्यसपछि अर्थमा बजेट माग गरियो । अर्थले बजेटको स्रोत सुनिश्चितता गरिदिएन । फाइल रोकिइदिइराखेको थियो, ती अधिकारीले भने, अहिले अर्थमन्त्री शर्माकै अग्रसरतामा त्यो फाइल ब्युँताउने काम भएको हो । अर्थमन्त्रीस्तरीय निर्णय गरेर हेलिकोप्टर खरिद गर्न बजेट दिने निर्णय भइसकेको छ । यसका पछाडि कमिसनको खेल छ ।रुसमा निर्मित यी हेलिकोप्टर १६४ मिलियन अमेरिकी डलरदेखि १८४ मिलियन अमेरिकी डलरसम्ममा बिक्री हुने गरेका छन् । दुई हेलिकोप्टर खरिदका लागि नेपालले करिब साढे ४ अर्ब रुपैयाँ खर्च गर्नुपर्ने हुन्छ । हेलिकोप्टर खरिदबिक्री प्रक्रियाका लागि रसियन टोली हाल काठमाडौंमा छ । टोलीले नेपाली सेनाका उच्च अधिकारी र अर्थमन्त्री शर्मासँग शृंखलाबद्ध भेटघाट गरिरहेको छ । मंगलबार मात्रै अर्थमन्त्री शर्मा र प्रधानसेनापति प्रभुराम शर्माबीच भेटघाट भएको थियो । भेटघाटमा अन्य अधिकारीलाई प्रवेश दिइएको थिएन । भेटमा अर्का एक व्यक्ति पनि थिए, जो नेपाली सेना तथा सरकारी अधिकारी होइनन्, अर्थ स्रोत भन्छ ।हेलिकोप्टर खरिदका लागि केपी शर्मा ओली नेतृत्वको सरकारको पालामा गृहकार्य सुरु भएको थियो । बिचौलिया र सरकारी अधिकारीबीचको मिलेमतोमा प्रस्ताव तयार भए पनि एकातिर अर्थ मन्त्रालयले बजेट दिन मानेन । पछि तत्कालीन प्रधानसेनापति पूर्णचन्द्र थापा पनि नयाँ हेलिकोप्टर किन्न सकारात्मक भएनन् । तर अहिले बिचौलियाले अर्थमन्त्री शर्मालाई हेलिकोप्टर खरिदका लागि बजेट दिने सहमत गराएपछि प्रक्रिया तीव्र रूपमा अघि बढेको छ, गत माघ ८ रसियन कम्पनीले प्रधानसेनापतिलाई सम्बोधन गरेर फेरि पत्र पठाएको छ, अर्थका एक अधिकारीले भने । पत्रमा सम्झौता खारेजी वा पुनर्विचार गर्न भनी उल्लेख गरिएको थियो ।दुई सातापछि माघ २६ मा रक्षा मन्त्रालयले अर्थ मन्त्रालयलाई बजेटका लागि पत्राचार गरेको थियो । नेपाली सेनाका लागि आवश्यक एमआई१७ भी ५ हेलिकोप्टर खरिद प्रयोजनका लागि स्रोत सुनिश्चितता हुन यस मन्त्रालय (सचिवस्तर) को मिति ०७८।१०।२६ को निर्णयअनुसार अनुरोध छ, पत्रमा उल्लेख छ । अर्थले रक्षाको प्रस्तावमा फागुन २५ मा पत्र लेखेर बजेट दिने सुनिश्चितता गरिदिएको छ । रक्षाबाट सचिवस्तरीय निर्णय भए पनि अर्थले भने मन्त्रीस्तरीय निर्णय गरेको थियो । पूर्वअनुमोदित सम्झौता भएको र अर्थ मन्त्रालयको ०७४ साउन ३१ पनि बजेट स्वीकृति दिइसकेकाले ०७८ फागुन २२ अर्थमन्त्रीस्तरीय निर्णय गरी प्रक्रिया अघि बढाउन स्वीकृति दिएको अर्थको पत्रमा उल्लेख छ । तर, अर्थमन्त्री शर्मा, अर्थ सचिव मधु मरासिनी तथा अन्य अधिकारीहरूले यसबारे प्रतिक्रिया दिन चाहेनन् ।हेलिकोप्टर खरिद सम्बन्धमा सेनाले ०७४ सालमा प्रक्रिया अघि बढाए पनि त्यसपछि कुनै गृहकार्य नगरेको सैनिक प्रवक्ता सहायक रथी नारायण सिलवालले बताए । हामीले त्यसबेला खरिद गर्ने भनेर गृहकार्य अघि बढाएको थियौं । त्यसपछि कुनै पनि आवधिक गृहकार्य भएको छैन, उनले भने, अहिले हेलिकोप्टर खरिद गर्ने विषय हाम्रो जानकारीमा छैन । रसियन टोली काठमाडौंमा रहेको र नेपाली सेनासँग भेटवार्ता गरेको भन्ने कुरा पनि आफूहरूलाई थाहा नभएको उनले बताए ।अहिलेको अवस्थामा हेलिकोप्टर खरिद गर्दा मुख्य दुई समस्या हुने जानकार अधिकारीहरू बताउँछन् । विदेशी विनिमय सञ्चिति घटेको संकटपूर्ण अवस्थामा थप चाप पर्नेछ, यसले सरकारले जनतालाई के भन्छ र आफू के गर्छ भन्ने मुख्य प्रश्न हो, प्रधानमन्त्री तथा मन्त्रिपरिषद् कार्यालयका एक अधिकारी भन्छन्, युक्रेनमाथि रुसको आक्रमणको विरोध गर्दै नेपालले विज्ञप्ति जारी गरेको छ, राष्ट्र संघमा मतदानसमेत गरेको छ । यही बेला रुससँगै रणनीतिक सम्बन्ध बढाउने कदम चाल्दा अनावश्यक भूराजनीतिमा फस्ने जोखिम छ । कमिसनका लागि सरकारले यस्ता जोखिम लिनुहुन्न । नेपालको परराष्ट्र मन्त्रालयले रुसले युक्रेनमाथि गरेको आक्रमणको विषयमा गत फागुन १२ मा आफ्नो धारणा सार्वजनिक गरिसकेको छ । रुसले गरेको सैन्य कारबाहीको विरोध गर्दै मन्त्रालयले कुनै पनि अवस्थामा एउटा सार्वभौम राष्ट्रविरुद्ध गरिने शक्ति प्रयोगको विपक्षमा नेपाल रहने भनेको छ ।अहिले रुसबाट हेलिकोप्टर किन्न खोज्नु उचित नहुने भूराजनीतिक जानकार तथा अवकाश प्राप्त उपरथी विनोज बस्न्यातको पनि भनाइ छ । हामीले रुसले युक्रेनमाथि गरेको व्यवहारमा प्रतिक्रिया दिइसकेका छौं । त्यसको पक्षमा हामी उभिन सक्नुपर्छ, उनले भने, यही बेला हेलिकोप्टर खरिद गर्ने कुराले हाम्रो परराष्ट्र नीति र व्यवहारमा दुविधा देखिन्छ । परराष्ट्र नीति एउटा र आर्थिक नीति अर्को हुन्न । हेलिकोप्टर खरिद गर्ने प्रस्ताव ०७४ बाट आएकाले अझै केही समय पर्खंदा फरक नपर्ने उनको भनाइ छ ।सरकारले हेलिकोप्टर खरिद प्रक्रिया अघि बढाएर रुससँगको सम्बन्ध सामान्य अवस्थामा ल्याउन खोजेको हुन सक्ने पूर्वराजदूत राजेश्वर आचार्यको टिप्पणी छ । अमेरिकी ऐनको प्रसंग ल्याउँदै उनले भने, काट्सा ऐनले अमेरिकाले प्रतिबन्ध लगाएका मुलुकहरूसँग कारोबार गर्ने मुलुकहरूलाई हामी मित्रवत् रूपमा व्यवहार गर्दैनौं भनेको छ, यो पनि विचारणीय छ । अमेरिकाले सन् २०१७ जुनमा इरान, उत्तर कोरिया र रुसविरुद्ध नाकाबन्दी लगाउन अमेरिकी सिनेटबाट संघीय कानुन बनाई अनुमोदन गरेको थियो ।"
उम्मेदवार बन्न राजीनामा अनिवार्य,"काठमाडौं (कास) स्थानीय तह निर्वाचनमा उम्मेदवार बन्न चाहने पालिकाका जनप्रतिनिधि, संघीय र प्रदेश सांसदले राजीनामा दिनैपर्ने भएको छ । वैशाख ३० मा हुने निर्वाचनमा उम्मेदवार बन्न राजीनामा गर्नैपर्ने गरी निर्वाचन आचारसंहिता २०७८ मा गरिएको व्यवस्थालाई बदर गर्न सर्वोच्च अदालतले अस्वीकार गरेपछि जनप्रतिनिधिले राजीनामा गर्नैपर्ने भएको हो ।सिन्धुपाल्चोकको हेलम्बु गाउँपालिकाका अध्यक्ष निमा ग्याल्जेन शेर्पाले संविधानले स्थानीय तह रिक्त रहने कल्पना नगरेको भन्दै राजीनामा दिनुपर्ने संहिताको प्रावधान बदरको माग गर्दै सर्वोच्चमा रिट दिएका थिए । न्यायाधीशहरू तेजबहादुर केसी र तिलप्रसाद श्रेष्ठको इजलासले मंगलबार शेर्पाको निवेदन खारेज गरेको सर्वोच्चका प्रवक्ता विमल पौडेलले जानकारी दिए । चैत ७ मा शेर्पाले सर्वोच्चमा दिएको निवेदनमाथि सुनुवाइ गर्दै चैत ८ मा न्यायाधीश बमकुमार श्रेष्ठले अल्पकालीन अन्तरिम आदेश दिएका थिए । दुवै पक्षको छलफल हुने गरी सुनुवाइ भएर निर्णय नहुँदासम्म निर्वाचन आयोगको आचारसंहितालाई कार्यान्वयन नगर्न भनिएको थियो । त्यसपछि तोकिएको मितिमा सुनुवाइ नभएपछि सर्वोच्चको अल्पकालीन अन्तरिम आदेश बदर गर्न माग गर्दै (भ्याकेट निवेदन लिएर) निर्वाचन आयोग सर्वोच्च गएको थियो । यी दुवै निवेदनलाई एकसाथ सुनुवाइ गर्दै मंगलबार रिट निवेदनहरू खारेजीको फैसला भएको हो । सर्वोच्चको यो फैसलासँगै निर्वाचन आचारसंहितामा व्यवस्थाबमोजिम जनप्रतिनिधिले अनिवार्य राजीनामा दिनुपर्ने भएको हो । स्थानीय तह निर्वाचन ऐनमा नेपाल सरकार, प्रदेश सरकार र स्थानीय तहमा वा तिनीहरूको स्वामित्व र नियन्त्रणमा रहेका संस्थामा पारिश्रमिक पाउने गरी बहाल रहेका व्यक्ति उम्मेदवार बन्न अयोग्य हुने प्रावधान छ । निर्वाचन आयोगले यही प्रावधानअनुरूप आचारसंहितामा राजीनामाको विषयलाई अनिवार्य गरेको थियो ।अब स्थानीय तहका पदाधिकारीले मात्र होइन, स्थानीय तहमा उम्मेदवार बन्न चाहने संघीय संसद्का सांसद वा प्रदेश सांसदले पनि राजीनामा नदिई उम्मेदवार बन्न पाउने छैनन्, प्रमुख निर्वाचन आयुक्त दिनेशकुमार थपलियाले भने, उनीहरूले राजीनामाको निस्सा पेस गर्नुपर्ने छ । साथै आफू संघीयप्रदेश वा स्थानीय तहको पारिश्रमिक र सेवासुविधा लिने पदमा नरहेको स्वघोषणा पनि गर्नुपर्नेछ । त्यसरी गरिएको स्वघोषणा गलत ठहरिएमा उनीहरूको उम्मेदवारी रद्द हुनुका साथै निर्वाचित भइसकेपछि त्यस्तो ठहर भएमा अदालतको आदेशपछि पद नै जानेसम्मको अवस्था आउने पनि प्रमुख आयुक्त थपलियाले बताए ।"
उपत्यकाका २१ पालिकामध्ये १७ मा निर्वाचन अधिकृत महिला,"(काठमाडौं)निर्वाचन आयोगले सोमबार र मंगलबार धुलिखेलमा निर्वाचन अधिकृत र निर्वाचन अधिकारीका लागि तालिम आयोजना गर्यो । वाग्मती प्रदेशका पालिकामा निर्वाचन गराउने अधिकारीहरू तालिममा सहभागी थिए । समापनपछि जिल्लाजिल्लाबाट आएकाहरू फोटो खिचाउन थाले । काठमाडौं उपत्यकामा खटिनेको मात्रै पनि फोटो खिच्नुपर्ने प्रस्ताव आयो । यो प्रस्ताव ललितपुरको वाग्मती गाउँपालिकाका निर्वाचन अधिकृत नरेन्द्रकेशरी पोखरेलले राखेका थिए । फोटो खिचाउने क्रममा हाँसको बथानमा बकुल्ला जस्तो एक जना मात्रै पुरुष अधिकृत भन्दै एकापसमा ठट्टासमेत चल्यो । उपत्यकामा त म मात्रै पुरुष निर्वाचन अधिकृत रहेछु । ऐतिहासिक फोटो हुने भएकाले खिच्न मैले प्रस्ताव नै राखें, उच्च अदालत पाटनका उपरजिस्ट्रारसमेत रहेका पोखरेलले भने, बुढो मान्छे भएर मलाई पुरुष भए पनि उपत्यकामा राखेको हुन सक्छ । आयोगले उपत्यकामा महिलालाई प्राथमिकता दिएर निर्वाचन अधिकृत बनाएकामा राम्रो लागेको उनले बताए । आयोगले काठमाडौं उपत्यकाभित्रको २१ पालिकामध्ये १७ वटामा महिलालाई नै निर्वाचन अधिकृत खटाएको छ । पोखरेल भने ललितपुरको वाग्मती गाउँपालिकामा खटिएका छन् । आयोगका अनुसार काठमाडौंको शंकरापुरमा सीता निरौला फुयाल, कागेश्वरी मनोहरामा कानुन मन्त्रालयकी शारदा राउत, कीर्तिपुर नगरपालिकामा कम्पनी रजिस्ट्रार कार्यालयकी कमला घिमिरे, गोकर्णेश्वरमा वाणिज्य आपूर्ति तथा उपभोक्ता संरक्षण विभागकी रञ्जु गौतम, चन्द्रागिरिमा वाणिज्यकै सिर्जना थपलियालाई जिम्मेवारी दिइएको छ । टोखा नगरपालिकामा महान्यायाधिवक्ता कार्यालयकी सविता शर्मा, तारकेश्वरमा अख्तियारकी चपला पोखरेल, दक्षिणकालीमा उच्च अदालत पाटनकी अमृताकुमारी शर्मा, नागार्जुनमा भूमि व्यवस्था, सहकारी तथा गरिबी निवारण मन्त्रालयकी पार्वती अर्याल र बूढानीलकण्ठमा राष्ट्रिय महिला आयोगकी चमिला भट्टराईलाई खटाइएको छ । त्यस्तै, भक्तपुरको मध्यपुर थिमि नगरपालिकामा वैदेशिक रोजगार प्रवर्द्धन बोर्ड सचिवालयकी मैयाँ कँडेल, चाँगुनारायणमा फैसला कार्यान्वयन निर्देशनालयकी फणेश्वरी घिमिरे र सूर्यविनायकमा शिक्षा तथा मानव स्रोत विकास केन्द्रकी सरिताकुमारी खतिवडालाई खटाइएको छ । उनीहरू सबै उपसचिव हुन् । ललितपुरको कोन्ज्योसोममा सर्वोच्च अदालतकी देवकुमारी चौधरी, गोदावरी नगरपालिकामा उपसचिव श्रद्धा रिजाल, महालक्ष्मी नगरपालिकामा सर्वोच्च अदालतकी इजलास अधिकृत शारदा फुयाल र महांकालमा जिल्ला सरकारी वकिल कार्यालयकी सुशीला ज्ञवालीलाई खटाइएको छ । काठमाडौंमा जिल्ला न्यायाधीश राजुकुमार खतिवडा, भक्तपुरमा गोपाल बाँस्तोला र ललितपुरमा किरणप्रसाद सिवाकोटीलाई मुख्य निर्वाचन अधिकृत तोकिएको छ । खतिवडाले काठमाडौं महानगर, बाँस्तोलाले भक्तपुर नगरपालिका र सिवाकोटीले ललितपुर महानगरपालिकाको निर्वाचन गराउने जिम्मेवारी पनि पाएका छन् । महिलाले पनि महत्त्वपूर्ण तथा चुनौतीपूर्ण जिम्मेवारी पूरा गर्न सक्छन् भन्ने सन्देश दिन उपत्यकाका सबैजसो पालिकामा महिलालाई नै निर्वाचन अधिकृत खटाइएको आयोगका प्रवक्ता शालिग्राम पौडेलले बताए । आयोगले राजनीतिक दललाई समावेशी बनाउनु, कानुन पालना गराउनु भन्छ, आयोगले नै पहिला गरेर देखाउनुपर्यो पनि । त्यसैले मतदाता धेरै भएको सहरी क्षेत्रकै निर्वाचन गराउने जिम्मेवारी महिलालाई दिएका हौं, उनले भने, महिलाले अवसर पाए गरेर देखाउन सक्छन् भन्ने सन्देश दिन खोजेका हौं ।महिला निर्वाचन अधिकृतहरू पनि आफूले पाएको जिम्मेवारी सफलतापूर्वक पूरा गर्न प्रतिबद्ध छन् । नियुक्तिपत्र पाएकै दिनदेखि काम थालिसकेका छौं, मध्यपुर थिमि नगरपालिकामा खटिएकी मैयाँ कँडेलले भनिन्, आयोगले दिएको जिम्मेवारी पूरा गर्न दत्तचित्त भएर लागिपरेका छौं । रातदिन खटेर काम गर्नुपर्छ । यो राम्रो काम गरेर देखाउने अवसर पनि हो । निर्वाचन आयोगले राजनीतिक दललाई जारी गरेको सूचनामा उम्मेदवारमा पनि महिलालाई प्राथमिकता दिन आग्रह गरेको छ । लैंगिक समानता तथा सामाजिक समावेशिता नीति तेस्रो पञ्चवर्षीय योजनामा महिला सहभागी बढाउने योजना रहेको प्रवक्ता पौडेलले बताए ।"
५ अमेरिकी सांसद शुक्रबार आउँदै,"काठमाडौं (कास) अमेरिकी कंग्रेसको माथिल्लो सदनका चार सिनेटर र तल्लो सदनका एक सदस्य गरी पाँच सांसद तीनदिने भ्रमणका लागि शुक्रबार नेपाल आउने भएका छन् । अमेरिकी समाचार साइट द हिल का अनुसार डेमोक्र्याटिक पार्टीका ती सांसदहरू युक्रेनका पक्षमा समर्थन जुटाउन विभिन्न मुलुक भ्रमण गर्ने क्रममा नेपाल पनि आइपुग्ने भएका हुन् । नेपाल टोलीमा सिनेटर मार्क केली, क्रिस्टन गिलिब्रान्ड, कोरी बुकर, एड मार्की र तल्लो सदनका मोन्डैयर रहने द हिल ले जनाएको छ । उक्त टोलीले पोल्यान्ड, जर्मनी, भारत, संयुक्त अरब इमिरेट्सको समेत भ्रमण गर्दै छ । परराष्ट्र मन्त्रालयकी प्रवक्ता सेवा लम्सालले अमेरिकी सांसदहरू आउने लागेको पुष्टि गरिन् । अमेरिकी सांसदहरूले नेपालमा द्विपक्षीय कूटनीतिक सम्बन्ध र दुई मुलुकका संसद्बीचको सम्बन्धका बारेमा पनि छलफल गर्ने कार्यक्रम छ । उनीहरूले राष्ट्रपति विद्यादेवी भण्डारी, प्रधानमन्त्री शेरबहादुर देउवा, परराष्ट्रमन्त्री नारायण खड्का र कांग्रेस सांसद मीनेन्द्र रिजालको नेतृत्वमा रहेको नेपालअमेरिका मैत्रीपूर्ण संसदीय समितिसँग भेटवार्ता गर्ने कार्यक्रम छ । उनीहरूले यहाँका विपक्षी दलका नेतासँग पनि भेट गर्ने जनाइएको छ । पछिल्लो समय अमेरिकाबाट नेपालमा उच्चस्तरीय भ्रमण बाक्लिएको छ । पब्लिक डिप्लोमेसी ब्युरो अफ साउथ एन्ड सेन्ट्रल एसियाकी अमेरिकी उपसहायक मन्त्री राजदूत केली केइडरलिङल अहिले नेपाल भ्रमणमै छिन् । नेपालको संसद्ले लामो रस्साकसीपछि अमेरिकी अनुदानको एमसीसी सम्झौता अनुमोदन गरेको थियो । अमेरिकाले हालै आफ्नो विदेश सहयोग नियोग यूएसआईडीमार्फत नेपाललाई करिब ८० अर्ब रुपैयाँ दिने घोषणा पनि गरेको छ ।"
२ सय युनिट बिजुली र ५ हजार लिटर पानी निःशुल्क,"(काठमाडौं)नेकपा (एकीकृत समाजवादी) ले जनमुखी स्थानीय सरकार: विकास र समृद्धिको आधार मुख्य नारासहित स्थानीय तह निर्वाचनका लागि मंगलबार घोषणापत्र सार्वजनिक गरेको छ । अध्यक्ष माधवकुमार नेपालले सार्वजनिक गरेको ४८ पृष्ठको घोषणापत्रमा सामाजिक र आर्थिक विकासलाई विभिन्न नारामा समेटिएको छ । पार्टी निर्माणपछि पहिलोपटक चुनावी प्रतिस्पर्धामा सहभागी हुन लागेको नेकपा एसले स्वास्थ्य सेवालाई बढी प्राथमिकता दिएको छ । जनताको अधिकार: निःशुल्क स्वास्थ्योपचार नाराअन्तर्गत स्थानीय सरकारको बजेट सबैभन्दा बढी स्वास्थ्य सेवामा खर्च गरिने उल्लेख छ । जटिल प्रकृतिको शल्यक्रियाबाहेक अन्य उपचार स्थानीय स्वास्थ्य केन्द्रबाट निःशुल्क गराउने व्यवस्था घोषणापत्रमा समेटिएको छ । सबै पालिकामा एम्बुलेन्स सेवा उपलब्ध गराउने, स्वास्थ्य जीवन बिमा, घुम्ती स्वास्थ्य शिविर, मोबाइल नर्सिङ, टेलिमेडिसिनलाई सहज बनाउने प्रतिबद्धता पनि व्यक्त गरिएको छ । सार्वजनिक शिक्षामा जोड दिनेदेखि गुठी र सहकारीमा जान चाहने निजी विद्यालयलाई विशेष सुविधा दिने विषय समेटिएका छन् । विद्यावारिधि गर्नेलाई २ लाख रुपैयाँसम्म सहयोग गर्ने प्रतिबद्धता छ । कक्षा १२ सम्मको पाठ्यक्रम सुधार गर्ने, सीपमूलक, प्राविधिक र व्यावसायिक शिक्षालाई प्राथमिकतामा राखिने चुनावी घोषणापत्रमा उल्लेख छ । कृषि, स्वास्थ्य र प्रविधिको क्षेत्रमा उच्च शिक्षा हासिल गर्नेलाई स्थानीय सरकारले छात्रवृत्ति प्रदान गर्ने प्रतिबद्धता पनि जनाइएको छ । प्रत्येक महिना एक घरपरिवारलाई ५ हजार लिटर पानी र २ सय युनिट निःशुल्क बिजुली उपलब्ध गराउने घोषणापत्रमा उल्लेख छ । स्थानीय सरकारमार्फत हरेक घरपरिवारलाई वार्षिक रूपमा २०० युनिटसम्म विद्युत् महसुलमा छुट दिइनेछ, घोषणापत्रमा भनिएको छ, यसका लागि सङ्घीय र प्रदेश तहका सरकारसँग आवश्यक समन्वय गरिनेछ । कृषिको व्यावसायिक कार्यक्रमका लागि १६ बुँदे योजना पार्टीले सार्वजनिक गरेको छ । संरक्षित कृषि बजार: किसान जीवनमा बहार अन्तर्गतका कार्यक्रममा कोल्डस्टोर निर्माणदेखि रासायनिक मल कारखाना स्थापनासम्मका विषय छन् । बिदेसिएका युवालाई कृषि उत्पादनमा प्रोत्साहित गर्ने योजना पनि राखिएको छ । बिदेसिएका युवालाई स्वदेश फर्काऔं: कृषि उत्पादनमा वृद्धि गरौं नारा तय गरेको एकीकृत समाजवादीले युवा तथा महिला कृषकलाई तालिम, सरल कर्जा दिने प्रतिबद्धता जनाएको छ । सामूहिक र सहकारी खेतीलाई प्रोत्साहित गर्न मालपोत र कर छुटको व्यवस्था, खेत बाँझो राख्न नपाइने विषयलाई कडाइका साथ लागू गर्ने उल्लेख छ । हाम्रा युवा हामीसँगै भन्ने नारामा ऊर्जाशील, दक्ष र बौद्धिक जनशक्तिलाई विदेश पलायन हुनबाट रोक्ने र आफ्नै गाउँसहरमा रोजगारीका अवसर सिर्जनामा उच्च प्राथमिकता दिइएको छ । हरियालीयुक्त र सफा सहर को अवधारणाअनुसार हरेक पालिकाको भूगोलभित्र पर्ने राजमार्ग र सहायक मार्गको दायाँबायाँ फलफूलका बिरुवा लगाई सडकको सौन्दर्य बढाउने र तिनको संरक्षण गर्ने दायित्व सम्बन्धित पालिकाको हुने भनिएको छ । मेरो सहर म बनाउँछु उद्घोषका साथ सफा, सुरक्षित, हरियालीयुक्त सभ्य सहर बनाउने संकल्प पनि उक्त पार्टीले राखेको छ । हरेक पालिकामा आवश्यक उपकरण तथा सुविधासहित ईलाइब्रेरी सञ्चालन गरिने विषय घोषणापत्रमा उल्लेख छ । फोहोर बन्नेछ मोहर: सफा गाउँ सहर, सडक सञ्जाल: विकास निर्माणको पूर्वाधार, जातीय छुवाछूत मेटाऔं: मानव मर्यादा कायम गरौं, सामाजिक विकासका लागि साहित्य, कला र संस्कृति, बालबालिका विशेष कार्यक्रमको नारा पनि अघि बढाइएको छ । हरेक पालिकाहरूले आफ्नो पालिकाभित्रका सडक र यातायातका लागि गुरुयोजना बनाई लागू गर्नेछन्, घोषणापत्रमा छ, पालिकाको योजनाबिना जथाभावी सडक बनाई कृषियोग्य जमिन समाप्त गर्ने तथा पर्यावरण बिगार्ने कामलाई कडाइका साथ निरुत्साहित गरिनेछ । ज्येष्ठ नागरिकको सम्मान: समुदायको सान, महिलाको हित: घरपरिवार सुरक्षित नाराका साथै, तेस्रो लिंगी र अल्पसंख्यक लैंगिक समुदाय, अपांगता भएका व्यक्तिको हकहितका विषय पनि घोषणापत्रमा समेटिएका छन् । पानीका स्रोत संरक्षणका लागि विशेष योजना, पर्यटन विकासमा स्थानीय सरकार, दिगो विकासका लागि एकीकृत र समन्वयात्मक योजना, आधुनिक प्रविधिको उच्चतम प्रयोगका कार्यक्रम अघि बढाइएको छ । विभिन्न कामको सिफारिस सन्दर्भमा पालिकाबाट लिने शुल्कलाई न्यूनतम सीमामा झार्ने प्रतिबद्धता पनि घोषणापत्रमा गरिएको छ । यस्तै, मदिरा सेवन गर्नेहरूले पालिकाबाट अनुमतिपत्र लिनुपर्ने व्यवस्था गरिने प्रतिबद्धता जनाइएको छ । जथाभावी मदिरा सेवनले मानिसको सम्पत्ति सकिने, परिवारमा झैझगडा हुने, मदिरा पिएर विभिन्न विकृति र अपराधका काम गर्ने कुरालाई कडाइपूर्वक नियन्त्रण गर्नु आवश्यक छ, घोषणापत्रमा भनिएको छ ।"
प्रदेश सचिवसहित चारविरुद्ध मुद्दा,"काठमाडौं (कास) लुम्बिनी प्रदेशका तत्कालीन कृषि, खाद्य प्रविधि तथा भूमि व्यवस्था मन्त्रालयका सचिव वैकुण्ठ अधिकारी, महाशाखा प्रमुख श्रीधर ज्ञवाली, कृषि प्रसार अधिकृत मुकेश राम्जाली नेपाली र किसान प्रसार संस्थाका प्रबन्ध निर्देशक राजाराम तिवारीविरुद्ध अख्तियार दुरुपयोग अनुसन्धान आयोगले भ्रष्टाचार मुद्दा दायर गरेको छ । यान्त्रिकीकरण कार्यक्रमअन्तर्गत अध्ययन र स्थलगत अनुगमन नगरी झूटा बिल भर्पाई बनाएर दोहोरो भुक्तानी गरेर अनियमितता गरेको आरोप उनीहरूमाथि छ । उनीहरूले २९ वटा कृषि उपकरण किन्दा झूटा ३७ लाख १५ हजार रुपैयाँ हानिनोक्सानी भएको खुलेको छ ।"
किशोरीका बाबुले पनि बयान फेरे,"(तनहुँ)आफ्नी छोरीलाई जबर्जस्ती करणी गरेको आरोपमा कलाकार पल शाहविरुद्ध जाहेरी दिएका किशोरीका बाबुले पनि अदालतमा बकपत्र गर्दा बयान फेरेका छन् । तनहुँ जिल्ला अदालतमा मंगलबार भएको बकपत्रमा उनले छोरीले भनेअनुसार नै हो मलाई अरू केही थाहा भएन भन्दै बयान फेरेको स्रेस्तेदार मीनबहादुर कुँवरले बताए । उनले यसअघि सरकारी वकिलसमक्ष दिएको बयानभन्दा अदालतमा फरक बयान दिएका छन्, कुँवरले भने, पहिलाको भन्दा विपरीत बयान दिँदै जबर्जस्ती करणी भएको रहेनछ, मैले बल्ल थाहा पाएँ, अरूको उक्साहटमा जाहेरी दिएको भनेका छन् ।अदालतमा यसअघि गत आइतबार छोरीको बकपत्र भएको थियो । उनले आफूमाथि बलात्कार नभएको, उक्साहटमा जाहेरी दिएको बयान अदालतमा लेखाएकी थिइन् । छोरी र बाबुको बयान एकै प्रकारको आएको जिल्ला न्यायाधिवक्ता रामचन्द्र शर्माले बताए । उहाँले मैले केही देखिनँ, बेहोरा त्यतिबेला मैले सुनेर जाहेरी दिएँ अहिले बुझ्दा होइन कि जस्तो लाग्छ भन्नुभयो, उनले भने, बकपत्र मात्रै सबै कुरा होइन, अन्य प्रमाण पनि हेरिन्छ, यो बयानले मात्र प्रतिवादी छुट्ने आधार बन्दैन । यसरी आएर बयान फेर्दा कानुनबमोजिम सजाय हुन सक्ने थाहा हुँदाहुँदै पनि पीडित पक्षले बयान फेरेको उनले बताए । शाहविरुद्ध किशोरीका बाबुले गत फागुन ११ मा जिल्ला प्रहरी कार्यालय तनहुँमा जाहेरी दर्ता गराएका थिए । त्यसलगत्तै फेरि पूर्वी नवलपरासीको गैंडाकोटस्थित इलाका प्रहरी कार्यालयमा त्यस्तै अर्को जाहेरी किशोरीका तर्फबाट दर्ता गराइएको थियो । जाहेरी दर्ता भएको पाँच दिनपछि प्रहरीसमक्ष आएका शाह थुनामा छन् । मुद्दामा अदालती कारबाही सुरु हुँदा छोरी र बाबु दुवैको बयान फेरिएको हो । शाह पक्षका कानुन व्यवसायी कमलमोहन वाग्लेले किशोरीका बाबुले आफूलाई भ्रममा पारेर दबाब सिर्जना गरी जाहेरी दिने अवस्थामा पुर्याएको हो भन्ने बयान दिएको बताए । उनका अनुसार यो मुद्दामा प्रमाण बुझ्ने काम बाँकी नै छ । अनुसन्धानका क्रममा कागजात गर्ने घटना विवरणका मानिसहरू, उनीहरू बास बसेको होटल सञ्चालकलगायतसँग बुझ्न बाँकी रहेको उनले बताए । अहिले पीडितले पनि होइन र पीडितका बाबुले पनि होइन भनेको अवस्थामा शाहको पक्षमा राम्रो संकेत देखाएको छ, अधिवक्ता वाग्लेले भने । यस्तो मुद्दामा जसको उजुरीले अनुसन्धान अगाडि बढेर मुद्दा दर्ता भइसकेपछि होइन भनेर फरक बयान दिनेलाई कानुनले सजायको व्यवस्था गरेको उनले बताए । कानुनमा व्यवस्था छ भन्दैमा सजाय हुन्छ र गर्नैपर्छ भन्ने पनि होइन । अदालतले त्यतिबेलाको अवस्था परिस्थितिलाई मध्यनजर गरेर फैसला लिन्छ, उनले भने । त्यस्तै अदालतमा कलाकार दुर्गेश थापाको पनि बकपत्र भएको र उनले पनि शाह निर्दोष छन् भनेर कागज गरेको अधिवक्ता वाग्लेले बताए । गत फागुन १५ देखि हिरासतमा लिएका शाहलाई थुनामा राखेर अनुसन्धान गर्न प्रहरीले ३ पटक अदालतबाट म्याद पाएको थियो । गत चैत १० मा जिल्ला न्यायाधीश हरिश्चन्द्र ढुंगानाको इजलासले शाहलाई पुर्पक्षका लागि थुनामा पठाएको थियो । शाहविरुद्धको मुद्दामा पनि नवलपरासी जिल्ला अदालतले पनि पुर्पक्षका लागि थुनामा राख्न आदेश दिएको छ । शाहका तर्फबाट जिल्लाको आदेश बदर गर्न माग गर्दै उच्च अदालत पोखरामा निवेदन दर्ता भइसकेको छ । शाहलाई बुधबार नवलपुर अदालत लगिने भएको छ । तनहुँ जिल्ला अदालतमा वैशाख १९ मा पेसी रहेको स्रेस्तेदार कुँवरले जानकारी दिए ।"
भक्तपुरमा पुरानै आकांक्षी बढी,"(भक्तपुर) स्थानीय तह निर्वाचन नजिकिँदै जाँदा भक्तपुरका अधिकांश पालिकामा पुरानै जनप्रतिनिधि टिकट लिने कसरतमा जुटेका छन् । मध्यपुर थिमि नगरपालिकाका मेयर मदनसुन्दर श्रेष्ठ पुनः मेयर बन्ने दाउमा छन् । गएको चुनावमा नेकपा एमालेबाट निर्वाचित मदनसुन्दर श्रेष्ठका निकटतम् प्रतिद्वन्द्वी नेपाली कांग्रेसका अष्टकुमार कवे पुनः प्रतिस्पर्धा गर्न टिकट खोजिरहेका छन् । सूर्यविनायक नगरपालिकामा एमालेबाट निर्वाचित नगर प्रमुख वासुदेव थापा र उनका निकटतम् प्रतिद्वन्द्वी कांग्रेसका विष्णुराज कार्की पनि पुनः टिकट लिने कसरतमा लागेका छन् । स्थानीय तहमा पर्याप्त स्रोतसाधन परिचालन गर्न पाइने र शक्तिको अभ्यास गर्न सकिने भएकाले अधिकांश जनप्रतिनिधि दोहोरिन इच्छुक छन् । यसअघिका निर्वाचनमा पटकपटक निर्वाचित भएका, राजनीतिक नियुक्तिको स्वाद चाखेकाहरू नै आसन्न निर्वाचनका आकांक्षी देखिएका छन् । नयाँ पुस्ताका कार्यकर्ताले भने पुरानै जनप्रतिनिधि र प्रतिस्पर्धी आकांक्षीका विषयमा असन्तुष्ट व्यक्त गरेका छन् । पटकपटक निर्वाचित, राजनीतिक नियुक्ति लिएकाहरूले दाबी गर्दा नयाँ पुस्तामा राजनीतिप्रति नै वितृष्णा पैदा भइरहेको छ, नयाँलाई अवसर दिनुपर्छ, एमाले चाँगुनारायण नगर उपाध्यक्ष जयराम बाँस्तोलाले भने । नेकपा एमालेका तर्फबाट मध्यपुर थिमि नगर प्रमुखका आकांक्षी जिल्ला अध्यक्ष बचन देउजा, मदनसुन्दर श्रेष्ठ, भाष्कर प्रधानाङ्ग, तारामान जोशी, चन्दनकृष्ण श्रेष्ठ, राष्ट्रशमशेर थापा, सूर्यलाल श्रेष्ठ, चन्द्रभक्त श्रेष्ठ देखिएका छन् । उपप्रमुखमा एमालेबाट सुचित्रा श्रेष्ठ, उत्तरा नेपाल र बिन्दु प्रजापतिको नाम जिल्ला कमिटीमा पठाएको एमाले जिल्ला अध्यक्ष बचन देउजाले जानकारी दिए । कांग्रेस जिल्ला सचिव सुशील बस्नेतका अनुसार कांग्रेसका तर्फबाट मध्यपुर थिमि नगर प्रमुखका आकांक्षीमा अष्टकुमार कवे, सुरेन्द्र श्रेष्ठ, केदार खड्का, मदनकृष्ण श्रेष्ठ, गणेश चक्रधर, महेश श्रेष्ठ, मुरारीप्रसाद आचार्य, सन्तोष भट्टराई र रामकाजी चक्रधर गरी ९ जना छन् । कांग्रेसबाट अञ्जनादेवी मधिकर्मी, उर्मिला वन, कमला कर्माचार्य, प्रमिला सुवेदी आचार्य, लक्ष्मीशोभा प्रजापति उपप्रमुखका आकांक्षी हुन् । मधिकर्मी हालकी उपप्रमुख हुन् । त्यस्तै, नेकपा (एकीकृत समाजवादी) बाट मध्यपुर थिमि नगर प्रमुखका आकांक्षीमा भवानी खड्का, दुर्गामोहन श्रेष्ठ, पुण्यरत्न रञ्जित, प्रेमानन्दलाल श्रेष्ठ छन् भने, उपप्रमुखमा रीतु चित्रकार र नवीनप्रकाश श्रेष्ठ छन् ।एमालेबाट सूर्यविनायक नगर प्रमुखका आकांक्षी वासुदेव थापा, राजेन्द्र राजथला, किरण थापा, राजकुमार सिलवाल, सन्तोष ढुंगेल र गोविन्द चौलागाईं छन् । उपप्रमुखका आकांक्षीमा बहालवाला उपप्रमुख जुना बस्नेत, तारा सापकोटा, अम्बिका भण्डारी बस्नेत, सरिता तिमल्सिना, तारा खड्का बस्नेत, ममता राउत, लक्ष्मी कार्की अधिकारी, वीणा बस्नेत छन् । कांग्रेसबाट सूर्यविनायक नगर प्रमुखका आकांक्षीमा विष्णुराज कार्की, सुशील बस्नेत, नारायणभक्त खायमली, उद्धव सिलवाल, राजनकाजी त्वाती, प्रेमबहादुर खड्का, रवि राणा, भेषबहादुर कार्की र राजन बके छन् । ललिता धिताल पोखरेल, रीता खत्री, संगीता थापा, सुनीता खत्री, कान्छीमाया श्रेष्ठ, पुनम केसी, मीनाकुमारी ढकालले उपप्रमुखमा दाबी गरेका छन् । नेकपा (एकीकृत समाजवादी) बाट सूर्यविनायक नगर प्रमुखका आकांक्षी श्यामसुन्दर बस्नेत, अर्जुन बस्नेत, मधुकर थापा छन् भने उपप्रमुखका आकांक्षी शोभा श्रेष्ठ र दिलीप केसी छन् । एमालेबाट चाँगुनारायण नगर प्रमुखका आकांक्षीमा रमेश बुढाथोकी, नीरञ्जन बजगाईं, दमोदर दंगाल, रामबहादुर श्रेष्ठ, नवराज गेलाल, गीताप्रसाद नेपाल, बिना बाँस्तोला, मोहनवीर श्रेष्ठ, शम्भुप्रसाद दाहाल र प्रेमकुमार श्रेष्ठ छन् । नारायणी फुयाल दंगाल, शारदा थापा मगर, सावित्री थापा, परासर सापकोटा, शिवराम तिमल्सिना, मन्दरा मिश्रले उपप्रमुखमा दाबी गरेका छन् । कांग्रेसबाट चाँगुनारायण नगर प्रमुखका आकांक्षीमा शिवहरि केसी, सुरेश श्रेष्ठ, जीवन खत्री, प्रवीण वन, यादवप्रसाद अधिकारी, सरु बानियाँ, जयन्द्र खड्का, अच्युत अधिकारी, पुष्कर खत्री छन् । सुभद्रा काफ्ले, राजेश खड्का, संगीता फुयाल आचार्य, सचिला खड्का, रविता कार्की, रूपा थापा, संगीता दुलाल नेपाल, सावित्री लामिछाने उपप्रमुखको उम्मेदवार बन्ने दाउमा छन् । नेकपा (एकीकृत समाजवादी) का तर्फबाट चाँगुनारायण नगर प्रमुखका आकांक्षी रामप्रसाद न्यौपाने छन् भने, उपप्रमुखमा शान्ति खड्का र अञ्जना पोखरेल रहेको जिल्ला अध्यक्ष श्यामसुन्दर बस्नेतले बताए । हाललाई प्यानलगत रूपमा आकांक्षीको नामावली संकलन भए पनि गठबन्धनका विषयमा छलफल भइरहेको उनले बताए । केही केही सिटमा मात्र क्षेत्राधिकार मिलेको छैन, गठबन्धनको विषय सकारात्मक रुपमा अघि बढेको छ, उनले भने ।नेकपा माओवादी केन्द्रबाट चाँगुनारायण नगर प्रमुखमा रामशरण दाहाल, रामलाल न्हेम्हाफुकी, नरेश खड्का, राजेन्द्र आगन्जा र हरिकृष्ण रावतले दाबी गरेका छन् भने उपप्रमुखमा चण्डिका लामिछाने र शान्ति केसी छन् । माओवादी केन्द्रका जिल्ला संयोजक सुनील बासुका अनुसार सूर्यविनायक नगर प्रमुखका आकांक्षी कल्पदीप राई, सनिस लागेजु, रामजी भण्डारी, नारायणप्रसाद राजथला छन् । सूर्यविनायक नगर उपप्रमुख, मध्यपुर थिमि र भक्तपुर नगर प्रमुखउपप्रमुखका विषयमा छलफल भइरहेको उनले बताए । गठबन्धनका विषयमा छलफल भइरहेकोसमेत उनले बताए । भक्तपुर नगरपालिकामा नेपाल मजदुर किसान पार्टी (नेमकिपा) बलियो राजनीतिक शक्ति मानिन्छ । भक्तपुर नगरको मतका कारण नेमकिपाले प्रतिनिधिसभा र प्रदेशसभामा एकएक सिट हासिल गरेको छ । अघिल्लो निर्वाचनमा भक्तपुर नगरपालिकाको १० वटै वडामा नेमकिपाका उम्मेदवार विजयी भएका थिए । भक्तपुर नगरमा अन्य पार्टीको आकर्षणसमेत कम छ । जिल्लाका अन्य ३ नगरमा जस्तो नगर प्रमुखउपप्रमुखका आकांक्षीसमेत नेमकिपाबाहेकका दलका कम छन् । एमालेबाट नगर प्रमुखका आकांक्षी अघिल्लो निर्वाचनमा पराजित विष्णुप्रसाद सुवाल, रवीन्द्र लाछिमस्यू, नारायणसुन्दर सिन्तकल, विश्वराज शिल्पकार र रोशन वज्राचार्य छन् भने उपप्रमुखमा रञ्जना खर्बुजा छिन् । कांग्रेसबाट नगर प्रमुखमा अघिल्लो निर्वाचनमा पराजित राम कासुला र नारायणप्रसाद तमखु छन् । नेकपा (एकीकृत समाजवादी) का ओमचरण अमात्य र रीता अवालले भक्तपुर नगर प्रमुख र प्रवीण बाटीले उपप्रमुखमा दाबी गरेका छन् । नेमकिपाले भने आसन्न चुनावमा जिल्लाका कुनै पनि नगरमा आकांक्षीको नाम सार्वजनिक गरेको छैन । राजनीतिक दलहरूले आआफ्नो पार्टीका आकांक्षीहरूको नामावली संकलन गरे पनि उम्मेदवारको नाम टुंग्याउन भने सकेको छैन । कांग्रेस, माओवादी केन्द्र, नेकपा (एकीकृत समाजवादी) लगायतका दलहरू आआफ्नो आकांक्षीहरूको नाम लिएर गठबन्धन विषयमा छलफल गरिरहेका छन् । वडास्तरबाटै गठबन्धनको विषयमा छलफल भइरहेको छ, कांग्रेस जिल्ला सचिव सुशील बस्नेतले भने । गठबन्धनको विषय २०७४ को निर्वाचनको नतिजाका आधारमा तय हुनेसमेत दलहरूले जनाएका छन् । उम्मेदवार चयनमा ढिलाइ हुँदा जिल्लामा निर्वाचन गतिविधि पनि सुस्त छ । आकांक्षीहरू टिकट पाउन दलका नेता रिझाउन व्यस्त छन् । उम्मेदवार टुंगो लागेपछि मात्र निर्वाचन गतिविधि तीव्र हुने स्थानीय नेताहरूको भनाइ छ ।"
पढाइ छोडेर श्रम,"(रामेछाप)थामी समुदायको बाहुल्य रहेको शैलुङ गाउँपालिका१ डडुवामा ५ वटा विद्यालय छन् । ४ सय थामी परिवारको बसोबास रहे पनि यहाँका विद्यालयमा माथिल्ला कक्षाहरूमा थामी बालबालिकाको उपस्थिति न्यून छ । गाउँमा स्नातक गरेका २ जना मात्रै छन् । एसएलसी गर्ने करिब ४५ जना र प्राविधिक शिक्षा पढ्दै गरेका २ जना । सरकारी सेवामा यो समुदायबाट हालसम्म २ जनाको मात्रै उपस्थिति रहेको छ । गाउँमै आधारभूत शिक्षाको पहुँच रहे पनि परिवारको आर्थिक अवस्थाका कारण थामी बालबालिका बीचमै विद्यालय जान छाड्ने र कमाउनतिर लाग्ने गर्छन् ।सुर्के र गडीगाउँको बाक्लो थामी बस्तीको बीचमा छ सुर्के मावि । कक्षा १२ सम्म अध्यापन हुने उक्त विद्यालयमा तल्लो कक्षामा करिब ६० प्रतिशत थामी बालबालिका पढ्छन् । माथिल्लो कक्षाहरूमा उनीहरूको उपस्थिति क्रमशः घट्ने गरेको छ । कक्षा ५ उत्तीर्ण हुने बित्तिकै आर्थिक उपार्जनका लागि भन्दै अधिकांश थामी बालबालिकाले विद्यालय छोड्ने गरेका हुन् । सन्तानलाई पढाइमा निरन्तरता दिन अभिभावकले पनि खासै चासो राख्ने गरेका छैनन् । अध्ययनका लागि बडेमाका विद्यालय बनेका छन् । चेतनामूलक कार्यक्रम पनि नभएका हैनन्, विद्यालय व्यवस्थापन समितिका अध्यक्ष कृष्णबहादुर रानामगर भन्छन्, सुविधा भएर नहुने रहेछ, थामीलाई स्कुलमा टिकाउनै सकिएको छैन् । कक्षा ५ पढिसक्दा अभिभावकसँगै श्रम गर्न जाने धेरै थामी बालबालिका छन् । एक घरको कुनैले कमाएर ल्याएको खबर पाउनासाथ ए कमाइ पो हुने रहेछ भनेर जाने परम्परा नै बसेको छ, स्थानीय रिमे थामीले भने । रिमे गाउँका जान्ने सुन्नेमा पर्छन् । उनी पनि कक्षा १० सम्म मात्रै पढेर कमाउन थालेका हुन् । आर्थिक रूपमा कमजोर थामी समुदाय ज्याला मजदुरीले पालिएका छन् । मजदुरीको काम गरेन भने चुलो बल्दैन, उनले भने, त्यही भएर परिवारका सक्ने जति कमाउनै जान्छन् । घरभन्दा टाढा पुगेर अस्थायी रूपमा छाप्रा हाल्ने अनि महिनौं काम गर्ने थामी समुदायमा तन्नेरी र प्रौढसँग बालबालिका पनि हुन्छन् । विद्यालयमा जाँदा पैसा हुँदैन, कमाउन गएपछि आफूलाई मन लागेको खान र कपडा लाउन पैसा हुन्छ, डडुवा गडीगाउँकी स्वस्तिमा थामीले भनिन्, त्यही भएर नै धेरैले पढाइ छोड्ने गरेका हुन् । स्वस्तिमाले पनि ५ कक्षा पढेपछि निरन्तरता दिन सकिनन् । उनका श्रीमान् राजेन्द्र थामीले कक्षा ४ मै अध्ययनलाई बिट मारिदिएका थिए । १४ वर्षदेखि सुर्के माविमा अध्यापनरत प्रधानाध्यापक रामकुमार विमली माथिल्लो कक्षामा भर्ना भए पनि बीचमै पढाइ छोड्ने आधाभन्दा बढी रहेको बताउँछन् । पहिलेको जस्तो त हैन, धेरै कम भइसक्यो । त्यही पनि अझै विद्यालय छोड्ने आधाभन्दा बढी हुन्छन्, उनले भने । कोरोना महामारीका क्रममा अभिभावकहरूले कामका लागि थातथलो छोड्न नपाएकाले बीचमै पढाइ छोड्ने विद्यार्थीको संख्या घटेको उनले बताए । सामाजिक कार्यकर्ता ताराबहादुर मोक्तान थामी बालबालिकाहरूलाई विद्यालयमा टिकाउन नसकेको बताउँछन् । धेरै चेतनामूलक कार्यक्रम ल्याएर पढ्नका लागि उत्प्रेरणा दिइरहेका छौं, उनले भने, तर केही लागेन । पत्तै नपाई विद्यालय छोड्नेहरू छन् । बाबु कामका लागि महिनौं बाहिर जाने, आमा मेलापात जाने भएकाले बालबालिका घर कुर्नकै लागि पनि विद्यालय नजाने गरेको उनले सुनाए ।"
"विकेन्द्रीकरण भन्ने, मेयर केन्द्रले तोक्ने ?","चितवन)शिवप्रसाद रिमालले २०१५ सालको पहिलो आम निर्वाचनमा कांग्रेसलाई भोट हालेका थिए । पञ्चायतकालका चुनावमा पनि उनी कांग्रेसले उठाएका कोही भए मत दिन जान्थे, नभए चुप लागेर बस्थे । भरतपुर महानगरपालिका३ बेलचोक घर भएका रिमालले बहुदलकालमा रूखबाहेक अन्यत्र मत दिएका छैनन् । गएको स्थानीय चुनावमा पार्टीले माओवादीलाई मत दिन भनेको थियो । हँसियाहतौडामा त्यो बेला त हालिनँ, अहिले पनि हाल्दिनँ, उनले भने । रिमाल २० सालदेखि चितवन बस्दै आएका छन् । उनले यसपालि आफूले भनेर लाग्ने सबैलाई कांग्रेसको चुनाव चिह्न रूखबाहेक अन्यत्र मत नहाल्न अपिल गर्ने बताए । मंगलबार दिउँसो उनीसँग कुरा भइरहँदा भरतपुर महानगरमा मेयर पद माओवादी केन्द्रलाई दिने सहमति गठबन्धनले गरेको र औपचारिक निर्णय हुन मात्रै बाँकी रहेको समाचार आयो । रिमाल आक्रोशित भए, संविधानमा संघीयता र विकेन्द्रीकरणको कुरा राख्ने तर भरतपुरको मेयर केन्द्रले तोक्ने ? यहाँका अधिकांश नेता, कार्यकर्ता, समर्थक र मतदाताको भावनाविपरीत गएर निर्णय गर्ने ? भरतपुर३ कांग्रेसको राम्रो पकड भएको वडा हो । चितवन कांग्रेसको कार्यालय पनि वडा ३ कै कमलनगरमा छ । केही दिनयता सुनसान रहेको पार्टी कार्यालयमा मंगलबार पनि त्यस्तो चहलपहल थिएन । पार्टी कार्यालयदेखि केही पर बेलचोक पुलनजिक एउटा किराना तथा चिया पसलमा स्थानीय कांग्रेस समर्थक र कार्यकर्ताको राम्रै जमघट हुन्छ । त्यहाँ भेला भएका २०२२ जना स्थानीय चुनावी सन्दर्भमै गफिँदै थिए । उनीहरू प्रायः सबै कांग्रेस समर्थक थिए । रिमाल पनि त्यहीं भेटिएका हुन् । हाम्रो सभापतिलाई माओवादीले प्रधानमन्त्री बनाइदियो, त्यसैले माओवादीको कुरा मान्नुपर्छ भनेझैं लाग्यो । उहाँलाई पार्टीभन्दा पनि प्रधानमन्त्रीको पद पो ठूलो भयो, रिमालले भने । ७८ वर्षका वंशराज तिमिल्सिना पनि कांग्रेसका पुराना समर्थक हुन् । पार्टीले भनेपछि अघिल्लो पटक उनले हँसियाहतौडामा मत हाले । यो पटक उनको फरक विचार छ । माओवादीलाई त हामीले पाँच वर्षअघि मत दिएको हो, अब त हामीले आफ्नै चिह्नमा मत राख्न पाउनुपर्यो नि, तिमिल्सिनाले भने, ल गठबन्धन जोगाउनुपर्यो, यहाँ माओवादीलाई नै दिनुपर्छ भन्ने हो भने रेनुले रूख चिह्न नै लिएर उठे स्वागत छ । गत स्थानीय तह निर्वाचनमा महानगर प्रमुखमा कांग्रेसले माओवादीलाई र उपप्रमुखमा माओवादीले कांग्रेसलाई सघाएका थिए । उपप्रमुखमा कांग्रेसकी पार्वती शाह ठकुरी भारी मतान्तरले विजयी हुँदा प्रमुखमा रेनु दाहाल झिनो मतान्तरले विजयी भएकी थिइन् । वडाध्यक्षमा पार्टीहरू आआफ्नो तरिकाले प्रतिस्पर्धा गरेका थिए । २९ वडा रहेको भरतपुरमा कांग्रेसले १२ र माओवादीले तीन वडाध्यक्ष जितेका थिए । बाँकी ठाउँमा एमालेले जितेको थियो । जिल्ला समन्वय समिति (जिसस) को चुनाव हुँदै गर्दा माओवादी र एमालेबीच प्रतिनिधिसभा र प्रदेशसभाको चुनावमा तालमेल हुने निर्णय भयो । महानगर प्रमुख दाहालले जिससकै निर्वाचनमा एमालेलाई मत दिइन् ।प्रतिनिधिसभाको चुनावमा एमालेसँग तालमेल गरेर माओवादी केन्द्रका अध्यक्ष पुष्पकमल दाहाल विजयी भए । दाहाल विजयी भएको चितवन३ मा भरतपुर महानगरको पश्चिम क्षेत्र र माडी समेटिएको छ । उक्त चुनावमा कांग्रेसले राप्रपाका विक्रम पाण्डेलाई समर्थन गरेको थियो । कांग्रेसका मतदाताले हलो चिह्नमा भोट हाले । सत्तारूढ गठबन्धन आउँदो प्रतिनिधिसभा र प्रदेशसभामा पनि कायम रहने चर्चा छ । त्यो बेला फेरि दाहाल उठ्ने र कांग्रेसले समर्थन गर्नुपर्ने अवस्था आउन सक्छ । भरतपुरमा मतदाताले कांग्रेसको चुनाव चिह्नमा मत दिन नपाउने अवस्था फेरि पनि आउने अवस्था देखा पर्न थालेपछि कम्तीमा यो पटक मेयर पद कांग्रेसले नै पाउनुपर्छ भनेका हौं, चितवन कांग्रेसका जिल्ला सचिव सूर्य अर्यालले भने । महानगर प्रमुखमा अन्य चिह्नमा मत माग्न गाह्रो हुने कार्यकर्ता बताउँछन् । हामी त पुरानो कांग्रेस परियो, पार्टीले जे भन्छ त्यही मानौं भन्ने होला तर जनता त्यस्ता छैनन्, नारायणगढ बाह्रघरेका ८२ वर्षीय प्रजापति सापकोटाले भने । एमालेले पनि राम्रै मान्छे उठाएको भनेर चर्चा चल्न थालेको हुँदा सामान्य मतदाताको रोजाइका बारेमा केही भन्न नसकिने उनले बताए । सर्वसाधारणसँग रूखमा नभएर अरूमा भोट माग्न असजिलो हुने भरतपुर३ का वडा उपसभापति नारायण पौडेलले बताए । माओवादीलाई भोट दिनुपर्ने हो भने अब हामीलाई पनि माओवादीकै सदस्यता कटाऊ भनेर सामान्य कार्यकर्ताले भन्न थालिसके, उनले भने । गोमलबहादुर खड्का पनि कांग्रेसका मतदाता हुन् । भरतपुर३ कै बासिन्दा उनले गत चुनावमा माओवादीलाई मत दिएको सुनाउँदै अहिले पनि निर्णय भए मत दिन तयार रहेको बताए । गठबन्धन गरेपछि दुई वटाले टिकट पाउँदैनन् । टिकट पाउनेलाई मत दिन्न भन्ने भएन, उनले भने । भरतपुरमा कुल मतदाता संख्या १ लाख ८५ हजार ७ सय ५२ छ ।"
अर्थमन्त्री राजीनामा देऊ,"अर्थमन्त्री जनार्दन शर्मा र प्रधानमन्त्री शेरबहादुर देउवाको मिलिभगतमा भएको नेपाल राष्ट्र बैंकको स्वायत्ततामाथिको आक्रमणमा सर्वोच्च अदालतले अंकुश लगाइदिएको छ । गभर्नर महाप्रसाद अधिकारीलाई निलम्बन गर्ने सरकारको निर्णय अर्को आदेश जारी नभएसम्मका लागि कार्यान्वयन नगर्न आदेश दिएर न्यायाधीश हरिप्रसाद फुयालको एकल इजलासले विधिको शासनलाई सरकारको वक्रदृष्टिबाट बचाएको हो । यस आदेशबाट गभर्नर अधिकारीमाथि हुल्लडबाजी प्रतिशोध साधिएको त थप प्रस्ट भएको छ नै, उक्त कुकृत्यका लागि मुख्य जिम्मेवार रहेका अर्थमन्त्री शर्माको पदीय नैतिकतामाथि पनि प्रश्न उठेको छ । जुन बदनियतका साथ अर्थमन्त्रीले गभर्नरमाथि औचित्यहीन तथा गैरकानुनी छानबिनको तरबार चलाए र मुलुकको अर्थतन्त्रको दुरवस्थाप्रति गैरजिम्मेवार बनी विषयान्तर गर्न खोजे, त्यसका आधारमा अब पनि पदमा बसिरहने नैतिक छुट उनलाई छैन । त्यसैले आफूबाट भएको गल्ती महसुस गर्दै अर्थमन्त्री शर्माले पदबाट अविलम्ब राजीनामा दिनुपर्छ । दुई दशकअघि आफूले हटाएका गभर्नर तिलक रावललाई सर्वोच्चले पुनर्बहाली गरिदिएपछि तत्कालीन अर्थमन्त्री महेश आचार्यले नैतिकताका आधारमा राजीनामा दिएको तथ्य वर्तमान अर्थमन्त्रीले स्मरण गर्नुपर्छ । कथं शर्माले नैतिक रूपमा पद छाड्न नमानेमा प्रधानमन्त्री देउवाले नै उनलाई बर्खास्त गर्नुपर्छ । र, आफूसमेतको समर्थनमा भएको उक्त कार्यप्रति प्रधानमन्त्री स्वयंले पनि गल्तीबोध दर्शाउनुपर्छ । राज्यको स्वायत्त निकाय राष्ट्र बैंकलाई अर्थ मन्त्रालयकै शाखाप्रशाखाजसरी चलाउन नमानेको र पछिल्लो समय अमेरिकाबाट शंकास्पद रूपमा आएको रकम फुकुवा नगरेकामा आक्रोशित शर्माले प्रधानमन्त्री देउवाको समेत साथमा मन्त्रिपरिषद्मार्फत गभर्नर अधिकारीमाथि छानबिन अगाडि बढाएका थिए । मुलुकको अर्थतन्त्र नराम्रोसित धर्मराइरहेका बेला आफूमाथि उठेका प्रश्नहरूप्रति जवाफदेह बन्नुको सट्टा अर्थमन्त्रीले उल्टो गभर्नरमाथि प्रतिशोध साधेका थिए । खासमा यो कुनै राजनीतिक नेतृत्वले एउटा प्रशासनिक अड्डाको प्रमुखलाई चलाएजस्तो साधारण घटना छँदै थिएन । सतहमा अर्थमन्त्री शर्मा र गभर्नर अधिकारीबीचको व्यक्तिगत टकरावजस्तो देखिए पनि सारमा यो विधिको शासनलाई मान्ने कि नमान्ने भन्ने अहम् प्रश्न थियो । विधिबमोजिम चल्न अस्वीकार गर्दै कार्यक्षेत्रभन्दा बाहिर गई राष्ट्र बैंकमाथि हस्तक्षेप गर्दै आएका शर्माले गभर्नरमाथि गरेको कारबाही घटनाक्रमको उत्कर्ष थियो । उनको त्यही सिलसिलामाथि सर्वोच्चको आदेशले बिराम लगाइदिएको हो, अब यसको नैतिक पाटोलाई बुझेर अर्थमन्त्री शर्मा पदबाट बाहिरिनुपर्छ ।व्यक्तिविशेषका रूपमा मात्रै हुन्थ्यो भने गभर्नर अधिकारी निलम्बनमा पर्नु वा पदमा फर्कनुले आम महत्त्व राख्दैनथ्यो, तर यहाँ सवाल राष्ट्रको केन्द्रीय बैंकको स्वायत्तताको हो, मुलुकको मौद्रिक नीति तय गर्ने संस्थाको मनोबलको हो, मुलुकमा वित्तीय स्थायित्व कायम गर्न अविच्छिन्न रूपमा कार्य गर्नुपर्ने संस्थामाथि भएको राजनीतिक हस्तक्षेपको हो । त्यसैले सर्वोच्चको यो आदेश विधिपद्धतिका पक्षमा छ, र सत्तामा भएपछि राज्यका सम्पूर्ण निकायहरूलाई आफ्नै नामको लालपुर्जामा भएको घरबारीजस्तो ठान्ने र स्वेच्छाचारी ढंगले चलाउने विवेकहीन र अनुत्तरदायी नेताहरूको विपक्षमा छ । अदालतको यो आदेश आफैंमा अन्तिम फैसला नभए पनि सन्देश बुझ्न काफी छ ।राष्ट्र बैंकको संवदेनशीलतामाथि खेलेको कारणले मात्र होइन, बिग्रँदो अर्थतन्त्र सम्हाल्ने ल्याकत नदेखिएकाले पनि अर्थमन्त्री शर्माले मार्गप्रशस्त गर्न अपरिहार्य भइसकेको छ । भनिरहनुपर्दैन, अर्थतन्त्रका प्रमुख आँकडाहरू चिन्ताजनक छन् । विदेशी विनिमयको सञ्चिति निरन्तर घट्दो छ । भुक्तानी सन्तुलनको घाटा बढ्दो छ । बैंकहरूमा तरलता चरम अभाव छ । वाणिज्य बैंकमै कर्जाको ब्याज १६ प्रतिशत नाघिसकेको छ, सानोतिनो काम गर्न पनि बैंकबाट ऋण नपाउने वा लिन नसक्ने अवस्था छ । मूल्यवृद्धि त्यसैगरी अकासिँदो छ । सरकारका जिम्मेवार अधिकारीहरू श्रीलंकाको जस्तो परिस्थिति आउँदैन भनेर सान्त्वना बाँड्न खोज्छन्, तर सर्वसाधारणको दैनिकी कष्टकर बन्न थालिसकेको हेक्का राख्दैनन् । यस्तो बेला अर्थतन्त्रको गाडीलाई लयमा हाँक्नुपर्ने मुख्य चालक अर्थमन्त्री शर्मा निष्फिक्री मात्र होइन, गैरजिम्मेवार पनि छन्, एकपछि अर्को विवादास्पद निर्णयहरू गरिरहेका छन् । त्यसैले उनी पदमा बसिरहनु भनेको अर्थतन्त्रमा थप जोखिम निम्त्याउनु हो । अर्थमन्त्री किन पनि पदमा बसिरहन लायक छैनन् भने अर्थतन्त्रलाई लयमा ल्याउन यतिबेला अर्थ मन्त्रालयले राष्ट्रिय योजना आयोग, राष्ट्र बैंक, उद्योग वाणिज्य तथा आपूर्ति मन्त्रालयजस्ता सरोकारवाला निकायहरूसित पनि उचित समन्वय गर्नुपर्ने खाँचो छ, जसका निम्ति मन्त्री शर्मा अक्षम सावित भइसकेका छन् । गभर्नर अधिकारीमाथि जुन पूर्वाग्रह र दुराशय राखेर उनी अघि बढेका छन्, त्यो अब पनि निरन्तर हुँदैन भन्न सकिँदैन । यस्तो बेला दुई महत्त्वपूर्ण निकाय अर्थ मन्त्रालय र राष्ट्र बैंकबीच राम्ररी समन्वय हुन सक्दैन, जुन मुलुकका लागि थप प्रत्युत्पादक हुनेछ । त्यसैले पनि परिस्थितिको सही आकलन गर्दै राष्ट्र हितलाई ध्यानमा राखेर अर्थमन्त्री शर्मा आफ्नो जिम्मेवारीबाट सर्लक्क पन्छिन जरुरी छ । अर्थमन्त्री स्वैच्छिक रूपमा नबाहिरिए प्रधानमन्त्री देउवाले नै त्यसका निम्ति उचित अग्रसरता लिन अनकनाउनु हुँदैन । किनभने, वर्तमान अवस्थालाई बेलैमा नसुधारे अर्थतन्त्रमा ठूलै संकट आउने निश्चित छ । अर्थतन्त्र सुधार्ने मुख्य दायित्व अर्थमन्त्रीको भए पनि संकटको पारो बढ्दै जाँदा त्यसप्रति सिंगो सरकार र विशेष गरी प्रधानमन्त्री नै बढी जिम्मेवार हुन्छन् । त्यतिबेला उनी अर्थमन्त्रीको टाउकोमा दोष थुपरेर भाग्न पाउँदैनन् । त्यसैले त्यस्तो परिस्थिति ननिम्त्याउन पनि प्रधानमन्त्री स्वयंले नै बिरामी अर्थतन्त्रको उपचार गर्न अर्थ मन्त्रालयको असफल नेतृत्व बदल्न जरुरी छ ।"
प्रतिगामी राजनीतिको लहर,"गणतन्त्रका हर्ताकर्ताहरूले यस पटक पनि विशेषणलाई बिर्सेर संज्ञालाई महत्त्वपूर्ण ठहर्याउनेछन् । सन् २००६ को युगान्तकारी परिवर्तन निम्त्याउने लालीगुँरास क्रान्ति ओझेलमा पुगिसकेको छ । नृजातीय राष्ट्रवादका पहरेदारहरूलाई सन् २०१५ मा सम्पन्न भएको बहुसंख्यकवादको अभियानको सफलता बढी महत्त्वपूर्ण लाग्न थालेको छ । त्यसैले लोकतन्त्र दिवस को औपचारिकता निर्वाह गर्ने जिम्मासमेत सायद गेश्र वस्त्रधारी नागरिक जुझारुको हुनेछ । सन् २०१५ मा सम्पन्न १६बुँदे षड्यन्त्रपछि विभिन्न दलबीचको वैचारिक भिन्नता लगभग समाप्त भएको हो । शीर्ष भनिएका प्रधानमन्त्री शेरबहादुर देउवा, प्रतिपक्षका सर्वेसर्वा खड्गप्रसाद शर्मा ओली, सत्तापक्षका कहारहरू सर्वश्री पुष्पकमल दाहाल, माधवकुमार नेपाल एवं उपेन्द्र यादव तथा हाललाई पृष्ठभागमा पुगेका विपरीत खेमाका अभियन्ता महन्थ ठाकुर एवं कमल थापाबीच तिनको राजनीतिक अनुहारबाहेक कुनै भिन्नता बाँकी छैन । नेपाली राजनीतिको मूलधार पूर्णतः गणतान्त्रिक भएको छ । गणतन्त्रलाई प्रगतिवादतर्फ उन्मुख गराउने संकल्पका साथ जोडिएको लोकतान्त्रिक विशेषणमा अब कसैलाई रुचि छैन । केही दिनपछि सलमान खान काठमाडौं आउने कुरा छ । उनको सन् २०१४ को फिल्म जय हो को गीत अपना काम बनता, भाड में जाए जनता नेपालका राजनीतिकर्मीहरूले कण्ठाग्र गर्न नसके पनि आत्मसात् भने सन् २०१५ मै गरिसकेका थिए । गणतन्त्रको गुणस्तरबारे सार्वजनिक वृत्तमा चर्चासमेत हुन छाडेको वर्षौं भयो होला । सबका सब राष्ट्रियता, राष्ट्रवाद एवं देशाहंकारजस्ता अवधारणाहरू पर्गेल्न जो लागेका छन् !जिउँदो लोकतन्त्रमा राजकीय सत्तालाई निरन्तर प्रश्नको घेराभित्रबाट आफ्नो प्रतिरक्षामा बयान दिइरहनुपर्ने हुन्छ । दिनहुँ सडकबाट जनसरोकारका मुद्दाहरूबारे आवाज उठिरहेको हुन्छ । सभागारहरूमा सम्भाव्य विकल्पहरूबारे रचनात्मक बहस भइरहेको हुन्छ । विसम्मतिका स्वरहरू विभिन्न खाले सञ्चारमाध्यममार्फत प्रवाहित भइरहेका हुन्छन् । संवैधानिक तवरले सुनिश्चित गरिएको शक्ति पृथकीकरणको सिद्धान्तअनुसार राज्यशक्तिको बाँडफाँट एवं नियन्त्रण र शक्ति सन्तुलन व्यवस्थालाई राज्य सञ्चालनका अंगहरूले इमानदारीसाथ पालना गरे वा नगरेको कुरा अनुगमन गर्ने स्वायत्त संस्थाहरू सतत क्रियाशील रहन्छन् । स्वतन्त्र मिडियाले राज्य, समाज र बजारका गतिविधिहरूलाई निरन्तर निगरानीमा राखेर समाचार प्रवाह गरिरहेको हुन्छ । जुझारु अधिकारवादीहरू तिरष्कृत, बहिष्कृत एवं सामान्यजनको मानवाधिकारका लागि नियमित संघर्ष गरिरहेका हुन्छन् । र, संसद्भित्र प्रतिपक्षले बहिष्कार, नाराबाजी र घेराउभन्दा पनि सैद्धान्तिक, रणनीतिक, व्यावहारिक एवं वैकल्पिक सम्भावनाबारे गम्भीर छलफल गरेर दिशानिर्देश प्रदान गरिरहेको हुन्छ । जनतामा सन्निहित सार्वभौमिकताको प्रतिनिधि संस्था भएकाले व्यवस्थापिका लोकतन्त्रको मुटु हो । त्यस अंगको ढुकढुकी अस्थिर हुनासाथ लोकतन्त्र अचेत हुन्छ । त्यसैले व्यवस्थापिकाको अविच्छिन्न निरन्तरता निर्वाचित राजासरहका राष्ट्रपतिले शासन गर्ने व्यवस्थामा पनि सुनिश्चित गरिएको हुन्छ । समग्रमा लोकतन्त्र एउटा यस्तो जटिल यन्त्र, तन्त्र र मन्त्रद्वारा सञ्चालित हुने विधि हो, जसमा कुनै सूक्ष्म पुर्जा, सूत्र वा वचन दुष्क्रियाशील भयो भने समग्र प्रणाली धराशायी हुन पुग्छ ।प्रजातन्त्र भनिएका प्रणालीहरूमा भने संवैधानिक सर्वोच्चताको सिद्धान्तअनुसार जस्तोसुकै मूल कानुनलाई बृहत् जनहितसँग जोड्न कठिन हुँदैन । शाही अधिनायकवाद (सन् १९६०१९९०) चलेको कालखण्डमा पनि एक किसिमको संवैधानिक सर्वोच्चता कायम थियो । राजालाई संविधानभन्दा माथि एवं राजपरिवारलाई संवैधानिक प्रक्रियाबाट मुक्त राख्ने व्यवस्था पनि लिखित संविधानमार्फतै गरिएको थियो । आवधिक निर्वाचनहरू गराइन्थे । राम्रो केही भयो भने यश राजाको नेतृत्वलाई दिइन्थ्यो, असफलताहरूको अपयश टाउकामा बोकेर जनताको मतका आधारमा पदमा पुगेका महापञ्चहरू टाउको निहुर्याएर सत्तावृत्तबाट बाहिरिन्थे । लोकतान्त्रिक विशेषणमुक्त गणतन्त्रमा पनि संवैधानिक सर्वोच्चता एवं बहुमतको दुहाइ दिएर निर्वाचित छोटे राजाहरू ले निर्बाध शासन गरिरहेका छन् । नियमित निर्वाचन जनप्रतिनिधिलाई उत्तरदायी बनाइराख्ने प्रक्रिया मात्रै हो, स्वस्थ गणतान्त्रिक अवस्थाको परिचायक होइन । राज्य सञ्चालनमा व्यवस्थाको साटो व्यक्तित्वको प्रमुखता स्थापित भएपछि आवधिक चुनाव प्रक्रिया नरहेर फगत कर्मकाण्डमा सीमित हुन पुग्छ । आसन्न स्थानीय निर्वाचनले गर्दा सत्तासीन गठबन्धनको किचलो, प्रमुख प्रतिपक्षद्वारा गठजोडको कसरत एवं महात्त्वाकांक्षी राजनीतिकर्मीको दलबदलका समाचारले अखबारका पाना रंगिएका हुन्छन् । राजनीतिबाट समूहगत आस्था एवं व्यक्तिगत सदाचार हराउँदै गएपछि मतदाताहरूसामु नैतिक द्विविधा उत्पन्न हुन्छ प्रतिनिधित्व छनोटको आधार आखिर के हुने ? दलहरू आस्थाच्युत भएका छन् । उम्मेदवारको आचरण शंकास्पद छ । त्यसपछि मतदातालाई सचेत बनाउने तर्कको साटो उत्तेजित तुल्याउने आवेगात्मक नाराहरू महत्त्वपूर्ण बन्न पुग्छन् । बहुसंख्यकको वर्चस्व जोखिममा रहेको मिथ्या परिस्थितिचित्रण गरेर प्रतिगामी राजनीतिका लागि उर्वर भूमि तयार हुन थालेको सन् २००८ देखि नै हो । भूमिभवन बिक्री व्यापारको बेलुन फुटेर अमेरिकाबाट दुनियाँभर फैलिएको वित्तीय संकट तथा महामन्दीले सामान्यतः आत्मविश्वासी मध्यमवर्गमा व्यापक असुरक्षाभाव उत्पन्न गराएको थियो । त्यस्तो परिस्थितिलाई कोभिड१९ महाव्याधिको प्रकोपले झन् ैविस्फोटक बनाइदिएको छ । समसामयिक राजनीतिमा व्यवहारवादको वर्चस्वलाई चुनौती दिन सक्ने कुनै विचारधारा बाँकी छैन । व्यक्तिको व्यवहार उसको निजी अनुभूतिभन्दा पनि पारिवारिक तथा सामाजिक माहोलनिर्देशित हुने भएजस्तै बाह्य परिस्थिति एवं शक्तिराष्ट्रका उत्प्रेरक तत्त्वहरूको परिवर्तनबेगर नेपालजस्ता परिधीय देशहरूको धरातलीय अवस्था बदल्न सकिने अवस्था तत्काल देखिँदैन ।विश्वपरिवेशसार्वभौमिकता एवं स्वायत्तताको जतिसुकै ठूल्ठूला कुरा गरे पनि भूराजनीतिका शक्ति संघर्षहरूबाट कुनै पनि देश सर्वथा मुक्त रहन सक्दैन । इस्ट इन्डिया कम्पनीको ताबेदारी गर्ने सर्त स्वीकार गरेर सुगौली सन्धिपछि नेपालको स्वायत्तता जोगिएको थियो । जंगबहादुरले बेलायतको कम्पनी बहादुरको सेवा गरेर जहानियाँ शासनको भविष्य सुरक्षित गरेका थिए । प्रथम विश्वयुद्धका विजेता अमेरिकी राष्ट्रपति वुड्रो विल्सनले आत्मनिर्णय को अवधारणा प्रस्तावित गरेपछि दुनियाँभर स्वतन्त्रता आन्दोलनहरूको सुरुवात एवं साम्राज्यवादको अन्त हुने प्रक्रिया प्रज्वलित भयो । बीसौं शताब्दीमा राष्ट्रवादको फैलावटका पछाडि विल्सन बन्दोबस्त लाई एउटा प्रमुख कारण मान्ने गरिन्छ । भारत र चीनजस्ता विशाल देशहरूमा एकताभित्र विविधता अवधारणाको साटो विविधतामा एकता भनिने समरूपताको व्याख्या फैलिन थाल्यो । व्यक्तिगत जीवनमा नास्तिक रहेका विनायक दामोदर सावरकरको हिन्दु राष्ट्रवाद युरोपेली प्रारूपमा आधारित थियो । उनको सन् १९२३ को हिन्दुत्व : हिन्दू कौन है ? पर्चाबाट उत्प्रेरित भएर चन्द्रशमशेरका चाकरीबाजहरूले गोर्खा भाषा, शाक्त हिन्दुत्व एवं सैन्यतन्त्र सूत्रमा आधारित गोर्खाली राष्ट्रवादको खाका तयार गरे । भौतिक हस्तक्षेपले निम्त्याउने क्षति पनि भौतिक हुन्छ र पुनःस्थापन गर्न सकिन्छ । मानसिक गुलामी सितिमिति हट्दैन, एकात्मक राष्ट्रवादको विध्वंसक अवधारणाबाट विश्वका अधिकांश देश अद्यापि मुक्त हुन सकेका छैनन् ।दोस्रो विश्वयुद्धको समापनपछि राष्ट्रिय स्वायत्ततासँगै प्रजातान्त्रिक शासन व्यवस्थाको अवधारणा बलियोसँग स्थापित भएको थियो । भूअर्थनीतिमा निर्देशित बजार व्यवस्था, अपेक्षाकृत निश्चित विनिमय दर, व्यवस्थित व्यापार एवं बलियो ट्रेड युनियनको युग सुरु भयो । तर, शीतयुद्धको भूराजनीतिक संघर्षले पुनः भूअर्थनीतिलाई ओझेलमा पुर्याउन सफल भयो । बीपी कोइराला नेतृत्वको १८ महिने अन्तरालबाहेक शाह शासनका झन्डै चार दशक प्रजातान्त्रिक शासन व्यवस्था संस्थागत गर्ने अविचल संघर्षमै बितेका हुन् । सामान्यजनलाई भौतिक संरचनाको विकास गर्ने सपनामा अलमल्याएर शाह राजाहरूले मानवीय मूल्यहरूको अभिवृद्धिलाई अवरुद्ध गरिदिए । सन् १९८९ पछि शीतयुद्ध मत्थर हुन थालेपछि विजयी अमेरिकाबाट राजनीतिक विचारधाराहरूको अन्त्य एवं खुला समाज तथा उन्मुक्त बजारको दिग्विजयको घोषणा भयो । हरेक संघर्ष सकिएपछि विजयी र विजित पक्ष सँगसँगै स्थापित हुन्छन् भन्ने मान्यता सन् १९९० को दशकको सुरुतिर ओझेलमा पर्न पुगेको थियो । विश्वपरिस्थितिमा आएको परिवर्तनबाट लाभान्वित नेपाली कांग्रेस तथा नेकपा (एमाले) जस्ता राजनीतिक दलहरूमा हुटिट्याउँले आकाश थामेको जस्तो दम्भ पलाउनुमा माओवादको तीव्र विस्तार एवं शाही सैन्यतन्त्रको विलम्बित र निम्छरो प्रतिक्रियाको महत्त्वपूर्ण कारण थियो भन्ने निर्क्योल आधारहीन होइन । बाह्य हस्तक्षेपकर्ताले आन्तरिक परिस्थिति सिर्जना गर्नेभन्दा पनि यथास्थितिलाई आफ्नो स्वार्थअनुकूल प्रयोग गर्छन् ।सन् २००८ को वित्तीय संकटद्वारा सिर्जित आर्थिक महामन्दीको राजनीतिक असर २००९ देखि अमेरिकामा सञ्चालित टी पार्टी मुभमेन्ट बाट देखिन थालेको थियो । २०११ मा त्यस्तै प्रकृतिका कृत्रिमतृण (एस्ट्रोटर्फ) आन्दोलनहरूमध्ये भारतीय सहरिया मध्यमवर्ग समर्थित अन्ना हजारेको ललकार, नेपालको सेतो कमिज जमातले चलाएको ज्याला पूरा लियौ, अब संविधान देऊ प्रदर्शन एवं कैयौं देशमा देखिएको अरब स्प्रिङ विस्फोटहरूलाई लिन सकिन्छ । सतहमा जनपक्षीय देखिए पनि त्यस्ता सबै आन्दोलन मूल रूपमा सम्भ्रान्तनिर्देशित थिए । बहुसंख्यक वर्चस्ववादका अभियन्ताहरूले वैश्वीकरण रथको दिग्विजयी पांग्राद्वारा पिल्सिएकाहरूलाई आफ्नो अर्थराजनीतिक स्वार्थको सुरक्षाका लागि परिचालित गरेका थिए । त्यसपछि कालान्तरमा डोनाल्ड ट्रम्प उदाए । २०१४ मा नरेन्द्र मोदीको चामत्कारिक उद्भव सम्भव भयो । भिक्टर ओर्बान हंगेरीको प्रधानमन्त्री पदमा २०१० देखि निरन्तर कायम छन् । उनी हालसालै सोही पदमा पुनः निर्वाचित भएका छन् । नेपालमा सर्वेसर्वा शर्मा ओली बालुवाटारबाहिर पुगिसकेका भए पनि २०१५ देखि ओली प्रवृत्ति नेपाली राजनीतिको मूलधार भएर स्थापित छ । राष्ट्रपति जो बाइडेनको सार्वजनिक स्वीकृति मूल्यांकन (अप्रुभल रेटिङ) दिनानुदिन खस्किँदै गइरहेको छ । आर्थिक, सामाजिक, शासकीय एवं कूटनीतिक मोर्चामा अभूतपूर्व रूपले असफल ठहरिएका भए पनि प्रधानमन्त्री मोदीलाई राजनीतिक मोर्चामा चुनौती दिन सक्ने व्यक्ति उनीभन्दा पनि असहिष्णु एवं उग्र प्रतिगामी हुने सम्भावना बढी छ । राष्ट्रपति ट्रम्पजत्तिकै जड रूढिवादी तर उनीभन्दा अझ बढी धूर्त रिपब्लिकन उम्मेदवारले डेमोक्र्याट प्रतिद्वन्द्वीलाई धूलो चटाउन सक्ने सम्भावनाले विश्वको अग्रणी प्रजातन्त्रका उदारवादीहरूलाई अहिलेदेखि चिन्तित तुल्याउन थालेको छ । खुला समाज र उन्मुक्त बजारको अनुगमन गर्ने बर्टेल्समैन स्टिफ्टङ परिवर्तन सूचकांक (बीटीआई) अनुसार विगत एक दशकभित्र कुनै बेला महत्त्वपूर्ण एवं स्थिर ठहर्याइएका प्रजातान्त्रिक देशहरूमा पनि लोकतन्त्रको गुणस्तर खस्किँदै गएको छ । अफगानिस्तान, भारत, पाकिस्तान, बंगलादेश, बर्मा तथा श्रीलंकाजस्ता दक्षिण एसियाली देशहरूमा लोकतन्त्रको हालत देखेर नेपालका सम्भ्रान्त उदारवादीहरूमा जर्मन भाषामा शाडनफ्रायडा भनिने अरूको वेदनामा खुसी हुने भाव उत्पन्न हुनु अस्वाभाविक होइन । तर, बाटो उस्तै समातिएको हो भने ढिलोछिटो समान किसिमको कष्टकर स्थितिबाट गुज्रिनुपर्ने निश्चित छ ।देशीय परिस्थितिअभिव्यक्तिको छनोट द्वितीय विश्वयुद्धपछिको ऐतिहासिक सन्दर्भअनुसार भए पनि सन् १९५० को दशकमा नेपाली कांग्रेसले अख्तियार गरेको समाजवाद भन्ने शब्दको भावार्थ प्रगतिवादमा सीमित थियो । सामाजिक प्रगतिमा आधारित प्रगतिवाद मूल रूपमा एउटा दार्शनिक अवधारणा, सामाजिक कार्यसूची एवं राजनीतिक आन्दोलन हो । मानव समाज समयसँगै सुधार हुँदै जान्छ भन्ने विश्वासमा आधारित प्रगतिवादमा दुईखुट्टे जनावर आफ्नो सिर्जनात्मकता एवं प्रयत्नको संयोजनबाट देवत्वतिर उन्मुख छ भन्ने आस्था प्रधान मानिन्छ । प्रगतिवादको सुस्त गति देखेर सशस्त्र क्रान्तिमा मात्र परिवर्तनको सम्भावना देखेका कम्युनिस्टहरू पनि १९५० देखि नै नेपालमा क्रियाशील थिए । सोभियत संघ एवं जनवादी चीनको तात्कालिक सफलताले तिनलाई हौस्याएको थियो । गोरखा दलका प्रवर्तक प्रतिगामी समुदायका भए पनि त्यो मूलतः सम्भ्रान्त अग्रसरतामा सञ्चालित रूढिवादी दल थियो । त्यस्ता सबै विचारधारात्मक भिन्नताहरू अहिले सम्भ्रान्त सहमतिको निर्वाचित अल्पतन्त्र सिद्धान्तमा विलीन भइसकेका छन् । नेपाली कांग्रेसका कर्ताधर्ताहरू समाजवाद भन्ने शब्दसमेत सुन्न चाहँदैनन्, त्यस अवधारणाको विवेचनामा अल्झिनु परको कुरा भयो । नाममा कम्युनिस्ट झुन्ड्याएका आधा दर्जनजति दलहरूमा जसरी भए पनि सर्वहारा वर्गको अधिनायकत्व हासिल गर्नेबाहेक कुनै कार्यसूची बाँकी छैन । आजभोलि नेपालको राजनीतिक वृत्तका जुनसुकै खेलाडीले बिहान उठेर आफ्नो महत्त्वाकांक्षाको ऐना हेर्दा सन् १९८० देखि आजसम्मको कुनै पनि प्रजातान्त्रिक आन्दोलनमा खासै भूमिका निर्वाह नगरेका भए पनि संयोग, दुस्साहस एवं कपट नीतिको बलमा एकैचोटि नृजातीय राष्ट्रवादको मसिहा बन्न पुगेका सर्वेसर्वा शर्मा ओलीको अनुहार देख्दा हुन् ।विद्यमान गन्जागोलको समाधान कसैकसैले सत्तासीन गठबन्धन एवं प्रतिपक्षको गठजोडबाट कालान्तरमा उद्भव हुने वर्चस्ववादी दुई पार्टी व्यवस्थामा देख्छन् । तर दुई पार्टी प्रणालीमा जनोत्तेजक प्रियतावादको प्रतिस्पर्धाले दुवैलाई कठोर नृजातीय राष्ट्रवाद एवं धनवान्हरूको अल्पतन्त्रतिर घचेट्छ भन्ने कुरा श्रीलंका एवं बंगलादेशजस्ता विकासशील मात्र नभएर विकसित प्रजातन्त्र भनिएका बेलायत तथा अमेरिकामा समेत देखिसकिएको छ । विकल्प भनेको एकातिर मूलधार भनिने सबै विचारधारा अटाउने ठूलो पाल दल वा ससाना दलहरूको तरल तालमेलमा आधारित गतिशील गठजोडबीच खोजिनुपर्छ । त्यो पनि तत्काल सम्भव देखिँदैन ।नेपाली कांग्रेस अब सबैखाले प्रजातन्त्रवादीहरूले छहारीका लागि ओत पाउने सदाबहार रूख नभएर हाँगाबिँगा नभएको र चढ्न जान्नेले मात्र ताडी थाप्ने र फल टिप्ने ताड भइसकेको छ । वैचारिक रूपमा नेपाली कांग्रेस अब आफ्ना मुख्य प्रतिस्पर्धी नेकपा (एमाले) दलको धमिलो प्रतिच्छाया बनिसकेको छ । त्यसैले द्विदलीय प्रणालीमा फस्नु भनेको देशको अर्थराजनीति कडा र नरममध्ये कुनै एउटा नृजातीय दललाई जिम्मा लगाउनु हो । नेपालजस्तो विविधतापूर्ण देशमा एकदलीय सर्वसत्तावादको विकल्प द्विदलीय नृजातीय राष्ट्रवाद नभएर बहुदलीय प्रतिस्पर्धा एवं गठबन्धनको संस्कृति निर्माण मात्र हुन सक्छ । त्यस दिशातर्फ साना दलहरूको गतिविधि एवं स्वतन्त्र उम्मेदवारहरूको साहस महत्त्वपूर्ण ठहरिन सक्छ । सबै दल लगभग उस्तै भइसकेपछि मतदाताले आफ्नो प्राथमिकताअनुसार छनोट गर्न पाउनु स्वाभाविक हो । राजनीतिक दलहरूले औपचारिक उम्मेदवारी दिने भए पनि आसन्न स्थानीय निर्वाचन लगभग निर्दलीय प्रतिस्पर्धामा रूपान्तरित हुन गएको छ । सन् १९८० को जनमतमा बहुदल जिताऊ अभियान, १९९० को संसदीय प्रजातन्त्र पुनःस्थापना आन्दोलन एवं २००६ को लोकतन्त्रका लागि विद्रोहमा सामेल भएका सबै प्रजातन्त्रवादीहरूलाई २०२२ को अप्रिल महिनाले जिस्काइरहेको हुनुपर्छ । अंग्रेजी सर्जक टीएस इलियटको प्रख्यात र लामो द वेस्ट ल्यान्ड कविताको प्रारम्भिक पंक्तिले अप्रिललाई क्रूरतम महिनाका रूपमा चित्रण गरेको छ । विपुल आशा एवं भयंकर निराशा एकसाथ जन्माउने महिनाको अनुदारवादी सर्जकको चिन्तनको काट सम्भवतः समाजवादी चिन्तक अन्तोनियो ग्राम्सी (सन् १८९११९३७) को कालजयी उद्बोधनमा भेट्टाउन सकिन्छ बुद्धिको नैराश्य, इच्छाशक्तिको आशावाद । संसार बदल्न सकिन्छ, बदलिनुपर्छ, र बदलिने पक्का छ भन्ने विश्वासमा प्रगतिवादको अवधारणा अडेको छ । सारभूत र संघीय गणतन्त्रलाई थप विशेषण चाहिने नै त होइन, तर राख्ने नै भएपछि कदली परिचायकभन्दा लोकतान्त्रिक कताकता उत्तम हो । त्यस निर्क्योलका साथ लोकतन्त्र दिवसको शुभकामना !"
स्वास्थ्य बिमा बोर्ड टाट पल्टिएको हो ?,"नागरिकले सजिलो, सुलभ र गुणस्तरीय स्वास्थ्य सेवा प्राप्त गरून् भन्ने उद्देश्यले २०७२ सालदेखि सुरु गरेको स्वास्थ्य बिमा कार्यक्रम हाल ७७ जिल्लामा विस्तार भइसकेको छ । कार्यक्रम विस्तारका साथै यो कार्यक्रमका कमीकमजोरी पनि सार्वजनिक भइरहेका छन् । सेवाग्राहीले बिमित भएर पनि सम्बन्धित अस्पतालफार्मेसीबाट औषधि नपाउनु, सेवाग्राहीको दर्ता प्रक्रिया झन्झटिलो हुनुजस्ता बाधाव्यवधान कायमै छन् । अहिले आएर बिमा बोर्डले ६ अर्ब ५३ करोड ९८ लाख रुपैयाँ सम्बन्धित अस्पताललाई भुक्तानी गर्न बाँकी रहेको समाचारले निकट भविष्यमा स्वास्थ्य बिमा कार्यक्रम के हुने भन्ने प्रश्न खडा भएको छ । समयमै भुक्तानी नपाउँदा केही अस्पतालले बिमा बोर्डसँगको सम्झौतासमेत रद्द गरेकाले सेवाग्राही प्रवाहित भएका छन् । विपन्न वर्गले पाउँदै आएको सेवा पनि स्वास्थ्य बिमामा गाभिँदा उक्त समूह अझै मर्कामा छ । सरकारी स्वामित्व रहेको स्वास्थ्य बिमा बोर्डलाई, संवेदनशील भई अस्पतालको समस्या बुझी, फास्ट ट्र्याकबाट भुक्तानी दिन र फार्मेसीमा औषधिको अभाव हुन नदिन प्रयत्नशील हुनु जरुरी छ । अन्यथा औषधिमूलो पाउने आधारभूत अधिकारबाट नागरिक वञ्चित हुनेछन् । महेन्द्रसिंह बम, टीकापुर१, कैलाली"
फोहोर सधैंको समस्या,"काठमाडौं उपत्यकाको फोहोर व्यवस्थापनमा देखिएको अहिलेको समस्या २०४८ सालदेखिकै हो । त्यसयता नेपालमा शासन व्यवस्था नै परिवर्तन भइसक्यो तैपनि एकदम सामान्य समस्या, घरायसी फोहोरको व्यवस्थापन पनि गर्न सकिएको छैन । फोहोर व्यवस्थापन त्यस्तो ठूलो परियोजना पनि होइन, यो त नियमित काम हो सरकारी निकायको । यसका लागि १८२० अर्बको बजेट परिचालन गर्न काठमाडौं नगरपालिकालाई केले रोकेको छ ? दिनानुदिन निक्लने फोहोरलाई रिसाइकल नगरी कुनै ठाउँमा लगेर फ्याँक्नुलाई व्यवस्थापन भनिँदैन, यसलाई त एक ठाउँको समस्या अर्कोमा सारेको भनिन्छ । यस्तो विषयमा अझै कुनै पनि निकाय जिम्मेवार नबन्नु विडम्बनापूर्ण छ । सिसडोलमै रिसाइकल प्लान्ट राख्न सकिन्छ । घरघरबाट कुहिने र नकुहिने फोहोर अलग्गै लगेर प्रशोधन गर्दा अनेक फाइदा छन् । पहिलो, समस्याको दीर्घकालीन समाधान भयो, दोस्रो कम्पोस्ट मल तयार गरी बिक्री हुने भयो, तेस्रो पुरानो प्लास्टिकहरूबाट अन्य कामका लागि कच्चा पदार्थ तयार हुने भयो, चौथो रोजगारी बढ्ने भयो र अन्त्यमा वातावरण स्वच्छ हुने भयो । यतिका फाइदा हुने काम गर्न नखोज्नुमा सरकारको कतै बदनियत त छैन ? केदारनाथ त्रिपाठी, बूढानीलकण्ठ"
स्वतन्त्र उम्मेदवारको जागरुकता,"स्थानीय निर्वाचन नजिकिँदै गर्दा आकांक्षीहरू टिकटको दौडमा छन् । कति अर्को कार्यकालका लागि टिकट पाउन दौडिरहेका छन् त कति नयाँ जोसका साथ । वडा सदस्यदेखि अध्यक्षप्रमुखसम्म अर्को कार्यकालमा पनि उम्मेदवार बन्न अत्याधिक लालसा देखाइरहेका छन् । त्यसका लागि उनीहरू पहिलो कार्यकालमा कमाएका सबै रकम खर्च गर्न तयार छन् । तर आम नागरिकले नयाँ उम्मेदवार चाहिरहेका छन् । आखिर दलहरूले किन एक व्यक्ति, एक कार्यकाल भन्न सकिरहेका छैनन् ? नयाँ उम्मेदवार टिकटे दौडमा सफल नभए, राजनीतिमा नयाँ अनुहार भित्रिँदैन । अतः टिकट बाँड्दै गरेका नेताहरूले यो विषयमा ध्यान दिनु जरुरी छ । संघीय र स्थानीय चुनाव फरक छन् । संघमा जस्तो स्थानीय तहमा पनि एकै व्यक्तिको हालीमुहाली हुनु हुन्न । आम नागरिक एक व्यक्ति, एक कार्यकाल चाहन्छन्, दलहरूले यो कुरा बुझ्नु जरुरी छ । रामकृष्ण बराल, जोरपाटी, काठमाडौं"
आर्थिक पुनरुत्थानको दबाब र यथार्थ,"कोभिड१९ महामारीपछिको आर्थिक पुनरुत्थानसँगै अर्थतन्त्रमा देखिएको ठूलो कर्जा विस्तार, उच्च आयात र विश्वभर नै व्यापार सञ्जालमा उत्पन्न अवरोधसहित मूल्य शृंखलामा देखिएको प्रभावलगायत रुसयुक्रेन युद्ध तथा विश्वव्यापी रूपमै पेट्रोलियम पदार्थमा भएको अत्यधिक मूल्यवृद्धिले गर्दा नेपालको चालु खाता तथा भुक्तानी सन्तुलन र मुद्रास्फीतिमा दबाब परेको छ । नेपालको हालको बाह्य क्षेत्र सन्तुलनका लागि केही महिनाभित्रै व्यवस्थापन गर्नुपर्ने दबाब देखिए पनि यसका मुख्य कारक चाहिँ कोभिड महामारी र सरकारले विगत वर्षहरूमा अख्तियार गरेका नीति एवं व्यवस्थाहरूले अर्थतन्त्रमा पारेका संरचनागत समस्याहरू हुन् ।अर्थतन्त्रमा हाल देखिएको बाह्य क्षेत्र सन्तुलनको विषयलाई बृहत् आर्थिक परिसूचकहरूको बलियो तुलनात्मक आधारमा विश्लेषण नगरी हचुवाका भरमा श्रीलंकाको आर्थिक संकटसँग जोड्ने प्रयास भइरहेको छ । श्रीलंकाको आर्थिक संकटसँग नेपाललाई तुलना गर्दा चालु खाता बढ्नुलाई पहिलो कमजोरी भनिएको छ जबकि नेपालमा विदेशी मुद्राको सञ्चिति ९७५ अर्ब अमेरिकी डलर (कुल गार्हस्थ्य उत्पादनको २७४३ प्रतिशत) छ, जुन आज पनि मुलुकको आगामी छसात महिनाको वस्तु तथा सेवा धान्न पर्याप्त छ । उता, श्रीलंकासँग विदेशी मुद्राको सञ्चिति १९ अर्ब अमेरिकी डलर (कुल गार्हस्थ्य उत्पादनको २३ प्रतिशत) मात्र छ जसले श्रीलंकाको एक महिनाको आयातसम्म धान्न सक्दैन ।श्रीलंकाको आर्थिक संकटसँग तुलना गर्नै नमिल्ने अर्को विषय वैदेशिक ऋणको भार हो । नेपालको कुल सार्वजनिक ऋण चालु आर्थिक वर्षको चैतसम्म जम्मा १,८५४ अर्ब (कुल गार्हस्थ्य उत्पादनको ४३ प्रतिशत) मात्र छ भने ८८० अर्ब अमेरिकी डलर मात्र वैदेशिक ऋण (कुल गार्हस्थ्य उत्पादनको २७५९ प्रतिशत) छ । यस आर्थिक वर्षमा ३४ करोड अमेरिकी डलरभन्दा कम विदेशी ऋणको सावाँ र व्याज भुक्तानी गर्नुपर्नेछ जुन नेपालका लागि सहज छ । तर श्रीलंकाको कुल सार्वजनिक ऋण कुल गार्हस्थ्य उत्पादनको १११ प्रतिशत पुगेको छ भने विदेशी ऋणको सावाँ र व्याज भुक्तानी गर्नुपर्ने दायित्व ४ अर्ब अमेरिकी डलरभन्दा बढी भइसकेको छ र यस्तो ऋण तिर्न सक्ने क्षमता तत्काललाई छैन । कुनै पनि देशको अर्थतन्त्र संकटतर्फ उन्मुख हुन गार्हस्थ्य उपभोगमा ठूलो गिरावट, व्यापक बेरोजगारी, दैनिक आर्थिक गतिविधिमा रोकावट र राजनीतिकआर्थिकसामाजिक आन्दोलनजस्ता पाँचवटा परिचसूचक हुनुपर्छ, तर नेपाली अर्थतन्त्र त्यस अवस्थामा पुग्ने कुनै सम्भावनै देखिएको छैन । त्यसैले पनि नेपालको अर्थतन्त्रलाई श्रीलंकाको आर्थिक संकटसँग तुलना गर्ने भाष्य पूरै काल्पनिक छ ।मुलुकको अर्थतन्त्रमा देखिएको अर्को विषय विप्रेषणमा आएको सामान्य कमी (१५ प्रतिशत) हो । तर विप्रेषण प्रवाहमा पछिल्लो महिनामा सुधार भइरहेको छ र गत फागुनमा ९१ अर्ब नाघेको छ जुन ऐतिहासिक रूपमै उच्च प्रवाह हो । विप्रेषण प्रवाहमा पछिल्ला महिनाहरूमा भएको सुधारले चालु खाता घाटालाई आगामी दिनमा भरथेग गर्नेसमेत अपेक्षा गर्न सकिन्छ ।कोभिड महामारीपछि आर्थिक पुनरुत्थानसँगै बढेको उच्च आयातलाई नियन्त्रण गर्न सरकारले गत मंसिरदेखि नै प्रयास गरिरहेको छ । आयात नियन्त्रणको पहिलो चरणमा सरकारले २० हार्मोनिक कोडअन्तर्गतका वस्तुहरूको आयातमा नगद मार्जिनको व्यवस्था गरेको छ, दोस्रो चरणमा कुल ४७ वस्तुको आयातमा नगद मार्जिन राखेर थप कडाइ गरेको छ । पछिल्लो समय विलासी तथा कम आवश्यकताका वस्तुहरूको आयातका लागि एलसी केही समयका लागि बैंकर्स संघले रोकेको छ । यसबाट अघिल्ला महिनाहरूमा ६१ प्रतिशतसम्मले बढेको आयात विस्तारै सुधार हुँदै चैतमा ३८ प्रतिशतमा झरेको छ । त्यस्तै वैदेशिक मुद्रा प्रवाहमा कमी ल्याउन क्रिप्टोकरेन्सी, हाइपर फन्ड, हुन्डी, डिजिटल नेटवर्किङ, अनलाइन जुवालगायतमा गैरकानुनी रूपमा रकम बाहिरिएको आशंका गरी सरकारले कडाइ गरेको छ । यसको प्रभाव पनि देखिन थालेको छ । विदेशी मुद्रा सञ्चितिमा देखिएको यो दबाबलाई समाधान गर्न हाम्रा लागि दुई रणनीति मात्र छन् । पहिलो, तत्कालीन रूपमा उच्च आयातका कारण बढ्दै गएको चालु खाता घाटा कम गर्न विलासी तथा कम आवश्यक वस्तुहरूको आयातमा थप कडाइ गर्ने । दोस्रो, आयात प्रतिस्थापन गर्न तत्कालीन, मध्यकालीन र दीर्घकालीन रणनीति बनाई प्रभावकारी रूपमा कार्यान्वयन गर्ने । मध्यकालीन र दीर्घकालीन रणनीतिअन्तर्गत कृषि उपजको आयातलाई प्रतिस्थापन गर्न देशभित्रै कृषि उत्पादन तथा रोजगारीको वृद्धि गर्ने, हालको बढ्दो पेट्रोलियम पदार्थको प्रयोगलाई विद्युत्ले प्रतिस्थापन गर्ने र मुलुकका तुलनात्मक एवं प्रतिस्पर्धात्मक लाभका वस्तु तथा सेवाको निर्यात गर्ने व्यवस्था हुनुपर्छ ।वैदेशिक सहायता तथा लगानीका क्षेत्रमा चालु आर्थिक वर्षका प्रथम ९ महिना उत्साहप्रद रहे । यस अवधिमा विभिन्न द्विपक्षीय एवं बहुपक्षीय ऋण तथा अनुदान सहायताको प्रतिबद्धता लगभग २ खर्ब २४ अर्ब बराबरको छ । प्रत्यक्ष वैदेशिक लगानीतर्फ चालु आर्थिक वर्षका प्रथम ८ महिनामा करिब ३४ अर्ब रुपैयाँ बराबरको लगानी भित्रिएको छ जसलाई सन्तोषजनक मान्नुपर्छ । अर्को महत्त्वपूर्ण कुरा, कोभिड महामारीमा सबभन्दा बढी प्रभावित पर्यटन क्षेत्रले राम्रो गति लिइसकेको छ । पछिल्लो समय पर्यटकहरूको उत्साहजनक आगमनसँगै होटल तथा रिसोर्टहरू ७०८० प्रतिशतसम्म अकुपाई भइसकेका छन् ।वैदेशिक सहयोग र लगानीसहित देशभित्र विदेशी मुद्राको यो प्रवाह सन्तोषजनक भए पनि हाल देखिएको विदेशी मुद्रा सञ्चितिमा दबाबको कारकचाहिँ उच्च आयात नै हो । र, यो आयात व्यवस्थापन र प्रतिस्थापन गर्नु आजको मुख्य आर्थिक मुद्दा हो । नेपाली अर्थतन्त्रको हालको समस्या कोभिड महामारीपछि आर्थिक पुनरुत्थानको समयमा देखिएको अत्यधिक आयात मागका कारण उत्पन्न भएको हो ।वर्तमान अर्थतन्त्रका मुख्य दबाबहरूविगतमा आर्थिक नीति तथा कार्यक्रमहरूको प्रभावकारी कार्यान्वयनमा उदासीनताले अर्थतन्त्रमा क्रमिक रूपमा संरचनागत समस्या निम्त्याएको छ । उदाहरणका लागि, कृषिजन्य वस्तुको आयात आर्थिक वर्ष २०७८७९ का प्रथम ८ महिनामै कुल आयातको २०६२ प्रतिशत भइसकेको छ । गत आर्थिक वर्ष २०७७७८ मा कृषिजन्य वस्तुको आयात करिब ३ खर्ब २५ अर्ब रुपैयाँ बराबरको थियो, जुन मुलुकको कुल व्यापारको २१ प्रतिशत थियो । आर्थिक वर्ष २०७६७७ र २०७५७६ मा यो आयात कुल व्यापारको क्रमशः २ खर्ब ४३ अर्ब र २ खर्ब २२ अर्ब थियो । आयात भएका लगभग सबै कृषि उत्पादन चामल, मकै, आलु तथा प्याज, तरकारी, माछा, मासु, मसला आदि नेपालमा प्रशस्त सम्भावना भएका उपज हुन् र नेपालको भौगोलिक एवं हावापानीको विशेषताका कारण पनि अन्य देशमा भन्दा यहाँ उच्च गुणस्तरका हुन्छन्, मूल्य पनि राम्रो पाउन सक्छन् । आधारभूत रोजगारीको प्रमुख क्षेत्र मानिएको नेपाली कृषिमा राम्रो सम्भावना हुँदाहुँदै आयातको परिमाण यति ठूलो हुनु भनेको मुलुकमा विगतमा अख्तियार गरिएका नीतिकार्यक्रम तथा तिनको कार्यान्वयनको असफलता हो । कृषि क्षेत्रको यो चिन्ताजनक अवस्था अब संरचनागत समस्याका रूपमा विकास भइसकेको छ । कृषि क्षेत्र व्यापारको मात्रै सवाल नभएर संसारभर आर्थिकसामाजिकसांस्कृतिकराजनीतिक विषय पनि हो जसलाई हरेक सरकारले व्यापारभन्दा बढी दिगो र आत्मनिर्भर अर्थतन्त्रको आधारका रूपमा हेरेको हुन्छ । डब्लूटीओजस्ता बहुपक्षीय सम्झौताहरूमा समेत यो प्रतिविम्बित भएको हुन्छ । नेपाली अर्थतन्त्रका सम्बन्धमा कृषि क्षेत्रको कमजोर प्रदर्शनबाट के बुझ्नुपर्छ भने, कृषि पेसामा नेपालीहरूको विकर्षण भइरहनुमा हाम्रा विगतका नीतिगत व्यवस्था र तिनको फितलो कार्यान्वयन नै जिम्मेवार छन् । तिनमा संरचनागत सुधार नगरीकन यो क्षेत्रको उत्थान असम्भवप्रायः छ ।व्यापारघाटा उच्च बनाई विदेशी मुद्राको सञ्चितिमा दबाब सिर्जना गर्ने अर्को महत्त्वपूर्ण कारक पेट्रोलियम पदार्थको आयात हो जुन चालु आर्थिक वर्षका प्रथम ९ महिनामै लगभग १ खर्ब ७३ अर्ब रुपैयाँ पुगिसकेको छ । जबकि आर्थिक वर्ष २०७७७८ भरि १ खर्ब ४९ अर्ब रुपैयाँको मात्र आयात भएको थियो भने २०७६७७ र २०७५७६ मा क्रमशः १ खर्ब ३३ अर्ब र १ खर्ब ८० अर्ब रुपैयाँको । पेट्रोलियम पदार्थको आयातमा यस्तो डरलाग्दो वृद्धि हुनुको मुख्य कारण मुलुकभित्र सिर्जित नभई अन्तर्राष्ट्रियस्तरमा पेट्रोलियम पदार्थमा भएको भारी मूल्यवृद्धि हो । चालु आर्थिक वर्षको साउनका तुलनामा चैतमा मात्र अन्तर्राष्ट्रिय बजारमा पेट्रोलियम पदार्थको मूल्यमा लगभग ८० प्रतिशत वृद्धि भएको छ । अझ जनवरी २०२१ र मार्च २०२२ को अवधिमा पेट्रोलियम पदार्थको अन्तर्राष्ट्रिय बजारमा मूल्यको तुलना गर्ने हो भने डिजेलमा १४२ प्रतिशत, पेट्रोलमा १२८ प्रतिशत र खाना पकाउने एलपीजीमा १०० प्रतिशतले मूल्यवृद्धि भएको छ । अन्तर्राष्ट्रिय बजारमा पेट्रोलियम पदार्थमा भएको यस्तो वृद्धिले चालु खाता घाटालाई ह्वात्तै बढाइदिएको असर भुक्तानी सन्तुलनमा देखिएको हो । यही पक्षलाई ख्याल गर्दै सरकारीस्तरमा पेट्रोलियममा हुने खर्च २० प्रतिशत घटाउने घोषणा भएको छ ।विदेशी मुद्राको सञ्चितिमा असर पार्ने अर्को कारण कोभिड महामारीको अवधिमा पर्यटन क्षेत्र ठप्प भई विदेशी मुद्राको प्रवाहमा कमी आउनु पनि हो । त्यस्तै, पछिल्लो समय वैदेशिक रोजगारीमा जाने श्रमिकहरूको श्रम स्वीकृतिमा वृद्धि देखिए पनि रेमिट्यान्समा अपेक्षित सुधार भइसकेको छैन । यसका अतिरिक्त हुन्डी एवं क्रिप्टोकरेन्सीजस्ता भर्चुअल मुद्रा तथा डिजिटल नेटवर्किङ र अनलाइन जुवा प्रकृतिका अवैध कारोबारबाट पनि विदेशी मुद्रा अपचलन भइरहेको देखिएको छ । अर्कातिर, अन्तर्राष्ट्रिय रूपमै हरेक चिजको मूल्यवृद्धि भइरहेको छ । कोभिड महामारीपछि विश्वभर नै व्यापार सञ्जालमा उत्पन्न अवरोध र मूल्य शृंखलामा देखिएको प्रभाव, रुसयुक्रेन युद्ध तथा विश्वव्यापी रूपमै पेट्रोलियम पदार्थमा भएको मूल्यवृद्धिले नेपालको अर्थतन्त्रलाई प्रभावित बनाएको छ । गत आर्थिक वर्षहरूका तुलनामा यो वर्ष आयातको परिमाण सामान्य रूपमा बढे पनि मूल्यमा भने धेरै ठूलो वृद्धि भएका कारण चालु खाता घाटा बढ्न पुगेको हो । साथै, अन्तर्राष्ट्रिय कारणले नै भटमासको तेल, पाम आयल तथा सोयाबिन तेलका लागि आवश्यक कच्चा पदार्थ एवं स्टिल तथा आइरनजस्ता वस्तुमा भएको उच्च मूल्यवृद्धिले पनि अर्थतन्त्रमा थप दबाब दिएको छ । उप्रेती अर्थ मन्त्रालयका वरिष्ठ आर्थिक सल्लाहकार हुन् ।"
"कृषि गणनाको सार, कृषि योजनाको पूर्वाधार","कृषिलाई मानव सभ्यताको प्रतीकका रूपमा लिने गरिन्छ । जब मानव जंगली युगबाट खेतीपातीको युगमा प्रवेश गर्यो, तब उसले स्थायी बसोबासको प्रबन्ध पनि सँगसँगै गर्न थाल्यो र यससँगै मानव सभ्यताको सुरुवात भएको हो भन्ने विश्वास छ । खेतीपातीको सुरुवाती युगदेखि आजसम्म पनि मानिसका आधारभूत आवश्यकता परिपूर्ति गर्ने एउटा प्रमुख क्षेत्र कृषि नै हो । प्रविधि र सूचनाको विकास हुनुभन्दा पहिला मानिसहरू खेतीयोग्य जमिनको विस्तार एवं कृषि क्रियाकलापको विविधीकरणमा जोड दिन्थे भने हाल आएर कृषिक्षेत्र विकासका लागि उचित किसिमका नीति, योजना तथा कार्यक्रम सञ्चालन गर्दै प्रविधियुक्त कृषि प्रणालीमा जोड दिइन्छ । नीति तथा योजना प्रक्रियाका प्रत्येक चरणमा यससँग सम्बन्धित सूचनाको निकै महत्त्व हुन्छ । अर्थात्, प्रमाणमा आधारित भएर निर्णय गर्न सूचना अपरिहार्य हुन्छ । सूचनाको स्रोत भनेकै तथ्यांक हो । तथ्यांकलाई समाजको ऐना पनि भनिन्छ । कृषि क्षेत्रको सर्वाङ्गीण विकास गरी कृषकहरूको जीवनस्तर सुदृढ गर्दै देशको समग्र अर्थतन्त्रमा योगदान पुर्याउन यससँग सम्बन्धित नीति तथा कार्यक्रमहरू अझ प्रभावकारी बनाउँदै लैजानुपर्ने हुन्छ । यसका लागि कृषि क्षेत्रसँग सम्बन्धित तथ्यांक निकै महत्त्वपूर्ण मानिन्छ । यसैकारण उन्नाइसौं शताब्दीदेखि नै कृषि गणना गर्ने प्रचलन सुरु भएको पाइन्छ । अमेरिकी मार्सलले सन् १८२० मा सञ्चालन गरेको गणनादेखि कृषि तथ्यांक संकलन गर्न सुरु गरेको र पछि सन् १८४० देखि अलग्गै कृषि गणना गर्न थालेको पाइन्छ । विश्वको पहिलो कृषि गणनाको रूपमा नर्वेले सन् १८३५ मा सञ्चालन गरेको कृषि गणनालाई लिइन्छ । हाल विश्वका अधिकांश देशहरूले आवधिक रूपमा कृषि गणना सञ्चालन गर्दै आइरहेका छन् । यही क्रममा नेपालले पनि वैशाख ६ गतेदेखि जेठ १९ सम्म सातौं राष्ट्रिय कृषि गणना २०७८ सञ्चालन गरिरहेको छ । नेपालमा कृषि गणना शंखलाको इतिहास हेर्ने हो भने, २०१८ सालमा पहिलो पटक राष्ट्रिय कृषि गणना सञ्चालन भएको थियो र त्यसपछि प्रत्येक दस वर्षमा यो गणना हुँदै आइरहेको छ । २०१५ मा केन्द्रीय तथ्यांक विभागको स्थापना भएपश्चात् करिब तीन वर्षकै छोटो अवधिमा पहिलो पटक सफलतापूर्वक कृषि गणना सम्पन्न गरेको विभागले ६० वर्षपछि कृषि गणनाको सार, कृषि योजनाको पूर्वाधार भन्ने मूल नाराका साथ नेपालको सातौं राष्ट्रिय कृषि गणना सञ्चालन गरेको हो । नेपालको सन्दर्भमा कृषि क्षेत्र अर्थतन्त्रको एउटा बलियो मेरुदण्ड हो । आर्थिक वर्ष २०७७७८ मा कृषि क्षेत्रले नेपालको कुल गार्हस्थ्य उत्पादनमा २५८३ प्रतिशत योगदान पुर्याएको छ । नेपालको अर्थतन्त्रको प्रमुख योगदान गर्ने क्षेत्र भनेकै कृषि हो । अधिकांश नेपालीको जीविकोपार्जन यही क्षेत्रमा निर्भर छ । राष्ट्रिय कृषि गणना २०६८ का अनुसार नेपालमा ३८ लाख ३१ हजार (करिब ७१ प्रतिशत) कृषक परिवार थिए । तीमध्ये ८३ प्रतिशतको मुख्य आयको स्रोत नै कृषि थियो । यति ठूलो संख्यामा कृषि परिवारलाई समृद्ध र सुखी बनाउन र संविधानप्रदत्त खाद्यसम्बन्धी हक प्रभावकारी रूपले कार्यान्वयन गरी खाद्य सुरक्षा प्रत्याभूति गर्न कृषि क्षेत्रको अधिकतम उन्नति गर्नु राष्ट्रको प्रमुख दायित्वभित्र पर्ने विषय हो । तदनुरूप नेपालका आवधिक योजनाहरूले कृषि क्षेत्रको सर्वाङ्गीण विकासका लागि कृषिलाई विशेष प्राथमिकतामा राखेको पाइन्छ । चालु पन्ध्रौं योजनाले आगामी २५ वर्षभित्रमा कृषि क्षेत्रको दिगो विकासका माध्यमबाट देशलाई समुन्नत र समृद्ध बनाउने दीर्घकालीन सोच अघि सारेको छ । यही बमोजिम कृषि क्षेत्रको विकासका लागि तय गरिएका गन्तव्य तथा लक्ष्य हासिल गर्न आवश्यक हुने नीति, योजना, कार्यक्रम तथा अनुगमन र मूल्यांकनका लागि तथ्यांक निकै महत्त्वपूर्ण हुन्छ । यस अतिरिक्त अन्य राष्ट्रिय तथा अन्तर्राष्ट्रिय विकासका लक्ष्यसँग सम्बन्धित सूचकहरूको अनुगमन तथा मूल्यांकन गर्न पनि कृषि तथ्यांकको ठूलो महत्त्व हुन्छ । चालु तथ्यांक र संरचनागत तथ्यांक गरी कृषि तथ्यांक मूलतः दुई प्रकारका हुन्छन् । कृषिसम्बन्धी चालु तथ्यांकले मुख्यगरी सालबसाली परिवर्तन भइरहने कृषि उत्पादनसँग सम्बन्धित सूचनाहरू प्रतिविम्बित गरेको हुन्छ भने संरचनागत तथ्यांकले विभिन्न किसिमका बाली लागेको क्षेत्रफल, भूउपयोगलगायत लामो समयसम्म खासै परिवर्तन नहुने कृषिसँग सम्बन्धित चरहरूका बारेमा सूचना प्रदान गर्छ । कृषि क्षेत्रका चालु तथ्यांक उत्पादन गर्ने प्रमुख निकाय भनेको कृषि तथा पशुपन्छी विकास मन्त्रालय हो भने संरचनागत कृषि तथ्यांक उत्पादन गर्ने प्रमुख निकाय केन्द्रीय तथ्यांक विभाग हो । केन्द्रीय तथ्यांक विभागले प्रत्येक दस वर्षमा कृषि गणना सञ्चालन गरेर संरचनागत कृषि तथ्यांक उपलब्ध गराउँदै आएको छ ।राष्ट्रिय कृषि गणना २०७८ अघिल्ला कृषि गणनाजस्तै नमुना छनोटमा आधारित बृहत् सर्वेक्षण हो । यसअघि सञ्चालन भएका कृषि गणनाले जिल्लास्तरको तथ्यांक उपलब्ध गराउँदै आएकोमा अहिलेको कृषि गणनाले पहिलो पटक देशका ७५३ वटै स्थानीय तहका लागि कृषि तथ्यांक अनुमान गरी प्रकाशन गर्ने लक्ष्य लिएको छ । तसर्थ, यस गणनामा देशभरिका सबै स्थानीय तहबाट वैज्ञानिक तथ्यांकीय विधि प्रयोग गरी १३ हजार ५७८ गणना क्षेत्रहरू छानिएका छन् र जसमा वैशाख ६ गतेदेखि तोकिएका कृषिसम्बन्धी मापदण्ड पूरा गर्ने कृषि चलनहरूको सूचीकरण गरिन्छ । उक्त सूचीबाट पुनः तथ्यांकीय विधिको प्रयोग गरेर एउटा गणना क्षेत्रबाट सरदर २५ वटा कृषि परिवारका दरले अनुमानित ३ लाख ५० हजार कृषक परिवारसँग प्रत्यक्ष अन्तर्वार्ता गरी विस्तृत विवरण संकलन गरिन्छ । तसर्थ, जनगणनामा जस्तो कृषि गणनामा गणकहरू सबै परिवारमा तथ्यांक संकलन गर्न जाँदैनन् । कृषि गणनामा छानिएका कृषक परिवारको मात्र घरमै पुगेर प्रश्नावलीमा निर्धारित प्रश्नहरू सोधी कृषिसम्बन्धी तथ्यांक संकलन गरिन्छ । यसका साथै, छानिएका गणना क्षेत्रका वडा कार्यालयबाट सामुदायिक प्रश्नावलीमार्फत सम्बन्धित वडाको भौगोलिक अवस्थिति र सामाजिकआर्थिक अवस्था, सो क्षेत्रमा भएका पूर्वाधार एवं सेवासुविधाहरू र त्यस क्षेत्रमा सञ्चालित विकास कार्यक्रमहरूबारे विवरण संकलन गरिन्छ । यस गणनामा खासगरी विभिन्न किसिमका बाली लागेको जग्गाको क्षेत्रफल, भूउपयोग, कृषि सामग्री र औजारको उपयोग, पशुपन्छीको संख्या र आहारसम्बन्धी विवरण, कृषि कार्यमा संलग्न जनशक्ति, लिंगका आधारमा कृषि जग्गाको स्वामित्वको अवस्था, वनवनेलो, कृषि वन, कृषि ऋण, बिमा, अनुदान, कृषिकार्यमा जलवायु परिवर्तनको प्रभाव, हरितगृह पद्धतिको प्रयोग, माटो परीक्षण, कृषि बजारसम्मको पहुँच, कृषि अवशेष र फोहोरको व्यवस्थापनजस्ता कृषिसँग सम्बन्धित विविध विषयहरूमा तथ्यांक संकलन गरिन्छ । कृषिगणनाबाट कृषि क्षेत्रको नीति निर्माण, योजना तर्जुमा, कार्यान्वयन, अनुगमन तथा मूल्यांकनका लागि देशलाई आवश्यक पर्ने स्थानीय, जिल्ला, प्रदेश तथा राष्ट्रियस्तरका खण्डीकृत आधारभूत तथ्यांकहरू प्राप्त हुन्छन् । यसका अतिरिक्त यस गणनाबाट कृषिसम्बन्धी अन्य सर्वेक्षणका लागि आधारसमेत तयार हुन्छ । त्यसैगरी, यस गणनाबाट कृषि क्षेत्र विकासका लागि राष्ट्रिय तथा अन्तर्राष्ट्रिय विकास लक्ष्यहरूका सूचक निर्माणका लागि आवश्यक तथ्यांकसमेत उपलब्ध हुन्छ र समग्रमा कृषि तथ्यांकको स्तर बढाउन मद्दत पुग्छ ।कृषिगणना गर्न २०७८ चैत १ गते ७ वटा प्रदेशमा र बाँकी ७० वटा जिल्लामा गरी कुल ७७ वटा कृषिगणना कार्यालय स्थापना भइसकेका छन् । देशभर करिब १ हजार ५ सय जना सुपरिवेक्षक र ६ हजार गणकले छानिएका कृषक परिवारको घरमा पुगी तथ्यांक संकलन गर्दै छन् । केन्द्रीय तथ्यांक विभागले कृषि गणनामा खटिने कर्मचारीहरूका लागि विभिन्न चरणमा तालिमहरू सञ्चालन गरेको छ । लागतका हिसाबले यस गणनाका लागि आर्थिक वर्ष २०७७७८ मा ५ करोड, आर्थिक वर्ष २०७८७९ मा ७२ करोड र आर्थिक वर्ष २०७९८० मा १० करोड गरी कुल ८७ करोड रुपैयाँ खर्च हुने अनुमान गरिएको छ ।कुनै पनि सर्वेक्षणबाट प्राप्त हुने तथ्यांकको उपयोगिता र महत्त्व त्यसमा अन्तर्निहित गुणस्तरले निर्धारण गरेको हुन्छ । तथ्यांक उत्पादक, तथ्यांक प्रयोगकर्ता तथा तथ्यांक प्रदायकको त्रिकोणात्मक समन्वय, सहकार्य र सहभागिताबाट मात्रै तथ्यांकको गुणस्तर सुनिश्चित गर्न सम्भव हुन्छ । तसर्थ, तथ्यांकका आम सरोकारवाला जस्तैः तथ्यांककर्मी, नीतिनिर्माता, योजनाविद्, सञ्चारजगत्, अनुसन्धानकर्ता, अध्येता, उत्तरदातालगायत सम्पूर्ण बुद्धिजीवी वर्ग एवं नागरिक समाजले यस गणनालाई आआफ्नो क्षेत्रबाट सहयोग र समन्वय गरेमा मात्र कृषि गणना सफल हुनुका साथै कृषि योजनाको सही पूर्वाधार तयार हुन्छ । सिग्देल केन्द्रीय तथ्यांक विभागका निर्देशक हुन् ।"
रुसले फेरि किन बढायो युक्रेनमा आक्रमण ?,"(किभमस्को)रुसले युक्रेनमाथि सैन्य कारबाही सुरु गरेको डेढ महिना नाघिसकेको छ । यो अवधिमा अपेक्षित सफलता हासिल गर्न नसकेको रुसले पुनः युक्रेनमाथिको आक्रमणलाई तीव्रता दिएको छ । करिब एक महिना अघिदेखि युक्रेनको पूर्वी क्षेत्रमा आक्रमण केन्द्रित गरेको रुसले आइतबारदेखि राजधानी किभसहित खर्किभ, खेर्सन, मरिउपोल, लभिभ, ओडेसा, क्रेमिनालगायतका सहरमा आक्रमण बढाएको छ । लुहान्स्क क्षेत्रको क्रेमिना सहरमाथि पूर्ण रूपमा नियन्त्रण कायम गरेको रुसी फौजले बन्दरगाह सहर मरिउपोललाई घेराबन्दीमा पारेको छ । मरिउपोलस्थित युक्रेनी सेना आत्मसमर्पणको अवस्थामा पुगेको जनाइएको छ । यसअघि गत साता मरिउपोलमा एक हजारभन्दा बढी युक्रेनी सेनाले आत्मसमर्पण गरेका थिए । त्यस्तै, पछिल्लो समय शक्तिशाली लभिभ सहरमा रुसले शक्तिशाली क्षेप्यास्त्र आक्रमण जारी राखेको छ । जसका कारण ठूलो मात्रामा भौतिक संरचना तथा आवासीय भवनहरू ध्वस्त भएका जनाइएको छ । रुसी फौजले सोमबार करिब ३ सय स्थानलाई लक्षित गर्दै आक्रमण गरेको रक्षा मन्त्रालयले जनाएको थियो । सोमबारका आक्रमणमा परी कम्तीमा ९ जना युक्रेनी सेना मारिएका थिए । मंगलबार भने आफ्नो देशको सेनाले युक्रेनका कम्तीमा एक हजार स्थानमा आक्रमण गरिरहेको रक्षा मन्त्रालयले जनाएको छ । डोन्बास क्षेत्रको लुहान्स्कका गभर्नरले केही सहरहरूमा लगातार आक्रमण भइरहेको जनाएका छन् । त्यहाँको अवस्था नर्कको जस्तै भएको उनको भनाइ छ । युक्रेनी राष्ट्रपति भ्लोदिमिर जेलेन्स्कीले रुसी फौजले पूर्वी क्षेत्रमा ठूलो स्तरको हमला थालेको पुष्टि गरेका छन् । जेलेन्स्कीले डोन्बास क्षेत्रमा रुसले ठूलो संख्यामा आफ्नो फौज खटाएको जनाउँदै भनेका छन्, रुसले जति सेना खटाए पनि हामी लडिरहन्छौं । हामी आफ्नो प्रतिरक्षामा उत्रन्छौं ।युक्रेनी राष्ट्रपति भ्लोदिमिर जेलेन्स्कीका प्रमुख सहयोगीले डोन्बासमाथि बढाइएको आक्रमण दोस्रो चरणको युद्धको सुरुवात भएको बताएका छन् । यसअघि रुसले युक्रेनमाथि पहिलो चरणको युद्ध सकिएको भन्दै आक्रमण पूर्वी क्षेत्रमा मात्र केन्द्रित गरिने जनाएको थियो । युक्रेनी अधिकारीले मरिउपोलस्थित स्टिल प्लान्टमा बाँकी रहेका फौजमाथि रुसले विध्वंसात्मक बम प्रयोग गरिरहेको आरोप लगाएका छन् । सहरका भूमिगत आश्रयस्थलमा कम्तीमा एक हजार सर्वसाधारणले शरण लिइरहेका जनाएको छ । त्यहाँ रहेका सर्वसाधारण तथा घाइते सैनिकलाई निस्कने बाटो दिन मरिउपोलमा बाँकी रहेको युक्रेनी सेनाको अन्तिम जत्थाका प्रमुखले भिडियोमार्फत अपिल गरेका बीबीसीले उल्लेख गरेको छ । युक्रेनी सेनाले गत साता रुसी नौसेनाको महत्त्वपूर्ण युद्धपोत मस्क्भामा क्षेप्यास्त्र प्रहार गरी ध्वस्त पारिदिएपछि रुस आक्रमक बनेको आकलन गरिएको छ । क्षेप्यास्त्र प्रहारपछि आगलागी फैलिएको जहाजमा राखिएको गोलाबारुद विस्फोट भएको थियो । त्यसलगत्तै उद्धारको प्रयास गरिएको भए पनि आँधीका कारण युद्धपोत डुबेको बताइएको थियो । मस्क्भामा कम्तीमा ६ सय रुसी नौसेना थिए । युक्रेनले मस्क्भामाथि आफ्नै देशमा निर्मित नेप्ट्युन क्षेप्यास्त्र प्रहार गरेको जनाएको थियो । विस्फोटका कारण मस्क्भामा क्षति पुगेको र आँधीको बखत उद्धार गर्दा डुबेको रुसको दाबी छ । रुसले आफू कमजोर नभएको देखाउन युक्रेनी दाबी अस्वीकार गरेपछि त्यो रुसका लागि युद्ध सुरु भएयताकै ठूलो क्षति हो । सीएनएनसँग आइतबार कुरा गर्दै राष्ट्रपति जेलेन्स्कीले रुससँगको युद्ध अन्त्यका लागि देशको पूर्वी क्षेत्र त्याग्न नसकिने बताएका थिए । त्यसको जवाफ पनि रुसी राष्ट्रपति भ्लादिमिर पुटिनले आक्रमणबाटै दिन खोजेका देखिएको छ । रुसले भविष्यमा पनि किभ कब्जा गर्ने प्रयास गर्न सक्ने भन्दै जेलेन्स्कीले रुसी नेतृत्व र रुसी सेनालाई विश्वास गर्न नसक्ने बताएपछि पुटिन थप आक्रामक बनेका कतिपयको विश्लेषण छ । त्यस्तै, रुसी राष्ट्रपति पुटिनले पश्चिमा देशहरूको नाकाबन्दीलाई आत्मघाती गोल को संज्ञा दिएका छन् । रुसमाथि लगाइएको प्रतिबन्धले रुसको नभई पश्चिमा देशकै अर्थतन्त्र बिग्रँदै गएको उनको दाबी छ । प्रतिबन्धबाट रुष्ट पुटिनले अमेरिका र अन्य साझेदार देशलाई समेत चेतावनी दिएका छन् । युक्रेनका लागि हतियार उपलब्ध नगराउन रुसले कूटनीतिक नोटमार्फत औपचारिक चेतावनी दिइसकेको छ । वासिङ्टन डीसीस्थित रुसी दूतावासमार्फत अमेरिकी विदेश मन्त्रालयलाई उपलब्ध गराइएको कूटनीतिक नोटमा हतियार सहयोग गरेर अमेरिका र उत्तर एटलान्टिक सन्धि संगठन (नाटो) ले युक्रेनको द्वन्द्व थप चर्काइरहेको उल्लेख गरिएको छ । अमेरिकी कदमले अनपेक्षित परिणाम निम्त्याउने रुसको चेतावनी छ । अमेरिकाले युक्रेनलाई अत्याधुनिक हातहतियार, ड्रोन, बख्तरबन्द गाडी तथा हेलिकोप्टरलगायतका थप सैन्य सहयोगको प्याकेज घोषणा गरेपछि रुस थप आक्रमक देखिएको हो । अमेरिका र नाटोको सहयोगका कारण आफ्नो सैन्य लक्ष्यमा असर पुगेको रुसको बुझाइ छ । रुसी विदेशमन्त्री सर्गेई सोइगुले युत्रेनमा रुसको सैन्य कारबाही लम्बाउन पश्चिमा देशले हरसम्भव प्रयास गरेको जनाएका छन् । तर लुहान्स्क र दोनेत्स्क क्षेत्रलाई स्वतन्त्र बनाउनका लागि रुसी फौजले योजनाअनुसार नै काम गरिरहेको जनाएका छन् । यसको अर्थ रुसले पूर्वी क्षेत्रको स्वतन्त्रताको विषयलाई आफ्नो आत्मसम्मानसँग जोडेको देखिएको छ । मरिउपोल र डोन्बास क्षेत्रमाथि जसरी पनि आफ्नो नियन्त्रण कायम गर्न लागिपरेको रुसले ती क्षेत्रमा युक्रेनी सेनाको उपस्थिति बढ्न सक्ने भएकाले पनि अन्य सहरमा आक्रमण जारी राखेको देखिन्छ । मरिउपोल सुरुदेखि नै रुसी फौजको निसानामा परेको सहर हो । किनकि रुसबाट मरिउपोल हुँदै जमिनमार्फत क्राइमिया र डोन्बास पुग्न सम्भव हुन्छ । मरिउपोल एजोभ सागरको बन्दरगाह सहर भएकाले युक्रेनको अर्थतन्त्रमाथि पनि प्रभाव पार्न सकिन्छ । मरिउपोलबाट मध्यपूर्वलगायतका देशमा फलाम, स्टिल, कोइला र मकै निर्यात हुने गर्छ । सन् २०१४ मा रुसले क्राइमियालाई आफ्नो भूभागमा गाभेसँगै यो क्षेत्र रुसी फौज र दोनेत्सक र लुहान्स्क क्षेत्रका रुस समर्थित पृथकतावादी लडाकुको दबाबमा रहँदै आएको छ । लुहान्स्क र दोनेत्स्क क्षेत्रमा रुसी भाषा बोल्नेहरूको बाहुल्य छ भने मरिपोलमा रुस समर्थितको संख्या बढी छ । रुसी राष्ट्रपति पुटिनले ती क्षेत्रमा जातीय नरसंहार भएको बताउने गरेका छन् । रुसले युक्रेनमाथि आक्रमण सुरु गर्नुअघि पुटिनले लुहान्स्क र दोनेत्स्क क्षेत्रलाई स्वतन्त्र राज्यको मान्यता दिएका थिए । यदि, यी क्षेत्रमाथि पूर्ण नियन्त्रण कायम गरेको खण्डमा पुटिनका लागि त्यो ठूलो उपलब्धि हुन्छ । त्यसलाई उनले विजयका रूपमा व्याख्या गर्न पाउँछन् । त्यस्तै, युक्रेनलाई सहयोग उपलब्ध गराउँदै आएको बेलायतका प्रधानमन्त्री बोरिस जोन्सनसहितका उच्च राजनीतिज्ञलाई पनि रुसले प्रतिबन्ध लगाएको छ । रुसले युक्रेनमाथि आक्रमण गरेको विषयमा बेलायतले रुसको चर्को विरोध गर्दै आइरहेको छ । फेब्रुअरी २४ मा युक्रेनमाथि आक्रमण सुरु गरेपछि पश्चिमा देशहरूले रुसविरुद्ध कैयौं प्रतिबन्धहरू लगाएका छन् । उत्तर एटलान्टिक सन्धि संगठन (नाटो) मा आबद्ध हुने युक्रेनको तयारीपछि रुसले आक्रमण थालेको थियो । संयुक्त राष्ट्रसंघका अनुसार युद्धका कारण हालसम्म करिब ५० लाख युक्रेनीले देश छाडिसकेका छन् ।"
स्वायत्त सीप प्रतिष्ठान गठन हुँदै,"(काठमाडौं) बर्सेनि श्रम बजारमा थपिने जनशक्तिमा कुनै खास सीपमा दक्ष कति हुन्छन् ? अदक्षका तुलनामा दक्षले रोजगारीमा प्राथमिकता पाउने मात्रै होइन आम्दानी पनि राम्रो गर्छन् । तर, वैदेशिक रोजगारीमा जाने नेपालीको ठूलो संख्या अदक्ष कामदारको हुने गरेको छ । सरकारले राष्ट्रिय तथा अन्तर्राष्ट्रिय श्रम बजारको मागअनुरूप सीपयुक्त जनशक्ति उत्पादन गर्न अधिकारसम्पन्न तालिम प्रतिष्ठान स्थापना गर्ने प्रक्रिया अगाडि बढाएको छ ।श्रम, रोजगार तथा सामाजिक सुरक्षा मन्त्रालयले विशिष्टीकृत निकायका रूपमा राष्ट्रिय व्यावसायिक तथा सीप विकास तालिम प्रतिष्ठान स्थापना गर्न लागिएको हो । यो एउटा स्वायत्त निकायका रूपमा रहनेछ । रोजगारदाताले कुनै विषयमा दक्ष जनशक्ति खोज्यो भने बजारमा भेटिँदैन । अन्तर्राष्ट्रिय बजारमा पनि अदक्ष जनशक्ति गइरहँदा तलबमा पनि मोलमोलाइ गर्न सकिरहेको छैन । रेमिट्यान्स पनि पर्याप्त आइरहेको छैन, श्रम सचिव एकनारायण अर्यालले कान्तिपुरसँग भने, दक्ष, प्रतिस्पर्धी, सीपयुक्त तथा उद्यमशील जनशक्ति उत्पादन गर्न हामीलाई ठूलो दबाब छ । यसका लागि स्वतन्त्र ढंगले काम गर्ने अधिकारसम्पन्न प्रतिष्ठान गठन हुँदै छ । प्रतिष्ठानको गठन र सञ्चालनसम्बन्धी आदेश तयार गरी श्रम मन्त्रालयले सहमतिका लागि अर्थ मन्त्रालयमा पेस गरेको छ । अर्थबाट सहमति आउनासाथ मन्त्रिपरिषद्को बैठकमा पेस गर्नेछौं, उनले भने । पारित भएपछि श्रम मन्त्रालयले ललितपुरको भैंसेपाटीस्थित व्यावसायिक तथा सीप विकास तालिम प्रतिष्ठानलाई नै स्तरोन्नति गर्नेछ । बुटवल र इटहरीमा रहेका तालिम प्रतिष्ठानलाई पनि नयाँ प्रतिष्ठानअन्तर्गत ल्याइनेछ । हाल कायम रहेको भैंसेपाटीस्थित प्रतिष्ठानसँग निश्चित स्रोत र साधन छ । उसलाई विदेशी रोजगारदातासँग सम्झौता गर्न अधिकार नै छैन । ऊ आफैंले दिएको तालिमका प्रमाणपत्रले गन्तव्य देशमा मान्यता पाएको छैन, श्रम सचिव अर्यालले भने । भारतले वैदेशिक रोजगारीमा जानेलाई लक्ष्य गरी भारत अन्तर्राष्ट्रिय सीप केन्द्र स्थापना गरी वाार्षिक १० हजार ३ सय ७३ तालिम केन्द्रबाट ३६ वटा सीपसम्बन्धी तालिम दिइरहेको छ । त्यस्तै फिलिपिन्सले सीप विकासलाई मद्दत गर्न सैद्धान्तिक तथा व्यावहारिक ज्ञानसहितको तालिम दिन प्राविधिक शिक्षा तथा सीप विकास प्राधिकरण स्थापना गरेको छ । श्रम मन्त्रालयका अनुसार प्रस्तावित अधिकारसम्पन्न नयाँ प्रतिष्ठानले रोजगारदाता मुलुकसँग समझदारीसमेत गर्न पाउनेछ । कतार र संयुक्त अरब इमिरेट्ससँग भएको उच्चस्तरीय बैठकमा आफूहरूलाई चाहिने जनशक्ति उत्पादन गर्न ठूलो राशिमा आर्थिक सहयोग गर्न तयार भएको छ । कतार र यूएईले प्रतिष्ठानको भौतिक पूर्वाधार विकास र जनशक्ति उत्पादनका लागि अनुदान दिन तयार देखिएको हो । तर, हाल कानुनी अड्चन भएकाले भैंसेपाटीको प्रतिष्ठानले अनुदान स्वीकार गर्न सकेको छैन ।आन्तरिक श्रम बजारमा वार्षिक ५ लाख श्रमशक्ति भित्रिने गरेको छ, जसको ठूलो हिस्सा वैदेशिक रोजगारीमा जाने गरेको छ । श्रम मन्त्रालयको पछिल्लो वार्षिक प्रतिवेदनअनुसार ५९ प्रतिशत अदक्ष श्रमिकको हैसियतमा वैदेशिक रोजगारीमा गएका छन् । जसको मासिक आम्दानी सरदर ३० हजार रुपैयाँ छ । श्रम सर्वेक्षणको प्रतिवेदनअनुसार बेरोजगारी दर ११४ प्रतिशत भने श्रम शक्तिको ३६५ प्रतिशत औपचारिक क्षेत्रमा संलग्न छ । १५ वर्षमाथिको श्रम शक्तिको सहभागिता दर ३८५ प्रतिशत छ । भैंसेपाटी तालिम केन्द्रबाट चालु आर्थिक वर्ष १ सय ३८ वटा विषयमा ६ हजार ८ सय जनालाई तालिम दिने लक्ष्य राखेको छ । प्राविधिक शिक्षा तथा व्यावसायिक तालिम परिषद्बाट अनुबन्धन प्राप्त गरी डिप्लोमा तथा प्रिडिप्लोमा तहका कार्यक्रमहरू सञ्चालन गर्न तीन सय संघसंस्थाले अनुमति पाएका छन् । यी संस्थाहरूबाट ३३ हजार दक्ष जनशक्ति उत्पादन गर्न सक्ने क्षमता छ । छोटो अवधिको व्यावसायिक तालिम केन्द्र स्थापना गर्न १ हजार १ सयभन्दा बढी संस्थाबाट झन्डै ४५ हजार जनालाई तालिम प्रदान गर्न सक्ने क्षमता छ । वैदेशिक रोजगार बोर्डको सिफारिसमा पनि झन्डै एक सयवटा केन्द्रले तालिम दिइरहेको छ । यसले आन्तरिक र वैदेशिक रोजगारीको मागलाई सम्बोधन गर्न नसक्नुका साथै आवश्यक दक्षता नपुग्ने अवस्था पनि विद्यमान छ । वैदेशिक रोजगार ऐनअनुसार विदेश जाने व्यक्तिले तालिम लिएको हुनुपर्छ भन्ने प्रावधान छ । त्यसलाई देखाउनका लागि मात्रै तालिम दिने काम भएको छ, उनले भने, अब बन्ने प्रतिष्ठानले दिएको तालिम रोजगारदाता मुलुकले पनि मान्यता दिने गरी हुन्छ । त्यो देशको कोर्स, प्रशिक्षक प्रयोग गरिन्छ ।"
"'हेजिङ लागू गर, एफडीआई खुलाऊ","काठमाडौं (कास) नेपाल उद्योग परिसंघ (सीएनआई) ले अर्थतन्त्र सुधार गर्न हेजिङ नियमावली लागू गर्नेदेखि विदेशी लगानी खुला गर्नसम्मका सुझाव दिएको छ । मुलुकको अर्थतन्त्र संकटतर्फ उन्मुख भइरहँदा सीएनआईले भने श्रीलंकामा जसरी अर्थतन्त्रमा संकट आइनसकेको दाबी गर्यो । तसर्थ यस विषयमा कसैलाई पनि अफवाह नफैलाउन उसको आग्रह छ । नेपाल र श्रीलंकाको तुलना गर्दा हामी संकटमा छैनौं । डराइहाल्नुपर्ने अवस्था पनि छैन । उद्योगी व्यवसायीसँगै सरकारी अधिकारीलगायत सरोकारवालासँग छलफल गरी हामीले निष्कर्ष निकालेका छौं, मंगलबार काठमाडौंमा आयोजित पत्रकार सम्मेलनमा सीएनआई अध्यक्ष विष्णु अग्रवालले भने, अर्थतन्त्रको पुनरुत्थानका लागि सचेत हुनु जरुरी छ । संकट भनेर अफवाह फैलाउन जरुरी छैन । यद्यपि मुलुकमा समस्या नै नभएको भन्न नखोजिएको उनले प्रस्ट्याए । अर्थतन्त्रमा समस्या नै छैन भन्न खोजेका छैनौं, अहिले नेपाल मात्रै नभई विकासोन्मुख मुलुकहरू समस्यामा छन्, अध्यक्ष अग्रवालले भने, तर समाधान खोज्नुपर्छ । कतिपय गलत र नियोजित भ्रमपूर्ण सूचनाका कारण अर्थतन्त्रप्रति विश्वास गुम्ने स्थिति पैदा नगरौं । वैदेशिक रोजगारीमा जानेको संख्यामा उल्लेख्य बढेकाले आगामी दिनमा विप्रेषण बढ्ने, पर्यटक आगमन उच्च दरले बढ्दै गएकाले पर्यटन आय बढ्ने सीएनआईको अनुमान छ । कोभिडका कारण न्यून भएको माग आर्थिक अवस्था सामान्य हुँदै जाँदा उच्च दरमा वृद्धि भएकामा अहिले त्यस्तो माग पूर्ति भइसकेकाले आयात स्थिर हुने संकेत देखिएको सीएनआईको भनाइ छ । सीएनआईका पूर्वउपाध्यक्ष अनुज अग्रवालले पनि मुलुकका पाँच सूचकांकमा समस्या नदेखिएकाले श्रीलंकासँग तुलना गर्न नमिल्ने दाबी गरे । राष्ट्र बैंकका पछिल्ला कदमले बजारलाई त्रासको वातावरणमा पुर्याउने सीएनआईको दाबी छ ।"
भौतिकले खर्चियो २७८५ प्रतिशत मात्र बजेट,"(काठमाडौं) भौतिक पूर्वाधार तथा यातायात मन्त्रालयले चालु आर्थिक वर्षको ९ महिना बित्दा कुल बजेटको २७८५ प्रतिशत मात्र विकास खर्च गरेको छ । यो गत आर्थिक वर्षको सोही अवधिको तुलनामा ८१५ प्रतिशत कम हो । मन्त्रालयले गत आर्थिक वर्षको यही बेला करिब ३६ प्रतिशत खर्चिएको थियो । आर्थिक वर्ष २०७७७८ मा मन्त्रालयको कुल बजेट १ खर्ब ३८ अर्ब ८० करोड रुपैयाँमध्ये ४९ अर्ब ९६ करोड ८० लाख रुपैयाँ खर्च भएको थियो । चालु आर्थिक वर्षमा मन्त्रालयका लागि १ खर्ब ५६ अर्ब २५ करोड १० लाख ४१ हजार रुपैयाँ बजेट विनियोजन भएको हो । यसमध्ये अहिलेसम्म ४५ अर्ब ७ करोड ८४ लाख २५ हजार खर्च भएको छ । समयमै बजेट खर्च नभएको कुरा सत्य रहेको भौतिक मन्त्रालयका प्रशासन महाशाखा प्रमुख तुलसीनाथ गौतमले बताए । बजेट खर्च मात्र नभएको होइन, बजेट नपुगेको कुरा पनि सत्य हो, उनले भने, निर्माणको काम सकिएका आयोजनालाई भुक्तानी दिन सकिएको छैन । रकमान्तरका लागि अर्थ मन्त्रालय पठाए पनि अझै रकम पाउन सकिएको छैन । ९ अर्ब ३७ करोड रुपैयाँ रकमान्तरका लागि अर्थ मन्त्रालय पठाइएको छ । उक्त रकम चाँडै आए खर्चको प्रगति बढ्ने थियो, उनले भने, पटकपटक गरेर पठाएको एक महिना हुन लाग्यो । तर रकम आएको छैन । मन्त्रालयअन्तर्गतका आयोजनाका लागि आफ्नै शीर्षकअन्तर्गतको काम, नाम र ठाउँ नमिलेकोलाई प्रगतिका आधारमा अर्थ मन्त्रालयलाई रकमान्तर गर्न भनिएको गौतमले जानकारी दिए । काम सकिएका आयोजनालाई भुक्तानी दिन सके विकास खर्च ४० प्रतिशतसम्म पुग्ने थियो, उनले भने, दायित्व सिर्जना भएर भुक्तानी दिनुपर्ने शीर्षकअन्तर्गतकै रकम मागिएको हो, थप बजेट दिन भनिएको होइन । रकमान्तर गर्न अझै फाइल आइरहेका छन् । पेट्रोलियम पदार्थको मूल्य अकासिँदै गएको र ढुवानी खर्च बढ्दै जाँदा खर्च कम हुने गौतमको भनाइ छ । विगतमा ७०७५ प्रतिशतसम्म विकास खर्च भएको थियो । यस वर्ष पेट्रोलियम पदार्थको मूल्य यसैगरी उकालो लागिरहने हो भने ६५ प्रतिशतभन्दा बढी खर्च हुन्छ जस्तो लाग्दैन, गौतमले भने, गत आर्थिक वर्षमा पनि ६८ प्रतिशतभन्दा बढी खर्च भएको थियो । अहिले निर्माणको समय चलिरहेको छ । तर यही बेला पेट्रोलियम पदार्थ र निर्माण सामग्रीको मूल्य बढेको भन्दै निर्माण व्यवसायीले कामको गति घटाएका छन् । उल्लिखित वस्तुको मूल्य नघटेसम्म निर्माण अघि नबढाउने व्यवसायीको चेतावनी छ । असार मसान्तसम्म मन्त्रालयको विकास खर्च ६५ प्रतिशत पुग्ने गौतमको दाबी छ । अझै ८९ अर्ब रुपैयाँ रकमान्तर गरेर माग्नुपर्छ, उनले भने, भइरहेको रकमबाट थप ३४ अर्ब खर्च गर्छौं । मन्त्रालयले चालु खर्चबाट १० प्रतिशत काटिदिएको र त्यसमा तेल, मसलन्द, चियाखर्चलगायत छन् । विभागका लागि मात्र विनियोजित १ खर्ब २७ अर्बमध्ये ३६ अर्ब १३ करोड १५ लाख रुपैयाँ मात्र खर्च गरेको सडक विभागका प्रवक्ता शिवप्रसाद नेपालले जानकारी दिए । यो खर्च कम हो, उनले भने, तर केही आयोजनाका लागि बजेट नभएर भुक्तानी दिन सकिएको छैन । भौतिक मन्त्रालयअन्तर्गत सडक विभाग सबैभन्दा बढी बजेट पाउनेमा पर्छ । तर विभाग पनि विकास खर्चमा कमजोर देखिएको छ । प्रदेशमा हस्तान्तरण हुन नसकेका योजनाका लागि १ अर्ब रुपैयाँ छुट्याइएकामा ४० करोड रुपैयाँ मात्र माग भएको छ । काम नगरी भुक्तानी गर्ने कुरा भएन, नेपालले भने, त्यस्ता आयोजनाको काम सकियोसकिएन, के भयो भन्ने अहिलेसम्म केही निर्क्योल हुन सकेको छैन । उक्त रकममध्ये केही रकमान्तर गरिएको नेपालले जानकारी दिए । १ सय ७३ वटा रुग्ण योजनाको फरफारक हुन बाँकी छ । रुग्ण ठेक्कामा ठेकेदारको पत्तो नभएको र काम अलपत्र भएको पाइएको छ । आर्थिक वर्षको सुरुवातमै कर्मचारीको सरुवा, नयाँ ठेक्का गर्नमा रोक लगाइनु, तीन वटा सडक डिभिजन सडक कार्यालय पुनःस्थापित हुन अलमल हुनुलगायत कारणले विकास खर्च कम भएको विभाग स्रोतको दाबी छ । विभागीय मन्त्री नियुक्तिमा ढिलाइ हुँदा विभागका काम समयमै अघि बढ्न नसकेको पनि विभागले जनायो । स्रोत सुनिश्चित नभएको ७ अर्ब र १५ अर्ब खर्च नहुने बजेट पनि चालु आर्थिक वर्षमै राखिएकाले खर्चको प्रगति देखिन नसकेको हो, विभाग स्रोतले भन्यो । यता अर्थ मन्त्रालयका प्रवक्ता ढुण्डीप्रसाद निरौलाले भने आफूहरूले रकमान्तरका लागि पठाएको रकम नरोकेको बताएका छन् । रकमान्तरका लागि एउटा बजेट शीर्षकबाट अर्कोमा लग्न कार्ययोजनासहित पेस गर्न भनिएको थियो, उनले भने, तर योजनाको रकमभन्दा दुई गुना बढी माग पनि आएका छन् । विनियोजित बजेटले नपुगे मात्र थप रकम दिन सकिने उनले प्रस्ट्याए ।"
हुन्डाईको आइकोनिक५ लाई तीन अवार्ड,"काठमाडौं (कास) वर्ल्ड कार अफ द इयर२०२२ मा हुन्डाईको आइकोनिक५ लाई तीन विधामा अवार्ड प्रदान गरिएको छ । विभिन्न छ विधामध्ये यो गाडीले तीन वटामा अवार्ड जितेको कम्पनीको दाबी छ । यो विद्युतीय कारले वर्षको विश्व इलेक्ट्रिक भेहिकल, वर्ल्ड कार डिजाइन अफ द इयर र विश्व कार अफ द इयर अवार्ड जितेको बताइएको छ । डिजाइन अफ द इयर क्याटगोरीमा यो गाडीको फरक शैली र नौलो डिजाइनले प्रतिस्पर्धी औडी ई ट्रोन जीटी र किया इभी ६ लाई पछि पारेको छ । विश्व कार अवार्डमा पहिलो पटक समावेश इलेक्ट्रिकल भेहिकल अफ द इयर श्रेणीमा पनि आइकोनिक ५ अरूभन्दा अगाडि रहेको कम्पनीले जनाएको छ ।"
रोकाका ८ नयाँ सोरुम,"काठमाडौं (कास) रोका बाथरुम प्रोडक्ट्सले नेपालमा आठ वटा सोरुम सञ्चालनमा ल्याएको छ । कम्पनीले काठमाडौं, पोखरा, बुटवल र भैरहवामा आफ्नो ब्रान्डको उपस्थितिलाई बलियो बनाउन सोरुम विस्तार गरेको हो । युरोपेली ब्रान्ड रोकाका उत्पादन संसारका १८० भन्दा बढी रहेको कम्पनीले जनाएको छ । आफ्ना लक्जरी ब्रान्ड अरमानी रोका र लाउफेनले नेपालमा बलियो उपस्थिति जनाउने तयारी गरेको कम्पनीले बताएको छ । लगानी, नयाँ उत्पादन र गुणस्तरमा केन्द्रित भएर नेपालमा आफ्नो उपस्थिति बलियो बनाउने योजना रहेको रोका बाथरुम प्रोडक्ट्सका प्रबन्ध निर्देशक केई रंगनाथनको भनाइ छ ।"
कञ्चनजंघा सफाइमा युनिलिभरको साथ,"काठमाडौं (कास) कञ्चनजंघा हिमालको सफाइ अभियानमा युनिलिभरले सघाएको छ । हिमाल सरसफाइ अभियान २०२२ मा नेपाली सेनासँग युनिलिभरले सहकार्य गरेको हो । विश्वलाई दिगो साझा बासस्थान बनाउने प्रतिबद्धताको एक अंशका रूपमा यस अभियानलाई सहयोग गरिएको युनिलिभरले जनाएको छ । हिमाललाई फोहोरबाट बचाएर स्वच्छ राख्न राष्ट्रिय सरसफाइ कार्यक्रमसँग युनिलिभरको यो दोस्रो सहकार्य हो । नेपालका शिखरहरूको गौरवलाई कायम राख्न सहयोग गरिएको युनिलिभर नेपाल लिमिटेडका प्रबन्ध निर्देशक अम्लान मुखर्जीले बताए । यस वर्ष फोहोर संकलन र सञ्चित फोहोरको पुनः प्रयोगमा नयाँ कीर्तिमान कायम गर्ने लक्ष्य राखेका छौं, उनले भने ।"
मुद्दतीमा सानिमाको दोब्बर भुक्तानी योजना,काठमाडौं (कास) सानिमा बैंकले नयाँ वर्ष २०७९ को उपलक्ष्यमा आफ्ना ग्राहकलाई लक्ष्य गर्दै सानिमा डबल धमाका मुद्दती खाता सार्वजनिक गरेको छ । व्यक्तिगत ग्राहकलाई लक्ष्य गरी सानिमा डबल धमाका मुद्दती खाता ल्याइएको बैंकले जनाएको छ । यसमा ग्राहकले न्यूनतम ५ लाख रुपैयाँमा खाता खोल्न सक्नेछन् । बैंकका अनुसार ग्राहकले यो योजनामा उक्त रकम साढे ६ वर्षमा दोब्बर पाउनेछन् । मुद्दती निक्षेप रकम परिपक्वतापछि दोब्बर भई भुक्तानी गरिने कम्पनीले जनाएको छ । व्यावहारिक कार्यका लागि रकम आवश्यक परे ९० प्रतिशतसम्मको ऋण लिन सकिने बैंकले बताएको छ ।
फेरिँदै लेप्चा समुदाय,"(इलाम)रोङ गाउँपालिका४ प्युरेकी प्रमिला लेप्चा गाउँकै अस्पतालमा स्टाफ नर्स छिन् । उनकी दिदी प्रभा पहिले नै स्टाफ नर्सको पढाइ सकेर विर्तामोडस्थित विर्तासिटी हस्पिटलमा कार्यरत छिन् । भाइ प्रितम काठमाडौंको बालाजु इन्जिनियरिङ कलेजमा सिभिल इन्जिनियरिङको पढाइ सक्ने क्रममा छन् । सामान्य खेती किसानीमा निर्भर यो परिवारका तीनै छोराछोरी आफ्नै खुट्टामा उभिन सक्ने अवस्थामा पुगेका छन् । यसमा सीटीईभीटीको शतप्रतिशत छात्रवृत्ति र नियमित आउने भत्ताले मुख्य भूमिका खेलेको छ । सुविधा नपाएको भए हामीले यो स्तरको पढाइ नगर्न सक्थ्यौं, प्रमिला भन्छिन्,पढाइका लागि लाग्ने सबै खर्च राज्यले व्यहोर्ने भएकाले प्राविधिक शिक्षा पढ्न चाहने लेप्चा समुदायका विद्यार्थीलाई धेरै सहज छ । सबै हिसाब गर्ने हो भने यो कोर्स पूरा गर्न करिब १० लाख रुपैयाँ खर्च हुने उनको अनुभव छ । प्युरेमा २५ घर लेप्चा जाति छन् । अधिकांश घरबाट सीटीइभीटीअन्तर्गतका कलेजहरूमा व्यवसायिक शिक्षा लिनेहरू छन् । सिंगो गाउँको अवस्था र जीवनशैलीमा एक दशकयता सुधार आएको छ । प्रमिलासँगै हस्पिटलमा भेटिएकी रोङ५ इरौटारकी उर्मिला लेप्चा पनि स्टाफ नर्सको जागिरे हुन् । उनको दिदीले अनमि पढेकी छन् । यसअघि शैक्षिक, आर्थिक, सामिाजिकलगायत क्षेत्रमा पछाडि परिएको हाम्रो जातिको परिचय अहिले फेरिने क्रममा छ, उर्मिला भन्छिन्, रोङ क्षेत्रमा मात्रै २ सय जना हाराहारी प्राविधिक क्षेत्रमा पढ्ने र पढाइ पूरा गर्ने क्रममा छन् ।लेप्चा भाषासमेत बुझ्ने उनी लोपन्मुख संस्कृतिको संरक्षण गर्न पनि उत्तिकै जरुरी भएको बताउँछिन् । रोङ५ (साविक इरौटार) को बस्तीमा सडक कच्ची भए पनि फराकिलो छ । घर घरमा बिजुली पुगेको छ । विकासका कामले त्यो गाउँमा परिवर्तन छ । अधिकांश घर छन् । सिमेन्ट, इँटा र जस्ताको प्रयोगले चिरिच्याट्टै देखिएको लेप्चा गाउँ पछिल्लो राजनीतिक परिवर्तनपछि फेरिएको हो । सात घर लेप्चा रहेको यो गाउँमा हर्कबहादुरकहाँ पारिवारिक भेला डाकिएको रहेछ । ८२ वर्षे हर्कबहादुर उपस्थितलाई केही निर्देशन गरिरहेका थिए । व्यवस्थित बनाइएको उनको घरमा परिवारका सदस्य र अरू गरी करिब २० जना जति थिए । यसै बीच लेप्चा भाषामा गीत सुनाउँदै आफ्नै भाषाका केही हरफ भनेर उनले विगत कोट्याउन सुरु गरे । यति धेरै दुःख गरेर छोराछोरी हुर्काइयो कल्पनासम्म गर्न सक्दिन, उनी भन्दै गए, अहिले हाम्रो परिवार र गाउँको मुहारमा यो खुसी आउँछ भन्ने लागेकै थिएन । सिंगो जीवन अभाव टार्न चरम शारीरिक परिश्रममा बिताएका उनी छोराछोरीलाई पनि पढाउन नसकेकामा दुःखी थिए । तर नाति पुस्ता भने पढाइलेखाइ र सामाजका हरेक गतिविधिमा सहभागी हुँदै गर्दा उनी दंग छन् । लोपोन्मुख लाप्चा जातिको बसोबास मुख्य गरी नेपालको पूर्वी इलाममा छ । इलामको रोङ, सूर्योदय र माईजोगमाईका विभिन्न वडाहरूमा लाप्चा समुदायको बसोबास छ । यीमध्ये रोङ गाउँपालिकामा लाप्चा जातिको बाहुल्य छ । राष्ट्रिय जनगणना २०६८ को तथ्याङ्कअनुसार लाप्चाको जनसंख्या ३ हजार ४ सय ४५ रहेको पाइएको छ । यीमध्ये ३ हजार २ सय ६४ जना ग्रामीण र १ सय ८१ सहरी क्षेत्रमा बस्ने गरेको तथ्यांक छ ।"
पूर्वसांसद शाहको निधन,"काठमाडौं (कास) राष्ट्रिय सभाका पूर्वसांसद एवं सेनाका पूर्वसहायक रथी दीप्तप्रकाश शाहको ८५ वर्षको उमेरमा हृदयाघातका कारण सोमबार राति निधन भएको छ । २०४५ सालमा सेनाबाट अवकाश भएपछि शाह राष्ट्रिय सुरक्षालगायत विषयमा विश्लेषण तथा टिप्पणी गर्थे । १९९४ मा दैलेखको दुल्लुस्थित तत्कालीन राजपरिवारमा जन्मिएका शाहले तत्कालीन शाही नेपाली सेनामा कानुन हेर्ने प्राड विवाक स्थापनामा महत्त्वपूर्ण भूमिका खेलेका थिए । त्रिविबाट कानुनमा स्नातक शाहले सेनामै छँदा बेलायतबाट छात्रवृत्तिमा एलएलएम गरेका थिए । पूर्वरथी बालानन्द शर्माका अनुसार नेपाली सेनामा प्रवेश गर्ने कानुन पढेको पहिलो अधिकृत शाह नै थिए । प्राड विवाक गठन गर्नका लागि उहाँले महत्त्वपूर्ण भूमिका खेल्नुभएको हो । स्थापना भएपछि पहिलो प्रमुख हुनुभयो, उनले भने, रिटायर्ड भएपछि उहाँ त्यत्तिकै बस्नुभन्दा राजनीतितर्फ लाग्नुभयो । सेनाबाट गएको मानिसलाई सफल हुन गाह्रो हुन्छ । उहाँलाई पनि त्यही भयो ।शाहले राष्ट्रिय सभाबाट राजीनामा दिएपछि भेटका क्रममा पनि राजनीतिमा सफल हुन नसकेको बताउने गरेको शर्माले स्मरण गरे । २०५८ सालमा राष्ट्रिय सभामा मनोनीत भएका शाहले दरबारसँग राम्रो सम्बन्ध नभएपछि राजीनामा दिएका थिए । माओवादीको सशस्त्र विद्रोहको विषयमा दरबारसँग मत बाझिएपछि उनले राजीनामा दिएको जानकारहरू बताउँछन् । दरबारसँग विवाद भएपछि शाहले राजीनामा दिनुभएको हो राष्ट्रिय सभाका पूर्वसांसद रंगनाथ जोशीले भने । शाहका दुई श्रीमती, दुई छोरी र एक छोरा छन् ।"
मीनु र सन्जु विजयी,काठमाडौं (कास) आर्मीकी मीनु गुरुङ वीर गणेशमान सिंह स्मृति राष्ट्रिय बक्सिङमा मंगलबार क्वाटरफाइनल पुगेका छन् । महिला ५१ केजीमा १३ औं दक्षिण एसियाली खेलकुद (साग) की स्वर्णधारी मीनुले मधेस प्रदेशकी रमिसा श्रेष्ठलाई पराजित गरिन् । सोही स्पर्धामा एपीएफकी सन्जुमाया थिङले प्रदेश १ की सुस्मिता श्रेष्ठलाई हराइन् । सन्जु पनि क्वाटरफाइनलमा पुगिन् ।महिला ५७ केजीमा वाग्मती प्रदेशकी स्वस्तिका तिरुवाले कर्णाली प्रदेशकी सुशीला थापा तथा प्रदेश १ की सुस्मिता राईले सुदूरपश्चिम प्रदेशकी सन्जिता चौधरीलाई पाखा लगाउदै क्वाटरफाइनल यात्रा तय गरे ।वीर गणेशमान सिंह स्पोर्ट्स कमिटीद्वारा आयोजित प्रतियोगिताको पुरुष ५२ केजीमा गण्डकीका आकाश रानाले लुम्बिनीका सुरज ओली तथा एपीएफका प्रदीप महर्जनले कर्णालीका मोहन गुरुङलाई हराउँदै क्वाटरफाइनलमा पुगे ।वसन्तपुर डबलीमा भइरहेको प्रतियोगिताको पुरुष ५७ केजीमा पुलिसका शम्भु राजवंशीले सुदूरपश्चिमका रामबहादुर थापा तथा एपीएफका पूरन राईले वाग्मती प्रदेशका मार्सल गुरुङलाई पाखा लगाउँदै क्वाटरफाइनलमा स्थान बनाए । ६३ केजीमा एपीएफका सोनाम सार्की र लुम्बिनीका अनिल पुनमगरले क्वाटरफाइनल स्थान सुरक्षित गरे । सोनामले सुदूरपश्चिमका वीरेन्द्र रावल र अनिलले प्रदेश १ का तोबिन प्रधानको चुनौती पन्छाए । पुरुष ६९ केजीमा एपीएफका विक्रम चौधरीले मधेसका सचिन शाक्य तथा लुम्बिनीका विकास रानामगरले गण्डकीका सुनील बिकलाई निराश पार्दै क्वाटरफाइनलमा स्थान पक्का गरे । पुरुष ७५ केजीमा क्वाटरफाइनलमा पुग्न सफल आर्मीका दीपेश लामाले लुम्बिनीका गणेश सुनारमाथि जित निकाले ।प्रतियोगिता उद्घाटनका अवसरमा १३ औं सागका स्वर्णधारी मिनुसहित भूपेन्द्र थापामगर र सनिल शाहीलाई नगदसहित सम्मान गरियो । उनीहरूलाई नेपाल बक्सिङ संघ एवं आयोजक कमिटीका सदस्य ओमनारायण श्रेष्ठले व्यक्तिगत ११ लाख रुपैयाँ पुरस्कार प्रदान गरे ।
पब्जीमा एसियाड खेल्दै नेपाली,"ईस्पोर्ट्सका ६ स्पर्धामा नेपालको चुनौतीसन् १९५१ मा दिल्लीबाट सुरु एसियाडमा यसपालि ईस्पोर्ट्स (इलेक्ट्रोनिक स्पोर्ट्स) लाई औपचारिक खेलको रूपमा समावेश गरिएको हो । जसको निर्णय एसियन ओलम्पिक काउन्सिल (ओसीए) ले दुई वर्षअघि गरेको थियो । परीक्षणका लागि ईस्पोर्ट्सलाई १८ औं एसियाड (जाकार्तापालेम्बाङ) मै प्रदर्शनी खेलको रूपमा राखिएको थियो । हाङझाउ संस्करणमा ३७ खेल समावेश गरिएको छ र त्यसमा एक खेलको रूपमा हुनेछ ईस्पोर्ट्स । यसमा पब्जीसहित आठ स्पर्धा छन्, जसमा नेपालले ६ विधामा सहभागिता जनाउँदै छ ।एसियाडमा एरिना अफ भेलोर (एओभी), डोटा २, ड्रिम अफ द थ्री किङडोम्स २, फिफा अनलाइन ४, हर्थस्टोन, लिग अफ लिजेन्ड्स, पब्जी मोबाइल र स्ट्रिट फाइटर ५ गरी ईस्पोर्ट्समा ८ स्वर्णमा प्रतिस्पर्धा हुनेछ । रोबोटिक्स र भर्चुअल रियालिटी (भीआर) लाई प्रदर्शनी खेलमा राखिएको छ । नेसा सञ्चालन गरिरहेको छनोटमा एओभीमा ५ टिमले प्रतिस्पर्धा गरिरहेका छन् । फिफा अनलाइन ४ मा १०९, हर्थस्टोनमा १० खेलाडीले नाम दर्ता गरेका छन् । छनोटमा डोटाका लागि सोमबार र ड्रिम अफ द थ्री किङ्डोम्समा मंगबालरदेखि दर्ता खोलिएको छ ।लिग अफ लिजेन्ड्समा हाम्रा टिम नै छैनन्, स्ट्रिट फाइटरमा हाम्रो समुदायमा खेलाडी नै भेटिएनन् । त्यसैले यी दुई खेलमा हाम्रो सहभािगता हुने छैन, नेसाका अध्यक्ष डंगोलले बताए । गत एसियाडमा लिग अफ लिजेन्ड्सको छनोट खेल्न थाइल्यान्ड पुगेको नेपाली टिम इन्डोनेसियामा स्थान बनाउन असफल भएको थियो । हाङझाउका दुई प्रदर्शनी खेलमा पनि नेपालको सहभागिता नहुने उनले बताए ।छनोटका आएका संख्याको हिसाबले ईस्पोर्ट्समा नेपालमा लोकप्रिय पब्जी नै देखियो, अध्यक्ष डंगोलले भने, हार्डकोर फ्यानले डोटा मन पराउँछन् । सजिलोका हिसाबले फिफा (भर्चुअल फुटबल) खेल्छन् । एसियाडबारे उनले भने, हामी पब्जीमा केन्द्रित छौं । यसमा हाम्रो क्षेत्रमा राम्रै गर्छजस्तो लाग्छ । डोटामा पनि नेपाली खेलाडी दक्षिण एसियाली क्षेत्रबाट छनोट भएर ठूलो प्रतियोगितामा गइसकेका छन् । त्यसैले राम्रै गर्छजस्तो लाग्छ । हर्थस्टोन माइन्ड गेम हो र यसमा पनि राम्रै गर्ने अपेक्षा गरेका छौं । सन् २०१६ मा स्थापना भएदेखि एमेच्योर गेमर्सलाई प्रवर्द्धन गरिरहेको नेसा आईएसएफ (इन्टरनेसनल ईस्पोर्ट्स फेडेरेसन), एईएसएफ (एसियन ईस्पोटर््स फेडेरेसन) र जीईएफ (ग्लोबल ईस्पोर्ट्स फेडेरेसन) सँग आबद्ध रहेको छ ।"
कबड्डीमा आर्मी र एपीएफ भिड्ने,धनगढी (कास) मुख्यमन्त्री राष्ट्रिय पुरुष कबड्डी प्रतियोगिताको उपाधिका लागि दुई विभागीय टोली त्रिभुनव आर्मी क्लब र नेपाल एपीएफ क्लब भिड्ने भएका छन् । अखिल नेपाल कबड्डी संघको आयोजनामा धनगढीमा भइरहेको राष्ट्रिय पुरुष कबड्डी प्रतियोगिताको उपाधिका लागि बुधबार फाइनल हुनेछ । सुदूरपश्चिम खेलकुद परिषद् मुख्य प्रवर्द्धक रहेको प्रतियोगितामा मंगलबार लिग चरणका खेल र सेमिफाइनल खेल भए । पहिलो सेमिफाइनलमा आर्मीले लुम्बिनी प्रदेशलाई ४५१२ अंकले हरायो । एपीएफले सुदूरपश्चिममाथि ३७३२ अंकको जित पायो ।सर्वाधिक धनराशिको प्रतियोगिता विजेताले १ लाख ५० हजार र उपविजेताले ८० हजार र सेमिफाइनल पुगेका दुई टोलीले समान ४० हजार रुपैयाँ पाउनेछन् ।
टेनिस अर्को साता,"काठमाडौं (कास) काठमाडौं जिल्ला टेनिस संघको आयोजनामा आठौं सिटिजन्स बैंक खुला टेनिस प्रतियोगिता वैशाख ११ देखि हुने भएको छ । करिब २ सय ५० खेलाडीको सहभागिता रहने प्रतियोगितामा १० विधामा प्रतिस्पर्धा हुनेछ । पुरुषमहिला सिंगल्स, मिक्स डबल्स, पुरुष भेट्रान ३५ वर्ष, ४५ वर्ष र ५५ वर्षमाथि सिंगल्स र डबल्स तथा ६५ वर्षमाथि सिंगल्समा प्रतिस्पर्धा हुनेछ । सबै स्पर्धामा नगद पुरस्कारको व्यवस्था छ । कुल पुरस्कार राशि ५ लाख १७ हजार ५ सय रुपैयाँ राखिएको छ । खेल राखेपस्थित कोर्ट र आर्मी अफिसर्स क्लबको कोर्टमा खेलाइनेछ ।"
रविको अग्रता,काठमाडौं (कास) रवि खड्काले ६ अन्डर ६२ खेल्दै मंगलबार रोयल नेपाल गल्फ क्लबमा सुरु भएको सूर्य नेपाल च्यालेन्जमा पहिलो दिन शीर्षस्थान हासिल गरेका छन् । रविले दीपक थापामगर र भुवन कुमार रोकामाथि दुई स्ट्रोकको अग्रता लिएका छन् । दीपक र भुवनले समान ४ अन्डर ६४ स्कोर गरे । सूर्यप्रसाद शर्मा र भुवन नगरकोटीले समान ३ अन्डर ६५ को कार्ड बनाए ।
करणको आक्रामक ब्याटिङ,"(काँकडभिट्टा) धुलाबारी टाइगर र बोस्टर्न ब्लास्टर काँकडभिट्टामा जारी रसोई झापा सुपर लिग क्रिकेट प्रतियोगितामा मंगलबार विजयी बनेका छन् । पहिलो खेलमा धुलाबारीले भद्रपुर राइजिङलाई १७ रनले हरायो । बोस्टर्नले विराट वारियर्सविरुद्ध २४ रनको रोमाञ्चक जित निकाल्यो । बोस्टर्नको पहिलो जित हो । टोलीले अघिल्लो दुई खेलमा हार भोगेको थियो । टस जितेर भद्रपुरले फिल्डिङ रोजेपछि धुलाबारी ब्याटिङ गर्न मैदान ओर्लियो । टोलीले १७५ ओभरमा सबै विकेट गुमाएर १ सय ४० रन बनायो । राज थापाले ३२, मुकुन्द यादव र गुलशन झाले समान २१ रन जोडे । भद्रपुरका श्रवण यादवले १ मेडन ओभर गर्दै १९ रन खर्चेर ५ विकेट लिए । मञ्जित श्रेष्ठले १ विकेट लिए । जवाफमा भद्रपुरले पूरा ओभर खेले पनि ९ विकेट गुमाएर १ सय २३ रनमात्र बनाउन सक्यो । मोविन अलीले ४४ रन, रूपक बराल र ग्रिसल पौडेलले १४१४ रनबाहेक अन्य खेलाडीले दोहोरो अंकमा रन बनाउन सकेनन् । धुलाबारीका गुलशन झा र प्रवेश कामतीले २२ तथा राज थापा, दिपेश कँडेलले ११ विकेट लिए । प्लेयर अफ द म्याच गुलशन झा भए । अर्को खेलमा बोस्टर्न ब्लास्टरले पहिलो जित निकाल्यो । टस हारेर ब्याटिङ गरेको बोस्टर्नले २० ओभरमा ९ विकेट गुमाई १ सय ८९ रनको योगफल बनायो । खेलमा अलराउन्डर करण केसी चम्किए । उनले ४१ बल खेल्दै ८२ रन बनाउँदा १० छक्का र ३ चौका प्रहार गरेका थिए । करणले प्रतियोगितामा बनाएको यो उच्च स्कोर हो । उनी प्लेयर अफ द म्याच भए । उनलाई कोसेली गिफ्ट गाइड धुलाबारीले नगदसहित गिफ्ट ह्याम्पर प्रदान गर्यो । विराटमा विवेक यादव र सिद्धान्त लोहनीले २२ विकेट लिए । १ सय ८० रनको विजय लक्ष्य पाएको विराटले पूरा ओभरमा ९ विकेट गुमाएर १ सय ६५ रनमात्रै बनायो । शिवांश बजगाईंले ३२ रनबाहेक अन्य खेलाडीले दोहोरो अंकमा रन बनाउन सकेनन् । बोस्टर्नका मिनास थापा र विधान गोश्वामीले ३३ तथा करणले १ विकेट लिए । बुधबार धुलाबारी टाइगर र सनराइज काँकडभिट्टा तथा भद्रपुर राइजिङ किङ र बोस्टर्न ब्लास्टरबीच प्रतिस्पर्धा हुनेछन् ।"
वनदेवी सेमिफाइनलमा,धनगढी (कास) आयोजक वनदेवी युवा क्लब धनगढी रंगशालामा सञ्चालन भइरहेको बीवाइसी महिला गोल्डकप फुटबल प्रतियोगिताको सेमिफाइनलमा पुगेको छ । मंगलबार वनदेवीले कालिका स्पोर्ट्स एकेडेमीलाई २० ले हरायो । वनदेवीलाई सेमिफाइनलमा पुर्याउँदा दुवै गोल चन्द्रा भण्डारीले गरिन् । छैटौं मिनेटमा उनले दिलाएको अग्रतामा अन्तिम एक मिनेट अगाडि अर्को गोल थपेकी हुन् । फाइनल पुग्नका लागि वनदेवीले विभागीय टोली नेपाल पुलिस क्लबसँग प्रतिस्पर्धा गर्नेछ । चन्द्रा भण्डारी प्लेयर अफ द म्याच भइन् । उनले ५ हजारसहित ट्रफी पाइन् । धनगढीमा दिउँसो अत्यधिक गर्मी हुने भएकाले पहिलो पटक रात्रिकालीन प्रतियोगिता गरिएको हो ।
"संघीयता संस्थागत, प्राथमिकता पहिल्याइँदै","नेपालमा संघीयताले मूर्त रूप पाएको पाँच वर्ष पूरा भएको छ । हुन त २०६३ सालमै संघीयताले प्रवेश पाएको हो । २०६३ साल माघ २४ मा तत्कालीन प्रधानमन्त्री गिरिजाप्रसाद कोइरालाले नेपालले अब संघीय राज्य प्रणाली अवलम्बन गर्ने घोषणा गरेका थिए । प्रधानमन्त्रीको त्यो घोषणा मधेसमा जारी जनविद्रोहलाई सम्बोधनका लागि भएको थियो । संघीयताले घोषणादेखि प्रदेशहरूको रचना र छुट्टै सरकार पाउन ११ वर्षको यात्रा तय गर्नुपर्यो । २०७४ साल माघ २१ मा जनकपुरमा (तत्कालीन प्रदेश २ को) प्रदेशसभाको पहिलो बैठक बसेको थियो । प्रदेशका पहिलो मुख्यमन्त्री मोहम्मद लालबाबु राउतले फागुन ३ मा शपथ लिएका थिए । त्यति बेला प्रदेशको रचना र सरकार गठनलाई धेरैजसो सर्वसाधारणले संघीयताले मूर्त रूप पाएका रूपमा ग्रहण गरेका थिए । उनीहरूले एकसाथ गौरव र सन्तोष महसुस गरिरहेको भान हुन्थ्यो । बितेको पाँच वर्षमा मैले मधेस प्रदेशका अनेकौं गाउँसहरको यात्रा गरें । समाजमा परिवर्तनका अनेकौं रूप देखें । ती सबै संघीयताकै कारण भएको भन्न नसकिएला । तर कतिपय कुरामा संघीयताको योगदानलाई नजरअन्दाज गर्न सकिँदैन । उदाहरणका रूपमा मधेसमा महिलालाई हेर्ने दृष्टिकोणलाई लिन सकिन्छ । यो जात, वर्ग र बसोबास गरिएको ठाउँअनुसार भिन्नभिन्न खालका हुन्छन् । म आफ्नो बाल्यकालको ग्रामीण परिवेश सम्झिन्छु । हामी दाजुभाइको शिक्षादीक्षालाई लिएर अभिभावकहरू गम्भीर देखिन्थे । तर दिदीबहिनीको शिक्षामा कसैको चासो हुन्थेन । हाम्रा पुस्तामा मधेसी समाजमा छोरी मान्छेलाई बोझकै रूपमा हेरिन्थ्यो । पछिका दिनमा सम्पन्न परिवारमा छोरीहरूको शिक्षाको अवस्थामा सुधार आए पनि निम्न आय भएको परिवारको सोचाइ र अवस्था उस्तै छ ।तथ्यांकको लेखाजोखा गर्न थालेपछि थाहा भयो, हालको मधेस प्रदेशमा पुरुषको तुलनामा महिलाको जनसंख्या कम रहेछ । गर्भमै लिंग परीक्षण गर्नेहरूको संख्या यहाँका जिल्लामा बढी छ । महिला हिंसासँग सम्बन्धित थप तीनखाले तथ्यांक मधेसी बाहुल्य जिल्लामा बढी छ । सन् २०१५ मा युनिसेफले गरेको एक अध्ययनअनुसार देशभरमा सबैभन्दा बढी बालविवाह सप्तरीमा हुँदो रहेछ । उल्लिखित सबै प्रसंगले समाजमा महिलाको अवस्था र उनीहरूबारे सामाजिक मनोविज्ञान दर्शाउँछ । मधेसमा यो सबै समस्या समाधान भइसकेको भन्न मिल्दैन । तर प्रदेश सरकारका तीन वटा अलगअलग प्रयासले छोरीलाई हेर्ने दृष्टिकोणमा परिवर्तन हुन लागेको आभास मिल्छ । प्रदेश सरकारका छोरी बिमा, बेटी बचाऊ बेटी पढाऊ र महिलाका लागि विशेष आरक्षण (प्रदेशको सरकारी सेवामा आरक्षिततर्फको कुल सिटमा महिलालाई ५० प्रतिशत आरक्षणको व्यवस्था गरिएको छ) ले मधेसी महिलाको आर्थिक र सामाजिक सशक्तीकरणमा सहयोगी भूमिका खेल्ने निश्चित छ । जन्मिनासाथ केही लाखको बिमा गरिने (बीचमा रोकिएको यो कार्यक्रम पुनः सुरु हुनेवाला छ), उमेर पुगेपछि विद्यालय जान सरकारले साइकल दिने, सरकारी जागिरमा महिलालाई विशेष आरक्षण दिने र विवाह गर्ने उमेर पुगेपछि बिमा रकम हात पर्ने भएपछि समाजमा छोरी बोझ होइन, सम्पत्ति हुन् भन्ने भाष्य स्थापित हुँदै छ । प्रदेशको लगभग आधा जनसंख्या महिलाको छ, जसको साक्षरता दर निकै कमजोर छ । करिब २० प्रतिशत दलित र १२ प्रतिशत मुसलमान समुदायको जनसंख्या छ । औसतमा मधेसी दलितको साक्षरता दर ३५ प्रतिशत हाराहारीमा रहे पनि मधेसी दलित महिलाको साक्षरता दर केवल १२३ प्रतिशत छ । मुसलमान महिलाको साक्षरता दर केवल २३३ प्रतिशत रहेछ (यी तथ्यांक सन् २०११ को जनगणनामै आधारित छन्) । उल्लिखित समूहहरूको साक्षरता दर अत्यन्त न्यून हुँदा र त्यही समुदायमा गरिबी ज्यादा रहेको अवस्थामा प्रदेशको मानव विकास सूचकांक कसरी राम्रो हुन्छ ? प्रदेशको यही सामाजिक यथार्थलाई बुझेर संरचनागत तहमै सुधार नल्याएसम्म, विशेष अभियान नचलाएसम्म मधेसको मानव विकासको सूचकांक उँभो लाग्न सक्दैन । समस्याको यही पक्षलाई प्रदेश सरकारले ल्याएको दलित सशक्तीकरण ऐनले केही हदसम्म सम्बोधन गर्नेछ । ऐनमा दलित समुदायको शैक्षिक अवस्था उकास्न विशेष रूपमा संरचनागत सुधारको प्रयास गरिएको छ । प्रदेश सरकारको यो प्रयास प्रशंसनीय छ । यसबाट भविष्यमा हुने परिवर्तनको सकारात्मक आभास मिल्छ । यसरी नै प्रस्तावित मदरसा विधेयकले मदरसा शिक्षालाई नीतिगत र आर्थिक दुवै प्रकारको सहयोग दिलाउनेछ । यसले मुसलमान समुदायको शैक्षिक अवस्थालाई टेवा पुर्याउनेछ ।प्रदेश सरकारले संरचनागत सुधारका लागि गरिरहेका यी प्रयासको प्रतिफल तत्काल नदेखिन सक्छ । तर यी प्रयासले मूर्त रूप लिन सके भने मधेसको सामाजिक रूपान्तरणमा ठोस भूमिका अवश्य खेल्नेछ । मधेसमा तीनै तहका सरकारले गरेका अनेकौं प्रयास र काम सराहनीय हुँदाहुँदै कतिपय काम आलोचनामुक्त भने छैनन् । सरकारका मन्त्री वा जनप्रतिनिधि मात्र नभएर मधेसमा क्रियाशील राजनीतिक दल, नेता र प्रशासक पनि उत्तिकै आलोचनाको भागीदार छन् । सीमान्तीकरण: नयाँ संस्करणकाठमाडौंका बहसहरूमा सम्पूर्ण मधेसीलाई सीमान्तकृत समुदायका रूपमा लामो समयदेखि व्याख्याविश्लेषण हुँदै आएको छ । यो सत्य पनि हो । तर थप सत्य के पनि हो भने सीमान्तीकरण जहिले पनि सापेक्षिक हुन्छ । केन्द्रीकृत संरचनाको राज्य र राजनीतिमा कम प्रतिनिधित्व र आर्थिक एवं सामाजिक रूपमा कमजोर समूहलाई सीमान्तकृत भनियो । यो कोणबाट हेर्दा केन्द्रीय राज्य र राजनीतिमा मधेसी सीमान्तकृत समुदाय थियो नै । धेरै हदसम्म अहिले पनि छ । तर जब संघीयताको अभ्यास थालियो, तब सीमान्तीकरणको मापन प्रादेशिक राज्य र राजनीतिका आधारमा गर्नुपर्ने हुन्छ । जनकपुरको प्रादेशिक राजनीतिक र राज्य सञ्चालकहरूको जातीय विश्लेषण गर्दा मधेसमा नयाँ खालको सीमान्तीकरण सुरु भएको सजिलै बुझ्न सकिन्छ ।प्रदेशमा करिब २० प्रतिशत दलितको जनसंख्या छ । तर राज्यमा शून्यप्रायः र राजनीतिमा न्यून प्रतिनिधित्व छ । १०७ जनाको प्रदेशसभामा केवल सात जना दलित सदस्य छन् । १३६ पालिकामा केवल दुई जना प्रमुख छन् । प्रदेशभरमा कुल ३२ प्रतिनिधिसभा सिटमा एक जना पनि दलित समुदायबाट जितेका छैनन् । मुसलमान समुदायको १२ प्रतिशत जनसंख्या रहेकामा प्रदेशसभामा १०, पालिकामा आठ प्रमुख र प्रतिनिधिसभामा जम्मा दुई जना सदस्य छन् । प्रदेशको राजनीतिमा खस आर्य समुदाय र मधेसका उच्च जातको परम्परागत वर्चस्व केही घटे पनि जनसंख्याको तुलनामा बढी नै प्रतिनिधित्व पाइरहेका छन् । पछिल्ला केही वर्षमा यादव र वैश्य समुदायले जनसंख्याको तुलनामा धेरै बढी प्रतिनिधित्व पाएका छन् । यी चार राजनीतिक सम्भ्रान्त समूहका कारण दलित, मुसलमान, डिक्का (धानुक, केवट, कुर्मी र अमात जातिको समूह) ले अत्यन्त थोरै प्रतिनिधित्व पाएका छन् । महिलाको संख्यात्मक उपस्थिति देखिए पनि प्रदेशको राजनीतिमा अर्थपूर्ण प्रतिनिधित्व हुन सकेको छैन । राजनीतिमा जस्तो तस्बिर देखिन्छ, राज्य सञ्चालनमा त्यसभन्दा पनि नाजुक अवस्था छ । प्रदेशको प्रहरी, प्रशासन, न्यायालय र सञ्चार जगत्मा उल्लिखित दलित, मुसलमान र डिक्का समुदायको उपस्थिति नगण्य त छँदै छ, तिनका सवाल पनि सही तरिकाले उठ्दैनन् । रोचक पक्ष के छ भने, काठमाडौंमा खस आर्यको वर्चस्वका विरुद्ध चर्को बोल्नेहरू मधेस प्रदेशमा यादव, वैश्य, उच्च मधेसी जात र पहाडे समुदायको वर्चस्वलाई लिएर रहस्यमय मौनता देखाउँछन् । देखिने विकास, नदेखिने भ्रष्टाचार राज्यको पुनःसंरचनापछि सबै तहमा राजनीतिप्रति चासो बढेको छ । कानुन निर्माण र बजेट विनियोजनमा मधेसका राजनीतिकर्मीहरू संलग्न हुन थालेको देखिन्छ । सामान्य चोक चौराहाको चिया पसलमा पनि सरकारको गतिविधिबारे चर्चा परिचर्चा हुने गरेको देख्न, सुन्न पाइन्छ । तर दुर्भाग्य के छ भने, यो चेतना केवल राजनीतिकर्मीसम्म मात्र पुग्न सकेको छ । अहिले पनि आम नागरिकका लागि सरकारी काम कारबाही खासै चासोको विषय बन्न सकेको छैन । प्रदेशमा जताततै भौतिक संरचना निर्माण भइरहेको देखिन्छ । तीनै तहको सरकारले प्रदेशभरि बाटो निर्माणलाई प्राथमिकता दिएको बुझिन्छ । तर त्यस्ता निर्माणमा आम नागरिकको पहरेदारी, सरकारहरूबीच संयोजन नहुँदा जताततै भ्रष्टाचारको गुनासो सुनिन्छ । मधेसका स्थानीय पालिकाहरूमा निमित्त प्रशासकको आतंक जस्तै छ । कार्यकारी अधिकृृत र पालिका प्रमुखबीचको द्वन्द्व प्रदेशभर जताततै देख्न, सुन्न पाइन्छ । केन्द्रबाट खटिएर गएका कर्मचारीहरूलाई धेरै पालिकाका नेतृत्वले अनावश्यक दबाब दिने, नमान्दा हूलहुज्जत गराइदिने, बस्नै नसक्ने वातावरण बनाइदिने, नभागे सम्बन्धित मन्त्रालयमा राजनीतिक वा प्रशासनिक दबाब सिर्जना गरेर भए पनि सरुवा गराइदिने र आफ्नो अनुकूल (अहेव, जेटीए वा शिक्षक) लाई निमित्त प्रशासकीय अधिकृत बनाएर पालिका सञ्चालन गर्ने गरेको प्रदेशभर नै छयापछ्याप्ती पाइन्छ । यो काममा पालिका नेतृत्व र संघीय मामिला मन्त्रालयका राजनीतिक एवं प्रशासनिक नेतृत्वको उत्तिकै भूमिका हुन्छ ।प्रदेश सरकारले संरचनागत सुधारका लागि गरेका प्रयास प्रशंसनीय हुँदाहुँदै सरकारका विभिन्न मन्त्रालयका गतिविधि, सञ्चालित कार्यक्रमहरूमा कर्मचारी भर्ना, बस, दमकल र साइकललगायत खरिद प्रक्रिया व्यापक विवादास्पद बनेको छ । प्रदेश सरकारद्वारा सञ्चालित अनेकौं अनुदानका कार्यक्रम र स्वच्छता अभियानबारे आम मानिसमा व्यापक गुनासो पाइन्छ । पारदर्शिताका गम्भीर प्रश्न उठेका छन् । प्रदेशभित्रका पालिकाको कार्यशैली भिन्नभिन्न पाइन्छ । उत्तरी भेगका पालिकाको कार्यशैली तुलनात्मक रूपमा सन्तोषजनक देखिए पनि दक्षिणी भेगका पालिका आम मानिसलाई सेवा दिने, सुशासन र जनसहभागिताका कोणबाट निकै कमजोर छन् । माघ मसान्तसम्ममा देशभरमा १३ वटा पालिकाले वार्षिक बजेट ल्याउन सकेका थिएनन्, जसमध्ये १२ पालिका मधेस प्रदेशको मध्य एवं दक्षिणी भेगका छन् । त्यस्ता पालिका रौतहटमै पाँच वटा छन् । मधेसी बाहुल्य क्षेत्रमा सरकारी कामकाजप्रति आम मानिसले कुनै चासो नराख्नु अर्को सामाजिक समस्या हो । महोत्तरीकै उत्तरी भेगमा पर्ने बर्दिबास नगरपालिका र दक्षिणमा पर्ने जलेश्वर नगरपालिकाको कामकाजको शैली र आम नागरिक सहभागिताबीच ठूलो भिन्नता देख्न सकिन्छ । उत्तरभन्दा दक्षिणमा समाज र पालिकाको शासन प्रशासनबीच कम संवाद रहेको पाइन्छ । केही महिनाअघि दक्षिणपश्चिम सप्तरीको एक गाउँमा बनेको नयाँ सडक र त्यसको बजेटबारेको जिज्ञासामा एक स्थानीयले भनेका थिए, कति पैसा खर्च भयो त्योसँग हामीलाई के मतलब ? सडक निर्माणमा भ्रष्टाचार नै भएको हो भने हाम्रो पैसा जाने होइन । सरकारको पैसामा हामीलाई केको टाउको दुखाइ ? हामीलाई सडक भए पुग्यो, त्यसैमा खुसी छौं । उल्लिखित भनाइ प्रतिनिधि मात्र हो । पंक्तिकारले विगत एक वर्षको दौरान सप्तरीको तिरहुत, छिन्नमस्ता, धनुषाको धनौजी, जनकपुर, सिरहाको औरही, महोत्तरीको जलेश्वर, रामगोपालपुर, रौतहटको गरुडा, गुजरा, गौर, बाराका कलैया, पर्साका पोखरिया, वीरगन्जलगायत पालिकामा प्रशस्त सर्वसाधारणबाट यस्ता भनाइ सुनेको छ । समाजको ठूलो तप्का (जो सर्वसाधारण हुन्छन्) मा राज्यको साधन स्रोतबारे यस्तो उदासीनता रहनु स्वस्थ समाजको लक्षण हुन सक्दैन । पाँच वर्षअघि मुख्यमन्त्री लालबाबु राउतले शपथग्रहण गरेपछिको आफ्नो पहिलो लिखित भाषणमा मूलतः तीन कुरामा जोड दिएका थिए । पहिलो, संघीयतालाई संस्थागत विकासका लागि प्रयासरत रहने । दोस्रो, समाजको सबैभन्दा पिँधमा रहेका दलितलगायत सीमान्तकृत समुदायको शिक्षा र स्वास्थ्यको अवस्था सुधारलाई पहिलो प्राथमिकतामा राख्ने । तेस्रो, पाँच स अर्थात् सुशासन, शिक्षा, स्वास्थ्य, सडक र सिँचाइ प्रदेश सरकारको मूलमन्त्र बनाउने । मधेसमा सडक निर्माणको राजनीति गजबको छ । तीनै तहको सरकार र दुवै तहका सांसदको संसदीय विकास कोषबाट जताततै सडक निर्माण भइरहेको देख्न सकिन्छ । सबैखाले सडक बनिरहेका छन् । तर कालोपत्र वा ढलान गरिएको सडकभन्दा ग्राभेल र बाटोमा माटो हाल्ने काममा नेता र कर्मचारीको विशेष रुचि हुँदो रहेछ । ढलान सडकका रूपमा स्वीकृत कार्यक्रमलाई ग्राभेल सडक वा बाटोमा माटो हाल्ने योजनामा परिणत गर्ने धेरै चलखेल हुँदा रहेछन् । त्यस्तै कृषि एवं सिँचाइ क्षेत्रमा दिइने अनुदानमा व्यापक भ्रष्टाचारको गुनासो छ । सम्भवतः यही दुई क्षेत्रका कारण नै अख्तियारमा सबैभन्दा बढी उजुरी मधेस प्रदेशबाट परेको छ । महालेखा प्रतिवेदनले औंल्याएको अत्यधिक बेरुजुको जड कारण पनि त्यही नै हुनुपर्छ । यो सबै विकृति मुख्यमन्त्री वा प्रदेश सरकारले चाहँदैमा नियन्त्रण हुन सक्ने कुरा होइन । यो धेरै हदसम्म नेपाली राज्य र राजनीतिको पुरानो रोग हो । त्यसकारण मुख्यमन्त्रीको पाँच स मध्ये पहिलो स अर्थात् सुशासनको सपना पूरा हुन सम्भवै थिएन । भएन पनि । तर मधेसमा शिक्षा र स्वास्थ्य सुधारका लागि अहिलेभन्दा धेरै नै बढी काम गर्न सकिन्थ्यो, जुन प्रदेश सरकारको प्राथमिकतामा परेन । यो दुर्भाग्यपूर्ण पक्षका रूपमा रह्यो । शिक्षा, स्वास्थ्यलगायत सामाजिक रूपान्तरणका विषय मधेसी राजनीति र मधेसमा क्रियाशील तीनै तहका सरकारहरूको एजेन्डा बन्नै सकेन । चार वर्षअघि खोज पत्रकारिता केन्द्रको एक अध्ययनले मधेस प्रदेशमा स्कुल जाने उमेर पुगेका लगभग दुई लाख बालबालिका स्कुल नजाने गरेको तथ्यांक सार्वजनिक गरेको थियो । त्यसमध्ये बालिकाको संख्या धेरै रहेको उल्लेख थियो । त्यस्ता बालबालिकाको संख्या धनुषा र पर्सामा सबैभन्दा बढी रहेको पनि प्रतिवेदनले औंल्याएको थियो । संयोगले प्रदेशको राजधानी धनुषामा छ । पर्सा मुख्यमन्त्रीको गृह जिल्ला हो । सन् २०११ को जनगणनाअनुसार देशको सबैभन्दा कम साक्षरता दर भएका १० वटामध्ये मधेस प्रदेशको ६ वटा जिल्ला छन् । शिक्षामा यस्तो दारुण अवस्था रहेको प्रदेशमा सरकारको मुख्य योजना स्वच्छता अभियान वा सडक निर्माण नभएर केवल स्कुल सुधारको हुनुपर्थ्यो । मधेसमा सार्वजनिक विद्यालयमा विशेष प्रकारको समस्या छ । त्यहाँ बढी संख्यामा गरिब परिवारका बालबालिका भर्ना हुन्छन् । दलित समुदायको जनसंख्या बढी रहेकाले सार्वजनिक विद्यालयमा तिनैका बालबालिका बढी संख्यामा भर्ना भएका हुन्छन् । तर, विद्यालय व्यवस्थापन समिति र शिक्षक समूहमा दलित समुदायको प्रतिनिधित्व नगण्य छ । फलस्वरूप विद्यालय व्यवस्थापन र शिक्षकको ध्यान बालबालिकाको शिक्षादीक्षाभन्दा पनि विद्यालयको साधन स्रोत, जनशक्ति आपूर्तिमा बढी केन्द्रित हुँदा रहेछन् । मुख्यमन्त्रीको पाँच स मध्ये शिक्षा प्राथमिकतामा पर्थ्यो भने मुख्यमन्त्रीको जोस र इच्छाशक्ति, प्रदेश सरकारको साधन स्रोत र सत्ताधारी पार्टीहरूको राजनीतिक समर्थनबाट मधेसको शिक्षा सुधारमा प्रभावकारी अभियान चलाउन सकिन्थ्यो होला । आशा गरौं, नयाँ आउने सरकारहरूले त्यतातर्फ ध्यान दिनेछन् ।"
"'कृषि, उद्योग र धार्मिक पर्यटन प्रदेशका सामर्थ्य","मधेस सरकारले बनाएका कानुन कार्यान्वयनको अवस्था कस्तो छ ?प्रदेश प्रहरी ऐन बनायौं । संघीय सरकारले पनि प्रहरी समायोजन ऐन बनायो । कानुन बनाएपछि त्यसलाई कार्यान्वयन गर्नुपर्थ्यो । तर संघीय सरकारको उदासीनता, कमीकमजोरी, बेइमान नीतिले कार्यान्वयनमा आउन सकेको छैन । २०७६ माघ २८ मा सम्माननीय राष्ट्रपतिबाट प्रहरी समायोजन ऐन प्रमाणीकरण भइसकेको छ । कुन प्रदेशमा कति प्रहरी चाहिन्छ अध्ययन गरी प्रतिवेदन पनि क्याबिनेटमा गइसकेको छ । क्याबिनेटले त्यसलाई पास नगरिदिँदा प्रहरी प्रदेशमा आउन सकेका छैनन् । प्रहरीको सरुवाबढुवा गरी आफ्नो वर्चस्व कायम गर्ने केन्द्रको मनसायका प्रहरीसम्बन्धी कानुन कार्यान्वयनमा आउन सकेको छैन । हामीले बनाएको प्रदेश निजामती सेवा ऐनबमोजिम नियमावली अब २४ दिनपछि पास गर्छौं । संघीय नियमावलीअनुसार हाम्रो लोक सेवा आयोग गठन भइसकेको छ । आयोगले कर्मचारी भर्ना गर्न थालिसकेको छ । सुरुमा केही इन्जिनियर भर्ना गरियो । अरू कर्मचारी भर्नाका लागि प्रक्रिया अघि बढेको छ । ऐनमै टेकेर हामीले मधेस स्वास्थ्य विज्ञान प्रतिष्ठान बनायौं । प्रतिष्ठानमा चारवटा फ्याकल्टी सुरु हुँदै छ । निकट भविष्यमा एमबीबीएस र एमडीको पढाइ पनि जनकपुरमा सुरु हुन्छ । हामीले बनाएर कार्यान्वयनमा ल्याएका यस्ता ऐन थुप्रै छन् । संघीय सरकारसँग जोडिएका ऐन कार्यान्वयनमा भने समस्या छ ।"
भर्जिन निकुञ्ज,"होमस्टे र होटल आम्दानीका स्रोत निकुञ्जको मध्यवर्ती क्षेत्र पर्साको ठोरी गाउँपालिका५ सुवर्णपुरका बासिन्दाले जिल्लाकै मात्र नभई प्रदेश २ कै पहिलो होमस्टे ८ वर्षदेखि सञ्चालन गरेका छन् । होमस्टेमा ६० वटा शय्या उपलब्ध भएकाले पाहुनाहरूको ठूलो समूह एकैसाथ बस्न सक्ने सुनाखरी मध्यवर्ती होमस्टे समितिका अध्यक्ष शम्भुराम पौडेलले जानकारी दिए । होमस्टेमा वीरगन्ज, पोखरा, हेटौंडा, काठमाडौं, चितवन क्षेत्रबाट पर्यटक आउने गरेका छन् । तेस्रो मुलुकका पर्यटकसमेत आउने गरेको उनको भनाइ छ । निकुञ्ज घोषणापछि अमलेखगन्जस्थित निकुञ्जको हात्तीसार क्षेत्रमा केही होटल तथा रिसोर्ट पनि सञ्चालनमा आएका छन् । सिमरास्थित तारे होटल इच्छाको शाखाका रूपमा अर्को रिसोर्ट यहाँ निर्माणाधीन छ । तीनचार वर्षपछि अमलेखगन्जको हात्तीसार क्षेत्र होटल तथा पर्यटन हबका रूपमा विकास हुने सम्भावना रहेको निकुञ्जका प्रमुख संरक्षण अधिकृत मनोजकुमार साह बताउँछन् ।"
जाग्दै जनकपुर,"त्रेतायुगमा राम र सीताको विवाह भएको प्रतीकका रूपमा मंसिर शुक्लपक्ष पञ्चमी तिथिका दिन जनकपुरमा विवाह उत्सव आयोजना गरिन्छ । नेपाल र भारतमा हजारौं श्रद्धालु सहभागी हुने यो उत्सव मानिस जमघट हुने ठूलो धार्मिक मेला हो । चार दिनसम्म मनाइने विवाह उत्सवमा जनकपुरको जानकी र राममन्दिर तथा रंगभूमि मैदान भरिभराउ हुन्छन् । अर्को धार्मिक उत्सव हो, झुलनोत्सव । साउन शुक्ल तृतीया तिथिबाट सुरु हुने झुलनोत्सव पूर्णिमासम्म प्रत्येक राति मनाइन्छ । यसमा सीताराम र राधाकृष्णलाई झुलामा राखेर झुलाइन्छ । यो उत्सव हेर्न पनि हजारौं संख्यामा श्रद्धालु जनकपुर आउँछन् । फागुनमा जनकपुर सेरोफेरोमा घुमिने १५ दिने परिक्रमा पनि यहाँको ठूलो धार्मिक यात्रा हो । मिथिला महात्म्यअनुसार १८औं शताब्दीमा परिक्रमा थालिएको थियो । यो परिक्रमामा खाली खुट्टा नेपाल र भारतका हजारौं श्रद्धालु सहभागी हुन्छन् । रामनवमीमा पनि जनकपुरमा ठूलो मेला लाग्छ । रामनवमीका दिन जनकपुरस्थित राम र जानकी मन्दिरमा मेला लाग्छ । मेलामा नेपाल तथा भारतका हजारौं श्रद्धालुको घुइँचो हुन्छ । गंगासागर पोखरीमा स्नान गरी श्रद्धालुले जानकी मन्दिरसहित विभिन्न मठमन्दिरमा पूजापाठ गर्ने चलन छ । यतिका धार्मिक गन्तव्य र ऐतिहासिकता रहे पनि जनकपुरमा पर्यटक एक रात पनि बस्न रुचाउँदैनन् । कारण, अनेक होलान् । तर भारतीय प्रधानमन्त्री नरेन्द्र मोदी र उत्तर प्रदेशका मुख्यमन्त्री योगी आदित्यनाथको भ्रमणपछि जनकपुरमा आन्तरिक र बाह्य पर्यटकको चाप बढेको छ । जानकी मन्दिर दर्शन मात्रै जनकपुर भ्रमणको उद्देश्य बन्दा अन्य धार्मिक एवं ऐतिहासिक स्थल ओझेलमा परेका छन् । पछिल्लो समय जनकपुरमा रोकिने पर्यटकको संख्या बढेको जनकपुरका होटल व्यवसायी विजय झुनझुनवाला बताउँछन् । जनकपुरमा दुई रातसम्म बस्ने पर्यटक बढेका छन्, होटल वेलकमका सञ्चालक झुनझुनवालाले भने, जनकपुरका विविध पक्षले अहिले पर्यटकलाई आकर्षित गरेका छन् । जनकपुरमा रात बिताउन पर्यटकलाई बाध्य पारेको एउटा स्थल हो, गंगा आरती । वातावरण अभियन्ता रामआशिष यादवले २०७० फागुन ११ मा गंगासागर पोखरी सफाइ अभियान थाले । त्यहींबाट यादवलाई फुर्यो, गंगा आरतीको अवधारणा । अनि २०७१ जेठ २५ देखि थालिएको गंगा आरती जनकपुरको आकर्षणको केन्द्र मात्र बनेको छैन, पर्यटकलाई जनकपुरमा रोक्ने कडीसमेत बनेको छ । गंगा आरती प्रकृति र संस्कृति रक्षाको संगम हो, अभियन्ता यादवले भने, गंगासागरको संरक्षणसँगै निजी क्षेत्रलाई पनि गंगा आरतीले टेवा पुर्याइरहेको छ । अर्को आश्चर्यलाग्दो स्थल हो, जनकपुरको स्वर्गद्वारी । गंगासागरको दक्षिणी डिलमा रहेको स्वर्गद्वारीलाई आकर्षक र पर्यटकीय स्थल बनाउनुमा जनकपुरका समाजसेवी पवन सिंघानियाको योगदान छ । फोहोर र अव्यवस्थित स्मसानघाटलाई सिंघानियाले व्यवस्थित मात्र बनाएनन्, सजावट र बगैंचाको सजावटले मानिस सद्गत गर्ने ठाउँलाई पर्यटकीय स्थल नै बनाइदिए । भारतको पर्यटन मन्त्रालयले स्वदेशका १५ वटा धार्मिक स्थललाई जोड्ने संकल्पसहित तयार पारेको रामायण सर्किट अवधारणामा जनकपुर पनि समेटिएको छ । त्रेतायुगमा राम र सीता पुगेका भारत, नेपाल र श्रीलंकाका धार्मिक स्थललाई एउटै मार्गले जोड्न सर्किटको अवधारणा ल्याइएको हो ।रामले स्वयंवरका लागि जनकपुर आउँदा र विवाहपछि सीतासहित अयोध्या फर्किंदा प्रयोग गरेको मार्गमा रहेका तीर्थस्थलको विकासमा महत्त्वपूर्ण मानिएको यो सर्किटको उद्घाटन २०७५ वैशाख २८ मा नेपाल र भारतका प्रधानमन्त्रीले गरे । सन् २०१४ मा भारतीय प्रधानमन्त्री मोदीको नेपाल भ्रमणका बेला जनकपुर र अयोध्यालाई जोड्न ट्वीन सिटी एग्रिमेन्ट भएको थियो । भारतले सोही एग्रिमेन्टलाई रामायण सर्किटअन्तर्गत विस्तार गरेको छ । रामायण सर्किटअन्तर्गत मिथिला र अवधको सम्बन्धलाई विश्वव्यापी बनाउन खोजिएको हो, जानकी मन्दिरका उत्तराधिकारी महन्त रामरोशन दासले भने, मिथिला र अवधको बीचमा सामाजिक, सांस्कृतिक र धार्मिक सम्बन्ध विस्तार गर्नु यसको उद्देश्य हो । रामायण सर्किटअन्तर्गत नेपाल र भारतका धार्मिक रुटमा विकासका पूर्वाधार निर्माण गरिनेछ । भारतले उत्तर प्रदेशको अयोध्या, शृंगवेरपुर र चित्रकुट, बिहारको सीतामढी, बक्सर र दरभंगा, मध्यप्रदेशको चित्रकुट, पश्चिम बंगालको नन्दीग्राम, उडिसाको महेन्द्र गिरि, छत्तीसगढको जगदलपुर, तेलंगानाको भद्राचलम, तमिलनाडुको रामेश्वरम, कर्नाटकको हम्पी, महाराष्ट्रको नासिक र नागपुरको धार्मिकस्थललाई अयोध्या सर्किटमा जोडेको छ ।अन्तर्राष्ट्रिय पर्यटक तान्ने उद्देश्यले भारतले सन् २०१४१५ को बजेटमै रामायण सर्किटको अवधारणा प्रस्ताव गरेको थियो । यो सर्किटमार्फत भारत, नेपाल र श्रीलंकाका धार्मिकस्थल जोड्ने भारतको योजना छ । यसमा श्रीलंकाले पनि चासो देखाएको छ । रामायण सर्किट योजनाअन्तर्गत रामायणकालीन स्थलमा कृषि, औद्योगिकीकरण, सडक, शिक्षा र पर्यटनका पूर्वाधार पनि तयार पारिनेछ । राम र सीताको चरण (पाउ) जहाँजहाँ पुगेको छ, त्यो सबै क्षेत्रलाई समेट्ने र त्यो रुटमा पूर्वाधार विकास गर्नॅ नै रामायण सर्किटको लक्ष्य हो, मिथिलाअवध सांस्कृतिक संरक्षण परिषद्का उपाध्यक्ष सुनील चौधरीले भने । जनकपुरअयोध्या दूरी ६ सय ५० किमि छ ।२०२१ पुस २९ देखि व्यावसायिक उत्पादन थालेको जनकपुर चुरोट कारखाना लिमिटेड (जचुकालि) स्थापनाले पनि जनकपुर सहरलाई फराकिलो बनायो । तत्कालीन सोभियत संघ रुसको सहयोगमा स्थापित जचुकालि १५ वर्षअघिसम्म मुलुकलाई सबभन्दा बढी राजस्व तिर्ने उद्योग थियो ।कारखानामा काम गर्ने देशभरका धेरै कर्मचारीले जनकपुरमा बसोबासका लागि घर बनाए । जचुकालिले जनकपुरको आर्थिक अवस्थामा सुधार ल्यायो । जनकपुरको विस्तारमा जचुकालिको पनि ठूलो भूमिका छ, नीति आयोगका उपाध्यक्ष झाले भने, ट्रेडिङ, पर्चेजिङ र हाउजिङ जनकपुरमा बढ्नुको कारण जचुकालि नै हो । निजी कम्पनी सूर्य टोबाकोसँग प्रतिस्पर्धा गर्न नसक्नु, राजनीतिक हस्तक्षेप र ट्रेड युनियनमा बढ्दो राजनीतीकरणले जचुकालि धराशायी बन्यो । अन्ततः उत्पादन महँगो हुन थालेपछि सरकारले २०७० असार २० मा जचुकालि बन्द गर्ने निर्णय गर्यो । यसपछि जनकपुर सहरलाई ठूलो झट्का लाग्यो । जचुकालिको आवास परिसरमा प्रदेश सरकारको प्रशासनिक कार्यालय स्थापनापछि रौनक त फर्किएको छ । तर कारखानाभित्रका उपकरण र मेसिन कवाड बन्दै छन् । कारखानालाई चुरोट उत्पादनकै लागि फेरि सञ्चालनमा ल्याउने राजनीतिक गफ मा भने दम छैन ।"
गुरुकुलदेखि विश्वविद्यालयसम्म,"आधुनिक जनकपुरको प्रथम औपचारिक महाविद्यालय तथा यसका संस्थापक हुन् अवधविहारी शरण (मौनीबाबा) । उनको योगदानबारे सहप्राध्यापक नूरापति पोखरेल लेख्छन् विद्यागार: प्रथितयशसा मौनिना सिद्धवाचा । प्रज्ञादिप्त्या लसति तिमिरं नाशयन् ज्ञानकूपे । सिद्धवचन मौनीबाबाद्वारा स्थापित याज्ञवल्क्य विद्यालय प्रज्ञाप्रदायक तथा अँध्यारो नाश गर्ने स्थल बनेको छ भन्ने यसको अर्थ हो ।संस्कृत साहित्यको विकासमा जनकपुरको योगदान शीर्षक लेखमा पोखरेलले जनकपुरको प्रथम औपचारिक महाविद्यालयका संस्थापक मौनीबाबाले गरेका योगदानबारे चर्चा गरेका छन् । जनकपुरधाम८ ज्ञानकूपमा १९६६ सालमा याज्ञवल्क्य संस्कृत प्रधान पाठशाला स्थापना भएको थियो । ११३ वर्ष पुरानो यस विद्यालयमा २०७३ सालअघि विद्यार्थी संख्या घट्दो थियो । त्यसैले पारम्परिक शिक्षालाई प्रविधिसँग जोड्ने उद्देश्यले २०७३ सालमा विद्यालयमा प्राविधिक विषय पनि थपिएको पाठशालाका प्रधानाचार्य सञ्जयकुमार झा बताउँछन् । प्राविधिक विषय थपेपछि विद्यार्थी संख्यामा उल्लेख्य वृद्धि भएको छ । उनीहरूले संस्कृतसँगै प्राविधिक विषय पनि पढ्न पाएको झाको भनाइ छ । संस्कृत शिक्षा मात्र अध्ययनअध्यापन हुँदै गर्दा २०७२ सालमा विद्यालयमा १७३ विद्यार्थी मात्र थिए । अहिले विद्यार्थी संख्या १५६७ पुगेको छ । याज्ञवल्क्य संस्कृत मावि रहेको ज्ञानकूपमा त्रेतायुगमा जनकपुत्री सीताको शिक्षादीक्षा लिएको र यहीं बसेर याज्ञवल्क्यले शुक्लयजुर्वेदको मध्यन्दिनीय शाखा लेखेको झाको दाबी छ । मैत्रेयी, गार्गी तथा सतानन्द जस्ता विद्वान्विदुषीको साधनास्थल ज्ञानकूप परिसरमा अझै पनि विद्याकूप र सतानन्द कूप विद्यमान छ । पूर्वीय दर्शनका षड्दर्शनमध्ये चार दर्शन मिथिलामै लेखिएको बताइन्छ । यीमध्ये पूर्वमीमांसाका सर्जक महर्षि जैमिनी, सांख्य दर्शनका प्रणेता महर्षि कपिल, वैशेषिक दर्शनका प्रणेता महर्षि कणाद तथा न्याय दर्शनका प्रणेता महर्षि गौतम मिथिलामै जन्मेका थिए । वेदान्त (उत्तर मीमांसा) का प्रणेता बादरायण र योग दर्शनका प्रणेता पतञ्जलि भने अन्य भूगोलमा जन्मेका दार्शनिक रहेको इतिहासकारहरू बताउँछन् । यसरी वेद, पुराण, उपनिषद् तथा लोकसाहित्यमा वर्णित मिथिला रामायणकालमा स्वर्णयुगका रूपमा चर्चित थियो । मिथिलाको सुन्दरता, सम्पन्नता तथा यहाँका राजाको प्रजावत्सल्लताको चर्चा धार्मिक ग्रन्थहरूमा पाइन्छ । इतिहासकार लक्ष्मण अर्यालले जनकपुर ः पर्यटन उद्योगको अनन्त सम्भावना विषयक लेखमा राजा जनकको लामो शासनपछि ईपू छैटौं शताब्दीमा यो क्षेत्र बज्जी संघको एक सदस्यका रूपमा परिणत भएको उल्लेख गरेका छन् । अध्ययन, अनुसन्धान र शास्त्रार्थको गौरवशाली परम्परा रहेको जनकपुरमा परम्परागत शिक्षाको थालनी भने १९६६ सालपछि मात्र सुरु भएको इतिहासविद्हरू बताउँछन् । त्यो पनि एक जना साधुको प्रयासले । राम मन्दिरको झुलाघरबाट सुरु भएको राजकीय संस्कृत प्रधान पाठशाला १९६६ सालमा याज्ञवल्क्य संस्कृत महाविद्यालयका रूपमा संस्थागत भएको थियो । भारतको चित्रकुटबाट आएका मौनीबाबाले तत्कालीन प्रधानमन्त्री पद्मशमशेर तथा स्थानीय दातासँगको सहयोगमा विद्यालय निर्माणका लागि ३ बिघा ७ कट्ठा १० धुर तथा सञ्चालन खर्चका लागि झन्डै ५१ बिघा जग्गा भिक्षाटनबाट प्राप्त गरेका थिए । त्यसैबाट विद्यालय सञ्चालन हुने गरेको इतिहासकारहरूको भनाइ छ । संस्कृत विद्यालयबाट परम्परागत अध्ययनअध्यापन सुरु भए पनि जनकपुरमा आधुनिक शिक्षाको प्रारम्भ भने २००४ सालमा सरस्वती माध्यमिक विद्यालय स्थापनासँगै भएको बताइन्छ । दाता रामस्वरूपरामसागर साहले २००१ चैत १० मा धर्मसंस्था नामको निजी गुठी स्थापना गरी यसैका माध्यमबाट जनकपुरमा शैक्षिक, धार्मिक तथा सांस्कृतिक गतिविधि अगाडि बढाए । जनकपुरमा आधुनिक शिक्षाको जग बसाल्न साह परिवारको ठूलो योगदान छ । साह परिवारले नै जनकपुरमा सरस्वती माध्यमिक विद्यालय, जानकी माध्यमिक विद्यालय, कन्या माध्यमिक विद्यालय र रामस्वरूप रामसागर बहुमुखी क्याम्पसको भौतिक पूर्वाधार तयार पारेका थिए । आफ्नो पुस्तैनी सम्पत्तिबाट ३ सय २ बिघा १० कट्ठा १० धुर जग्गा, १० हजार १ भारतीय रुपैयाँसँगै १ हजार १ सय १ मन धान अक्षयकोष राखी स्थापित निजी गुठीमार्फत २००४ सालमा सरस्वती माध्यमिक विद्यालय स्थापना गरिएको थियो । बालिका शिक्षालाई प्रोत्साहन गर्न सकल भवन कन्या माध्यमिक विद्यालय पनि सञ्चालन गरिएको थियो । सरस्वती मावि पछि स्तरोन्नति भई २०२३ सालदेखि रामस्वरूप रामसागर बहुमुखी क्याम्पसका रूपमा सञ्चालनमा आयो । क्याम्पस सञ्चालनका लागि दाता परिवारले ६९ बिघा जग्गा दान दिएका थिए । उनीहरूले भौतिक संरचनासमेत निर्माण गरिदिएका थिए । रामस्वरूपरामसागरलाई जनकपुरमा औपचारिक शिक्षा प्रारम्भ गराउने पहिलो परिवार मानिने राजनीतिक विश्लेषक रोशन जनकपुरी बताउँछन् । याज्ञवल्क्य संस्कृत विद्यालय, कन्या माध्यमिक विद्यालयलगायत शिक्षालय स्थापनाअघि यहाँ अनौपचारिक शिक्षा भने सुरु भइसकेको थियो । यहाँका बालबालिका गुरुकुलमा अनौपचारिक शिक्षा प्राप्त गर्थे । टोलटोलमा गुरुजी हुन्थे । कोही रूखमुनि पढाउँथे त कोही सार्वजनिक वा निजी दलानमा । पछि, भारतबाट पढेर आएका मेघप्रसाद उपाध्याय, पूर्वमन्त्री तथा समाजसेवी मकेश्वरप्रसाद सिंह तथा गौरीनारायण डिट्ठालगायतका सामाजिक अभियन्ताको सल्लाहमा दाता रामस्वरूप र रामसागर साह शिक्षामा लगानी गर्न उत्साहित भए अनि जनकपुरमा विद्यालय र कलेज स्थापना गरियो, प्राध्यापक सुरेन्द्र लाभ भन्छन् । जनकपुरमा आधुनिक शिक्षाको प्रसार गर्न लोकराम पाण्डे तथा गंगाधर दत्त जस्ता शिक्षकको योगदान अहं रहेको लाभले बताए । तीन दशकअघिसम्म राराब क्याम्पस जनकपुर, सप्तरी, सिरहा, धनुषा, महोत्तरी, सर्लाही, रौतहटसँगै उदयपुर, सिन्धुली, रामेछाप, चरिकोट, ओखलढुंगालगायतका छात्रछात्राको पहिलो शैक्षिक गन्तव्य रहेको उनले बताए । ज्ञानकूपमा निःशुल्क संस्कृत शिक्षा तथा राराब क्याम्पसमा आधुनिक शिक्षा प्राप्त गर्न देशका विभिन्न भागबाट विद्यार्थीहरूको ओइरो लाग्ने गरेको लाभले जानकारी दिए । तर विश्वविद्यालयबाट प्लस टु तह हटेपछि र निजी विद्यालयलाई उच्च शिक्षा अध्यापन गराउने जिम्मा दिएपछि राराब क्याम्पस सुनसान बन्यो । विद्यार्थीको संख्या स्वात्तै घट्यो । गुरुकुलबाट सुरु भएको जनकपुरको शिक्षाले पछिल्लो समय राम्रै फड्को मारेको छ । यहाँ स्नातकोत्तर तहसम्म अध्यापन गराउने निजी क्षेत्रका कलेज छन् । गाउँगाउँमा प्लस टु तहसँगै स्नातकसम्म अध्ययनअध्यापन हुन थालेको छ । २०७४ कात्तिक १२ मा केन्द्रीयस्तरको राजर्षि जनक विश्वविद्यालय जनकपुरमा स्थापना भएपछि जनककालीन शैक्षिक परम्पराले निरन्तरता पाउने विश्वास गर्न थालिएको छ । यद्यपि संघीय एवं प्रदेश सरकारको उदासीनता र पदाधिकारी नियुक्तिमा हुने गरेको राजनीतीकरणले विश्वविद्यालय राम्ररी सञ्चालन हुन सकेको छैन ।"
सीमाञ्चल मत्र्योस्का,"मत्र्योस्का रुसको एक लोकप्रिय खेलौना हो, जसमा क्रमशः ठूलोबाट सानो हुँदै गरेका एउटै देखिने काठका कैयौं खेलौना आपसमा गाँसिएका हुन्छन् । सीमाञ्चल सम्बन्धका कैयौं आयाम छन्, मत्र्योस्का जस्तै । एउटा आयामभित्र समेत अनेकौं आयाम आबद्ध छन् । प्रत्येक आयामका आफ्नै सीमा र सामर्थ्य छन् । सुन्दरता र रिक्तता छ । उज्यालो र अँध्यारो छ । इतिहासमा सबै कुरा लेखिएको छैन । लेखिने पनि छैन । लोक स्मृतिमा बाँचेको छ । बिर्सिंदैसम्झिँदै कथ्यहरू हस्तान्तरित हुँदै आएका छन् । बाँसको हरेक हाँगो बाँसुरी बन्दैन । विगतका सबै पदचाप इतिहासमा अंकित हुँदैन । यस्तो पनि होइन, नेपालभारत अन्तर्राष्ट्रिय सीमा छेउछाउका बासिन्दाको सम्बन्धबारे कहने कोसिस भएन । भयो । तर उही मत्र्योस्काको जस्तै गुजुमुट्टिएका मूर्तिहरूमध्ये केही झिकिए, केही थन्किए ।छिमेकी भारतीय राज्य बिहारका हिन्दी साहित्यकार रवीन्द्र भारतीले आफ्नो पुस्तक नेपाल उर्फ लट्ठा पार की डायरीमा सीमावर्ती क्षेत्रमा नेपालको लोकतन्त्रका लागि गरिएको संघर्ष र त्यसमा भारतीय जनताले पुर्याएको सहयोगको चर्चा गरेका छन् । सात सालको क्रान्तिकालदेखि विश्वेश्वरप्रसाद कोइरालाको प्रथम पुण्यतिथिसम्म लामो कालखण्ड समेटिएको यो किताबमा सीमावर्ती भारतीय सहर रक्सौल, अररिया, फारबिसगन्ज, पटना, पूर्णियादेखि बनारससम्मका असंख्य नाम, जो इतिहासको धूलोमा छोपिन पुगेका थिए, तिनको फेरि चर्चा गरेका छन् । यो पुस्तकले एक दस्ताबेजको रूप ग्रहण गरेको छ । नेपालका लागि ज्यान दिने र दिन आतुर सामान्य भारतीयहरूको चर्चा भएको छ यसमा । साहित्यकार राजेन्द्र विमलले यसलाई नेपालीमा अनुवाद गरेका छन् रामहरखको नेपाल डायरी का रूपमा । सीमाञ्चलमा क्रान्ति सम्बन्धको ऐना हो, यो पुस्तक । सीमाञ्चल सम्बन्धको आधार रोटीबेटी मात्र छैन, क्रान्ति पनि छ । जनसम्बन्धको नयाँ भाष्य दिन नेपालको हनुमाननगर (हाल सप्तरी)मा गिरफ्तार भारतीय स्वतन्त्रता सेनानीहरू डा राममनोहर लोहिया, जयप्रकाश नारायणहरूलाई स्थानीय बासिन्दाहरूले मुक्त गराएपछि रोटीबेटीको साइनोसँगै क्रान्ति गाँसियो । ती भारतीय जनसेनानीहरू आफ्नो मुलुकलाई औपनिवेशिक साङ्लोबाट मुक्त गर्न संघर्षरत थिए । त्यसपछिका प्रत्येक आन्दोलनमा सीमावर्ती भारतीय जनको सहयोग रहँदै आएको छ । नेपालमा जजसले जुन आन्दोलन विशेषसँग विमति राख्छन्, तिनीहरू भारतीय जनको स्वाभाविक सलंग्नताप्रति आक्षेप लगाउन पुग्छन् । नेपालभारत सम्बन्धमा उपमा र अलंकारको जुन प्रकारको प्रयोग हुन्छ, त्यसमा सीमावर्ती क्षेत्रका बासिन्दाको सम्बन्धले निर्देशित गरिरहेको हुन्छ । उत्तराखण्ड, उत्तर प्रदेश, बिहार, पश्चिम बंगाल, सिक्किम यी नेपालसँग सीमा जोडिएका भारतीय प्रदेश हुन् । यी प्रदेशका बासिन्दासँग ऐतिहासिक, सांस्कृतिक, धार्मिक, भाषिक, पर्यावरणीय, आर्थिक आधारमा परम्परादेखि सम्बन्ध निर्माण भएको हो । यस्तो पनि होइन कि, सम्बन्ध कुनै खास क्षेत्र वा समुदायसँग मात्र छ । यो त पूर्वदेखि पश्चिमसम्म सीमावर्ती क्षेत्रका बासिन्दाहरूमाझ अभिन्न छ । मैथिलीमा राजेन्द्र विमलको काव्यपंक्ति छ राजनीति अछि चनकल ऐना तै देखाइए काटल रूपराजनीति नहि संस्कृति जल मे अपना के पहिचानी की । आशय हो, राजनीतिको चर्किएको सिसामा टुक्रिएको रूप देखिए पनि सांस्कृतिक रूपमा एकरूपता छ, जहाँ भिन्न गर्न गाह्रो छ । नेपालभारत सम्बन्ध बन्नु वा बिग्रनुमा काठमाडौं र दिल्लीबाट लिइने नीति र नियत जिम्मेवार छ, सीमावर्ती जनताहरू होइन । समयको निकै घामपानी खाएर पनि सीमाञ्चल सम्बन्धका कतिपय संकथन स्थायी प्रकृतिका छन् । त्यस्तैमा हो, रोटीबेटी र क्रान्तिको सम्बन्ध ।नेपालभारतबीचको अन्तर्राष्ट्रिय सीमालाई दशगजा भनिन्छ । तर जनजिब्रोमा यो बोर्डर, सिवान, सरहद, ओही पार एही पार, एही पानीओही पानी, सरहद, पाया जस्ता अनेकौं उपमाले चिनिनेचिनाइने गरिन्छ । वारिपारिको सम्बन्ध खुला सीमाले गर्दा जोडिएको होइन, यो नाता त रगतको छ । उही कोसी, उही कमला, उही काली र कर्णालीको साइनो छ । यो साइनोको निरन्तरता यस्तो छ कि, शताब्दीयौंपूर्व राजनीतिक सीमारेखा कोरिए पनि सम्बन्धको सुवासमा कमी आएको छैन । यो यस्तो छिमेकीको सम्बन्ध हो, जहाँ आँगनमै सीमास्तम्भ ठडिएको छ । एकातिर मर्दा टाँसिएकै अर्को छिमेकी मलामी जान्छ । अर्कातिर बिहे हुँदा सहनाई बजाउन पारिबाट आउँछ । आगलागी होस् वा चक्रवात, त्यहाँ राहत लिएर पुग्न यताउतातिरका बासिन्दालाई कुनै छेकबार छैन । कतिपय बेला राज्यभन्दा पहिला समाज आइपुग्छ, मलम लिएर । सीमाञ्चलको आफ्नै समाज जो छ । दैनिक रोजगारी, किनमेल, औषधोपचार वा सांस्कृतिक उत्सवमा सहभागी हुनेहरू असंख्य छन् । यसैले सीमाञ्चल सम्बन्धको स्वरूप निर्धारित गर्दछ । बोर्डर खुला छ, वारिपारि गर्न भिसापासपोर्टको आवश्यकता पर्दैन । उत्तराखण्डका साहित्यकार बुद्धिनाथ मिश्र भन्छन्, दुइटैतिरका बासिन्दा यति सहज तरिकाले सीमा वारिपारि ओहोरदोहोर गरिरहेका हुन्छन्, जसरी कुनै किसानले खेतको आली नाघ्दै गरेको होस् ।उत्तराखण्डको धार्मिकसांस्कृतिक पूर्णागिरिको यात्रा हाम्रै कञ्चनपुरको ब्रह्मदेवको दर्शनबिना पूर्ण हुँदैन । मिथिला परिक्रमाको चक्र सीमापारिका केही स्थलबिना पूर्ण हुन सक्दैन । यस्ता अनेकौं मेला, यात्रा, अनुष्ठान एकअर्काका साझा पूरक हुन् । दशगजामै कतै कपर्दी त कतै क्रिकेट खेलिन्छ । यस्तो सीमा अन्यत्र छैन । सीमा भन्नेबित्तिकै तनाव यहाँ छैन । सीमासम्बन्धको अनुपम परिभाषा यहाँ रचिएको छ । नेपालभारत सीमा यस्तो हो, जहाँ प्रत्येक दिन नयाँ रामायण लेखिन्छ । यस्तै साझापनको बोध गर्दै बिहारका कवि विभूति आनन्द लेख्छन्, हम नेपाल में छीनेपाल हमरा में अछिहमर रक्तमज्जा, हमर सांसनिसांसहमर सोचअपसोचसभमे नेपाल, ओकरे खाद पानी । आशय हो मभित्र नेपाल छ । मेरो प्रत्येक सासमा नेपाल छ । मेरो चिन्तनधारामा नेपाल समाहित छ । कविको यस काव्यपंक्तिले एकअर्काबीचको पारस्परिक दिनचर्यालाई दर्शाउँछ । अर्का बिहारी कवि हरिन्द्र हिमकरको अभिव्यक्ति छ, स्वर्ण, रजत, हीरा, मोती से चमक रहा है भालएक कोख के जुडवे भाइ, भारत और नेपालयहाँ लगे जो आग सहोदर पानी भर देता हैउसका हो दुःख दर्द दौड यह पीडा हर लेता हैझुमझुम इस के मंगल में वह नर्तन करता हैउसके सुर में सुर भरकर यह संकीर्तन करता हैदोनों के सर दोनोंका चन्दन है, अभिनन्दन हैअञ्चलका यह भाव अनुठा, अमिट स्नेह बन्धन है । अन्तर्राष्ट्रिय राजनीतिमा राष्ट्रराष्ट्रबीचको सम्बन्धमा राजनीतिक, आर्थिक, सामरिक, सामाजिक, सांस्कृतिक र कूटनीतिको प्रभाव पर्छ । दिल्ली र काठमाडौंबीचको सम्बन्धमा सीमावर्ती क्षेत्रको प्रभाव घट्नु शक्ति क्षयकै सूचक हो । जतिखेर सीमावर्ती सम्बन्धलाई काठमाडौंले आत्मसात् गरिरह्यो, दिल्लीसँगको संवादमा राजनीतिक पक्ष प्राथमिक रह्यो । तर जब त्यो इग्नोर हुन पुग्यो, दिल्लीका कर्मचारीतन्त्र हाबी भए । सीमावर्तीमानसलाई कुल्चिन खोज्नु वर्तमानमा नेपाली राजनीतिको नयाँ स्क्रिप्ट भएको छ । निश्चय नै नेपालमा भारतको सामरिक र आर्थिक स्वार्थ छ । तर भारतीय स्वार्थ पूरा गर्ने सीमावर्ती क्षेत्रका बासिन्दा हुन् भन्ने कुरा नितान्त गलत हो । नेपालभित्रको राजनीतिक हानथापमा बेलाबखत यस्ता संकथनहरूलाई मलजल दिइन्छ, जसमा सीमा क्षेत्रका बासिन्दाहरूको देशभक्तिमाथि प्रश्न गरिएको हुन्छ । सीमाभन्दा टाढा रहेका बासिन्दाहरूमा राष्ट्रवादको मात्रा बढी छ भनेर अर्थ्याइन्छ । काठमाडौंदिल्लीमा मञ्चन भइरहने साँप सिँढीको सत्ता खेलले बदलिएको परिस्थिति र फैलिँदो केन्द्रीयतामा आफूलाई कसरी सान्दर्भिक बनाउने भनी गम्भीरतापूर्वक घोत्लिने काम सुरु भएकै परिणाम हो, सीमाञ्चल अवधारणाको विस्तार । आवश्यकता नै आविष्कारको जननी हो भने जस्तै सीमाका दुवै मुलुकका बासिन्दाहरूको सेवा, सुविधा, सम्मान र समुन्नतिका लागि सीमाञ्चल अवधारणा निर्माण गरिएको हो ।सीमाञ्चल भनेको त्यो क्षेत्र हो, जो अन्तर्राष्ट्रिय सीमाले विभाजित रहे पनि जसको वर्तमान र भविष्य अविभाज्य छ । सोझो अर्थमा सीमावर्ती क्षेत्रका पारस्परिक आयाम जसले केन्द्रभन्दा पृथक् अस्मिता राख्छ । कतिपय सामाजिक, आर्थिक र सुरक्षा चुनौतीहरू समान छन् । यस क्षेत्रमा दुवै मुलुकको जनसंख्या थिग्रिएको छ । अभाव, गरिबी, पछौटेपन, सामाजिक विसंगति, निर्वाहमुखी अर्थतन्त्रको अभाव, बेरोजगारी, पलायन, भूस्खलन वा माटोको बालुवाकरण, जल संकट, रित्तिँदै गरेको गाउँ, विषादीको अत्यधिक प्रयोग जस्ता समस्या दुवैतिर छन् । मूल्यान्तरको लाभ लिने एउटा संगठित समूह बाक्लिँदै छ । बोर्डर इकोनोमी, बोर्डर टुरिजमभन्दा सीमापार अपराधले बढी चर्चा पाउँदै गरेको छ । सीमाञ्चलमा दुवैतर्फका प्रदेश सरकारहरू सामञ्जस्य गरी समाधानमुखी योजना बनाउने विषय तत्काल सम्भव छैन । छिमेकी बिहारमा रक्सी निषेध नीति छ । यता दशगजामा समानान्तरमा रक्सी बजार फस्टायो । यता मधेस प्रदेशमा भूमिगत जलको सतह गहिरिँदै गएको छ, उता बिहार सरकारले नलजल योजना ल्याएर निकै गहिरो बोरिङ गाड्ने योजना ल्याएको छ । आपसमा विरोधाभासयुक्त यस्ता योजनाले कालान्तरमा दुवैतर्फका जनतालाई नोक्सानी पुर्याउँछ ।कोरोनाकालमा महामारीको संक्रमण छल्न बोर्डर सिल गरियो । त्यसैताका कालापानी क्षेत्रमा भारतीय पक्षबाट सीमा अतिक्रमणको विषय उठ्यो, नेपालका सबै राजनीतिक शक्तिले ऐक्यबद्धता प्रदर्शन गरे । यहाँ उठाउन खोजिएको विषय के हो भने, विभिन्न निहुँमा सीमामा नागरिक व्यवस्थापनको साटो सुरक्षातन्त्र हाबी गरिँदैछ । खुला सीमा भनिए पनि सहज आवागमन छैन । पछिल्ला वर्षहरूमा दिल्लीसँगको सम्बन्ध चिसिँदा कतिपय बेला दुवैतर्फका राजनीतिकर्मी र मिडियाको गतिविधिले संवाद प्रवर्द्धनको साटो विष छर्किने काम गरे, जसले भुइँ तहका सम्बन्धमा खालीपन देखियो । उसो त चाँडै नै जनस्तरको सम्बन्ध लयमा फर्कियो । यो नै सीमाञ्चल सम्बन्धको सौन्दर्य हो । दिल्ली र काठमाडौंले यो बुझ्नुपर्छ, बुझ्ने चेष्टा गर्नुपर्छ । उत्तराखण्डका पत्रकार भूपेन सिंह, उत्तर प्रदेशका मनोजकुमार सिंह हुन् वा सिक्किमका जोसेफ लेप्चा सबैले स्विकार्छन्, सीमाञ्चल सम्बन्धका पारम्परिक आयाम संकुचित हुँदैछन् । सूत्रहरू चुँडाइँदै गएको छ । यस्तोमा सूचना, सम्पर्क र संवादको सघन व्यवस्थापन गर्न ढिलो गर्नुहुन्न । सीमामा खटिएका सुरक्षा सञ्जाललाई अब फिर्ताबोलाउन दुवै मुलुकलाई गाह्रो छ । तर तिनलाई नागरिकमैत्री बनाउन सम्भव छ ।हाम्रो नीति निर्धारण प्रक्रियामा यो मननयोग्य विषय हुनुपर्छ । अहिले त केही सीमित भन्सार नाकाहरूमा लट्ठा (ढाठी)को छेकबार छ । नागरिकमैत्री बनाउन ढिलो हुँदै गयो भने एकअर्का मुलुकलाई लट्ठा पारको देश भनेर चिन्ने दिन आउँछ । त्यो भनेको सीमाञ्चल सम्बन्धको समाप्ति हो ।"
विविधा भाषा,(नेपाल प्रज्ञाप्रतिष्ठानमा आठ वर्षयता साहित्य अनुवाद विभाग प्रमुख रहेकी ठाकुरसँग गरिएको कुराकानी आधारित)
वीरगन्ज : व्यापारको द्वार,"बढ्दो आयातवीरगन्जबाट चालु आर्थिक वर्षको ८ महिनामा वैदेशिक व्यापार उल्लेख्य बढेको छ । अघिल्लो आर्थिक वर्ष २०७७७८ को यही ८ महिनाको तुलनामा यस वर्ष वैदेशिक व्यापारमा ६० प्रतिशत वृद्धि भएको भन्सार कार्यालयको तथ्यांक छ । चालु आर्थिक वर्षको साउनदेखि फागुनसम्म यो नाकाबाट ५ खर्ब ३९ अर्ब रुपैयाँ बराबरको मालसामान भित्रिएको छ । गत आर्थिक वर्षको सोही अवधिमा ३ खर्ब ३१ खर्ब रुपैयाँको आयात भएको थियो । ४ खर्ब ६३ अर्ब रुपैयाँ बराबरको वस्तु आयात हुँदा निर्यात भने ६६ अर्ब रुपैयाँको मात्र भएको प्रमुख भन्सार अधिकृत दिलीप केसीले जानकारी दिए । अघिल्लो वर्षको फागुनसम्म २६ अर्बको निकासी भएको तथ्यांक छ । गत आर्थिक वर्षको तुलनामा निर्यात १ सय ५२ प्रतिशत बढेको देखिन्छ । वीरगन्ज भन्सारले चालु आर्थिक वर्षको ८ महिनामा १ खर्ब ३८ अर्ब रुपैयाँ राजस्व संकलन गरेको छ । वीरगन्ज भन्सारले मात्र देशको कुल भन्सार राजस्वको ४२ प्रतिशतभन्दा बढी राजस्व संकलन गर्ने गरेको छ । आयातित २० वटा आइटमले कुल राजस्व संकलनको ६८६१ प्रतिशत योगदान दिने गरेका छन् । सुक्खा बन्दरगाहबाट फलाम, तोरी, मसुरो, सवारीसाधन, रक्सी, कपडा, सनफ्लावर तेल, टेलिभिजन, प्लास्टिक दाना, पिना, अलकत्रा बढी आयात हुने गरेको छ । गत आर्थिक वर्षमा २ खर्ब ७७ अर्ब ८४ करोड, ७३ लाख ७७ हजार मूल्य बराबरको आयात भएको थियो । उसबाट ४२ अर्ब ६ करोड ८८ लाख राजस्व संकलन भएको थियो । चालु आर्थिक वर्षको ८ महिनामा सुक्खा बन्दरगाह भन्सार कार्यालयले ३३ अर्ब ५६ करोड ४४ लाख रुपैयाँ राजस्व संकलन गरेको छ । औद्योगिक र आर्थिक सम्भावनाका हिसाबले बेग्लै पहिचान भए पनि यसको समुचित व्यवस्थापनमा सरकार उदासीन रहेको यहाँका उद्योगी व्यवसायीको गुनासो छ । यहाँ हुने आर्थिक क्रियाकलापले वीरगन्जलाई मुलुकको आर्थिक राजधानीका रूपमा स्थापित गरिसकेको छ । तर केन्द्रले भने त्यसअनुसारको मान्यता नदिएको व्यवसायीको गुनासो छ । अहिलेसम्म बोलीचालीमा मात्र औद्योगिक राजधानीको मान्यता पाएको तर त्यसअनुरूपको पूर्वाधार र अन्य सुविधा विकासका लागि राज्यले ध्यान नदिएको व्यवसायी बताउँछन् । मुलुककै दुई ठूला भन्सार नाका वीरगन्जमा भए पनि भन्सार पूर्वाधार विकासभन्दा यस क्षेत्रको अन्य सहरको तुलनामा विकास धेरै भएको छैन ।"
'आर्थिक एजेन्डालाई प्राथमिकतामा राखौं,"नेपालको मध्य भागमा अवस्थित औद्योगिक एवम् व्यापारिक नगर हो, वीरगन्ज । यसको प्रचुर आर्थिक सम्भावनालाई राष्ट्रिय एवम् अन्तर्राष्ट्रियस्तरमा उजागर गर्नेतर्फ निजी क्षेत्र, नागरिक समाज, राजनीतिक दल, सञ्चारकर्मीलगायत हरेक वर्ग र समुदायले आआफ्नो तर्फबाट गरिरहेको प्रयास सराहनीय छ । यति बेला देशले बलियो राजनीतिक सहमतिको तीव्र अपेक्षा गरिराखेको छ । यस्तो अवस्थामा आर्थिक एजेन्डाहरू जुन रूपमा राज्यको प्राथमिकतामा पर्नुपर्थ्यो, सोअनुरूप हुन सकेको छैन । राजनीतिक, आर्थिक र सामाजिक क्रियाकलाप निर्बाध रूपमा अघि बढ्न नसकेको वर्तमान अवस्थामा मुलुकले एउटा ठोस राष्ट्रिय संकल्पको चाहना गरेको छ । तसर्थ आर्थिक उन्नयनका लागि उद्योग व्यापार तथा बैंक, वित्तीय संस्था र आम जनजीवनको साझा अपेक्षालाई सम्बोधन गर्ने गरी आर्थिक वर्ष २०७९८० को बजेट ल्याइनुपर्छ । अर्थतन्त्रको अहिलेको अवस्था हेर्दा हाम्रा लागि प्रत्येक दिन चुनौतीपूर्ण र जटिल हुने संकेत देखापरिरहेका छन् । राजनीतिक र आर्थिक संक्रमणका नाममा अझै पनि निजी क्षेत्रमाथि विभिन्न कोणबाट प्रत्यक्ष एवम् अप्रत्यक्ष रूपमा प्रहार भइरहेको छ । राज्य पक्षबाट होस् वा गैरराज्य पक्षबाट, सबैको तारो आज पनि उद्यमी, व्यापारी नै देखिएका छन् । तसर्थ यी विषमता र अन्योलको अवस्थाबाट मुक्ति पाउन राज्यसंयन्त्र र निजी क्षेत्रबीच विद्यमान अविश्वासका खाडललाई दुवै पक्षको सहकार्यबाट साँघुरो पार्दै लैजानुपर्छ । निजी क्षेत्रले पनि आफ्नो उद्योग, व्यापारव्यवसाय सञ्चालन गर्दा व्यावसायिक आचारसंहिता पालना गर्नुपर्ने र सरकारले पनि आर्थिक ऐन, कानुन, नियम, नीतिगत व्यवस्था निजी क्षेत्रमैत्री, पारदर्शी बनाउनु आवश्यक छ ।"
"बारापर्सामा उद्योग, लघुदेखि बहुराष्ट्रियसम्म","बारापर्सा क्षेत्रले औद्योगिक सहरको पहिचान बनाउँदै छ । यहाँ उद्योग नभएको ठाउँ भेटिँदैन । उत्तरदक्षिण, पूर्वपश्चिम जता हेर्दा पनि आँखा उद्योगमै ठोकिन्छ । वीरगन्ज उद्योग वाणिज्य संघका अध्यक्ष सुबोधकुमार गुप्ताका अनुसार बारापर्सामा ठूला, मझौला र साना गरी तीन हजार पाँच सय हाराहारी उद्योग छन् । हरेक १० वर्षमा ५० देखि सय उद्योग थपिइरहेका हुन्छन् । पहिले फाट्टफुट्ट उद्योग थिए । अहिले त जताबाट पनि आकाशतिर हेर्दा उद्योगको धूवाँको मुस्लो देखिन्छ, बारा आदर्शकोतावाल८ महेन्द्र आदर्श जयनगर चिउँटाहाका ८० वर्षीय योगेन्द्रलाल कर्णले भने । पूर्वशिक्षकसमेत रहेका कर्णका अनुसार करिब ६ दशकअघि वीरगन्ज चिनी उद्योग र कृषि औजार कारखाना खुलेपछि अरू उद्योग थपिँदै गएका हुन् । पछि वीरगन्जपथलैया औद्योगिक क्षेत्र र वीरगन्जकलैया सडक आसपासमा उद्योग स्थापना गर्ने लहर चल्यो । मानिस बस्ने ठाउँ उद्योगको सहर बनेको छ, कर्णले भने, सडकछेउ र गाउँको खेतीयोग्य जमिन सानाठूला उद्योगले ढाक्दै गएका छन् । पहिले जागिर खाँदा घुमेका गाउँतिर निस्किँदा उद्योगको गन्ध नाकमा आइपुग्छ ।बारापर्सा क्षेत्रमा आँटा, मैदा, तेल, चामल, बिस्कुट, वनस्पति घिउ, कपडा, औषधि, पेय पदार्थका उद्योग छन् । सिमेन्ट, डन्डी, क्रंक्रिट, सिसा, आलमुनियमलगायत उद्योग पनि खुलेका छन् । सूर्य नेपाल, डाबर नेपाल, ब्रिटेनिया, नेपाल केबल, हुलास स्टिल्स, जगदम्बा स्टिल्स, हामा आइरन, साःख स्टिल, अशोक स्टिल, शालिमार सिमेन्टलगायत ठूला उद्योग यही क्षेत्रमा छन् । कलैया आसपासमा पतञ्जली उद्योग, नारायणी प्लास्टिक उद्योग, रिलायन्स चिनी उद्योग छन् । लुब्रिकेन्ट, प्लास्टिकका उद्योग पनि थुप्रै छन् । औद्योगिक करिडोर पथलैयावीरगन्ज, कलैयावीरगन्ज र कलैयापिलुवा सडक छेउछाउमा नयाँनयाँ उद्योग खुलिरहेका छन् । वीरगन्जसिमरा सडक खण्डमा एक बंगलादेशी जुस कम्पनी स्थापना हुने क्रममा छ । वीरगन्ज उद्योग वाणिज्य संघका अध्यक्ष गुप्ता त्रिभुवन राजपथ वरिपरिको औद्योगिक क्षेत्रमा सयौं उद्योगीले आफैं बिजुली, पानी, जग्गा, भवनलगायतको व्यवस्थापन गरेर उद्योग सञ्चालन गरिरहेको बताउँछन् । दुई वर्षअघि परवानीपुरमा स्थापित ब्रिटेनिया र कलैयावीरगन्ज सडक खण्डको प्रसौनीमा चार वर्षअघि डेढ अर्ब लगानीमा स्थापित पतञ्जली उद्योगले यस क्षेत्रमा औद्योगिक आकर्षण थप बढाएको उनको भनाइ छ । यहाँका उद्योगका कारण मधेस प्रदेश, देशका अन्य भाग र भारतीय गरी झन्डै ५ लाखले रोजगारी पाएका छन्, उनले भने । बारापर्सा देशकै सबैभन्दा पुरानो औद्यागिक करिडोर भएको उल्लेख गर्दै संघका अध्यक्ष गुप्ताले यहाँका उद्योगहरूले परनिर्भरता हटाउन मद्दत पुर्याइरहेको बताए । देशको ५० प्रतिशत उत्पादन यही करिडोरबाट हुन्छ, उनले भने, औद्योगिक क्रान्तिको अवधारणाअनुसार उद्योगको विकास कसरी हुन्छ भन्नेमा हामी पनि लागेका छौं । बारापर्सा क्षेत्रका उद्योगलाई चाहिने सामग्री ओसार्ने मालवाहक ट्रक र कन्टेनर (ट्रेन) को चाप सिर्सिया सुक्खा बन्दरगाहमा देखिन्छ । संघका अध्यक्ष गुप्ताका अनुसार मुलुकको ७० प्रतिशत आयात र ५० प्रतिशत निर्यातको हिस्सा बारापर्साका उद्योगहरूकै हुने गरेको छ । उनले ६० प्रतिशत राजस्व असुली यहींकै औद्योगिक क्षेत्रबाट हुने गरेको बताए । निजगढकाठमाडौं फास्ट ट्र्याक र सिमरा विशेष आर्थिक क्षेत्रले यो औद्योगिक करिडोरको महत्त्वसँगै सम्भावना बढाएको छ, उनले भने । बारापर्साबाहेक सिरहाको मिर्चैयामा मारुती सिमेन्ट र सौर्य सिमेन्ट उद्योग स्थापना भएका छन् । मारुती सिमेन्ट उद्योगका ब्रान्ड व्यवस्थापक राजु श्रेष्ठले सिमेन्ट उत्पादनमा नेपाल आत्मनिर्भर बन्दै गएको बताए । डेढ दशकअघि स्थापना भएको मारुती सिमेन्ट उद्योगले ओपीसी सिमेन्ट मात्र उत्पादन गर्दै आएको छ । मुद्रा विदेश नजाओस् भनेर निजी क्षेत्रबाट मारुती सिमेन्ट पहिलो पटक स्थापना भएको हो, उनले भने । सौर्य सिमेन्टका ब्रान्ड व्यवस्थापक अनुज महतले उद्योग स्थापना र उत्पादनको ११ महिनामा राम्रो प्रगति भएको जानकारी दिए । सिमेन्ट उद्योगमा हामी धनी बन्दै गएका छौं, उनले भने, सिमेन्ट उद्योगले यस क्षेत्रमा आकर्षण पनि बढाउँदै लगेको छ ।आयात न्यूनीकरण, राजस्व संकलन र रोजगारीलगायत विभिन्न कोणबाट योगदान गरिरहेको भए पनि सरकारले उद्योग स्थापना र सञ्चालनमा सहयोग नगरेको उद्योगीहरूको गुनासो छ । उद्योगलाई सेवासुविधा दिने विषयमा सरकार उदासीन रहेको उनीहरूको भनाइ छ । कुन बसोबासको क्षेत्र हो, कुन उद्योगको क्षेत्र हो भनी सरकारले भूमि वर्गीकरण गर्नॅपर्छ, वीरगन्ज उद्योग वाणिज्य संघका अध्यक्ष गऽप्ताले भने, भूमाफियाको कारण उद्योग क्षेत्रको एउटै जमिन २० पटक खरिदबिक्री हुन्छ । उद्योगीले किन्ने बेला २० औं गुणा बढी मूल्य पर्छ । भूमाफियाका कारण उद्योगीलाई गाह्रो परेको छ ।सरकारले औद्यागिक प्राविधिक कलेज स्थापना गरेर यहाँका उद्योगलाई चाहिने जनशक्ति उत्पादन गर्नुपर्ने गुप्ताले बताए । नेपाली प्राविधिक नहुँदा अहिले भारतीयको भर पर्नुपरेको उनले सुनाए । आत्मनिर्भर उत्पादनमा बाहेक हाइड्रो, पर्यटन उद्योग, बहुराष्ट्रिय कम्पनीमा सरकारले लगानी गर्न जरुरी छ, गुप्ताले भने ।मधेस प्रदेशको राजनीतिक राजधानी जनकपुर भए पनि आर्थिक राजधानी वीरगन्ज हुनुपर्नेमा जोड दिँदै संघका अध्यक्ष गुप्ताले करिडोरमा लगानी बोर्डको कार्यालय स्थापना हुनुपर्नेमा जोड दिए । करदाता कार्यालय, उद्योग न्यायाधिकरणको कार्यालय पनि कोरिडोरमा आवश्यक रहेको उनले बताए । श्रमिक संगठन, अव्यवस्थित बसोबासका कारण उद्योग, श्रमिक र स्थानीय बासिन्दाबीच सधैं द्वन्द्व हुने गरेको छ । उद्योगी, किसान र भूमाफियाका विषयमा सरकारले स्पष्ट नीति नल्याए भिडन्त नै हुने जोखिम रहेको उद्योगीहरू बताउँछन् । संघका अध्यक्ष गुप्ताले श्रमिक उद्योगकै परिवारको सदस्य भएकाले श्रमिक संगठनहरू खारेज गर्नुपर्नेमा जोड दिए । एउटै उद्योगमा राजनीतिक आवरणमा थुप्रै मजदुर संगठन हुन्छन्, उनीहरूले बेलाबखत विभिन्न निहुँमा उद्योग सञ्चालन र उत्पादनमा अवरोध पुर्याइरहेका हुन्छन्, गुप्ताले भने, मजदुर संगठनको आडमा राजनीतिक नेताहरूले फाइदा लिन्छन् । अब सबै श्रमिकको व्यवस्थापनदेखि हरेक सुविधा निर्धारण गर्ने अधिकार उद्योगलाई दिनुपर्छ । मजदुर नेता आनन्द थामी भने संगठन खारेजीसम्बन्धी उद्योगीको अभिव्यक्ति संविधानविरोधी रहेको टिप्पणी गर्छन् । मजदुरले उद्योगलाई अवरोध गर्दैनन्, बरु उद्योगले नै न्यूनतम पारिश्रमिक नदिएर शोषण गरेका छन् । विदेशीलाई श्रम स्वीकृतिबिना काममा लगाएका छन्, उनले भने । जगदम्बा स्टिल्सका प्रबन्धक पवन गुप्ताले श्रमिकको राजनीतिले उद्योगमा असर गर्ने भएकाले उनीहरू उद्योगीमैत्री हुनुपर्ने बताए । कहिले तोडफोड त कहिले बन्दको मारमा उद्योग परेका छन्, उनले भने, उद्योगहरूले मुलुकको समृद्धिमा मद्दत गर्ने भएकाले त्यसको संरक्षण र संवर्द्धनमा राज्यले पनि ध्यान दिनुपर्छ । सिमरामा विशेष आर्थिक क्षेत्र (सेज) स्थापना गरिएको छ । ८ सय ३३ बिघामा फैलिएको सेजका ए, बी, सी, डी र ई ब्लकमध्ये अहिले ए ब्लक निर्माण भएको छ । ए ब्लकमा ६८ प्लट बनेका छन् । २७ प्लटमा नौ उद्योगका लागि प्रस्ताव आइसकेको सेजका सबइन्जिनियर आनन्द भट्टले बताए । उनका अनुसार ए ब्लकमा करिब साढे दुई अर्बको लगानी रहने गरी भटमासको पिना, तेल, पाम आयल, धातुका वस्तु, प्लास्टिक प्रशोधन, सिसालगायत उद्योगका लागि प्रस्ताव आएका हुन् । बाँकी ४१ प्लटका लागि सूचना जारी गरिने उनको भनाइ छ । भट्टका अनुसार उद्योगलाई पहिलो र दोस्रो वर्षमा निर्यातको सर्त छैन । तेस्रो वर्षदेखि २० प्रतिशत निर्यात गर्नुपर्नेछ । पाँचौं वर्षमा उद्योगले उत्पादनको ६० प्रतिशत निर्यात गर्नुपर्ने सर्त छ । जमिनको शुल्क प्रतिवर्गमिटर १० रुपैयाँ कायम गरिएको छ । सेजमा उद्योग राख्दा दुई वर्षसम्म निर्यात र भन्सार शुल्क तिर्नु नपर्ने सुविधा छ । जग्गा भाडा घटाएसँगै उद्योगलाई चाहिने आन्तरिक सडक, पानी, विद्युत्, सुरक्षा, तौलपुल, बैंक, भन्सार, बिमा, प्रशासनिक भवनलगायत भौतिक पूर्वाधार बनेपछि उद्योग स्थापनाका लागि प्रस्ताव आउन थालेको छ, भट्टले भने । तर सरकारले सेजका लागि बनाएको नीतिनियम व्यावहारिक र उद्योगमैत्री नभएको वीरगन्ज उद्योग वाणिज्य संघका अध्यक्ष गुप्ता बताउँछन् । अव्यावहारिक सर्तका कारण उद्योगीमा उत्साह बढ्न नसकेको उनको भनाइ छ । निर्यात गरिने सर्त, जग्गा उपलब्धताको शुल्क, निःशुल्क उद्योग राख्ने समयावधिजस्ता सर्तका कारण उद्योगीहरूले प्रस्ताव गर्न हिच्किचाइरहेका छन्, उनले भने । निर्यातका हकमा दुई वर्षलाई ५ देखि १० वर्षसम्मको अवधि, निर्यातको मापदण्ड ६० प्रतिशतलाई २५ प्रतिशत, जग्गाको शुल्क १० रुपैयाँ प्रतिवर्गमिटरलाई ५ रुपैयाँ कायम गर्नुपर्ने अध्यक्ष गुप्ताको भनाइ छ । सरकारले उद्योग र वाणिज्यमैत्री अर्थतन्त्रसम्बन्धी कानुन पनि ल्याउनुपर्छ, उनले भने ।"
देशकै अन्न भण्डार,"मनग्गे नगदे बाली मधेस प्रदेशको मध्य भागमा पर्ने सर्लाही नगदे बालीमा अगाडि छ । उखु र गोलभेंडा यहाँ मनग्गे उत्पादन हुन्छ । उखु, गोलभेंडासहित पछिल्लो समय उन्नत जातको मकै पनि किसानको रोजाइमा छ । तरकारीसहित धान र गहुँ पनि यहाँ उत्तिकै उत्पादन हुने गर्छ । पछिल्लो समय भने नगदे बाली उखु किसानलाई ग्रहण लागेको छ । मूल्य र भुक्तानी समस्याले यो खेती दिन प्रतिदिन घट्दै गएको छ । वीरगन्ज चिनी कारखानामा बिक्री गर्न सर्लाहीका उत्तरी क्षेत्रका एकदुई किसानले २०३२ सालतिर सुरु गरेको उखु अहिले २० हजार हेक्टरमा फैलिएको छ । उखु खेती गर्दै आएका किसानका लागि २०४० सालमा हरिवनमा इन्दुशंकर चिनी उद्योग स्थापना भएपछि खेती बढेको हो । उखुको विस्तारले नै मुलुकमै सबैभन्दा बढी उखु खेती हुने जिल्लाका रूपमा सर्लाहीले पहिचान बनाएको छ । इन्दुशंकर चिनी उद्योग स्थापना भएपछि जिल्लामा उखु खेती बढेको उखु उत्पादक महासंघका अध्यक्ष कपिलमुनि मैनाली बताउँछन् । हाल जिल्लामा इन्दुशंकरसहित धनकौलमा अन्नपूर्ण चिनी उद्योग र बगदहमा महालक्ष्मी चिनी उद्योग गरी तीन चिनी उद्योग सञ्चालनमा छन् । धान र गहुँमा मात्र केन्द्रित रहेका किसानले नगदे बालीका रूपमा उखु खेती गर्न थालेपछि उनीहरूमा परिवर्तन देखापर्न थाल्यो । रातदिन खेतमा अल्झिएका किसान उखु खेती गरेपछि केही फुर्सदिला पनि भए । फुर्सदिला किसानले राजनीतिमा समेत फड्को मार्न थाले । उखु किसानको छवि बनाएका सर्लाहीका दुई प्रदेश सांसद, दुई पालिका प्रमुख नै छन् । सर्लाहीको उत्तरी क्षेत्रमा सिँचाइ असुविधा भए पनि उखुले किसानको जीवन नै फेरिएको प्रदेश सांसदसमेत रहेका अगुवा किसान डिल्ली उप्रेती बताउँछन् । आर्थिक प्रगतिका साथै फुर्सदसमेत भएकाले राजनीतिमा पकड जमाउन सफल भएको उनको भनाइ छ । उखु किसानको प्रगतिपछि उत्तरी क्षेत्र शिक्षाको हब बन्न थाल्यो । छोराछोरीलाई डाक्टर, इन्जिनियर बनाउने सपना किसानको पूरा हुन थाल्यो । उखु खेतीबाटै किसानले प्रत्येक वर्ष ४ अर्ब रुपैयाँभन्दा बढी रकम पाइरहेका छन् । उखु खेती बढ्दा यो रकम भने ७ अर्ब रुपैयाँभन्दा बढी हुने गरेको किसान बताउँछन् । उखु खेतीमा किसानको आकर्षण बढ्दै गएपछि २०६८ सालमा सर्लाहीको धनकौलमा अन्नपूर्ण चिनी उद्योग स्थापना भयो । दशकअघि स्थापित यो उद्योग भुक्तानी विवादका कारण सञ्चालनको पाँच वर्षमै बन्द हुन पुग्यो । भुक्तानीमा झमेला र कमजोर प्रशासनका कारण मिल बन्द भएको थियो । मिल नै बन्द भएपछि वर्षौंअघि बेचेको उखुको भुक्तानीका लागि किसान छटपटाउन थाले । उनीहरूलाई आन्दोलन गर्नुपर्ने बाध्यता आइलाग्यो । भुक्तानी नदिएको भन्दै किसानले उजुरी दिएपछि तत्कालीन मिल सञ्चालक राकेश अग्रवाल प्रहरी हिरासतमा पनि परे । पछि उनले किसानको भुक्तानी चुक्ता गर्दै उद्योग नै बेचिसके । झन्डै चार वर्ष बन्द रहेको उक्त उद्योग आगामी वर्षदेखि नियमित सञ्चालनको तयारीमा छ । उखुको सहज भुक्तानी, राज्यबाट तत्कालै अनुदान र मूल्य तय गर्न बर्सेनि आन्दोलन गर्नुपर्ने बाध्यता अन्त्य भए जिल्ला नै उखुमय बन्ने महासंघका अध्यक्ष मैनालीको दाबी छ । सरकारबाट सहज रूपमा मलको आपूर्ति, खेतीमा अत्याधुनिक प्रणाली र उन्नत जातको बीउको उपलब्धताले उखुको उत्पादन अनुपात अहिलेकै क्षेत्रफलमा पनि दोब्बर बढाउन सकिने उनको भनाइ छ । किसानलाई मलखाद, बीउबिजनमा अनुदान परको कुरा, समयमा मल उपलब्ध हुँदैन, कालोबजारी गरेर खेतबारीमा मल हाल्नुपर्छ, त्यसमा पनि भुक्तानीको समस्या थपिन्छ, उनले भने । गोलभेंडा उत्पादनमा पनि सर्लाही चर्चित छ । सर्लाहीमा उत्पादित गोलभेंडा राजधानी काठमाडौंसहित पोखरा, नेपालगन्ज, बुटबल, नारायणगढ, इटहरीलगायत स्थानमा निर्यात हुने गरेको छ । हरेक वर्ष मंसिरदेखि फागुन अन्तिमसम्म लालबन्दी र नवलपुरस्थित कृषि उपज बजारबाट प्रतिदिन १५० टनसम्म गोलभेंडा निकासी हुने गरेको बजार व्यवस्थापकहरू बताउँछन् । मल र कीटनाशक औषधि सहज रूपमा उपलब्ध भए अझै उत्पादन बढ्ने अत्रौलीका किसान शीतल महतोले बताए । बर्सेनि ४० करोड रुपैयाँ हाराहारीमा गोलभेंडाको कारोबार हुने सर्लाहीमा उत्पादनका बेला यहाँ लाग्ने हुस्सु र वर्षाले बोटलाई क्षति पुर्याउने गरेको छ । उत्पादनका बेला भारतीय गोलभेंडा आयातका कारण पनि किसानले घाटा बेहोर्नुपरेको छ । भुक्तानीको झन्झटले उखु खेती घटाउँदै लगेका किसानले वर्षमा तीन बाली लगाउन थालेका छन् । तेस्रो बालीका रूपमा किसानले उन्नत जातको मकै रोजेका छन् । धान, हिउँदे बाली भित्र्याएका किसानले खेत खाली बसेको मौकामा मकै लगाउन थालेका हुन् । तेस्रो बालीका रूपमा रहेको मकैमा मुनाफा राम्रो हुने गरेकाले किसानको आकर्षण यसतर्फ बढेको हरिपुर नगरपालिका३ फरहदवाका किसान गोनौर रामले जानकारी दिए । सर्लाहीमा १२ हजार हेक्टरमा मकै खेती हुने गरेको कृषि ज्ञान केन्द्र मलंगवाले बताएको छ । ७२ हजार टन उत्पादन हुने मकैबाट किसानले बर्सेनि १ अर्ब ४४ करोड रुपैयाँ बुझ्ने गरेका छन् ।"
होटल खोल्ने होड,"होटल हब बर्दिबासपूर्वपश्चिम राजमार्ग र बीपी राजमार्गको मिलनबिन्दु हो महोत्तरीको बर्दिबास । दुवै चल्तीका राजमार्ग हुन् । त्यही कारण बर्दिबासमा करोडौं लगानीमा होटल खुलेका छन् । यहाँ ३ तारेसम्मका होटल छन् । सबैले चिनेको, सुनेको होटल गौतम पूर्वपश्चिम राजमार्ग छेवैमा छ । पहिले छाप्रे होटल हुँदै गौतम होटल भनेर चिनिएको यो होटल अहिले सुविधासम्पन्न छ । बर्दिबास आउने प्रायः सबैजसोको बास बस्न र आराम गर्न पहिलो रोजाइ बन्ने गरेको छ । होटल गौतमले धनुषाको मिथिला नगरपालिकामा अर्को चारतारे होटल थप्दै छ । ५० करोड रुपैयाँ लगानीमा उक्त होटल बनाउन थालेको होटल सञ्चालक हीरा गौतमले जानकारी दिए । बर्दिबास४ स्थित माईस्थानमा पूर्वपश्चिम राजमार्गनजिकै ४० करोड लागतमा २ वर्षअघि तीनतारे नाब्या होटल खुलेको छ ।बर्दिबासको मुख्य बजारमै रहेको होटल विनायक प्रालिका सुविधासम्पन्न होटल र ब्याङ्क्वेट छन् । होटलमा लिफ्ट, भीआईपी कक्ष र सुइट रुमको व्यवस्था गरिएको छ । होटल विनायक पनि ४० करोड हाराहारीकै लगानीमा खुलेको हो । समयअनुसार संरचना र सेवासुविधा परिमार्जन गर्दै लगेका छौं, होटल सञ्चालक विष्णु खड्काले भने । बर्दिबासको होटल गुञ्ज पनि ४० करोड हाराहारीकै लगानीमा खुलेको हो । कोरोना कालका बेला होटल सञ्चालनमा आएको भए पनि सेवा र सुविधाका कारण व्यवसाय फस्टाउँदै गएको छ, होटल सञ्चालक गोपाल कार्कीले भने । मिथिलाको मौलिकता झल्काउँदै बर्दिबासमै खोलिएको होटल पावन मिथिला पनि आगन्तुकको रोजाइमा पर्ने गरेको छ । कोरोनाकालमा होटल व्यवसाय सुस्ताएको थियो । तर महामारी मत्थर भएपछि नयाँ होटल निर्माणले फेरि गति लिएको छ । बर्दिबासका सन्तोष श्रेष्ठले २० करोड लागतमा पूर्वपश्चिम राजमार्गमै सुविधासम्पन्न श्रेष्ठ होटल सञ्चालनको तयारी गरेका छन् । त्यस्तै १६ करोड लगानीमा होटल रोयल सेन पनि बर्दिबासमै खुल्ने तयारीमा छ । बर्दिबासमा ५ करोडदेखि १५ करोड रुपैयाँसम्म लगानी भएका होटल धेरै छन् । बर्दिबास३ स्थित गौरीडाँडामा बीपी राजमार्गछेउमा पनि प्रशस्त होटल खुलेका छन् । कोरोनाकालमै खुलेको बर्दिबास रिसोर्ट पनि ग्राहकहरूको रोजाइमा पर्ने गरेको छ । होटल पर्यटन व्यवसायी महासंघ महोत्तरीका अनुसार जिल्लाभरि ८ सय होटल छन् । आवास सुविधासहितका ७० वटा सुविधासम्पन्न होटलमध्ये बर्दिबास बजार आसपास मात्रै ४५ वटा छन्, महासंघ महोत्तरीका अध्यक्ष रेवन्त कार्कीले भने । बर्दिबास उद्योग वाणिज्य संघका अध्यक्ष प्रह्लाद क्षत्रीले बर्दिबासमा अहिले सबैभन्दा बढी व्यवसायका रूपमा होटल नै दर्ता हुने गरेको बताए । उनका अनुसार संघमा बर्दिबास नगरपालिकाभित्रका ११ सय साना तथा ठूला होटल दर्ता छन् । खासगरी बीपी राजमार्ग सञ्चालनमा आएपछि बर्दिबास होटल खोल्ने क्रम बढेको हो । बीपी राजमार्ग र पूर्वपश्चिम राजमार्ग भएर आउजाउ गर्ने यात्रुले बर्दिबासलाई विश्रामस्थल बनाउँछन् । कतिपय भने काठमाडौंबाट सुस्ताउन बर्दिबास आइपुग्छन् । बर्दिबासमा सुविधासम्पन्न होटल थपिँदै जानु बर्दिबासको समृद्धि र विकासको सूचक रहेको नगरपालिकाका प्रमुख विदुर कार्कीले बताए । आन्तरिक तथा बाय पर्यटकका लागि बर्दिबासको चिनारी होटल बन्दै गएको छ, उनले भने ।"
परिकारमा पहिचान,"पगपग पोखर, माछमखान५२ कुट्टी (मन्दिर) र ७२ कुण्ड (तलाउ) को सहर जनकपुर माछाका लागि पनि चर्चित छ । जनकपुर आउने मांसाहारी पर्यटक माछा नखाई फर्कंदैनन् । तारेको माछाको टुक्रा मुरहीसँग खाँदाको स्वाद जिब्रोले हतपती भुल्दैन । जसरी माछा थरीथरीका हुन्छन्, माछाका परिकार पनि यहाँ अनेक थरीकै पाइन्छन् । जनकपुर आउने श्रद्धालु मन्दिर दर्शन र पूजाआजा नसकेसम्म प्रायः निराहार बस्छन् । पूजाआजापछि उनीहरूको ध्यान माछाको परिकारमा सोझिन्छ । माछाको मात्रै विशेष परिकार खुवाउने होटल खोज्दै हिँड्छन् । माछाको स्वादिलो परिकार पाइने केही निश्चित ठाउँ छन्, जहाँ पालो पर्खिनुपर्छ । एयरपोर्ट एरियामा रहेको ललनको माछा पसलमा साँझ अबेर पुगियो भने रित्तै फर्किनुपर्छ । त्यहाँ माछाको पेटी (बीचको भाग) ग्राहकको पहिलो रोजाइमा पर्छ । आधा केजीभन्दा बढीको पेटी एउटा खाँदा पेट अघाउँछ तर मन अघाउँदैन । राम मन्दिरपछाडि रहेको आनन्द घरेलु माछा पसलमा पारखीहरूको भीड लाग्छ । माछाभात खानेहरू नवरंग होटलमा पुग्छन् । पिराडी चोकमा माछालाइन छ, जहाँ माछाको परिकार तौलेर बिक्री गरिन्छ ।पहिले जनकपुरको माछा काठमाडौंवासीको पहिलो रोजाइमा थियो । काठमाडौंमा पसलकै नाम जनकपुरको माछा राख्ने चलनसमेत थियो । व्यवसायीका अनुसार त्यतिबेला भारतबाट ल्याइएको माछा पनि जनकपुरको भन्दै बेच्ने गरिन्थ्यो । मिथिला संस्कृतिमा माछा शुभ र मायाको प्रतीक हो । घरबाट लामो यात्रामा निस्किनुपर्दा माछा खाए शुभ हुने विश्वास छ । यात्रामा माछा देख्दा पनि शुभ हुने विश्वास गरिन्छ । मिथिलामा अतिथिलाई स्वागत गर्न प्रवेशद्वारमा नै माछाको चित्र बनाउने परम्परा छ । सडकपेटीमा समेत माछाको चित्र बनाउने चलन रहेको मिथिला चित्रकार मनीषा साहले बताइन् । माछा भगवान् विष्णुको पहिलो अवतार हो । त्यसैले मिथिलामा महिलाले श्रीमान्को लामो आयुका लागि पनि माछा खाने परम्परा छ, उनले भनिन् । मिथिलाको वर्णन गर्दै लोकप्रिय कवि सोमदेवले लेखेका छन्, पगपग पोखर, माछ, मखान, सरस मधुर मुस्की मुखपान । (पाइलैपिच्छे पोखरी, माछा, मखान भेटिने मिथिलामा मुस्कुराउँदै पानले स्वागत गरिन्छ ।)माछाका पारखीहरू यहाँ आयोजना हुने सभासम्मेलनमा सहभागी हुँदा पहिले ताजा माछाकै खोजीमा लाग्छन् । घर फर्कंदा कोसेलीका रूपमा माछा बोक्ने चलन पनि छ । यहाँको संस्कृति, सभ्यता र रहनसहन बुझ्न बाहिरबाट आउनेलाई स्थानीयले माछा खुवाएर स्वागत गर्ने परम्परा छ । मांसाहारी परिवारमा शुभकार्य र भोजभतेरमा माछाको परिकार अनिवार्य हुन्छ । विश्लेषक मनीष झाका अनुसार जनकपुरमा पोखरीको ताजा माछा उपलब्ध हुने र पकाउने शैलीका कारण पनि आगन्तुकहरू लोभिने गरेको बताउँछन् । बिहान पोखरीबाट निकालेको ताजा माछा तावामा बनाउँदा मिठो हुन्छ । बासी माछा तेल र मसलामा पकाएर खाने गरेकाहरू यहाँको माछाको स्वादले पल्किन्छन्, उनले भने, पोखरीको ताजा माछा स्वास्थ्यका दृष्टिले पनि राम्रो हुन्छ । उनका अनुसार मासु खान नमिल्ने कोलेस्टोललगायत समस्या भएकाहरूले माछा खाने गरेका छन् । जनकपुरको कतिपय पोखरीमा धार्मिक आस्थाका कारण माछा मारिँदैन । पहिले सार्वजनिक पोखरीमा रैथाने माछा मात्रै पाइन्थ्यो । माछाका उपभोक्ता बढ्दै गएपछि व्यावसायिक रूपमा माछा उत्पादन गर्ने क्रम बढेको प्रधानमन्त्री कृषि आधुनिकीकरण परियोजना कार्यान्वयन इकाइ धनुषाका प्रमुख युगलकिशोर तिवारी बताउँछन् । उनका अनुसार खरिद गर्न व्यापारी पोखरीमै पुग्ने गरेकाले माछापालनमा लागेकाहरू उत्साहित छन् । परियोजनाले मधेस प्रदेशमा माछा सुपर जोन सञ्चालन गरेर व्यावसायिक माछा पालनमा सहयोग गर्दै आएको छ । तिवारीका अनुसार बर्दिबासकाठमाडौं बीपी राजमार्गको हरेक होटलमा जनकपुरको माछा बिक्री हुने गर्छ । यहाँका माछा काठमाडौंसम्मै पुग्छ, उनले भने ।जनकपुरको माछा अनौपचारिक माध्यमबाट भारतसमेत पुग्ने गरेको छ । नेपाली माछाको स्वाद उत्कृष्ट हुने भन्दै सीमा क्षेत्रका भारतीयले किनेर लैजाने गरेका छन् । भारतीय माछा नेपाल आयात गर्न सरकारले प्रतिबन्ध लगाएको छ । जनकपुरमा रोह, भ्याकुर, बिगहेड, कमनकार्प र नैनी प्रजातिका माछाको माग बढी भएकाले तिनै जातको माछा बढी उत्पादन हुन्छ । जनकपुरको बसहियाबजार, सीताचोक (रेल्वे स्टेसन), पिडारी चोकलगायत पसलबाट दिनमा करिब ७ क्विन्टल माछा खुद्रा बिक्री हुने गरेको छ । यहाँ ५० भन्दा बढी होटलमा दिनमा २०२५ किलोका दरले १० क्विन्टल हराहारी माछा खपत हुने गरेको व्यवसायीहरूको अनुमान छ । जनकपुरमा माछा खपतको आधिकारिक तथ्यांक भने कतै उपलब्ध छैन ।"
असली पेडा र पान,"खाइ के पानमिथिलामा एउटा भनाइ छ स्वर्गमा पान पाइँदैन । मिथिलाञ्चलमा घरमा पाहुना आउँदा पानी र चियापछि पान पस्किने चलन छ । शुभको सूचक मानिने पान सोखले वा अम्मलका रूपमा खाने थुप्रै छन् । त्यही कारण चोकचोकमा पान पसल खुलेका छन् र तिनले राम्रै कमाइ पनि गरिरहेका छन् । बर्सेनि लाखौं रुपैयाँ बराबरको पान खपत हुने गरेको छ । बंगला पता, काली बंगला पता, मीठा पता र मगही पता अहिले स्थानीय बजारमा पाइने पान हुन् । पातमा चुना र कत्था लगाएपछि विभिन्न मसला हालेर पान तयार गरिन्छ । व्यवसायीका अनुसार बंगला पता, काली बंगला र मीठा पता पान बढी बिक्री हुन्छ । कहींकहीं मगही पता पानका सौखिन पनि छन् । सौखिनहरूले घरमै पनि पान बनाएर खाने गर्छन् । राजविराजका पानको पातका थोक विक्रेता रोहित दासका अनुसार पानको खपत विगतजस्तो राम्रो छैन । पछिल्ला दिनमा पानको बिक्री झन्डै ६० प्रतिशत घटेको छ, उनले भने, विभिन्न खाले गुट्खाका कारण पानको व्यापारमा कमी आएको हो । पानको पात भारतबाट भित्र्याइन्छ । धेरै पसलेले दासबाटै पानको पात किन्छन् । केहीले आफैं भारत गएर पान ल्याउँछन् । थोक विक्रेता दासका अनुसार सप्तरीमा मात्र अहिले साताको २५ हजार पता पान खपत हुन्छ । यस हिसाबले जिल्लामा एक वर्षमा १३ लाख ३ हजार ५ सय ७१ पता पानको खपत हुन्छ । बंगला पान १ हजार पताको अहिले २५ सय रुपैयाँ पर्छ । मीठा पता र मगही पता अझै महँगा छन् । सप्तरी सदरमुकाम राजविराजमा मात्र २ सय वटासम्म पान पसल रहेको गणेश पान पसलका सञ्चालक कुशेश्वर गुप्ताले बताए । राजविराजबाहेक जिल्लाका प्रमुख बजार र ग्रामीण नुकडमा पनि पान पसल छ्यापछ्याप्ती छन् । जिल्लाभरिमा पान पसल करिब एक हजार वटा रहेको व्यवसायीको अनुमान छ । राजविराजस्थित चौरसिया पान भण्डारका सञ्चालक मनोज चौरसियाका अनुसार मीठा पतामा १ सय ६० नम्बरको पति हालेर बनाइने पान अहिले स्थानीयस्तरमा सबभन्दा महँगोमा बिक्री हुन्छ । उक्त पान खानेको संख्या भने न्यून छ । बढी संख्यामा २० देखि ३० रुपैयाँसम्मका पानका ग्राहक रहेको चौरसियाले जानकारी दिए । पान पसल एकाबिहानै खुल्छन् । दिनभर खुला रहने भए पनि पान पसलमा बिहान, दिउँसो र साँझपख भीड लाग्छ । बजारचोकमा कोही आफन्त भेटिए पान खाऔं भनेर आग्रह गर्ने संस्कार छ । दिनमा ३ देखि १० खिल्लीसम्म पान खानेको संख्या कम छैन । मिथिला संस्कृतिका जानकार प्रवीणनारायण चौधरीका अनुसार पानलाई वैदिक युगदेखि नै शुभ मानिन्छ । वैदिक कर्मकाण्डमा पानको पातलाई ताम्बुल भनिएको छ । पानको प्रयोगबिना कुनै पनि पूजापाठ अधुरो रहने मानिन्छ, चौधरीले भने, मिथिला लोक व्यवहारको आख्यान याज्ञवल्क्य संहितामा उल्लेख भएअनुसार मिथिलाञ्चलको हरेक पूजापाठ र अतिथि सत्कारमा पानसुपारीको महत्त्व अत्यधिक छ । पानलाई मुखको शोभाका रूपमा लिने गरिए पनि पछिल्लो समय बढ्दो तम्बाकु (खैनी) लगायतको प्रयोगका कारण स्वास्थ्यका लागि प्रतिकूल बन्दै गएको चौधरीले बताए । अहिले पानको सच्चापन हराएको छ, उनले भने । चौधरीका अनुसार पहिले बरई जातिका मानिसले मिथिलाञ्चलमा पानको खेती गर्थे । मिथिलाका पान, मखान र माछा लोकप्रिय थिए । कृषिमा राज्यको असहयोगका कारण यहाँ पान खेती नहुँदा भारतीय पानको भरमा यहाँको बजार चलेको छ, उनले भने ।"
स्वादिलो सेकुवा,"सोनालाल साह र पिन्टु साह दाजुभाइ हुन् । कलैयाको भरत चोकमा उनीहरूको सोनु सेकुवा पसल छ । उनीहरू बिहान ७ देखि राति ९ बजेसम्म पसलमै हुन्छन् । यसबीचमा उनीहरूलाई खसीको मासु काट्ने, फ्रिजिङ गर्ने, मसला मिसाउने, झिरमा गुथ्ने र आगोमा पोलेर ग्राहकलाई दिने काममै व्यस्त हुन्छन् । २० वर्षदेखि यसरी नै पसल चलाइरहेका सोनालाल भन्छन्, सेकुवा बेचेरै गाँस, बास र कपास जुटाएका छौं, सवारीसाधन पनि चढेका छौं ।सोनु सेकुवा पसलमा दिनमा करिब २५ किलो मासुको सेकुवा बिक्री हुन्छ । यहाँको सेकुवाको स्वाद चाखेकाहरूले सोनालाल र पिन्टुलाई इटहरी, जनकपुर, काठमाडौं र पोखरामा पनि विस्तार गर्न सुझाउने गर्छन् । कतिपयले त साझेदारीको प्रस्ताव पनि राख्छन् । तर बाहिर जाने आँट नगरेको पिन्टुले बताए । आफ्नो ठाउँमा जस्तो बाहिर सजिलो हुँदैन होला, उनले भने । भरत चोक सेकुवा पारखीहरूको जंक्सन हो । चोकमै सेकुवाको हरहरी बास्ना आइरहेको हुन्छ । यहाँ दिउँसो र बेलुकी सेकुवा खान आउनेहरूको भीड हुन्छ । कलैयामा चल्तीका सेकुवा पसल करिब १ दर्जन छन् । सेकुवा खानका लागि कुनै सिजन छैन, जाडो, गर्मी, वर्षात् या जुनसुकै समयमा सेकुवाका सौखिनहरू भरत चोकमा थुप्रिइरहेका हुन्छन् । काठमाडौं बस्दै आएकी कृष्णा श्रेष्ठ माइत कलैया आएका बेला झिरको सेकुवाको स्वाद नलिई नफर्कने गरेको बताउँछिन् । काठमाडौंमा रहेका बेला पनि यहाँको रसिलो सेकुवा सम्झिरहेकी हुन्छु, उनले भनिन् । बारा जिल्लाकै गल्लीगल्लीमा सेकुवा व्यवसाय फस्टाएको छ । तर मुख्य रोजाइ कलैया नै बन्ने गरेको छ । सेकुवा प्रायः प्रतिझिर ५० रुपैयाँ पर्छ । एक जनाले ४० झिरसम्म सेकुवा खान्छन् । कतिपयले प्याकिङ गरेर कोसेलीका रूपमा पनि लान्छन् । मासु, कोइला र घर भाडाको दर बढेसँगै सेकुवाको भाउ पनि वृद्धि हुँदै गएको छ । तर, सेकुवा पसलमा ग्राहकको संख्या घटेको देखिँदैन । किन यति लोकप्रिय छ त कलैयाको सेकुवा ? रसिलो सेकुवा बनाउन कला चाहिन्छ, सोनालालले भने, यस्तो कला सबैसँग हुँदैन । सोनालालका अनुसार मरीच, नुन र मसलाको मात्रा तथा खसीको आकारले पनि स्वादमा फरक पार्छ । उनले १० देखि १२ केजीसम्मको खसी सेकुवा बनाउन उपयुक्त हुने बताए । बोसोले कति मात्रामा मासु गुथ्ने भन्ने पनि जान्नुपर्छ । बोसोले सेकुवालाई रसिलो बनाउँछ, उनले भने, कोइलाको कति तापमा कसरी सेकुवा पोल्ने हो, त्यो पनि जान्नुपर्छ ।साधारणतया खसीको मासुमा आवश्यकताअनुसार आयोडिनयुक्त नुन मिसाइन्छ । त्यसपछि मासुलाई पाँचसात ग्रामको टुक्रा पारिन्छ । थोरै बोसोसँगै छसात टुक्रा मासु फलामको झिरमा गुथिन्छ । मासुलाई कोइलाको आगोमा एकैचोटि १५२० झिर राखेर पंखाबाट हल्का हावा दिइन्छ । त्यस क्रममा झिरलाई विस्तारै निरन्तर नचाउँदै पोल्ने गरिन्छ । मासु हल्का रातो भएपछि खान तयार भएको बुझ्नुपर्छ ।सेकुवा पोल्दापोल्दै त्यसको बास्नाले ग्राहकको मुख रसाइसकेको हुन्छ । सेकुवा पोलेर ठिक्क भएपछि प्लेटमा सलाद, हरियो खुर्सानी र भुजासँगै राखेर ग्राहकको टेबलमा पुर्याइन्छ । कतिपयले पेय पदार्थका साथमा पनि सेकुवा खान्छन् । गाउँघरमा स्थानीय भट्टीबाट सेकुवा तयार गरेर खाने पुरानै चलन हो । कलैया४ का सुकदेव साह (हाल दिवंगत) ले भने चार दशकअघि यसलाई व्यावसायिक रूप दिए । सुकदेवले आफ्नै नाममा सेकुवा पसल खोलेका थिए । उनले बनाएको स्वादिलो सेकुवा चाख्नेहरू पारखी बन्दै गए । अरूले पनि सिको गर्दै सेकुवा पसल खोल्न थाले अनि सेकुवा व्यवसाय फैलँदै गयो । सुकदेवका नाति धीरजका अनुसार घरको आर्थिक अवस्था कमजोर भएर परिवार धान्न मुस्किल भएपछि सुकदेवले सेकुवालाई व्यवसायको रूप दिएका थिए । पछि सेकुवाका लागि सुकदेव ब्रान्ड नै बन्यो । अहिले उनका छोरा, ज्वाइँ र सालोले सुकदेव ब्रान्डको सेकुवा पसल चलाइरहेका छन् ।"
"उद्यममा महिला, अर्थतन्त्रमा उथलपुथल","परिवार, समुदाय र मुलुकको परिवर्तनमा योगदान गरेका महिलालाई अलग राखेर मुलुकको सार्थक विकास सम्भव छैन । खासगरी अर्थतन्त्रमा महिलाको सहभागिताले अर्थपूर्ण महत्त्व छ । अर्थतन्त्रका महत्त्वपूर्ण आधार कृषि, उद्योग व्यवसाय, पर्यटन, पेसागत र वैदेशिक रोजगार जस्ता क्षेत्रमा महिलाको सहभागिता बढिरहेको छ, जुन सकारात्मक छ । महिलाको उल्लेखनीय सहभागिता रहेको कृषिको कुल गार्हस्थ्य उत्पादनमा २८९ प्रतिशत योगदान छ । पर्यटनतर्फ खासगरी होमस्टेमा खानपान, बसाइलगायतको व्यवस्थापन महिलाले नै नेतृत्व गरिरहेका छन् । वैदेशिक रोजगारीमा महिलाको संख्या वृद्धि हुनु भनेको मुलुकको अर्थतन्त्रको मेरुदण्ड मानिएको विप्रेषण (रेमिट्यान्स) मा महिलाको योगदान बढ्नु हो । रोजगारीका लागि महिला विदेश जाने क्रमले सामाजिक, सांस्कृतिक परिवर्तन पनि ल्याएको छ । हुन त वैदेशिक रोजगारीमा जाने महिलाको सुरक्षाको सवाल पनि टड्कारो छ । यसलाई समाधान गर्ने दायित्व राज्यको हो । उद्यमव्यवसायले आफूलाई आत्मनिर्भर मात्र बनाउँदैन, मुलुककै अर्थतन्त्रलाई समेत टेवा दिन सक्छ भन्ने सोच धेरै महिलामा पाइन थालेको छ । केही साताअघि वीरगन्जमा महिला उद्यमीहरूको सम्मेलन भएको थियो । त्यहाँ उपस्थित महिला उद्यमीको संख्या र उनीहरूको अग्रसरता देख्दा लाग्यो, मुलुकको अर्थतन्त्रको मुहार चाँडै फेरिनेछ । उद्यमव्यवसायमा जागरुक महिलालाई परिवार, समाज र सरकारका तर्फबाट निरन्तर प्रोत्साहन भने हुनुपर्छ । महिलाको संख्या कुल जनसंख्याको आधाभन्दा बढी छ । यो संख्या आफैंमा शक्ति हो । यसको जति बढी हिस्सालाई उद्यम, व्यवसायमा संलग्न गराउन सकियो, अर्थतन्त्र उति सबल बन्न सक्छ । खासगरी महिलाका लागि क्षमता अभिवृद्धि महत्त्वपूर्ण छ । विश्व बैंकको हालै सार्वजनिक अध्ययन प्रतिवेदनअनुसार नेपाल लैंगिक समानताका दृष्टिले दक्षिण एसियाली मुलुकमा सबैभन्दा उत्कृष्ट स्थान (१०० मा ८०६ अंक) मा छ । तर यो पर्याप्त छैन । राज्यले महिलालाई शिक्षा र उद्यमशीलतामा प्रेरित गर्न सके लैंगिक समानताको सूचकमा नेपालले अझै फड्को मार्न सक्छ । कोभिड१९ महामारीले आयआर्जनमा प्रभाव पारेका बेला धेरै महिलाले अनलाइनमार्फत घरमै बसीबसी व्यापार गरे । अहिले त्यसैलाई निरन्तरता दिनेहरू थुप्रै छन् । नेपाल राष्ट्र बैंकअनुसार कोभिड१९ महामारी सुरु भएयता ८० हजार ६१ जना महिलाले साना तथा मझौला उद्योग सञ्चालन तथा व्यापारका नाममा ७३८५ अर्ब रुपैयाँ कर्जा लिएका छन् । यसले प्रतिकूल परिस्थितिमा पनि महिलाले आफ्नो उद्यमलाई अगाडि बढाउने आँट गरेको देखाउँछ । तर यसमा सहुलियतमा कर्जा निकाल्नका लागि महिलालाई अघि सारेर पुरुषले उद्योग सञ्चालन गर्नेको हिस्सा पनि रहेको आशंका गरिएको छ । गाउँसहरमा ससाना उद्योग सञ्चालन गर्ने महिलाको संख्या बढ्दै गएको छ । सहकारी संस्था तथा बैंकहरूबाट कर्जा लिएर कोहीले माछा पालेका छन्, कोही कुखुरा पालन, पशुपालन, मौरी पालनमा संलग्न भएका छन् । खुद्रा व्यापारमा पनि महिला बढेका छन् । बुटिक र ब्युटिपार्लर त महिलाकै कब्जामा छ । विभिन्न पेसा र व्यवसायमा महिलाको उपस्थिति बढ्दै जानु परिवार र समाजको संकुचित सोचमा परिवर्तन आउँदै गरेको संकेत पनि हो । अर्थात् परिवार र समाजको चौघेराबाट बाहिर निस्कन महिलालाई सहज बन्दै गएको छ । पिछडिएका कतिपय समुदायमा भने अझै पनि समस्या छ । त्यस्ता समुदायका महिला परिवारको पुरातन सोचका कारण व्यवसायमा संलग्न हुन सकेका छैनन् । त्यस्ता परिवारमा जनचेतना जरुरी छ । उद्योग व्यवसायमा एक महिलाको सहभागिता वा सफलता अर्को महिलाका लागि प्रेरणाको स्रोत बन्न सक्छ । वीरगन्जकी यशोदा गजुरेल यशोदा ब्याग तथा रेडिमेड उद्योग की सञ्चालक हुन् । उनी समय, लगानी र आत्मबलको उचित तालमेल गर्न सके उद्यममा सफल भइने बताउँछिन् । जनकपुरकी ब्युटिपार्लर सञ्चालक रिंकु साह एकल महिला हुन् । आत्मविश्वास र मिहिनेतकै कारण आफूले व्यवसाय गरेर नाम र दाम कमाएको उनको भनाइ छ । ब्युटिपार्लर व्यवसायमा संलग्न कतिपय मधेसी महिला भने नकारात्मक टीकाटिप्पणी पनि आउने गरेको भए पनि त्यसलाई बेवास्ता गर्दै अघि बढेको बताउँछन् । मैले ब्युटिपार्लर खोल्दा श्रीमतीलाई हजाम बनाउनुभएछ भनेर श्रीमान्सँग कुरा गरेछन्, वीरगन्जकी एक महिलाले सुनाइन् । वीरगन्जकी गुड्डी जोशी ब्युटिपार्लर व्यवसायमा सफल छिन् । उनको मनग्य कमाइबाट प्रेरित भएर ब्युटिपार्लर व्यवसायमा लागेका महिला थुप्रै देखिन्छन् । ठूला उद्योगमा महिलाको संलग्नता एकदम न्यून छ तर महिलाले चलाएका साना र मझौला उद्योग प्रशस्तै छन् । अचार, पापड, टपरी, दुबोको माला, मैनबत्ती, अगरबत्ती बनाउने, कपडा सिलाउने, झोला उत्पादन गर्ने जस्ता उद्योगहरू महिलाले चलाइरहेको देखिन्छ । व्यवसायमा संलग्न महिलाले घरभित्रको कामसमेत भ्याइरहेका हुन्छन् । कतिपय महिला भने घरको बोझसमेत उत्तिकै बोक्नुपर्ने हुनाले व्यवसायमा हात हाल्ने आँट गर्न सक्दैनन् । घरमा कोही पाहुना आउनुपर्दा काम नै बन्द गर्नुपर्ने बाध्यता पनि छ महिलालाई । अरू महिलाले बाहिर गरेको कामको प्रशंसा गर्ने कतिपय पुरुषले भने आफ्नी श्रीमतीलाई व्यवसायमा लाग्न प्रेरित गरेका छैनन् । बरु श्रीमतीलाई घरभित्रको शोपिस बनाएर राखेकैमा खुसी छन् । त्यसैले शैक्षिक योग्यता र दक्षता हुँदाहुँदै पनि धेरै महिला घरभित्रै सीमित हुनुपर्ने स्थिति अझै देखिन्छ । परिवारबाट पर्याप्त सहयोग पाएका र आफूले पनि व्यवसायमा मनग्य समय दिन सकेका महिलाले भने पछाडि फर्कनुपर्दैन । पछिल्लो समय सीप विकास तालिम र महिला सशक्तीकरणका कार्यक्रम बाक्लिएका छन् । यस्ता तालिम र कार्यक्रमले महिलामा आफैं केही गर्न एवं आत्मनिर्भर बन्न आँट र आत्मविश्वास बढाउने गरेका छन् । उनीहरूको आत्मविश्वासमा बल दिएर अभिभावकले प्रोत्साहन गर्न जरुरी छ । उद्यमव्यवसायमा संलग्न भए आर्थिक सबलीकरण हुन्छ । आर्थिक सबलीकरणले महिलामा आत्मविश्वास चुलिन्छ । उनीहरूमा निर्णय लिने र नेतृत्व गर्ने क्षमता विकास हुन्छ । आर्थिक रूपमा सबल भएका महिलामा लैंगिक विभेद वा हिंसा पनि कमी देखिएको विभिन्न अध्ययनमा पाइएको छ । त्यसैले उद्यमव्यवसायमा संलग्नता महिला सशक्तीकरणसँग प्रत्यक्ष सम्बन्धित छ । महिला सशक्तीकरणका लागि प्रभावकारी नीति, कार्यक्रमको अझै खाँचो छ । सरकारले महिलालाई व्यवसायमा प्रेरित गर्न अनुदान र ऋणमा सहुलियत दिने गरेको छ । अहिले महिला लक्षित कार्यक्रम स्थानीय तहबाट पनि सञ्चालन गर्न सकिन्छ । यस्ता कार्यक्रमबाट जतिसक्दो बढी महिला लाभान्वित हुने वातावरण बनाउनुपर्छ । कतिपय महिला यस्ता कार्यक्रमबारे जानकारी नपाएर नै वञ्चित भइरहेका हुन सक्छन् । यस्तै, महिलाले घरको जिम्मेवारी सम्हाल्दै आयआर्जनको काम पनि गर्न सक्छिन्, त्यसमा पुरुषले काँधमा काँध मिलाइदिए सामाजिक र आर्थिक रूपान्तरण हुन्छ भन्ने सोच विकास गर्न जरुरी छ । समाज पितृसत्तात्मक सोचले ग्रसित छ । त्यस्तो सोच र व्यवहारमा परिवर्तन ल्याउन सजिलो नभए पनि असम्भव छैन । आफ्ना उत्पादन बजारमा पुर्याउने उपाय नजान्दा कतिपय महिला उद्यमव्यवसायबाट पलायन हुन सक्छन् । त्यसले महिलाले गर्न सक्दैनन् भन्ने परिवार र समाजको दृष्टिकोणलाई बढावा दिन्छ । त्यसैले राज्य र संघसंस्थाले महिलालाई बजारीकरणको बाटो देखाइदिन सके उद्यमव्यवसायमा आकर्षण बढ्छ ।आफ्नै उद्यमव्यवसायमा महिला सहभागिता बढ्नु भनेको मुलुकको बेरोजगारी दर घट्नु हो । यसले अन्ततः गरिबी निवारणमा मद्दत पुग्छ । नेपालमै महिलाले व्यावसायिक रूपमा उत्पादन गर्न सक्ने थुप्रै सामान अहिले बाहिरी मुलुकबाट आयात गरिरहेका छौं । बढ्दो आयातका कारण मुलुकको व्यापार घाटा चुलिँदो छ । त्यसैले यहीं सम्भव हुने सामान उत्पादनमा महिलालाई प्रोत्साहन गर्न सके आयात दर कम हुन सक्छ । कतिपय सामान निर्यात नै गर्न सकिन्छ । मुलुकको अर्थतन्त्र पनि बलियो हुन्छ । त्यसैले समयमै सोचौं । महिलालाई उद्यमव्यवसायमा लाग्न प्रोत्साहन गरौं, विशेष सहयोग गरौं ।"
"त्यो रेल, यो रेल","लामो प्रतीक्षापछि भए पनि जयनगरकुर्था रेल सेवा सञ्चालन भएकामा नेपाली दंग देखिन्छन् । रेल चढेका भिडियो र फोटो सामाजिक सञ्जालमा छाइरहेका छन् । आठ वर्षअघिसम्म चलेको न्यारोगेजलाई ब्रोडगेज रेल्वेले विस्थापन गरी सेवा सुरु गरिएकामा सीमापारि जयनगरका व्यवसायी पनि खुसी छन् । भारतीय विद्युतीय रेल सञ्जालकै छेउबाट अहिले नेपालको डिजेल इन्जिनयुक्त रेल छुट्छ । आधुनिक र सुविधायुक्त रेलमा प्रतिस्पर्धा भइरहेका बेला पुरानो मोडलको खर्चिलो डिजेल इन्जिनयुक्त रेल नै जयनगरकुर्थामा चल्न थालेको हो । प्रधानमन्त्री शेरबहादुर देउवा र समकक्षी नरेन्द्र मोदीले गत चैत तेस्रो साता उक्त रेल सेवाको भर्चुअल उद्घाटन गरेका थिए । अहिलेको रेलमा मालसामान ल्याउन मिल्दैन । यसले यात्रु मात्र बोक्छ । सामान ल्याउने भनेको यात्रुका झोलामा जति हुन्छ, त्यति हो । पहिले यहाँ चल्ने रेलमा भारतबाट मालसामान ल्याउन मिल्थ्यो । अहिलेको नयाँ रेलमा यात्रुका वातानुकूलित (एसी) र सामान्य गरी दुई प्रकारका बोगी छन् । सरकारले डेढ वर्षअघि नै दुई वटा रेल खरिद गरेर भित्र्याएको थियो । रेल भित्रिँदा रेलसम्बन्धी कानुनसमेत बनेको थिएन । कर्मचारी व्यवस्थापनलगायत काम भएकै थिएन । चौतर्फी चुनौतीका बीच रेल सेवा सञ्चालन गर्न सकिएको नेपाल रेल्वे कम्पनी लिमिटेडका प्रबन्धक नीरञ्जन झाले बताए । अबको चुनौती रेल सेवा सहज सञ्चालन र व्यवस्थापन हो । दुवै काममा केही महिनाभित्र परिणाम देखिनेछ, उनले भने, व्यक्तिले होइन, प्रणालीले दौडने गरी रेल व्यवस्थित गर्दै छौं । आउँदो एक वर्षमा रेल सेवा नाफा कमाएर उदाहरणीय बन्ने झाको दाबी छ । रेल सेवाबाट अधिकतम आम्दानी लिन मालवाहक बोगी थप्नुपर्ने भएकाले सरकारसँग थप बजेट माग्ने योजना रहेको उनले सुनाए । झाका अनुसार रेलको नियमित मर्मतका लागि भारतको सोनपुरसम्म आउजाउ गर्दा भारतलाई लिक भाडा मात्रै ४ लाख ५० हजार रुपैयाँ बुझाउनुपर्ने भएकाले आफ्नै कारखाना स्थापना गर्ने तयारीसमेत भइरहेको छ । भारतको जयनगरदेखि नेपालको कुर्थासम्म ब्रोडगेज रेल्वे ट्र्याक खुलेसँगै बैदेही र खजुरीस्थित कारखानामा रहेका सीता, राम, गुह्येश्वरी, चन्द्र, सूर्य, महावीर, गोरखनाथ रेलका पुराना इन्जिन कवाडीमा परिणत भएका छन् । पहिले रेल मर्मतका लागि बैदेही र खजुरीमा कारखाना स्थापना गरिएका थिए । भारत सरकारको सहयोगमा जनकपुरजयनगर रेल्वेलाई ब्रोडगेजमा विस्तार गर्न थालिएपछि पुराना इन्जिन कारखानामा थन्क्याइएका हुन् । डिजेल र स्टिम (वाष्पयुक्त) पुराना इन्जिनलाई संरक्षण गर्नुपर्ने आवाज पनि उठिरहेको छ । वाष्पयुक्त इन्जिनहरू सन् १९४७ मा जर्मनी र बेलायतमा बनाइएका हुन् । २०५१ सालमा प्राप्त जेडीएम ५, ५२४, ५३५ र ५३६ नम्बरको इन्जिनसमेत सड्दै गएको छ । पुराना रेललाई संग्रहालयमा संरक्षण गरेर राख्न सके पर्यटकसमेत तान्न सकिने जनकपुरवासी बताउँछन् । भारत सरकारले सन् २०१० मा ५ अर्ब ४८ करोड भारतीय रुपैयाँमा जयनगरबर्दिबास रेल्वे निर्माणका लागि इरकान इन्टरनेसनललाई ठेक्का दिएको थियो । ३४ किलोमिटरको पहिलो खण्ड जयनगरदेखि कुर्थासम्ममा मात्र अहिले रेल सेवा सुरु भएको हो । १८ किलोमिटरको दोस्रो खण्ड कुर्थादेखि भंगहासम्म रेल्वे निर्माण पूरा भएर नेपाल सरकारलाई हस्तान्तरण गर्ने तयारी छ । भंगहादेखि बर्दिबाससम्मको १७ किलोमिटर रेल्वे भने निर्माणको क्रममा छ । प्रथम राष्ट्रपति रामवरण यादव भारत भ्रमणमा गएका बेला समकक्षी प्रणव मुखर्जीबीच नेपालका पाँच वटा रुटमा दक्षिणउत्तर रेलमार्ग निर्माण गर्ने सहमति भएको थियो । जसमा भारत सरकारकै लगानी रहने जयनगरजनकपुरबर्दिबास ६९ किलोमिटर, बथनाहाकटहरी रेलमार्ग, न्युजलपाइगुडीकाँकडभिट्टा, वीरगन्जपथलैया र सुनौलीबुटवल दक्षिणउत्तर रेलमार्ग थिए । तीमध्ये जयनगरजनकपुरबर्दिबासमा मात्र प्रगति देखिएको हो । दुई दशकअघिसम्म जयनगरजनकपुरबिजलपुरासम्म रेल सेवा सञ्चालनमा थियो । २०५९ सालको बर्खे भेलले बिगही पुल भत्काएपछि जनकपुरदेखि बिजलपुरासम्मको रेल सेवा बन्द भयो । अहिले त्यतिखेरको सानो लिकको ठाउँमा ब्रोडगेज लिक बनेको छ । रेलका साक्षीब्रिटिस सरकारले महोत्तरीको बिजलपुरा जंगलबाट सालको काठ ढुवानी गरेर भारत लैजान १९८४ सालमा बिजलपुराजयनगरमा रेल चलाएको थियो । त्यति बेला माटोमै स्लिपर राखेर काठ ढुवानी गरिन्थ्यो । पछि तत्कालीन प्रधानमन्त्री जुद्धशमशेर जबराका पालामा जयनगरजनकपुर रेल सञ्चालन भयो । उक्त रेलले भने यात्रु ओसारपसार गर्थ्यो । रेल्वेमा २२ वर्षदेखि निमित्त प्रशासकीय अधिकृतका रूपमा कार्यरत तुला डाँगीका अनुसार २०२१ सालमा रेल्वेलाई नेपाल यातायात संस्थानअन्तर्गत राखियो । रेलमार्गलाई २०२५ सालमा नेपाल जयनगर जनकपुर रेल्वे (एनजेजेआर) नामकरण गरियो । यातायात संस्थानले रेल शाखा नै स्थापना गरेको थियो । डाँगीका अनुसार २०५८ मा संस्थान विघटन गरियो । त्यति बेलै कम्पनी दर्ता गराएर रेल चलाउने निर्णय भएको थियो । २०६१ देखि नेपाल रेल्वे कम्पनी लिमिटेडबाट रेल सञ्चालन गरियो । रेलले यात्रुसँगै भारतीय बजारबाट जनकपुरमा मालसामान ओसार्थ्यो । जनकपुर चुरोट कारखानाको सुर्तीसमेत रेलबाटै ढुवानी हुन्थ्यो । जयनगरस्थित रेल्वे कम्पनीकै जग्गामा चुरोट कारखानाले गोदाम राखेको थियो । रेलले भारतबाट आउने सुर्ती जनकपुरस्थित कारखानाको परिसरमै पुर्याउँथ्यो । न्यारोगेज रेल्वे मर्मतका लागि जनकपुरमा आफ्नै कारखाना त छँदै थियो । पार्टपुर्जा पनि यता उपलब्ध हुन्थ्यो । जनकपुरमा तेलको आफ्नै पम्प थियो । पुरानो रेलमा यात्रुको सामान राख्न छुट्टै बोगी थियो । नयाँ रेलमा यात्रुको सामान राख्ने बोगीको व्यवस्था छैन । बर्दिबासको उज्यालो भविष्य जयनगरकुर्थामा चलिरहेको रेल सेवा केही वर्षभित्रै विस्तार भएर महोत्तरीको बर्दिबाससम्म पुग्नेछ । भारतको जयनगरपछि दोस्रो ठूलो स्टेसन बर्दिबास बन्नेछ । रेल्वे जंक्सनले बर्दिबास आर्थिक सहरमा परिणत हुने युवा नेता शंकर महतो बताउँछन् । रेल्वे स्टेसनले बर्दिबासलाई नयाँ अवसर ल्याउँदै छ, उनले भने, त्यसबाट यातायात सुविधा मात्र उपलब्ध हुँदैन, मानिसको चहलपहल बढेपछि व्यापारव्यवसाय स्वतः फस्टाउनेछ, रोजगारीका अवसर प्राप्त हुनेछ । त्यसले शिक्षा र स्वास्थ्यको विकासमा पनि टेवा दिनेछ । पूर्वपश्चिम राजमार्ग र बीपी राजमार्ग जोडिएका कारण एक दशकयता बर्दिबासको स्वरूप नै फेरिएको छ । बर्दिबासको चहलपहल थप बढाउन रेल सेवा पनि जोडिन लागेको हो । रेल स्टेसनले बर्दिबासलाई फाइदैफाइदा छ, होटल व्यवसायी हीरा गौतमले भने, रेलकै कारण यहाँ ठूला गोदाम र डिलरहरू खुल्ने भएकाले सस्तो मूल्यमा सामान खरिदबिक्री हुनेछ । त्यही कारण उपभोक्ताको रोजाइमा बर्दिबास पर्नेछ । रेलबाट कच्चा पदार्थ ढुवानी सहज र सस्तो हुने भएकाले बर्दिबास र आसपास क्षेत्रमा ठूला उद्योग स्थापना हुने सम्भावना छ । रेलले भारतको कोलकातासँग सोझै जोड्ने भएकाले बर्दिबासमा उद्योग सञ्चालनका लागि जग्गा व्यवस्थापनमा उद्योगीहरू लागिसकेको स्थानीय व्यवसायी सुरेश अग्रवालले बताए । रेलले बर्दिबास र आसपास क्षेत्रलाई गुल्जार बनाउँछ, यहाँ लगानीकर्ताको आउजाउ सुरु भइसक्यो, उनले भने, समय लाग्न सक्छ । तर बर्दिबासले विकासमा ठूलै फड्को मार्छ । रेलले ल्याउने निर्माण सामग्री बर्दिबासबाट बीपी राजमार्ग हुँदै पहाडी जिल्लामा ढुवानी हुन सक्ने उनले बताए । बर्दिबास नगरपालिका वडा नं १ र १४ (साविक बर्दिबास गाविस क्षेत्र) को ५९ बिघा जग्गामा रेल्वे स्टेसन बनाउन अधिग्रहणका लागि मुआब्जा वितरण भइरहेको नेपाल रेल्वे कम्पनीका इन्जिनियर विनोदकुमार ओझाले बताए । भारतीय रेल्वे निर्माण कम्पनी इरकान इन्टरनेसनल, नेपाल रेल्वे कम्पनी र नापी कार्यालय बर्दिबासको प्राविधिकसहितको टोलीले बर्दिबासमा रेल्वे स्टेसनको सर्वेक्षण गरेपछि जग्गा अधिग्रहण कार्य अघि बढेको हो ।"
आरक्षण कानुनमा अगाडि,"मधेस प्रदेशले प्रहरी र निजामती सेवामा आरक्षणलाई प्राथमिकता दिँदै कानुन बनाएको छ । संघीय कानुनको व्यवस्थाभन्दा फरक तरिकाले जनसंख्यालाई मुख्य आधार बनाएर जातसमुदाय, वर्ग र लिंगको समानुपातिक प्रतिनिधित्व हुने प्रावधान कानुनमा राखिएको छ । प्रदेश प्रहरी ऐन र निजामती सेवा ऐन ल्याउने मधेस पहिलो प्रदेश हो । प्रदेशसभाबाट पारित भएर प्रदेश प्रहरी ऐन ०७५ पुस १५ र निजामती सेवा ऐन ०७७ माघ २८ मा प्रमुखबाट प्रमाणीकरण गरिएको थियो । ती कानुनमा गरिब खसआर्यलाई समेत आरक्षण र समावेशी सबै समूहमा ५० प्रतिशत महिला समेटिने व्यवस्था छ । प्रदेश प्रहरी ऐन र प्रदेश निजामती सेवा ऐनमार्फत गरिएको आरक्षण व्यवस्थाले डेढ दशकपछि प्रहरी र सरकारी कर्मचारीको संरचनाले विविधताको उदाहरणीय चित्र देखाउने प्रदेश सरकारको विश्वास छ । प्रदेश निजामती सेवामा खुला प्रतियोगात्मक परीक्षाद्वारा पूर्ति हुने पदमध्ये ४९ प्रतिशत पद छुट्याई त्यसलाई शतप्रतिशत मानेर प्रत्येक समूहमा ५० प्रतिशत सिट महिलाका लागि आरक्षण गरिएको छ । यस्तो आरक्षण व्यवस्था गरिएका समूहमा मधेसी, मुस्लिम, दलित, थारू र गरिब खसआर्य पर्छन् । प्रदेश निजामती सेवा ऐनमा मधेसी (५४ प्रतिशत), दलित (१७ प्रतिशत), मुस्लिम (१२ प्रतिशत), आदिवासी जनजाति (६ प्रतिशत), थारू (५ प्रतिशत), आर्थिक रूपले विपन्न खसआर्य (४ प्रतिशत) र अपांगता भएका (२ प्रतिशत) गरी ७ क्लस्टर (समूह) मा आरक्षणको व्यवस्था गरिएको छ । संघीय निजामती सेवा ऐनमा भएको महिला र पिछडिएको क्षेत्र समूह हटाएर प्रदेश सरकारले मुस्लिम, थारू र आर्थिक रूपले विपन्न खसआर्यका लागि आरक्षणको व्यवस्था गरेको हो । संघीय निजामती सेवा ऐनमा महिला (३३ प्रतिशत), आदिवासी जनजाति (२७ प्रतिशत), मधेसी (२२ प्रतिशत), दलित (९ प्रतिशत), अपांगता भएका (५ प्रतिशत) र पिछडिएको क्षेत्र (४ प्रतिशत) को समूह छ । प्रदेश प्रहरी सेवामा खुला प्रतियोगिता परीक्षाद्वारा पूर्ति हुने पदमध्ये ४५ प्रतिशत पद छुट्याई त्यसलाई शतप्रतिशत मानी मधेसी (५४३६ प्रतिशत), दलित (१७२९ प्रतिशत), मुस्लिम (११५८ प्रतिशत), थारू (५२७ प्रतिशत) र आर्थिक रूपले विपन्न खसआर्य (४८९ प्रतिशत) को समूह बनाइएको छ । यसमा पनि हरेक समूहबाट ५० प्रतिशत छान्नुपर्छ । कानुन बनेपछि प्रदेश लोक सेवा आयोगले पहिलो पटक ०७८ पुस ३ मा गरेको सिफारिसअनुसार १९ इन्जिनियरले नियुक्ति पाइसकेका छन् । चौथो तहदेखि नवौं तहसम्मका २ सय ६३ कर्मचारी भर्नाका लागि विज्ञापन गरिएकामा नवौं तहका १० उपसमूहको परीक्षा सकिएको छ । केहीको परीक्षा हुने क्रममा रहेको प्रदेश लोक सेवा आयोगका सदस्य महारुद्र झाले जानकारी दिए । उनका अनुसार २ सय ६३ पदका लागि ५२ हजारको आवेदन परेको छ । समायोजन नटुंगिएका कारण प्रदेश प्रहरी भर्ना प्रक्रिया भने अघि बढ्न सकेको छैन । निजामती कर्मचारीमा सिट तोकिएअनुसार महिलाको हिस्सा पुर्याउन प्रदेश सरकारले लोक सेवा परीक्षाका लागि निःशुल्क तयारी कक्षा व्यवस्था गरेको छ । प्रदेश निजामती सेवामा जतिसक्दो बढीलाई लाभ पुगोस् भनेर एक जनाले एक पटक मात्रै आरक्षणको सुविधा लिन पाउने प्रावधान राखिएको छ । यस्तो प्रावधान पनि संघीय निजामती सेवा ऐनमा छैन । आरक्षण व्यवस्थामा त्रुटि वा समस्या देखिए कानुनलाई संशोधन गर्न तयार रहेको तर अहिलेसम्म समस्या नदेखिएको प्रदेश सरकारको भनाइ छ । मधेस प्रदेशका आन्तरिक मामिला तथा सञ्चारमन्त्री भरतप्रसाद साहले उत्पीडनमा परेको वर्गसमुदायलाई समाजको मूलधारमा ल्याउन आरक्षणलाई प्राथमिकतामा राखेर कानुन बनाइएको बताए । महिलालाई ५० प्रतिशत आरक्षणको व्यवस्था गर्नु आफैंमा समाज रूपान्तरणका लागि क्रान्तिकारी कदम भएको मुख्यमन्त्री लालबाबु राउत बताउँछन् । परिवर्तनको अनुभूति गराउने खालका कानुन ल्याउन पाएका आफूलाई खुसी लागेको उनको भनाइ छ । प्रदेश सरकारले प्रहरी र प्रदेश निजामती सेवमा समावेशीतर्फ ५० प्रतिशत महिलालाई आरक्षण दिनुपर्ने व्यवस्थासहित विधेयक अघि सार्दा सत्तापक्षकै सांसदहरू सन्तुष्ट थिएनन् । प्रहरीमा भर्ती हुन महिला आउँछन् त ? उनीहरूको प्रश्न थियो । दुवै ऐनका मस्यौदाकार मधेस प्रदेशका मुख्यन्यायाधिवक्ता दीपेन्द्र झाका अनुसार मुख्य गरी पुग्दो संख्यामा मधेसी, मुस्लिम, थारू समुदायका महिला प्रहरी भर्तीमा नआउने कतिपय सांसदको तर्क थियो । मधेसका पुरुष मलेसिया र खाडी मुलुकमा रहेका बेला महिलाले परिवार मात्र चलाएको नभई लोकतन्त्र नै बचाएको हुनाले आरक्षणमा प्राथमिकता दिइएको उनले बताए । सरकारी संरचनालाई विविधताले नै मजबुत बनाउने झाको तर्क छ । सामाजिक न्यायको हिसाबले पछि पारिएका समुदायबाट राजनीतिका साथै प्रहरी र निजामती सेवाको नेतृत्वमा आउँदा समाजमा द्वन्द्घ पनि घट्ने उनले बताए । मधेस प्रदेशमा महिला विभिन्न खाले हिंसाको सिकार भइरहेका छन् । उनीहरू न्याय नपाएको गुनासो छ । न्याय दिलाउन भूमिका खेल्ने प्रहरीको नेतृत्वमा महिला आए हिंसाका घटना पनि न्यूनीकरण हुन सक्छ, उनले भने, विभेदमा परेको वर्ग र समुदायका महिलाको पहुँच राज्यका अंगमा भएपछि लोकतन्त्र पनि बलियो हुन्छ ।एकीकृत समाजवादीकी प्रदेश सांसद बेची लुंगेलीले प्रदेश सरकारले गरेको आरक्षण व्यवस्था सकारात्मक रहेको बताइन् । यसले पछाडि परेका वर्ग र समुदायलाई सरकारी सेवामा आकर्षित गर्छ, उनले भनिन् । नेपालमा आरक्षण व्यवस्था सुरु हुनुमा दोस्रो जनआन्दोलनको पृष्ठभूमि महत्त्वपूर्ण छ । त्यतिबेला समतामूलक, सहभागितामूलक र समावेशी लोकतन्त्रको मुद्दालाई जोडतोडले उठाइएको थियो । जनआन्दोलनको सफलतालगत्तै आरक्षण व्यवस्था गरियो । सरकारी सेवाअन्तर्गत निजामती सेवा र सुरक्षा अंगहरू (सेना, प्रहरी) मा पनि आरक्षणको प्रावधान छ । संसद्मा पनि समानुपातिक प्रतिनिधित्वको व्यवस्था छ ।उच्च शिक्षामा राज्यले दिने छात्रवृत्तिमा पनि आरक्षण छ । चिकित्सा, कृषि, वन र पशु विज्ञान जस्ता प्राविधिक शिक्षामा शिक्षा मन्त्रालयले नै कोटा निर्धारण गरिदिएको छ । राजनीतितर्फ संघीय संसद् र प्रदेशसभामा ३३ प्रतिशत महिला चुनिनैपर्ने संवैधानिक व्यवस्था छ । स्थानीय तहमा प्रमुखअध्यक्ष र उपप्रमुखउपाध्यक्षमध्ये एक महिला हुनैपर्ने, वडा तहमा चार सदस्यमध्ये एक महिला र एक दलित महिला चुनिने व्यवस्था गरिएको छ ।"
देश देशावरमा मिथिला चित्रकला,"भित्तादेखि कम्प्युटरसम्म आर्चर र रिचार्ज बर्केटले फेला पारेका मिथिला चित्रकलाको मूल स्वरूप घरका भित्ता तथा धार्मिक र सामाजिक संस्कारहरूमा घरआँगनमा बनाइने अरिपन आदिमा सीमित थिए । मध्यकालीन मिथिलाञ्चलमा माटो तथा बाँसको टाटमा माटो पोतेर बनाएको पर्खालमाथि घर ठडाउने परम्परा थियो । यो परम्परा अद्यापि छ । माटोबाट बनेका यस्ता घरलाई आकर्षक बनाउन माटोबाटै वा भित्तामा विभिन्न रङको प्रयोग गरेर कलात्मक आकृति बनाउने गरिन्छ । साथै अन्न राख्न माटोको कलात्मक कोठी (भकारी), दियो राख्न दियटी, पानीको घैला (गाग्रो) राख्न घैलची आदिको निर्माण पनि माटोबाटै गरिन्थ्यो, जो अत्यन्त कलात्मक हुन्छ । सन् १९७० पछि विलियम आर्चरले भित्तामा कोरिएका तस्बिरलाई कागजमा उतार्न लगाएको एससी सुमन बताउँछन् । भारत मधुवनीकी सीतादेवी, गंगादेवी र जगदम्बादेवीहरू यस काममा लगाइएका थिए । भित्ते चित्रलाई कागजमा उतार्ने यिनीहरू पहिलो पुस्ताका मिथिला चित्रकार हुन् । यसरी भित्ताबाट कागजमा उतार्दा तस्बिरहरूको लय अलिअलि फरक भएको सुमनको कथन छ । उभिएर भित्तामा बनाइएको तस्बिरलाई बसेर कागजमा उतार्दा त्यसको रिदममा अलिअलि फरक आयो, सुमनले भने । मिथिला चित्रकलाले कागजबाट क्यानभास र क्यानभासबाट कम्प्युटरसम्मको यात्रा गरिसकेको छ । चित्रहरू कागजमा आएपछि प्रचारप्रसार र बिक्रीवितरणमा सजिलो भएको सुमनको कथन छ । पारम्परिक कथ्यबाट सुरु भएको यो चित्रकला अन्तर्मनको भाव व्यक्त गर्ने सशक्त माध्यम बनेको छ । एससी सुमनका अनुसारव्यवसायीकरणसँगै अभिव्यक्तिको दायरा पनि फराकिलो भएपछि मिथिला चित्रकलाको विषयवस्तु थपिने क्रम बढेको छ । अचेल मिथिला चित्रकलाको शैलीमा आधुनिक भाष्यहरूको सिर्जना हुन थालेको छ । विवाह, व्रतबन्ध, रासलीला, राधाकृष्ण, कोवर, अरिपनसँगै महिला हिंसा, शिक्षा, स्वास्थ्य सचेतना जस्ता विषय पनि यसका विषय बन्न थालेका छन् । मिथिला चित्रकलाका प्रमुख ६ शैली मानिन्छ, जसमध्ये तीन परम्परागत र तीन लोकशैली छन् । परम्परागत शैलीहरूमा कचनी, भरनी र तान्त्रिक चित्र शैली प्रमुख मानिन्छ । लोक शैलीहरूमा भने गोदना, गोबर र गेरु शैलीलाई लिइन्छ । नेपालमा मिथिला चित्रकला र सीमापारि मधुवनी पेन्टिङका नामले चिनिनाले यो मिथिलाञ्चलको ऐना बनेको छ । यसमा प्राचीन र आधुनिक मिथिलाको प्रस्ट तस्बिर देख्न सकिन्छ । यस लोककलाको संरक्षण, संवर्द्धन तथा बजारीकरणमा भारतमा अनेकौं प्रयास भए पनि नेपालमा भने तीनै तहका सरकारले यसको संरक्षण, संवर्द्धन तथा बजारीकरणबारे कुनै ठोस योजनासम्म ल्याउन सकेका छैनन् । सन् १९६६ मा उत्तर भारतमा भोकमरी हुँदा तत्कालीन प्रधानमन्त्री इन्दिरा गान्धी अल इन्डिया ह्यान्डीक्राफ्ट बोर्ड स्थापना गरेर मिथिलाञ्चलका महिलाहरूलाई हस्तकलामार्फत आयआर्जन गर्न प्रोत्साहन गरेकी थिइन्, जसको निर्देशक बनाइएका थिए पुपुल जयकर । योजनामार्फत महिलाहरूलाई कागजमा चित्र कोर्न लगाई आर्थिक लाभ दिइन्थ्यो । यसका अतिरिक्त मधुवनी पेन्टिङमा उल्लेख्य योगदान दिनेहरूलाई बिहार र भारत सरकारले पुरस्कृत पनि गर्दै आएको छ । मधुवनी, जितवारपुरकी सीता देवीलाई भारत सरकारले राष्ट्रिय पुरस्कार प्रदान गरेको थियो । मधुवनीकै जगदम्बा देवीलाई भारतका राष्ट्रपतिले सन् १९७५ मा पद्मश्री पुरस्कार प्रदान गरेका थिए । तर नेपालमा मिथिला चित्रकलाका कलाकार असुरक्षित महसुस गरिरहेका छन् । नेपालका विश्वविद्यालयमा मिथिला चित्रकला पाठ्यक्रममा समेत समावेश हुन सकेको छैन । जब कि भारतको बिहार र उत्तर प्रदेश मात्र होइन, महाराष्ट्र, गोवा जस्ता राज्यहरूका विश्वविद्यालयमा समेत मिथिला चित्रकला पाठ्यक्रममा राखिएको छ ।"
