शीर्षक,विवरण
एमसीसी संसदीय समितिमा,"(काठमाडौं) साढे दुई वर्षअघि संसद्मा दर्ता भएको अमेरिकी सहयोग नियोग मिलेनियम च्यालेन्ज कर्पोरेसन (एमसीसी) सँगको सम्झौतामाथि संसदीय समितिमा छलफल हुने भएको छ । संसद् (फुल हाउस) मा पेस हुनुअघि नै यो सम्झौतामाथि समितिमा छलफल हुन लागेको हो । सामान्यतया संसद्मा दर्ता भएका विधेयक तथा सन्धिसम्झौतासँग सम्बन्धित दस्ताबेजहरू संसद्मा पेस भएर आवश्यक परे मात्रै थप सुझावसहितको प्रतिवेदन पेस गर्न संसदीय समितिमा छलफलका लागि पठाउने परम्परा छ । सत्ता गठबन्धनभित्रको मतभेद र सभामुख अग्निप्रसाद सापकोटाको अडानका कारण प्रतिनिधिसभामा टेबल हुन नसकेको एमसीसी सम्झौतामाथि संसद्को अन्तर्राष्ट्रिय सम्बन्ध समितिमा छलफल हुने भएको हो । प्रतिनिधिसभाको विधेयक शाखामा २०७६ असार ३० मा दर्ता भएको उक्त सम्झौता अहिलेसम्म संसदीय अनुमोदनका लागि अघि बढ्न सकेको छैन । समितिको सोमबार बसेको बैठकमा सदस्यहरूले कुरा उठाएपछि सभापति पवित्रा निरौला खरेलले सम्झौतामाथि छलफल गरिने बताइन् । समय निर्धारण गरेर बैठक बोलाउने उनले जानकारी दिइन् । एमसीसीबारे छलफलको माग भएको छ, उनले भनिन्, यस विषयमा सांसदहरू अनभिज्ञ भएर बस्नु उचित भएन । अर्को बैठकमा हामीले छलफल गर्नुपर्छ ।एमसीसी सम्झौताबारे सर्वत्र छलफल भइरहेका बेला सांसद मौन रहन नहुने उनको भनाइ छ । सम्झौताको पक्षविपक्षमा सारा नेपाली जुरुक्क भएका बेला हामी कानमा तेल हालेर बस्नु शोभनीय हुँदैन, उनले भनिन् । बैठकमा एमाले र माओवादीका सांसदले खरेलसँग एमसीसी सम्झौतामाथि समितिमा व्यापक छलफल गर्नुपर्ने माग गरेका थिए । एमाले सांसदहरू भीम रावल, दीपकप्रकाश भट्ट र सुजिता शाक्यले सम्झौतामाथि समितिमा छलफल गराउन माग गर्दा कांग्रेस सांसद दिव्यमणि राजभण्डारीले भने प्रतिनिधिसभाको अवरोध हटाएर सम्झौता टेबल गर्न दिन एमाले सांसदलाई आग्रह गरेका थिए । सन्धिसम्झौता तथा विधेयकमाथि संसद्भन्दा पहिला समितिमा विरलै छलफल हुने गरेको छ । संसद्का पूर्वमहासचिव सूर्यकिरण गुरुङले भने सदनमा पेस हुनुअघि नै संसदीय समितिमा विभिन्न विषयलाई लिएर छलफल हुन सक्ने संसदीय प्रावधान रहेको बताए । कुनै पनि दस्ताबेज संसद्मा दर्ता भएको छैन भने पनि छलफल गर्न मिल्छ, जनप्रतिनिधिको हिसाबमा आएका विषय बुझ्नका लागि यसरी छलफल गर्न पाइन्छ, उनले भने । संवैधानिक कानुनका विज्ञ विपिन अधिकारीले विधेयक, सन्धि, सम्झौतालगायत विषयमा संसद्मा छलफल भएर तल आउँदा राम्रो हुने बताए । माथिबाट अघि बढेर तल आएको भए त्यसको प्रभाव बढी हुन्थ्यो । तर समितिहरूले सिधै पनि विभिन्न विषयमा छलफल गर्न पाउँछन्, उनले भने ।अधिकारीले यसरी विभिन्न विषयमा छलफल गर्न पाउने समितिहरूको क्षेत्राधिकार रहेको प्रस्ट पारे । समितिले क्षेत्राधिकारमा रहेका जेसुकै विषयमाथि छलफल गर्न पाउँछन्, त्यो विधेयकमात्र हुँदैन, उनीहरूले छलफलका लागि हात हाल्न सक्छन्, उनले भने ।समिति बैठकमा एमाले नेता रावलले प्रधानमन्त्री शेरबहादुर देउवा र माओवादी केन्द्रका अध्यक्ष पुष्पकमल दाहालले एमसीसीलाई असोज १३ मा लेखेको पत्र कूटनीतिक मर्यादाविपरीत रहेको भन्दै त्यसबारे छानबिन गरी कारबाही गर्न माग गरे । जवाफमा सभापति खरेलले देउवा र दाहालको पत्र अशोभनीय भएको टिप्पणी गरिन् । प्रधानमन्त्री र अर्को दलका नेताको पत्र पनि अशोभनीय र गम्भीर देखिएको छ, उनले भनिन् ।"
अब ९५ औं दिनमा स्थानीय तह निर्वाचन,"(काठमाडौं)सरकारको निर्णय पर्खेर बसेको निर्वाचन आयोगले तोकिएको समयमा एकै चरणमा ७ सय ५३ स्थानीय तहमा निर्वाचन गराउन तयारी थालेको छ । मन्त्रिपरिषद्को सोमबारको बैठकले २०७९ वैशाख ३० मा मिति तोकेपछि आयोग निर्वाचनको तयारीमा जुटेको हो । मतदाता नामावली अद्यावधिक, निर्वाचन सामग्री खरिद, जनशक्ति व्यवस्थापन, मतदान केन्द्र निर्धारण र कार्यालय स्थापना लगायतका विषयलाई तालिका बनाएर आयोग कार्यान्वयनको तयारीमा छ । मुलुक संघीय संरचनामा गएपछि दोस्रो पटक स्थानीय निर्वाचन हुन लागेको हो । यसअघि २०७४ मा तीन चरणमा निर्वाचन भएको थियो । निर्वाचन मिति टुंगो लागेसँगै आयोगले ७७ जिल्ला प्रशासन, निर्वाचन कार्यालय र ७३ इलाका प्रशासनबाट गर्दै आएको मतदाता नामावली संकलन मंगलबारदेखि रोक्ने भएको छ । निर्वाचन ऐनको दफा ४ को उपदफा २ अनुसार निर्वाचनको मिति घोषणा भइसकेपछि निर्वाचन प्रयोजनका लागि मतदाता नामावलीमा नाम दर्ता गर्न पाइँदैन ।निर्वाचनका लागि अब ९५ दिन मात्र बाँकी छ । आयोगले स्थानीय निर्वाचनका लागि निर्देशिका, बजेट र जनशक्तिका विषयमा अनौपचारिक छलफल गरे पनि निर्वाचन मिति तय नभएकाले अन्तिम निर्णय गर्न सकेको थिएन । समय अपुग हुने भएकाले निर्वाचनको कतिपय प्रक्रिया फास्ट ट्र्याक बाट पूरा गर्न निर्देशिका परिवर्तन गरिने आयोगको भनाइ छ ।आयोगका प्रवक्ता शालिग्राम शर्मा पौडेलले कानुनले निर्वाचन गराउन तोकेको १ सय २० दिनभन्दा कम समय बाँकी भएकाले तालिका बनाएर दिनरात खट्नुपर्ने अवस्था रहेको बताए । आयोगलाई कानुनले तोकेभन्दा तयारी समय झन्डै २५ प्रतिशत कम भएकाले दिनरात काम नगरी भ्याउन सकिँदैन, उनले भने । गत स्थानीय निर्वाचनमा ८ अर्ब १४ करोड खर्च भएकामा यो पटक उक्त रकम १२ अर्बभन्दा माथि पुग्ने आयोगको अनुमान छ । पाँच वर्षयताको मूल्यवृद्धिलाई हेर्ने हो भने कम्तीमा २५३० प्रतिशत रकम बढ्ने अनुमान आयोगले गरेको छ । स्रोतका अनुसार म्यादी प्रहरीसहितका सुरक्षाकर्मी, मतदान केन्द्रमा खटिने कर्मचारी भत्ता, निर्वाचन कार्यालयको स्थापना, निर्वाचन सामग्री खरिद, मतपत्र छपाइ, प्रचारप्रसारलगायतका शीर्षकमा हुने खर्च अनुमान गरेर अर्थ मन्त्रालयसँग छलफल गर्न आयोगले तयारी गरेको छ । सुरक्षाको प्रबन्ध मिलाउने जिम्मेवारी सरकारको भएकाले आयोगले त्यसमा सल्लाह र समन्वय मात्र गर्ने प्रवक्ता पौडेलले बताए ।आयोगले जिल्ला र सबै पालिकास्तरमा निर्वाचन कार्यालय स्थापना गर्नेछ । मतदान केन्द्र कति हुने यकिन नभए पनि एकै चरणमा निर्वाचन गर्दा सुरक्षा र निर्वाचन गराउने कर्मचारीको संख्या धेरै बढ्न सक्नेछ । सुरक्षा व्यवस्थाका लागि अघिल्लो निर्वाचनको भन्दा बढी संख्यामा म्यादी प्रहरी भर्ना गर्नुपर्ने अवस्था रहेको आयोग स्रोतले बतायो । आयोगले निर्वाचनलाई लक्षित गरी गत मंसिर १७ देखि १९ सम्म गाउँपालिका र नगरपालिकास्तरमै नामावली संकलन गरेको थियो । प्रवक्ता पौडेलका अनुसार सोमबारसम्म तयार भएको विवरणलाई आयोगले बायोमेट्रिकमा आधारित भोटर्स रजिस्ट्रेसन सिस्टम सफ्टवेयरमा रहेको नामावलीबाट मतदाताको दोहोरो नाम हटाउने र विवरण अद्यावधिक गर्नेछ । २०७४ को स्थानीय निर्वाचनमा १ करोड ४० लाख ७४ हजार ४ सय २४ जना मतदाता थिए । आयोगको अनुमानका आधारमा मतदाता संख्या डेढ करोड नाघ्न सक्छ । जिल्लास्थित मतदान केन्द्र सिफारिस समितिबाट भएको सिफारिसका आधारमा मतदान स्थल र केन्द्र निर्धारण गरिनेछ । २०७४ को स्थानीय निर्वाचनमा मुलुकभर १० हजार ६ सय ४२ मतदान स्थल थियो । त्यहाँ १८ हजार ५ सय ७३ वटा मतदान केन्द्र निर्धारण गरिएको थियो । यसपालि मतदाता संख्याका आधारमा केन्द्र थप हुने आयोगले जनाएको छ ।संविधानको भावना र स्थानीय तह निर्वाचन ऐनअनुसार ५ वर्षे कार्यकाल सकिएकै दिन निर्वाचन गर्ने निर्णय गरिएको हो । निर्वाचन आयोगले पछिल्लो परामर्श बैठकमा जेठ ४ मा निर्वाचन गर्न सरकारलाई लिखित प्रस्ताव गरेको थियो । उक्त मितिमा गर्दा ऐन संशोधन गर्नुपर्ने भएकाले वैशाख ३० मै निर्वाचनको निर्णय गरिएको संसदीय मामिला तथा कानुनमन्त्री दिलेन्द्रप्रसाद बडूले बताए । ऐनअनुसार पहिलो चरणलाई निर्वाचन सम्पन्न भएको मान्दा वैशाख ३० मा स्थानीय तहका जनप्रतिनिधिको पाँचवर्षे कार्यकाल सकिन्छ, उनले भने, संविधानले समेत स्थानीय तहमा जनप्रतिनिधिविहीनताको कल्पना नगरेको हुँदा आयोगले प्रस्ताव गरेको भन्दा अगाडि निर्वाचन गर्नुपरेको हो । २०७४ मा पहिलो चरणमा वैशाख ३१, दोस्रो चरणमा असार १४ र तेस्रो चरणमा असोज २ मा स्थानीय तह निर्वाचन भएको थियो । निर्वाचन ऐनको दफा ४ मा सरकारले दुईभन्दा बढी चरणमा निर्वाचन गर्न सक्ने तर पहिलो चरणको मितिलाई निर्वाचन सम्पन्न भएको मानिने उल्लेख छ । मन्त्री बडूले यो प्रावधानले वैशाख ३० मा सबै स्थानीय तहका जनप्रतिनिधिको कार्यकाल सकिने भएकाले सोही दिन मिति तोक्नुपरेको बताए । दुईभन्दा बढी चरणमा गर्दा कार्यकालको समेत विवाद हुने देखियो, त्यसैले यस पटक एकै चरणमा निर्वाचन गर्न लागिएको हो, उनले भने, यसो गर्दा विद्यमान निर्वाचन ऐन संशोधन गर्नु पर्दैन र स्थानीय तह पनि जनप्रतिनिधिविहीन हुँदैनन् ।निर्वाचन आयोगका आयुक्त ईश्वरीप्रसाद पौड्यालले सरकारले आयोगसँग परामर्श गरेरै निर्वाचनको मिति तोकेको बताए । उनका अनुसार आयोगले पहिलो पटक वैशाख १४ र २२ मा निर्वाचन गर्न मिति प्रस्ताव गरेको थियो तर थप समय मागिएकाले पछिल्लो पटक जेठ ४ को अन्तिम मिति प्रस्ताव गरिएको थियो । सरकारले निर्वाचन सम्पन्न भएको मितिको अघिल्लो दिन तोकेर राम्रो गरेको छ, उनले भने । संविधानमा भने स्थानीय तहमा जनप्रतिनिधिको कार्यकाल ५ वर्ष हुने उल्लेख छ । यस हिसाबले दोस्रो चरणमा निर्वाचित जनप्रतिनिधिको करिब साढे २ महिनाअघि र तेस्रो चरणमा निर्वाचित जनप्रतिनिधिको ४ महिनाअघि कार्यकाल सकिन्छ । दोस्रो चरणमा ३ सय ३० र तेस्रो चरणमा १ सय ३५ स्थानीय तहमा निर्वाचन भएको थियो । तेस्रो चरणमा निर्वाचित जनकपुर उपमहानगरपालिका मेयर लालकिशोर साहले संविधानमा आफूहरूको पाँचवर्षे कार्यकाल अकाट्य रहेकाले त्यसलाई घटाउने अधिकार सरकार र दलहरूलाई नभएको बताए । हाम्रो पार्टीसमेत आबद्ध सरकारले निर्वाचनको मिति घोषणा गरिसकेको छ तर यसले संविधानमाथि हस्तक्षेप भएको छ, जसपाका नेतासमेत रहेका साहले भने, संविधानभन्दा ऐनलाई महत्त्व दिएर निर्वाचनको मिति घोषणा गर्दा हाम्रो संवैधानिक हकमाथि हस्तक्षेप भएको छ ।निर्वाचन आयोगले पुस पहिलो साता प्रधानमन्त्रीसँग भएको छलफलमा वैशाख १४ गते एकै चरणमा निर्वाचन गर्न सुझाव दिएको थियो । एक चरणमा गराउन असम्भव भए वैशाख १४ र २२ गते गर्न सकिने प्रस्ताव गरिएको थियो । सत्ता गठबन्धन भने संविधानमा स्थानीय तहका जनप्रतिनिधिको कार्यकाल पाँचवर्षे उल्लेख भएकाले निर्वाचन ऐन संशोधन गरी असोजपछि निर्वाचन गर्ने मनस्थितिमा थियो । तर प्रमुख प्रतिपक्षी एमालेका साथै राष्ट्रपति विद्यादेवी भण्डारी र आयोगले ऐनअनुसार निर्वाचन गर्न सरकारलाई दबाब दिएका थिए । सत्ताको नेतृत्व गरिरहेको नेपाली कांग्रेसमा पनि नेता शेखर कोइराला र महामन्त्री गगन थापाले वैशाखमै निर्वाचन गर्न जोड दिइरहेका थिए । चौतर्फी दबाब थेग्न नसक्दा एक साताअघि बसेको सत्ता गठबन्धनको बैठकले जेठमा निर्वाचन गर्न सरकारलाई सुझाव दिएको थियो । हामीले दिएको सुझावअनुसारै सरकारले निर्वाचनको मिति घोषणा गरेको छ, अब देश निर्वाचनमा अघि बढिसक्यो, एकीकृत समाजवादीका महासचिव बेदुराम भुसालले भने ।निर्वाचन मिति घोषणासँगै राजनीतिक दल उत्साहसाथ तयारीमा जुटेका छन् । कांग्रेस प्रवक्ता प्रकाशशरण महतले निर्वाचनमा एक्लै लड्ने कि समीकरण गरेर जाने भन्नेबार अहिल्यै बहस गर्ने समय भइनसकेको बताए । निर्वाचन घोषणापछि पार्टीलाई थप सुदृढ र सशक्त गराउन अभियान सुरु गरिने उनको भनाइ छ । अबको तीन महिना कांग्रेसमात्र होइन अन्य दलका लागि पनि जनतासँग जोडिने, आफ्नो अवस्था मूल्यांकन गर्ने समय हो, उनले भने, त्यसपछि मात्र सबैले चुनावमा कसरी प्रतिस्पर्धा गर्ने, एकल जाने कि समीकरण गरेर जाने निर्णय लेलान् । एकीकृत समाजवादीका महासचिव भुसालले आगामी स्थानीय तह निर्वाचन जनतासामु आफ्ना एजेन्डा र नीति लग्ने अवसर भएको बताए । उनले वर्तमान सत्ता गठबन्धनबीच चुनावी समीकरण हुनेसमेत औंल्याए । गठबन्धन बनेको संविधान, लोकतन्त्र र राष्ट्रियताको जगेर्नाका लागि हो, निर्वाचनले यसलाई थप मजबुत बनाउनेछ, उनले भने, आगामी निर्वाचनले हरेक दललाई आफ्ना नीति र एजेन्डालाई जनतासामु राख्ने अवसर पनि दिनेछ । नेपालगन्ज उपमहानगरपालिकाका मेयरसमेत रहेका राप्रपा उपाध्यक्ष धवलशमशेर राणाले सरकारले निर्वाचन मिति घोषणा गर्नु स्वागतयोग्य भएको प्रतिक्रिया दिए । कसैको दुईचार महिना अगाडि कार्यकाल सकिनु बेग्लै कुरो हो, तर देशभरका स्थानीय तहले बेलैमा नयाँ जनप्रतिनिधि पाउने भए, उनले भने, अब राप्रपासमेत उत्साहका साथ निर्वाचनमा अघि बढ्छ । निर्वाचनको तयारी र चुनावी समीकरणबारे पार्टीमा छिट्टै छलफल हुने उनले बताए ।"
प्रयोगशालाबिनाको स्वास्थ्य अनुसन्धान परिषद्,"(काठमाडौं)नेपाल स्वास्थ्य अनुसन्धान परिषद् (एनएचआरसी) ले दुई वर्षअघि खानेकुरामा पाइने ट्रान्सफ्याट को अध्ययन गर्ने निर्णय गर्यो । अपूर्ण (अनस्याचुरेटेड) बोसोलाई ट्रान्सफ्याट भनिन्छ । ट्रान्सफ्याट प्राकृतिक र मानव निर्मित दुई तरिकाले बन्छ । प्राकृतिक रूपमा वन्यजन्तुको बोसोबाट बन्छ भने कृत्रिम रूपमा प्रशोधित तेलबाट । जसले मुटुसम्बन्धी समस्या निम्त्याउँछ । नेपालमा नसर्ने रोगबाट हुने मृत्युमध्ये हरेक ६ मृत्युमा एक मुटु रोग हुने अनुसन्धानले देखाएका छन् ।एनएचआरसीले खानेकुरामा यो पदार्थ कति मात्रामा पाइन्छ भनेर प्रयोगशाला परीक्षण गर्न टेन्डर खुलायो । पहिलो पटकमा कसैले चासो देखाएन । दोस्रो पटकको टेन्डरमा एउटा कम्पनीले इच्छा देखायो । एनएचआरसीले उक्त कम्पनीलाई ट्रान्सफ्याट परीक्षणको जिम्मेवारी दियो । तर, दुई महिनामा हुने कामको नतिजा दुई वर्ष बितिसक्दा पनि आउन सकेको छैन । सुन्दा नौलो लाग्न सक्छ, नेपालको स्वास्थ्य अनुसन्धान परिषद्सँग प्रयोगशाला नै छैन । प्रयोगशाला नहुँदा स्वास्थ्यसँग सम्बन्धित महत्त्वपूर्ण अनुसन्धान हुन सकेका छैनन् भने महिना दिनमा सकिने काम वर्षौंसम्म सम्पन्न भएका छैनन् । एनएचआरसीलाई स्वास्थ्यसँग सम्बन्धित अनुसन्धान स्वीकृत, नियमनलगायतका अधिकार छ ।आफ्नो छुट्टै प्रयोगशाला नहुँदा एनएचआरसीले अन्य संस्थाको प्रयोगशाला प्रयोग गरेर अनुसन्धान गर्दै आएको छ । कोरोनाको जेनोम सिक्वेन्सिङमा पनि अन्य संस्थाको प्रयोगशालामा नमुना परीक्षण भएको एनएचआरसीका प्रमुख अनुसन्धान अधिकृत डा मेघनाथ धिमालले बताए । त्यसअघि सिकल सेलको अनुसन्धान गर्न ५० हजार नमुना परीक्षण वीर अस्पतालको प्रयोगशालामा गरिएको थियो । यसरी अन्य संस्थाको प्रयोगशालामार्फत गरिने अनुसन्धानको वैधानिकतामाथि प्रश्न उठ्ने प्राध्यापकहरू बताउँछन् । त्रिभुवन विश्वविद्यालय रसायनशास्त्र केन्द्रीय विभागका प्रमुख प्राडा रामचन्द्र बस्न्यात भन्छन्, आफ्नो प्रयोगशालाबिनै अरूलाई गर्न लगाउँदा प्रश्न उठ्छ । अन्य संस्थालाई परीक्षण गर्न लगाएर आउने रिपोर्टमा त्यसै पनि शंका गर्ने ठाउँ हुन्छ । सकेसम्म आफ्नै प्रयोगशालामा गर्नु जरुरी हो । धिमालका अनुसार एनएचआरसीले सरकारी संस्थाका प्रयोगशाला प्रयोगमा जोड दिएको छ । तर सरकारी संस्थामा उपकरण भए पनि चलाउने दक्ष जनशक्ति नहुँदा टेन्डर आह्वान गरेर निजी प्रयोगशाला प्रयोग हुँदै आएका छन् । ट्रान्सफ्याट को अनुसन्धानका लागि खाद्य प्रविधि तथा गुण नियन्त्रण विभागमै इन्फ्रारेड स्पेक्ट्रोक्सकोपी (आईआर), ग्यास क्रोमाटोग्राफी (जीसी) को प्रयोग गर्न खोजिएको थियो । तर जीसीको प्रयोग गर्ने दक्ष जनशक्ति नहुँदा निजी प्रयोगशाला प्रयोग गर्नुपर्यो । प्रयोगशालामा दक्ष जनशक्ति नहुने र आवश्यक रसायन नहुँदा समयमै अनुसन्धान सम्पन्न हुन नसकेको धिमालले बाध्यता सुनाए । एनएचआरसीले सिकल सेलको अनुसन्धानमा वीर अस्पतालको ल्याब प्रयोग गरेको थियो । बच्चासँग सम्बन्धित अनुसन्धानमा कान्ति अस्पताल, मुटुसँग सम्बन्धितमा सहिद गंगालाल, सरुवा रोगसँग सम्बन्धित अनुसन्धान शुक्रराज ट्रपिकल अस्पतालसँग सहकार्य गर्दै आएपछि विविध कठिनाइ हुने गरेको छ । प्रयोगशाला नहुँदा कोरोनाकालमा एनएचआरसीले गरेको अधिकांश अनुसन्धान प्रतिवेदन जस्ता छन् । एनएचआरसीले गर्ने ८० प्रतिशतभन्दा बढी अनुसन्धान प्रयोगशालाको प्रयोगबिना नै गरिएका छन् । यसले गुणस्तरभन्दा कागजको फोहोर बढाउने अनुसन्धानकर्ताहरू बताउँछन् । रसायनशास्त्र विभागका उपप्राध्यापक डा भानु न्यौपाने स्वास्थ्य क्षेत्रमा विविध किसिमका रोगको अध्ययन गर्नुपर्ने भएकाले प्रयोगशाला आवश्यक देख्छन् । स्वास्थ्य क्षेत्रमा रिसर्च बेस्ड ल्याबको महत्त्व बढी नै हुन्छ । नयाँ रोगको परीक्षण र अवस्था अध्ययन गरिरहनुपर्छ । ल्याब नै छैन भने डेटा निकाल्न सम्भव छैन, उनले भने, कसैले निकालेको तथ्यांकलाई पुष्टि गर्नुपर्यो भने त्यसको वैधानिकता परीक्षणका लागि ल्याबको आवश्यकता हुन्छ । त्रिभुवन विश्वविद्यालय माइक्रो बायोलोजी केन्द्रीय विभागका प्रमुख कोमलराज रिजाल एनएचआरसीले भइरहेको अनुसन्धान नियमन गर्नुपर्ने बताउँछन् । एनएचआरसीले अनुसन्धान गर्छ भने ल्याबको आवश्यकता भइहाल्छ, उनले भने, नेपालका स्वास्थ्य क्षेत्रका प्रयोगशाला डाइग्नोस्टिक प्रयोजनका लागि बढी छन् । अनुसन्धान गर्नेभन्दा पनि एनएचआरसीले अनुसन्धानलाई नियमन गर्नुपर्ने कतिपय विज्ञको धारणा छ । तर एनएचआरसीलाई क्षमता अभिवृद्धि गर्ने, आफूले अनुसन्धान गर्ने, अरूलाई पनि लगाउने र नियमन गर्ने कार्यादेश छ । तर संस्थामा रहेका २३ जना स्थायी कर्मचारीमध्ये अनुसन्धान गर्ने प्राविधिक जनशक्ति भने दुई जना मात्रै छ । कोरोना महामारीसँगै संस्थाको भूमिका झन् बढेपछि करारमा ८७ जना कर्मचारी राखिएको छ । तीमध्ये ६७ जना प्राविधिक रहेको प्रशासन प्रमुख प्रशासनिकका छन् । पाँचौं तहदेखि आठौं तहसम्मका कर्मचारीहरू भर्ना गरिएका प्रशासन प्रमुख युवराज खरेलले बताए । करारका समेत गरेर सबै कर्मचारी कार्यालयमा आउँदा हाल बस्ने कुर्सीसमेत पुग्न सक्ने अवस्था एनएचआरसीमा छैन । खरेल भन्छन्, अहिले करारका कर्मचारीहरू फिल्डमा खटिनुभएको छ । सबै जनालाई एकै पटक बोलायौं भने बस्नलाई गाह्रो छ । भवनका लागि परिषद्ले सूचना पनि निकालेको थियो तर आवश्यकताअनुसारको भेटिएन । अहिले पनि भाडाको घर खोजिरहेका छौं । कर्मचारीलाई बस्ने ठाउँ त हुनुपर्यो नि, खरेलले भने । सरकारले हालै एनएचआरसीको भवन निर्माण गरिदिने भएपछि स्थानीय विकास मन्त्रालय मातहतको भवन निर्माण विभागले क्यान्टिन नजिकै खाली जमिनको माटो परीक्षण गरिरहेको छ ।अनुसन्धानमा भइरहेको झन्झट र समस्या हल गर्ने उद्देश्यले परिषद् आफ्नै छुट्टै प्रयोगशाला निर्माणमा लागेको सदस्यसचिव युवराज ज्ञवालीले बताए । उनका अनुसार काठमाडौं विश्वविद्यालयले प्रयोगशाला स्थापनाका लागि धुलिखेलमा जग्गा उपलब्ध गराएको छ । त्यही जग्गामा सेन्टर अफ एक्सिलेन्सका रूपमा प्रयोगशाला निर्माण गर्ने प्रक्रिया थालेको उनले बताए । सहरको बीच ठाउँमा विशिष्टीकृत प्रयोगशाला सञ्चालन गर्न चुनौती हुन्छ । छुट्टै ठाउँमा निर्माण गर्दा चुनौती पनि कम हुन्छन्, उनले भने । स्थापना भएपछि २७ वर्षसम्ममा संस्थालाई सरकारले कुल ४७ करोड बजेट विनियोजन गरेको धिमालले जानकारी दिए । तीन वर्षयता वार्षिक रूपमा करिब २० करोडको दरमा सरकारले बजेट उपलब्ध गराउँदै आएको छ ।"
हत्या आशंकामा शव उत्खनन,"(कपिलवस्तु)दुई महिनाकी गर्भवतीको हत्या भएको आशंकामा प्रहरीले गाडेको शव निकालेर अनुसन्धान थालेको छ । यशोधरा गाउँपालिका८ सिंहोखोरकी २१ वर्षीया रहिसुननिशा मुसलमानलाई झुन्ड्याएर हत्या गरेको दाबी गर्दै उनका बाबु असगरअली मुसलमानले प्रहरीमा जाहेरी दिएपछि गाउँ नजिकै कर्बलामा गाडिएको शव निकाल्न प्रहरी पुगेको हो । शनिबार शव उत्खनन गरेर प्रहरीले अनुसन्धान सुरु गरेको छ । ६ फिट लम्बाइ, साढे ३ इन्च चौडा र ५ फिट गहिराइबाट शव निकालिएको हो । प्रहरीको सिन अफ क्राइम अफिसरको टोली पुगेर प्रमाणदसी नष्ट नहुने गरी शव उत्खनन गरेको थियो । अपराध अनुसन्धानमा दखल राख्ने प्राविधिक प्रहरीको उक्त टोलीले मृतकको फिंगर प्रिन्ट लिने, शव उठाउने र फोटो लिने लगायतका काम गरेको थियो । गाडिएको शव झिक्दा जिल्ला अस्पताल तौलिहवाका मेडिकल अधिकृत डा जावेद अख्तर खान, सहायक जिल्ला सरकारी न्यायाधिवक्ता खडानन्द पोख्रेल र निमित्त प्रहरी प्रमुख डीएसपी धर्मराज भण्डारी पनि उपस्थित थिए । शव पोस्टमार्टम गर्न आइतबार लुम्बिनी प्रादेशिक अस्पताल बुटवल पठाइएको थियो । घटना शंकास्पद छ, डीएसपी भण्डारीले भने, जिल्लामा पोस्टमार्टमको विषय विज्ञ नहुँदा बुटवल पठाइएको हो । शवबाट भिसेरा झिकेर परीक्षणका लागि प्रहरीको प्रयोगशाला नेपालगन्ज पठाइएको छ । दुई महिनाकी गर्भवती रहेकी उनको मृत्युपछि माइती पक्षलाई खबर नगरी गाउँमै गुपचुप शव गाडिएको थियो । छरछिमेकले समेत थाहा नपाएको बताएका छन् । नजिकका दुईचार जना आफन्त बोलाएर मुस्लिम धार्मिक परम्पराअनुसार संस्कार गरिएको थियो । गाउँलेले नै भारतीय सीमा क्षेत्रको गाउँ अटकोनिया बस्ने मृतकका बाबुलाई खबर गरेपछि उनी आएर प्रहरीमा जाहेरी दिएका हुन् । मृतकका बाबुले सीमा प्रहरी चौकी मर्यादपुरका प्रमुख नायब निरीक्षक तक्की खानलाई छोरीको हत्या भएको भन्दै सूचना दिएका थिए । खानले चासो नलिएपछि बाबु जिल्ला प्रहरीमा आएर जानकारी दिए । त्यसपछि जिल्लाबाट गएको टोलीले शव निकालेको हो । शरीरमा चोटपटक नभए पनि घाँटीमा डाम देखिएपछि आशंका उब्जिएको छ । कानुनी प्रक्रिया नपुर्याई गुपचुप शव गाडिएकाले आशंका उब्जिएको प्रहरी भनाइ छ । पोस्टमार्टम रिपोर्ट आएपछि धेरै कुरा थाहा हुने डीएसपी भण्डारीले बताए । प्रहरीले २२ वर्षे श्रीमान् मोहम्मद नसिम अलिभाट मुसलमान र ५० वर्षे ससुरा अब्बास अलिभाट मुसलमानलाई पक्राउ गरेर अनुसन्धान गरिरहेको छ । उनको गत जेठमा विवाह भएको थियो । मृतकसँग घरपरिवारको बारम्बार झैंझगडा भइरहने स्थानीयले बताएका छन् । उनी माइतीकी एक्ली सन्तान थिइन् ।"
८५ दिनदेखि इजलासबाहिर प्रधानन्यायाधीश,केकेमा असर ? साढे चार महिनादेखि संवैधानिक इजलास निष्क्रिय न्याय परिषद् र न्याय सेवा आयोगका बैठक प्रभावित जिल्ला अदालतका न्यायाधीशहरुको नतिजा प्रकाशन अवरूद्ध सर्वोच्च र उच्च अदालतमा न्यायाधीश नियुक्ति र सरूवा प्रभावित विशेष अदालत नेतृत्वविहीन
प्रदेशभर २६ सय बालबालिका कुपोषित,"(हेटौंडा)उमेर २ वर्ष भइसक्यो । तौल साढे २ केजी मात्रै छ । पेट ठूलो, गाला ख्याउटे, तिघ्राको मासु मुजा परेको छ । हेर्दैमा उनमा पोषणको मात्रा नपुगेको भन्ने लाग्छ । जन्मेको ६२३ महिनासम्मका बालबालिकालाई सरकारले निःशुल्क बालभिटा उपलब्ध गराउँदै आए पनि उनी यसको पहुँचमा छैनन् । यो मकवानपुरको विकट कैलाश गाउँपालिका४ लिक्चेका सुमन चेपाङको अवस्था हो ।आइतराम र सीतामायाका उनी चौथो सन्तान हुन् । उनका दाइदिदीको अवस्था पनि त्यति सन्तोषजनक छैन । उनीहरू कसैले बालभिटा खान पाएनन् । सीतामाया भने पाँचौं सन्तान जन्माउने तयारीमा छिन् । तर गर्भधारण गरेको ६ महिना भइसक्दा एक पटक पनि गर्भ जाँच गराएकी छैनन् । २३ वर्षीया सीतामायालाई गर्भ जाँच गराउनुपर्छ भन्ने जानकारी पनि छैन । कैलाश गाउँपालिकाको केन्द्र कटुन्जेमा गत साता आयोजना गरिएको स्वास्थ्य शिविरमा कुपोषणले ग्रसित छोरा सुमनलाई बोकेर उनी आएकी थिइन् । चिकित्सकले उनलाई गर्भ जाँच र सन्तानलाई बालभिटा खुवायौ त भनी सोध्दा उनको जवाफ छैन थियो ।कैलाश२ लिक्चेकै २२ वर्षीया मंगलीमाया चेपाङको पेटमा पनि६ महिनाकै गर्भ छ । सीतामायाले जस्तै उनले पनि अहिलेसम्म गर्भ जाँच गराएकी छैनन् । १३ महिने छोरी च्यापेर सोही शिविर आएकी उनले आफ्नो र छोरीको पनि स्वास्थ्य परीक्षण गराइन् । छोरीको अवस्था सुमनको भन्दा भिन्न थिएन । कडा कुपोषणले उनी पनि ग्रसित थिइन् । १६ वर्षको उमेरमा बिहे गरेकी मंगलीमायाका ३ सन्तान जन्मिसकेका छन् । तर आजसम्म उनलाई गर्भ जाँच गराउनुपर्छ र नवजात शिशुलाई बालभिटा खुवाउनुपर्छ भन्ने जानकारी थिए । यसबारे जानकारी दिन र सेवा लिन पनि लिक्चेमा स्वास्थ्य संस्था छैन । गाउँपालिका केन्द्रमा भएको स्वास्थ्य संस्थासम्म आइपुग्नै ३ घण्टा हिँड्नुपर्छ ।पालिकाका अधिकांश चेपाङ समुदायका बालबालिका कुपोषणले ग्रसित छन्, कैलाश गाउँपालिकाका स्वास्थ्य शाखा प्रमुख श्याम महतोले भने, बालबालिकालाई बालभिटा पनि खुवाउँदैनन् । सुत्केरी हुन पनि स्वास्थ्य चौकी आउँदैनन् र गर्भ परीक्षण पनि गराउँदैनन् । सानै उमेरमा बिहे गर्ने चलन चेपाङ समुदायमा अझै कायम छ । सानै उमेरमा आमा बन्दा आमा र बच्चा दुवैको स्वास्थ्य जोखिममा पर्ने र धेरै सन्तान जन्माउँदा पनि पोषण र स्याहार पर्याप्त नपुग्ने अवस्था रहन्छ । त्यसमाथि यहाँका अधिकांश स्थानीयलाई आफ्नो उत्पादनले मुस्किलले ४ महिना पनि खान पुग्दैन । कुपोषणको तथ्यांक हेर्दा पनि मकवानपुरको अवस्था चिन्ताजनक नै छ । जिल्लामा जन्मेदेखि ११ महिनासम्मका एक सय ४७ जना र एक वर्षदेखि २३ महिनासम्मका ७६ जना बालबालिका कुपोषित रहेको स्वास्थ्य कार्यालय प्रमुख प्रणय उपाध्यायले बताए ।प्रदेशका १३ जिल्लामध्ये ललितपुरमा कुपोषित हुने ११ महिनासम्मका बालबालिकाको संख्या सर्वाधिक (७०४ जना) रहेको प्रदेश स्वास्थ्य निर्देशनालय हेटौंडाका तथ्यांक अधिकृत इन्द्रमणि भण्डारीले बताए । चितवनमा यो संख्या २ सय ७ र धादिङका १ सय ९७ छ । यसैगरी, कुपोषित हुने एक वर्षदेखि २३ महिनासम्मका बालबालिकाको संख्या धादिङमा २ सय ७५ र चितवनमा २ सय २० छ । प्रदेशभरिमा कुपोषित हुने बालबालिकाको संख्या सबैभन्दा कम रसुवामा छ । यहाँ ११ महिनासम्मका २ जना र एक वर्षदेखि २३ महिनासम्मका ६ जना मात्रै कुपोषित रहेको प्रदेश स्वास्थ्य निर्देशनालयका स्वास्थ्य निर्देशक महेश्वर श्रेष्ठले बताए । वाग्मती प्रदेशमा २३ महिनासम्मका एक लाख ५४ हजार ७ सय ५९ बालबालिका छन् । तीमध्ये २ हजार ५ सय ९५ बालबालिका कुपोषणले ग्रसित रहेको उनले बताए । जसमध्ये गम्भीर खालका कुपोषितको संख्या ९ सय ५५ जना छन् । खाद्य असुरक्षा, गरिबी र चेतनास्तर कमजोर भएका गाउँबस्तीका अधिकांश बालबालिकाहरू कुपोषणले ग्रसित भेटिएका छन्, उनले भने, कुपोषणबाट बालबालिकालाई मुक्त गर्नका लागि निर्देशनालय, स्वास्थ्य कार्यालयलगायतले विभिन्न कार्यक्रमहरू सञ्चालन गर्दै आएको छ ।बालबालिकालाई कुपोषणबाट मुक्त गर्न भन्दै सरकारले स्थानीय तहबाटै बालभिटा वितरण गरिरहेको छ । तर कतिपय अभिभावकलाई यसबारे जानकारी नै छैन । कतिपयले लगेर पनि नखुवाउने गरेको बताउँछिन् कैलाश गाउँपालिकाकी कार्यवाहक अध्यक्ष सुकुमाया थिङ । स्थानीय तहहरूको लक्ष्य र तथ्यांकअनुसार बालभिटा खाने बालबालिकाको संख्या पनि ज्यादै न्यून छ, उनले भनिन् । बालभिटा खपत नभएर म्याद नाघ्दा स्थानीय तहले नष्ट गर्नुपरेको स्वास्थ्यकर्मीको भनाइ छ ।जन्मेको ६ महिनादेखि दुई वर्षमुनिका बालबालिकालाई कुपोषण र श्वासप्रश्वासको समस्याबाट बचाउन, स्वास्थ्यलाई फुर्तिलो बनाउन बालभिटा खुवाउने गरिन्छ । पोषण तथा एकीकृत बालरोग व्यवस्थापनअन्तर्गतको बालभिटा कार्यक्रमअनुसार प्रत्येक स्थानीय तहले बालभिटा निःशुल्क रूपमा उपलब्ध गराउँछन् । बच्चा जन्मेको ६ महिनादेखि ११ महिनासम्म, १२ महिनादेखि १७ महिनासम्म र १८ महिनादेखि २३ महिनासम्मलाई हुने गरी स्थानीय तहले ३ पटक बालभिटा वितरण गर्ने गरेको छ । तर, मकवापुरका स्थानीय तहहरूको तथ्यांकअनुसार पहिलोपटक बालभिटा लैजाने अभिभावकको तुलनामा दोस्रो र तेस्रो पटक लिन आउनेको संख्या निकै कम छ ।बच्चा जन्मिएपछि २ वर्षभित्रमा उसको ८० प्रतिशत मस्तिष्क विकास हुने हुँदा त्यसका लागि पनि बालभिटाले मद्दत पुर्याउने स्वास्थ्यकर्मीहरू बताउँछन् । सरकारले निःशुल्क रूपमा बालभिटा वितरण गरिरहँदा पनि अभिभावकमा बालबालिकालाई बालभिटा खुवाउनुपर्छ भन्ने चेतनाको विकास हुन सकेको छैन, कैलाशका स्वास्थ्य शाखा प्रमुख महतोले भने, गाउँमा रहेका महिला स्वयम्सेविकालाई बालबालिकालाई बालभिटा खुवाउन अनुरोध गर्दा पनि टेर्दैनन् ।"
रोल्वालिङको काममा रोक,"(दोलखा)काम थालेको एक वर्षपछि अचानक गौरीशंकर संरक्षण क्षेत्रले माथिल्लो तामाकोसी आयोजनाले निर्माण गर्न लागेको रोल्वालिङ खोला जलविद्युत् आयोजना निर्माणमा रोक लगाएको छ । संरक्षण क्षेत्रले तामाकोसीलाई पत्र लेखेर आयोजनाको काम रोक्न भनेको हो ।सरकारले निर्माण गरिरहेको आयोजनालाई सरकारकै अर्को निकायले रोक लगाएपछि आयोजना र संरक्षण क्षेत्रबीच द्वन्द्व चर्किने देखिएको छ । संरक्षण क्षेत्रमा पर्ने उक्त आयोजनामा जानसमेत अनुमति लिन भनिएको छ । माघ १७ मा सरक्षण क्षेत्रले ४ सय ५६ मेगावाटको माथिल्लो तामाकोसी आयोजनाको प्रवर्द्धक अपर तामाकोसी हाइड्रोपावरलाई पत्र लेखी यस कार्यालयको अनुमतिबिना रोल्वालिङ खोला जलविद्युत्को काम तत्काल अघि नबढाउन भनेको छ । संरक्षण क्षेत्र प्रमुख डा मधु क्षेत्रीद्वारा हस्ताक्षरित पत्रमा स्थानीयको उजुरी र निर्माणस्थलको अवलोकन प्रतिवेदनका आधारमा यस्तो निर्णय लिइएको उल्लेख छ । संरक्षण क्षेत्रले आयोजनाका सबै कर्मचारीको विवरण मागसमेत गरेको छ । संरक्षण क्षेत्र व्यवस्थापन नियमावली २०५३ र निर्देशिका २०५६ अनुसार तामाकोसी आयोजना र अन्य प्रसारण लाइनमा काम गर्ने स्वदेशी र विदेशी कर्मचारी, कामदार सबैलाई अनुमति लिनसमेत पत्रमा भनिएको छ । रोल्वालिङ खोला आयोजनाको काम रोक्नू भनेर पत्र आएको अपर तामाकोसी हाइड्रोपावर लिमिटेडका प्रमुख कार्यकारी अधिकृत विज्ञानप्रसाद श्रेष्ठले पुष्टि गरे । पत्रपछि हाल आयोजनाको काम रोकिएको उनले बताए । तामाकोसी आयोजनाले रोल्वालिङ खोला डाइभर्सन गरे थप २२ मेगावाट विद्युत् उत्पादन हुने गरी काम अघि बढाएको छ । यो आयोजनाको पानी माथिल्लो तामाकोसी आयोजनाको बाँधमा खसालेपछि तामाकोसीले थप एक घण्टा अत्यधिक माग भएका बेला (पिकिङ इनर्जी) ४ सय ५६ मेगावाट विद्युत् उत्पादन गर्न सक्नेछ ।यस्तै, निजी क्षेत्रको नासाले चीनको सीमानजिक बिगु गाउँपालिका१ लप्चीमा बनाइरहेको १ सय ६० मेगावाटको लप्ची खोला जलविद्युत् आयोजनाको काम पनि संरक्षण क्षेत्रले रोकिदिएको छ । उक्त आयोजनाले कुनै वातावरण प्रभाव मूल्यांकनको सम्झौता नगरी संवेदनशील क्षेत्रमा जंगल मासेर ८ किलोमिटर सडक बनाएको छ । यहाँ डोजर प्रगोग गरी सडक खनिएको छ । तर डोजर लैजान हेलिकप्टर प्रयोग गर्नुपर्छ । आयोजनाको कामको अनुगमनमा पुगेको संरक्षण क्षेत्रको टोलीले ठूलो मात्रामा जंगल फँडानी गरेको फेला पारेपछि सबै कागजात माग गरेको थियो । उक्त आयोजनालाई पत्र काटेर प्रष्टीकरण पनि सोधेको संरक्षण आयोजनाका प्रमुख डा क्षेत्रीले बताए । यता, संरक्षण क्षेत्रले जानाजानी दुःख दिन थालेको आयोजनाहरूले बताएका छन् । खासगरी आयोजनाले स्थानीय स्रोत साधन ढुंगा, गिटी, बालुवालगायतको रोयल्टीमा संरक्षण क्षेत्रले बढी चासो राखेको प्रवर्द्धकहरूले बताएका छन् ।"
चिनारुबाटै बालबालिका यौन दुराचारको सिकार,"दुराचारीमाथिको त्यो फैसलाडोटी जिल्ला अदालतले बाल यौन दुरुपयोग र अप्राकृतिक मैथुनको घटनामा ५ महिना २० दिन कैद र ७ हजार जरिवाना गरेको फैसलालाई उच्च अदालत दिपायलले उल्टाएर जन्मकैदको सजाय र कुल १० लाख ३० हजार जरिवाना ठहर गर्यो । दिपायल सिलगढी६ को घटनामा सरकारी वकिल कार्यालयले मुलुकी अपराध संहिता २०७४ को दफा २२५ (१) को कसुर भएको भन्दै बाल यौन दुरुपयोग र अप्राकृतिक मैथुनको कसुरमा जिल्ला अदालतमा मुद्दा लगेको थियो । घटनाको झन्डै ६ महिनापछि २०७६ फागुन २१ मा जिल्ला अदालतले पीडकलाई बाल यौन दुरुपयोगमा मात्रै दोषी ठहर गर्दै ५ महिना २० दिन कैद र ७ हजार जरिवाना सुनायो । अदालतले सरकारी वकिलको कार्यालयले लगेको अप्राकृतिक मैथुनको कसुरमा दाबी पुग्न नसक्ने ठहर गर्यो ।पीडितहरूले प्रहरीमा दिएको बयानविपरीत जिल्ला अदालतमा इन्कारी बयान दिएका थिए । तर पनि जिल्ला अदालतले घटना विवरण, पीडित बालकको स्वास्थ्य रिपोर्ट र अन्य प्रमाणका आधारमा फैसला सुनाएको थियो । उच्च अदालतले पीडितहरूले इन्कारी बयान दिए पनि घटनामाथि गहिरो अनुसन्धान आवश्यक हुने भन्दै फैसलामा लेख्यो, वस्तुनिष्ठ प्रमाणबाट वारदात स्थापित भइरहेको सन्दर्भमा केवल पीडित पक्षले उल्टा बकपत्र गर्दैमा अपराधबाट उन्मुक्ति पाउन सक्दैनन् । २०७८ साउन २५ मा न्यायाधीश टेकनारायण कुँवर र जगतबहादुर थापाले गरेको जिल्ला अदालतको फैसला उल्ट्याउँदै बाल यौन दुराचारतर्फ ३ वर्ष कैद, ३० हजार जरिवाना र अप्राकृतिक मैथुनतर्फ जन्मकैद र १० लाख क्षतिपूर्ति भराई पाउने ठहर गर्यो । बाल यौन दुरुपयोगका घटनाको फैसलामा यो मुद्दा किन महत्त्वपूर्ण छ भने यसले बाल यौन दुरुपयोग र अप्राकृतिक मैथुनबीचको फरक मात्रै छुट्याउने कोसिस गरेको छैन, यी दुई कसरी फरक अपराध हुन् र अप्राकृतिक मैथुनमा पनि बालबालिका कसरी सिकार हुन सक्छन् भन्ने प्रस्ट्याएको छ । उच्च अदालतले यो घटनालाई पेडोफाइलका रूपमा समेत व्याख्या गरेको छ । अधिवक्ता निर्मला भण्डारी बाल यौन दुरुपयोगका घटनालाई हेर्ने कानुनी दृष्टिकोणको आधार स्पष्ट हुनुपर्ने बताउँछिन् । डोटीकै घटनामा जिल्ला अदालतले गरेको फैसलामा त्रुटि भएको औंल्याउँदै उनले भनिन्, जिल्ला अदालतले जुन कानुनमा टेकेर फैसला गर्न खोजेको छ, त्यो त्रुटिपूर्ण मात्रै छैन, बाल यौन दुरुपयोगका घटनालाई बुझ्ने संवेदनशीलताको अभाव पनि देखिन्छ ।अपराध संहिता २०७४ को दफा २२५ र दफा २२६ मा बाल यौन दुरुपयोगबारे उल्लेख गरिएको छ । कसैले करणीको आशयले बालबालिकालाई एकान्तमा लगेर निजको अंग छोएमा, समातेमा वा आफ्नो अंग निजलाई छुन वा समाउन लगाएमा बाल यौन दुरुपयोग मानिनेछ । यस्तो कसुरमा व्यक्तिलाई तीन वर्षसम्म कैद र तीस हजार रुपैयाँसम्म जरिवानाको व्यवस्था गरिएको छ ।"
आरोपित फरार हुँदा प्रहरीमाथि कारबाही,"(म्याग्दी)नियन्त्रणमा लिइएका मानव बेचबिखन मुद्दाका आरोपी फरार भएपछि तीन जना प्रहरी कारबाहीमा परेका छन् । प्रहरीको मानव बेचबिखन ब्युरोको निर्देशनमा माघ ४ को साँझ बेनी३ भकिम्लीको ठोठ्नेरीबाट सादा पोसाकमा गएका प्रहरीले जसबहादुर श्रीष मगर, श्रीमती पार्वती चन्दलाई पक्राउ गरी सदरमुकाम ल्याउँदै थियो । छोरी रेखा चन्द पनि बाबुआमासँगै आएकी थिइन् । गुडिरहेको जिपबाट प्रहरीलाई छक्याउँदै जसबहादुर भागे । आरोपीमध्येकी पार्वतीलाई ब्युरोको टोलीले अनुसन्धानका लागि काठमाडौं लगेको छ । छोरी रेखालाई भने प्रहरीलाई दुर्व्यवहार गरेको आरोपमा जिल्ला अदालतको आदेशले पुर्पक्षका लागि थुनामा राखिएको छ । पक्राउ परेका आरोपित भागेपछि एक असईसहित तीन प्रहरीमाथि विभागीय कारबाही थालेको जिल्ला प्रहरी कार्यालयले जनाएको छ । उक्त दिन जसबहादुर र पार्वतीलाई पक्राउ गर्न असईको नेतृत्वमा तीन प्रहरी सादा पोसाकमा दुई वटा मोटरसाइकलमा गएका थिए । आमाबाबुसँगै छोरी पनि कुरा बुझ्न जिल्ला प्रहरी कार्यालय जाने भए । मोटरसाइकलमा सबैलाई लैजान नमिलेपछि प्रहरीले वडाध्यक्ष पदम पुनको संयोजनमा स्थानीयको जिप भाडामा लिए । जिपको पछाडि आरोपीलाई राखेर असई अगाडि चालकसँग बसे । दुई प्रहरी जवान मोटरसाइकल लिन गए । जसबहादुरले बिरामी छु भनेकाले हतकडी लगाइएको थिएन । गाडी बेनीतर्फ हिँडेको केहीबेरमै जंगलको छेउमा पुगेपछि जसबहादुर फाल हानेर भागे । हामीले अप्रेसनलाई सामान्य तरिकाले डिल गर्यौं । यसैको लाभ उठाएर उनी उम्कने परिस्थिति बन्यो, जिल्ला प्रहरी प्रमुख डीएसपी श्यामकुमार राईले भने, फरारको पनि खोजी भइरहेको छ । यस्तो हो घटनासाविक भकिम्ली गाविस३ ठोट्नेरीका लक्ष्मण क्षत्रीले २०६१ जेठ ७ मा सिंगा सुर्केमेलाकी सुशीलासँग विवाह गरे । एक वर्षमा छोरा जन्मियो । लक्ष्मण कामको खोजीमा भारतको दिल्ली पुगे । त्यहाँ उनको राम्रै कमाइ थियो । दिल्लीमै रहँदा गाउँका छिमेकी जसबहादुर श्रीषमगरसँग चिनजान भयो । उनले सुदूरपश्चिमतिरकी छोरीसहितकी पार्वतीसँग विवाह गरेर बसेका थिए । लक्ष्मण दिल्लीमै थिए, जसबहादुर श्रीमतीसहित म्याग्दीस्थित घर फर्के । प्रहरीका अनुसार गाउँ फर्केपछि जसबहादुर दम्पतीले लक्ष्मणकी श्रीमतीलाई दिल्ली पुर्याउने प्रपञ्च गरे । लक्ष्मणले लेखेको भन्दै सुशीलालाई दिए । चिठीमा पत्रवाहकसँगै दिल्ली आउन भनिएको थियो । सुशीला २०६३ फागुन २७ मा जसबहादुर र पार्वतीको साथ लागेर दिल्ली हिँडिन् । घरबाट हिँडेको चार दिनमा उनी दिल्ली त पुगिन् तर श्रीमान् लक्ष्मणसँग भने भेट भएन । दम्पतीले काम गरिरहेको पुरानो कम्पनीबाट लक्ष्मण भागेर कतै गएको भन्दै सुशीलालाई आफैंसँग राखे । ३४ दिनपछि उनलाई परपुरुषसँग यौन सम्पर्कका लागि बाध्य पार्न थालियो । केही समयपछि कोठीमा लगेर तीन लाखमा बेचे । एक जना अनुसन्धान अधिकृतका अनुसार आफन्त पर्ने एक महिलालाई बलात्कार गरेपछि जसबहादुर भारत पसेका थिए । दिल्लीमा रहँदा उनको पार्वतीदेवीसँग भेट भएको हो । पार्वतीले दिल्लीमा कोठी चलाउँथिन् भन्ने प्रहरीलाई शंका छ । पार्वतीसँगको सम्पर्कमा पुगेपछि जसबहादुरले बेलाबेला गाउँ फर्कने र सोझा महिला, युवतीलाई राम्रो रोजगारीमा लगाउँछु भन्दै लगेर बेच्ने गरेको प्रहरीले दाबी गरेको छ । यता दिल्लीमा कार्यरत लक्ष्मण घर फर्केपछि सुशीलालाई भेटेनन् । जसबहादुर दम्पतीको पछि लागेर गएको थाहा पाएपछि फर्किएर खोजे । फेला नपरेपछि घर फर्के । २०६५ असोजमा भकिम्लीकै मरेककी मीना थापासँग दोस्रो विवाह गरे । दोस्रो विवाहपछि पनि उनी केही वर्ष समय दिल्लीमै काम गरेर बसे । २०७० सालतिर लक्ष्मण दिल्लीको नोकरी छोडेर साउदी गए । साउदीबाट लक्ष्मण घर आउजाउ गरिरहन्थे । यही माघ ४ मा यूएईबाट बिदामा घर आउँदा त्रिभुवन अन्तर्राष्ट्रिय विमानस्थलमा उनलाई प्रहरीको मानव बेचबिखन ब्युरोले अनुसन्धानका लागि भन्दै पक्राउ गर्यो । आरोप थियो श्रीमती सुशीलालाई बेपत्ता पारेको ।दिल्लीमा बेचिएको १६ वर्षपछि सुशीला सामाजिक सञ्जालमार्फत आफन्तको सहयोगमा नेपाल फर्कन सफल भएकी थिइन् । उनी फर्केपछि मात्रै घर छाडेर कसरी दिल्ली पुगेकी थिइन् र कहाँ कस्ता दिन बिताउनु परेको थियो भन्ने खुल्यो । दिल्लीको एक कोठीमा रहेका बेला उनलाई एक जना भारतीयले उद्धार गरेका थिए । दुवैले विवाह गरे । दुई छोराछोरी पनि भए । विवाहपछि उनले कोठीको नारकीय जीवनबाट मुक्ति पाएकी थिइन् । तर दासझैं भारतीय श्रीमान्सँग बसिरहन गाह्रो भयो । उनले फेसबुकबाट आफन्तको खोजी गरिन् । मावलीसँग सम्पर्क भयो । आफूले भोगेको कहानी बताएपछि उनलाई दिल्लीबाट उद्धार गरेर ल्याइयो । उनले प्रहरीमा मानव बेचबिखन मुद्दा दर्ता गराइन् । प्रहरीले घटनाको अनुसन्धानका लागि लक्ष्मणपछि जसबहादुर दम्पतीलाई नियन्त्रणमा लिन खोजेको थियो । लक्ष्मणका दाजु रत्न जीसी पार्वतीले घर छाड्दा राति हिँडेको र भाइले दिल्ली आउनु भनेको थाहा नभएको बताउँछन् । यदि भाइले बुहारीलाई बोलाएको थियो भने हामी परिवारलाई त खबर गर्थ्यो, उनले भने, जसबहादुर र पार्वतीले लक्ष्मणको नक्कली चिठी बनाएर बुहारीलाई झुक्याएर सुटुक्क लगेको हामीले धेरै ढिला थाहा पायौं । मेरो भाइ आफूले चिठी लेखेकै होइन भन्छ ।"
साउदी गएका पतिको बाँकेमा घरजम,"(नेपालगन्ज)सिन्दूरपोते अनि चुरा पहिरन छाडिनन् । वैदेशिक रोजगारीका लागि हिँडेका एक दिन पति फर्केर आउने विश्वासमा प्रतीक्षामा बसिन् । दिन, महिना र वर्ष बिते । पति फर्किएनन् तर उनले आशा मारिनन् । एक्ली महिलालाई समाजले हेयको दृष्टि राख्थ्यो । खबर आएन, १८ वर्ष बिते । आफन्त र परिवारले भर मान्न छाडे । उनको आशाको दियो भने निभेको थिएन । एक दिन उनले अपेक्षित खबर पाइन् । घरबाट निस्केर रूपन्देहीको देवदहकी ३८ वर्षीया देवी अर्याल आइतबार नेपालगन्ज आइपुगेकी छन् । यहाँ आउँदा उनका पतिले नयाँ संसार बसाएको देखिन् । मरेको मान्छेको यादले त सताउँछ भने जिउँदो मान्छेलाई कसरी भुल्न सकिन्छ र ! उनले भनिन्, समयको मात्र के कुरा, मेरो जिन्दगीमाथि नै खेलबाड भयो । देवीको १८ वर्षअघि नवलपरासीका डिल्लीराज अर्यालसँग प्रेमविवाह भएको थियो । परिवारको सल्लाहमा उनीहरूले विवाह गरेका थिए । बिहे भएको दुई वर्षमै डिल्लीराज वैदेशिक रोजगारीका लागि साउदी उडेका थिए । पति विदेश उड्दा देवी चार महिनाकी गर्भवती थिइन् । दुईचार महिना फोन सम्पर्क भयो । बिस्तारै फोन आउन छाड्यो । उनले छोरालाई जन्म दिइन् । पति नभए पनि ८ वर्षसम्म सासूससुरालाई हेरेर उनले घर सम्हालिन् । त्यसपछि छोरा हुर्कंदै गएपछि काम खोज्न थालिन् । ८ वर्षपछि माइतीको नजिकै रूपन्देहीको देवदहमा ज्याला मजदुरी गर्दै जीविका चलाउन थालिन् । आफ्ना पतिले वैदेशिक रोजगारीबाट फर्केर बाँकेको बैजनाथ६ सम्झना चोकमा विवाह गरी घरजम गरी बसेको देखेपछि देवीका आशाहरू सबै निराशामा परिणत भएका छन् । उनका पतिले छोरा र पत्नीलाई स्वीकार गर्न नसक्ने भनेपछि अहिले उनी न्यायको खोजीमा भौंतारिइरहेकी छन् । कहिले प्रहरी, कहिले वकिलसँग हारगुहार मागेकी छन् । १८ वर्षसम्म कुनै सम्पर्कमा नभएको मान्छेलाई एक्कासि घरजम गरी बसेको भेट्टाएँ, उनले भनिन्, १८ वर्षसम्मको मेरो त्याग र पर्खाइको कुनै मूल्य रहेन । देवीका छोरा अहिले १७ वर्षका भइसकेका छन् । कक्षा १२ मा पढ्छन् । छोराले बाबु हुँदा पनि बाबुको माया पाएन, उनले भनिन्, पति हुँदा पनि मैले पतिको सहारा पाइनँ । ममाथि अन्याय भयो । डिल्लीराज अहिले विवाह गरी बैजनाथ गाउँपालिका बसेका छन् । उनका एक छोरा र छोरी छन् । अधिवक्ता देवीमाया खत्रीले पुरुषका गल्तीका कारण महिलाहरू नै मर्कामा परेको बताइन् । बहुविवाहका अधिकांश घटनामा पुरुषकै गल्तीका कारण दुई महिलाहरू अन्यायमा परिरहेका छन्, उनले भनिन्, बहुविवाहको मारमा पर्ने महिलाहरूको संख्या बढ्दो छ । बैजनाथ६ का वडाध्यक्ष भद्रबहादुर बस्नेतले वडासम्म छलफलमा नआएकाले देवी र डिल्लीराजबारे आफूलाई जानकारी नभएको बताए ।"
यौनकर्मी बन्न नमान्दा चर्को यातना,"(नयाँदिल्ली)सुखदुःखमा सँगै जीवन बिताउने वाचा गरेका पतिबाटै यौन धन्धामा लाग्ने प्रस्ताव आउँदा एउटी महिलालाई के लाग्दो हो ? सोच्नै नसकिने प्रस्ताव र त्यसलाई अस्वीकार गर्दा खेपेको यातनाले अर्घाखाँचीकी २२ वर्षीया झरना (नाम परिवर्तन) निरीह होइन बरु न्यायको लडाइँमा अझ बलियो बनिरहेकी छन् । आफ्नै पतिविरुद्ध लडाइँ लड्न महिलाका लागि कम चुनौतीपूर्ण छैन । तर, उनमा साहस डगमगाएको छैन । कानुनी रूपमा सम्पूर्ण सजाय नदिलाएसम्म मलाई सन्तोष हुनेछैन, उनले भनिन्, न्यायालयमाथि भरोसा छ । दुवै देशमा मुद्दा चलिरहेको छ । मेरो अस्मितालाई बेच्न खोज्नेले कडाभन्दा कडा सजाय पाउनेमा म विश्वस्त छु । श्रीमान्श्रीमतीबीचको कुरा हो भन्दै आपसी मेलमिलाप गरेर मुद्दा सल्टाउन उनलाई सामाजिक दबाब नआएको होइन । तर, आफूले पाएको पीडा बिर्सिन नसक्ने भएकाले उनी अदालतको ढोकासम्म पुगिन् । हालै उनले दिल्लीको पटियाला हाउस कोर्टमा न्यायाधीशलाई आफूमाथि भएका घटनाबारे तीन घण्टा लगाएर सुनाइन् । यौन र घरेलु हिंसाका मुद्दामा अरू कसैलाई नराखेर न्यायाधीश एक्लैले उनको बयान लिएका छन् । अदालती थप प्रक्रियाका लागि दिल्ली आइपुगेकी झरनाले कान्तिपुरसँग भनिन्, महिलाका लागि रक्षक र सबैथोक उसैको पति हो भनेर भनिन्छ र सिकाइन्छ । मेरो हकमा भने पति नै भक्षक भइदियो ।बुटवलकी झरनाको २०७५ वैशाख २३ गते अर्घाखाँचीका दुर्गाप्रसाद घिमिरेसँग मागी विवाह भएको थियो । त्यतिबेला उनी बुटवलमै कानुन विषय लिएर कक्षा ११ पढ्दै थिइन् । बुबाआमाको कमजोर आर्थिक स्थितिका कारण पढाइकै बीच उनको विवाह भयो । केटा वैदेशिक रोजगारीबाट फर्किएकाले झरनाका बुबाआमाले छोरीको भविष्य राम्रै होला भन्ने विश्वासले जिम्मा लगाएका थिए । केटा ओमानबाट फर्किएको हो, फेरि विदेश जाने तयारीमा छ भन्ने मलाई भनिएको थियो, झरनाले भनिन्, म ११ को फाइनल परीक्षाको तयारीमा थिएँ । विवाहको चाहना थिएन । तर, पारिवारिक परिस्थितिले विवाह गर्नुपर्यो । विदेश जाने तयारीमा रहेका भनिएका पति दुर्गा दिल्ली आउजाउ गर्ने गरेको उनले विवाह पछि मात्रै थाहा पाइन् । आफू दिल्लीमै आयुर्वेदिक औषधालयमा त कहिले होटलमा काम गर्ने दुर्गाले बताएका थिए । मलाई पनि दिल्ली आउन निरन्तर दबाब दिन थालेका थिए, सासू ससुराको पनि त्यस्तै राय थियो, झरनाले सुनाइन् तर, मेरो पढ्ने इच्छा थियो, १२ मा पढ्दै थिएँ । दबाब थेग्न नसकेर पतिको घर अर्घाखाँची नै गएर बस्न थालें । पढाइ र परीक्षाको बहाना गर्दै उनले दिल्ली आउनुपर्ने दबाबलाई झेल्दै आइन् । त्यहीबीच छोरी जन्माइन् । त्यसले पनि उनको दिल्ली नजाने चाहनालाई सघाउ पुग्यो ।तर, २०७८ जेठ मसान्तमा पतिले झुक्याएर उनी ८ महिने छोरी काखमा च्यापेर दिल्ली आइपुगिन् । दिल्ली जानुपर्छ भनेर ममाथि ठूलो दबाब थियो, मेरा बुबाआमाको इच्छा त थिएन । तर, घरतिर सबैको चाहना त्यही थियो, श्रीमान् घर आएको मौकामा थप दबाब दिए, उनले सुनाइन्, त्यसका लागि मलाई कुटपिट पनि गरे । श्रीमान्ले बुटबल जाऊँ तिमीलाई माइत छाडेर दिल्ली जान्छु भनेका थिए, तर कृष्णनगर सीमामा ल्याए । कृष्णनगर आएको थाहा पाएपछि उनले माइतमा फोन गरेर जानकारी दिएकी थिइन् । नेपाल हुँदै पतिबाट पटकपटक यातना र कुटपिटको सिकार भइसकेकी उनले प्रहरी र स्थानीय तहमा उजुरी लिएर नपुगेकी होइनन् । तर, पटकपटक मिलापत्र गराएर उनलाई फर्काइन्थ्यो । दिल्ली ल्याइपुर्याएपछि उनको जीवन थप पीडादायी बन्यो । छिटौनी गाउँको १९१ नम्बरको प्रकाश हाउसको सानो फ्ल्याटमा पतिले उनलाई बन्दीझैं बनाएर राखे । र, यौन व्यवसायमा लाग्न दबाब दिए । यहाँ आएपछि थाहा भयो, उसको काम त कर्ल गर्ल सप्लाई गर्ने रहेछ, उनले भनिन्, ह्वाट्स एपमार्फत ग्राहकसँग सम्पर्क भएपछि उनीहरूलाई केटी पठाउने काम गर्ने रहेछ । उसको कैयौं सीमकार्ड थियो । यताबाट केटीहरूको फोटो पठाउने तथा भाउ मिलेपछि ग्राहककहाँ पठाउने गर्ने रहेछ । दुर्गाले उनको समेत फोटाहरू ग्राहकलाई पठाउन थाले । ग्राहकको फोन उठाउन र कुरा गर्न श्रीमान्ले नै दबाब दिन थालेपछि निरन्तर त्यसको प्रतिवाद गरिन् । त्यसको बदला उनले यातना सहनुपर्थ्यो । कहिले त करेन्टसमेत लगाएर सताउने गरेको उनी सुनाउँछिन् । छोरी सानी थिई, भागेर जाने उपाय पनि थिएन । साथमा फोनसमेत नभएपछि कसैलाई कल गर्ने कुरा भएन, उनले भनिन्, सँगैको फ्ल्याटमा दुईजना भारतीय विद्यार्थी बस्थे । म समस्यामा रहेको अनुमान लगाएका रहेछन् । मैले उनीहरूलाई मेरो बाबाको फोन नम्बर दिएर कुरा गराइदिन आग्रह गरें । बुटबलमा सानो व्यवसाय गरिरहेका उनका बुवाले दिल्लीमा छोरी असुरक्षित रहेको खबर पाए । असार २५ मा रूपन्देही प्रहरीमा पुगेर उनले घटनाको जानकारी दिए । रूपन्देही प्रहरीले दिल्लीमा महिलाको उद्धारलगायत सामाजिक कार्यमा सक्रिय संस्था किन इन्डियाका नवीन जोशीलाई सम्पर्क गर्यो । रूपन्देही प्रहरीबाट सूचना आएलगत्तै हामी सक्रिय भयौं, नेपालमा फोन गरिएको नम्बरमा सम्पर्क गरेर लोकेसन लियौं र त्यहाँ पुगेर रेकी गर्यौं, जोशीले भने, ठाउँको यकिन भइसकेपछि दिल्ली महिला आयोग र प्रहरीको सहयोग लिएर ढोका फोडेर झरनाको उद्धार गर्न सफल भयौं । त्यतिबेला झरना अचेत अवस्थामा फेला परेकी थिइन् । उनी आफैं हिँड्न सक्ने स्थितिमा थिइनन् । कुटपिट र करेन्टसमेत लगाइएकाले उनलाई पहिला अस्पताल पुर्याइयो । दुर्गालाई कोठाबाटै प्रहरीले पक्राउ गरेको थियो । तर, दिल्ली प्रहरीले केही दिनको हिरासतपछि जमानतमा छाड्यो । सुरुमा त झरनाले मुद्दा मामिलाबाट केही होला भन्ने आस गरेकी थिइनन् । पतिसँगको विषयमा मुद्दा मामिलामा गयो कि मिलापत्र गराइदिने व्यवहारबाट परिचित भएकै कारण उनी त्यसतर्फ लाग्न त्यति उत्सुक देखिएकी थिइनन् । तर, आवश्यक काउन्सिलिङपछि उनी अन्यायविरुद्ध मुद्दा लड्न तयार भइन् । उनलाई किन इन्डियाले कानुनी प्रक्रियाबाट न्याय दिलाउन सहयोग गरेको छ । साथै उनलाई नेपालमा सामान्य रोजगारीको अवसर पनि मिलाइदिएको छ । यतिबेला उनी अत्याचारविरुद्ध नेपालमा समेत मुद्दा लडिरहेकी छन् । रूपन्देही जिल्ला अदालतमा पतिविरुद्ध मानव बेचबिखनबिरुद्धको मुद्दा लडिरहेकी छन् भने दिल्लीको पटियाला हाउस कोर्टमा घरेलु हिंसा, इच्छाविपरीत नग्न तस्बिर र भिडियो बनाएर विभिन्न ठाउँमा पठाएको तथा करेन्ट लगाएको कसुरमा मुद्दा चलाएकी छन् । दिल्लीबाट छुटेर आएर झरनाका माइतीलाई धम्की दिइरहेका बेला पक्राउ परेका दुर्गा अदालतको आदेशमा थुनामा छन् । रूपन्देही जिल्ला अदालतमा सबै प्रक्रिया चलिरहेको छ । बहस, बकपत्र सकिएको छ, झरनाले भनिन्, अब अदालतको फैसला आउने पर्खाइ मात्रै छ । अदालतमाथि विश्वास छ, दोषीले कडा सजाय र मैले न्याय पाउनेछु ।"
दाहालको द्वैधचरित्र र देशले चुकाउनुपर्ने मूल्य,"सत्ता गठबन्धनको दोस्रो ठूलो दल माओवादी केन्द्रका अध्यक्ष पुष्पकमल दाहालले अमेरिकी सहयोग नियोग एमसीसीसँगको सम्झौतालाई लिएर खेलेको दोहोरो भूमिका सर्वथा आपत्तिजनक छ । एमसीसीसित एउटा पत्रव्यवहार गर्ने तर यता मिथ्या मन्तव्यभाषण जारी राख्ने तथा ठीक विपरीत अडान लिने उनको अराजनीतिक र गैरकूटनीतिक शैली घातक र त्याज्य छ । यसबाट उनको व्यक्तिगत छवि मात्र गिरेको छैन, मुलुककै अन्तर्राष्ट्रिय गरिमा र विश्वसनीयतामा समेत प्रश्न उठेको छ । मित्रमुलुकहरूसितको सम्बन्ध तथा सहयोगका बारेमा देशका जिम्मेवार राजनीतिज्ञले आफ्नो विवेकब्रह्मले जस्तोसुकै दृष्टिकोण बनाउन तथा अडान लिन पाउँछन्, पाउनु पनि पर्छ, परन्तु देशको कूटनीतिक आचरण तथा प्रतिष्ठामा प्रश्न उठ्ने गरी न्यूनस्तरीय दाउपेच खेल्न भने कदापि मिल्दैन । जोसुकै जिम्मेवार नेताको कूटनीतिक व्यवहार सदैव मर्यादित हुनैपर्छ ।प्रधानमन्त्री तथा कांग्रेस सभापति शेरबहादुर देउवा र माओवादी अध्यक्ष दाहालले गत असोज १३ मा एमसीसी अध्यक्षलाई नेपालसितको एमसीसी सम्झौता अनुमोदन गराउन आफूहरूले भूमिका खेल्ने उल्लेख गर्दै त्यसका निम्ति वातावरण बनाउन चारपाँच महिना उपलब्ध गराइदिन आग्रह गरेका रहेछन् । यसबीचमा प्रधानमन्त्री देउवाले यसबारे सूचना चुहाउँदा एकातिर दाहालले एमसीसी अनुमोदन गर्छौं भनी पत्र नपठाएको जिकिर गरिरहे भने अर्कातिर प्रस्ट रूपमै यथास्थितिमा एमसीसी पारित हुन नसक्ने अडान लिए । आफ्नो पार्टीको महाधिवेशन दस्तावेजमा होस् या अन्य सार्वजनिक वृत्तमा उनको अडान र आशय सरासर एमसीसीलाई पठाइएको पत्रप्रतिकूल थियोछ । पछिल्लो समय एमसीसीका कार्यवाहक प्रमुख कार्यकारी अधिकृत महमुद बाहले देउवा र दाहाललाई सम्बोधन गर्दै लेखेको प्रत्युत्तरपत्रसहित अघिल्लो पत्रसमेत सार्वजनिक भएपछि यसरी देशका एक पूर्वप्रधानमन्त्रीको दोहोरो नीति उजागर भएको हो । यो पत्रप्रकरणबाट मुलुकको कूटनीतिक व्यवहारमा निःसन्देह केही जबर्जस्त सवालहरू उब्जिएका छन् । पहिलो त, पीपलपाते चरित्रभन्दा पनि घातक हुन्छ नियोजित द्वैधचरित्र । दाहालमा देखिएको यस्तो चरित्रले हाम्रो आन्तरिक राजनीतिमा मात्र असर पुर्याएको छैन, देशको बाह्य सम्बन्धमा पनि अनावश्यक दरार उत्पन्न गरेको छ । यसले नेपालको नेतृत्वगणलाई अति कच्चा कूटनीतिक खेलाडी साबित गरेको मात्र छैन, देशको समग्र कूटनीतिलाई नै हल्का बनाएको छ । कुनै नेताको कच्चा खेलले देशकै कूटनीतिको ओज घट्नु अवश्य पनि चिन्ताको विषय हो । दोस्रो, यसबाट नेपाली नेताको अडानको असलीपना खुइलिएको छ । निश्चय पनि एउटा सार्वभौम मुलुकको जुनसुकै दलको नेताले कुनै मित्रराष्ट्रप्रति खास धारणा बनाउन पाउँछ, ऊसितको द्विपक्षीय सम्बन्ध तथा विकास सहयोगबारे स्वतन्त्र व्याख्या गर्न पाउँछ । कुनै खास सहयोग लिनेनलिने भन्नेबारे आफ्नो दृष्टिकोणअनुरूप अडान राख्न पनि पाउँछ, चाहे त्यो एमसीसीमा होस् या अन्य कुनै सहायतामा । खालि त्यसबाट देशलाई पुग्ने नाफाघाटाको इतिहासले अभिलेख राख्नेछ । तर, हुबहु र परस्पर बाझिने गरी लिखितम रूपमै मित्रमुलुकसित एउटा कुरा र देशमा सार्वजनिक रूपमा अर्कै कुरा गर्न कुनै पनि जिम्मेवार नेतालाई सुहाउँदैन । यसले सम्बन्धित नेताको मात्र होइन, देशकै साख गिराउँछ, अहिले भएको यही हो । कूटनीतिमा जे भनिन्छ, त्यो गरिन्न, र जे गरिन्छ त्यो भनिन्न भन्ने उक्तिको खुला र भद्दा प्रस्तुतिले कसैको पनि हित गर्दैन, न नेताको न देशको । यो न्यूनतम राजनीतिक तथा कूटनीतिक नैतिकताको विषय मात्र होइन, आफैंप्रतिको इमानदारीको प्रश्न पनि हो । तेस्रो, अमेरिकी अधिकारीसँग जुन तहबाट जुन बेहोराको पत्राचार गरियो, त्यो नै अशोभनीय र गैरकूटनीतिक छ । मुलुकका प्रधानमन्त्री र अर्का पूर्वप्रधानमन्त्री तथा संसद्को तेस्रो दलको प्रमुखले कुनै मुलुकको एउटा कर्पोरेसनको प्रमुखलाई यसरी पत्र लेख्नु कूटनीतिक आचारअनुकूल व्यवहार होइन, उनीहरूले कूटनीतिक संयन्त्र या अर्थ मन्त्रालयका अधिकारीजस्तो बनेर पत्र लेख्नु हास्यास्पद छ । उनीहरूले देशभित्र आफैंमा विवादास्पद भैरहेको विषयमा सम्झौताको एउटा पूरक अंगअंश नै हुने गरी पत्र पठाएका छन्, एमसीसीबाट आएको जवाफी पत्रको बेहोराले पनि यही सन्देश दिन्छ । अतः एमसीसीबारे देउवामा अहिलेसम्म दोहोरो चरित्र नदेखिएको भए पनि यो पत्र पठाएर भने उनले समेत गम्भीर कूटनीतिक खेलाँची गरेका छन् । चौथो, कुनै पनि नेताले आफ्नो बिलखबन्दता, अकर्मण्यता, किंकर्तव्यविमूढता र दोहोरो चरित्रको मारमा देशको विकास तथा अन्तर्राष्ट्रिय सम्बन्धलाई पार्न पाइँदैन । हामीलाई एमसीसी चाहिन्छचाहिन्न, त्यो ठूलो प्रश्न होइन । एमसीसीप्रति असहमति राख्न या यसको विकल्प खोज्न पनि सकिन्छ । तर, एउटा विकास परियोजना लिने या नलिने भन्ने सवालमा संयुक्त राज्य अमेरिका, जो हाम्रो अति निकटतम मित्रमुलुकमध्ये एक हो र नेपालको विकासमा सात दशकदेखि सहयात्रारत छ, ऊसँगै सम्बन्ध चिसिने खालको कूटनीतिक कच्चापन देखाइनु हुन्न । देउवादाहालले पठाएको पत्रमा एमसीसी सम्झौताप्रति कुनै समस्या भएको र त्यसलाई सच्याएर अघि बढ्नुपर्ने धारणा राखिएको छैन, खालि यसलाई संसद्बाट अनुमोदन गर्न थप केही समय मागिएको मात्र छ । तर दाहालको सार्वजनिक बोली त्यसको ठीक उल्टो ढंगले आएको छ । यस्तो दोहोरो व्यवहारले राष्ट्रिय राजनीतिमा त अविश्वास बढाउँछ नै, अन्तर्राष्ट्रिय सम्बन्ध सञ्चालनमा पनि अपरिपक्वता प्रकट गर्छ । एमसीसी होस् या अर्को कुनै विषय, जिम्मेवार नेताले सवाल जे हो वा जसरी अघि बढ्नुपर्ने हो, त्यही कुरा प्रस्ट रूपमा बताउनुपर्छ, देशभित्र पनि र कूटनीतिक वार्ताहरूमा पनि । नेता दाहालले मात्र होइन, देशका सबै जिम्मेवार नेताले के भुल्नु हुँदैन भने एमसीसीबारे नेपाल जुन अनावश्यक अलमलमा देखिन्छ, त्यसले मुलुकलाई निर्णयविहीनताको बन्दी मात्र बनाइरहेको छैन, अनावश्यक किचलोको सुरुआत पनि गरेको छ । एमसीसी अघि बढे पनि नबढे पनि मित्रमुलुकसितको सम्बन्ध तलबितल हुन नदिन नेताहरू गम्भीर देखिएका छैनन् । यसका निम्ति पनि एमसीसीलाई छिटै एउटा तार्किक निष्कर्षमा पुर्याउन आवश्यक छ । त्यसमा नेताहरू, खास गरी सरकारको नेतृत्व गरेकाहरूमा स्पष्ट दृष्टिकोण आवश्यक पर्छ । भोलि संसद्ले यसबारे छलफल गर्ला, र अनुमोदन गर्ला या नगर्ला, तर त्यहाँ यसका प्रावधानहरू तलमाथि गरिँदैनन्, त्यो काम कार्यकारीकै हो । तसर्थ, कार्यकारी भूमिकामा रहेकाहरूले यति गम्भीर विषयमा कुनै बचपना देखाउनु हुँदैन । एमसीसी अघि बढे पनि नबढे पनि आफ्नो अन्तर्राष्ट्रिय साख र विश्वसनीयता जोगाएर अघि बढ्ने कूटनीतिक कौशल नेतृत्वले देखाउनैपर्छ ।"
अरू भाषा मर्दा खुसीको आँसु ?,ट्वीटर :
एमसीसीका भ्रम र वास्तविकता,"नारायण गाउँले, बेलायत"
दाहालको विश्वसनीयतामा प्रश्न,"गोपाल देवकोटा, जोरपाटी, काठमाडौं"
त्यत्रो पढेको मान्छे !,"बेलाबेलामा हामी कुनै डाक्टर वा प्राध्यापक (केही दशकअगाडि सम्म विद्यालयका शिक्षकशिक्षिका) वा समाजले बौद्धिक भनेको मानिसले सामाजिक रूपमा गलत मानिएको काम गर्यो भने त्यत्रो पढेको मानिस भएर पनि वा त्यत्रो पढेर पनि जस्ता फुँदा जोडेर उसका गल्तीहरूमाथि गफ गर्छौं । यस्ता गफहरूमा प्रायः विश्वविद्यालयका प्राध्यापकले आफ्ना महिला विद्यार्थीलाई गर्ने दुर्व्यवहार, बौद्धिकताको खोल ओढेका भ्रष्ट व्यक्ति, घरपरिवारप्रति प्रतिबद्ध नभएको जस्ता सन्दर्भको लामो सूची बनाउन सकिन्छ । यो लेख वर्तमान आधुनिक शिक्षा, त्यसको आवश्यकता र शिक्षाले समाजमा पार्ने प्रभावबारे हामीले समाजशास्त्रका कक्षाहरूमा गर्ने छलफलमा आधारित भएर तयार गरिएको छ । गत हप्ता एमए पहिलो सेमेस्टरको कक्षामा निकोज पाउलान्तासको सोसल क्लासेस एन्ड देयर एक्स्टेन्डेड रिप्रडक्सन माथि छलफल थियो । जहाँ निकोज भन्छन्, शिक्षा लगायत (यसमा फिल्म, नाटक, सञ्चार माध्यम, साहित्यलाई पनि जोड्न सकिन्छ) का वैचारिक व्यवस्थाले समाजमा फेसनको निर्माण गर्छन् र उक्त फेसनका कारण उच्च शिक्षा हासिल गरेका मानिसले शारीरिक श्रम गर्नुपर्ने जागिरका फारम भर्दैनन् । यसलाई हाम्रो जिन्दगीका अनुभवका आधारमा कसरी व्याख्या गर्न सकिएला त भन्ने मेरो प्रश्नमा विद्यार्थीहरूले दिएका केही जवाफ थिए उच्च शिक्षा हासिल गरेपछि आफ्नै खेतबारीको काम नगर्ने र अरूले दिने जागिरको खोजी गर्ने, नेपालमा जस्तोतस्तो काम नगर्ने तर पहिलो विश्वमा जस्तोसुकै काम गर्नका लागि जाने र यसरी जाँदा जति नै पैसा तिर्न परे पनि तयार हुने, काठमाडौंमै भए पनि शारीरिक श्रम गर्नुपर्ने ठाउँमा काम गर्नभन्दा बरु बेरोजगार बस्ने । विद्यार्थीले उत्तर दिँदै गर्दा म भने कसैले सामाजिक सञ्जालमा लेखेको दिनभरि खेताला खोजेर नपाएको बुबा र दिनभर जागिर खोजेर नपाएको छोराले साँझ एकै पटक सुस्केरा छोड्छन् पोस्ट सम्झिरहेकी थिएँ, जुन गाउँबाट आएर सहरमा संघर्ष गरिरहेका धेरैको साझा कहानी पनि हो । उक्त कथामा बाआमालाई वा सासूससुरालाई पढाइ सकेर म तपाईंकै खेतीपाती र गोठखोर सम्हाल्छु भन्दा यही हिलोधूलोमा घसारिनका लागि हो र तँ (वा तिमी) लाई पढाएको ? भन्ने तीतो जवाफलाई उपकथाका रूपमा पनि जोड्न सकिन्छ । शिक्षाबारे अलिकति आलोचनात्मक कुरा गर्नेबित्तिकै कैयौं मानिस आफू पढ्ने र पढाउने काम गर्ने अनि यस्तो कुरा गर्ने भनेर थप प्रश्न गर्छन् । तर, यस्ता प्रश्न गर्ने धेरैले यस्तो भनेको कस्तो भनेर खासै खुलाउँदैनन् वा खुलाउन जरुरी मान्दैनन् । कुनै पनि ज्ञान, सीप, कला, मूल्य, मान्यता, संस्कार, संस्कृति एक व्यक्तिबाट अर्कोमा हस्तान्तरण हुने प्रक्रियालाई शिक्षा भनेर आम रूपमा बुझ्ने गरिन्छ । शिक्षाका माध्यमबाट मानव समुदायका सदस्यहरूको सामाजिकीकरण, समाज विकास र परिवर्तन गर्न सहज हुन्छ भन्ने मानिन्छ । साथै शिक्षाको कुरा आउँदा कुन शिक्षा (औपचारिक, अनौपचारिक), कस्तो शिक्षा (व्यावसायिक, नैतिक, सांस्कृतिक, कला), शिक्षाको पहुँच (जात, वर्ग, लिंग, वर्ण), कसको शिक्षा (पूर्वीय, पाश्चात्य, परम्परागत, धार्मिक) जस्ता पक्ष जोडिएर आउँछन् । शिक्षाप्राप्तिको प्रक्रिया मानव समाज विकासको क्रमअनुरूप फरकफरक हुँदै आएको छ । सिकारीसंकलक समाजमा मान्छेले आफ्ना झुन्ड वा समूहमा रहेका आफूभन्दा ठूला सदस्यबाट सिक्थेÙ किशोरहरू आफ्ना बा, काका, मामा वा दाइहरूसँग कसरी सिकार गर्ने भन्नेबारे सिक्थे भने, किशोरीहरू आमा, दिदी, फुपूहरूबाट कसरी कन्दमूल, फलफूल संकलन गर्ने र त्यसलाई भण्डारण गर्ने भनेर सिक्थे भनी हामी समाजशास्त्रका ग्रन्थभित्र पटकपटक पढिरहन्छौं वा पढाइरहन्छौं । कृषि समाजमा आउँदा शिक्षा दुई भागमा बाँडियो । एक थरीले धर्म, संस्कृति, राजकाजबारे गुरुकुलमा बसी गुरु थापेर पढ्ने भए । यो वर्गका मानिसहरू निश्चित जात, धर्म, लिंग र वर्णका थिए । समाजको अर्को वर्गका आम मानिस खेतीपाती र पशुपालनमा संलग्न भएका हुँदा आफ्नो स्थान अनुसारको खेतीपाती गर्ने, पशुपालन गर्ने र त्यसबारे काम गर्दागर्दै ज्ञान हासिल गर्ने क्रम जारी रह्यो । तर, यी दुवै थरीका शिक्षा अनौपचारिक थिए । यत्ति जान्न समाजशास्त्र वा शिक्षाशास्त्रको कुनै ग्रन्थ पल्टाउनुपर्दैन, हाम्रै समाजमा तीनचार पुस्ताअगाडिका कथाहरू खोतले पुग्छ । औद्योगिक समाजमा आउँदा शिक्षा सिकाइभन्दा पनि औपचारिक र वर्गीकृत हुँदै जान थाल्यो । मानिसहरूलाई जागिर वा व्यापारव्यवसाय गर्ने सीप र त्यस प्रकारको सीप भएको पुष्टिसहितको योग्यता, क्षमता भएको प्रमाणपत्र निश्चित संस्थाहरूले वितरण गर्न थाले । यसको सुरुआत पाश्चात्य समाजबाट सुरु भयो र हाम्रो जस्तो अझै औद्योगिक हुन नसकेको समाजमा पनि आयो (यो किन र कसरी आयो भन्नेबारे लेख्न यहाँसम्भव भएन) । आज यस्ता योग्यता, सीप, क्षमताका प्रमाणपत्रहरू प्रतिस्पर्धामा आधारित हुने अनुमान र अपेक्षा गरिन्छ । यही आधुनिक औपचारिक शिक्षालाई हामी शिक्षा र त्यसको प्रमाणपत्र भएको व्यक्तिलाई शिक्षित भन्ने गर्छौं । शिक्षाले आम मानिसको जीवनमा केकस्तो प्रभाव पार्छ वा अवसरहरू निर्माण गर्छ भन्नेबारे समाजशास्त्रमा फरकफरक विचार छन् । र, हामी तिनलाई एकसाथ पढाउँछौं (व्यक्तिगत रूपमा मेरो विचार मार्क्सवादीहरूसँग मिल्छ, यो फरक कुरा हो) । समाजशास्त्री माइकल हारालम्बस र उनका साथीहरू सोसियलजी थिम्स एन्ड पर्सपेक्टिभ पुस्तकमा प्रकार्यवादी सिद्धान्तकारहरू शिक्षाका विषयमा दुइटा प्रश्नबाट निर्देशित भएको पाइने उल्लेख गर्छन् । ती दुई प्रश्न हुन् पहिलो, पूरै समाजका लागि शिक्षाको भूमिकाÙ र दोस्रो, शिक्षा र समाजका अरू व्यवस्थाहरूसँगको कार्यगत सम्बन्ध । यसै पनि प्रकार्यवादीहरू शिक्षाले सामाजिक व्यवस्थालाई व्यवस्थापन र नियमन गर्ने गरी सकारात्मक भूमिका खेल्छ भन्नेमा विश्वस्त रहेको उनीहरूको तर्क छ । समाजशास्त्री इमाइल दुर्खेइम समाजका सदस्यहरूमा आवश्यक मात्रामा एकरूपता भए मात्रै समाज बाँच्न सक्छ र त्यस्तो एकरूपता ल्याउनका लागि शिक्षाले बच्चाहरूमा सुरुदेखि नै सामूहिक जीवनबारे स्थायी रूपमा सबलीकरण गर्छ भन्ने तर्क गर्छन् । उनका अनुसार, जटिल औद्योगिक समाजमा विद्यालयले अरू मानिस (साथीभाइ, परिवार र समुदायबाहिरका) सँग कसरी सहकार्य गर्ने भन्ने सीप सिकाउँछ, जुन परिवार र समुदायले सिकाउन सक्दैन । हारालम्बस र उनका साथीहरू लेख्छन्, विद्यालयमा बच्चाले निर्धारित नियममा रही संवाद गर्छ । उक्त अनुभवले गर्दा उसलाई समाजमा भएका नियममा रहेर समाजका अरू सदस्यसँग संवाद गर्न सहज हुन्छ । र, दुर्खेइम विद्यालयले नियमहरूलाई कडाइपूर्वक लागू गर्नुपर्ने तर्क गर्छन् । यसरी कडा अनुशासनले गर्दा समाजको धारविपरीत जाँदा कसरी गल्ती हुन्छ भन्नेबारे विद्यार्थीले स्वअनुशासन सिक्छ । त्यही आत्मानुशासनमार्फत डरभन्दा पनि बानीका कारण मानिस समाजका नियमहरू मान्न थाल्छ भन्ने दुर्खेइमको तर्क छ । अमेरिकी समाजशास्त्री टाल्कोट पार्सन्सले शिक्षाले कसरी प्रकार्यका रूपमा काम गर्छ भन्ने सन्दर्भमा अमेरिकी समाजको उदाहरण दिँदै विद्यालयले उपलब्धिको मूल्य, अवसरमा समानताको मूल्य स्थापित गरेको उल्लेख गरेका छन् । उनका अनुसार, शिक्षाले व्यक्ति भविष्यमा कुन क्षेत्रमा जाने भन्ने छनोट गर्न सघाउँछÙ यसका लागि विद्यालयले विद्यार्थीको परीक्षा लिने, मूल्यांकन गर्ने, प्रतिस्पर्धा गराउने र उनीहरूभित्र रहेको प्रतिभा, सीप, क्षमता पहिचान गर्ने गरेर सघाउ पुर्याउँछ । तर, उनीहरूको तर्कमा मार्क्सवादीहरूका गम्भीर प्रश्नहरू छन् । निकोज पाउलान्तास भन्छन्, राज्य व्यवस्थाले सधैं समाजमा एकता कायम गर्नुपर्ने हुन्छ, त्यसका लागि शिक्षालाई एउटा हतियारका रूपमा प्रयोग गरिन्छ । प्रकार्यवादीहरूले विद्यालयले निश्चित मूल्यमान्यता स्थापित गराउँछ भन्दै गर्दा, उक्त मूल्यमान्यता कसको हो त (शासक वर्ग वा वर्चस्वशालीहरूको हो कि आम मानिसको) भन्ने प्रश्न सधैं आउँछ । वर्तमान आधुनिक शिक्षाले कृषिलाई त पेसै मान्दैन, त्यस शिक्षालाई ग्रामीण क्षेत्रसँग पनि जोड्दैन । आज नेपालका कैयौं पहाडमा पूरै गाउँ खाली भएको सत्य वा दिनभरि खेताला खोजेर नपाएको अभिभावक र जागिर खोजेर नपाएपछि परराष्ट्र मन्त्रालयको गेटमा लाम लागेको सन्तानको अवस्थाले यही बताउँदैन र ? प्रकार्यवादी मार्क्सवादीहरू यस्ता मूल्यमान्यताले शासक वर्गको संस्कृति वा उनीहरूको रुचिको संस्कृतिलाई बढावा दिन्छन् भन्ने मान्यता राख्छन् । अमेरिकी अर्थशास्त्री तथा समाजशास्त्री स्यामुअल बोउल र हर्बर्ट गिन्टिजले आफ्नो पुस्तक स्कुलिङ इन क्यापिटालिस्ट अमेरिका मा लेखेका छन्, पुँजीवादी समाजमा शिक्षाको मुख्य काम कामदारहरूको पुनरुत्पादन गर्नु हो । श्रमशक्तिमाथि जसको नियन्त्रण छ वा जो उत्पादनका साधनको मालिक हो, वा आम भाषामा पुँजीपति वर्ग हो, शिक्षाले सोही वर्गको अधीनता स्वीकार गर्छ । नेपालका सन्दर्भमा पनि पण्डित, गुरु वा ऋषिहरूले सधैं उच्च जात, वर्ग र लिंगको सेवा गरेको पाइन्छ । नाफा कमाउन पुँजीवादीहरूलाई कडा मिहिनेत गर्ने, नियन्त्रण मन पराउने, आज्ञाकारी, उच्च उत्प्रेरित कामदारको आवश्यकता पर्छ, जसलाई विभाजित गरेर प्राधिकरण (बोस) विरुद्ध जान नसक्ने बनाउन सकियोस् । पुँजीपतिहरूको उक्त उद्देश्य विद्यालयहरूले अदृश्य पाठ्यक्रममार्फत पूरा गरिदिन्छन् । यस्तो काम विद्यालय वा विश्वविद्यालयमा पढाइने पाठ्य सामग्री र विद्यालय वा शैक्षिक बोर्डले लिने परीक्षामा मात्रै हुँदैन, दैनिक रूपमा सिक्नेसिकाउने तरिकामार्फत गरिन्छ । यस्ता तरिकामा सफा युनिफर्म मिलाएर लगाउनुपर्ने, कपाल राम्ररी कोरेकोबाटेको हुनुपर्ने, नङ काट्नुपर्ने, गृहकार्य अनिवार्य गर्नुपर्ने र यी काम नगरेमा दिइने सजाय पर्ने गर्छन् । यी विषय विद्यार्थीहरूले दैनिक रूपमा भोगेर सिक्छन् । अर्थात्, चल्दै आएको यही व्यवस्थाप्रति आफूलाई समर्पण गर्छन् । अदृश्य पाठ्यक्रमले विश्लेषण मन नपराउने, नियन्त्रण मन पराउने श्रमशक्ति तयार गर्नमा सहयोग पुर्याउँछÙ समाजमा भएको मानव श्रेणीकरणलाई मन पराउन प्रोत्साहित गर्छ । उदाहरणका लागि, यसले विभिन्न पुरस्कारको व्यवस्था गरेर कुनै विद्यार्थीलाई आम विद्यार्थीबाट छुट्याई विशिष्ट घोषणा गर्छ जसले विद्यार्थीलाई म विशिष्ट हो कि होइन भन्नेमै अलमल्याइरहन्छ । विद्यालयमा विद्यार्थीलाई खेलकुद, साहित्य वा अरू क्षमतालाई लिएर पुरस्कृत र सम्मानित गरिन्छ, जसले उनीहरूमा नियमित गरिने कामबापत पाउनुपर्ने श्रमको बार्गेनिङ गर्नभन्दा बाहिरी सम्मानमा अल्झिने बानी पार्छ । अन्तमा, अहिलेको समाजमा आफ्ना अभिभावक, परिवार, आफन्त र समाजको दायरामा भएका मानिसले दिने शिक्षाले मानिसलाई बाँचिखान सक्ने बनाउँदैन । त्यसैले मानिसलाई विद्यालय वा त्योभन्दा उच्च शिक्षा जरुरी भएको छ । तर, पढेको भन्दैमा उसले विभेद भोग्दैन भन्ने हुँदैन । पढ्ने क्रममै पनि मानिसले एउटै कक्षामा, एउटै विषयमा आफ्नो जात, वर्ग, लिंग, भाषा, धर्म, वर्ण, शारीरिक क्षमता, यौनिक अभिमुखीकरणका आधारमा विभिन्न विभेद भोग्नुपरिरहेको हुन्छ । सबैलाई शिक्षा भनिए पनि सबैलाई आधारभूत शिक्षा समान प्रकारले प्राप्त भएको हुँदैन । अनि पढेको मानिस जति नै पढेको भए पनि ऊ कुनै निश्चित क्षेत्रमा मात्रै महान्, विज्ञ, बौद्धिक वा सीपयुक्त हुन सक्छ, मानव जीवनका सबै क्षेत्रमा पोख्त हुँदैन । त्यसै गरी उच्च शिक्षामा शिक्षित हुँदैमा वा नामका अगाडि डाक्टर वा प्राध्यापक हुँदैमा वा केही किताब लेखेकै आधारमा उसले अपराध, असामाजिक काम गर्दैन भन्ने ग्यारेन्टी हुँदैन ।"
बालबालिकालाई नबुझ्ने हामी,"लगभग बाइस वर्षअघि म विद्यालयमै छँदा, शौचालयमा एक विद्यार्थीले ज्यान गुमाउनुपरेको घटनाले समाज नै स्तब्ध थियो । सामान्य गल्तीका कारण शिक्षकले तिनलाई शौचालयमा थुनेका थिए, पछि निकाल्न बिर्सिए । संयोगले दसैं बिदा सुरु हुनुभन्दा अघिल्लो दिन थियो त्यो । त्यस बालकले गृहकार्य नगरेको, कक्षाकोठामा चकचक गरेको वा हदै भए साथीसँग झगडा गरेको न थियो होला ! तर यसका लागि उसलाई त्यति कठोर सजाय दिइयो । बालबालिकालाई कुटेर मात्र तह लगाउन वा पढाउन सकिन्छ भन्ने मानसिकता थियो, त्यति बेला । अहिले यस्तो मानसिकतामा निकै परिवर्तन आइसक्यो, बालबालिकालाई कुटपिट गरे कानुन अनुसार सजाएको भागीदार हुनुपर्छ । तैपनि यस्ता घटना रोकिएका छैनन् । सानै गल्तीका कारण बालबालिकाका आँखा फुटेका, हात भाँचिएका, नीलडाम बोकेर घर फर्किएका र कतिपयले त ज्यानै गुमाउनुपरेका समाचार बारम्बार आइरहन्छन् । आफ्नो हक तथा अधिकारबाट बालबालिका वञ्चित छन् । केही महिनाअघि म एक आफन्तकहाँ गएकी थिएँ । ती आफन्तको छोरो पढ्नमा एकदमै अब्बल छ । म त्यहाँ पुग्दा जहिल्यै उसको हातमा पुस्तक हुने गर्थ्यो । त्यो दिन पनि ऊ पढिरहेकै थियो । हामी उसको छेउमै गफ गरिरहेका थियौं । त्यति नै बेला बाबुको मोबाइल बज्यो, फोन उठाउनासाथ उतापट्टिबाट हामीले समेत सुन्ने गरी गाली बर्सियो, बाबुले कसैको ज्यानै लिएजसरी । हेर्दाहेर्दै बाबु नीलोकालो भयो । फोन राखेपछि हामीले कसको हो, किन त्यसरी गाली गरेको भनेर सोध्यौं । बाबुले फोनमा कराउने दिदी कलेज प्रशासनकी भएको र कक्षाकोठामा हल्ला गरेकाले गाली गरेको बतायो । उसको कुरा सुनेर हामी छक्कै पर्यों । त्यति गल्तीका लागि त्यति धेरै गाली ? ती दिदीले बाबुकै भलाइका लागि गाली गरेकी भए पनि उनको तरिका सही थिएन । पहिले अभिभावकसँग उसलाई कसरी सम्झाउन सकिन्छ भनेर छलफल गर्नुपर्थ्यो । सीधै त्यसरी कराउँदा उसको मानसिक अवस्था कस्तो भयो होला ? फेरि बाबुको परीक्षा पनि चलिरहेको थियो । मान्छेकै अगाडि सानालाई सम्झाएजस्तो गरी गाली गर्ने ठूलाहरू हाम्रो पालामा पनि थिए, अहिले पनि छन् । यस्तो गर्नाले बालबालिका ठूलासित हमेसा डराइरहने र कुलततिर लाग्ने सम्भावना अधिक हुन्छ । हामीले सानाको हरेक गल्तीमा अनावश्यक गाली मात्रै गर्न थाल्यौं भने तिनले आफ्नो कुरा खुलेर राख्न सक्दैनन् । अझ कतिपय अवस्थामा त परिवार वा आफूवरिपरिका ठूला व्यक्तिहरूलाई शत्रु नै ठान्छन् । यस्तो भएपछि बालबालिकाले अभिभावक वा शिक्षकहरूलाई भन्नैपर्ने कुरा पनि भन्न सक्दैनन् । तब भित्रभित्रै बालबालिका कुण्ठित हुन पुग्छन् । यसले बालबालिकालाई अपराधतिर पनि धकेल्न सक्छ । बालबालिकाले सोच्नै नसक्ने अपराध गरेका हामीले बेलाबेला देखेसुनेका छौं, त्यसको पछाडिका कारण खोतल्यो भने बालबालिकालाई गाली गर्नु मुख्य कारकका रूपमा देखा पर्छ । माया नगर्नु, अभिभावकले पर्याप्त समय दिन नसक्नु तथा कुराहरू नसुनिदिनु पनि त्यस्ता कारक हुन् । दुई वर्षअघि ललितपुरमा एक बालकले आत्महत्या गरे । आत्महत्या गर्नुपूर्व उनले नोटमा लेखेका रहेछन्, मलाई बुबाआमाले माया नै गर्नुहुन्न, सानो गल्तीका लागि पिटिरहनुहुन्छ, गाली गर्नुहुन्छ । मलाईभन्दा धेरै भाइलाई माया गर्नुहुन्छ । त्यही भएर मलाई बाँच्नै मन लागेन । यसबाटै बुझ्न सकिन्छ, बालबालिका कति संवेदनशील हुन्छन् भनेर । हामीलाई सानो लाग्ने कुरालाई उनीहरूले कसरी लिइरहेका हुन्छन् भन्ने बुझ्नु आवश्यक छ । हामी बालबालिकाका अगाडि एकदमै संयम बन्नुपर्छ, उनीहरूको अनुसार सोच्ने प्रयास गर्नुपर्छ । सानो गल्ती गर्दैमा बालबालिकालाई सजाय दिन तम्सिहाल्नु हुन्न । गल्ती बालबालिकाले भन्दा ठूला व्यक्तिहरूले नै धेरै गर्ने गर्छन् । तर, सानाका गल्ती ठूलाले चाँडै देख्छन् अनि सजाय पनि दिइहाल्छन् । यसो गर्दा बालबालिकालाई कस्तो मानसिक असर पर्छ भन्ने हेक्का हामीमा हुँदैन । केही गल्ती गरिहाले भने बालबालिकालाई तिमी त यस्तो ज्ञानी मान्छे, यस्तो गर्नु हुन्न नि ! भनेर मायाले सम्झाउनुपर्छ । एकोहोरो गल्ती मात्र देखाएर खेद्न थालियो भने कुनै अप्रिय घटना नहोला भन्न सकिन्न । गल्ती कस्तो प्रकारको हो बुझेर त्यही अनुसार बालबालिकाले बुझ्ने भाषमा कुरा गर्नुपर्छ, उनीहरूका कुरा पनि सुन्नुफर्छ ।"
भिजिट भिसा प्रयोग गर्न 'अयोग्य' नागरिक,"सन् २००६ देखि अन्तर्राष्ट्रिय बजारमा नेपाली राहदानीको स्तर निरन्तर गिर्दै गएको छ । त्यतिखेर ७६ औं सूचीमा परेको नेपाली राहदानीको स्तर तल झर्ने क्रम रोकिएको छैन । गत वर्षसम्म आइपुग्दा हेन्ली राहदानी सूचकको ११० औं देशको पुछारतिर अर्थात् १०४ औं नम्बरमा झर्यो । हेन्लीले हरेक वर्ष विश्वभरका राहदानीको स्तरसम्बन्धी सूची तयार गर्छ । राहदानीको स्तर जति कमजोर हुँदै गयो, त्यति नै नेपाली राहदानीवाहकले अन्तर्राष्ट्रिय बजारसँग जोडिएका अवसरहरू प्राप्त गर्न कठिन हुँदै जान्छ । अहिले ३८ देशसँग मात्रै नेपालीको भिसा फ्री एक्सेस छ । अर्थात्, ती देशमा जाने हो भने पहिला नै भिसा लिइराख्नुपर्दैन । १८८ देशमा जानुपरेमा पहिला नै भिसा लिनुपर्छ । विकसित देशहरूले नेपाललाई भिसा फ्री एक्सेसको सुविधा नदिनुको प्राथमिक कारण छ नेपालीहरू पर्यटक वा भिजिट भिसामा आइसकेपछि आफ्नो राहदानी फ्याँकिदिएर गैरकानुनी हैसियतमा बस्छन्, शरणार्थीको सुविधा लिन्छन्, जुन विकसित देशहरूले चाहेका हुँदैनन् । पछिल्लो समय अधिकांश देश आफ्ना नागरिकलाई अन्तर्राष्ट्रिय बजारमा सहज पहुँचका लागि भिसा फ्री एक्सेस को लबिइङमा लागेका छन् । रोजगारी र व्यापारिक हिसाबले निकै महत्त्वपूर्ण मानिएका साउदी अरब, यूएई र कतारसँग छिमेकी भारतले आफ्ना नागरिकलाई भिसा फ्री एक्सेस दिलाउने विषयलाई हरेक तहको संवादमा प्रमुख एजेन्डाभित्र राख्दै आएको छ । तुलनात्मक हिसाबले नेपालीको सहजै पहुँच भएका देशहरूमा अरब क्षेत्रका ६ देश र मलेसिया हुन्, जहाँ मुलुकबाहिर रहेका नेपालीमध्ये झन्डै ८७ प्रतिशतको बसोबास छ । केन्द्रीय तथ्यांक विभागको २०७८ को जनगणनाको प्रारम्भिक प्रतिवेदन अनुसार, २१ लाख ६९ हजार नेपाली मुलुकबाहिर छन् । पछिल्ला चार वर्षमा वैदेशिक रोजगार विभागमा अभिलेखबद्ध (श्रम स्वीकृति) भई खाडी तथा मलेसियामा कार्यरतको संख्या झन्डै १५ लाख छ । यी देश श्रमको हिसाबले मात्रै नेपालीसँग जोडिएका छैनन्, अध्ययन र व्यवसाय गर्न सुरक्षित र उचित लाभ प्राप्त गर्ने भूमि पनि हुन् । तर नेपालीहरूले यी देशबाट थप अवसरहरू अपेक्षित रूपमा प्राप्त गर्न सकिरहेका छैनन् । झन् पछिल्लो पटक भिजिट भिसामा जान पूर्ण रूपमा रोक लगाइँदा नेपालीले पाउने अवसर मात्रै रोकिएको छैन कि, आफ्ना परिवारका सदस्यसँग पुनर्मिलन हुनबाट समेत वञ्चित गराइएका छन् ।भिजिट भिसामा रोक लगाउन हतारिनुअघि सरकारी संयन्त्रले यो भिसामा जानुपर्ने बाध्यता कसलाई किन पर्ने गर्छ, को गइरहेका छन्, तिनलाई कसले लगिरहेको छ भन्ने व्यावहारिक पाटो बुझ्नुपर्थ्यो । भिजिट भिसामा जानुपर्ने सबैभन्दा पहिलो र ठूलो बाध्यता भनेको श्रम स्वीकृतिमा गरिएको कडाइ नै हो । श्रम स्वीकृति दिने प्रक्रिया सहज र पारदर्शी छैन । सरकारले व्यक्तिगत पहुँचका आधारमा जानेलाई व्यवस्थित गर्नका लागि २०६९ भदौ ११ मा व्यक्तिगत श्रम स्वीकृतिमा वैदेशिक रोजगारमा जाने कामदारको श्रम स्वीकृति लिने प्रक्रिया सम्बन्धी निर्देशिका२०६९ जारी गरेको थियो, जसले पहिलो हाडनाता र दोस्रो नाता नखुल्ने सम्बन्धमा दुई थरीका सिफारिस खोज्ने व्यवस्था गर्यो । हाडनाता अनुसार गन्तव्य देशमा आमा, बाबु, छोरा, छोरी, दाजु, भाइ, दिदी, बहिनी, पति वा पत्नी भएकाले नेपाली दूतावासमा गएर आवेदन दिए मात्रै श्रम स्वीकृति पाइन्छ । नाता खुल्ने कागजात पेस गर्न नसकेमा श्रमिक स्वदेश फर्कनुअघि गन्तव्य मुलुकमा निजले काम गरिसकेको व्यहोराको कागजात, पहिले रोजगारी गरिसकेको मुलुक र कम्पनीमा पुनः रोजगारी गर्न जान लागेको भए सम्बन्धित कम्पनीको सिफारिस र अनलाइन अन्तर्वार्ताबाट छनोट भएका अर्ध दक्ष, दक्ष वा उच्च दक्ष पदमा काम गर्ने व्यक्तिले पेस गरेको कागजात हेर्नुपर्ने भयो । दूतावासले हाडनाता सम्बन्धको सिफारिस आए मात्रै करारपत्र प्रमाणीकरण गर्न थाल्यो । दोस्रो प्रावधानलाई पूरै निरुसाहित गर्न थालियो । यो व्यवस्थाले एकदुई जना मात्रै श्रमिक चाहिने रोजगारदाता कम्पनीले श्रमिक ल्याउन छाडे । त्यसअघि धेरै कम्पनीले आफू मातहत काम गर्ने श्रमिकलाई विश्वास गरी आफन्त वा साथीभाइ ल्याउन भिसा दिन्थे । त्यसरी भिसा पाएकाहरू श्रम स्वीकृति लिई जान्थे । म्यानपावर कम्पनीहरूले एकदुई जनाका लागि मात्रै पठाउने काममा भने हात हाल्दैनन्, हाले पनि जाने खर्च सबै श्रमिकले नै बेहोर्नुपर्ने अभ्यास छ । यो प्रावधानले विशेष गरी यूएईमा भिजिट भिसामा गई रोजगारी भिसामा परिणत गर्ने चलन संस्थागत हिसाबले बढ्न थाल्यो । यूएईका रोजगारदाता कम्पनीहरूले पनि गेटमै छानीछानी श्रमिक भेट्टाउन थालेपछि म्यानपावरमार्फत श्रमिक लिने झन्झटिलो प्रक्रियालाई रोज्न छाडे । भिजिट भिसामा तस्करी बढ्नुमा दोस्रो कारण हो दलालमाथि कारबाही नहुनु । पीडितहरू रोजगारी नपाएर अलपत्र भई फर्केर उजुरी गर्दा पनि गृह र श्रम प्रशासनबाट एकले अर्कालाई देखाउने गर्दा पीडिकहरू उम्किँदै गए । यसले भिजिट भिसामार्फत श्रमिक पठाउन दलालहरूबीच प्रतिस्पर्धा चल्यो । पछिल्लो एक वर्षमा झन्डै ८० हजार नेपाली भिजिट भिसा लिई यूएई पुगे । कोभिडका कारण पूर्ववत् अवस्थामा नफर्किएको यूएई श्रम बजारले यति धेरै नेपालीलाई रोजगारी दिन नसकेपछि अलपत्रका केसहरू हरेक दिन सार्वजनिक हुन थाले । सरकारले रोजगारीकै लागि भिजिट भिसामा जानुपर्ने बाध्यकारी अवस्थालाई सम्बोधन गर्नुको सट्टा सदाझैं बन्द गर्ने अव्यावहारिक नीति फेरि लियो । यो नीतिले नेपाली नागरीक अन्तर्राष्ट्रिय बजारमा भिजिट भिसामा जान अझै योग्य छैनन् भन्ने सन्देश दिएको छ । अन्तर्राष्ट्रिय बजारमा नेपालीको पहुँच सहज बनाउन भिसा फ्री एक्सेसतर्फ जोड दिनुपर्ने सरकारले उल्टो नेपालीलाई भिजिट भिसा नदिलाउन गरेको पहलकदमी विडम्बनापूर्ण छ ।अहिले श्रम बजारमा भित्रिएको पुस्ता पढेलेखेको छ, अघिल्लो पुस्ताजस्तो बाहिरी घाममा दुःख गर्ने अवस्थामा छैन । आफ्नो अध्ययन र क्षमता अनुसार इनडोर मा उपलब्ध रोजगारीको खोजीमा छन् युवाहरू । यो श्रमशक्तिले खोजेको अवसरको सम्बोधन सीमित म्यानपावर कम्पनीले ल्याउने सीमित मागबाट मात्रै हुन सकेको छैन । खाडीमा उपलब्ध आकर्षक अवसर लाई हात पार्न उनीहरू विकल्पको खोजीमा छन् । खाडी तथा मलेसियाको श्रम बजार १० वर्षअगाडिको जस्तो कठोर छैन । श्रम बजारको चरित्र बदलिएको छ । श्रम लचकता र गतिशीलतासहितका श्रम कानुनहरू कार्यान्वयनमा ल्याइएका छन् । श्रमिकलाई ट्रेड युनियन खोल्ने र आबद्ध हुने अधिकारबाहेक अन्य अन्तर्राष्ट्रिय मापदण्डका श्रम अधिकारहरू दिइएका छन् । नेपालीहरू तल्लो तहमा काम गर्ने मात्रै छैनन् कि, महिनाको बीसौं लाख रुपैयाँसम्म तलब सेवासुविधा लिई गुणस्तरीय जीवन जिउनेहरू पनि छन् । युरोप, अमेरिका, अस्ट्रेलियाको रोजगारी छाडेर खाडी छिर्ने नेपालीको संख्या दिनहुँ बढिरहेको छ । अर्कातर्फ, हरेक कम्पनीको व्यवस्थापनमा नेपालीको पहुँच उल्लेखनीय रूपमा बढ्दो छ । यो पहुँच त्यत्तिकै बनेको होइन, पछिल्ला तीन दशकदेखि नेपालीको इमानदारीसँगै दक्षता र सीप विकासमा भएको परिवर्तनले त्यसलाई सम्भव तुल्याएको हो । १५ लाख नेपाली बसोबास गर्ने क्षेत्रमा पारिवारिक र आफन्त भेटघाट गर्न जानु नौलो रहेन । तर यसलाई पूरापूर बेवास्ता गर्दै गृह प्रशासनले जसरी भिजिट भिसा प्रयोगमा सख्त प्रतिबन्ध लगाएको छ, त्यसले पारिवारिक पुनर्मिलनलाई खलबल्याइदिएको मात्रै छैन, परिवार भेट्न पाउने अधिकारबाट श्रमिकलाई समेत वञ्चित गराइदिएको छ । श्रम स्वीकृतिमा जति धेरै लचकता, त्यति धेरै अभिलेखीकरण भन्ने नीति श्रम मन्त्रालयले लिन जरुरी छ । यो नीतिका कारण भिजिट भिसामा जाने अभ्यास आफैं निरुसाहित हुँदै जान्छ । श्रम स्वीकृति भनेको वैदेशिक रोजगारीमा जानेलाई अभिलेखीकरण गर्ने एउटा विधि मात्रै हो । यसो गर्दा कुन नेपाली, कुन देशमा, कुन कम्पनीमा, के काम गर्न गएको छ भन्ने अभिलेख राज्यसँग हुन्छÙ भोलि केही भए राज्यका तर्फबाट दिइने कल्याणकारी सेवा सुनिश्चित गर्न सजिलो हुन्छ । यसका लागि श्रम प्रशासनले व्यक्तिगत श्रम स्वीकृति सम्बन्धी निर्देशिका, वैदेशिक रोजगार ऐन र नियमावलीलाई संशोधन गर्नुपर्छ । एउटै कम्पनीमा काम गरी फर्केर लामो बिदापछि त्यही कम्पनीमा जान चाहेमा होस् वा आफ्नो पहुँचले अर्को कम्पनीमा थप सेवासुविधासहितको रोजगारी पाउँदा, सहजै श्रम स्वीकृति दिइनुपर्छ । अर्कातर्फ, अनुमतिबेगर श्रमिक पठाउने कार्यमा संलग्नलाई मानव तस्करीको मुद्दा लगाउन गृह र श्रम प्रशासनले खुट्टा कमाउनु हुँदैन । खाडी तथा मलेसियाले विश्व श्रम शक्तिलाई उपलब्ध गराएका उपल्ला अवसरहरू मात्रै नेपालीले हात पार्न सके भने पनि युरोपअमेरिका छिर्न प्रयोग गर्ने मृत्युका बाटाहरू आफैं बन्द हुँदै जानेछन् । आफ्नो परिवारलाई छाडेर अवैधानिक हैसियतको बन्न कसैलाई रहर लाग्दैन, शरणार्थी बनिराख्नुपर्दैन । यसले गर्दा अन्तर्राष्ट्रिय बजारमा नेपाली राहदानीको स्तर माथि उठ्छ । र, नेपालीको भ्यालु फनि बढ्नेछ ।ट्वीटर :"
"१२ वर्षका १२ काम, दोब्बर हुँदै बाघ",१ सीमावर्ती क्षेत्रमा टाइगर कनेक्टिङ२ समुदायमा आधारित संरक्षण ३ अंगप्रत्यंगको अवैध व्यापार नियन्त्रण ४ बाघको बासस्थान विस्तार ५ सुरक्षित ठाउँ स्थानान्तरण ६ पुनःस्थापना७ स्मार्ट पेट्रोलिङ८ पासोविरूद्ध अभियान ९ मानवबाघ सहअस्तित्वको अवधारणामा काम१० बासस्थान पुनःस्थापना११ संरक्षण उपकरणमार्फत सफलता १२ संरक्षणका कार्यक्रममा दिगो लगानी
वनमा बाघगोठालो झम्टाझम्टी,"(रौतहट)गाउँबाट झन्डै ३ किलोमिटर उत्तर चोचास्थित राष्ट्रिय वनभित्र गाई चराउनु उनको दैनिकी । सधैं बस्तुभाउ लिएर जाने गुजरा नगरपालिका२ ब्रह्मटोलका ५८ वर्षीय तीर्थबहादुर राईका लागि शनिबार भने अनपेक्षित घटना भयो । बाघसित उनको जम्काभेट भयो । बाघले झम्टियो, आत्तिएका उनले खुर्पाले हाने । चोट लागेपछि बाघले छाड्यो तर नंग्राले प्रहार गरिसकेको थियो । उनी रक्ताम्मे भए । चोट लागेको बाघ पश्चिमतर्फ लाग्यो । चोचा वन सेक्टरको लमाहा जंगलस्थित तुरतुरेधारानजिक भएको घटनामा घाइते राईको दायाँ हात, निधार र छातीमा गहिरो चोट लागेको छ । घटनालगत्तै स्थानीयले उद्धार गरेर उपचारार्थ चन्द्रनिगाहपुर अस्पताल ल्याए । सुरुमा बाघ देख्नासाथ होस हराएजस्तै भयो, उनले घटना सुनाए, मैले केही सोच्न नपाउँदै त्यसले तिखा नंग्रा भएको पञ्जाले मलाई हानिसकेको थियो । मैले पनि खुर्पाले हाने, अनि छोड्यो । म रक्ताम्मे भएर ढले । उनीसँगै दुईजना बालकसमेत जंगल गएका थिए । दुवै केही पर थिए । राईले गुहार मागेपछि उनीहरू आए र गाई छाडेर जंगल बाहिर निस्के । मलाई त भगवान्ले बचाएकै हुन् । बाघको मुखबाट जोगिएर आएँ । घटना सम्झँदा अहिले पनि जीउ काम्छ, उनले भने । राई त्यस्तो घटनामा पर्नु दुई दिनअघि लमाहा जंगलमा घाँस काट्न गएका चन्द्रपुर६ मोथियाही गाउँका प्रदीप चौधरी पनि बाघको आक्रमणमा परेका थिए । हँसियाले प्रतिकार गरेपछि बाघबाट जोगिएका थिए । चौधरीको बायाँ हातमा चोट लागेको थियो । घटनापछि समूहमा रहेका चौधरी होहल्ला गर्दै जंगलबाट बाहिरिएका थिए । उनका साथी पनि घाँस काट्न छाडेर भागे । कालको मुखबाट जोगिएर आएँ, उनले भने, जंगलमा बाघ छ भनेर अनुमान लगाउनै सकेनौं । अचम्मको बाघ देखियो । यसरी घटनामा पर्ने चौधरी र राई मात्रै होइनन्, यसअघि पनि बाघको आक्रमणका घटना भएका छन् । गत असोज २१ मा घाँस लिन गएका चन्द्रपुर६ का यज्ञबहादुर रायमाझीलाई बाघले आक्रमण गरेको थियो । बाघले चिथोर्दा उनको दुवै हातमा गहिरो चोट लागेको थियो । साइकलमा ७ जनाको समूहमा घाँसदाउरा गर्न गएका रायमाझीसहितको टोलीले लमाहा पुल पारि कालीखोलानजिकै पुग्दा बाघ कराएको सुने । त्यसपछि उनले दाउरा काट्न लगेको बञ्चरो तयारी अवस्थामा राखे । अचानक बाघ अगाडि आइपुग्यो, बञ्चरो प्रहार गरे र भुइँमा लडे । त्यसबेलासम्म बाघले उनलाई झम्टिसकेको थियो । तर बञ्चरोको चोट लागेर बाघ उनलाई छाडेर भागेको रायमाझीले बताए । उनले भने बाघको पनि मुखमा चोट लागेको हुनुपर्छ । कालको मुखबाट जोगिएँ । गत असोज १३ को साँझ चन्द्रपुर६ का २७ वषर््यी संगम भण्डारी त्यही स्थानमा बाघको आक्रमणमा परी मारिएका थिए । गाउँबाट झन्डै ७ किलोमिटर पश्चिम तुरतुरेधारानजिक घना जंगलभित्र घाँस खोज्ने क्रममा भण्डारी बाघको आक्रमणमा परेका थिए । साथीहरू हरि खड्का, गुञ्ज रानामगर र सुदीप थापालाई साथै लिएर संगम साइकलमा जंगल छिरेका थिए । चारैजना लमाह जंगलको बीच भागमा पर्ने तुरतुरेधारा क्षेत्रनजिक पुगे । त्यही घाँस खोज्न लागे । संगम खोल्सा तरेर पारि गए, अरू वारि नै घाँस काट्न थाले । चारैजनाले बाटोमै साइकल राखेका थिए । खड्का, रानामगर र थापालाई बाघले आक्रमण गरी घाइते बनायो । भण्डारीलाई भने घिसारेर लग्यो । खड्का अहिले पनि घटना सम्झे तर्सिन्छन् । संगमलाई खोज्न राति नै गाउँका १४१५ जना युवा हातमा टर्चलाइट र हँसिया बोकेर जंगल गएका थिए । राति त्यही स्थानमा बाघले फेरि आक्रमण गरेको थियो । अधिकांशले भागेर ज्यान जोगाए । केही रूख चढेर ज्यान जोगाए । स्थानीयले रौतहटको चारकोसे झाडीमा बाघ छैन भन्थे । दिनहुँ बस्तुभाउ लिएर जंगल जाने र घाँसदाउरा गर्न जानेले त्यसअघि बाघको आक्रमणका घटना सुनेदेखेका थिएनन् । दुई दशकअघि लमाहा जंगलमा बाघ थियो । त्यसबेला केही घरपालवा पशु जोगाउन गाह्रो परेको स्थानीय प्रह्लाद थापा सम्झन्छन् । पछिल्लो समय बाघ देखिएको थिएन । भालु, मृग, बँदेल, नीलगाईलगायतको वन्यजन्तु भने बढेको थिए । गत वर्ष भने उक्त वन क्षेत्रमा बाघ रहेको पुष्टि भएको थियो । क्यामेरा ट्र्यापिङबाट निगरानी गर्दा रौतहटको राष्ट्रिय वनमा चारवटा बाघ देखिएको डिभिजन वन चन्द्रनिगाहपुरका निमित्त प्रमुख अमरदेव यादवले बताए । जंगलमा बाघलगायतका वन्यजन्तु बढेको छ । गाउँलेलाई जथाभावी जंगल प्रवेश नगर्नुस् भनेका छौं, उनले भने, तर वर्षौंदेखिको घाँसदाउरा र चरिचरनको बानी छ । टेर्दैनन् । अब बाघको आक्रमणका घटना हुन थालेका छन् । लमाहास्थित तुरतुरे धारा जंगल अहिले बाघको बासस्थान भएको छ ।गाउँलेमाथि आक्रमणका घटना हुन थालेपछि संरक्षणकर्मीले बाघमाथि निगरानी थालेका छन् । यस क्रममा बाघको निगरानीसँगै गणनाका लागि वनमा ठाउँठाउँमा ट्र्यापिङ क्यामरा राखिएका छन् । ती क्यामरा हराउन थालेपछि भने प्राविधिक हैरान छन् । पौराई वन क्षेत्रमा जडान गरिएकामध्ये दुईवटा क्यामरा हराएको छ । बाघ गणनाका लागि जडान गरिएको क्यामरा गायब भएको वन्यजन्तु प्राविधिक टीकाराम थारूले बताए । अहिले बाघको सम्भावित बासस्थान र पानी खान आउजाउ गर्ने ठाउँमा १ सय २२ वटा क्यामरा जडान गरिएका छन् । रौतहटको धनसर खोलापूर्व, गैंडाटार, जुडिबेला, चोचा, सिम्री, नुनथर, पौराई, रंगपुर लगायतका वनमा क्यामरा जडान गरिएका छन् ।"
प्रदेश प्रहरी गठन गर्न संकल्प प्रस्ताव,"जनकपुर (कास) संघीय सरकारले प्रहरी समायोजन ऐन र प्रहरीको कार्यसञ्चालन तथा सुपरिवेक्षण ऐन कार्यान्वयनमा आलटाल गरेको भन्दै मधेस प्रदेश सरकारले प्रदेशसभामा संकल्प प्रस्ताव दर्ता गराएको छ । तीन वर्षअघि नै प्रदेश प्रहरी ऐन बनाएको प्रदेश सरकारले संघीय कानुन कार्यान्वयन नहुँदा प्रहरीको खटनपटन गर्न पाएको छैन । संघ र संसद्लाई ध्यानाकर्षण गराउन आइतबार संकल्प प्रस्ताव दर्ता गरिएको आन्तरिक मामिला तथा सञ्चारमन्त्री भरत साहले बताए । नेपाल प्रहरी तथा प्रदेश प्रहरीले सम्पादन गर्ने कार्यको सञ्चालन, सुपरिवेक्षण र समन्वय सम्बन्धमा व्यवस्था गर्न बनेको ऐन २०७६ को दफा ६, ७, ८ कार्यान्वयन गर्न संघीय सरकार उदासीन बनेकाले दबाब दिन मधेस प्रदेश सरकारका तर्फबाट मन्त्री साहले आइतबार प्रदेशसभा बैठकमा संकल्प प्रस्ताव दर्ता गराएका हुन् । यस्तै, प्रहरी कर्मचारी समायोजन ऐन २०७६ को दफा ३ देखि २० सम्म कार्यान्वयन नगरी संघीय सरकारले तीन वर्षदेखि असंवैधानिक कार्य गरेको आरोप संकल्प प्रस्तावमा छ । उक्त ऐन २०७६ माघ १८ मा राष्ट्रपतिबाट प्रमाणीकरण भइसकेको र प्रदेशमा २०७५ मै प्रदेश प्रहरी ऐन निर्माण भइसकेको प्रस्तावमा छ । संविधानको धारा २६८ को उपधारा २ मा प्रत्येक प्रदेशमा प्रहरी संगठन रहने व्यवस्था गरिएको र सोही धाराको उपधारा ३ मा नेपाल प्रहरी र प्रदेश प्रहरीले सम्पादन गर्ने कार्यको सञ्चालन, सुपरिवेक्षण तथा समन्वयसम्बन्धी व्यवस्था संघीय कानुनबमोजिम हुने उल्लेख रहे पनि संघले असंवैधानिक काम गरेको मन्त्री साहले बताए ।"
अवैतनिक दूतलाई फेरि सुविधा दिएकामा असन्तुष्टि,"काठमाडौं (कास) अवैतनिक वाणिज्य दूतहरूलाई नीलो नम्बर प्लेट र झन्डालगायत सुविधा दिने सम्बन्धमा सरकारले गरेको निर्णयलाई लिएर सांसदहरूले चासो व्यक्त गरेका छन् । अन्तर्राष्ट्रिय सम्बन्ध समितिको सोमबार बसेको बैठकमा सभापति पवित्रा निरौला खरेलसहित सम्पूर्ण सदस्यले सरकारले दिएको सुविधाबारे प्रश्न उठाएका हुन् । अघिल्लो सरकारले उक्त सुविधा रोकेकोमा अहिलेका परराष्ट्रमन्त्री नारायण खड्काले मन्त्रीस्तरीय निर्णय गरी फुकुवा गरेका हुन् । उक्त सुविधाबारेमा मन्त्री खड्कालाई सोध्दा त्यसबारेमा मापदण्ड बनाइरहेको जवाफ दिएको खरेलले बताइन् । मन्त्रीजीले मसँगको कुराकानीमा यस विषयमा मापदण्ड बनिरहेको छ, मापदण्ड बनाएर समितिमा सुझावका लागि पठाउँछु भन्नुभएको छ, खरेलले बैठकमा भनिन् । नेपालमा अहिले ५३ मुलुकका अवैतनिक वाणिज्य दूत छन् । सबै अवैतनिक वाणिज्य दूत व्यापारिक घरानाका छन् । कुनै व्यापारिक घरानाका पाँच जना सदस्यसम्म अवैतनिक वाणिज्य दूत छन् । एक वर्षअघि कोभिड१९ का दौरान एक मुलुकका अवैतनिक वाणिज्य दूतले नीलो नम्बर प्लेट र झन्डा हालेर थर्मल गनको कालोबजारी गरेका थिए । त्यसपछि तत्कालीन परराष्ट्रमन्त्री प्रदीपकुमार ज्ञवालीले उक्त सुविधा निलम्बन गरेका थिए । सभापति खरेलले अब परराष्ट्रमन्त्री खड्कालाई बोलाएर यस विषयमा सोध्ने र मापदण्ड हेर्ने उल्लेख गर्दै चित्त नबुझे समितिले उक्त सुविधा रोक्नका लागि फेरि निर्देशन दिने बताइन् ।"
मल कारखाना बिजुलीबाट चल्ने कि ग्यासबाट ?,"(काठमाडौं)रासायनिक मल कारखाना खोल्न लगानी बोर्डको कार्यालयले गरेको सम्भाव्यता अध्ययन प्रतिवेदन मंगलबार बस्ने तय भएको बोर्डको ४९औं बैठकमा पेस हुने भएको छ । रासायनिक मल कारखाना खोल्न प्राविधिक र वित्तीय हिसाबले विभिन्न सम्भावनाहरूसहित तयार पारिएको प्रतिवेदन बोर्डमा पेस गर्न लागिएको लगानी बोर्डको कार्यालयले जनाएको छ । बर्सेनि मल अभावको समस्या देखिन थालेपछि चालु आर्थिक वर्षको बजेटमार्फत सरकारले देशभित्रै रासायनिक मल उत्पादन गर्ने कारखाना खोल्ने नीति अघि सारेको थियो । बजेटमा कारखाना खोल्ने विषय परेपछि त्यसको सम्भाव्यता अध्ययन गर्ने जिम्मा लगानी बोर्डको कार्यालयलाई दिइएको थियो । कारखाना खोल्नेबारे सम्भाव्यता अध्ययन गरेर प्रतिवेदन तयार भइसकेको र त्यसलाई मंगलबार बस्ने बैठकको एजेन्डाका रूपमा लैजान लागिएको लगानी बोर्डको कार्यालयका सहप्रवक्ता रमेश अधिकारीले जानकारी दिए । उनका अनुसार प्रतिवेदनले दिएका विकल्पहरूमाथि बोर्डले अन्तिम निर्णय लिनेछ । अहिले वैकल्पिक ऊर्जा प्रवर्द्धन केन्द्र र काठमाडौं विश्वविद्यालय (स्कुल अफ इन्जिनियरिङ) ले पनि मल कारखाना खोल्न प्रयोग हुने प्रविधिको एउटा विकल्पमाथि अध्ययन गरिरहेका छन् । विद्युत्बाट ग्रिन हाइड्रोजन उत्पादन गर्ने र मल कारखानाका लागि पनि यही प्रविधिमा जान सकिनेबारे अध्ययन भइरहेको हो । काठमाडौं विश्वविद्यालयले सोमबार ऊर्जा, जलस्रोत तथा सिँचाइमन्त्री पम्फा भुसार र कृषि तथा पशुपन्छी विकासमन्त्री महिन्द्र राय यादवलाई आफूले गरेको सम्भाव्यता अध्ययनबारे ब्रिफिङ समेत गरेको छ । उक्त अध्ययनअनुसार प्राकृतिक ग्यासको प्रयोग हुने कारखाना खोल्न लागत सस्तो पर्ने भए पनि त्यसको कच्चापदार्थका लागि भारतसँग निर्भर हुनुपर्नेछ । तर बिजुली प्रयोग हुने मल कारखानाका स्थापना गर्न लागत महँगो पर्ने देखिएको छ ।बिजुलीमा आधारित मल कारखानाका लागि अहिलेको महँगो महसुल दरलाई आधार मानेर हेरिएका कारण यसको लागत बढी देखिएको ठानिएको छ । सरकारले बिजुलीमा लिइरहेको महसुल शुल्क घटाएर प्रतियुनिट ५ रुपैयाँभन्दा कममा बेचे यो प्रविधिमा जान उपयुक्त हुने देखिन्छ । प्राकृतिक ग्यास प्रयोग हुने मल कारखाना खोल्न ९ सय मिलियन अमेरिकी डलर र बिजुली प्रयोग हुने कारखाना खोल्न १२ देखि १३ सय मिलियन अमेरिकी डलर लागत अनुमान छलफलमा प्रस्तुत भयो, स्रोतले भन्यो, तर बिजुलीको मूल्य प्रतियुनिट १० रुपैयाँ राखेर अध्ययन गरेका कारण त्यो लागत घटाउन सकिने देखिएको छ । सोमबारको छलफलपछि ऊर्जामन्त्री पम्फा भुसाल र नेपाल विद्युत् प्राधिकरणका कार्यकारी निर्देशक कुलमान घिसिङले बिजुलीको मूल्य घटाउन सकिने भएका कारण प्राकृतिक ग्यासभन्दा स्वदेशको उत्पादन बिजुली खपत गर्ने कारखाना बनाउन जोड दिएका थिए । सञ्चालन खर्च मात्र लिएर बिजुली उपलब्ध गराउने व्यवस्था सरकारले गर्ने र ऊर्जाकै कारण मल महँगो हुने स्थिति आउन नदिने भनेर मन्त्रीले बोलेकी छन्, छलफलमा सहभागी स्रोतले भन्यो, कुलमान घिसिङले पनि प्राधिकरणले वर्षायाममा प्रतियुनिट २ रुपैयाँमा बिजुली उपलब्ध गराउन सकिन्छ भनेका छन् । छलफलमा सोमबार कृषिमन्त्री महिन्द्र राय यादवले नेपालको हकमा मल कारखाना जतिसक्दो चाँडो स्थापना गर्नुपर्ने भएका कारण सातै प्रदेशका लागि छुट्टाछुट्टै कारखाना खोल्न सकिने धारणा राखेका थिए । हरेक प्रदेशमा समान दुई लाख टन मल उत्पादन गर्ने कारखाना खोलिनुपर्ने उनको भनाइ थियो । नेपालमा रासायनिक मल कारखाना खोल्न पहिलो पटक २०४१ सालमै सम्भाव्यता अध्ययन गरिएको थियो । त्यसयता विभिन्न समयमा गरेर थप ६ वटा अध्ययन भइसकेका छन् । तर कारखाना कहाँ र कसरी बनाउने भन्ने टुंगो अझै लागिसकेको छैन । यसको प्रविधि, लगानी मोडालिटी, वातावरणीय पक्ष, बजार आवश्यकता र प्रतिफल विश्लेषणबारे सरकार अझै स्पष्ट हुन सकेको देखिँदैन । रासायनिक मल कारखाना खोल्ने सरकारको नीति रहे पनि कुन प्रविधिमा आधारित कारखाना खोल्ने, अन्योल कायमै छ । प्राकृतिक ग्यास, विद्युत्, बायोमास, थर्मोकोल र वाटर इलेक्ट्रोसिस जस्ता विकल्पमध्ये कुन प्रविधिमा जाने अझै स्पष्ट भइसकेको छैन । मंगलबारका लागि तय भएको लगानी बोर्डको बैठकले यो विषय टुंगाउने ठानिएको छ ।तर यसअघि विभिन्न समयमा भएका अध्ययन हेर्दा सरकारलाई यसबारे निर्णय लिन त्यति सजिलो पक्कै हुनेछैन । लगानी बोर्डको कार्यालयले २०७१ सालमा भारतीय परामर्शदाता कम्पनी इन्फ्रास्ट्रक्चर डेभलपमेन्ट कर्पोरेसन (आइडेक) मार्फत गराएको अध्ययनले ठूलो लगानी तर सानो बजारको कारण देखाउँदै नेपालमा रासायनिक मल कारखाना खोल्नु उपयुक्त नरहेको प्रतिवेदन बुझाएको थियो । यो अध्ययनले नेपालमा रासायनिक मल कारखाना खोल्न आर्थिक र प्राविधिक रूपले सम्भव नरहेको सुझाव दिए पनि लगानी बोर्डको २७औं बैठकले ढल्केबरमा कारखाना खोल्न सम्भाव्यता अध्ययन गर्ने प्रक्रिया अघि बढाउन निर्देशन दिएको देखिन्छ । अहिलेका प्रधानमन्त्री शेरबहादुर देउवाले नै सार्वजनिकनिजी साझेदारी (पीपीपी) ढाँचामा कारखाना खोल्ने प्रक्रिया अघि बढाउन निर्देशन दिएका थिए । अघिल्लो सरकारले पनि उच्चस्तरीय कार्यदलमार्फत रासायनिक मल कारखानाबारे अध्ययन गरेको थियो । तत्कालीन अर्थमन्त्री विष्णुप्रसाद पौडेलको संयोजकत्वमा उद्योगमन्त्री लेखराज भट्ट र कृषिमन्त्री पद्माकुमारी अर्याल रहेको उच्चस्तरीय अध्ययन कार्यदलले २०७७ चैतमा सरकारलाई अध्ययन प्रतिवेदन बुझाएको थियो । उक्त प्रतिवेदनले बिजुलीमा भन्दा प्राकृतिक ग्यासमा आधारित कारखाना खोल्न सरकारलाई सुझाएको देखिन्छ । सुरु पुँजी लगानी, लगानी फिर्ता अवधि तथा नाफाका दृष्टिबाट प्राकृतिक ग्यासमा आधारित मल कारखाना स्थापना गर्न अन्य प्रविधिको तुलनामा बढी उपयुक्त देखिन्छ, पौडेल संयोजकत्वको अध्ययन प्रतिवेदनमा भनिएको छ । प्राकृतिक ग्यासमा आधारित मल कारखाना स्थापना गर्न १ खर्ब ३ अर्ब रुपैयाँ लगानी आवश्यक हुने निष्कर्षसमेत उक्त कार्यदलले निकालेको थियो । तर वाटर इलेक्ट्रोसिस प्रविधिमा आधारित मल कारखाना बनाउन भने १ खर्ब ८९ अर्ब रुपैयाँ लागत रहने प्रतिवेदनमा उल्लेख छ ।तत्कालीन कृषिसचिव राजेन्द्रप्रसाद भारीको संयोजकत्वमा गठित अध्ययन कार्यदलले सरकारलाई २०७७ असोजमा बुझाएको अध्ययन प्रतिवेदनमा भने विद्युत्को र फोहोरबाट निस्कने बायोमास प्रविधिमा आधारित मल कारखाना खोल्न सम्भव रहे पनि प्राकृतिक ग्यासमा आधारित कारखाना खोल्न सम्भव नरहेको उल्लेख छ । प्राकृतिक ग्यास आयातका लागि भारतसँग परनिर्भर हुनुपर्ने र पाइपलाइनसमेत बनाउनुपर्ने भएका कारण यस्तो प्रविधिको कारखाना खोल्नु उपयुक्त नहुने प्रतिवेदनको निष्कर्ष थियो । नेपालमा रासायनिक मल कारखाना खोल्न पहिलो पटक २०४१ सालमै सम्भाव्यता अध्ययन गरिएको थियो । त्यसयता थप ६ वटा अध्ययन भइसकेका छन् । पछिल्लो एक दशकमा सरकारले ल्याएका वार्षिक नीति तथा कार्यक्रम र बजेटमा कुनै न कुनै रूपमा यो विषय अटाएको छ । तर कारखाना कहाँ र कसरी बनाउने भन्ने टुंगो छैन । यसको प्रविधि, लगानी मोडालिटी, वातावरणीय पक्ष, बजार आवश्यकता र प्रतिफल विश्लेषणबारे सरकार स्पष्ट हुन सकेको छैन ।"
एउटा निर्माण कम्पनीले एकै पटकमा पाँचभन्दा बढी ठेक्का नपाउने,"(काठमाडौं)अब एउटा निर्माण कम्पनीले पाँचभन्दा बढी ठेक्का लिन नपाउने भएका छन् । एउटै व्यक्तिले धेरै ठेक्का लिएर समयमै काम नसकेको, अलपत्र पारेको जस्ता गुनासा धेरै आएपछि प्रस्तावित संशोधित सार्वजनिक खरिद नियमावलीमा पाँचभन्दा बढी ठेक्का लिन नपाउने व्यवस्था गर्न लागिएको प्रधानमन्त्री तथा मन्त्रिपरिषद्को कार्यालयले जनाएको छ ।जति रकमको भए पनि एकै पटक पाँचभन्दा बढी ठेक्का लिन पाउने छैनन्, प्रधानमन्त्री तथा मन्त्रिपरिषद् कार्यालय स्रोतले भन्यो, अहिले एउटै निर्माण कम्पनीले दर्जनौं ठेक्का लिने गर्दा काम नहुने र ठेक्का होल्ड भएर बस्ने मात्र भएको छ । कसले कति ठेक्का लिएका छन् भन्नेबारे पनि लगत राखिने जनाइएको छ । अहिले कसले कति ठेक्का लिएका छन् भन्ने लगत छैन, प्रधानमन्त्री कार्यालय स्रोतले भन्यो, अब सार्वजनिक खरिद अनुगमन कार्यालयमै लगत राखिनेछ, त्यो लगतमा झूटा विवरण भरे सिधै कालोसूचीमा राख्ने विषय संशोधित नियमावलीमा समेटिएको छ । संशोधित नियमावलीमा पुराना म्याद सकिएका र काम नभएका ठेक्का व्यवस्थित गर्न खोजिएको छ । यस्ता ठेक्कालाई तीन वर्गमा विभाजन गरेर नियमावलीमा राखिएको छ । काम सकियो, म्याद नथप्दा फरफारख भएको छैन, त्यस्ता ठेक्कालाई फरफारख गरेर टुंग्याउन खोजिएको हो, प्रधानमन्त्री कार्यालय स्रोतले भन्यो, सरकारले म्याद थपको सुविधा दिँदा पनि म्याद थप नभएको, आयोजना प्रमुखहरूले कसैको थप्ने, कसैको नथप्ने पनि पाइएको छ । अब म्याद थप्न मिल्ने भए थप्ने नत्र कसरी हुन्छ ३० दिनभित्र यसलाई टुंग्याइसक्नुपर्ने विषय पनि नियमावलीमा राखिएको जनाइएको छ । यी दुवैमा नपरेका, म्याद सकिएका, काम नसकिएकालाई नियमावलीअनुसार म्याद थप्ने भए थप्ने नत्र खारेज गर्ने व्यवस्था गरिँदै छ, प्रधानमन्त्री कार्यालयका एक सचिवले भने, यस्ता ठेक्काको पनि ६० दिनभित्र छिनोफानो गरिसक्नुपर्नेछ । यी काम समयमै नगर्ने कर्मचारीलाई विभागीय कारबाही गर्ने व्यवस्था पनि नियमावलीमा गरिएको जनाइएको छ । आयोजना प्रमुखले समयमै निर्णय नगरिदिँदा ठेक्कामा धेरै समस्या आउने गरेको देखिएको ती सचिवले बताए । नियमावली मन्त्रिपरिषद्बाट स्वीकृत भएको निर्णय सरकारका प्रवक्ताबाट आधिकारिक रूपमा नआएको प्रधानमन्त्री तथा मन्त्रिपरिषद् कार्यालयका कानुन सचिव धनराज ज्ञवालीको भनाइ छ । मन्त्रिपरिषद्बाट स्वीकृत भएपछि मात्र राजपत्रमा प्रकाशन हुनेछ । एक अर्ब रुपैयाँसम्मको ठेक्का लिँदै आएका स्थानीय निर्माण व्यवसायीलाई सोमबार बसेको मन्त्रिपरिषद् बैठकले दायरा बढाएर तीन अर्ब पुर्याएको छ । नेपाली निर्माण व्यवसायीले ३ अर्ब रुपैयाँसम्मको ठेक्का लिन पाउने व्यवस्था नियमावलीमा राख्न प्रस्ताव भएको पनि बताइएको छ । पहिला एक अर्ब रुपैयाँसम्मका ठेक्कामा मात्र नेपाली निर्माण व्यवसायी मात्र सहभागी हुन पाउँथे । यसअघि एक अर्ब रुपैयाँभन्दा माथिको ठेक्कामा मात्र विदेशी निर्माण कम्पनी आउन पाउँथे । अहिले त्यसको सिलिङ बढाएर ३ अर्ब रुपैयाँ बनाइएको नेपाल निर्माण व्यवसायी महासंघले जनाएको छ । विदेशी निर्माण व्यवसायी उक्त रकम बराबरको ठेक्कामा सहभागी हुन पाउने छैनन् । ठेकेदारलाई सकेसम्म सुविधा दिने र बदमासी गरे कारबाही गरिहाल्ने नियमावली संशोधनको उद्देश्य हो, एक सचिवले भने । संशोधित नियमावलीको ड्राफ्ट प्रधानमन्त्री तथा मन्त्रिपरिषद् कार्यालयमा पहिल्यै पठाएको र यसमा आवश्यक छलफल भएपछि मात्र मन्त्रिपरिषद्मा स्वीकृतिका लागि पुग्ने सार्वजनिक खरिद अनुगमन कार्यालयका सचिव देवकुमारी गुरागाईंले जानकारी दिए । अर्थमन्त्री जनार्दन शर्माले पनि बजेट प्रतिस्थापन विधेयकमा श्रम सहकारीहरूले सार्वजनिक निर्माण क्षेत्रको १० करोड लागतसम्मको आयोजनामा आपसी प्रतिस्पर्धामार्फत सहभागी हुन पाउने कानुन बनाइने उल्लेख गरेका थिए । श्रम समूह वा श्रम सहकारीमार्फत युवाहरूलाई संगठित गरी व्यावसायिक दक्षता अभिवृद्धि गर्न तालिम दिइनेसमेत प्रतिस्थापन विधेयकमा उल्लेख छ । सरकारबाट सञ्चालन हुने श्रममूलक रोजगार कार्यक्रममा विपन्न दलित एवं अति गरिब नागरिकलाई पहिलो प्राथमिकता दिइने उल्लेख छ । त्यहीअनुसार खरिद नियमावलीमा १० करोड रुपैयाँसम्मको ठेक्का प्रतिस्पर्धा गराएर श्रम सहकारीलाई दिने कुरा समावेश हुने प्रधानमन्त्री कार्यालय स्रोतले जनायो ।"
घोराहीतुलसीपुर सडक अलपत्र,"(दाङ)ठेकेदारको मनोमानीले घोराहीतुलसीपुर उपमहानगर जोड्ने चार लेन सडक अलपत्र परेको छ । दुई वर्षमा निर्माण हुनुपर्ने जिल्लाको मुख्य सडक अलपत्र बनेपछि सर्वसाधारणले सास्ती बेहोर्नुपरेको छ । २०७६ असारबाट निर्माण सुरु भएको यस खण्डको अहिलेसम्म ७ प्रतिशतमात्र काम भएको छ । सम्झौताअनुसार २०७८ वैशाखमा यसको निर्माण पूरा भइसक्नुपर्ने हो । सडक निर्माणका लागि निकासा भएको रकम खर्च हुन सकेको छैन । निर्माण जिम्मा लिएका ठेकेदार नटिक्दा समस्या भएको हो । उनीहरू काम अलपत्र पारेर भाग्ने गरेका छन् । त्यसले काम अलपत्र छ । घोराहीको कुइरेपानीदेखि तुलसीपुरको हात्तीखौवासम्मको २८ दशमलव १९ किलोमिटर सडक फोरलेन बनाउनुपर्नेमा अहिलेसम्म सडकछेउको जमिन कटान गर्नेबाहेक अरू केही काम हुन सकेको छैन । सम्पन्न हुनुपर्ने समयभन्दा आठ महिनापछि गत मंसिर ११ मा घोराहीमा सडक निर्माण कार्य शुभारम्भ भन्दै तामझामका साथ कार्यक्रम आयोजना गरिएको थियो । प्रमुख जिल्ला अधिकारी, जिल्ला प्रहरी प्रमुख, राजनीतिक दलका प्रमुख र सरोकारवालाको उपस्थितिमा निर्माण कम्पनीले अब सडक समयमै सम्पन्न गर्ने प्रतिबद्धता जनाएको थियो । तर अहिलेसम्म केही काम हुन सकेको छैन ।सडकको काम गर्ने म्याद २०७९ वैशाखसम्म थपिएको छ । भारतीय निर्माण कम्पनी तथ्य इन्जिनियरिङ एन्ड इन्फ्रा प्रोजेक्टका प्रबन्ध निर्देशक प्रवीण ब्रह्मदेव पाण्डे आफैं उपस्थित भएर अब एक वर्षमा सबै काम सम्पन्न गर्ने प्रतिबद्धता जनाएका थिए । पहिले खटाएका व्यक्तिले धोका दिएकाले काम ढिलो भएको भन्दै उनले अब तीव्र गतिमा काम गर्ने बताएका थिए । उक्त कम्पनीले तीन वटा पेटी ठेकेदारलाई काम दिएको थियो । तर उनीहरूले पनि अहिले काम अलपत्र पारेका छन् । सुरुमा फोरलेन निर्माण कम्पनी तथ्य इन्जिनियरिङले कामको जिम्मेवारी दिएका व्यवसायी अनुप पाण्डेविरुद्ध अहिले जिल्ला प्रशासनमा आर्थिक रूपमा ठगिएको भन्दै १७ जनाले निवेदन दिएका छन् । निर्माण सामग्री लिएको, गाडी भाडामा लगाएको, मजदुरले काम गरेको, खाना खाएको, तरकारी किनेकोलगायत पैसा नपाएको भन्दै उजुरी परेको हो । हालसम्म ५ करोड ८९ लाख रुपैयाँ ठगिएको भन्दै विभिन्न १७ जनाले प्रहरी र प्रशासनमा निवेदन दिएका छन् । अहिलेसम्म जिल्ला प्रशासनमा ४ करोड ४५ लाख ४३ हजार रुपैयाँ पाउनुपर्ने भन्दै निवेदन आएको र उक्त पत्र फोरलेन सडक आयोजना कार्यालय लमहीमा पठाइएको प्रमुख जिल्ला अधिकारी हीरालाल रेग्मीले बताए । सहायक प्रमुख जिल्ला अधिकारी सावित्रा पुनले माघ १४ मा आयोजना कार्यालयलाई एक पत्र लेखी ठगीसम्बन्धी निवेदनमा आवश्यक कारबाहीका लागि पठाएकी थिइन् । सोनापुर सिमेन्टले २ करोड ४७ लाख १० हजार ३ सय २७ रुपैयाँ, खड्कबहादुर विकसहित ३ सय मजदुरले ८० लाख ३९ हजार ६ सय ४५ रुपैयाँ, प्रकाशकुमार खड्काको टिपर प्रयोग गरेको ७ लाख, ठगेन्द्र घर्तीको एक्स्काभेटर चालकको २ लाख २१ हजार ४ सय ७४ र विष्णु श्रेष्ठले जेसीभी तथा ट्र्याक्टर प्रयोग गरेको ६ लाख १४ हजार २ सय १९ रुपैयाँ पाउनुपर्ने भन्दै प्रशासनमा निवेदन दिएका छन् ।यसैगरी भ्याली पेट्रोल पम्पबाट डिजेल हालेको १६ लाख ७९ हजार ५ सय ३२, अम्बिका केसीको तरकारी पसलबाट तरकारी लिएको २ लाख ३१ हजार, पाण्डव बालुवा प्रशोधनमा ३० लाख ५ हजार २ सय ५०, वीरबल खड्काको पसलबाट सरिया, सिमेन्ट लिएको ११ लाख, जितबहादुर वलीको बालुवाढुंगा ढुवानीको १० लाख, सन्जात धितालको १४ लाख १४ हजार १ सय र नर्मला थापाको पसलमा खाना खाएको ३४ हजार ९ सय ९२ रुपैयाँ पाउन बाँकी भन्दै निवेदन परेको छ ।झवीन्द्रप्रसाद आचार्यकोमा खाना खाएको १४ लाख ७८ हजार ८ सय ४५, मानबहादुर खड्काको पसलबाट टायर लिएको १ लाख २५ हजार र तुलबहादुर खत्रीसहित ५ जनाको एक लाख ५६ हजार ४ सय रुपैयाँ पाउनुपर्ने भन्दै निवेदन परेको छ । त्यसैगरी पाण्डेविरुद्ध घोराही भरतपुरका गेहेन्द्र बस्नेतले टिपरलगायतका विभिन्न १ करोड ४४ लाख ठगी गरेको भन्दै प्रहरीमा जाहेरी दिएका छन् । जिल्ला प्रशासन कार्यालयले माघ १७ मा फोरलेन सडक आयोजनालाई पाँच दिनभित्र प्रतिवेदन बुझाउन पत्र पठाएको छ ।"
मह ब्रान्डिङले किसान खुसी,"(लुम्बिनी)रूपन्देहीको सैनामैना नगरपालिका४ का लेखनाथ न्यौपानेले विगत चार वर्षदेखि मौरीपालन गर्दै आएका छन् । विदेशबाट फर्केर कृषिमा होमिएका उनले पहिलोचोटि नै १० घार किने । ५ हजारका दरले किनेको घारमा २ घार मात्र बच्यो । घाटा लागे पनि सिकाइ भयो भन्ने सोचले उनले पुनः मौरीपालनलाई नै अघि बढाउँदै गए । हाल उनी ५० घार मौरीका मालिक छन् । कर्म गर्दै जाँदा सफलता र सिकाइ दुवै पाएको उनले बताए । मौरीपालन सजिलो भने छैन, उनले भने, मिहिनेत अन्य पेसामा भन्दा बढी छ । सिजनअनुसारका पुष्परस गराउन घार बोक्दै विभिन्न जिल्ला धाउनुपर्ने बाध्यता मौरीपालन व्यवसायमा रहेको उनले जानकारी दिए । व्यावसायिक रूपमा अघि बढेका न्यौपानेले एकै घारबाट ३० देखि ३५ किलोसम्म मह उत्पादन हुने गरेको बताए । आफूले वार्षिक ३ लाखभन्दा बढी जोगाउन सफल भएको र अहिले मौरीपालनमा सैनामैना नगरपालिका लुम्बिनी प्रदेशकै अग्रणी पालिका भएको उनको दाबी छ । नगरभरिका मौरीपालकको सक्रियतामा सैनामैनामा सैनामैना मौरीपालक कृषक समूह स्थापनासमेत भएको छ । उक्त समूहमा १८ जना सदस्य छन् । जसको अध्यक्षमा लेखनाथ न्यौपाने छन् । उनीसँगै रहेका अन्य सदस्यले उत्पादन गरेको मह नगरपालिकाको समन्वयमा बिक्री गर्नेदेखि सामूहिक मौरीपालन र प्रशोधनका लागि पालिकाको सहयोग पाउने गरेको न्यौपाने बताउँछन् । नगरपालिकाले विभिन्न समयमा घारमा ५० प्रतिशत अनुदान दिने, तालिम प्रदान गर्ने र समूहलाई ३ लाख रुपैयाँसम्म सहयोग प्रदान गर्दै आएको छ । नगरपालिको चुरे क्षेत्रमा मौरी उत्पादनको मुख्य पुष्परस प्रदायक चिउरीका रूख रोपी पालिकाले आफूहरूको कृषि कर्ममा महत्त्वपूर्ण सघाउ गेको उनको भनाइ छ । २० हजार चिउरीका रूखमध्ये १० प्रतिशत बचे पनि मौरीलाई रस पाउन सहज हुने न्यौपानेले बताए । १८ जना सदस्य आबद्ध समूहमा १७ सय मौरीका घार व्यावसायिक रूपमा पालन गरिराखेको उनले जानकारी दिए । न्यौपानेजस्तै सैनामैना३, पर्सलका टंकबहादुर खत्रीले व्यावसायिक रूपमा ५ सय घार मौरीपालन गरेका छन् । मौरी पाल्न थालेको १० वर्ष भएको उनले बताए । न्यु मलमला मौरी उद्योग नाम राखी पाँचवटा घारबाट सुरु गरी पोहोर २ सय र यस वर्ष ५ सय पुर्याएको उनको भनाइ छ । गर्दै जाँदा रस पस्दै गयो, उनले भने, मौरीको रसले आम्दानी हुने भएपछि आफूमा कामको रसले घार थपिने भएको छ । एकै ठाउँ राख्न नमिल्ने भएपछि स्थानीय पालिकाकै ६ स्थानमा मौरीका घार राखिएको उनले बताए । ती घार राखेबापत खत्रीले मासिक १ हजारदेखि ३ हजार रुपैयाँसम्म भाडा तिर्ने गरेका छन् । उद्योगमा हाल ५० क्विन्टल मह उत्पादन भएको छ भने वैशाखसम्म मौसम र फूलले साथ दिए थप ५० क्विन्टल उत्पादन हुने लक्ष्य रहेको खत्रीको भनाइ छ । उत्पादित मह बाल्टीमा प्याक गरी चितवन पठाइन्छ, उनले भने, चितवनको सागर मह उद्योगले बर्सेनि मह किन्ने गरेको छ । मह त्यहीं प्रशोधन भई बट्टामा प्याक भई बिक्री हुने गरेको उनले जानकारी दिए । मौरीपालनकै लागि प्रदेश सरकारले दिने मेरो पकेट अनुदान सहयोग समेत खत्रीले पाएका छन् । गत वर्ष १० लाख रुपैयाँ पाएका उनले घार थप्न सफल भएको प्रतिक्रिया दिए । हरेक वर्ष अनुदान बजेट आउने र नगरपालिकाको कृषि शाखामा उपलब्ध फारम भरेपछि ३ सय घार नाघेका किसानलाई अनुदान रकम प्राप्त हुने उनले जनाए । यस वर्ष उनले ६ लाख रुपैयाँ अनुदान पाउने भएका छन् । आफूहरूले उत्पादन गरेको महको लेबलिङ भई ब्रान्ड बन्ने भएपछि मौरीपालक किसान हर्षित छन् । गैरसरकारी संस्था सेतो गुराँसले उक्त लेबल प्रदान गरेको नगपालिकाको कृषि शाखा प्रमुख सिर्जना खनाल सुवेदीले बताइन् । लेबललाई मह भरिएको बट्टामा टाँसी माथिबाट सैनामैना मौरीपालक कृषक समूह लेखिएको ब्रान्ड स्टिकर टाँसिन्छ । महको ब्रान्डिङ गरी बिक्रीवितरण गर्न पाउनु समूहका लागि खुसीको विषय भएको किसानको भनाइ छ ।"
दिल्लीमा अलपत्र महिलाको उद्धार,"(नयाँदिल्ली)रोजगारीका लागि संयुक्त अरब इमिरेट्स (यूएई) जानका लागि दलालको पछि लागेर भारतीय राजधानी नयाँदिल्ली आइपुगेकी मोरङको सुन्दर हरैचाकी एक महिलालाई किन इन्डिया संस्थाले उद्धार गरेको छ । डेढ महिनाभन्दा बढी भइसक्दा पनि दलालले यूएई पठाउन कुनै प्रक्रिया सुरु नगरेपछि महिलाले गुहार मागेकी थिइन् । श्रम मन्त्रालयले जारी गरेको टोल फ्रि नम्बरमा सम्पर्क गरेर उनले आफू महिनौंदेखि दिल्लीमा दलालको नियन्त्रणमा रहेको बताएकी थिइन् । श्रम मन्त्रालय हुँदै दिल्लीस्थित दूतावासमा आएको सूचना उद्धार लगायतका कार्यमा सक्रिय किन इन्डिया संस्थालाई पुगेको थियो । संस्थाका भारत प्रमुख नवीन जोशीका अनुसार दलालले महिलासँग २ लाखभन्दा बढी रकम लिइसकेका छन् । पीडित महिलाले आफूलाई यूएई पठाइदिने आसमै नेपालकै उर्गेन लामाको इन्भेस्टमेन्ट बैंकको खातामा २ लाख २० हजार नेपाली रुपैयाँ जम्मा गरेको समेत बताइन् । रोजगारीको खोजीमा रहेका बेला गाउँकै एक महिलाले दिल्ली बस्ने शम्भु लामासँग सम्पर्क गराइदिएकी उनको भनाइ छ । उद्धारपछि दिल्लीको एक सेल्टरमा रहेकी उनले शम्भुले आफ्नो भाइ उर्गेनले बाहिरको काम गर्ने भन्दै सम्पर्क गराइदिएको बताइन् । डिसेम्बर २० मा दिल्ली आइपुगेकी ३२ वर्षीया ती महिलाले यूएई जान उर्गेनबाट माग गरिए अनुसारको रकम बैंक खातामा जम्मा गरिदिएको बताइन् । ऋण खोजेर दिल्ली आएकी थिए । तर, पैसा यता ल्याएको थिइन, पैसा नपाएसम्म प्रक्रिया नै नबढ्ने बताएपछि आफन्तमार्फत उर्गेनको खातामा पैसा जम्मा गरिदिएकी हुँ, उनले भनिन्, पैसा हालेपछि ५ दिनमा तिमी यूएई उड्छौ भनेका थिए । तर, आज भोलि भन्दाभन्दै डेढ महिना कटेपछि पैसा माग्दा पनि फिर्ता दिने छाँटकाँट देखाएनन् । पहिले कुवेत बसेर फर्किएकी उनलाई दलालले दिल्लीमै काम गर्न चाहे मिलाइदिने भन्दै आएका थिए । तर, आफूले दुबई पठाउने भए पठाउ नत्र पैसा फिर्ता गर भन्दा पनि बेवास्ता गरेको उनले बताइन् ।"
क्यानडाको राजधानीमा आपत्काल घोषणा,"ओटावा (एजेन्सी) क्यानडाको राजधानी ओटावामा ट्रक चालकहरूले कोभिड१९ खोपविरुद्ध प्रदर्शन चर्काएपछि आपत्काल घोषणा गरिएको छ । कोभिडसम्बन्धी मापदण्ड उल्लंघन गर्दै प्रदर्शन हुन थालेपछि ओटावाका मेयर जिम वाट्सनले संकटकाल घोषणा गरेका हुन् ।वाट्सनले ओटावा सहर पूर्णरूपमा नियन्त्रणबाहिर गएको र प्रदर्शनका कारण स्थानीयको सुरक्षा चिन्ता बढेको बताएका बीबीसीले उल्लेख गरेको छ । उनका अनुसार प्रदर्शनकारीको संख्या प्रहरीको भन्दा निकै धेरै छ । सरकारले ट्रक चालकहरूलाई कोभिड खोप अनिवार्य पार्ने नियम सार्वजनिक गरेसँगै गत महिनादेखि फ्रिडम कन्भोई नामक प्रदर्शन सुरु भएको हो । उक्त नियममा क्यानडाअमेरिका सीमा पार गर्ने ट्रक चालकले अनिवार्य रूपमा कोभिडविरुद्धको खोप लगाउनुपर्ने निर्णय गरेको थियो । त्यसलगत्तै चालकहरूले ओटावास्थित संसद् भवन अगाडि प्रदर्शन गरेका थिए । उनीहरूले खोपसम्बन्धी सरकारी निर्णय तत्काल खारेजीको माग गर्दै क्यानडेली प्रधानमन्त्री जस्टिन ट्रुडो नेतृत्वको सरकारको विरोध गरेका थिए । मेयर वाट्सनले प्रदर्शनकारीहरू दिनदिनै थप असंवेदनशील बन्दै गएकाले आपत्काल घोषणा गर्नु परेको दाबी गरे । प्रदर्शनकारीको तुलनामा हाम्रो शक्ति कम हुँदै गयो । त्यसले प्रदर्शन नियन्त्रणमा लिन नसक्ने अवस्था देखिएकाले आपत्कालीन अवस्थाको निर्णय गरिएको हो, स्थानीय सञ्चार माध्यमसँग कुरा गर्दै वाट्सनले भने, यो समाधान हुनुपर्छ । हामीले हाम्रो सहरलाई पुरानै स्वरूपमा ल्याउनुपर्छ । आन्दोलनका सहभागीले लगातार हर्न तथा साइरन बजाउने र पटाका पड्काउने गरेका जनाइएको छ । त्यस्तै, चाकलहरूले सडकमा टेन्ट र गाडी राखेर यातायातमा समेत अवरोध गरिरहेका छन् । मेयरले आपत्काल घोषणा भएपछिका आफ्ना योजनाबारे भने केही उल्लेख गरेका छैनन् । संकटकाल घोषणा गरिएसँगै आवश्यकताअनुसार सुरक्षाकर्मी परिचालन गरिने प्रहरीले जनाएको छ । प्रहरीले कानुन कार्यान्वयनका लागि प्रदर्शनकारीलाई सघाउनेलाई पनि पक्राउ गर्न सक्ने छ । त्यस्तै, आपत्कालीन अवस्था घोषणासँगै अग्रमोर्चा र अत्यावश्यक सेवाका कर्मचारीलाई आवश्यक सामान आपूर्तिका लागि सहज अवस्था सिर्जना हुने जनाइएको छ । प्रदर्शनमा सहभागीले गरेका दुर्व्यवहार, चोरी, घृणा अपराध र सार्वजनिक तथा निजी सम्पत्तिमा क्षति पुर्याउने ६० भन्दा बढी आपराधिक घटनामा छानबिन भइरहेको प्रहरीले जनाएको छ । प्रदर्शनले अतिवादी सोच भएकाहरूलाई आकर्षित गरिरहेको अधिकारीहरूको भनाइ छ । तर आफूहरूले स्वतन्त्रताका लागि आवाज उठाउनुपरेको प्रदर्शनकारीको दाबी छ । हामीले चिनेका कतिपय साथीहरूले सरकारको बाध्यकारी नियमका कारण जागिर गुमाउनुपरेको छ, एक प्रदर्शनकारीले भनिन् । क्यानडाअमेरिका सीमा वारपार गर्ने १ लाख २० हजार ट्रकका चालकमध्ये करिब ९० प्रतिशतले खोप लगाइसकेको जनाइएको छ ।"
पर्यटकलाई खुल्यो अस्ट्रेलिया,"क्यानबेरा (एजेन्सी) अस्ट्रेलियाले करिब दुई वर्षपछि पर्यटक र अन्य भिसावाहकका लागि सीमा खुला गर्ने निर्णय गरेको छ । प्रधानमन्त्री स्कट मरिसनले कोभिडविरुद्धको खोपको पूर्ण मात्रा लिएका पर्यटकहरूका लागि फेब्रुअरी २१ देखि आफ्नो देशमा प्रवेश दिइने बताएका हुन् । यदि, तपाईंले खोपको दुवै मात्रा लगाइसक्नुभएको छ भने हामी तपाईंलाई स्वागत गर्न तयार छौं, मरिसनले भने । कोभिड१९ को संक्रमण फैलिएसँगै अस्ट्रेलियाले लामो समयदेखि विदेश नागरिकलाई प्रवेश निषेध गर्दै आएको थियो । त्यसका साथै उसले कडा प्रतिबन्धात्मक नियमहरू लागू गर्दै आएको थियो । सरकारको पछिल्लो निर्णयलाई शिक्षालगायत विभिन्न क्षेत्रले स्वागत गरेका छन् ।करिब दुई वर्षपछि विदेशबाट आउने पर्यटकलाई प्रवेश दिने निर्णय भएको हो, राष्ट्रिय सुरक्षासम्बन्धी बैठकपछि प्रधानमन्त्री मरिसनले भने । उनले सबै प्रकारका भिसा पाएकालाई अस्ट्रेलिया आउन दिने निर्णय भएको जनाएका हुन् । अस्ट्रेलियाले कोभिड१९ को महामारी फैलन रोक्न भन्दै सन् २०२० को मार्चदेखि विदेशी पर्यटकलाई प्रवेश रोकेको थियो । पछिल्लो समय अत्यावश्यक क्षेत्रमा समेत कामदार अभाव भएपछि अस्ट्रेलियाले केही अन्तर्राष्ट्रिय विद्यार्थी र कामदारलाई गत डिसेम्बरदेखि प्रवेश दिइसकेको छ ।"
जेएनयूमा महिला उपकुलपति,नयाँदिल्ली (एजेन्सी) भारतको प्रसिद्ध जवाहरलाल नेहरू विश्वविद्यालय (जेएनयू) को उपकुलपतिमा प्राध्यापक शान्तिश्री धुलीपुडी पण्डित नियुक्त भएकी छन् । सावित्रीबाई फुले पुणे विश्वविद्यालयकी प्राध्यापक रहेकी पण्डित जेएनयूको उपकुलपति बन्ने पहिलो महिला हुन् ।जेएनयूका यसअघिका उपकुलपति प्राध्यापक एम जगदेश कुमार भने विश्वविद्यालय अनुदान आयोगको अध्यक्ष नियुक्त भएका छन् । नवनियुक्त उपकुलपति पण्डितले जेएनयूको स्कुल अफ इन्टरनेसनल स्टडिज बाट एमफिल र विद्यावारिधि गरेकी छन् । चेन्नईको प्रेजिडेन्सी कलेजबाट राजनीतिशास्त्रमा स्नातकोत्तर पण्डितले केही समय गोवा विश्वविद्यालयमा समेत पढाएकी थिइन् ।
फिनिसिङमा शरदमाथि विश्वास,"(काठमाडौं)खेलको अन्तिम बल थियो । भैरहवा ग्लाडियटर्सलाई एभरेस्ट प्रिमियर लिग (ईपीएल) मा ललितपुर प्याट्रियट्सविरुद्ध स्कोर बराबरीमा ल्याउन ६ रन आवश्यक थियो । नत्र दाबेदार मानिएको भैरहवाले हार स्वीकार्नुपर्थ्यो । स्ट्राइकमा थिए भैरहवाका कप्तान शरद भेषावकर । उनले रशिद खानको बलमा छक्का नै प्रहार गरे । असोजमा सम्पन्न ईपीएलमा भैरहवाका प्रशिक्षक थिए पुबुदु दासानायके । उनलाई शरदको यो साहस कुनै नौलो लागेन । मैले यस्तो अवस्थामा शरदले खेल जिताएको ५६ पटक नै देखिसकेको छु, शरदले अन्तिम बल प्रहार गर्नुअघि नै उनले ठूलो शट खेल्नेमा आफू विश्वस्त रहेको दासानायकेले अरू खेलाडीलाई सुनाइरहेका थिए । फ्रेन्चाइज लिगमा पहिलो भए पनि शरद र दासानायकेको यो मिश्रण कुनै नौलो थिएन । सन् २०१४ मा दासानायकेकै प्रशिक्षणमा नेपालले ट्वान्टी२० विश्वकप खेलेको थियो । फिनिसरको जिम्मेवारी उनै शरदले निभाएका थिए । छनोट चरणमा केन्या र यूएई (तेस्रो स्थानको खेल) विरुद्ध होस् या विश्वकप छनोटमा हङकङसँगको निर्णायक खेलमा शरदले नै नेपालका लागि विजयी रन बटुलेका थिए । शरदको यही फिनिसिङ भूमिकाले नेपाललाई पहिलोपल्ट विश्वकपमा पुर्याउन मद्दत गरेको थियो । ईपीएल खेलेपछि चार महिनापछि दासानायके र शरद दुवै नेपाली टोलीमा फर्किएका छन् । उनै शरदलाई दासानायकेले अहिले ब्याटिङमा फिनिसर को जिम्मेवारी दिएका छन् । दासानायके दोस्रो कार्यकाललाई नेपालको प्रशिक्षक भएर आएपछि मात्र यो सम्भव भएको हो । २०११ मा नेपालको प्रशिक्षक भएका दासानायके २०१५ को अन्तिममा फर्किएका थिए । २०१९ को जुलाईमा सिंगापुरमा भएको ट्वान्टी२० विश्वकपको एसिया छनोटयता शरद पनि नेपालको ट्वान्टी२० संरचनाबाट हराएका थिए । ओमानमा हुने चारदिवसीय ट्वान्टी२० शृंखला र विश्वकप छनोटबाट दासानायके र शरद दुवैले अहिले नेपाली टोलीमा पुनरागमन गरिरहेका छन् । शरदले भने यसलाई पुनरागमनभन्दा पनि अर्को एउटा खेल जसरी लिएका छन् । क्रिकेटको जुनै पनि म्याच खेल्दा, त्यही खेलमात्र सोचिन्छ । पुनरागमन भनेर सोच्नुभन्दा पनि टिमको स्थितिअनुसार आफ्नो प्रर्दशन दिएर जिताउने कोसिस नै प्राथमिकता रहन्छ, शरद नेपालका खेलहरूप्रति जोड दिन्छन् ।आठ वर्षअघि नेपालले विश्वकप खेल्दाका चार खेलाडीमात्र ओमान जाने टोलीमा छन् । ज्ञानेन्द्र मल्लबाहेक शरदसहित जितेन्द्र मुखिया र प्रदीप ऐरीले यसै प्रतियोगिताबाट पुनरागमन गर्दै छन् । उत्तरी आयरल्यान्डको बेलफास्टमा आयरल्यान्डविरुद्ध सन् २०१५ मा ट्वान्टी२० विश्वकप छनोट खेलेयता योर्कर किंग्स जितेन्द्र पहिलोपल्ट टोलीमा समेटिएका हुन् । प्रदीपले पनि शरदले जस्तै २०१९ यता ट्वान्टी२० खेलेका थिएनन् । म आफ्नो फिनिसिङ जिम्मेवारीलाई लिएर एकदमै आत्मविश्वासी छु । यत्रो वर्षदेखि खेल्दै आएको हुनाले दबाबका बेला, स्थित आफूअनुकूल नभएका बेला के गर्नुपर्छ भन्ने थाहा छ । आफ्नो खेल योजनामा विश्वस्त छु, शरद आफ्नो भूमिकालाई लिएर स्पष्ट छन्, म हरेक खेल नै आनन्द लिएर खेल्ने प्रयास गर्छु, त्यही भएर आफ्नो उत्कृष्ट खेलिरहेको छु । अहिले पनि त्यो जोसजाँगर घटेको छैन । जुन अनुभव मैले यतिका वर्षदेखि सिकेको छु, त्यसलाई आउने खेलहरूमा राम्रोसँग कार्यान्वयन गर्न सक्छु भन्ने विश्वाससाथ अगाडि बढिरहेको छु ।शरदले १७ ट्वान्टी२० अन्तर्राष्ट्रिय खेलमा कुनै अर्धशतक बनाएका छैनन् । ४० रन उनको उच्च स्कोर हो । २०१४ को विश्वकपमा बंगलादेशविरुद्ध र २०१९ मा मलेसियाविरुद्धको द्विपक्षीय शृंखलामा उनले आफ्नो उच्च स्कोरको इनिङ्स खेलेका थिए । मलेसियाविरुद्धको त्यो इनिङ्सको डेढ महिनापछि उनी नेपालको ट्वान्टी२० टोलीबाट बाहिर हुन पुगे । शरदसँग २०१२, २०१३ र २०१५ मा ट्वान्टी२० विश्वकप छनोट खेलेको अनुभव छ । सन् २०१९ मा कतार र सिंगापुरसँग पराजित भएर नेपाल एसिया छनोटमै रोकिएपछि त्यसको मूल्य शरदले पनि चुकाउनुपर्यो । हामीले ३४ वटा विश्वकप छनोट खेलिसकेको भएकाले मैले र ज्ञानु (ज्ञानेन्द्र मल्ल) ले टिममा अनुभव साट्ने काम गरिरहेका छौं । खेलहरूमा त्यसलाई कसरी त्यो लागू गराउने र आफूले पनि योगदान दिएर टिमलाई जिताउने स्थितिमा लैजाने भनेर छलफल गर्छौं, शरदले अनुभवी खेलाडीका रूपमा भने, २०१४ को विश्वकप खेलेको र त्यसपछिको प्रभावबारेमा हामी चार खेलाडीले टिमसँग अनुभव बाँडिरहेका छौं । नेपालले दोस्रोपल्ट ट्वान्टी२० विश्वकप खेल्नेमा विश्वस्त देखिन्छन् शरद । दुई खेलको कुरा हो । त्यो दुई खेलमा आफ्नो उत्कृष्ट क्षमता प्रदर्शन गर्यौं भने निश्चय पनि विश्वकप पुग्छौं भन्ने विश्वास छ, शरदले विश्वास पोखे । विश्वकप छनोटको समूह चरणमा नेपालले घरेलु टोली ओमानसहित फिलिपिन्स र क्यानडाको सामना गर्दै छ । शीर्ष दुई टोली हुन सके सेमिफाइनलमा पुग्नेछ । अर्को समूहका शीर्ष दुई टोली आयरल्यान्ड र यूएईसँग नेपालको सम्भावित भिडन्त हुनसक्छ । विजेता टोली विश्वकपमा पुग्नेछ ।टिम एकदमै सन्तुलित छ, हामी राम्रो पनि खेलिरहेका छौं । अभ्यासमा पनि एकदम राम्रो तयारी भएको छ । आफ्नो व्यक्तिगतभन्दा पनि टिमलाई कसरी उत्कृष्ट प्रदर्शन दिनेतर्फ सबै केन्द्रित छौं । टिमले जे मागेको छ, त्यो अनुरुपको प्रर्दशन दिने तयारी छ । यसमा सबैलाई आआफ्नो जिम्मेवारी थाहा छ, शरद विश्वकप पुग्नसक्ने एउटा आधार भने ।पछिल्लो २३ वटा विश्वकप छनोटमा असफल भए पनि यसपालि नेपालले राम्रो गरिरहेको शरदको दाबी छ । टोलीमा धेरै नयाँ खेलाडी देखिए पनि यसलाई संक्रमणकालीन अवस्था भनेर उनी मान्दैनन् । यिनै भाइहरूसँगै हामीले कति धेरै घरेलु प्रतियोगिता खेलिरहेका छौं । सबैलाई एकअर्काको बारेमा थाहा छ । टिममा समन्वय राम्रो छ । खासै फरक म देख्दिनँ । हामीले गर्नुपर्ने जुन काम हो, त्यसमा ध्यान दिन सक्यौं भने नतिजा आउँछ, शरद थप विश्वस्त देखिन्छन् । सन् २०१३ को विश्वकप छनोटमा शरदले नेपाली क्रिकेटलाई जसरी परिभाषित गरेका थिए, अहिले नेपालले उनीबाट खोजेको पनि त्यस्तै हो ।"
सेनेगल च्याम्पियन,"याउन्डे (रोयटर्स) टाइब्रेकरमा साडियो मानेको निर्णायक गोलसँगै सेनेगल पहिलोपल्ट अफ्रिकन कप अफ नेसन्स च्याम्पियन भएको छ । लिभरपुलका सहकर्मी मोहम्मद सलाहको टिम इजिप्टलाई पराजित गर्दै आइतबार सेनेगलले उपाधि जितेको हो ।मानेले सातौं मिनेटमै पाएको पेनाल्टीमा गोल गर्न सकेका थिएनन् । त्यसमा उनले पेनाल्टी प्रहार गर्नुअघि सलाहले आफ्ना गोलकिपरलाई सुझाव दिएका थिए । अतिरिक्त समय पनि गोलरहित टुंगिएपछि सेनेगलले टाइब्रेकरमा ४२ को जित निकालेको हो ।शुटआउटमा इजिप्ट दुईपल्ट चुक्यो । त्यसको मतलब इजिप्टका लागि अन्तिम प्रहारलाई बसेका सलाहले केही गर्नसक्ने अवस्था थिएन । त्यसैले उनी क्लबका सहकर्मीले उपाधि जितेको हेर्न बाध्य भए ।सेनेगलले अघिल्लो दुई फाइनल गुमाएको थियो । इजिप्टमा भएको पछिल्लो संस्करणमा अल्जेरियाविरुद्ध सन् २०१९ मा माने निराह हुँदै फर्किएका थिए । यसपालि उनले टोलीलाई जित दिलाए । उनी खुसीमा सहकर्मीहरूसँगै दौडिए । उनले फर्केर आँसु बगाइरहेका सलाहलाई पनि सान्त्वना दिन भ्याए ।क्यामरुनको ओलेम्बे रंगशाला याउन्डेमा भएको फाइनल लिभरपुलका स्टारहरू माने र सलाहको प्रतिस्पर्धामा परिणत भएको थियो । यी दुवै खेलाडी आआफ्ना देशको टिमबाट पहिलो उपाधि खोजीमा थिए । यी दुई सुपरस्टारको उपस्थितिमा पनि फाइनल त्यो स्तरको उत्कृष्ट भएन । सेनेगलले नियमित र अतिरिक्त समयमा शृंखलाबद्ध अवसर गुमाएको थियो । सुरुमै मानेको पेनाल्टी इजिप्टका गोलकिपर मोहमद एबोउ गाबलले रोकिदिएका थिए ।नकआउटका अघिल्ला तीनै खेल अतिरिक्त समयसम्म खेल्नुपरेकाले इजिप्टका खेलाडीहरू थकित थिए । त्यसैले उनीहरू अफ्रिकी उपाधिलाई कीर्तिमान आठौंपल्ट पुर्याउने दाउमा पेनाल्टी सुटआउटकै लागि खेलेजस्तो देखिन्थ्यो । इजिप्टले अन्तिम १६ र सेमिफाइनल टाइब्रेकरमा जितेको थियो । तर, फाइनलमा भने दुई पेनाल्टी गुमायो । पहिलो असफलता डिफेन्डर मोहमद अबेलमोनेमले बेहोरे । उनले बल बाहिर हाने । तर, अर्को प्रहारमा सेनेगलका बोउना सारको पेनाल्टी एबोउ गाबलले रोकिदिए । उनले खेलमा पनि एकपछि अर्को बचाउ गर्दै इजिप्टलाई प्रतिस्पर्धामा कायम राखेका थिए ।इजिप्टको चौथो पेनाल्टीमा मोहम्मद लासहिनलाई एडुवार्ड मेन्डीले रोकिदिए । यसले मानेका लागि जितेको बाटो खोलिदियो । सेनेगलका प्रशिक्षक एलिउ सिसेको लागि पनि यो नतिजा विशेष रह्यो । उनी अफ्रिकन कप २००२ को फाइनलमा कप्तान थिए । उनी निर्णायक पेनाल्टीमा चुकेका थिए । उनी सन् २०१९ फाइनलको असफलतामा पनि सेनेगलका प्रशिक्षक थिए ।सलाह आफैं पनि व्यक्तिगत रूपमा पहिलो अफ्रिकी कप अफ नेसन्स उपाधि जित्न असफल रहे । जितपछि सेनेगलका सिसेले भने, हामी सबै उपाधिका लागि निकै भावनात्मक भएका छौं । सेनेगली जनता ६० वर्षदेखि यो उपाधिको प्रतीक्षामा थिए । हामीले यो सफलताका लागि निकै कडा मिहिनेत गरेका थियौं र प्रतिफल पनि पायौं । सेनेगल पछिल्ला तीन वर्षयता अफ्रिकी देशमध्ये वरीयताको शीर्षस्थानको टिम हो ।"
रियल शीर्षस्थानमा,म्याड्रिड (एएफपी) मार्को एसेन्सियोको एकमात्र गोल मदतमा रियल म्याड्रिडले स्पेनी ला लिगामा ग्रानाडालाई १० ले हराएर स्पेनी ला लिगाको शीर्षस्थानमा ६ अंकको अग्रता लिएको छ । ग्रानाडाले तेर्स्याएको बलियो चुनौती तोड्दै रियलले खेल सकिन १७ मिनेटअगाडि मात्र गोल गरेको हो । करिम बेन्जेमासँगै आफ्ना चार प्रमुख खेलाडीविना मैदानमा उत्रेको रियलका लागि यो जित ठूलो राहत बनेको छ । रियलको २३ खेलबाट ५३ अंक छ ।रियलका प्रमुख प्रतिद्वन्द्वीले अन्य खेलमा अंक गुमाएको स्थितिमा यो जितले उपाधि यात्रा अझ सजिलो बनेको छ । दोस्रो स्थानको सेभियाले ओसासुनासँग बराबरी खेलेको थियो भने तेस्रो स्थानको रियल बेटिस घरमा भिल्लारियलसँग २० ले पराजित रह्यो । यसअघि बार्सिलोनाले भने एट्लेटिको म्याड्रिडलाई ४२ ले हरायो । सेभियाको ४७ अंक छ । बेटिस भने हारपछि ४० अंकमै सीमित रहन बाध्य रह्यो । बार्सिलोना भने चौथो स्थानमा उक्लन सफल रह्यो । टोलीको ३८ अंक छ । यो एट्लेटिकोमाथि २ अंकको अग्रता हो । खेलको अन्त्यमा बार्सिलोना १० खेलाडीमा समेटिएको थियो । टोलीका पिएरे एमरिक अबामेयाङले डेब्यु पनि गरे । बार्सिलोनाका लागि डानी अल्भेसले गोल पनि गरे । तर उनले रातो कार्ड खाएर मैदान छाड्नुपरेको थियो । प्रशिक्षकका जाभी आएयता बार्सिलोनाले आफ्नो प्रमुख लक्ष्य शीर्ष चार राखेको छ । इटालीमिलान डुसान भ्लाहोभिच र डेनिस जाकारियाको ११ गोल मदतमा युभेन्ट्सले इटालीको सिरी ए मा हेलास भेरोनालाई २० ले हराएर शीर्ष चारमा उक्लेको छ । जाकारियाले डेब्युमै गोल गरे । उनी फिआरेन्टिनाबाट युभेन्ट्स आएका हुन् । जितपछि युभेन्ट्स र शीर्षस्थानको इन्टर मिलानबीचको दूरी ८ अंक भएको छ । अन्य खेलमा दोस्रो स्थानको नेपोलीले भेनेजियालाई २० ले हरायो । नेपोलीसँग ५२ अंक छ । इन्टरको भने ५३ अंक छ ।
ड्रिम फाप्लालाई जग्गा दिने निर्णय,"(धनगढी)कैलालीको धनगढी बोरोडाँडीस्थित फाप्ला अन्तर्राष्ट्रिय क्रिकेट रंगशालाका लागि सरकारले ३८ बिघा जग्गा उपलब्ध गराउने निर्णय गरेको छ । सोमबार बसेको नेपाल सरकारको मन्त्रिपरिषद बैठकले फाप्ला अन्तर्राष्ट्रिय क्रिकेट रंगशाला र खेलग्रामलाई राष्ट्रिय प्राथमिकताप्राप्त योजनामा समावेश गर्दै योजना कार्यान्वयनका लागि उच्चस्तरीय विकास समिति गठन गर्ने निर्णय गरेको छ । सरकारको उक्त निर्णयप्रति ड्रिम फाप्ला अभियानका अभियन्ता सुवास शाहीले अत्यन्त हर्षमान् र गौरवान्वित भएको जनाएका छन् ।सरकारको यो निर्णयले धनगढीको मात्र नभई सुदूरपश्चिम प्रदेशकै पहिचान सम्मान र उत्थानका लागि राज्यबाट सम्बोधित भएका छौं, उनले भने, यस अभियान कार्यान्वयनले धनगढीलाई अर्न्तराष्ट्रियस्तरको सहर बनाउनमा मद्दत पुगेको छ । शाहीले यस योजनाको निर्माण सँगै धनगढीको कायापलट हुने र यस क्षेत्रको विकास द्रुत गतिमा दौडने विश्वास व्यक्त गरे । उनले यसका लागि अतुलनीय भूमिका निर्वाह गर्ने सबै व्यक्तित्वप्रति कृतज्ञता प्रकट गरेका छन् ।'ड्रिम फाप्ला' के हो ? सर्वाधिक धनराशिको फ्रेन्चाइज क्रिकेट प्रतियोगिता धनगढी प्रिमियर लिग (डीपीएल) को आयोजक संस्था धनगढी क्रिकेट एकेडेमीका अध्यक्ष शाहीले १० वर्षअघि नै ड्रिम फाप्ला अभियान सुरु गरेका हुन् । धनगढीमा सामान्य क्रिकेट प्रतियोगिताको आयोजना गर्नसमेत मैदान थिएन । धनगढीलाई क्रिकेटको सहर भनेर चिनाउने अभियानमा रहेका धनगढी क्रिकेट एकेडमीमा संयोजक सुवास शाही एक दिन मोहना नदी छेउको फाप्ला मैदानमा पुगे । त्यसपछि उनले त्यहाँ देखे एउटा अन्तर्राष्ट्रिय क्रिकेट मैदानको सम्भावना । तत्कालै उनले उद्घोष गरिहाले ड्रिम फाप्ला । डीपीएलको तेस्रो संस्करण आयोजना उनले त्यही गौचरन मैदानमा गर्ने निर्णय पनि गरे । त्यसपछिका सबै डीपीएल संस्करण फाप्ला मैदानमा हुँदै आएको छ । यसअघि डीपीएलका दुई संस्करण अञ्चल प्रहरीको खेल मैदानमा भएको थियो । डीपीएलको टिकट बिक्रीको केही अंश ड्रिम फाप्ला अभियानमा खर्चेका छौं, शाहीले सुनाए, देशकै सर्वाधिक राशिको डीपीएल आयोजनाको अर्को अर्थ फाप्ला क्रिकेट मैदानको आवश्यकता माग गर्नु हो । यही डीपीएलको आयोजनाले धनगढीलाई क्रिकेटको सहर बनाउने निर्णय गर्न धनगढी उपमहानगरपालिका बाध्य भएको थियो ।क्रिकेटको सहर धनगढीको घोषणाले ड्रिप फाप्ला अभियानमा बल पुर्याएको उनले बताए । उनले यसलाई साकार रूप दिन प्राइभेटपब्लिक पार्टनरसीप (पीपीपी) को योजनामा प्रदेश र संघ सरकारलाई धनगढी क्रिकेट एकेडमीले प्रस्तावसमेत गरेको बताए । तर सबैभन्दा ठूलो सरकारसँग फाप्ला मैदानको ३८ बिघा जग्गा पाउनु समस्या रहँदै आएको थियो । उनका अनुसार ड्रिम फाप्लाले देखेको अन्तर्राष्ट्रिय क्रिकेट मैदान बनाउन ३ सय करोड रुपैयाँ आवश्यक हुन्छ । शाहीले भने, सरकार एक्लैले नसक्ने खण्डमा पीपीपीको प्रस्ताव गरेका थियौं । ड्रिम फाप्ला अभियानका कारण स्थानीय सामुदायिक वन र जिल्ला वनबाट क्रिकेटको रंगशाला निर्माण गर्न स्वीकृति पाइसकेको छ । आर्थिक वर्ष २०७२०७३ बाट रंगशाला निर्माणलाई थोरथोरै भए पनि बजेटसमेत विनियोजन हुँदै आएको थियो ।प्रदेश सरकारले चालु आवमा ५ करोड र धनगढी उपमहानगरले १ करोड विनियोजन गरेका थिए । जग्गा प्राप्तिको काम पूरा नहुँदा स्थायी भौतिक संरचनाको निर्माण हुन सकेको थिएन ।"
