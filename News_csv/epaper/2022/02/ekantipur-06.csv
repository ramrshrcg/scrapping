शीर्षक,विवरण
स्थानीय तह ७५३ कि ७६६ ?,"उनीहरूले शुक्रबार प्रमुख निर्वाचन आयुक्त दिनेश थपलियालाई भेटेर सूचना कार्यान्वयनका लागि ध्यानाकर्षण गराएका हुन् । सांसद हृदयेश त्रिपाठीले गत साता वक्तव्य जारी गरेर राजपत्रको सूचना कार्यान्वयन गर्न माग गरेका थिए । संघीय मन्त्रालयका तत्कालीन सचिव दिनेश थपलिया गच्छदार नेतृत्वको कार्यदलमा सदस्यसचिव थिए । अहिले प्रमुख निर्वाचन आयुक्त उनै थपलिया छन् । आयोगले ७ सय ५३ स्थानीय तहको चुनाव गराउन सरकारलाई प्रस्ताव गरिसकेको उल्लेख गर्दै उनले स्थानीय तह तत्काल थप्न कानुनी अड्चन आउन सक्ने बताए । २०७४ असोज २ मा जारी स्थानीय सरकार सञ्चालन ऐनमा चुनावको एक वर्षअघि प्रस्ताव गर्नुपर्ने व्यवस्थाका अलावा संख्या वा सिमाना हेरफेर गर्नुपरे त्यसबाट प्रभावित हुने गाउँपालिका तथा नगरपालिकाको सभामा तत्काल कायम रहेको सदस्य संख्याको दुई तिहाइ बहुमतबाट प्रस्ताव पारित गरेर प्रदेश सरकारमा पठाउनुपर्ने उल्लेख छ । ऐनको दफा ४ मा प्रस्ताव प्राप्त भएको १५ दिनभित्र प्रदेश सरकारले सो प्रस्तावबमोजिम गाउँपालिका र नगरपालिकाको संख्या वा सिमाना हेरफेर गर्न नेपाल सरकारमा सिफारिस गर्नुपर्ने उल्लेख छ । स्थानीय तह हेरफेरसम्बन्धी सूचना राजपत्रमा प्रकाशित हुँदा पहिलो चरणको स्थानीय चुनाव सकिएको थियो भने दोस्रो चरणका लागि प्रक्रिया सुरु भएको थियो । २०७४ वैशाख ३१ मा वाग्मती, गण्डकी र कर्णाली प्रदेशका ३४ जिल्लामा पहिलो चरणको निर्वाचन भएको थियो । साविक प्रदेश २ मा भने तेस्रो चरणमा असोज २ मा चुनाव भएको थियो ।"
सगरमाथामा २ हजार वर्षमा बनेको हिउँ ३० वर्षमै पग्लियो,"(काठमाडौं)  सर्वोच्च शिखर सगरमाथा क्षेत्रको हिमनदीमा हिउँ पग्लिने क्रम अत्यधिक बढेको एक वैज्ञानिक अध्ययनले देखाएको छ । अध्ययनअनुसार दुई हजार वर्षमा बनेको हिउँ जलवायु परिवर्तनका कारण ३० वर्षमै पग्लिएको हो । हिउँ पग्लिने क्रम सन् १९९० को दशकयता बढेको भर्खरै प्रकाशित नेचर जर्नलको क्लाइमेट एन्ड एट्मोस्फेयरिक साइन्स मा उल्लेख छ । अध्ययनमा अमेरिकाको युनिभर्सिटी अफ मेनअन्तर्गतको क्लाइमेट चेन्ज इन्स्टिच्युटका वैज्ञानिक सहभागी थिए । उनीहरूको अध्ययनले सगरमाथाको साउथ कोल ग्लेसियर (८०२० मिटर) र आसपासको हिमनदीमा करिब दुई हजार वर्षको अवधिमा जम्मा भएको हिउँ २५ वर्षमै पग्लिएको उल्लेख छ । करिब ३० वर्षको अवधिमा साउथ कोल ग्लेसियरमा हिउँको तह ५४ मिटरले घटेको अध्ययनले देखाएको छ । उक्त हिमनदीमा पहिलो हिउँ जम्न लागेको समयभन्दा पग्लिने गति ८० गुणा बढी छ । यसरी द्रुत गतिमा पग्लिनुमा तापक्रम वृद्धि र अन्य मानवीय गतिविधि कारण रहेको विज्ञहरूले उल्लेख गरेका छन् । जल तथा मौसम विज्ञान विभागका महानिर्देशक सरजुकुमार वैद्यका अनुसार अनुसन्धानकर्ताहरूले हिउँ भएको क्षेत्रको मौसमको अनुगमन गर्ने दुईवटा जल तथा मौसम अनुगमन केन्द्र खडा गरेका थिए । ती स्टेसनले पनि अनुसन्धानलाई बलियो बनाउन मद्दत गरेको थियो । अध्ययनमा संलग्नमध्येका युनिभर्सिटी अफ मेनका डा मारियुस पोटोस्कीले सगरमाथाको साउथ कोल हिमनदी मासिने क्रममा रहेको उल्लेख गरेका छन् । किङ्स कलेज लन्डनका वैज्ञानिक डा टम म्याथ्युजले एक्कासि त्यति धेरै हिउँ पग्लिने धेरै कारण नदेखिए पनि तापमान वृद्धि हुन सक्ने बताएका छन् । विगतमा खुम्बु क्षेत्रका हिमनदीको अवस्थाबारे अध्ययन भए पनि उच्च क्षेत्रका हिमनदीमा तापक्रम वृद्धिका कारण परेको असरबारेमा विस्तृत अध्ययन भएको थिएन । यो अध्ययनमा १० जना वैज्ञानिक संलग्न थिए । विगतमा बेलायतको युनिभर्सिटी अफ लिड्सका हिमनदी र हिमताल विज्ञ डंकन क्वेन्सीले गरेको अध्ययनले पनि खुम्बु क्षेत्रका हिमनदीको पिँधको बरफमा अस्वाभाविक रूपमा तापक्रम बढिरहेको देखाएको थियो । उक्त अध्ययनअनुसार हिमनदीको तापक्रम वायुमण्डलको भन्दा औसत २ डिग्री बढी पाइएकाले हिउँ पग्लिने क्रमसमेत बढेको हो ।काठमाडौं विश्वविद्यालयका हिमनदी विज्ञ रिजनभक्त कायस्थ पनि खुम्बु क्षेत्रमा हिउँ छिटोछिटो पग्लिरहेको उल्लेख गर्छन् । हिमनदी छिटो पग्लिँदा नयाँ ताल बन्ने सम्भावना हुन्छ र यसले बाढीको जोखिम निम्त्याउँछ, उनी भन्छन्, यसले तल्लो तटीय क्षेत्रमा असर पर्ने सम्भावना हुन्छ ।अर्का अनुसन्धानकर्ता डा पोल मायेव्स्कीले उच्च भागमा द्रुत गतिमा हिउँ पग्लिँदा पिउने पानीको उपलब्धता र सिँचाइमा समस्या निम्तिन सक्ने बताएका छन् । हिमालय क्षेत्र विश्वका करिब एक अर्ब मानिसको पिउने पानीको स्रोत हो । हिउँको मात्रा घट्दा पर्वतारोहणमै पनि चुनौती थपिन सक्ने अनुसन्धानकर्ताहरूले रिपोर्टमा उल्लेख गरेका छन् । जलवायु परिवर्तनसम्बन्धी अन्तर सरकारी संस्था (आईपीसीसी) ले पनि गत साउन वैज्ञानिक प्रतिवेदन सार्वजनिक गर्दै तापक्रम वृद्धिका कारण हिमालय क्षेत्र, हिमताल, हिमनदी पग्लिने क्रम विगतका वर्षहरूमा भन्दा बढेको उल्लेख गरेको थियो । आईपीसीसीको प्रतिवेदनमा हिमाली क्षेत्र पग्लिँदा समुद्री सतहसमेत पूर्वआकलन गरेभन्दा द्रुत गतिमा बढिरहेको जनाइएको छ । यही हिसाबले तापक्रम बढ्ने र हिउँ पग्लने हो भने हिमाल नांगा हुने र समुद्री सतह तीन मिटरसम्म बढ्ने चेतावनी पनि प्रतिवेदनमा दिइएको छ ।यस्तै, अन्तर्राष्ट्रिय एकीकृत पर्वतीय विकास केन्द्र (इसिमोड) ले दी हिन्दुकुश हिमालय एसेसमेन्टमाउन्टेन, क्लाइमेट चेन्ज, सस्टेनएबिलिटी एन्ड पिपल प्रतिवेदन सार्वजनिक गर्दै शताब्दीको अन्त्यसम्म विश्वको तापक्रम वृद्धि १५ डिग्री हुँदा ३६ प्रतिशत हिउँ पग्लने र अहिलेकै अवस्थामा कार्बन उत्सर्जन हुने हो भने ६४ प्रतिशत हिउँ पग्लने चेतावनी दिइसकेको छ । यसको मुख्य असर पनि हिमाली क्षेत्रको वनस्पतिमै पर्ने इसिमोडले जनाएको छ ।"
कोसीमा फेरि छाडियो घडियाल,"(काठमाडौं)  कोसी टप्पु वन्यजन्तु आरक्ष क्षेत्रमा घडियाल छाडिएको छ । आरक्षको पश्चिम पथरी पोस्टबाट कोसी नदीको भंगालो मोरिया धारबाट २० वटा घडियाल छाडिएको हो । २ मिटर लम्बाइका १७ पोथी र ३ वटा भाले घडियाल कोसी ब्यारेजदेखि करिब १५ किलोमिटर उत्तर क्षेत्रमा छाडिएको आरक्षका प्रमुख रामचन्द्र खतिवडाले बताए ।राष्ट्रिय निकुञ्ज तथा वन्यजन्तु संरक्षण विभाग, मधेस प्रदेशको उद्योग, पर्यटन, वन तथा वातावरण मन्त्रालय, आरक्षको सहयोगमा कोसीमा घडियाल छाडिएको हो । चितवनको कसरास्थित घडियाल प्रजनन केन्द्रबाट हुर्काएर विभिन्न नदीनालामा छाडिँदै आएको छ । कोसीमा हालसम्म ९५ वटा घडियाल छाडिएको छ । सन् १९८२ मा ४२, १९८६ मा ४३ र सन् २०१० मा १० वटा घडियाल कोसी नदीमा छाडिएको थियो । कोसीमा पटकपटक छाडिए पनि सन् २०१३ पछि देखिन छाडेको छ ।कोसी नदी बहाव परिवर्तन गरिरहने नदीको रूपमा चिनिन्छ । अति संकटापन्न सूचीमा रहेको घडियालको प्राकृतिक मृत्युदर उच्च छ । सफा पानीमा मात्रै बाँच्ने यसको मुख्य आहार प्रजाति माछा हो । निकुञ्जका प्रमुख खतिवडाले भने अहिले छाडेको स्थानमा सफा पानी र घडियालका लागि आहारा प्रजातिको संख्या पनि राम्रो छ । यो सबै हेरेरै हामीले छाडेका हौं ।आहार प्रजाति पुग्दो रहेको निकुञ्जले बताए पनि यहाँका करिब ५ सय परिवारले माछा मार्ने गरेका छन् । आरक्षमा प्रत्यक्ष रूपमा १३ वटा समुदाय निर्भर छन् । असारदेखि भदौबाहेक वर्षको ९ महिना यहाँ आरक्षले लाइसेन्स दिएर माछा मार्दै आएको छ । घडियाललाई चाहिने बासस्थानको विनाश, बच्चा कोरल्ने स्थानलाई बाढीले बगाइदिने, माछा मार्ने क्रममा जालमा पर्ने, प्राकृतिक मृत्युदर बढी हुने, नदीजन्य पदार्थको अत्याधिक दोहनका कारण विगतमा कोसीमा घडियाल बसेका थिएनन् । सबैभन्दा बढी कोसी ब्यारेज कटेर दक्षिणतर्फ गएपछि यिनीहरू उत्तर फर्कन सक्दैनन् । ब्यारेजमा यी जीवहरूलाई सहज हुने किसिमका फिस ल्याडर नभएपछि उतै पुग्छन् । ठूला बाँधहरू निर्माण गर्दा जलचरका लागि आवतजावतमा सहज होस् भनेर उनीहरूलाई सुहाउँदो निर्माण गरिने संरचनालाई फिस ल्याडर भनिन्छ ।कोसीटप्पु वन्यजन्तु आरक्ष कार्ययोजनामा उल्लेख भएअनुसार कोसीमा बढी मात्रामा गेग्रयान थुप्रिने र नदीको बहाव परिवर्तन भइरहन्छ । राष्ट्रिय प्रकृति संरक्षण कोष चितवन कार्यालयका प्रमुख डा बाबुराम लामिछानेले २०१६ मा नेपालका नदीहरूमा गरिएको गणनामा कोसीमा घडियाल नभेटिएको बताए । त्यसबेला नारायणी, राप्ती, बबई र कर्णालीमा मात्रै घडियाल देखिएका थिए ।आरक्षमा घडियाल बाँच्न सक्ने अनुमानले कोसीमा घडियाल छाडिएको उनी बताउँछन् । उनले भने यसको बाँच्ने दर कोसीमा मात्रै हैन, अन्य पनि त्यही हो । जहाँ भए पनि घडियालकै संरक्षण हुने हो । अहिले कोसीमा घडियालका लागि उपयुक्त बास्थान तयार भयो त्यही भएर पनि राखिएको हो । सरिसृप विज्ञ सन्तोष भट्टराईका बालुवाको हिसाबले हेर्दा कोसी घडियालका लागि उपयुक्त हो तर यहाँमा मानवीय चाप बढी छ । व्यवस्थापकीय पक्ष राम्रो बनाउने हो भने संख्या संरक्षण राम्रो गर्न सकिने उनी बताउँछन् । घडियाल नदी छेउैको बालुवा र खुला बलौटे क्षेत्रमा बस्छन् । नदीजन्य पदार्थको उत्खनन धेरै हुँदा यिनको बासस्थानलाई असर गर्ने गर्छ । अझ चुरेनजिकका कोसीका सहायक नदीहरूबाट बालुवा उत्खनन धेरै नै हुने गर्छ । राष्ट्रिय निकुञ्ज तथा वन्यजन्तु संरक्षण विभागले कोसीमा जोखिम मोलेर नै घडियाल छाडिएको जनाएको छ । पूर्व अध्ययनबिना नै घडियाल छाडिए पनि विभागले अनुभवको आधारमा छाडिएको जनाएको छ । विभागका इकोलोजिस्ट समेत रहेका प्रवक्ता वेदकुमार ढकालले कोसीमा घडियालको आहारा प्रजाति ठीकै अवस्थामा रहेको बासस्थान पनि उपयुक्त भएकाले छाडिएको बताए । उनले भने हामीले जोखिम मोलेरै घडियाल छाडेका हौं । पहिलोको अवस्था र अहिले धेरै फरक छ । सुरक्षाका उपायहरू पनि हामीले सुधार गरेका छौं । आरक्ष क्षेत्रमा पछिल्लो समय गरिएको बासस्थान सुधार, माछा प्रजातिको उपलब्धता, सुरक्षा प्रबन्धको बन्दोबस्ती गरेरै छाडिएको उनको भनाइ छ ।कोसीमा माछा मारेर जीविकोपार्जन गर्ने समुदायलाई आरक्षले सचेतना पनि गर्दै आएको जनाएको छ । घडियाल छाडिएको स्थान आसापासमा निषेधित क्षेत्र गरेर उनीहरूलाई माछा मार्ने क्रममा सजकता अपनाउन पनि भनिएको आरक्षका प्रमुख खतिवडाले जानकारी दिए । चितवन राष्ट्रिय निकुञ्जका प्रमुख संरक्षण अधिकृत हरिभद्र आचार्यका अनुसार कोसीमा छाडिएका घडियालको उमेर साढे चार वर्षका हुन् । निकुञ्ज मातहत रहेको घडियाल गोही प्रजनन् केन्द्रमा हुर्काएर ती घडियाल छाडिएका हुन् । घडियालको संख्या धेरै कम भएपछि चितवन निकुञ्जमा सन् १९७८ मा घडियाल प्रजनन् केन्द्र स्थापना गरिएको थियो । त्यसको तीन वर्षयता नदीहरूमा घडियाल छाडिँदै आएको छ । निकुञ्जका प्रमुख हरिभद्र आचार्यका अनुसार हालसम्म १ हजार ६ सय वटा घडियाल गोही नदीमा छाडिएका छ । तर नदीमा छाडिएका गोहीहरू अधिकांश भारतमा पुग्ने गरेका छन् । २०७७ सालमा राप्तीमा छाडिएको घडियाल ११ सय किलोमिटर पार गर्दै भारतको पश्चिम बंगालको हुग्ली नदीमा भेटिएको थियो ।सन् २०१६ को गणनाअनुसार नेपालमा १ सय ९८ वटा घडियाल छन् । पछिल्लो अवस्थामा २ सय ४० वटा रहेको अनुमान गरिएको आचार्यले बताए । निकुञ्जको तथ्यांकअनुसार हालसम्म कोसीमा ९५, राप्तीमा ९ सय ५२, नारायणीमा ३ सय ९९, कालीगण्डकीमा ३५, कर्णालीमा ४१, बबईमा १ सय १० वटा छाडिएका छन् । यो वर्ष एक सय वटा घडियाल नदीमा छाड्ने तयारी भएको जानकारी आचार्यले दिए । जसअनुसार चालू आर्थिक वर्षमा राप्तीमा १२ र कोसीमा २० वटा छाडिएको छ । नारायणी, बबई र कर्णालीमा पनि छाड्ने तयारी भएको उनले बताए । नेपालभारत सीमा क्षेत्रका ठूला नदीमा निर्माण गरिएका ब्यारेजमा जलचरमैत्री छैनन् । जलचर आवतजावत गर्नका लागि चाहिने संरचना नहुँदा बगेर गएका जीव नेपालतर्फ फर्कन पाउँदैनन् । कोसी र गण्डकमा छाडिएका घडियाल ब्यारेज कटेपछि फर्कन सक्दैनन् ।"
जेलबाट छुटेका पीडकद्वारा ज्यान लिने धम्की,"(काठमाडौं)  छोरा हुर्काउँदै सासूससुरासँग बस्दै आएकी उनी २०७४ पुस १५ को रात आफ्नै नातेदारबाट बलात्कृत भइन् । नाबालक छोरालाई मारिदिने धम्कीका कारण उनले कसैलाई भन्न सकिनन् । त्यसयता उनी निरन्तर यौन शोषणमा परिन् । पहिलो दिनको घटनाको भिडियो र फोटो बनाएको र आफूले भनेको समयमा नआए आफन्तलाई पठाइदिन्छु भन्दै उनले धम्क्याउने गरेको पीडितको भनाइ छ । फेसबुकबाट पनि लिक गरिदिन्छु भन्दै धम्क्याएर निरन्तर शोषण गर्यो, उनले कान्तिपुरसँग भनिन् । गत वैशाखको एक दिन उनले चार वर्षदेखि शोषण गर्दै आएका नुवाकोटका पशुपति मैनालीको दबाब मान्न सकिनन् । त्यसपछि जबर्जस्ती गर्दा लिएका तस्बिर मैनालीले उनका घरका मानिसलाई पठाइदिए । त्यसपछि घरबाट निकालिएकी उनी माइत पुगिन् । त्यहाँ पनि मैनालीले तस्बिर पठाइदिएपछि बस्ने वातावरण भएन । छोराछोरी छोडेर हिँडेको १० महिना भयो, उनले भनिन्, देख्न नपाएरै छटपटाएकी छु । उनीहरूलाई पनि आमालाई कति देख्न मन लाग्दो हो । पहिलो पटक शोषणमा पर्दा उनका छोरा चार वर्षका थिए, पछि जन्मिएकी छोरी पनि अहिले तीन वर्ष पुग्न लागिन् । तर, गत वैशाखमा घरबाट निकालिएपछि उनले आफ्ना छोराछोरीलाई देख्न पनि पाएकी छैनन् । सुरुमा छोरालाई मारिदिन्छु भन्यो, नमाने अपहरण गरिदिन्छु भन्दै धम्क्याउँथ्यो । छोराले पनि उसलाई देखिराखेकोचिनिराखेकाले स्कुलबाट फकाएरै अपहरण गर्दिन्छ कि भन्ने डरले जेजे भन्छ, त्यो मान्नुपर्ने बाध्यतामा थिएँ, उनले भनिन्, जुन छोरालाई बचाउन यत्रो शोषणमा परें, अहिले उसैबाट टाढिनुपरेको छ । एउटी महिलालाई यस्तै बेला त हो घरको र माइतीको साथ चाहिने । मलाई भने दुवैबाट निकालिदिए ।घर र माइतीबाटै निकालिएपछि उनी करिब ६ महिना महेन्द्रनगर गएर दिदीकहाँ बसिन् । मैनाली नयाँनयाँ नम्बरबाट फोन गरिरहन्थे, ती पनि उनले ब्लक गरिन् । तर, त्यहाँ सधैंभर बस्न सम्भव थिएन, फर्केर काठमाडौं आइन् । एक संस्थामा शरण लिइरहेकी उनलाई गत कात्तिकमा भेटेर फोटो र भिडियो डिलिट गरिदिने मैनालीको प्रस्ताव आयो । कात्तिक १५ गते बागबजारको एउटा होटलमा भेट्न पुगेकी उनी त्यहाँ पनि बलात्कारको सिकार भइन् । तर, भिडियो र फोटो डिलिट गर्न भने मैनालीले अस्वीकार गरे । त्यसपछि त्यहींबाट प्रहरीलाई खबर गरिन् । प्रहरी होटल पुगेर मुचुल्का बनायो । स्वास्थ्य परीक्षणका लागि पठायो । दायाँ स्तनमा टोकेको मार्क सहितको प्रतिवेदन प्राप्त भएपछि प्रहरीले मैनालीलाई पक्राउ गरी काठमाडौं जिल्ला अदालतमा मुद्दा चलायो । बलात्कारलगायतका यौन हिंसापीडितको परिचय गोप्य राख्नुपर्ने कानुनी व्यवस्थाका कारण अदालती प्रक्रियाका लागि प्रहरीले उनको नाम सिंहदरबार ८४ राखिदिएको छ । जिल्ला सरकारी वकिल र मुद्दाको सुनुवाइका क्रममा काठमाडौं जिल्ला अदालतका न्यायाधीश केशवप्रसाद बाँस्तोलाको इजलासमा उनले एउटै बयान गरेकी छन् । कोठामा गएपछि मैले मोबाइल माग्दा उसले यो एउटा मोबाइलमा मात्र होइन तीनवटा फोनमा १६ जीबीको मेमोरीमा फोटो भिडियो छ भन्दै धम्क्यायो । कोठाको ढोका खुल्लै थियो, उसले चुकुल लगाएकाले मैले डिलिट गर्न मात्रै किन चुकुल लगाएको भनी प्रतिवाद गरें । मोबाइल दिनुस् भन्दा नदिई जबर्जस्ती गर्न खोज्यो । लात्ताले समेत हानी मेरै अगाडि श्रीमान्लाई फोटो, भिडियो पठाइदिन्छु भनी धम्की दियो । प्रतिकार गर्न खोज्दा झगडा भयो । उसले जबर्जस्ती गर्दा टोकेको दाग स्वास्थ्य परीक्षणमा समेत देखिएको छ, सिंहदरबार ८४ ले अदालतमा गरेको बयानमा भनेकी छन्, जबर्जस्ती करणी गरिसकेपछि ऊ निस्केर गयो । म धेरै रोई रिसेप्सनमा आई पुलिसलाई खबर गरेकी हुँ । मलाई ज्यान लिने, छोरा अपहरण गरिदिने तथा थाहा नदिई बनाएको भिडियो प्रकाशित गरिदिने डर, त्रास देखाई परिबन्धमा पारी जबर्जस्ती करणी गरेको हो । जिल्ला न्यायाधीश केशवप्रसाद बाँस्तोलाले गत मंसिर १३ मा मैनाली निर्दोष छन् भन्ने अवस्था नदेखिएको भन्दै थुनामा पठाउने आदेश गरेका थिए । न्यायाधीश बाँस्तोलाकै इजलासमा सिंहदरबार ८४ ले मैनालीले सरकारी वकिलको कार्यालयमा प्रहरीको बीचबाटै आफूलाई मारिदिने धम्की दिएको बताएकी थिइन् । साथै थुनामा रहेका बखत पनि फोन गरेर आफू निस्किएपछि मारिदिने धम्की दिएको उनको बयानमा उल्लेख छ । जिल्ला न्यायाधीश बाँस्तोलाले ६ वटा आधार उल्लेख गर्दै मुद्दाको अन्तिम टुंगो नलागुन्जेल मैनालीलाई थुनामा राख्न आदेश दिएका थिए । जबर्जस्ती गरी भिडियो बनाएर डरमा पारी निरन्तर बलात्कार गरेको भन्दै किटानी जाहेरी परेको, अनुसन्धानका क्रममा प्रहरीले बुझेका व्यक्तिले गरेको घटना विवरण कागजमा पनि मैनालीमाथि कानुनबमोजिम कारबाही हुनुपर्छ भनेको, पीडितले जाहेरी व्यहोरालाई थप स्पष्ट पार्दै अनुसन्धानका क्रममा कागज गरेको देखिएको, पीडितको स्वास्थ्य परीक्षण प्रतिवेदनमा शरीरमा दाँतले टोकेको दाग रहेको, मैनालीले सहमतिमा करणी भएको स्विकारेको, घटनास्थल मुचुल्कामा उल्लिखित विवरण आदिका आधारमा थुनामा पठाउने आदेश गरेका थिए । जिल्ला अदालतको आदेशविरुद्ध मैनालीले पाटन उच्च अदालतमा निवेदन दिए । उच्चका न्यायाधीशद्वय भोजराज अधिकारी र जगदीश घिमिरेले गत माघ ६ गते मैनालीलाई एक लाख रुपैयाँ धरौटीमा छाड्ने आदेश गरेका छन् । धरौटी बुझाएर छुटेर आएपछि तँलाई भेटेमा मारिदिन्छु भन्दै नयाँनयाँ नम्बरबाट फोन गर्दै धम्की दिँदै गरेको छ, सिंहदरबार ८४ ले भनिन् । उच्च अदालतले मैनालीलाई धरौटीमा छाड्ने आदेश गर्दा तीन आधार उल्लेख गरेको छ । पहिलो मैनालीले सहमतिमा करणी गरेको भनेको, दोस्रो पीडितले पछिल्लो चार वर्षदेखि जबर्जस्ती गर्दै आएको बताए पनि गत कात्तिक १५ मा मात्र जाहेरी गरेको देखिएको र तेस्रो स्वास्थ्य परीक्षण प्रतिवेदनमा पहिले नै योनिको झिल्ली च्यातिएको भन्ने देखिएको । उच्च सरकारी वकिलको कार्यालय पाटनका एक वकिलका अनुसार यी तीनै आधार अनुपयुक्त छन् । अभियोग लागेको व्यक्तिले त अस्वीकार गरिहाल्छ । उसले कसरी जोगिने भन्ने उपाय खोज्न सहमतिमा करणी भएको भन्यो । अदालतले त्यसैलाई आधार मान्यो, ती सरकारी वकिलले भने, पछिल्लो घटना कात्तिक १५ मा भएकोमा त्यसको हदम्यादभित्रै मुद्दा दायर भएको छ । अदालतले पीडितलाई पहिल्यै किन उजुरी नगरेको भनेर उल्टै सजाय गर्न खोजेको छ । दुई सन्तानकी आमाको यौन झिल्ली पहिल्यै च्यातिएको कारण दिएर अदालतले बलात्कार नभएको अनुमान गर्न कसरी मिल्छ ? यो तर्कले त विवाहित महिलालाई बलात्कारमा न्याय खोज्नबाटै निरुत्साहित गर्छ ।उच्च अदालतले जुन बयानलाई आधार मानेर उनलाई धरौटीमा छाड्ने आदेश गर्यो, मैनालीका ती बयान आफैंमा बाझिने खालका देखिन्छन् । जस्तो, उनले प्रहरीसमक्ष बयान गर्दा आफूहरूबीच चार वर्षदेखि सहमतिमै यौन सम्बन्ध रहँदै आएको र कात्तिक १५ मा पनि सहमतिमै सम्बन्ध भएको बताएका छन् । अदालतमा भने आफूहरूबीच सामान्य चिनजान मात्र रहेको, कहिल्यै यौन सम्बन्ध नभएको र कात्तिक १५ गते होटलमा पनि कुनै सम्बन्ध नभएको बयान दिएका छन् । आफूले पानी पिउँदै गर्दा पीडितले हातले सारेकाले मात्रै घटनास्थलमा तन्ना मडारिएको देखिएको उनको भनाइ छ । त्यस्तै, कात्तिक १५ गते गोंगबुमा अकस्मात् भेट भएपछि पीडितले नै जमलसम्म मोटरसाइकलमा पुर्याइदेऊ भन्ने अनुरोध गरेकाले आफूले लिफ्ट दिएको, उनकै अनुरोधमा चिया खाऊँ भनेकाले होटलसम्म पुगेको बयान दिएका छन् । तर, अदालतमा उक्त दिन आफू नुवाकोटमै रहेका बेला पीडितले गोंगबुबाट जमलसम्म जान बाइक लिएर आउनु भनी ह्वाट्सएपमा फोन गरेकाले आफू आएको र लिफ्ट दिएको मैनालीले बताएका छन् । मैले जमलसम्म बाइकमा ल्याइदिएपछि जाहेरवालाले नै बागबजारमा होटलको रुम बुक गरेको छु जाऊँ भनेकाले गएको हुँ । त्यसपछि हामीबीच गफ मात्र भएको हो । अरू केही कार्य गरेको होइन, उनको बयान छ । जबकि होटल सञ्चालकले अदालतमा गरेको बयान र प्रहरीले पेस गरेको होटल रजिस्टरमा मैनालीकै नाममा कोठा बुक भएको देखिन्छ । मैनालीले भिडियो तथा फोटो खिच्दै नखिचेको र कसैलाई नपठाएको दाबी गरेका छन् । तर, प्रहरीले पीडितको मोबाइलबाट मैनालीले पठाएका तस्बिर प्रिन्ट गरेर अदालतमा बुझाएको छ । ती तस्बिरबारे सोध्दा मैनालीले अरूले नै आफ्नो फेसबुक आईडी ह्याक गरी चलाएको जिकिर गरेका छन् । प्रहरीले अदालतमा पेस गरेका कागजातमा मैनालीले फोटोभिडियो डिलिट गर्न भनी बोलाएको च्याटमा मोटरसाइकलमा टाढा कतै जान बारम्बार दबाब दिइरहेको देखिन्छ । मलाई कसैको मोटरसाइकल चढ्नु पनि छैन, कतै जानु पनि छैन । सार्वजनिक स्थानमा भेट्ने, मैले फोटो र भिडियो डिलिट गरेपछि छुट्टिने, सिंहदरबार ८४ ले भनेकी छन् ।"
बेहुलीको प्रतीक्षामा रहेको गाउँ शोकमा,"(प्यूठान)  शुक्रबार दिनभर पानी परेकाले सडक चिप्लो थियो । जिल्लाको नौबहिनी गाउँपालिका६ लुंगबाट बेहुली लिएर गाउँ नजिकै पुग्दा मध्यरात भइसकेको थियो । जन्ती गाडीमै नाचगान गरिरहेका थिए, बेहुलाको घरमा खुसीयाली छाएको थियो । तर यस्तो उल्लास धेरै बेर टिकेन । बेहुली लिएर फर्कंदै गरेको जिप दुर्घटनामा पर्यो । आठ जनाले ज्यान गुमाए । बेहुलाबेहुली घाइते छन् । गौमुखी गाउँपालिका६ लिबाङ फर्किरहेको ग१ज ५०९२ नम्बरको जिप दुर्घटनामा परेको हो । ज्यान गुमाउनेमा लिबाङका वसन्तबहादुर खड्का, उनकी श्रीमती वसन्ती खड्का र १३ वर्षीया छोरी एलिसा खड्का रहेका छन् । वसन्तीको घटनास्थलमै र खड्का बाबुछोरीको उपचारका लागि जिल्ला अस्पताल ल्याउँदै गर्दा बाटोमै मृत्यु भएको हो । यस्तै, दुर्घटनामा ३२ वर्षीय खिमबहादुर खत्री, वसन्तकी बुहारी तथा बेहुला दानबहादुरकी दिदी २९ वर्षीया केशरी खड्का, भाउजू ५२ वर्षीया नन्दी खड्काको मृत्यु भएको छ । ५२ वर्षीय चालक बलबहादुर बुढा मगरको पनि दुर्घटनामा मृत्यु भएको छ । उनी पनि सोही गाउँका हुन् । दुर्घटनामा बेहुलीकी बहिनी १८ वर्षीया विपना जीसीको पनि मृत्यु भएको प्रहरीले जनाएको छ । बेहुली १९ वर्षीया रीमा जीसी, बेहुला दानबहादुर खड्का, उनका भाइ १७ वर्षीय नरेश खड्का, २१ वर्षीय हरि बुढामगर, २५ वर्षीया सावित्रा जीसी र सावित्रा जीसीलाई थप उपचारका लागि बुटवल रिफर गरिएको जिल्ला प्रहरी कार्यालय प्यूठानका प्रमुख डीएसपी सत्यनारायण थापाले बताए । दुर्घटना भएको स्थान दुर्गम र सदरमुकामदेखि टाढा भएकाले चिकित्सकसहितको टोली पठाइएको उनले बताए । सडक कुनामा रहेको ढुंगालाई तर्काएर लैजाँदा दुर्घटना भएजस्तो देखिएको थापाले बताए । छेउबाट तर्काएर लैजाँदा लगातारको पानीले गलेको जमिनमा जिप भासिएर दुर्घटना भएको देखिन्छ, उनले भने, रातको समय भएकाले पनि उद्धारमा गाह्रो भएको हो ।बेहुली भित्र्याउने तयारीमा रहेका बेला ८ जनाको शव भित्रिएपछि लिबाङ गाउँ शोकमा डुबेको छ । रातको १ बजेतिर दुर्घटना भएको र उद्धार समयमै हुन नपाएको बेहुला खड्काले बताए । गाडीबाट सबैभन्दा पहिले भीरमा आफू खसेको र स्थानीयलाई गुहार मागेको उनको भनाइ छ । फोन पनि थिएन, धेरैबेर गुहारगुहार भनेपछि बल्ल गाउँले के भयो भनेर चिच्याउन थाले, त्यसपछि बल्ल उद्धार पायौं, उनले भने, समयमै उद्धार पाएको भए यति ठूलो मानवीय क्षति हुने थिएन । चिसो मौसममा पानीमा कठ्यांग्रिँदा धेरैको ज्यान गएको उनले बताए । दुर्घटनामा घाइते भएकाहरूलाई अस्पताल ल्याउन गाडीको व्यवस्था गर्नर् ैघण्टौं लागेको स्थानीय पदमबहादुर केसीले बताए । बिहान उद्धार गर्दासम्म खड्का बाबुछोरी तातै थिए, उनले भने, गाडी खोज्दाखोज्दै एलिसाले प्राण त्यागिन्, वसन्तको पनि बाटोमै मृत्यु भयो । समयमै उद्धार पाएको भए बाबुछोरीसँगै धेरैको ज्यान जोगाउन सकिने उनको भनाइ छ । गाउँ नै शोकमा डुबेका बेला मृतकहरूको अन्तिम संस्कारमा जुटेको स्थानीयले बताए । सडककै कारण दुर्घटना भएको हुन सक्ने गौमुखी गाउँपालिकाका अध्यक्ष विष्णुकुमार गिरी बताउँछन् । सधैं चिप्लो भइरहने ठाउँमा दिनभर पानी परेको थियो, उनले भने, गाउँपालिका नै शोकमा डुबेको छ । मृतकका परिवारलाई जनही ५० हजार रुपैयाँ उपलब्ध गराउने उनले बताए ।"
१७ वर्षपछि फेरि उस्तै शोक,"दाङको देउखुरीबाट जन्ती लिएर प्यूठान हिडेको बस २०६१ माघ ८ मा माण्डवी गाउँपालिकाको गर्जेनीमा दुर्घटना हुँदा ४१ जनाको मृत्यु भएको थियो । दुलही भित्र्याउने तरखरमा बसेको टारीगाउँ अप्रत्याशित विपद्ले निकै दिनसम्म शोकमग्न भएको थियो । गौमुखी६ ओखरपाटामा शुक्रबार राति भएको जन्ती जीप दुर्घटनामा एकै परिवारका पाँचसहित आठ जनाको मृत्यु भयो । ओखरपाटा दुर्घटनाले पुनः गर्जेनी घटनालाई सम्झाइदिएको छ । उतिबेला दुर्घटनाको दुई प्रमुख कारण पहिचान गरिएका थिए, साँघुरो जीर्ण सडक र मदिरा सेवन गरेका चालक । यसपटक साँघुरो सडक, त्यसैमाथि चिप्लो भएकाले दुर्घटना भएको पाइएको छ । १७ वर्षअघि सडक र चालक मुख्य दोषी भनेर प्रतिवेदन बुझाएका थियौं, गर्जेनी घटनाको नागरिक छानबिन समिति संयोजक अधिवक्ता रामेश्वर सुवेदीले भने, अहिले पनि सडकको अवस्था उस्तै छ ।"
बस र ट्रक ठोक्किँदा ३ को मृत्यु,"मोरङ (कास) बस र ट्रक ठोक्किएर आगलागी हुँदा तीन जनाको मृत्यु भएको छ । २७ जना घाइते छन् । पूर्वपश्चिम राजमार्गस्थित सुनसरीको भोक्राहा नरसिंह३ खुनिया पुलमा शुक्रबार राति भएको दुर्घटनामा झापाको गोलधापका बसचालक ४५ वर्षीय सरोज राई, बसका यात्रु भारत पश्चिम बंगालका २५ वर्षीय निहाल प्रधान र बारा निजगढका ट्रकचालक २७ वर्षीय शेख फिरोजको जलेर मृत्यु भएको प्रदेश १ प्रहरी कार्यालय विराटनगरले जनाएको छ । बसमा सवार २७ जना यात्रुको सुनसरी र विराटनगरको विभिन्न अस्पतालमा उपचार भइरहेको छ । पूर्वबाट पश्चिमतर्फ आउँदै गरेको ना८ख ८४९३ नम्बरको बस र विपरीत दिशाबाट आएको ना५ख २९९६ नम्बरको ट्रक एकआपसमा ठोक्किएको हो ।"
२७ किमि यात्रा गर्न ३ घण्टा !,"(रामेछाप)  जिल्ला सदरमुकामबाट लिखु तामाकोसी गाउँपालिकाको केन्द्र धोबीको सडक दूरी २७ किलोमिटर छ । तर सवारी साधनबाट यात्रा गर्दा उक्त खण्ड पार गर्न झन्डै ३ घण्टा लाग्छ । सडकको दुरवस्थाका कारण दूरी छोटो भए पनि समय लम्बिएको हो । धोबीसिरिशेढाँडेको अधिकांश सडक खाल्डाखुल्डी छ । वर्षाले बनाएका खाल्डाखुल्डी अझै पुरिएको छैन । ट्र्याक्टर र जलविद्युत् आयोजनाका भारी उपकरण बोक्ने सवारी साधनका कारण पनि सडक जीर्ण बनेको हो । जसले गर्दा हिउँदमा समेत साना सवारी गुड्न सक्ने अवस्था छैन ।लिखु जलविद्युत् आयोजनाका मालवाहक सवारी र उपकरणका कारण सडकमा बढी क्षति भएको बुझाइ गाउँपालिकाको छ । सडक मर्मतसम्भारमा चासो नदिएको भन्दै २ वर्षअघि गाउँपालिकाका अध्यक्ष गोविन्दबहादुर खड्काले जलविद्युत् आयोजनाका साधनलाई गुड्न निषेध गरेका थिए । तर स्थानीय प्रशासनले राष्ट्रिय प्राथमिकता प्राप्त आयोजना भएकाले रोक्न नमिल्ने भन्दै पालिकाको सूचनालाई खारेज गरिदिएको थियो ।हाल लिखु४ जलविद्युत् आयोजनाले निर्माण सकेर व्यावसायिक उत्पादनसमेत थालिसक्दा सडक मर्मतमा भने चासो छैन । पालिकासँगको बैठकमा सडक मर्मत गर्ने जनाउँदै आएको आयोजना हरेक पटक मर्मत कार्यबाट भागेको आरोप स्थानीय रामबहादुर खड्काले लगाए । उक्त पालिकामै लिखु३ जलविद्युत् आयोजना पनि निर्माणाधीन छ । उक्त आयोजनाले समेत सडक मर्मतमा चासो दिएको छैन ।खाडल पुर्न गाउँपालिकाले सुरुका २ वर्ष बजेट खर्चिएको थियो । त्यसपछि बजेटले धान्न नसकेको भन्दै मर्मत गर्न नसकिने बतायो । गाउँपालिका अध्यक्ष खड्का आफू धोबीसिरिशेढाँडे खण्ड कालोपत्र गर्ने अभियानमा रहेको बताए । प्रदेश सरकारले अन्य पालिकामा पुग्ने सडक कालोपत्र थालेपनि लिखु तामाकोसी जोड्ने सडकलाई भने प्राथमिकतामा नराखेकोमा उनको आपत्ति छ । पालिकाले संघीय सरकारमार्फत यो सडक कालोपत्र गर्न पहल गरिरहेको छ, उनले भने ।जिल्लाका अन्य गाउँपालिकाका केन्द्रसम्मको सडक वर्षायाममा क्षतविक्षत हुने गरे पनि हिउँदमा भने यातायात साधन सहज गुड्न सक्ने गरी मर्मत गरिन्छ । तर यो सडकको अवस्था भने कहिल्यै नसुध्रिने बताउँछन् स्थानीय चन्द्रबहादुर सुनुवार । दुरागाउँसैंपुनागदह र खिम्तीशिवालयबिर्ताधोबी सडक पनि जोखिमपूर्ण छन् ।"
हेलिकप्टर उडान प्रतिबन्धले ज्यान गुमाउँदै बेदिङवासी,"(दोलखा)  गाउँमा स्वास्थ्यकर्मी छैनन् । भएको एक स्वास्थ्य इकाइ पनि बन्द छ । हिमपातपछि स्वास्थ्यकर्मी पनि तलतिर झरिसकेका छन् । यतिसम्म कि स्वास्थ्य संस्थामा सिटामोलसमेत पाइँदैन । चोट पटक लाग्यो भने पनि गाउँमा उपचार सम्भव छैन ।जिल्लाको अति दुर्गम बेदिङका स्थानीय स्वास्थ्य उपचार अभाव त झेल्दै छन्, त्यसैमाथि सरकारले यस क्षेत्रमा हेलिकप्टर उडानका लागि अनुमति नदिँदा समयमै उपचार नपाएर ज्यान गुमाउन पनि बाध्य छन् । बिरामी भइहाले पनि दुई दिन पैदल हिँडेर सडक भएको स्थानसम्म आउनुपर्ने बाध्यता छ । बेदिङका दाबाछिरिङ शेर्पा तीन दिन हिँडेर उडान प्रतिबन्ध हटाइदिनु पर्यो भन्दै जिल्ला प्रशासन कार्यालय धाइरहेका छन् । बिरामीका लागि र ढुवानीका लागि हेलिकप्टर उडान खुलाउन भन्दै उनी सम्बन्धित निकाय धाएको धेरै भइसक्यो । बिरामी लैजान अनुमति माग्दा घण्टौंसम्म अनुमति नपाइने शेर्पाको गुनासो छ । उपचारका लागि हेलिकप्टर पर्खंदापर्खंदै ज्यान जाने गरेको शेर्पा बताउँछन् । विगतका ४ वर्षमा हेलिकप्टरको अनुमति माग्दामाग्दै समयमा उपचार नपाएरै यो गाउँका ६ जनाभन्दा बढीले ज्यान गुमाएको दाबाले बताए ।गौरीशंकर गाउँपालिका९ बेदिङ हिम आरोहीहरूको गाउँका रूपमा पनि चिनिन्छ । यहाँबाट हालसम्म ६५ जनाले सगरमाथा आरोहण गरिसकेका छन् । तीमध्ये ६ जना महिला पनि छन् । तर राज्यले आफ्नो गाउँलाई बेवास्ता गर्दै आएको स्थानीयको गुनासो छ । मान्छेको सबैभन्दा ठूला ज्यान हो, बिरामी परिहाले उपचार गर्ने ठाउँ छैन, दाबाले भने, आफ्नै खर्चमा हेलिकप्टर ल्याएर उपचार गर्छु भन्दा पनि सरकारले दिँदैन ।गौरीशंकर संरक्षण क्षेत्रमा पर्ने रोल्वालिङ उपत्यकाको पर्यटकीय गन्तव्यमा पर्छ बेदिङ । यहाँ च्छोरोल्पा हिमताल जाने अधिकांश विदेशी र स्वदेशी पर्यटक बास बस्ने गर्छन् । ८३ घर रहेको बेदिङमा ३ सय २० को हाराहारी जनसंख्या छ । अधिकांश घरमा होटल संचालन हुदै आएको छ । समुद्री सतहदेखि ३ हजार ७ सय ७१ मिटर उचाइमा रहेको बेदिङ हुदै पर्यटकहरू च्छोरोल्पा हिमताल जाने गर्छन् । यस क्षेत्रमा वर्षको तीन महिना हिउले ढाक्ने गरेको छ । धेरै पटक बिरामीलाई उपचार गर्न हेलिकप्टरमा लैजान अनुमति माग्यौं, समयमा सरकारले अनुमति नदिँदा उपचार नपाएर धेरैले ज्यान गुमाएका छन्, दाबाले भने, बिरामीका लागि मात्रै भए पनि प्रतिबन्ध हटाइदिए हुन्थ्यो ।सरकारले बिरामी र खाद्यान्न ढुवानीका लागि बेदिङ र ना गाउँमा हेलिकप्टरको उडान अनुमतिको प्रतिबन्ध हटाए गम्भीर बिरामी भएकाहरूले समयमै उपचार पाउने उनले बताए । सरकारले बेदिङवासीलाई उपचार गर्नबाट वञ्चित बनाइएको छ, उनले भने, हामी यही राज्यका मानिस हौं, तर हामीमाथि विभेद भयो । उडान प्रतिबन्धकै कारण खाद्यान्न पनि तीन दिन लगाएर बोक्नुपर्ने बाध्यता रहेको उनले सुनाए । पछिल्लो केही दिनयता बेदिङ लगातारको हिमपातले पुरिएको छ । केही मानिस हिमपात छल्न तलतिर झरे पनि धेरैजसो माथि नै बसेका छन् । तर कस्तो अवस्थामा छन् भनेर सरकारी निकायबाट सोधखोजसमेत नभएको दाबाले गुनासो गरे । सरकारले जोखिममा परेका गर्भवती महिलाको हेलिकप्टरमार्फत उद्धार गर्छ भनेर सुनेको छु, दाबा भन्छन्, तर बेदिङका महिलाले यो सेवा लिन पनि विभिन्न निकाय धाएर लामो समयपछि मात्रै अनुमति लिनुपर्छ ।प्रमुख जिल्ला अधिकारी टेकराज निरौलाले भने रोल्वालिङ क्षेत्रमा हेलिकप्टर उडानका लागि गृह मन्त्रालयबाट अनुमति आउन केही समय लाग्ने बताउँछन् । तर गम्भीर प्रकृतिका बिरामीको तत्काल उद्धार गर्ने उनको भनाइ थियो । कहिलेकाहीं गृह मन्त्रालयबाट अनुमति आउन समय लाग्दा केही समस्या हुने गरेको उनले बताए । केही महिनाअघि मात्रै गाउँमा पुगेको स्वास्थ्य इकाइ पनि हिमपातका कारण बन्द छ । फागुन अन्तिमबाट स्वास्थ्य इकाइ खुल्ने गौरीशंकर गाउँपालिकाका स्वास्थ्य शाखा प्रमुख वसन्त रेग्मीले बताए । हिमपातका कारण भएका एक जना स्वास्थ्यकर्मी तल झरेका छन्, उनले भने, हिमपातका कारण स्थानीय पनि तल झर्ने गरेका कारण बन्द गरिएको हो । अति दुर्गम भएकाले स्वास्थ्यसेवा नियमित गर्न कठिनाइ भएको उनले बताए ।"
अझै खुलेन त्रिभुवन राजपथ,"हेटौंडा (कास) मकवानपुरको उच्च पहाडी भूभाग सिमभन्ज्याङ र दामन क्षेत्रमा भारी हिमपात कारण अवरुद्ध रहेको त्रिभुवन राजपथ शनिबार बेलुकासम्म सञ्चालनमा आउन सकेको छैन । राजमार्ग सञ्चालनमा ल्याउन थाहा नगरपालिकाले डोजर प्रयोग गरेको छ भने प्रहरी पनि खटिएका छन् । डोजरले सडकमा जमेको हिउँ फाल्ने काम भइरहेको छ । प्रहरीले सावेलले सडकको हिउँ पन्छाइरहेका छन् । हिउँ पन्छाउन शुक्रबार बिहानदेखि सुरु गरेको अहिलेसम्म सकिएको छैन, इप्रका पालुङका प्रहरी निरीक्षक श्रीराम तिमल्सिनाले भने । अझै डेढ किलोमिटर सडकको हिउँ पन्छाउन बाँकी छ । आइतबार दिउँसोदेखि राजमार्ग सञ्चालनमा आउन सक्छ ।बिहीबार राति वर्षासँगै भारी हिमपात भएकाले हेटौंडाकाठमाडौं जोड्ने पुरानो राजमार्ग त्रिभुवन राजपथअन्तर्गत सिमभन्ज्याङ र दामन क्षेत्रको सडकमा एक फिटभन्दा बढी हिउँ जमेको हो । त्रिभुवन राजपथको दामनदेखि गोलमोडसम्म हिउँ जमेको छ । हिउँप्रेमीहरू शुक्रबारदेखि सिमभन्ज्याङ र दामन क्षेत्रमा पुगेका छन् । उक्त क्षेत्रका होटल लजहरू अहिले भरिभराउ छन् ।"
भ्लगर कार्की लागूऔषधसहित पक्राउ,सिन्धुली (कास) लागूऔषध खैरो हेरोइन र गाँजासहित एक युवा पक्राउ परेका छन् । सिन्धुलीको गोलन्जोर गाउँपालिका७ खुर्कोटमा सवारी जाँचका क्रममा ४१३० ग्राम खैरो हेरोइन र ६९३० ग्राम गाँजासहित काठमाडौं सामाखुसीका २६ वर्षीय चेतन कार्की पक्राउ परेका हुन् । कार्की चेतन भ्लग नामक युट्युब च्यानल चलाउँछन् । बर्दिवासबाट धुलिखेलतर्फ जाँदै गरेको ०१००३क ९१८२ नम्बरको मिनिट्रक खानतलासी गर्दा कार्कीले लगाएको ट्र्याकसुटको खल्तीबाट खैरो हेरोइन र गितारको कभरमा लुकाएर राखिएको गाँजा बरामद गरिएको जिल्ला प्रहरी प्रवक्ता मनोजकुमार लामाले जानकारी दिए ।
'यथास्थितिमा एमसीसी स्वीकार गर्न मिल्दैन,"एमसीसीबारे गठबन्धनभित्र विवाद साँघुरो हुँदै छ कि फराकिलो ? एमसीसीबारे मतभेद छन् । गठबन्धन बन्नु अघिदेखि नै दृष्टिकोण फरक थियो । कांग्रेस यथास्थितिमा सम्झौता अनुमोदन गर्ने पक्षमा छ । हाम्रो पार्टी संशोधन गरेर मात्रै स्वीकार गर्नुपर्छ भन्ने अडानमा छ । तर, एमसीसीकै मुद्दाले गठबन्धन भत्काउन मिल्दैन, भत्किनु हुँदैन भन्ने हाम्रो दृष्टिकोण हो । संविधान र लोकतन्त्रको रक्षाका सन्दर्भमा बनेकाले नेपालको राजनीतिलाई सही दिशामा लैजान अहिले पनि गठबन्धन जोगाउनुपर्छ भन्नेमा सबै सहमत छौं । मध्यमार्गी विकल्प के हुन सक्छ ?छलफल गर्दै जाँदा कुनै प्रस्ताव सकारात्मक लाग्यो भने त्यसलाई स्वीकार गर्ने एउटा विषय होला तर अहिले त्यस्तो देखेका छैनौं । यसमा दुईवटा विषय छन् । पहिलो यो संसद्मा लैजानुपर्ने विषय हो कि हैन ? दोस्रो संसद्मा लगे पनि नलगे पनि नेपालले कम्प्याट स्वीकार गरेर अगाडि बढाउन मिल्छ कि मिल्दैन ? यथास्थितिमा एमसीसी सम्झौतालाई नेपालले स्वीकार गर्न मिल्दैन । संसद्मा लैजाने त धेरै टाढाको विषय हो । यथास्थितिमा संसद्मा टेबुल गर्न र अनुमोदन गर्न हुँदैन भन्नेमा हामी स्पष्ट छौं तर कहींबाट सकारात्मक प्रस्ताव आयो भने त्यसबारे छलफल गर्न खुला छौं । हामी राष्ट्रिय सार्वभौमिकता, स्वाधीनता र हितलाई केन्द्रबिन्दुमा राखेर त्यसलाई सकारात्मक रूपमा लिन्छौं । प्रधानमन्त्रीजीले निश्चित रूपमा एमसीसी सम्झौतालाई संसद्मा टेबल गर्ने र पारित गर्ने प्रक्रियामा लैजाने आफ्नो दृष्टिकोण दृढतापूर्वक राख्नुभएको छ तर गठबन्धनमा सहमति नभए पनि बलजफ्ती त्यो दिशातिर जानु हुन्छ र गठबन्धन टुटे पनि टुटोस् भन्ने स्थितिमा पुग्नु हुन्छ जस्तो लाग्दैन । गठबन्धन संविधान र लोकतन्त्रको रक्षाका निम्ति मात्रै होइन, राष्ट्रियताको पक्षमा पनि उभिएर निर्माण भएको थियो । अहिले पनि यसको आवश्यकता छ । एमसीसीमा मतभेद भएका कारण गठबन्धन टुटोस् भन्ने हामी चाहँदैनौं । प्रधानमन्त्रीले तपाईंहरूसँग असहमतिका बुँदा माग्नुभएको छ, दिनुभयो कि बाँकी छ ?नेपाली जनताको अगाडि, नेपालका राजनीतिक पार्टीहरूका निम्ति र नेपाल सरकारलाई पनि हामीले दिनुपर्छ, दिन्छौं भन्ने एउटा हो तर अमेरिका र एमसीसी संशोधनका लागि तयार नै छैनन् भने त त्यसको के अर्थ भयो र ? सम्झौतामा संशोधन गर्न सकिने प्रावधान छ । योभन्दा अगाडि नै पत्राचारद्वारा कतिपय प्रावधान मनपरी ढंगले संशोधन भएका छन् । त्यस्तो स्थितिमा नेपालका राजनीतिक पार्टी र समाजको ठूलो हिस्साले नेपालको राष्ट्रिय सार्वभौमिकता र हितका निम्ति सम्झौताका यीयी दफा संशोधन हुनुपर्छ भन्दा अमेरिका र एमसीसीले किन गर्न सकिन्न भनिराखेका छन् भन्ने कुरा गम्भीर छ । त्यसैले एमसीसी र अमेरिका संशोधन गर्न तयार छन् भने हामी आफ्ना बुँदा दिन्छौं । कुनै पनि बेला एमसीसीलाई दिन तयार छौं र त्यो अनुरोध पनि गर्छौं । परिमार्जन गर्नैपर्ने तपाईंहरूको मुख्य चासोका विषय के हुन् ? नेपालको राष्ट्रिय सार्वभौमिकता, स्वाधीनता र हितसँग सम्बन्धित विषय छन् । सम्झौता गर्नु अगाडि नै नेपालले कस्तो परियोजना हो भनेर बुझ्नुपर्ने थियो । एमसीसीकै एमसीए एकाउन्ट र त्यसलाई सञ्चालन गर्ने एमसीसीले प्रस्ट भनेको छ यो अमेरिकाको राष्ट्रिय सुरक्षा रणनीतिको अंग हो । दोस्रो यसले आफ्नो विचार, राजनीति, आर्थिक, सामाजिक मूल्य र प्रणालीलाई सर्त बनाएको छ । उनीहरूले भनेको लोकतान्त्रिक प्रणाली, नवउदारवादको प्रभुत्व र त्यसको बजार प्रणाली । यी तीन विषयमा उनीहरूका सर्त छन् । २००२ मा यो घोषणा गर्दा आईपीएस बनेकै थिएन तर २०१७ पछाडि यसलाई आईपीएसको अंग भनेर औपचारिक रूपमा नै घोषणा गरिएको छ । त्यसकारण यसबारे छलफल गर्दा योजना कस्तो भनेर बुझ्नुपर्ने थियो, नेपालको कर्मचारीतन्त्रले राजनीतिक नेतृत्वलाई ठीक ढंगले बुझाएन । अरू वैदेशिक आर्थिक सहयोग लिएजस्तो गरेर डिल गरियो, पहिलो त्रुटि त्यही भयो । संसद्मा लैजाने छलफल र बहस भएपछि योयो कुरा संशोधन गर्नैपर्छ, अर्को उपाय छैन भनेर प्रस्ट रूपमा भनेको भए पनि अहिले जुन प्रकारको जटिलता सिर्जना भएको छ, यो स्तरको नभईकन हल हुन सक्थ्यो । सम्झौतामा नेपालको सार्वभौमिकतालाई कुण्ठित गर्ने, अवमूल्यन गर्ने र राष्ट्रिय हित प्रतिकूल जाने प्रावधान छन् । अमेरिकाको एमसीए कानुन २००३ को ६०७ ले अमेरिकी विचार, राजनीति, आर्थिक, सामाजिक मूल्य प्रणालीलाई मान्नुपर्ने सर्त राखेको छ । त्यो नमाने कुनै पनि बेला खारेज गर्न सकिन्छ भनेर २०१७ मा गरिएको सम्झौताको ३२ मा प्रस्ट भनिएको छ । यो कस्तो बुँदा भने अमेरिकाको मात्रै होइन, चीनले पनि आर्थिक सहयोग त दिन्छौं तर तिमीहरूले एकदलीय प्रणाली र एकात्मक राज्य प्रणाली मान्नुपर्छ भन्यो भने लिन मिल्छ कि मिल्दैन भनेजस्तो प्रश्न उठ्ने भयो । यस्तो कुरा पनि सर्तका रूपमा छ । अर्को, अमेरिकाले वर्तमान र भावी भन्ने कानुन पनि मान्नुपर्ने कुरा छ । नमानेदेखि सम्झौता कुनै पनि बेला उल्लंघन गर्ने भन्ने छ । अमेरिकी सुरक्षा स्वार्थको विपरीत जान नहुने भनेर सम्झौताको ५१ (ख) ४ मा प्रस्ट लेखिएको छ । अब त्यो अमेरिकी सुरक्षा स्वार्थ के हो भनेर कसले परिभाषित गर्ने ? परिभाषित छैन । त्यो नभएपछि अमेरिकाले यो त सुरक्षा स्वार्थविपरीत भयो भनेर कुनै पनि बेला हामीमाथि दबाब दिन सक्ने भयो । चौथो, दायित्व पूरा गर्ने सम्पूर्ण जिम्मेवारी नेपाल सरकारको हुनेछ भनेको छ तर यसलाई कार्यान्वयन गर्न हामीले एमसीए नेपाल बनाएका छौं, यसलाई कुनै निर्देशन दिन नपाउने, बरु एमसीए नेपाल स्वायत्त संस्था हुने र त्यो संस्थाको सबै निर्णयले नेपाल सरकारलाई बाँध्ने । सम्झौताको १३ मा प्रस्ट छ भने कसरी हुन्छ यो ? सम्पूर्ण कुरा एमसीसीसँग सहमति लिएर एमसीए नेपालले गर्नुपर्ने । एमसीए नेपाललाई सरकारले कुनै निर्देशन दिन नपाउने, निर्देशन दिए त्यसलाई हस्तक्षेप भनेर व्याख्या गरिने । एमसीए नेपालको निर्णय मान्न सरकार बाध्य छ भन्ने भाषा अपमानकारी भाषासमेत त्यहाँ राखिएको छ । पाँचौं, एमसीए नेपालले सबैजस्तो निर्णय गर्नुभन्दा अगाडि एमसीसी अमेरिकाको सहमति लिनुपर्ने भन्ने छ । नेपाल सरकार त्यहाँ तमासे बन्छ । नेपाल सरकारको कुनै भूमिका छैन । छैटौं, एमसीए बोर्ड जुन नेपालको बोर्ड हो, जसको अध्यक्ष अहिले अर्थ सचिव छन्, त्यो अर्थ सचिव अध्यक्ष भएको बोर्डको पदाधिकारी परिवर्तन गर्न एमसीसी अमेरिकाको सहमति चाहिन्छ, नत्र पाइँदैन भन्ने छ । त्यसरी सहमति लिनुपर्ने भएपछि बोर्डको अध्यक्ष परिवर्तन गर्नुपर्ने भयो भने अर्थ सचिव परिवर्तन गर्नुपर्छ । अर्थ सचिव परिवर्तन गर्न पनि एमसीसी अमेरिकाको सहमति चाहिने भयो । नेपालको कर्मचारीतन्त्रमा परिवर्तन गर्न पनि अमेरिका र एमसीसीको सहमति लिनुपर्ने विडम्बनापूर्ण सर्त राखिएको छ । यो परियोजना कार्यान्वयन सम्झौताको २०९ मा छ । सातौं, सम्झौता र नेपालको कानुन बाझिएमा सम्झौता लागू हुने भनिएको छ, सम्झौताको ७१ मा । तर त्यही सम्झौतामा अमेरिकाको कानुन उल्लेख गरिएको छ । अमेरिकी एमसीए २००३ को ६०९ र ६०७ आकर्षित हुने भनेर तीन ठाउँमा लेखिएको छ । हाम्रो कानुन मान्य नहुने । आठौं, सम्झौता सम्पन्न भए पनि वा बीचैमा भंग गरे पनि सर्भाइभल क्लज भनेर थुप्रै दफाहरू प्रभावकारी हुने भनेर राखिएको छ । त्यसो हुँदा मानिलिऊँ यो परियोजना स्वीकार गर्यौं, कार्यान्वयन भयो । कार्यान्वयन भएपछि पनि अमेरिका यहाँ बसिरहन्छ ती दफाहरूका आधारमा ।अर्को अचम्म त के भने हाम्रो विद्युत् नियमन आयोग कानुन बनाउनुपर्ने एमसीसी सहमत हुने गरी भनेर लेखिएको छ । त्यस पछाडि ऊर्जाको उत्पादन र वितरण मूल्य निर्धारणका लागि छुट्टै एउटा कम्पनीलाई जिम्मा दिनुपर्ने सम्झौतामा उल्लेख छ । त्यसअनुसार कानुन बनाइसकेको छ । कानुनअनुसार एउटा नियमावली बनाएर त्यो बोर्डको सदस्य हुन नवउदारवादी नीति मान्नुपर्ने भनेको छ । यो नेपालको संविधानको कुनै पनि दफामा छैन । नेपालको आर्थिक हितसँग यसलाई जोडेर हेर्दा गम्भीर केही विषय उठेका छन् । यो परियोजना नेपाल विद्युत् प्राधिकरणमार्फत नेपाल सरकारले जुन ट्रान्समिसन लाइनको परियोजना पहिला भनेको थियो, त्यसअनुरूप छैन । यसलाई फेरिएको छ । यो पूरै विद्युत् निर्यातमा केन्द्रित छ । नेपालमा विद्युत् खपत कसरी बढाउने, उद्योगीकीकरण र आधुनिकीकरणको प्रक्रिया कसरी बढाउने भन्नेबारेमा केन्द्रित हुनेभन्दा निर्यातमा केन्द्रित छ । नेपालको आन्तरिक आवश्यकता पूरा गर्नेमा छैन । नेपालमा पहिला निश्चित गरिएको मास्टर प्लानलाई परिवर्तन गरिएको छ । विद्युत् व्यापार गर्ने हो भने पनि पूरै भारतमा निर्भर हुनुपर्ने गरी परियोजना बनाइएको छ । विद्युत् प्राधिकरणले ४०० केभीको एक किलोमिटर ट्रान्समिसन लाइन बनाउँदा जति खर्च लाग्छ, अहिले त्योभन्दा चार गुणा बढी खर्च राखिएको छ । त्यो किन गरियो ? विद्युत् ट्रान्समिसन लाइनलाई मुख्य बनाएर सडकको स्तरोन्नति गर्ने कुरा राखिएको छ तर एउटा ठूलो हिस्सा नेपालमा आईएनजीओ र एनजीओलाई खर्च गर्ने भन्ने छ । किन ? त्यसैले आर्थिक हितको कोणबाट पनि थुप्रै प्रश्न आएका छन् ।औपचारिक भाषामा दुवै पक्षले सम्झौता बिनाकारण खारेज सकिने भनिएको छ तर नेपालले हाम्रो योयो कुरा संशोधन गर्नुपर्छ है भनेर भन्दाखेरि नै नाकाबन्दीसम्मको कुरा सुन्नुपरेको छ । हाम्रै विभिन्न राजनीतिक पार्टी र बौद्धिकहरूले ल है अमेरिकाले गरेको सम्झौतामा प्रश्न उठाए हामी धान्न सक्दैनौं भन्न थालिसकेका छन् । यस्तो अवस्थामा भोलि नेपालले चाह्यो भने खारेज गर्न सक्छ ? कुनै राजनीतिक दबाब दिनुपर्यो भने हामी खारेज गर्दिऔं त भनेर धम्क्याउन सकियोस् भन्ने हेतुले अमेरिकाले बिनाकारण यसलाई खारेज गर्न सक्छ भन्ने प्रावधान राखिएको देखिन्छ ।एकातिर सम्झौतालाई संसद्बाट अनुमोदन गराउनुपर्छ भन्ने, अर्कोतिर त्यसलाई कुनै पनि बेला संशोधन गर्न सकिन्छ र त्यो संशोधन गर्दा नेपालको कुनै आन्तरिक कानुनी र प्रशासनिक प्रक्रिया पालना गर्नुपर्ने छैन भनेर ६२ मा भनिएको छ । मानिलिऔं संसद् लग्यौं हामीले । भोलि त कुनै पनि बेला अरू प्रक्रिया पूरा नगरी एमसीसी र एमसीए मिलेर त्यसलाई संशोधन गर्न सकिने भयो । यस्तो पनि हुन्छ त ? त्यसैगरी बौद्धिक सम्पत्तिमाथिको अधिकार पूरै एमसीसीलाई दिने भनिएको छ, जबकि त्यसमा हाम्रो पनि लगानी छ । एकातिर पारदर्शिताको विषय छ, अर्कोतिर एमसीए नेपालले कामदार, स्टाफ राख्दा उनीहरूसँग गरेको सम्झौता, ठेकेदार र परामर्शदातासँग गरेको सम्झौता सबै गोप्य राख्ने भनिएको छ । ठेक्का कसलाई दिने भनेर एमसीसीको सहमतिअनुसार गोप्य प्रक्रियाअन्तर्गत हुने भयो । त्यस्तै, नेपाल सरकारले एमसीसी अमेरिकाले दिने हरेक सल्लाह लागू गर्नुपर्नेछ । त्यसैले यी नेपालका राष्ट्रिय सार्वभौमिकता, स्वाधीनता र हितसँग जोडिएका गम्भीर मुद्दाहरू जसलाई यथास्थितिमा स्वीकार गर्न नेपालले सक्दैन । यसलाई संशोधन गर्नुपर्छ । एमसीसीलाई लिएर सम्बद्ध अधिकारीहरूले अतिरिक्त दबाब दिइरहेका छन् ? अहिले एमसीसी अमेरिकासँग भएको सम्झौताबारेमा हामी छलफलमै छौं । अमेरिकाले छिटोभन्दा छिटो एमसीसी कम्प्याक्ट यही रूपमा संसद्बाट पारित गर्नुपर्छ भनिरहेको छ र त्यसका निम्ति जोडबल गरिराखेको छ । एक अर्थमा दबाब दिइराखेको छ । त्यसो नभए नेपालअमेरिका सम्बन्ध सामान्य अवस्थामा रहँदैन भने जस्तो कुरा पनि कहिले सुन्नमा आउँछ । अहिले यसबारे म थप चर्चा गर्न चाहन्न किनभने अहिले हामी नेपाल र अमेरिकाको सम्बन्धलाई राम्रो बनाउने र एमसीसी कम्प्याक्टलाई पनि नेपालको राष्ट्रिय सार्वभौमिकता, स्वाधीनता र हित प्रतिकूलताका प्रावधानलाई संशोधन गरेर नेपाल सरकारले कार्यान्वयन गर्ने भन्ने दिशातिर जान चाहेका छौं । अमेरिकाले सम्झौतामा पनि लेखिएको छ, नेपालका धेरै राजनीतिक दल, नागरिक समाज, जनताले पनि भनिराखेका छन्, केके संशोधन गर्ने हो, हामी तयार छौं भन्यो भने त्यो दिशातिर अगाडि बढेर सम्झौता अगाडि बढाउन चाहन्छौं । एमसीसी र अमेरिकाले यथावत् अवस्थामै नेपालले स्वीकार गर्नुपर्ने र संसद्बाट अनुमोदन गर्नुपर्ने भनेर दबाब दिइराखेका छन् । कहिलेसम्म अनुमोदन गर्नुपर्छ भनिएको छ ?उहाँहरूले मिति धेरै पटक फेरिसक्नुभयो तर अहिले पनि हामीसँग समय छैन भनिरहनुभएको छ । गठबन्धनमा रहेका दलले एमसीसीलाई भूराजनीति विवादको विषय बनाएको विपक्षीको आरोप छ नि ?पहिलो, अहिले सुपरपावर भएको अमेरिका र सुपरपावरको दिशातिर अगाडि बढिरहेको चीनका बीचमा विश्व प्रतिस्पर्धा छ भन्ने सबैलाई थाहा छ । उनीहरूले आआफ्नो रणनीतिक योजना बनाइराखेका छन् र त्यसमा टक्कर पनि यो वा त्यो ढंगले भइराखेको छ । अझ विश्वमा नयाँ प्रकारले शीतयुद्ध सुरु हुन खोजिरहेको चर्चा छ । त्यो स्थितिमा हामी एकदम सचेत हुनुपर्छ । हामी अमेरिका वा चीन, चीन वा भारत कसैको पनि पक्षमा लागेर कुनै नीति वा योजना स्वीकारअस्वीकार गर्ने हुँदैन । नेपालले के निर्णय लिने भन्ने आत्मनिर्णयको विषय हो । तर, निर्णय गर्दा हामी त्यसप्रति सचेत हुनुपर्छ । हामीले आफ्नो निर्णय नेपालको सार्वभौमिकता, स्वाधीनता र हितको पक्षमा गर्ने र यस आधारमा छलफल, बहस र समस्या समाधान गर्ने कुशलता र क्षमता प्रस्तुत गर्नुपर्छ भन्ने मान्यता हो । हामी यसमा सचेत छौं ।एमसीसी विवादले नेपालमा अन्तर्राष्ट्रिय लगानीको वातावरण बिग्रन्छ भन्ने तर्क पनि छ नि ? यो सत्य होइन । नेपालको राष्ट्रिय सार्वभौमिकता, स्वाधीनता र हितको पक्षमा एमसीसीसँगको सम्झौता संशोधन हुनुपर्छ र यसका आधारमा मात्रै हामी अगाडि बढाउन सक्छौं भन्दा विदेशी सहयोग प्रभावित हुन्छ भन्ने सत्य होइन । नेपालको राष्ट्रिय सार्वभौमिकतामा खलल पार्ने कुनै सर्त वा दबाब स्वीकार गरिएन र कुनै प्रकारको प्रभाव पर्छ भने पनि क्षणिक रूपमा त्यसलाई स्वीकार गर्नुपर्ने हुन्छ । तर, मूलभूत रूपमा यस्तो कुनै प्रभाव पर्छ भन्ने लाग्दैन । तात्कालिक रूपमा कुनै समस्या आए नेपालले हल गर्दै जान्छ । प्रधानमन्त्रीले विपक्षीसँग संवाद गर्ने र तपाईंहरूबाट पनि एमसीसी रोक्न वैकल्पिक गठबन्धनको सम्भावनासम्म सोचेर अनौपचारिक तहमा छलफल गर्ने काम भएका छन् । यो त गठबन्धनभित्र अविश्वास र दाउपेचको राजनीति भएन र ? यो कुरा सत्य होइन । संविधान र लोकतन्त्रको रक्षाका निम्ति प्रतिगमनविरोधी संघर्षका क्रममा गठन भएको अहिलेको गठबन्धनलाई कुनै पनि प्रकारले कमजोर पार्ने वा वैकल्पिक गठबन्धनको सोच बनाउने दिशातिर हामी छैनौं । हाम्रो पहिलो प्राथमिकता यही गठबन्धन र यसको रक्षा नै हो । तर, एमसीसी सम्झौतालाई संसद्बाट यथास्थितिमा जसरी पनि पारित गरिनुपर्छ भन्ने दृष्टिकोण राख्ने सोच्दा यसको समर्थकहरूको पनि खोजी गर्नुपर्ने होला । तर हामी यो गठबन्धनलाई टुटाएर देशलाई अहिलेको विभाजित अवस्थामा नै राखिराख्ने र यसलाई अझ नेपाली समाजलाई एमसीसीका विषय वरिपरि ठूलो द्वन्द्वमा लैजाने दिशातिर कोही पनि जानु हुन्न । खालि गठबन्धनको मात्रै कुरा छैन । गठबन्धन तोड्ने वा कायम रहने कुराले गठबन्धनमा सामेल पार्टीहरूको तात्कालिक हितलाई मात्रै असर पार्छ भनेर सोच्नु हुँदैन । गठबन्धन नभए अहिले हामी कमजोर हौंला, गठबन्धन जोगिए अलि बढी हितको रक्षा होला । त्यो मुख्य कुरा होइन । मुख्य कुरा नेपालको राजनीतिलाई यसले कस्तो असर पार्छ ? संविधान र लोकतन्त्रको रक्षाको वातावरण जो बनाउन खोजिराखिएको छ, त्यो गलत दिशातिर जाने त होइन ? भन्ने एउटा । दोस्रो, नेपाली समाज एमसीसीलाई लिएर विभाजित छ । बलजफ्ती अनुमोदन गर्ने दिशातिर गयौं भने यो द्वन्द्व अझ बढेर जान्छ । समाजको एकतालाई केन्द्रबिन्दुमा राख्दा पनि यथावत् अगाडि बढाउन मिल्दैन । प्रधानमन्त्री र तपाईंको पार्टी अध्यक्षले एमसीसी छिटो अनुमोदन गर्छौं भनेर पत्र लेख्नुभयो नि ?त्यस्तो मलाई लाग्दैन । हाम्रो अध्यक्षले जहिले पनि पार्टीमा छलफल हुँदा यथास्थितिमा पास गर्नै हुँदैन भन्नुभएको छ । त्यस कारणले अमेरिकी अधिकारीहरूसँग मात्रै छुट्टै कुरा गर्नुभयो भन्ने गलत प्रचार हो ।टेबल नगर्न सभामुखलाई तपाईंहरूले दबाब दिनुभएको भन्ने आरोप छ नि ?सभामुखले संविधान, कानुन र संसद् नियमावलीअन्तर्गत आफ्नो अधिकार प्रयोग गर्ने हो । उहाँ हाम्रो पार्टीमा हिजो हुनुहुन्थ्यो, अहिले हुनुहुन्न । सभामुखलाई कसैले पनि दबाब दिन मिल्दैन । सभामुखले कसैको दबाबमा काम गर्यो भन्ने जुन प्रवृत्ति छ, यो जो कसैले गरे पनि बेठीक हुन्छ । सभामुखले संविधान, कानुन र नियमावलीले दिएको अधिकारअन्तर्गत निर्णय गर्ने कुरा हो । यहाँ त यो सम्झौता संसद्मा लगेर पास गर्ने कि फेल गर्ने मात्रै बहस छैन नि, सम्झौता संसद्मा लैजानुपर्छ कि पर्दैन भन्ने दफा नै ठीक छ कि छैन भन्ने हो । त्यसको हल नगरी संसद्मा लैजाऔं, पास वा फेल जेसुकै हुन्छ भन्नु पनि उपयुक्त भएन नि । एमसीसीको विवाद कहिलेसम्म टुंगिन्छ ?हाम्रो धारणा त अहिले पनि अमेरिकाले सोचोस् र नेपालको राष्ट्रिय सार्वभौमिकता, स्वाधीनता र हितसँग जोडिएर हामीले उठाएका विषयलाई सम्बोधन गर्ने गरी सम्झौता संशोधन गर्ने प्रक्रियामा अगाडि बढोस्, त्यसपछि नेपालले यसलाई स्वीकार गर्छ भन्ने हो । स्वीकार गरिसकेपछि अनुमोदनको प्रक्रिया के गर्ने भनेर त्यतिखेर हामी छलफल गर्न सक्छौं ।अमेरिकाले संशोधन हुँदैन भनिसकेको छ त ?संशोधन गर्दै नगर्ने हो भने अहिले हामी चुनावको प्रक्रियामा प्रवेश गरिसकेका छौं । यो चुनावको प्रक्रिया जब पार हुन्छ, त्यसपछि एउटा छलफल हुन सक्छ । त्यतिखेर नयाँ बहस र नयाँ म्यान्डेटले उपयुक्त निर्णय लिन सक्छ । त्यो निर्णय राष्ट्रिय हितअनुकूल नै हुन्छ । त्यसैले अर्को विकल्प भनेको चुनावसम्म अमेरिकाले एमसीसीलाई थाती राख्ने हो ।त्यसो भए यो चुनावी दाउपेचको मात्रै मुद्दा रहेछ है ?यो दृष्टिकोण नै गलत छ किनभने हामीले यो सम्झौता नेपालको राष्ट्रिय स्वाधीनता र हितअनुकूल छ कि छैन भन्ने सोच्ने हो । यसले चुनावलाई के असर गर्छ भन्ने सोच्ने हैन ।"
'प्रधानमन्त्री र माओवादी अध्यक्षले अनुमोदन गर्ने पत्र नै दिनुभएको छ,"एमसीसीको विषयमा नेपालको आर्थिक तथा राजनीतिक वृत्तमा सघन बहस भइरहेको छ, संसद्बाट पारित गर्ने प्रयास पनि भइरहेको छ, त्यसप्रति असहमति पनि अभिव्यक्त भइरहेको छ, एमसीसीको नजरमा यो सम्झौता अहिले कुन अवस्थामा छ ? के प्रगति भइरहेको छ ? म समग्र दृष्टिकोणबाट सुरुवात गर्न चाहन्छु । तपाईंलाई थाहा नै छ, हामीले गत सेप्टेम्बर २९ (असोज १३) मा प्रधानमन्त्री देउवा र अध्यक्ष प्रचण्डबाट संयुक्त पत्र प्राप्त गरेका थियौं । जसमा राजनीतिक सहमति प्राप्त गर्न र संसद्बाट सम्झौतालाई अनुमोदन गर्न ४ देखि ५ महिनाको समय लागि अनुरोध गरिएको थियो । उक्त चिठीलाई लिएर एमसीसीले शुक्रबार (माघ २१) प्रधानमन्त्री देउवा र अध्यक्ष प्रचण्डलाई पत्र बुझाएको छ । उहाँहरूको प्रतिबद्धतालाई लिएर एमसीसीले धन्यवाद पनि दिएको छ । साथै, सम्झौताअनुसार पूरा हुने परियोजनाले नेपालका २ करोड ३० लाख अर्थात् करिब ८० प्रतिशत जनसंख्याको जीवनमा सकारात्मक प्रभाव पार्नेछ भन्ने जनचेतना विस्तार गर्ने उहाँहरूको योजनालाई पनि एमसीसीले कदर गरेको छ । उहाँहरूले माग गरेको समयअवधिलाई एमसीसी सम्मान गर्छ । र, समयमै सम्झौता अनुमोदन गरेर आफ्ना प्रतिबद्धतालाई सम्मान गर्न पनि उहाँहरूलाई आग्रह गरिएको छ । जसको समयसीमा उहाँहरूले पत्रमार्फत तोक्नुभएको हो, त्यो म्याद फेब्रअरी २८ नै हो । एमसीसी र अमेरिकी जनताबाट ५०० मिलियन अमेरिकी डलर अनुदान स्वीकार गर्ने रोजाइ नेपाल र मात्र नेपालको हो । नेपालको आर्थिक विकासको लागि एमसीसी प्रतिबद्ध छ । हामी अनुमोदनको प्रक्रिया सकिएर सम्झौता कार्यान्वयनको प्रतीक्षामा छौं, जसले गर्दा नेपाली जनताका लागि विश्वसनीय विद्युत् आपूर्ति र सुरक्षित सडक निर्माणका लागि काम हुन सकोस् । तपार्इंले भन्नुभयो कि प्रधानमन्त्री देउवा र अध्यक्ष प्रचण्डले नै राखेको प्रस्तावअनुसार फेब्रुअरी २८ (फागुन १६) को समयसीमा मानिएको हो, तर यो समयअवधिमा एमसीसी सम्झौताबारे नेपालको संसद्ले कुनै निर्णय गरेन भने म्याद थपिन्छ कि थपिँदैन ? प्रधानमन्त्री (देउवा) र अध्यक्ष (दाहाल) ले सेप्टेम्बर २९ (असोज १३) मा पठाएको पत्रमा देखि ५ महिनाभित्रमा एमसीसी सम्झौतालाई अनुमोदन गर्ने प्रतिबद्धता व्यक्त गर्नुभएको छ । उहाँहरूको अनुरोधअनुसार ५ महिनाको समयअवधि फेब्रुअरी २८ मा सकिन्छ । हामी उक्त दिनभित्र सम्झौता अनुमोदन भएको हेर्न चाहन्छौं । समयसीमा समयलाई लिएर म प्रतिप्रश्न गर्न चाहन्छु । सम्झौता संसद्बाट अनुमोदन गर्ने अन्तिम मिति फागुन १६ नै हो त ? यो सयमसीमामा सम्झौता अनुमोदन नभए के हुन्छ ? फेब्रुअरी २८ भित्र अनुमोदन भएन भने सम्झौतालाई निरन्तरता दिने वा नदिने भन्ने विषयमा मार्च २२ (चैत ८) मा बस्ने एमसीसी बोर्ड अफ डाइरेक्टर्सको बैंठकमा छलफल हुनेछ । अमेरिकाबाट ५०० मिलियन डलर अनुदान पाउने सम्झौता नेपालले अनुमोदन नगरेमा त्यसलाई खारेज गर्ने अधिकार एमसीसीको बोर्डमा छ । बोर्डको निर्णयले नेपाल र एमसीसीको सहकार्य अन्त्य हुनेछ । एमसीसी अनुमोदन हुने वा नहुने विषयले नेपाल र अमेरिकाबीचकै सम्बन्ध प्रभावित हुने कोणबाट नि बहस भइहरेको छ ? एमसीसी अनुमोदन नभएमा दुई देशको सम्बन्धमा कस्तो असर गर्छ ? अमेरिका र नेपाली जनताबीच विद्यमान सम्बन्धमा हामी गर्व छौं । ७५ वर्षभन्दा बढीको यो ऐतिहासिक मित्रतामा जोडिन पाएकोमा एमसीसी पनि गर्व गर्छ । नेपाल सरकारले अमेरिकी जनताबाट एमसीसी अनुदान स्वीकार गर्ने वा नगर्ने जुनसुकै निर्णय गरोस्, नेपाली जनताप्रतिको अमेरिकी प्रतिबद्धता सदा कायम रहनेछ ।नेपालका केही राजनीतिक दलहरूले उक्त सम्झौताका केही प्रावधानहरूलाई संशोधन गरेरमात्र अगाडि बढाउनुपर्छ भनिरहेका छन् । संशोधनको विषयमा एमसीसीको प्रतिक्रिया के छ ? म स्मरण गराउन चाहन्छु कि, एमसीसीलाई अन्तर्राष्ट्रिय सम्झौताका रूपमा मान्यता दिलाउन संसद्बाट पारित गराउनुपर्छ भन्ने निर्णय नेपालको कानुन, न्याय तथा संसदीय मामिला मन्त्रालयले गरेको हो । सबै प्रावधानहरूमा सहमत भएर नै ४ वर्षअघि सेटेम्बर १४, २०१७ मा नेपाल सरकारले सम्झौतामा हस्ताक्षर गरेको हो । अहिले आएर कुनै पनि बुँदामा संशोधन गर्न सम्भव छैन । केही महिनाअघि तपाईंले नेपालको भ्रमण गर्दा प्रधानमन्त्रीसहित यहाँका राजनीतिक दलका नेता र सरकारका शीर्ष अधिकारीहरूसँग भेटवार्ता गर्नुभएको थियो । तपार्इंसँग उनीहरूले जे प्रतिबद्धता गरेका थिए, प्रक्रिया त्यहीअनुसार अघि बढेको छ ?प्रधानमन्त्री (देउवा) र अध्यक्ष (दाहाल) ले सम्झौतालाई अनुमोदन गर्ने र यसलाई अगाडि बढाउने विषयमा हामीलाई विश्वस्त गराउनुभएको छ, एमसीसी बोर्डलाई लेखिएको पत्रमा पनि त्यही छ । हामीले उहाँहरूको समर्थन र सामूहिक भनाइलाई स्वीकार गरेका छौं । उहाँहरूको संयुक्त वचनबद्धतालाई हामीले कदर पनि गरेका छौं, सम्झौता अनुमोदनका लागि संसद्मा प्रस्तुत गर्न गठबन्धनले नेतृत्व गर्नेछ र यो काम फेब्रुअरी २८ भित्र हुनेछ भन्नेमा हामी विश्वस्त छौं ।"
चुनावको मिति तोक्न अझै किन अलमल ?,"निर्वाचन आयोगको नयाँ प्रस्ताव अनुसारै स्थानीय तहको चुनाव गर्न सहमत भैसकेको भनिएको सरकारले एक साता बित्नै लाग्दा पनि मिति घोषणा गर्न चाहेको छैन । सुरुमा निर्वाचन नै पर धकेल्न अनेक यत्न गरेको सरकारले मिति तोक्न गरेको आलटाल रहस्यमय छ । यो अलमलले फेरि कुनै बहानामा चुनाव धकेल्ने प्रपञ्च त रचिँदैन भन्ने सन्देहलाई जीवित राखेको छ । समयमै निर्वाचन नगर्दा स्थानीय सरकार सञ्चालनमा तत्काल संवैधानिक संकट आउने तथ्य सरकारलाई हेक्कै छ । यो यथार्थमा खेलाँची गरेर चुनाव धकेल्न खोज्दा सर्वत्र आलोचना भएपछि आयोगद्वारा दोस्रो पटक प्रस्तावित मिति जेठ ४ मा निर्वाचन गर्न सहमत भएको सरकारले यो पनि ख्याल राख्नुपर्छ उक्त दिन आउन अब कति बाँकी छ ? अबका १०२ दिनमा उक्त तिथि आउँछ, र अविलम्ब औपचारिक मिति घोषणा गरिएमा पनि निर्वाचनका प्राविधिक तयारी गर्न मुस्किलले भ्याउने अवस्था छ । तसर्थ, समयसंवेदनशीलतालाई ख्याल राख्दै अब सरकारले कत्ति पनि बियाँलो नगरी निर्वाचन मिति घोषणा गर्नु अपरिहार्य छ ।निर्वाचन आयोगले यसअघि एकै चरणमा भए वैशाख १४ र दुई चरणमा भए वैशाख २२ गते निर्वाचन गर्न सकिने प्रस्ताव सरकारसमक्ष राखेको थियो । परन्तु सत्ता गठबन्धनको जोडमा सरकारले उक्त मितिमा चुनाव हुने सम्भावनालाई त्यसै घर्काइदियो । समयमै चुनाव गर्न र स्थानीय तहलाई जनप्रतिनिधिविहीन नबनाउन चौतर्फी दबाब परेपछि पछिल्लो पटक सरकार आयोगको नयाँ प्रस्ताव बमोजिमै जेठ ४ मा चुनाव गराउन सहमत भएको हो । अब ७५३ तहमा एकै पटक निर्वाचन गर्नुपर्ने आयोगको प्रस्ताव छ, यही राय उसले गृह मन्त्रालयमार्फत मन्त्रिपरिषद्मा निर्णयका लागि पठाइसकेको छ । सामान्यतः निर्वाचन तयारीका निम्ति १२० दिन चाहिन्छ, चुस्त व्यवस्थापन गर्दा पनि चार दर्जनभन्दा बढी आवश्यक क्रियाकलाप गर्न सय दिन त कम्तीमा पनि आवश्यक पर्छ । अतः तत्काल मिति घोषणा नहुँदा निर्वाचनको औपचारिक प्रक्रिया थालनीका लागि उपलब्ध अवधि पनि छोटिइरहेको छ, जुन तथ्यबोध सरकारले गर्नुपर्छ । मिति घोषणामा विलम्ब गर्नुपर्ने कुनै उचित कारण पनि देखिन्न । प्रधानमन्त्रीले आयोगलाई तयारीमा लाग्नसमेत भनिसकेको बताइएको छ । केन्द्रीय सुरक्षा समितिको बैठकले एकै चरणमा स्थानीय तह निर्वाचन गर्ने लक्ष्यसहित बुधबार सुरक्षा र बन्दोबस्ती सम्बन्धी विस्तृत कार्ययोजना पेस गर्न चारवटै सुरक्षा निकायलाई निर्देशन पनि दिइसकेको छ । त्यसमा समन्वय गर्न समिति नै बनिसकेको छ । सञ्चार तथा सूचना प्रविधिमन्त्री ज्ञानेन्द्रबहादुर कार्कीले पनि सरकारकै प्रयासमा आयोगलाई निर्वाचन मिति प्रस्ताव गर्न लगाइएको भनेका छन् । तैपनि नियोजित रूपमै सरकार तत्काल मिति घोषणा गर्नबाट पन्छिरहेको देखिन्छ, मन्त्रिपरिषद्को नियमित बैठक बस्नुपर्ने गत बिहीबार यस्तो बैठकै नडाकिनुको कारण यही हो । यसरी कतै चुनाव मिति फेरि धकेलिने त होइन भन्ने आशंकाको बीउ सरकार आफैंले जोगाइराखेको छ । यति बेला प्रधानमन्त्री शेरबहादुर देउवाको ध्यान नियुक्ति र मनोनयनतर्फ देखिन्छ । निर्वाचन मिति घोषणापश्चात् आयोगले जुनसुकै बेला आचारसंहिता लगाउन सक्ने भएकाले त्यसअघि नै महत्त्वपूर्ण नियुक्ति, मनोनयन र सरुवाबढुवा गरिसक्ने सरकारको मनसुबा बुझ्न कठिन छैन । आचारसंहिता छल्नकै लागि र निर्वाचनलाई प्रभावित पार्ने हेतुले यस्ता नियुक्तिहरू गर्न नहुने भए पनि सरकार सञ्चालनका क्रममा अपरिहार्य पर्ने निर्णय गरिहाल्न खोज्नु खासै अन्यथा पनि होइन । तर, यस्ता नियुक्ति पनि गरिनहाल्ने अनि निर्वाचन घोषणालाई पनि पन्छाइरहने तरिका भने उचित छैन । महिनौंदेखि खाली रहेका मन्त्री, राजदूत लगायतका पदहरूमा झट्टै नियुक्तिसिफारिस गर्न नसक्नु र त्यही कारण चुनाव मिति पनि नतोकिनु स्वीकार्य हुन सक्दैन ।जेठ ४ मै चुनाव गराउँदा स्थानीय तह रिक्त नहुने सुनिश्चित हुन्छ भने निर्वाचन कानुन पनि संशोधन गरिरहनु पर्दैन । त्यसैले पद्धति बमोजिम चल्न तथा थिति बसाल्न र आफूअनुकूल कानुन संशोधन गर्ने गलत प्रथा नअँगाल्न पनि सरकारले यथासमय चुनाव गराउनुपर्छ, यसको सुनिश्चितताका लागि यथाशीघ्र मिति घोषणा गर्नुपर्छ । समयमै चुनाव गराएर विधिपद्धतिलाई अविच्छिन्न राख्ने व्यवधानरहित बाटो हिँड्न छाडेर सरकारले फेरि कुनै बहानामा जानाजान जटिलता निम्त्याउने गल्ती गर्नु हुँदैन । संघीय सरकारको अकर्मण्यताको मारमा अर्को तहको सरकार अर्थात् स्थानीय तह पर्ने अवस्था कदापि सृजना हुनु हुन्न । नवस्थापित संघीय व्यवस्थालाई नै चक्रव्यूहमा फसाउने कुनै पनि रणनीतिक भूल गर्ने छुट सरकार र सत्तारूढ दलहरूलाई छैन । आवधिक रूपमा नियमित हुनुपर्ने तहगत चुनावलाई संघीय सरकारको कृपा वा राजनीतिक नेतृत्वको इच्छाशक्तिमा निर्भर हुने होइन, पद्धतिकै एउटा अंशका रूपमा स्थापित गर्नुपर्छÙ यो मौकाको सदुपयोग गर्न देउवा सरकार चुक्नु हुँदैन ।"
राजनीतिमा अपराधीकरण कसले रोक्ने ?,"राजनीतिलाई आपराधिक बनाउने पछिल्लो उदाहरण हो माओवादी केन्द्रबाट मन्त्री बन्न थालेका कार्चेन लामा । आपराधिक पृष्ठभूमिका लामालाई अवसर दिँदा आमनागरिकमा कस्तो असर पर्छ भन्ने माओवादीले नबुझ्नु खेदजनक छ । बल्लबल्ल केपी शर्मा ओलीको तीनवर्षे कुशासनलाई देखाउँदै सत्तामा पुगेको माओवादीले लामालाई प्रदेशमन्त्री बनाए भोलि कुन मुखले नागरिक कहाँ जाने ? यस्ता प्रवृत्तिका व्यक्तिलाई मन्त्री बनाएमा त्यसले भोट बैंक घट्छ कि बढ्छ ? अझै समय छ, लामालाई मन्त्री बन्नबाट रोकी उनको ठाउँमा कुनै स्वच्छ नेतालाई ल्याउने । यसमा बुद्धि पुर्याउनैपर्छ । होइन नागरिकले जति विरोध गरे पनि के नै फरक पर्छ भन्ने हो भने त्यसको परिणाम कुर्न धेरै समय पर्खनु पर्दैन । लामाको प्रवेशले राजनीतिमा अपराधीकरणले कसरी प्रश्रय पाइरहेको छ भन्ने प्रस्टाएको छ । नेताहरू एकातिर राजनीतिलाई अपराधीकरण गर्न हुन्न भन्ने भाषण गर्दै हिँड्छन् अर्कातिर आफ्नो पार्टीमा आपराधिक पृष्ठभूमिका व्यक्तिलाई रातो कार्पेट ओछ्याएर स्वागत गर्छन् । के हाम्रा पार्टीहरूलाई कुन व्यक्तिको पृष्ठभूमि कस्तो छ, उनीहरूलाई प्रश्रय दिँदा आमनागरिकले कस्तो प्रतिक्रिया जनाउँछन् भन्ने थाहा छैन ? गोपाल देवकोटा, जोरपाटी, काठमाडौं"
मानव तस्करीको महामारी,"भिजिट भिसामा लगेर अलपत्र पार्नेमाथि अनुसन्धान समाचारमा विदेशमा रोजगारी दिने नाममा निमुखा नागरिकलाई फसाउने, दिग्भ्रमित पार्ने, तस्करीको जालमा पार्न पछि नपर्ने, ठगेर कंगाल बनाउने विषय समावेश छ । वैदेशिक रोजगारीसँग जोडिएका मानव तस्करी, विकृति, विसंगति, तनावबाट हुने कामदारको अकाल मृत्यु, परिवारका सदस्यको रोदन र क्रन्दन, कामदारका दुःखपीडा शब्दमा वर्णन गर्न सकिँदैन । भिजिट भिसामार्फत यूएई पुर्याई अलपत्र पारेको, काम नपाउँदा प्राण धान्न मुस्किल परेको, यता आएर २५ जनाले पीडकमाथि कारबाही होस् भनी श्रम, रोजगार तथा सामाजिक सुरक्षा मन्त्रालयमा उजुरी दिएको, ५५ जना उतै अलपत्र परेको कुरा पढ्दा कुण्ठित नहुने को होला र ? यूएईमा दर्ता भएको त्रिनेत्र कन्सल्टेन्सीले सुरक्षा गार्डमा काम दिलाउने भन्दै सिदासादा युवालाई विभिन्न दलालमार्फत पुर्याएर काम नदिँदा उनीहरू मर्नु न बाँच्नुको स्थितिमा पुगेका हुन् । हुन त, सामाजिक सुरक्षा मन्त्रालयले मार्सल टिम खडा गरेर भिजिट भिसामा अलपत्र पार्नेमाथि केन्द्रित भई अनुसन्धान थालेको, मानव तस्करी उत्कर्षमा पुगेपछि गृह मन्त्रालयले तत्काल खाडी र मलेसियामा भिजिट भिसामार्फत भ्रमण गर्न रोकेको, छानबिन गरी प्रतिवेदन बुझाउन उच्चस्तरीय कार्यदल बनाएको भए पनि यसलाई देखावटी, मामला सामसुम पार्ने कार्य गरेको नभनिरहन सकिँदैन । प्रथमतः नियमित बाटोबाट कामदार नपठाएर भिजिट भिसाको चोर बाटो समात्न कसले स्वीकृति दियो ? यस्तो कार्यले व्यवसाय सञ्चालन गर्ने, घुमफिर गर्ने व्यक्तिमाथि विदेशीले घृणा गर्छन् कि गर्दैनन् ? मुलुककै शिर झुक्छ कि झुक्दैन ? देखाउने दाँतजस्तो नाम मात्रको ढोङ रच्नुभन्दा सम्बन्धित निकायहरूको संयुक्त तत्त्वावधानमा कठोर संयन्त्र बनाएर पीडकमाथि कारबाही गर्ने, मानवतस्करीको महामारी रोक्ने काम तत्काल थाल्नुपर्छ । भुवनेश्वर शर्मा, चन्द्रागिरि२, काठमाडौं"
"शिक्षा सम्बन्धी विधेयक कहिले, मन्त्रीज्यू ?","१ मन्त्री बन्नु भनेको स्वागतमाला पहिरन, चाकडी खान र आफ्नो जिम्मेवारी पन्छाएर भाषणमै रमाउन हो र मन्त्रीज्यू ? के यो देशको शिक्षा पद्धति सुधार्नेतर्फ चिन्तन गर्नु पर्दैन ?२ संघीय शिक्षा ऐन, प्राविधिक तथा व्यावसायिक शिक्षा ऐन र उच्च शिक्षा ऐन छुट्टाछुट्टै बनाउने भनेर भाषण गर्ने तपाईंभन्दा अघिका तपाईंकै पार्टीका अर्का मन्त्री गिरिराजमणी पोखरेलले विधेयकलाई संसद् छिराउन सक्नुभएन । उल्टो गोपालमान श्रेष्ठको समावेशी आयोग खारेज गरेर आफ्ना दल मात्रै समेटी अर्को आयोग बनाउन भ्याउनुभयो । दुवै आयोगका प्रतिवेदन सरकारले आर्यघाटमा सेलाइदिएको तथ्य यहाँलाई विदितै छ ।३ गोपालमान श्रेष्ठले त देशलाई पछाडि धकेल्ने गरी पुरानै शिक्षा ऐनमा समेत संशोधन गर्न भ्याउनुभयो । कृष्णगोपाल श्रेष्ठले शिक्षा ऐन बनाउने कुनै कसरत नै गर्नुभएन ।४ तपाईं शिक्षामन्त्री भएपछि शिक्षामा आमूल परिवर्तनको भाषण ठोक्नेबाहेक आजका मितिसम्म शिक्षा ऐनको बारेमा एक शब्द खर्चिनुभएको छैन । किन होला ? २०२८ सालको ऐन बोकेर २०७८ साल हाँक्ने शिक्षा मन्त्रालय लाजको पोको मात्रै हो कि हैन ?५ नेपालको संविधान, २०७२ लागू भएपछि जम्मा यौटा ऐन बनेको छ २०७५ सालमा, अनिवार्य तथा निःशुल्क शिक्षा ऐन, तर कहाँ लागू भएको छ अनिवार्य शिक्षा र निःशुल्क शिक्षा ? बताइदिनोस् न मन्त्रीज्यू ! सरकारी विद्यालयमा पैसा उठाउने निहुँमा जेजे फन्डा गरिएका छन् र ऐन तथा नियमावलीको खिल्ली उडाइएको छ, त्यसको दोषको भागीदार शिक्षामन्त्री बन्ने कि नबन्ने ?६ शिक्षाको ऐनबिना नै संविधान कार्यान्वयनको ६ वर्ष बितेको छ । पहिलो स्थानीय सरकारको ५ वर्षे कार्यकाल सकिन लागेको छ र अर्को चुनाव २०७९ जेठ ४ भनिएको छ । यो ५ वर्षमा स्थानीय सरकारले संविधानको अनुसूची ८ अनुसारको विद्यालय शिक्षाको एकल अधिकार उपयोग गर्न पाएनन् । कतिन्जेल यस्तो गाईजात्रा मन्त्रीज्यू ?७ उल्टो यस अवधिमा कसैलाई थाहा नदिई संविधानको मर्मविपरीत सुटुक्क केही नेपाल ऐन मा संशोधन गरी विश्वविद्यालय स्वायत्तताको हरण गरिएको छ र उपकुलपतिहरूलाई सरकारी इसारामा चल्ने रोबर्ट बनाइएको छ ।८ के शिक्षा मन्त्रालयको यस्तै प्रवृत्तिले यो देशको उच्च शिक्षा उँभो लाग्छ ? देशभित्रका युवाहरू आफ्नो देशको शिक्षा गुणस्तरीय नभएको र भविष्य सुनिश्चित नभएकै कारण विदेश पलायन हुन बाध्य छन् । कहिले पाठ सिक्ने हो मन्त्रीज्यू ?९ शिक्षा राजनीतिको एउटा प्रमुख कार्य हो तर शिक्षामा घीनलाग्दो दलीय राजनीति अपराध कर्म मात्रै मान्न सकिन्छ । विकसित मुलुकका शिक्षामन्त्रीहरूले जहिले पनि शिक्षालाई आफ्नो प्रमुख एजेन्डा बनाउँछन् र आफूले कबोलेको काम गरेर देशको शिक्षा माथि उठाउँछन् । तपाईंहरू शिक्षालाई चुनावी घोषणापत्रको यौटा खोस्टो मान्नुहुन्छ र यो देशको शिक्षा चौपट पार्नुहुन्छ ।१० अब भनिदिनुहोस्, आगामी स्थानीय चुनावअगाडि शिक्षा ऐन पास हुन्छ कि हुन्न ? मजस्ता शिक्षाका दसौं लाख सरोकारवाला तपाईंको उत्तरको पर्खाइमा छन् । यदि हुन्न भने संविधानमा संशोधन गरी नेपालको शिक्षा पञ्चायती ऐन अनुसार नै निरन्तर रहने घोषणा गरिदिनुहोस् । खलास ! मनप्रसाद वाग्ले, मीनभवन, काठमाडौं"
एमसीसीको माखेसाङ्लो,"११ सेप्टेम्बर २००१ मा अमेरिकाको न्युयोर्कस्थित जुम्ल्याहा टावरमा आतंकवादी हमलापश्चात् अमेरिकी सरकारले आफ्नो राष्ट्रिय सुरक्षा नीति आतंकवादतर्फ केन्द्रित गर्यो । तत्कालीन अमेरिकी राष्ट्रपति जर्ज बुसले २००२ मा त्यस प्रकारको राष्ट्रिय सुरक्षा नीति ल्याए । गरिबी आतंकवादको स्रोत हो र देशहरू धनी हुँदा आतंकवादसँग लड्न सक्छन् भन्ने विश्लेषणमाथि टेकेर दीर्घकालीन कार्यक्रमका रूपमा एमसीसी (मिलेनियम च्यालेन्ज कर्पोरेसन) स्थापनाको प्रस्ताव अगाडि ल्याइयो । थुप्रै अनुसन्धानले देखाएका छन्, आतंकवादको स्रोत गरिबी होइन । त्यस कारण एमसीसी स्थापनाको घोषित उद्देश्य आतंकवादको स्रोत गरिबी निवारण भने पनि यथार्थमा यसको गुह्य उद्देश्य अरू नै भएको बुझ्न सजिलै सकिन्छ ।सन् २००३ मा अमेरिकी संसद्बाट पारित कानुनका आधारमा एमसीसी स्थापना भयो र २००४ बाट अनुदान परियोजनाको जलप लगाएर विभिन्न देशमा लागू गर्न सुरु गरियो । अनुदान लिन चाहने देशले साम्राज्यवादी नवउदारवादी आर्थिक नीति अनुसारको आर्थिकराजनीतिक प्रणाली अँगालेको हुनुपर्ने लगायतका सर्तहरू अगाडि सारिए । त्यसै गरी अनुदान लिन चाहने देश आफैंले परियोजना छान्न सक्ने भनी फूलबुट्टा भरियो तर परियोजना अध्ययनदेखि सबै प्रक्रियामा अमेरिकी दातृ संस्थाहरूको लगानी र उसको कथित समृद्धिको मोडललाई समर्थन गर्नेहरू परिचालित गरी गरिने हुनाले यथार्थमा परियोजना छनोट पनि अनुदान लिन चाहने देशको होइनÙ अमेरिकी उद्देश्य अनुरूपमा बनाउने प्रक्रियाको प्रपञ्च रचियो । यस्तो प्रपञ्चका कारण नेपाल आफैंले परियोजना छनोट गरेको भन्ने कुरा सतहमा प्रकट मतिभ्रम मात्र हो, अन्तर्यमा चाहिँ अमेरिकी छनोट नै लादिएको हो ।एमसीसी परियोजनाका निम्ति नेपाल छनोट भएको सन् २०११ मा हो । २०१४ मा त्यस सम्बन्धी कार्यदल नै बनिसकेको हो । त्यसपछि २०१७ मा नेपाल विद्युत् नियमन आयोग ऐन बनाइयो अनि विद्युत् व्यापार निजी क्षेत्रलाई दिने काम अघि बढाइएको छ । यो वास्तवमा नेपालको विद्युत् क्षेत्रलाई अमेरिकाले लैजान खोजेको दिशासँग सम्बन्धित छ । त्यो ऐन वास्तवमा एमसीसी लागू गर्ने प्रक्रियाकै प्रस्थानविन्दु हो । त्यसै गरी एमसीएनेपाल विकास समितिका नाममा गठन भई त्यसले काम गरिरहेकै छ । परियोजना लागू गर्न जग्गा अधिग्रहण र २ लाख रूख काट्न अनुमति दिइसकेको छ । नयाँ विद्युत् ऐन संसद्मा छ, पारित हुन मात्र बाँकी छ । सारमा यी कदमहरू एमसीसी लागू हुन थालिसकेका ज्वलन्त प्रमाणहरू हुन् । त्यसैले एमसीसी लागू गर्न थालिसकेको तर संसद्बाट पारित नभइसकेकाले प्रक्रियागत वैधानिकता पूरा हुन मात्र बाँकी रहेको गम्भीर यथार्थतिर ध्यान जानु जरुरी छ । अमेरिकाले आफ्नो आर्थिक, राजनीतिक र सैन्य स्वार्थहरूलाई प्राप्त गर्न हिन्दप्रशान्त महासागरीय क्षेत्रमा हिन्दप्रशान्त क्षेत्रीय रणनीति (इन्डोप्यासिफिक स्ट्राटेजी) घोषित रूपमा लागू गरेको छ । यो यस क्षेत्रमा लिइने अमेरिकी नीति हो । यो रणनीति लागू गर्न अमेरिकाले आर्थिक, राजनीतिक र सैन्य विभिन्न संगठन र संरचनामार्फत काम गर्छ । यो रणनीतिको एउटा मुख्य सरोकार चीनलाई घेरा हाल्ने हुनु स्वाभाविक छ किनभने चीन अमेरिकाको मुख्य प्रतिस्पर्धी हो । एमसीसी हिन्दप्रशान्त क्षेत्रीय अमेरिकी रणनीतिको अंग होइन भन्ने हल्लाहरू एमसीसी समर्थकले गरे पनि अन्ततः त्यो झूटको पर्दाफास भइसकेको छ । किनभने एमसीसीको आफ्नै प्रतिवेदन र अमेरिकी अधिकारीहरूले पटकपटक एमसीसी हिन्दप्रशान्त क्षेत्रीय अमेरिकी रणनीतिको अंग हो भनेर बताइसकेका छन् । त्यसैले यो रणनीतिभित्रको आर्थिक, राजनीतिक र सामरिक नीतिले नेपालको आर्थिक, राजनीतिक र सुरक्षा क्षेत्रमा के गर्न खोजेको हो भनी सतर्क हुनुÙ त्यसको घातक पक्षका विरुद्ध दृढतापूर्वक उभिनु आज सम्पूर्ण नेपाली देशभक्त जनताको अनिवार्य कार्यभार बन्न पुगेको छ ।एमसीसी सम्झौतामा रहेका घातक व्यवस्थाहरू जतिसुकै छोप्न खोजिए पनि आज यसबारे भन्डाफोर भैसकेको छ । जस्तो(क) एमसीसी सम्झौता नेपालको संसद्बाट पारित भएपछि त्यो नेपालको संविधान र कानुनभन्दा माथि हुन्छ । उक्त सम्झौता र नेपालको कानुन बाझिएमा सम्झौतामा उल्लिखित बुँदा लागू हुनेछ भन्ने व्यवस्थाको स्पष्ट अर्थ यही हो ।(ख) अमेरिकाका विद्यमान र पछि बन्ने कानुनहरू एमसीसी परियोजनामा लागू हुने व्यवस्थाले वर्तमानमा देखिएका र लेखिएका मात्र होइनन्, नेपालका भविष्यका कानुनहरूसमेत कुण्ठित हुन पुग्छन् । (ग) एमसीसीसँग सम्बन्धित अधिकारीहरूका गतिविधि र तीबाट उत्पन्न हुने विवादहरू अमेरिकामा मात्र कानुनी पुर्पक्षमा जान सक्छन्, नेपालमा सक्तैनन् । (घ) नेपाल सरकारले एमसीसी परियोजना सञ्चालन गर्न एमसीएनेपाल गठन भई क्रियाशील छ । एमसीसी सम्झौता अनुसार त्यो एमसीएनेपाल आफैं निर्णय गर्न स्वतन्त्र हुनेछ । एमसीएनेपालको निर्णय नेपाल सरकारले लागू गर्नुपर्नेछ । कुनै गल्ती भएमा चाहिँ नेपाल सरकारले क्षतिपूर्ति तिर्नुपर्नेछ । वास्तवमा नेपाल सरकारको निर्णय लागू नहुने एमसीसी परियोजना नेपालभित्र सुरु हुने अमेरिकी उपनिवेशसरहको हुन पुग्नेछ ।(ङ) एमसीसीमा हुने रोजगारीहरूबारे नेपालको कानुन लागू हुनेछैन । तब जोजो जहाँको जस्तो व्यक्ति पनि एमसीसीको कामदारका रूपमा क्रियाशील हुन सक्नेछ तर उसमाथि नेपाल सरकारले कुनै निगरानी गर्न सक्नेछैन ।(च) एमसीसी परियोजनाको लेखा परीक्षण नेपालले गर्न पाउनेछैन । कतिपयले नेपालले त्यसो गर्न पाउँछ भनी लेखिएको छ भन्ने गरेका छन् । एमसीसीले स्वीकार गरेको नेपाली संस्थाले मात्र लेखा जाँच गर्न पाउने भनी लेख्नु भनेको नेपालले नपाउने भनेको हो भन्ने बुझ्न सजिलै सकिन्छ । नेपालले समेत १३ करोड डलर खर्च गर्ने हिसाबको लेखा परीक्षण नेपालले गर्न नपाउने व्यवस्था अचम्मलाग्दो छ । (छ) एमसीसी परियोजना अन्तर्गत निर्माण र प्राप्त हुने बौद्धिक सम्पत्तिमा सम्पूर्ण रूपमा अमेरिकाको हक कायम हुनेछ । यी लगायतका सम्झौतामा रहेका व्यवस्थाहरूले नेपालको आर्थिक, राजनीतिक र सुरक्षाका सरोकारहरूलाई नराम्ररी धक्का पुर्याउने स्थिति बनेको छर्लंगै देखिन्छ ।एमसीसी परियोजनाको आर्थिक राजनीति भनेको अमेरिका र उसका साझेदार देशहरूका बहुराष्ट्रिय कम्पनीहरूका लागि कमजोर मुलुकको प्राकृतिक स्रोत र बजार कब्जा गर्न अनुकूल वातावरण सृजना गर्नु हो । नेपालका हकमा यसले नेपालको जलविद्युत् बहुराष्ट्रिय कम्पनीको हातमा लैजाने उद्देश्य बोकेको छ । विक्रम संवत् २०७४ मा बनेको विद्युत् नियमन आयोग ऐन र संसद्बाट पारित हुन बाँकी नेपाल विद्युत् ऐन त्यस दिशामा चालिएका कदमहरूका ठोस प्रमाण हुन् । विद्युत् वितरण निजी क्षेत्रलाई दिन लगातार काम पनि अघि बढाइएकै छ । यी सबै एमसीसीकै नीतिभित्रका शृंखला हुन् । जसरी दूरसञ्चार क्षेत्रलाई टुक्र्याएर नेपाल टेलिकम नामक कम्पनी र नेपाल दूरसञ्चार प्राधिकरण बनाइयो, त्यसपछि निजी कम्पनी पनि दूरसञ्चारमा लगानी गर्न आउन सक्ने वातावरण बनाएपछि एनसेल लगायतका बहुराष्ट्रिय कम्पनीले नेपालको आकाश कब्जा गरिरहेछन्, ठीक त्यसरी नै नेपाल विद्युत् ऐन पारित भएपछि विद्युत् प्रसारण, वितरण र व्यापार निजी कम्पनीलाई दिने बाटो खुल्नेछ । उत्पादन त अहिले पनि निजी कम्पनीले गर्न पाउने व्यवस्था छँदै छ । फलतः विद्युत् नियमन आयोगले केवल नियमन मात्र गर्ने अनि प्रसारण, वितरण र व्यापारचाहिँ निजी कम्पनीले गर्ने व्यवस्था बन्नेछ । यसरी अन्ततः बहुराष्ट्रिय कम्पनीहरूले नेपालको विद्युत् कब्जा गर्नेछन् । एनसेलले आज जसरी प्रतिकलको भाउ मनलाग्दी तोक्छ, त्यसै गरी बहुराष्ट्रिय कम्पनीहरूले बिजुलीको भाउ तोकेर लुट्नेछन् । विदेशमा विद्युत्को व्यापार पनि तिनैले गर्नेछन् । स्पष्ट हुनु जरुरी छ, एमसीसी सम्झौताको परीणामस्वरूप नेपालको अपार जलस्रोत बहुराष्ट्रिय कम्पनीको कब्जामा पुग्नेछ र जलस्रोतबाट सुखी बन्ने नेपालीको भविष्यको सपना ध्वस्त हुनेछ ।एमसीसी सम्झौतामा व्यवस्था गरिएको अमेरिकी कानुन नेपालमाथि हावी हुनेजस्ता डरलाग्दा सन्दर्भहरूले एकातिर नेपालको सार्वभौमसत्तामाथि ठाडो हस्तक्षेप हुन पुग्छ भने अर्कातिर नेपाली जनताको अपमान । एमसीसी सम्झौताको राजनीतिक गुदी भनेको नवऔपनिवेशिक रणनीतिको नयाँ अवतार हो । एमसीसी आजको साम्राज्यवादी चालबाजीको इस्ट इन्डिया कम्पनी हो । यस्तो खतरनाक सम्झौता नेपाली जनतालाई कसरी स्वीकार्य हुन सक्छ ?चीनका विरुद्ध खम्पा विद्रोहका निम्ति नेपाली धर्ती प्रयोग गरिसकेको अमेरिकाले नेपाल सरकारले चियाएर पनि अनुगमन गर्न नपाउने एमसीसी परियोजनामार्फत नेपाल र चीनविरुद्ध सैन्य लगायतका घातक गतिविधि गर्दैन भनी आज दुनियाँका न्यायप्रेमी कसले के आधारमा पत्याउने ? चीनलाई सबै क्षेत्रमा रोक्नु अमेरिकाको घोषित नीति हो, तब एमसीसीजस्तो परियोजनामार्फत त्यो रणनीति अमेरिकाले अघि नबढाउला भनी सोच्नु मूर्खताबाहेक केही हुनेछैन । कतिपयले भन्ने गर्छन् अमेरिका र चीन ठूला शक्तिशाली मुलुक हुन्, उनीहरूका झगडामा हामी पर्नु नै छैन, उनीहरूको विवादसँग हाम्रो विकासलाई जोडेर मुछ्नु आवश्यक छैन । यो सोचाइ बिलकुल गलत छ । नेपाल युरोप वा अफ्रिकामा भएको भए यस्तो सोचको केही अर्थ रहन्थ्यो होला तर नेपाल चीनसँग जोडिएको छ । सबैभन्दा नजिकका मित्रहरूमध्येका चीन वा भारतमा आइपर्ने अनिष्टको प्रत्यक्ष प्रभाव नेपालले भोग्नुपर्ने हुन्छ । अझ नेपाली परियोजना प्रयोग गरेर चीनविरोधी गतिविधि हुँदा नेपाल स्वतः घानमा पर्ने निश्चित छ । त्यसैले नेपालसँग गम्भीर सरोकार राख्ने विषयमा चीन वा भारतको चिन्ता पनि नेपालीले लिनैपर्छ । त्योभन्दा बढी एमसीसीले नेपालको सुरक्षा क्षेत्रमा ल्याउन सक्ने अप्ठ्यारोलाई ख्याल गर्नैपर्छ । एमसीसी परियोजनाकै सन्दर्भले नेपाल दुई शक्तिशाली मुलुकको रणस्थल बन्न पुग्यो भने यो त नेपालको अस्तित्वमै खतरा हुन सक्ने स्तरसम्म पुग्ने भविष्यलाई ख्याल गरी सतर्क हुनु बुद्धिमत्ता होइन ? आज नयाँ शीतयुद्धको माहोल बन्दै गइरहेका सन्दर्भमा यस्तो अवस्थातिर एमसीसीले लैजान सक्ने सम्भावना प्रशस्त छ । तसर्थ, एमसीसी नेपालको राष्ट्रिय स्वाधीनता र सुरक्षाका दृष्टिले कदापि लाभकारी विषय हुनै सक्दैन ।आजको दलाल पुँजीवादी संसदीय व्यवस्थाका हर्ताकर्ताका रूपमा रहेका मुख्य संसद्वादी पार्टीहरू एमसीसीका पक्षमा छन् । त्यसो त उनीहरूसमेत प्रपञ्चमा सामेल भएरै यो सम्झौता बनेको हो । तीमध्ये कतिपय पार्टीले एमसीसीलाई संशोधन गरेर मात्र पारित गर्नुपर्छ भन्ने गरेका छन् । एमसीसी सन् २००३ मा अमेरिकी संसद्ले बनाएको कानुनका आधारमा तयार भएको सम्झौता हो, संशोधन त केवल उसैले मात्र गर्न सक्छ । त्यसैले कि त्यो जस्ताको तस्तै लागू हुन्छ कि फिर्ता हुन्छ, बीचको बाटो छैन । संसद्वादी मुख्य पार्टीहरूले अमेरिकी नेतृत्वको साम्राज्यवादी नवउदारवादी आर्थिक नीति उल्लंघन गर्ने गरी कुनै कदम चाल्नै सक्तैनन् । यस्तो अवस्थामा उनीहरू पुग्नुको सैद्धान्तिक कारणचाहिँ संसद्वादी पार्टीहरूसँग नवउदारवादी साम्राज्यवादी विकासको मोडलको विकल्प छैन । उनीहरू साम्राज्यवादले गरेको दानमा आधारित भएर गरिने मोडलबाट देश समृद्ध बनाउने काल्पनिक सपना देख्छन् जबकि त्यो सम्भवै छैन । वास्तवमा ५० अर्ब रकम ठूलो होइन । चारपाँच वर्षमा नेपाल आफैंले ५० अर्ब खर्च गर्न नसक्ने पनि होइन । अझ देशभक्त विज्ञहरू त त्यो आयोजना बढीमा २५ अर्बको मात्र हो भनिरहेका छन् । यस्तो हुँदाहुँदै पनि जलविद्युत्को बहुराष्ट्रिय कम्पनीकरण, राष्ट्रिय स्वाधीनतामाथि खतरा र सुरक्षाजस्ता विषयमा आइलाग्ने अनिष्टलाई समेत वास्ता नगरी एमसीसीको पक्षमा संसद्वादी पार्टीहरू टाँसिइरहनुको मूल कारण भनेको उनीहरूको राष्ट्रघाती दलाल चरित्र र विकासको वैकल्पिक वैचारिकी नहुनु नै हो भन्ने स्पष्ट छ ।नेपालका कम्युनिस्ट क्रान्तिकारी शक्तिहरू, आम देशभक्त र संसद्वादी पार्टीहरूभित्रका देशभक्तहरूको विरोधका कारण नेपालको संसद्बाट एमसीसी पारित हुन हालसम्म रोकिएको हो । तर अमेरिकाको तीव्र दबाबका कारण अहिले फेरि संसद्बाट पारित गराउने तानाबाना बुनिँदै छ । देशको शिरमाथि झुन्डिएको ठूलो तरबारजस्तो एमसीसी सम्झौतालाई फगत चुनावी गठबन्धनको तुलोमा जोख्न सुरु गरिएको छ । सत्ताधारी गठबन्धन टुटेमा चुनावमा आफूलाई धक्का लाग्न सक्ने आकलनमा टेकेर माओवादी केन्द्र र एकीकृत समाजवादी पार्टीका मुख्य नेताहरू एमसीसी पारित गर्ने बहाना खोज्ने यात्रामा निस्केका छन्, यो निकै गम्भीर परिस्थिति हो । नेपाली जनताले खान्नँ भन्दा पनि कोच्याइछाड्ने अमेरिकी योजनालाई अन्तिम रूप दिन सबै हतकण्डा सुरु भइसकेका छन् । त्यसैले एमसीसी पारित हुन नदिन सम्पूर्ण क्रान्तिकारी शक्तिहरू र संसद्वादी पार्टीभित्रका देशभक्तहरूले पनि आवश्यक सबै प्रतिरोधका मोर्चाहरू खोल्नुको कुनै विकल्प छैन । एमसीसी केवल एउटा अनुदानको विषय नभई आजको साम्राज्यवादी रणनीति भएकाले यसविरुद्धको संघर्षलाई नयाँ शताब्दीको साम्राज्यवादविरोधी विश्वविद्रोहको शृंखलासँग जोडेर बुझ्नैपर्छ, प्रतिरोधलाई नयाँ उचाइमा उठाउनैपर्छ ।"
टर्कीग्रिस सीमामा चिसोले १९ आप्रवासीको मृत्यु,"काठमाडौं (कास) टर्की र ग्रिसको सीमा क्षेत्रको इप्सालामा चिसोले कठ्यांग्रिएर मृत्यु हुने आप्रवासीको संख्या १९ पुगेको छ । मृतकहरू कुन देशका हुन् भन्ने खुल्न नसकेको टर्कीका आन्तरिक मामिलामन्त्री सुलेमान सोयुलुलाई उद्धृत गर्दै अन्तर्राष्ट्रिय सञ्चारमाध्यमहरूले जनाएका छन् । टर्कीका अधिकारीहरूले बुधबार १२ र बिहीबार ७ जनाको शव भेटिएको जनाएका छन् । कतिपय आप्रवासीका शव शरीरमा जाडो छल्ने कपडा तथा जुत्ताचप्पल नभएको अवस्थामा भेटिएका जनाइएको छ । आप्रवासी कामदारहरू गैरकानुनी रूपमा टर्की हुँदै ग्रिस प्रवेश गर्ने गरेका छन् । ग्रिसको सीमा बलले २२ जना आप्रवासीहरूको समूहविरुद्ध अमानवीय कार्य गरेको मन्त्री सोयुलुको आरोप छ । मृत्यु हुनेहरू त्यही २२ जनाको समूहका भएका उनले जनाए । युरोपेली संघले पनि मानवीय व्यवहार नदेखाएको भन्दै उनले आलोचना गरेका छन् ।ग्रिसले भने आफ्ना कारण आप्रवासीको मृत्यु नभएको बताएको छ । ग्रिसका आप्रवासन मन्त्री नोटिस मिटाराचीले ट्विटरमा लेखेका छन्, टर्कीनजिकै इप्साला सीमामा आप्रवासीको मृत्यु भएको कुरा निकै दुःखद हो । उनीहरू ग्रिस छिर्न खोजेका थिएनन् । उनले टर्कीका आन्तरिक मामिलामन्त्रीको आरोप प्रचारबाजी मात्र भएको दाबी गरे । टर्कीका राष्ट्रपति रेसेप तैयप एर्दोआनले पनि बिहीबार आप्रवासीलाई ग्रिसले जबरजस्ती फिर्ता पठाउने गरेको उल्लेख गर्दै उसको वास्तविक तस्बिर उजागर गर्ने बताएका छन् । ग्रिसको सीमानजिकैको सहर इप्साला अवैधानिक रूपमा युरोप प्रवेश गर्नहरूको बाटो हो । घटनामा नेपालीको अवस्थाबारे बुझ्ने काम भइरहेको टर्की मामिलासमेत हेर्ने पाकिस्तानस्थित नेपाली दूतावासले जनाएको छ । सीमामा गैरकानुनी रूपमा प्रवेश गर्ने आप्रवासी धेरै हुने भएकाले पहिचान खुल्न कठिन भएको हो, नेपाली राजदूत तापस अधिकारीले भने, हाम्रा नागरिक परेनपरेकोबारे हामीले बुझिरहेका छौं । टर्कीस्थित गैरआवासीय नेपाली संघका प्रतिनिधिसँग हामी सम्पर्कमा छौं ।टर्कीस्थित गैरआवासीय नेपाली संघका अध्यक्ष उज्ज्वल घिसिङले नेपाली नागरिक पनि परेको आशंका गरिएको जनाए । नेपालबाट आफन्तले एक जना ४ दिनदेखि टर्कीमा हराइरहेको भन्ने सन्देश पठाउनुभएको छ । उहाँको अवस्थाबारे हामीले बुझ्ने प्रयास गरिरहेका छौं, घिसिङले भने । वैदेशिक रोजगारीका लागि टर्की पुगेका कञ्चनपुरको कृष्णपुर२ बंकका ३० वर्षीय दिव्यदेव अवस्थी सम्पर्कविहीन भएपछि परिवारले सोधखोजका लागि हारगुहार गरेका हुन् । इस्तानबुलबाट ग्रिसतर्फ जाने क्रममा सीमा क्षेत्रमा पुगेपछि हिमपातमा परेर सम्पर्कविहीन भएको उनका आफन्तले बताएका छन् ।"
अस्ट्रेलियामा खानेबस्ने समस्या झेल्दै विद्यार्थी,"(काठमाडौं)  कोभिड१९ को संक्रमण रोक्नका लागि करिब दुई वर्षसम्म अन्तर्राष्ट्रिय सीमा बन्द गरेको अस्ट्रेलियाले केही महिनाअघि भिसावाहक विदेशीलाई भित्र्याउने निर्णय गर्यो । त्यति मात्र नभई केही समयअघि प्रधानमन्त्री स्कट मरिसनले योग्य विदेशी नागरिक समयमै अस्टेलिया आउन भनेर निश्चित समयभित्र आउनेलाई भिसा शुल्क मिनाहा गरिदिने निर्णय नै गरे । त्यससँगै विद्यार्थीले सातामा २० घण्टा मात्र काम गर्न पाउने सीमासमेत अस्थायी रूपमा हटाइएको छ । पछिल्लो समयमा बढ्दै गएको कामदार समस्या, अर्थतन्त्रलाई कोरोनापछि माथि उठाउनुपर्ने बाध्यता र विद्यार्थीहरू अन्य देशतिर आकर्षित हुन थालेपछि मरिसन पछिल्लो निर्णय गर्न बाध्य भएका देखिएको छ । हुन पनि अधिकांश देशमा कोभिडको प्रभावका कारण बेरोजगार दर बढिरहेको भए पनि अस्ट्रेलियाको बेरोजगार दर गत डिसेम्बरमा ४२ प्रतिशतमा झरेको थियो । जुन सन् २००८ को आर्थिक मन्दीयताकै सबैभन्दा कम हो । एकातिर कार्यरत कामदार संक्रमित भएपछि काम गर्न नपाउने र अर्कातिर उनीहरूको काम गरिदिने दक्ष जनशक्ति नभएकाले समस्या चर्किएको हो । विदेशी विद्यार्थी र वर्किड होलिडे भिसावाहक आउन नपाएपछि जनशक्ति अभाव झन् बढेको हो । जसका कारण सरकार भिसावाहक विदेशीलाई आकर्षित गर्न लागिपरेको हो । आठ राज्य तथा दुई टेरिटोरी रहेको अस्ट्रेलियाका अधिकांश राज्यमा अहिले कामदार अभाव देखिएको छ । विशेष गरेर ग्रामीण क्षेत्रका कृषकहरू यसको सबैभन्दा बढी मारमा छन् । यतिमात्र नभई सहरी क्षेत्रका ठूला तथा साना व्यवसायमा देखिएको कामदार अभाव पूर्ति गर्न सरकार भिसावाहक विदेशीलाई समयमै भित्र्याउन भिसा शुल्क मिनाहाको निर्णयमा पुगेको हो । यसले तत्काल कामदार अभाव कम गर्ने मात्र होइन अर्थतन्त्रलाई समेत टेवा पुग्ने सरकारको विश्वास छ । पछिल्लो निर्णयले सरकारलाई ५५ मिलियन डलर खर्च लाग्ने र यो कार्यक्रमले भिसा लिएर बसेका डेढ लाख विदेशी विद्यार्थी र करिब २३ हजार होलिडे भिसावाहक अस्ट्रेलिया आउने सरकारको विश्वास छ । प्रधानमन्त्री मरिसनले उनीहरूको आगमनसँगै कृषि तथा हस्पिटालिटी क्षेत्रमा देखिएको कामदार अभाव केही हदसम्म घट्ने विश्वास व्यक्त गरेका छन् ।सिड्नीस्थित कानुन व्यवसायी तथा अध्यागमन क्षेत्रका जानकार सञ्जीव पाण्डे गत वर्ष अस्ट्रेलियामा आप्रवासी संख्या घटेको, कृषि, माइनिङ, हस्पिटालिटी, स्वास्थ्यलागयत क्षेत्रमा कामदार अभाव भएको, विदेशी विद्यार्थी र कामदारको आगमन रोकिएको र अर्थतन्त्रसमेत शिथिल भएका कारण सरकार पछिल्लो निर्णय गर्न बाध्य भएको हो । यसका साथै विदेशी विद्यार्थीले कमाएको रकम अस्ट्रेलियामै खर्च गर्ने र आफ्नो देशबाटै शुल्क तिर्ने भएकाले अर्थतन्त्रलाई माथि उठ्न सहयोग पुग्ने सरकारको सोच हुन सक्ने उनको बुझाइ छ । सहज छैन विदेशी विद्यार्थीलाईअस्ट्रेलिया सरकारको घोषणाले नेपाली विद्यार्थीलाई समेत उत्तिकै उत्साहित मात्र बनाएको छैन, पछिल्लो एक महिनामा हजारौं नेपाली विद्यार्थी अस्ट्रेलिया पुगिसकेका छन् । यद्यपि, बाहिरबाट सुन्दा जति सहज लागे पनि अस्ट्रेलिया पुगिसकेपछि विद्यार्थीलाई सोचे जति भने सहज छैन । अहिले कोठा भाडामा नपाउने, भनेको समयमा काम नपाउने, कलेजको शुल्क तिर्न समस्या हुने, एयरपोर्टबाट लिन आउने माछे नभएको गुनासो विद्यार्थीले गर्ने गरेका छन् । विद्यार्थीलाई सकभर सहयोग पुर्याउँदै आएका एनआरएनएलगायत संस्थाले पछिल्लो समयमा आउने विद्यार्थीलाई खानबस्नकै समस्या हुन थालेको बताउँछन् । एनआरएनए दक्षिण अस्टेलियाका सचिव विनोद बानियाँ कोठाभाडा मात्र नभई विद्यार्थीले एयरपोर्टबाट पिकअप गरिदिन, पकेट खर्च दिन मात्र नभई कलेजको शुल्क तिर्नका लागि पनि सहयोग माग्न थालेको बताउँछन् । एनआरएनले अस्टेलिया पुग्नेबित्तिकै सबै किसिमको सहयोग गरिहाल्छ भनेर सोच्नु गलत भएको उनको भनाइ छ । भिसा लाग्नेबित्तिकै नेपालबाट विद्यार्थी हतारिएर आउनुको साटो सबै कुरा बुझेर र अध्ययन गरेर मात्र आउनुपर्ने उनको सुझाव छ । त्यति मात्र नभई विद्यार्थी पठाउने शैक्षिक परामर्श संस्थाहरूले पनि सही सूचना र जानकारी दिनुपर्नेमा त्यस्तो नदेखिएको उनले बताए । बानियाँको भनाइसँग ६ वर्षदेखि विद्यार्थीको क्षेत्रमा काम गरिरहेका अञ्जन पाण्डे पनि सहमत छन् । सबै दोष कन्सल्टेन्सीलाई मात्र दिन नमिले पनि विद्यार्थीलाई आवश्यक जानकारी र सूचना भने अपुग रहेको पाण्डे बताउँछन् । हो भिसा लागेपछि उतै जाऊ जे होला होला भन्ने सोचका साथ विद्यार्थी आउने गरेका छन्, तर त्यसरी आउँदा समस्या पर्न सक्छ, उनी भन्छन् ।"
दिल्लीका विद्यालय सोमबारदेखि खुल्ने,"नयाँदिल्ली (कास) भारतको दिल्ली सरकारले विद्यालय खोल्ने तयारी गरेको छ । पहिलो चरणमा कक्षा ९ देखि १२ सम्मका कक्षा भौतिक रूपमा सञ्चालनमा ल्याइन लागेको हो । कोरोना संक्रमणको दर र संख्या घट्दै गएपछि विपद् व्यवस्थापन प्राधिकरणको शुक्रबार बसेको बैठकले जनवरी ७ बाट माध्यमिक तहका कक्षा सञ्चालन गर्ने अनुमति दिएको छ ।कक्षा ९ देखि १२ मा अध्ययनरत विद्यार्थीमध्ये अधिकांशले कोरोनाविरुद्धको खोप लगाइसकेका र अहिले संक्रमण घटेकाले उक्त निर्णय लिएको प्राधिकरणले जनाएको छ । दिल्लीमा जनवरी ३ बाट १५ देखि १७ वर्षका उमेरका किशोरकिशोरीलाई खोप लगाउन थालिएको हो । हालसम्म उक्त उमेर समूहका ८ लाख २८ हजार ७ सय ८५ जनाले खोप लगाइसकेका छन् । त्यस्तै, दिल्लीमा कोरोना संक्रमणको दर ४३ प्रतिशतमा झरेको छ ।माध्यमिक तहको स्कुल खोलिए पनि अनलाइन कक्षालाई तत्कालै बन्द नगरिने निर्णय प्राधिकरणले गरेको छ । क्रमशः अनलाइन कक्षा हटाउने र अन्य तहका कक्षा पनि सञ्चालनमा ल्याइने जनाइएको छ । कलेजको हकमा भने सम्पूर्ण रूपमा अफलाइन कक्षा सञ्चालनको अनुमति दिने निर्णय गरिएको छ । दिल्लीमा डिसेम्बर २८ बाट सम्पूर्ण विद्यालयहरू बन्द गरिएको थियो ।कोरोनाविरुद्धको खोपको पूर्ण मात्रा लगाएका शिक्षकलाई मात्रै विद्यालय आउने अनुमति दिइने जनाइएको छ । स्कुलमा आवश्यक तयारी र संक्रमणको दर थप घटेपछि मध्य फेब्रुअरीदेखि नर्सरीदेखि कक्षा ८ सम्मको पढाइ भौतिक रूपमा सुरु गरिने जनाइएको छ । दिल्लीमा जारी रात्रिकालीन कर्फ्युको समय घटाइएको छ । अबदेखि राति ११ बजेबाट बिहान ५ बजेसम्म मात्र कर्फ्यु लाग्नेछ । सबै रेस्टुराँलाई राति ११ बजेसम्म खोल्ने अनुमति दिइएको छ । त्यस्तै सबै कार्यालय शतप्रतिशत कर्मचारीको उपस्थितिमा सञ्चालन हुने भएका छन् ।जिम, स्पा र स्विमिङ पुल पनि खोल्न अनुमति दिइएको छ । त्यस्तै, कारमा एक्लै बसेका बेला मास्क लगाउनुपर्ने बाध्यता रहने छैन । कारमा एक्लै बसेका बेला पनि मास्क लगाउनुपर्ने र नलगाउनेलाई प्रहरीले २ हजार जरिवाना गर्न थालेपछि अदालतमा मुद्दा परेको थियो । दिल्ली उच्च अदालतले सरकारको उक्त आदेश खारेज गरेको हो ।"
कोरोना बिमामा सरकारलाई ६ अर्ब मात्र भार,"सरकारले तिर्नुपर्ने रकम अर्थ मन्त्रालयले लामो समयदेखि रोकिदिँदा १ लाखभन्दा बढीले कोरोना बिमाको भुक्तानी पाउन सकेका छैनन । बिमा मापदण्डअनुसार सरकारले तिर्नुपर्ने रकम नदिँदा करिब एक वर्षदेखि दाबी भुक्तानी रोकिएको हो । अर्थ मन्त्रालयले बेमौसमी वर्षाले धानबालीमा क्षति पर्याएपछि किसानलाई राहत दिनुपर्ने, मल खरिदका लागि अतिरिक्त बजेट चाहिने लगायत कारण देखाई स्रोत नभएको भन्दै बिमाको रकम निकासा गरिदिएको छैन । यद्यपि कोरोना बिमा दाबीको रकम दिन स्रोत खोजी भइरहेको अर्थ मन्त्रालयका प्रवक्ता रितेश शाक्यले बताउँदै आएका छन् । स्रोत जुटाएपछि कुन विधि र प्रक्रियाबाट रकम बाँडफाँट गर्ने सम्बन्धमा बिमा समितिसँग छलफल गर्ने उनले बताए ।बिमा कम्पनीले भने सरकारबाट रकम नआउँदा भुक्तानी रोक्नुपरेको बताएका छन् । सरकारले प्रतिबद्धता जनाएको रकम नदिएको र बिमा कम्पनीहरूले पनि आनाकानी गरेपछि बिमितहरू अधिकारबाट वञ्चित हुने जोखिम बढेको हो । गत चैतदेखि बिमा कम्पनीहरूले कोरोना बिमा भुक्तानी ठप्प पारेका छन् । बिमा समितिका अनुसार अहिले कोरोना बिमाबापत् कम्पनीहरूले १० अर्ब ५० करोड ५२ लाख रुपैयाँ भुक्तानी गर्न बाँकी छ । संख्याका आधारमा हेर्दा अहिले करिब १ लाख ५ हजार बिमितले भुक्तानी पाउन बाँकी छ । भुक्तानी गर्न बाँकी दाबीमध्ये धेरैजसो प्रतिव्यक्ति १ लाख रुपैयाँका छन । प्रतिव्यक्ति ५० हजार र उपचार खर्चका आधारमा भुक्तानी हुने दाबी निकै थोरै रहेको समितिले जनाएको छ ।कोरोना बिमा लेखअन्तर्गत १७ लाख ५८ हजार ३ सय ४३ जनाले कोरोना बिमा गरेका थिए । बिमा लेख बिक्रीबाट कम्पनीहरूले करिब १ अर्ब ५ करोड रुपैयाँ मात्र बिमा शुल्क संकलन गरेका छन् । बिमा गरेकामध्ये १ लाख ६१ हजार ५ सय ४९ जनाले बिमा दाबी गरेका छन् । परेको कुल दाबी १५ अर्ब ९३ करोड २० लाख रुपैयाँ हो । त्यसमध्ये हालसम्म करिब ४ अर्ब ८१ करोड ७८ लाख ३६ हजार रुपैयाँ भुक्तानी भएको छ । भुक्तानी भएको रकममध्ये बिमा पुलबाट ३ अर्ब ५० करोड रुपैयाँ र बिमा कम्पनीहरूबाट १ अर्ब ३१ करोड ६८ लाख रुपैयाँ भुक्तानी भएको छ । यसअनुसार अब सरकारले ११ अर्ब ८२ करोड २० लाख रुपैयाँ भुक्तानी गर्न बाँकी छ ।उल्लिखित रकम सरकारले भुक्तानी गरेपछि सबै बिमितको रकम भुक्तानी गर्न सकिने बिमा समितिका जनाएको छ । कोरोना बिमाको मापदण्डअनुसार अब भुक्तानी गर्न बाँकी रकम सरकारको दायित्वअन्तर्गतको मात्र हो, समितिका अध्यक्ष सिलवालले भने, कम्पनीहरूले मापदण्डमा भएको भन्दा धेरै रकम भुक्तानी गरिसकेका छन् ।२०७७ जेठमा बिमा समिति, बिमा कम्पनी, पुनर्बिमा कम्पनी र सरकारबीच भएको सहमतिअनुसार कोरोना बिमामा परेको कुल दाबीमध्ये १ अर्ब रुपैयाँसम्मको बिमा कम्पनीहरूले नै भुक्तानी गर्नुपर्नेछ । १ अर्बदेखि २ अर्ब रुपैयाँसम्मको नेपाल पुनर्बिमा कम्पनीले, २ अर्बदेखि साढे २ अर्ब रुपैयाँसम्मको बिमा कम्पनीहरूको महाविपत्ति कोषबाट बेहोरिने सहमति थियो । साढे २ अर्बदेखि साढे ३ अर्ब रुपैयाँसम्मको दाबी भुक्तानी बिमा समिति र साढे ३ अर्ब रुपैयाँभन्दा माथिको दाबी भुक्तानी सरकारले बेहोर्ने सहमति छ । यो सहमतिअनुसार बिमा समिति, पुनर्बिमा कम्पनी र बिमा कम्पनीहरूले तिर्नुपर्ने दायित्व करिब साढे ३ अर्ब रुपैयाँ मात्र हो ।कोभिड१९ को जोखिम सुरक्षणका लागि भन्दै बिमा समितिले जारी गरेको निर्देशनअनुसार २०७७ वैशाख ७ देखि कम्पनीहरूले कोरोना बिमालेख बिक्री थालेका थिए । गत असारदेखि बिमालेखको परिपक्व अवधि सकिएको छ ।"
आठ आयोजनाको ८५३ मेगावाट बिजुली किन्न भारतलाई नेपालको प्रस्ताव,"तेस्रो मुलुकको लगानी हेर्ने भारतको नीति बाधकअन्तरदेशीय बिजुली व्यापार गर्दा उत्पादन तथा प्रसारणका आयोजनामा तेस्रो मुलुकको लगानी भए त्यस्ता आयोजनाबाट बिजुली नकिन्ने नीति भारतले लिएको छ । माथिल्लो तामाकोसी, मर्स्याङ्दी र माथिल्लो भोटेकोसीको बिजुली किन्न नेपालले गत कात्तिममै प्रस्ताव पठाएको थियो । तर ती आयोजनाको बिजुली आईईएक्समा बेच्न उसले स्वीकृति दिएन ।गत कात्तिक ३० मा ऊर्जा सचिव देवेन्द्र कार्की र प्राधिकरणका कार्यकारी निर्देशक घिसिङले भारतको विद्युत् मन्त्रालयका सचिव आलोक कुमारलाई भेटेर यी आयोजनामा अन्य देशको लगानी नहरेको बताएको थियो । भारतले अर्को देशबाट विद्युत् खरिद गर्न राखेका सबै प्रावधान यी आयोजनाले पूरा गर्न सक्छन् । किनकि, भारतको भूमि जोडिएका कुनै पनि तेस्रो मुलुकको प्रत्यक्ष लगानी वा ऋण लगानी यी आयोजनामा छैन, नेपाली पक्षले भारतका विद्युत् सचिवलाई भनेको थियो ।यसबीचमा अरू तीन वटा आयोजना कालीगण्डकी, मध्य मर्स्याङ्दी र चमेलियाको समेत बिजुली किन्न प्राधिकरणले भारतलाई प्रस्ताव पठाएको देखिन्छ । तर यी कुनै पनि आयोजनाको बिजुली किन्न उसले स्वीकृति दिएको छैन । प्राधिकरणले भारतमा बिजुली बेच्न खोजेका आयोजनाको लगानी तथा पुँजीसम्बन्धी व्यवस्था र निर्माण कम्पनीको समेत विवरण भारतीय पक्षलाई बुझाइसकेको प्राधिकरणले जनाएको छ ।"
उद्घाटन र यात्रुबिनै फागुनदेखि रेल चलाइने,"लिकमा र छेउछाउमा रहेको अतिक्रमण हटाउन पनि यात्रुबिना रेल चलाउन लागिएको हो, झाले भने, अतिक्रमण क्लियर भएपछि उद्घाटन गर्छौं । अनि रेलले आफ्नो रफ्तार लिनेछ । यात्रुबिनै रेल चलाउनुअघि नै सबै स्टेसन र रेलवे क्रसिङमा कर्मचारी खटाइसकिनेछ । नेपाल रेलवे कम्पनीले रेल चलाउन अहिले ५८ जना कर्मचारी दैनिक ज्यालादारीमा भर्ना गरेर जनकपुरमा तालिम दिइरहेको छ । स्टेसन र प्लेटफर्ममा कर्मचारी तैनाथ गर्ने काम सुरु भइसकेको छ, झाले भने, सडक क्रसिङमा लाइन्सम्यान तत्काल खटाउँछौं ।रेल चलाउन भारतको कोंकण रेलवे कम्पनीका १४ जना प्राविधिकसहितको कर्मचारी जनकपुर आइसकेको छ । कोंकण कम्पनीका २६ जना प्राविधिकसहितको टिमले हाल नेपाल रेलवे सञ्चालन गर्नेछ । कोंकण कम्पनीका बाँकी १२ जना कर्मचारी एकदुई दिनमै जनकपुर आइपुग्ने झाले जानकारी दिए ।रेल सञ्चालनको मिति पनि फेब्रुअरीको तेस्रो साता निश्चित जस्तै छ । तर त्यो घोषणा नभएकाले उद्घाटन नहुन्जेलसम्म यात्रुबिना रेल दिनको एकपटक ओहरदोहर गराइनेछ, झाले भने, रेल सञ्चालनको सबै तयारी भइसकेको छ । हामी उद्घाटन मिति कुरेर बसेका छौं । दुवै देशका प्रधानमन्त्रीले रेल उद्घाटन गरेपछि यात्रुसहित रेल सेवा दैनिक दुईपटक सञ्चालन गरिनेछ । उद्घाटनपछि बिहान र अपराह्नको समयमा रेल सेवा सञ्चालन गरिनेछ । यात्रुको चाप हेरेर नियमित सेवा बढाइनेछ, झाले भने, रेलवे स्टेसन र प्लेटफर्ममा यात्रुको चाप हेरेर दैनिक तीन पटकसम्म पनि रेल सेवा सञ्चालनमा ल्याइनेछ ।रेल नियमित सञ्चालन हुँदा एसी बोग्गीको टिकट दर प्रतियात्रु जयनगरदेखि कुर्थासम्म ३ सय रुपैयाँ र सामान्य बोग्गीमा ७० रुपैयाँ तोकिएको नेपाल रेलवे कम्पनीले जनाएको छ । रेलवेको टिकट स्टेसन, प्लेटफर्म र ईबुकिङ पनि गराउन मिल्छ । करिब डेढ वर्षअघि भारतको कोंकण रेलवे कम्पनीबाट किनिएका दुई सेट रेल पछिल्लो समय पुस २४ मा जयनगरदेखि कुर्थासम्म चलाएर परीक्षण गरिएको थियो ।"
कहिले बन्ला झुलाघाट पुल ?,"(बैतडी)  बैतडी सदरमुकामलाई पारि भारतको उत्तराखण्डसँग जोड्ने बजार हो, झुलाघाट । यो पहाडी क्षेत्रमा सीमा वारिपारि गर्ने एक मात्र माध्यम वर्षौं पुरानो झोलुंगे पुल छ । झुलाघाटमा महाकाली नदीमाथिको पुलबाट नेपालभारत आउजाउ गर्नेहरू हिँड्छन् । भारतमा अंग्रेज शासन छँदाकै बेला बनेको मानिने पुल अझै दह्रो छ । तर यसबाट सवारी ओहोरदोहोर गर्न मिल्दैन ।झुलाघाट सुदूरपश्चिमको सबैभन्दा पुरानो नाका हो । यो नाकाबाट सुदूरपश्चिमका बैतडी, दार्चुला, डडेलधुरा, बझाङ, बाजुरा, दार्चुला, अछामसँगै मध्यपश्चिमका हुम्ला, डोल्पा, जुम्ला, जाजरकोटलगायत जिल्लाका बासिन्दाको भारतको उत्तराखण्ड बाक्लो आवतजावत हुन्थ्यो । अहिले पनि सुदूरपश्चिमका पहाडीसँगै मध्यपश्चिमका केही जिल्लाका बासिन्दा यही बाटो भएर भारत आउजाउ गर्छन् ।भारतबाट दैनिक उपभोग्य सामग्री नुनदेखि विभिन्न सामान ल्याउन यस क्षेत्रका बासिन्दा झोलुंगे पुलबाटै ओहोरदोहोर गर्छन् । यही पुल वारपार गर्दै हाम्रा बाबुबाजेले जिन्दगी बिताएका हुन्, दशरथचन्द४ का बासिन्दा नेपाली सेनाका पूर्वअमल्दार ७५ वर्षीय नरसिंह कार्कीले भने, बैतडी मात्र नभएर सुदूर र मध्यपश्चिमको जिल्लाका बासिन्दाको भारत ओहोरदोहोरको सजिलो बाटो हो । महिनौं पैदल हिँडेर झुलाघाट पुगी यही बाटो भएर भारत जान्थे । कमाइ गरेर ल्याउँथे । डेढ दशकअघिसम्म झुलाघाट निकै भीडभाड हुने नाका थियो ।यो नाकामा आवागमन सहज बनाउन सडक र मोटरेबल पुल बनाउन सरकारको ध्यान गएन । गाडी आवतजावत नगर्ने भएकाले झुलाघाटबाट आउजाउ पातलिएको उनी बताउँछन् । झुलाघाटभन्दा पछि सञ्चालनमा आएका नाकाहरूमा आवतजावत बढ्दै गएको छ । सबैभन्दा पुरानो नाका स्तरोन्नतिको नहुँदा साँघुरो बनेको कार्कीले बताए । महाकाली भन्सार अहिले सुनासान छ । पक्की पुल नबन्दा नाका सुस्ताएको यहाँका स्थानीय बताउँछन् । पुल बनाउन कसैले चासो नदिएको उद्योग वाणिज्य संघ बैतडीका उपाध्यक्ष खिमानन्द भट्टको भनाइ छ । सूर्य पनि अस्ताउन मात्र सुदूरपश्चिम आउँछ भने जस्तै भएको छ । पाँच पटकसम्म यही प्रदेशका बासिन्दा प्रधानमन्त्री भए । तर पहाडी जिल्लालाई हेर्ने दृष्टिकोण फेरिएन, उनले भने, हाम्रो आवाजलाई कसैले सुनिदिएन । अहिलेसम्म मोटरेबल पुल पनि बन्न सकेन ।पुल बन्ने आश्वासन मात्र पाएको र बनाउन कसैले चासो नदिएको भट्टले गुनासो गरे । पक्की पुल निर्माणका लागि दबाब दिन २०७६ चैतमा बैतडी उद्योग वाणिज्य संघका अध्यक्ष नरबहादुर चन्दको नेतृत्वमा २१ दिने रिले अनशन पनि पनि भयो । अनशन तोडाउन नेताहरूले पुल बनाउने आश्वासन दिएर चुवानी नारा बनाए पनि अहिलेसम्म सुरसार नभएको भट्टले बताए ।संघ अध्यक्ष चन्दले भने, काठमाडौं केन्द्रित आन्दोलन गर्ने कार्यक्रम थियो, त्यहीबेला लिपुलेकको मुद्दा आयो, फेरि कोरोना आयो । यो सम्भव हुन सकेन । अनशन तोडाउँदा सबैले पुल बनाउने आश्वासन मात्र दिए । बनाउन कसैले पहल गरेनन् । झुलाघाट र बैतडीको तल्लो स्वराड क्षेत्रमा पर्ने पञ्चेश्वर गाउँपालिकालाई भारतसँग जोड्न महाकालीमा मोटरेबल पुलको माग नयाँ होइन । निर्माणसम्बन्धी प्रक्रियागत कागजपत्र जिल्लाबाट पुर्याउँदा पनि परराष्ट्र मन्त्रालयले चासो नदिएको पञ्चेश्वर गाउँपालिकाका अध्यक्ष गोरखबहादुर चन्दले बताए । बैतडीवासीले पुलका लागि आवाज उठाएको वर्षौं भइसक्यो, सरकारले चासो नदिनु भनेको लाजको विषय भएको छ, उनले भने ।"
काठमाडौंमा लुक्ला आउटडोरको आउटलेट,"काठमाडौं (कास) हिमाली क्षेत्रको पर्यटनलाई त्यहाँको संस्कृति र जीवनशैलीसँग जोड्ने उद्देश्यले दुई वर्षअघि लुक्लाबाट सुरु भएको लुक्ला आउटडोरले काठमाडौंको मन्डिखाटारमा पनि बिक्री आउटलेट खोलेको छ । लुक्ला आउटडोरले हिमालय क्षेत्रको पर्यटन, ट्रेकिङ र आउटडोर एडभेन्चरमा प्रयोग हुने लत्ताकपडालगायत विभिन्न सामग्री उत्पादन तथा बिक्रीवितरण गर्दै आएको छ । सगरमाथाको प्रवेशद्वार मानिने लुक्लाका महिलाहरूले त्यस क्षेत्रको संस्कृति, जीवनशैली र पर्यटनलाई जोड्ने उद्देश्यले सन २०१९ मा लुक्ला आउटडोर स्थापना गरेका थिए । हामीले लुक्लामै खुद्रा व्यवसाय गर्नका लुक्ला आउटडोर सुरु गरेका थियौं । किनकि हामी त्यहाँ आउने पर्यटक र स्थानीयसँग हाम्रा उत्पादनबारे प्रतिक्रिया चाहन्थ्यौं, लुक्ला आउटडोरका सहसंस्थापक छेची शेर्पाले भनिन्, हामीले बनाएका वस्तुबाट हिमालय क्षेत्र र साहसिक पर्यटनका लागि आउने व्यक्तिको विश्वास जित्नु थियो । अब हामी काठमाडौंबाट पनि यी सामान बिक्रीवितरण गर्नेछौं ।"
दराजको सेलिब्रेट लभ अभियान,"काठमाडौं (कास) अनलाइन बजार दराजले २०२२ को पहिलो अभियान सेलिब्रेट लभ घोषणा गरेको छ । यो अभियान माघ २१ बाट सुरु भएको छ । अभियानका मुख्य आकर्षणमा ६० प्रतिशतसम्मको मेगा डिल, कार्ड प्रिपेमेन्टमा १५ प्रतिशत (अधिकतम ७५० रुपैयाँ) सम्मको छुट, ५ हजारसम्मको मेगा भाउचरलगायत सुविधा छन् । अभियानको सोस्टपर भने मेगा गिभअवे छ, जहाँ एक जना विजेताले श्रीबालाजीका तर्फबाट १ लाख २२ हजार मूल्य बराबरको हीराको झुम्का र औंठी जित्न मौका पाउने कम्पनीले जनाएको छ । अभियानको मुख्य सन्देशलाई थप फैलाउने प्रयासमा दराजले नेपालका प्रमुख प्रभावशाली व्यक्तिहरूसँग हात मिलाएर सञ्चारको एउटा महत्त्वपूर्ण सञ्जाल गठन गरेको छ । अभियान अवधिभर ग्राहकले एप्पल, रियलमी, रोटो, ए एन एक्स, वाइल्डहर्न, कन्भर्स, मसला बिड्स, अमर्या फेसन, विक्की स्टेसनर्स, एक्स एज, ह्यमुन्ड्स फ्लाइक्याचर, प्याजाइटालियालगायत ब्रान्डका उत्पादनमा ६० प्रतिशतसम्म मेगा डिल पाउनेछन् ।"
सीजी इन्टरनेट जोड्नेलाई १५ दिन निःशुल्क परीक्षण,"काठमाडौं (कास) सीजी नेटले नयाँ इन्टरनेट जडान गर्ने उपभोक्तालाई फ्री ट्रायल अफर दिने भएको छ । यो अफरअन्तर्गत नयाँ प्रयोगकर्ताले सीजी नेट जडानमा १५ दिनको निःशुल्क परीक्षण सुविधा पाउनेछन् । यसबाट नयाँ प्रयोगकर्ताले परीक्षण अवधिका रूपमा १५ दिन इन्टरनेट चलाउँदा कुनै शुल्क लाग्ने छैन । यसरी उपभोक्तालाई १५ दिनसम्मको निःशुल्क परीक्षण अवधि दिने आफूहरू पहिलो सेवा प्रदायक कम्पनी भएको सीजी नेटको दाबी छ । प्रयोगकर्ताहरूले उच्च गतिको इन्टरनेट निःशुल्क अनुभव गर्न पाउने सीजी नेटका प्रमुख कार्यकारी अधिकृत सञ्जय पोखरेलले बताए । राउटर, जडान र निक्षेप शुल्कको भुक्तानी नै नगरी उपभोक्ताले यो सुविधा प्रयोग गर्न पाउनेछन् । सीजी नेटले हाल प्रतिमहिना ९ सय ९९ रुपैयाँमा १२० एमबीपीएसको उच्च गतिको इन्टरनेट र ६ सय ४९ रुपैयाँमा ५० एमबीपीएसको सुपर सस्तो प्याकेज प्रदान गर्दै आएको छ ।"
थातथलो छाडेर कता गए राना थारू ?,"(धनगढीकञ्चनपुर)  तीन दशकअघिका ७० बिघा जग्गाका मालिक भुयाँ राना अहिले मुक्त कमैया शिविरमा बस्छन् । बाबु डिट्ठा रानाको समयमा उनको एक सय बिघाभन्दा बढी जग्गा थियो । गाउँका हरेकजसो निर्णय उनकै घरमा कचहरी बसेर हुन्थे । बाजेको ठूलो मानइज्जत थियो । बाबुका बेलाको भुयाँको ७० बिघा जमिन सकिन धेरै समय लागेन । पहाडबाट तराई बसाइँसराइको क्रम बढेसँगै जमिन पनि सकिँदै गएको हो । बाँकी रहेको जग्गा तत्कालीन शुक्लाफाँटा वन्यजन्तु आरक्ष (हालको राष्ट्रिय निकुञ्ज) विस्तारका क्रममा अधिग्रहणमा परेपछि उनी २० वर्षयता मुक्त कमैया शिविरमा पुगेका हुन् । कञ्चनपुरको अर्जुनी ब्यारेकसँगै जोडिएको उनको जग्गामा भएका आँपका रूख अहिले पनि छन् । अढाई दशकअघि कैलालीको मालाखेतीमा ९० परिवारभन्दा बढी राना थारू परिवार थिए । उनीहरूसँग चार सय बिघाभन्दा बढी जमिन थियो । अहिले जम्मा चार परिवार मात्र छन् । आफ्नो जग्गा तीन बिघा पनि छैन । धनगढी उपमहानगरपालिकासँगै जोडिएको गेटामा मालाखेतीभन्दा पनि निकै बढी परिवार राना थारूको बसोबास थियो । साविकको गेटा गाविसमा झन्डै ५ सय परिवार राना थारू थिए । २५ वर्षपछि उनीहरूको परिवार संख्या एक सय पनि छैन ।कैलाली र कञ्चनपुरमा मात्र बसोबास गर्ने आदिवासी राना थारू समुदाय विस्थापित भएको अर्जुनी, मालाखेती र गेटाका यी केही उदाहरण मात्र हुन् । तीन दशकअघिका राना थारू समुदायका कतिपय ठूल्ठूला बस्तीमा अहिले एउटा परिवार पनि भेटिँदैन । बेग्लै भाषा, रहनसहन, संस्कृति, छुट्टै लिपि भएका राना थारू समुदाय बिस्तारै थातथलो छाडेर पलायन भए । गाउँमा बस्न रुचाउने, पशुपालन र खेतीपातीमा रमाउने, जंगल बढी चाहिने, ठूलो संयुक्त परिवारमा बस्ने यो समुदाय मुख्य रूपमा सामाजिक असुरक्षाका कारण पलायन हुन थालेको हो । कैलालीको वसन्तादेखि सीमापारि भारतको पलियासम्मको पूरै क्षेत्र राना थारू समुदायको बसोबास थियो । पछिल्लो समय यो क्षेत्रका अधिकांश परिवार पुरानो थलोबाट अन्यत्र सरेका छन् । कैलालीकै श्रीपुर, गेटा, टीकापुरका अधिकांश क्षेत्र, सदरमुकाम आसपास गाउँका घना बस्तीमा पनि निकै कम संख्यामा मात्र उनीहरूको बसोबास छ । राना थारू समुदायकै बाहुल्य रहेको कञ्चनपुरको लालझाडी गाउँपालिका, बेलौरी, शुक्लाफाँटा, वेदकोट र भीमदत्त नगरपालिकाका केही स्थानमा मात्रै उनीहरूको बस्ती भेट्न सकिन्छ । देखतभुली, शंकरपुर, श्रीपुर, बाइसेबिचवा र दैजीका केही गाउँमा मात्रै उक्त समुदायको बसोबास छ । कञ्चनपुरमा राना थारू समुदायको बाक्लो बसोबास मासिएको लालझाडी गाउँपालिकामा अहिले अन्य समुदायको बसोबास बाक्लिन थालेको छ । यहाँ पहिले जस्तो सयडेढ सय जनाको संयुक्त परिवार अब देख्न पाइँदैन । कैलाली र कञ्चनपुरमा रहेका राना थारूका आधाभन्दा बढी परिवार पलायन भएका छन् । २५३० वर्षयता यो क्रम निरन्तर छ, स्थानीय दशरथ राना भन्छन्, बाँके, बर्दिया, कैलाली र कञ्चनपुर भूगोलसहित नेपालमा मिसिन आएका राना थारूहरू बिस्तारै लोप हुने अवस्थामा पुग्न थालेका छन् । बाँके, बर्दियामा कहीँ कतै भएका राना थारू पनि अन्य समुदायमै मिसिएको र अहिले थरसमेत परिवर्तन गरिसकेको उनले बताए । पलायन रोकिएन भने कैलाली कञ्चनपुरमा रहेका रानाहरूको अवस्था पनि त्यस्तै नहोला भन्न सकिँदैन, उनले भने । राना थारू विकास समाजका अनुसार अहिले पनि पलायन तीव्र छ । कैलाली मालाखेतीका वृद्ध बाजु राना भन्छन्, पहाडी समुदायको बसाइँसराइ बढ्दै जाँदा राना थारू पलायन भएका हुन्, बिस्तारै बिस्तारै विभिन्न बहानामा राना थारूमाथि दमन गर्ने, जग्गा कब्जा गर्ने, विभिन्न मुद्दा लगाउन थालेपछि पलायन हुने क्रम बढेको हो । उनका अनुसार ४० वर्षअघि बनेका तमसुकका भरमा १० वर्ष अघिसम्म राना समुदायको जग्गा अरूको नाममा नामसारी भइरहेको थियो । अहिले पनि पुरानो पुर्जा बोकेर आफ्नो जग्गा खोज्ने धेरै छन्, उनले भने, मिलेमतोमा थाहै नदिईकन राना थारूको जग्गा अरूको नाममा नामसारी भएका धेरै घटना छन् ।५० वर्षदेखि कैलालीको मालाखेतीमा बसोबास गर्दै आएका सामाजिक अगुवा रामचन्द्र अवस्थी पनि राना थारू समुदायको पलायन हुनुमा सामाजिक असुरक्षा पहिलो विषय भएको बताउँछन् । जालझेल गरेर राना थारूको जग्गा नामसारी गर्ने क्रम भर्खर रोकिएको छ, उनले भने, अब त उनीहरूसँग जग्गा नै बाँकी रहेन, राना थारू समुदायमा शिक्षित मान्छे पनि औंलामा गन्न सकिने मात्र छन् । यो समुदायको पछिल्लो पुस्तामा पनि शिक्षाको विकास हुन सकेको देखिँदैन । अहिले सभा समारोहको शोभा बढाउन मात्र राना थारू संस्कृतिको प्रदर्शन हुने गरेको उनले बताए । पञ्चायतकालमा राना थारूहरूको जग्गा नामसारी गर्दा अञ्चलाधीशको अनुमति चाहिने प्रावधान थियो । तर पछि आएर त्यो व्यवस्था हटेपछि राना थारूको पलायन पनि बढ्दै गएको अवस्थीले बताए । अहिले राना थारू पलायन भएर सीमावर्ती भारतीय क्षेत्रका सेडा, बेडा, वनकट्टी, सौनाहा, भरडी, चन्दनचौकी, रामगढ, वनगाई, खटिमा, लखिमपुर खिरीलगायतका क्षेत्रमा पुगेका छन् । भारतमा उनीहरूको आरक्षण, संरक्षणका कार्यक्रम, खेती किसानी गर्ने वातावरण, सहुलियत ऋण, छोराछोरीको निःशुल्क शिक्षा, स्वास्थ्योपचार जस्ता थुप्रै सुविधा दिइएका कारण उनीहरू त्यहाँ पलायन भएका हुन् । नेपालमा सामाजिक सुरक्षासमेत पाउन नसकेकाले अधिकांश परिवार उतै लाग्ने गरेको राना समुदायका अगुवाहरू बताउँछन् ।राज्यका कुनै पनि निकायसँग राना थारू समुदायको यकिन तथ्यांक छैन । ०६८ को जनगणनामा राना थारूको छुट्टै तथ्यांक निकाल्न ठूलो प्रयास गरेर पनि सकिएन, नेपाल राना थारू समाजकी पूर्वअध्यक्ष जीवन राना भन्छिन्, यस पटक छुट्टै गणना त भयो तर यकिन तथ्यांक आउने गरी हुन सकेन । राना थारूको संस्कृतिमाथि विद्यावारिधि गरिरहेकी उनले आफ्नो समुदायको पलायन रोक्न सरकारले कुनै चासो नराखेको गुनासो गरिन् । थारू समुदायको राजनीतिका कारण राना थारूको पहिचानमाथि नै ठूलो संकट आएको छ, उनले भनिन्, हामी र डंगौरा थारूबीच सांस्कृतिक, भाषिक र ऐतिहासिक रूपमा कुनै कुरा मिल्दैन तर राज्यले यो कुरा सुनिदिएको छैन । यसअघि कैलाली र कञ्चनपुरमा राना थारूको संख्या चार लाखभन्दा बढी रहेको समाजले जनाउँदै आएको थियो । राज्यले निश्चित समयका लागि शिक्षा, स्वास्थ्य, सरकारी जागिर र संस्कृतिको विकासका लागि आवश्यक काम गरिदिए यो समुदायको संरक्षण हुन सक्ने राना बताउँछिन् ।राना थारू समुदायलाई सरकारले गत वर्ष सूचीकृत गरेको छ । तर छुट्टै आरक्षण छैन । राना थारू समुदाय आफ्नो पुरानो थलोबाट विस्थापित हुनुको मूल कारण सामाजिक सुरक्षा नहुनु, शैक्षिक रूपमा कमजोर भएकाले हो, संविधानसभाका पूर्वसभासद राना थारू समाजका केन्द्रीय अध्यक्ष कृपाराम रानाले भने, राज्यले राना थारूका संस्कृतिदेखि सामाजिक परम्परा संरक्षणमा पनि चासो दिनुपर्छ । समुदायले मान्दै आएका भलमान्सा, चाकरलगायतका प्रथाहरू अहिले पनि छन् तर राज्यले यसप्रति कुनै चासो नदेखाएको उनले बताए । यो समुदायको मुख्य चाड होली र दिवारी हो । पछिल्लो समय दसैं, तीजलगायतका चाड पनि मनाउन थालेको भीमदत्त१६ का राना थारू समुदायका अगुवा नाथुराम राना बताउँछन् । अब पहिले जस्तो रहेन, उनले भने, हामीले पनि अन्य समुदाय जस्तै सबै चाडपर्व मनाउन थाल्यौं ।"
श्रमिकलाई सताउँदै श्रम डेस्क,"(काठमाडौं)  पुस पहिलो साता कुवेत हिँडेका ११ जना नेपाली श्रमिकलाई त्रिभुवन अन्तर्राष्ट्रिय विमानस्थलस्थित श्रम डेस्कले रोक्यो । उनीहरू कुवेतमा रेस्टुरेन्टको काममा जान लागेका थिए । ती श्रमिकले बोकेको भिसामा पद किचेन हेल्पर थियो । तर, कम्पनीले पठाएको मागपत्रमा टिम मेम्बर उल्लेख थियो ।वैदेशिक रोजगार सूचना प्रणाली (फेमिस) मा पेस भएको कागजातका आधारमा भिसा नभएको भन्दै श्रम डेस्कले श्रमिक पठाउने म्यानपावर कम्पनीसमक्ष दूतावासबाट इमेलमा पत्र पठाउनुपर्ने सर्त राख्यो । त्यतिखेर बिहान ७ बजेको हुँदा कुवेतमा भने बिहान ४ बज्दै थियो । श्रम डेस्कले माग गरेको कागजात तुरुन्तै पेस गर्न सक्ने अवस्था थिएन । कागजात पेस हुन नसक्दा बिहान ९ बजेको विमानमा ११ जना श्रमिक उड्न नपाउने भए । उनीहरूलाई उडाउनका लागि म्यानपावर कम्पनीले श्रम डेस्कका अधिकारीले मागेबमोजिम प्रतिव्यक्ति ३ हजारको दरले ३३ हजार रुपैयाँ बुझाउनुपर्यो । श्रमिक नउडाएमा ११ जनाको टिकट जान्थ्यो । त्यो टिकट सर्नेवाला थिएन । हामीलाई यस्तै खोचे थाप्ने काम हुन्छ, ती म्यानपावर कम्पनीले भने । जबकि श्रम स्वीकृति जारी गर्नुअघि वैदेशिक रोजगार कार्यालयलाई कम्पनीले रेस्टुरेन्टभित्र काम गर्ने टिमको सदस्य भएको भन्दै पत्र पठाएको थियो । र, त्यही आधारमा कार्यालयले श्रम स्वीकृति जारी गरेको थियो । वैदेशिक रोजगार व्यवसायी संघका निवर्तमान अध्यक्ष रोहण गुरुङ विमानस्थलमा राखिएको श्रम डेस्कबाट यस्ता बार्गेनिङ दिनहुँ चलिरहेको दाबी गर्छन् । वैदेशिक रोजगारीमा जाने श्रमिकलाई पठाउनका लागि म्यानपावर कम्पनीले गौंडागौंडामा पूजा गर्नुपर्छ । धुपबत्ती बाल्नुपर्छ, उनले भने, त्यसरी पूजा गर्ने अन्तिम गौंडा श्रम डेस्क हो । यस्तै सास्तीले १० हजार रुपैयाँ मात्र सेवा शुल्क लिएर श्रमिक पठाउन नसकिने उनको भनाइ छ । वैदेशिक रोजगार नियमावलीअनुसार श्रमिकको सहजीकरणका लागि विमानस्थलमा श्रम डेस्क स्थापना गर्ने उल्लेख छ । वैदेशिक रोजगार ऐन२०६५ जारी भएपछि तत्कालीन श्रमसचिव श्यामप्रसाद मैनालीले नै गृह मन्त्रालयसँग पहल गरेपछि मात्रै श्रम डेस्क स्थापना गर्न सम्भव भएको थियो । गृह विमानस्थलमा श्रम डेस्क राख्ने पक्षमा थिएन । सुरुमा श्रम डेस्क अध्यागमनको काउन्टर नजिकै थियो । पछि त्यहाँबाट हटाएर विमानस्थल छिर्ने प्रहरी जाँच गर्ने नजिकै सारियो । वैदेशिक रोजगारीमा जाने र बिदामा आएका श्रमिक अनिवार्य रूपमा श्रम डेस्कमा जानुपर्छ । डेस्कले सहीछाप लगाइदिएपछि मात्रै बोर्डिङ गर्ने प्रक्रिया अगाडि बढ्छ । तर भिजिट भिसामा जानेहरू भने श्रम डेस्कमा पुग्नुपर्दैन । हाल दैनिक झन्डै दुई हजार जना श्रम डेस्क जाने गर्छन् । विमानस्थलमै श्रम डेस्क राख्ने कुरा फिलिपिन्सबाट लिइएको मोडल हो । वैदेशिक रोजगारमा जाने श्रमिकसँग आवश्यक कागजात छ कि छैन भनेर हेर्न स्थापना गरिएको हो, वैदेशिक रोजगार विभागका पूर्वमहानिर्देशक पूर्णचन्द्र भट्टराईले भने, यसलाई कागजात दुरुस्त भए नभएको हेर्ने अधिकृत बस्ने हिसाबले बनाइएको थियो । विस्तारै चेकिङ गर्ने प्वाइन्टका रूपमा विकसित गरियो ।पछिल्लो समय सहसचिव प्रमुख रहेको वैदेशिक रोजगार कार्यालयबाट श्रम स्वीकृति दिइरहेको छ । तर, श्रम डेस्कले पनि श्रम स्वीकृति प्रक्रियामाथि छानबिन थालेपछि डेस्कको औचित्यमाथि प्रश्न उठ्न थालेको छ । परिवारसँग बिदा भईवरी भित्र छिरेका थियौं । कागज मिलेको छैन भनेर कुर्न लगाए, कुवेत पुगेका श्रीकान्त रेग्मीले कान्तिपुरसँग फोनमा भने, पछि खै कसले के मिलायो । अब भयो भन्दै हामीलाई जान दियो ।वैदेशिक रोजगार व्यवसायी संघका महासचिव सुजित श्रेष्ठका अनुसार अनलाइनबाट हेर्ने सूचना प्रणाली (फेमिस) आइसकेको अवस्थामा विमानस्थलमा श्रम डेस्क आवश्यक नभएको बताउँछन् । उनले भने, ठीक छ भनेर वैदेशिक रोजगार विभागअन्तर्गतको एउटा शाखाले अन्तिम श्रम स्वीकृति दिन्छ । त्यही श्रम स्वीकृति बोकेर विमानस्थल छिर्ने बेला विभागको अर्को शाखाले मिल्दैन भन्छ । यो कामले श्रमिकमाथि आर्थिक रूपमा मात्र नभएर अनावश्यक मानसिक तनाव दिने काम भइरहेको छ । आर्थिक फाइदाको चलखेल गर्ने हुदाँ यो व्यावहारिक छैन ।वैदेशिक रोजगार विभागका महानिर्देशक दीपक काफ्ले भने विमानस्थलमा श्रम डेस्क रहने कुरा निकै महत्त्वपूर्ण रहेको दाबी गर्छन् । केही गुनासा आएका छन् । त्यसलाई कसरी हल गर्ने भनेर छलफल भइरहेको छ, उनले भने, विमानस्थलमा रहेको श्रम डेस्क विभागअन्तर्गतकै अड्डा पनि हो । कार्यसम्पादनको सन्दर्भमा उजुरी छ भने व्यवस्थापन गर्ने हो । कमजोरी भए सुधार गर्नुपर्छ ।"
