शीर्षक,विवरण
रुसी आक्रमणविरुद्ध संसारभर प्रदर्शन,"चिनफिङले चीन सधैं रुसको साथमा रहेको आश्वस्त पार्दै तनाव घटाउन कूटनीतिक वार्तामार्फत नै प्रयास गर्न जोड दिएको चिनियाँ सरकारी टेलिभिजन सीसीटीभीले जनाएको छ । चीन र रुसको सम्बन्ध छिमेकी मात्र नभई कूटनीतिक र आर्थिक साझेदारीका हिसाबमा पनि बलियो रहँदै आएको छ । युक्रेनी तनावलाई लिएर पनि रुसले चीनसँग बलियो साथ खोजेको छ । अहिलेसम्म पनि चीनले युक्रेनमाथि रुसले थालेको कारबाहीलाई आक्रमण मानेको छैन । शुक्रबार बिहान मात्रै नियमित पत्रकार सम्मेलनमा चिनियाँ विदेश मन्त्रालयका प्रवक्ता वाङ वेनबिनले चीनले सबै मुलुकको क्षेत्रीय अखण्डताको सम्मान गर्ने उल्लेख गर्दै मुलुकको सुरक्षा मामिलालाई लिएर रुसको चिन्तालाई पनि राम्रोसँग बुझेको बताएका थिए । अझै पनि चीन युक्रेनलाई एक वैध राज्यका रूपमा मान्छ । हाल देखिएको संकटलाई राजनीतिक रूपमा समाधान गर्ने बाटो अझै बन्द भइसकेको छैन, वेनबिनले भने । उनले कसरी वार्ताको वातावरण बन्छ भन्नेबारे भने बताएनन् । युक्रेनका डोनेत्स्क र लुहान्स्कलाई स्वतन्त्र राज्यको दर्जा दिने रुसको घोषणाका बारेमा पनि उनी खुल्न चाहेनन् । पुटिनले भारतीय प्रधानमन्त्री नरेन्द्र मोदीसँग आक्रमणको पहिलो दिन बिहीबार नै संवाद गरेका थिए । त्यस क्रममा पुटिनले अमेरिका र नाटोले युक्रेनमा सैन्य उपस्थिति बढाएका कारण कारबाही अगाडि बढाएको प्रस्ट पारेका थिए । पुटिनको स्पष्टीकरणमा मोदीले सन्तोषजनक प्रतिक्रिया दिएको रुसी राष्ट्रपति कार्यालयको दाबी छ । कार्यालयका अनुसार पुटिनसँगको कुराकानीमा मोदीले युक्रेनमा रहेका भारतीय नागरिकको सुरक्षाको प्रत्याभूति खोजेका थिए । जवाफमा पुटिनले त्यसका लागि आवश्यक निर्देशन दिने प्रतिबद्धतासमेत जनाएको बताइएको छ ।त्यसैगरी, पुटिनले इरानका राष्ट्रपति सय्यद इब्राहिम रैसीसँग पनि फोनवार्ता गरेका छन् । रैसीसँग पनि पुटिनले डोनबासका बासिन्दाको सुरक्षाका लागि विशेष सैन्य कारबाही थालिएको जनाएका छन् । बिहीबारै पुटिनले पाकिस्तानी प्रधानमन्त्री इमरान खानसँग भेटवार्ता गरेका थिए । मस्को भ्रमणमा रहेका खानसँग दक्षिण एसियाली राजनीतिबारे कुराकानी भएको रुसी राष्ट्रपति कार्यालयले जनाएको छ । पुटिनले टर्कीका राष्ट्रपति रेचेप तय्प एर्दोगानसँग पनि टेलिफोनमा कुराकानी गरेका छन् ।"
किभ छाड्दै नेपाली पनि,"उनले भने, यो जंगलको बाटो क्रस भएपछि बस्ती आउँछ भन्ने सुनेको छु । ठाउँको नाम थाहा छैन । बस्ती भेटियो भने त्यहीं बास बस्ने योजनामा छौं ।उनले किभ छाडिसकेकाले जोखिम अलि कम भएको बताए । सवारीसाधन भेट्नेहरू लभिभ बोर्डरमा पुगिसकेको जानकारी पाएको उनले सुनाए । सडकमा हिँड्दा बम खसेको आवाज सुनिन्छ, टाउकोमाथिबाट फाइटर प्लेनहरू उडिरहेका छन्, बमको आवाज कहिले सानो आउँछ, कहिले ठूलो, उनले भने, भोकप्यास भनेका छैनौं । जतिसक्दो छिटो बोर्डर पुग्नु छ ।रामेछापका ३७ वर्षीय विष्णु पाण्डे, २६ वर्षीय राजेन्द्र विक र दोलखाका ३७ वर्षीय पाछोथे शेर्पा भने किभ सिटीको मेघा पोलिस होस्टलको भुइँतलामा बसिरहेका छन् । उनीहरू गत जनवरी २५ तारिखमा व्यक्तिगत श्रम स्वीकृति लिएर युक्रेन छिरेका थिए । उनीहरू एक महिनादेखि ओभरस्टे हैसियतमा छन् । हाम्रो भिसा छैन, यहाँको अस्थायी आवासीय कार्ड पनि बनेको छैन, अलि दिनअगाडि त हामीलाई प्रहरीले पक्रेर दुई दिन भित्र राखेको थियो, पाण्डेले भने, दलालले राहदानी दिएपछि ओभरस्टे भएको दिनको जरिवाना तिरेर घर फर्कन प्रहरीले भनेको थियो । अहिले यस्तो फसाद आइपर्यो । पैसा हुने साथीहरू धमाधम किभ छाडिरहेका छन् । हामीसँग पैसा पनि छैन । किभ छोड्न पनि सकिएको छैन ।नेपालमा रहेका एजेन्ट काठमाडौंका कुनल शर्मा र झापाका राम राईले उनीहरूलाई पैसा खोजेर पोल्यान्ड छिर्न भनिरहेका छन् । विकले भने, तिमीहरू त्यहाँ नबस भनेर काठमाडौंबाट फोन आइरहेको छ । बजार बन्द छ, बाहिर बम पड्किरहेको छ, कतिबेला के हुने हो सोच्न सकिरहेको छैन ।उनीहरूले युक्रेन छिरेदेखि नै काम पाएका छैनन् । हामीलाई पुग्नेबित्तिकै काम पाइन्छ भनेर पठाइएको थियो, अहिलेसम्म काम पाइरहेको छैन । एउटा होस्टलमा एउटा बेडको भाडा ९० डलर तिर्नुपर्छ । खाना आफैं बनाउने गरी बसिरहेका थियौं, पाण्डेले भने, अहिले रुस र युक्रेनबीचको द्वन्द्व थपियो । मान्छेहरूको भागाभाग छ । ज्यानको सुरक्षा आफैं गर्नुपर्ने अवस्था छ । उनीहरूले उद्धारका लागि जर्मनीस्थित नेपाली दूतावासमा सम्पर्क गरेका थिए । दूतावासले हामीले सल्लाहसुझाव मात्रै दिने हो, एनआरएनसँग कुरा राख्छु भनेको छ, शेर्पाले भने । दुबई र मलेसियामा काम गरिसकेका दोलखाका शेर्पाले आफूहरूलाई दलालले फसाएको बताए । नेपालमा भनेको कुराबमोजिम एक प्रतिशत पनि भएन, साथमा ल्याएको दुई हजार डलर पनि भारतीय एजेन्ट दीपक पाण्डेले लिएर गयो, दलालले युक्रेन छिरेपछि तिमीहरू युरोप छिरिसक्यौ, अब लाइफ सेटल भइसक्यो भन्यो, शेर्पाले भने, अहिले दिन कसरी काट्ने भन्ने डरैडर छ । घरबाट पैसा मगाएर पनि निस्किने अवस्था छैन । कुनै माध्यमबाट पनि पैसा नआउँदो रहेछ । यस्तो हुन्छ भन्ने थाहा थिएन ।कम्पनीमा काम गर्नेहरू भने कम्पनी छाडेर हिँडेका छन् । हाम्रो कम्पनीमा ३५ जना नेपाली कामदार थिए, केही साथीले भने आआफ्नो समूह बनाएर कम्पनी छाडेर हिँडे, हामी १२ जनामात्रै क्याम्पमा छौं, नौ महिनादेखि युक्रेनमा कार्यरत स्याङ्जाका रमेश तिवारीले भने, हामी चिकेन उद्योगमा काम गर्छौं । कम्पनीले सुरक्षाको जिम्मेवारी लिएको छ ।उनीहरू युक्रेनको राजधानी किभबाट झन्डै तीन घण्टा टाढा कानिभमा काम गरिरहेका छन् । हामी काठमाडौंबाट मुग्लिनजत्तिकै दूरीमा छौं, सहरतिर बस्नेलाई अलि बढी तनाव छ, हामीलाई पनि जतिखेर जे पनि हुन सक्छ, डरत्रासमै छौं, उनले भने, कम्पनीले खानेबस्ने र पानीको प्रबन्ध मिलाइरहेको छ । एकदमै ठूलो हंगामा भयो भने कम्पनीले एकैठाउँमा लगेर राख्ने भनेकाले हामी अलि ढुक्क छौं ।"
गठबन्धन र एमसीसी बचाउन नयाँ प्रस्ताव,"सम्झौताबारे नेपालमा उठेका प्रश्न समेटेर अर्थ मन्त्रालयले गत सेप्टेम्बर २१ मा पत्र लेखेपछि एमसीसीले जवाफ पनि पठाएको थियो । एमसीसीले पत्रमार्फत स्पष्ट पारेकै विषयवस्तुलाई समेटेको प्रस्ताव संसद्बाट अनुमोदन गर्दा एमसीसीका लागि स्वतः स्वीकार्य हुने बुझाइ गठबन्धनको छ ।गठबन्धन र एमाले दुवैतर्फको वार्ता निष्कर्षमा नपुगेकाले प्रधानमन्त्री देउवाले दुई दिन संसद् बैठक सारेर नेताहरूबीच निर्णायक संवाद अगाडि बढाएका छन् । बिहीबार जस्तै शुक्रबारको संसद् बैठक पनि प्रधानमन्त्री देउवाकै चाहनामा स्थगित भएको छ । लचकता अपनाउने र गठबन्धन बचाउने प्रयास अहिलेसम्म निष्कर्षमा पुग्न भने सकेको छैन । माओवादी अध्यक्ष दाहालले शुक्रबार बिहान पूर्वस्थायी कमिटी सदस्यहरूको बैठक बोलाएका थिए । नेता हरिबोल गजुरेलका अनुसार सम्झौताका केही प्रावधानमा पार्टीको असहमति रहे पनि परिमार्जन वा अन्य विकल्प खोज्ने र गठबन्धन कायम राख्नुपर्छ भन्ने निष्कर्षमा बैठक पुगेको छ । गठबन्धन अहिलेको आवश्यकता हो र यसको सुरक्षा हाम्रो दायित्व हो । यथास्थितिमा सम्झौता पारित नगर्ने तर सम्भावना खोज्ने भन्ने नै छ, गजुरेलले भने । अनुमोदनको विकल्प खोजीका लागि पार्टीका तर्फबाट सरकारमा सहभागी मन्त्रीहरूले दाहाललाई सहयोग गरेका छन् । शुक्रबार दिउँसो दाहाल अर्थमन्त्री जनार्दन शर्मालाई लिएर प्रधानमन्त्री देउवासँग भेट गर्न बालुवाटार पुगेका थिए । शुक्रबार बिहान धनगढीबाट काठमाडौं आएलगत्तै एकीकृत समाजवादीका अध्यक्ष नेपालले बालुवाटार पुगेर प्रधानमन्त्री देउवालाई भेटेका थिए । बालुवाटारबाट फर्केपछि सिंहदरबारस्थित संसदीय दलको कार्यालयमा भएको छलफलमा नेपालले मध्यमार्ग बाटोबारे नेताहरूसँग छलफल गरेका थिए । सिंहदरबारमा नै दाहाल र नेपालबीच पनि छलफल भएको थियो । उता, कांग्रेस र एमालेबीच बिहीबार र शुक्रबार लगातार वार्ता भए पनि टुंगो हुन नसकेको नेताहरूले बताएका छन् । सभामुखकै विषयमा सहमति अड्किएको छ । माधवकुमार नेपालसहित १४ सदस्यलाई संसद्बाट निष्कासन गरिएको सूचना टाँस नगरेको भन्दै सभामुख अग्नि सापकोटालाई हटाउनैपर्ने सर्तबाट एमाले पछि हटेको छैन । कांग्रेस भने सभामुखबाहेक अन्य विषयमा सहमति गर्ने प्रयासमा छ । बैठकमा सहभागी कांग्रेसका एक नेताका अनुसार गठबन्धन टुट्छ भन्नेमा एमाले अध्यक्ष ओली ढुक्क हुन नसकेका कारण सहमतिमा ढिलाइ भएको हो ।पहिला सभामुख हटाउने प्रक्रिया अघि बढाउँदा फागुन १६ को समयसीमाभित्र एमसीसी सम्झौता अनुमोदन हुन सक्दैन भन्नेमा पनि कांग्रेसको चासो छ । एमसीसी सम्झौताको मतदानअघि नै मन्त्री हटाउन ओलीले सर्त राखे पनि प्रधानमन्त्रीले ठोस जवाफ दिइसकेका छैनन् । दुई दलबीचको बैठक शनिबार बालकोटमै बस्ने गरी टुंगिएको छ । आइतबारको प्रतिनिधिसभा बैठकअघि एमालेसँग लिखित रूपमै समझदारी गर्ने गरी दोस्रो तहका नेताहरू पनि समानान्तर रूपमा लागेका छन् । सञ्चारमन्त्री ज्ञानेन्द्रबहादुर कार्कीका अनुसार प्रधानमन्त्रीले सम्झौता अनुमोदनपछि अन्य विषयमा छलफल गर्ने गरी अघि बढ्न एमालेलाई आग्रह गरेका छन् । हामीसँग समय छैन । अरू विषयमा प्रवेश गर्दा सम्झौता अनुमोदन गर्न कठिनाइ हुन्छ । पहिला अनुमोदन गरौं, थप विषयमा पछि कुरा गरौं भनेर प्रधानमन्त्रीले भन्नुभएको छ, कार्कीले भने, तर प्रमुख प्रतिपक्षबाट पुरानै कुराहरू आएका छन् । आजै ठोस निष्कर्षमा पुग्न सकिएको छैन ।"
"८३ घर, ६५ पर्वतारोही","त्यहींबाट सुरु भएको सगरमाथा जानेआउने क्रम अहिले पनि छ । २०३९ को हिउँदमा बेदिङका ङवङ योनदेन शेर्पाले सगरमाथा आरोहण गरेका थिए । त्यसको २ वर्षअघि २०३७ मा यिनै ङवङले कञ्चनजंघाको सफल आरोहण गरेका थिए । बेदिङबाट अहिलेसम्म ६ जना महिलाले सगरमाथा आरोहण गरिसकेका छन् । ६५ जनामध्ये ९ जनाको मृत्यु भइसकेको छ । बेदिङ हिम आरोहीहरूको गाउँ हो, यहाँ धेरैले आरोहण गरेर रेकर्ड बनाए, दावाछिरिङले भने, तर राज्यको नजरमा नपर्दा बेदिङ गुमनाम छ, विकास पूर्वाधारमा पहुँच नहुँदा यहाँ राज्यको उपस्थिति नभएको देखिन्छ । बेदिङलाई मासु प्रतिबन्धित गाउँसमेत भनेर चिनिन्छ । यहाँ पशुपन्छी काटमार चल्दैन । बाहिरबाट समेत मासु लगेर खान पाइँदैन । धेरैजना अन्तर्राष्ट्रिय हिमाल आरोहणका गाइडमध्ये १३ जना यही गाउँका छन् । त्यसैले यो गाउँलाई हिमालका गाइडहरूको गाउँसमेत भनिन्छ । बेदिङबाट सबैभन्दा बढी मिङ्माछिरि शेर्पाले १९ पटक सगरमाथाको आरोहण गरेका छन् । धेरै पर्वतारोहीहरूले सगरमाथासँगै ८ हजार मिटरमाथिका अधिकांश हिमाल आरोहण गरिसकेका छन् । गाउँमा स्वास्थ्य शिक्षाको पूर्वाधारसमेत छैन, पासाङ किडर शेर्पाले भने, हिमाल चढनेहरूको गाउँ भने पनि राज्यले प्रमाणपत्र दिनसमेत मान्दैन हिमाल चढ्नेहरूलाई । पर्यटकीय गाउँका रूपमा चिनिएको बेदिङका आफ्नै दुःख भएको उनले बताए । सगरमाथा आरोहण गरिसकेकाहरूको क्लब बनाएर गाउँका समस्या समाधान गरिरहेको उनी बताउँछन् । हिमाल चढ्न जानेहरूका लागि स्थानीयस्तरमा एभरेस्ट क्लब गठन गरिएको छ । यहाँको सरकारी विद्यालय बन्द गरेर खारेज गरिएको छ । उक्त क्लबको सहयोगमा गुम्बा विद्यालय सञ्चालनमा ल्याइएको छ । कामको खोजी र बालबच्चाको पढाइका लागि सहर पस्ने धेरै छन्, उनले भने, पर्यटकीय गाउँमा पर्यटन पूर्वाधार राम्रो बनाइदिएको भए रोजगारी हुन्थ्यो । बेदिङलाई सरकारले नै हिम आरोहीहरूको संग्रहालय गाउँ बनाउनुपर्ने उनले बताए । हाम्रो गाउँमा घरपिच्छे सगरमाथा आरोही छन्, उनले भने, उनीहरूलाई बेदिङमै बसाल्न सके राज्य हिमाल आरोहीहरूको संग्रहालय बनाएर प्रचार गर्न सक्छ । हाल उक्त क्षेत्रमा माउन्टेनेरिङ गाइडको अभ्यास चलिरहेको छ । हिमाल चढ्नेहरूका लागि यो तालिम अनिवार्य लिनुपर्छ ।"
आफैं 'वैद्यको खोजीमा सिंहदरबार वैद्यखाना,"कार्यदलको सुझावप्रमुख विशेषज्ञ डा गुणराज लोहनीको संयोजकत्वमा स्वास्थ्य तथा जनसंख्या मन्त्रालयले कार्यदल गठन गरेको थियो । उक्त कार्यदलले गत पुसमै वैद्यखाना विकास समिति कर्मचारी कल्याणकोष लगायतको सुधारका लागि प्रतिवेदनसमेत बुझायो । प्रतिवेदनमा कर्मचारीलाई कोषबाट भुक्तानी हुने सेवासुविधाको वास्तविक दायित्वको अनुमान गरी वार्षिक रूपमा आफ्नो आयको निश्चित रकम कोषमा जम्मा गर्दै जानुपर्ने सुझाव दिइएको छ । त्यसैगरी, वैद्यखानाको आर्थिक आयस्रोत बढाउन १५ दिनभित्र कार्ययोजना तयार गर्ने, कारखानाका लागि आवश्यक कच्चा पदार्थको आपूर्ति गर्न खरिद योजना बनाउने र खरिद प्रक्रिया १५ दिनभित्र सम्पन्न गर्ने उल्लेख छ । उत्पादन क्षमता बढाउन र बजार विस्तार रणनीति बनाउनलगायत सुझाव प्रतिवेदनले दिएको छ । तर समयसीमा नाघिसक्दा पनि पनि ठोस कदम चालिएको छैन ।"
२१ वर्षदेखि बाढीले लखेटिँदै आएकाहरू बिचल्लीमा,"(बझाङ)  गत कात्तिक २ को रात । बझाङको छबिसपाथीभेरा गाउँपालिका१ को सुङगाला गाउँमा पर्ने जयपृथ्वी राजमार्गको लहरै बनाएका छाप्राहरू एक्कासि हल्लिन थाले । छाप्राभित्र भाँडाकुँडा एकआपसमा ठोक्किएर बज्न थाले । बाहिर सेतीको अत्यासलाग्दो गडगडाहट सुनियो । मध्यरातमा पूरै गाउँ जुरुक्क उठ्यो । सबै भागाभाग गर्न थाले । दर्के झरी परिरहेको थियो । भाग्न सक्नेहरू धनमालको बेवास्ता गर्दै सुत्ने बेला लगाएका लुगासँगै गाउँमाथिको सडकमा पुगे । सामान्य अवस्थामा पनि सहयोगी र लट्ठीको सहारामा बाहिरभित्र गर्नुपर्ने ८१ वर्षीया बेलु गिरीको कसैले ख्याल गरेनन् । उनी एक्लै परिन् । उनको सहाराका रूपमा रहेका एक मात्रै छोरा त्यो दिन गाउँमा थिएनन् । हातखुट्टा टेकेर झुप्रोको ढोकासम्म पुगेकी गिरीलाई सेतीको रौद्र रूपले अत्यायो । आत्तिएर उनी बेहोस भइन् । गाउँको डिल भत्किँदै थियो । घरभन्दा अलि तलको ट्वाइलेट र धारा मैले हेर्दाहेर्दै सेतीमा मिसियो, त्यो कहालीलाग्दो क्षण सम्झँदै उनले भनिन्, सेतीका छल्का (छाल) ढोकाभित्रै परेर भिजाउन थाले । आवाज पनि साह्रै डरलाग्दो थियो । घरजत्रा ढुंगा ठोक्किँदै बग्दै थिए । भूकम्प आए जस्तो भयो । अब मरें भन्ने लाग्यो । बाढीको भेल घर नजिकै पुगेको याद छ । त्यसपछि के भयो थाहा भएन । उनी घरमै छुटेको थाहा पाएर कसैले उद्धार गरेपछि बाँच्न सफल भएकी थिइन् । यस्तै खालको बाढीको कहरबाट उनी २१ वर्षअघि संयोगले जोगिएकी थिइन् । २०५७ जेठ २८ का दिन उनको गाउँको दैनिकी सामान्य चल्दै थियो । अघिल्लो दिनदेखि नै वर्षा भइरहेकाले गाउँका सबै आआफ्नो घरमै थिए । महिलाहरू घरधन्दामा थिए । वर्षाका कारण फुर्सदिला भएका पुरुषहरू भेला भएर दिनभर तास खेल्दै रमाइलो गरे । कोही तास हेर्न झुम्मिए । दिन सामान्य बित्यो । रातिको साढे आठ बजेको हुँदो हो । गाउँमा कोही परिवार खाना खाँदै थिए, कोही खाइवरी सुत्ने तरखरमा थिए, पहिलो पटक प्रलयकारी बाढीको सामना गर्दाको क्षण सम्झँदै उनले भनिन्, एकाएक सेतीले कटान सुरु गर्यो । मुसलधारे वर्षा भइरहेको थियो । रुँदै कराउँदै मानिसहरू भाग्न थाले । हेर्दाहेर्दै घर भकाभक ढल्न थाले । मन्दिर, चौतारो स्कुल सबै बगायो । बेलुको घर नजिकै बाढीले निल्दै थियो । बाख्राको पाठो कराइरहेको देख्दा बेलुले बचाउन खोजिन् । त्यहाँ नपुग्दै सेतीको भेलले उनलाई छोप्न खोज्दै गर्दा पछाडिबाट कसैले तानेर बचायो । आफू भाग्यले बाँचियो तर गाईभैंसी, बाख्रा, कुखुरा, अन्नपात केही पनि जोगाउन सकिएन । एक घण्टामै अफ्ला र सुगाला गाउँको एउटा घर पनि बचेन, उनले सुनाइन् । बेलुजस्तै जोखिममा जोगिएकाहरूको संख्या उनको गाउँमा मात्रै दुई दर्जनभन्दा बढी छ । २०५७ देखि बाढीपीडित भएर छाप्रा सार्दै हिँडिरहेका उनीहरूलाई २१ वर्षसम्म न सरकारले पुनःस्थापना गरेको छ न त बाढीले लखेट्न नै छोडेको छ । २०५७ मा छबिसपाथीभेरा गाउँपालिकाको परिङगाल, सुँगाला, मालुमेला, धामी छाना र थलारा गाउँपालिकाको अफला, आमबगर, जडारलगायतका गाउँहरू बगाएपछि यहाँका चार सयभन्दा बढी परिवार विस्थापित भएका थिए । गाउँ नै बगाएपछि सडक र नदी किनारमा छाप्रा बनाएर बसिरहेका उनीहरूलाई यो वर्ष कात्तिक पहिलो साता आएको बेमौसमी बाढीले त्यहाँबाट पनि उठाइदिएको छ । सुँगाला, मालुमेला र धामीछाना गाउँका १६ परिवारको घर पूर्ण रूपमा बगाइसकेको छ भने अन्य ६५ घरमुनिबाट नदी बग्न थालेको छ । २ सय ७० परिवारको १ हजार २ सय रोपनी जमिनसमेत कात्तिकको बाढीको चपेटामा परेपछि यी गाउँका बासिन्दा सुकुम्बासी भएका छन् । नदीको नजिक भएका १४१५ परिवारले घर नै छोडेर भागिसके । कोही अरू गाउँमा आफन्तकामा बसेका छन् । कोही जंगलमा पाल हालेर बसेका छन्, स्थानीय दमन दमाईंले भने, मेरो त साना बच्चासहित आठ जनाको परिवार छ । यत्रो जहान उठाएर कहाँ जाउँ, के गरूँ केही सोच्न सकेको छैन । यहाँका स्थानीयवासीले वर्षैपिच्छे बाढीको त्रासदी भोगिरहेको भए पनि २०५७ पछिको ठूलो विनाशकारी बाढीको सामना यो वर्ष गरेको बताए । बाढीको चपेटामा परेर दुई दशकदेखि कष्टकर जीवन बाँच्दै आएकाहरूलाई अहिलेसम्म कसैले हेरेको छैन । २०५७ मा पुनःस्थापनाको माग गर्दै दुई दिन जिल्ला प्रशासन कार्यालयमा धर्ना दिएका थिए । तत्कालीन विद्रोही माओवादीले उक्साएको र आन्दोलनमा घुसपैठ भएको भन्दै कारबाही धम्की दिइएपछि उनीहरू पुनःस्थापनाको माग छाडेर कैलालीको अत्तरिया पुगेका थिए । कैलालीको जंगलमा बसिरहेका उनीहरूका छाप्रा जलाउँदै प्रशासनले माओवादीको आरोपमा थुन्ने भन्दै त्रास देखाएपछि निरीह भएका फेरि बझाङ आएर राजमार्गछेउ छाप्रा बनाएर बसेका थिए । २०५७ सम्म कृषि र पशुपालनलाई मुख्य पेसा बनाउँदै आएका उनीहरू आफूले बेच्नसमेत भ्याउँथे । बाढीले सर्वस्व बगाएपछि त्यसबेला रेडक्रस र प्लान इन्टरनेसनलले त्रिपाल, भाँडाकुँडा र खाद्यान्न सहयोग गरेका थिए । त्यसयता फेरि पीडित हुँदा कसैले नहेरेको उनीहरूको गुनासो छ । भएको श्रीसम्पत्ति र जग्गा उसै बेला बगाएको हो । त्यहाँबाट भागेर यहाँ आयौं । अहिले यिनै छाप्रा पनि बगाउन लाग्यो । अब कहाँ गएर टाउको लुकाउँ ? ६० वर्षीया धनु गिरीले भनिन्, सरकार आउला र कतै सुरक्षित ठाउँमा राखिदेला भन्ने आस गर्दै जुनी बितिहाल्यो, हाम्रो समस्या उस्तै छ । राज्यले पुनःस्थापनाका लागि कुनै सहयोग नगरेका कारण यी दुई गाउँका ३० भन्दा बढी परिवार भारततिर पलायन भएका छन् । यहाँ भएकाहरू राहत र पुनःस्थापनाको माग गर्दै कहिले वडा कार्यालय, गाउँपालिका त कहिले जिल्ला प्रशासन कार्यालय धाउन छाडेका छैनन् । २१ वर्ष भइसक्यो, बर्सेनि बाढीले लखेटेको छ । बिरालाले चल्ला सारेजस्तो गरेर जहान परिवार सारिरहेका छौं, राज्यले हाम्रो दुःख देखेन, बाढीपीडित संघर्ष समिति अध्यक्ष रामभक्त गिरीले भने, यो वर्ष फेरि पनि बस्ती उठ्यो । हाम्रो बिचल्ली हेरिदेऊ भनेर धाएका धायै छौं । अझसम्म कसैले सुनेका छैनन् । यता छबिस पाथीभेरा गाउँपालिकाले भने जग्गा बगाएकाहरूलाई सरकारले राहतका लागि कुनै व्यवस्था नगरेकाले पीडितको माग सम्बोधन गर्न नसकिएको जनाएको छ ।"
१ लाख १८ हजार म्यादी प्रस्ताव,"(काठमाडौं)  प्रहरी प्रधान कार्यालयले आगामी स्थानीय तह चुनावका लागि १ लाख १८ हजार २ सय ३१ म्यादी प्रहरी भर्ना गर्नुपर्ने प्रस्ताव गरेको छ । प्रस्ताव गरिएकै संख्यामा भर्ना गरिए म्यादी प्रहरीको तलबभत्ता र खाजामा करिब ७ अर्ब रुपैयाँ खर्च हुनेछ । प्रहरीले आगामी वैशाख ३० मा हुने चुनावमा सेना, प्रहरी, सशस्त्र प्रहरी बल र राष्ट्रिय अनुसन्धान विभागका अलावा ५० दिनका लागि म्यादी प्रहरी भर्ना गर्नुपर्ने गरी निर्वाचन सुरक्षा कार्ययोजनाको मस्यौदा तयार गरेर गृह मन्त्रालयमा बुझाएको छ । कार्ययोजनामा सुरक्षा निकायबाट अवकाशप्राप्त सुरक्षाकर्मी, पूर्वम्यादी प्रहरी, निजी सुरक्षा गार्ड, विदेशी सुरक्षा निकायबाट अवकाश पाएका व्यक्तिलाई म्यादीमा प्राथमिकता दिएर भर्ना गर्नुपर्ने प्रस्ताव छ । कार्ययोजनालाई अन्तिम रूप दिन बाँकी रहेको गृह मन्त्रालयले जनाएको छ । एकै चरणमा निर्वाचन गर्नुपर्दा चारवटै सुरक्षा निकायबाट मात्रै सुरक्षा व्यवस्थापन गर्न कठिन छ, विगतका सुरक्षा मापदण्डअनुसार व्यवस्थापन गर्दा जनशक्ति अभाव हुन सक्छ, त्यही भएर यस पटक म्यादीको संख्या बढ्न सक्ने देखिन्छ, गृह मन्त्रालयका प्रवक्ता फणीन्द्रमणि पोखरेलले कान्तिपुरसित भने, प्रहरी प्रधान कार्यालयबाट सुरक्षा कार्ययोजनासम्बन्धी प्रस्ताव आएको छ, त्यसमा समीक्षा भइरहेको छ । उनले म्यादीको संख्याका विषयमा बजेट र आवश्यकता हेरेर निर्णय हुने जानकारी दिए । प्रहरीको प्रस्तावमा एक म्यादी प्रहरीका लागि प्रहरी जवानसरह तलब र जनही ४ हजार ५ सय रुपैयाँ पोसाक खर्च उपलब्ध गराउनुपर्ने भनिएको छ । जवानको तलब करिब २३ हजार हुन्छ । म्यादीका लागि जवानसरह पारिश्रमिक दिँदा प्रस्तावित संख्याका लागि मासिक एकमुष्ट २ अर्ब ७१ करोड रुपैयाँभन्दा बढी बजेट चाहिन्छ । ५० दिनका लागि करिब ५ अर्ब रुपैयाँ तलबमा मात्रै खर्च हुनेछ । यातायात खर्चबापत प्रतिव्यक्ति छुट्टै १ हजार रुपैयाँ दिनुपर्ने प्रस्ताव छ । यसमा पनि ११ करोड रुपैयाँभन्दा बढी विनियोजन गर्नुपर्ने हुन्छ । २०७४ को स्थानीय चुनावमा म्यादी प्रहरीलाई पोसाक खर्च मासिक ४ हजार रुपैयाँ उपलब्ध गराइएको थियो । यस पटक त्यसमा पाँच सय रुपैयाँ बढाउने प्रस्ताव छ । सोहीअनुसार निर्णय भए प्रस्तावित म्यादीका लागि पोसाक खर्चमा मात्रै ५३ करोड २० लाख ३९ हजार ५ सय रुपैयाँ विनियोजन गर्नुपर्ने हुन्छ । यसैगरी एक साताका लागि दिनको २ सय ५० रुपैयाँका दरले खाजा र त्यही दरमा विशेष भत्ता उपलब्ध गराउनुपर्ने उल्लेख छ । जसअनुसार दैनिक विशेष भत्ता र खाजा खर्चमा मात्रै ५ करोड ९१ लाख १५ हजार ५ सय रुपैयाँ खर्च हुन्छ । एक सातामा यो खर्च ४१ करोड ३८ लाख ८ हजार ५ सय रुपैयाँ पुग्छ । जिल्लाअनुसार भत्ता र खाजा खर्चको दर तलमाथि हुन सक्छ । समान दरमा दैनिक खाजा खर्च र विशेष भत्ता निर्वाचन सुरक्षामा खटिने चारवटै निकायका सुरक्षाकर्मीलाई दिनुपर्ने प्रहरी प्रस्ताव छ । प्रहरी प्रधान कार्यालयले स्थानीय तह चुनावमा ६१ हजारभन्दा बढी प्रहरी खटाउने कार्ययोजना बनाएको छ । नेपाली सेना, सशस्त्र र अनुसन्धान विभागबाट पनि ६० प्रतिशतभन्दा बढी जनशक्ति निर्वाचनमा खटिने अनुमान छ । प्रहरीको कार्ययोजनामा ५० दिनमा एक म्यादीका लागि उपत्यकामा कार्यरतलाई ५६ हजार ९ सय १२ देखि उच्च हिमाली जिल्लामा तैनाथ हुनेलाई ८७ हजार ७ सय ७५ रुपैयाँसम्म उपलब्ध गराउनुपर्ने प्रस्ताव छ । अघिल्लो स्थानीय तह निर्वाचनभन्दा यस पटक साढे ३ हजार मतदान केन्द्र थपिने अनुमान गरिएको छ । त्यस्तै २०७४ मा १० हजार ६ सय ७१ मतदान स्थल रहेकामा यस पटक करिब १ सय स्थल थपिनसक्ने आँकडा छ । मतदान केन्द्र र मतदान स्थल थपिए सुरक्षाकर्मीको संख्या पनि बढ्ने छ । प्रहरीको कार्ययोजनामा निर्वाचन सुरक्षा कार्ययोजना लागू भएर मतपरिणाम नआएसम्म कारागार, विमानस्थल र महत्त्वपूर्ण प्रतिष्ठानसार्वजनिक भवनसंरचनाको सुरक्षा सेनालाई दिइने उल्लेख छ । जिल्ला निर्वाचन कार्यालयको सुरक्षामा सशस्त्र खटाइने भनिएको छ । सेना र सशस्त्रलाई बाहिरी सुरक्षा र आवश्यकताअनुसार अति जोखिम र जोखिमपूर्ण मतदान स्थलमा सशस्त्रलाई पनि खटाउन सकिने भनिएको छ ।निर्वाचनको भित्री घेरामा प्रहरी र प्रहरीको सहयोगीका रूपमा म्यादीलाई तैनाथ गराइने उल्लेख छ । कार्ययोजनाअनुसार कम संवेदनशील अर्थात् सामान्य सुरक्षा चुनौती भएका मतदान स्थलमा ३ प्रहरी र ४ म्यादी, संवेदनशील मतदान स्थलमा ४ प्रहरी र ६ म्यादी ता अति संवेदनशील मतदान स्थलमा ५ प्रहरी र ६ म्यादी खटाउनुपर्ने प्रस्ताव छ । यस्तै निर्वाचन प्रयोजनका लागि १ हजार ५ सय २९ सवारीसाधन आवश्यक रहेको कार्ययोजनामा उल्लेख छ । निर्वाचनका लागि कुन जिल्लामा कति सरकारी कर्मचारी छन्, सवारीसाधनको स्थिति कहाँ कति छ भनेर जिल्लागत विवरण संकलन गरिरहेका छौं । त्यो आइसकेपछि हिसाब यकिन गर्छौं, गृहप्रवक्ता पोखरेलले भने । प्रहरी प्रधान कार्यालयले तयार पारेको निर्वाचन सुरक्षा कार्ययोजनाको प्रस्तावलाई आर्थिक दायित्वबारे थप छलफल गर्न गृहले अर्थ मन्त्रालय पठाइसकेको छ । अर्थबाट समेत स्वीकृत भएर आएपछि केन्द्रीय सुरक्षा समिति बैठकबाट अनुमोदन गरेर कार्ययोजना निर्वाचन आयोगलाई पठाइने छ । त्यसपछि निर्वाचन आयोगले गृह र रक्षा सचिवसहित चारवटै सुरक्षा निकायका प्रमुखसहितको बैठक राखेर त्यसलाई अन्तिम रूप दिने अभ्यास छ ।"
मतदान गर्न १० घण्टा पैदल,"(हुम्ला)  ताजाकोट गाउँपालिका३ मासपुरका ५७ वर्षीय दानबहादुर बुढाले अहिलेसम्म ३ पल्ट मतदान गरे । सबै निर्वाचनमा उनी झन्डै १० घण्टा पैदल हिँडेर थापागाउँस्थित कैलाश प्राथमिक विद्यालय पुगेका हुन् । आगामी वैशाख ३० का लागि तोकिएको स्थानीय तह निर्वाचनमा पनि उनलाई फेरि १० घण्टा नै हिँडेर थापागाउँ पुग्नुपर्ने बाध्यता भएको छ । अघिल्लो दिन गएर भोट हालेर चुनावको भोलिपल्ट गाउँ फर्कन्छौं, उनले भने, अहिले त गाउँमै भोट हाल्न पाइएला भनेको नपाइने भो ।उनले स्थानीय तहका जनप्रतिनिधिसहित गाउँमा पुग्ने सबै नेता र विभिन्न कार्यालयका प्रतिनिधिसँग गाउँमै मतदान केन्द्र राख्न माग गरे पनि बेवास्ता भएको बताए । उनका छिमेकी कर्णबहादुर बुढाले यो पटक पनि भोट हाल्नकै लागि सास्ती पाउनुपर्ने भएको बताए । अरूलाई अरूकै माग होला, अरू गाउँका समस्या त छन् नै, हाम्रा लागि पहिलो माग नै गाउँमा भोट हाल्न पाउनु हो, उनले भने ।टाढा गएर मतदान गर्न समस्या भएपछि ज्येष्ठ नागरिक, अशक्त र महिलाहरू मतदानको अवसरबाट समेत वञ्चित भएको स्थानीय केशव बुढाले बताए । हामी त जसोतसो भोट हाल्न जाउँला, उनले भने, हिँड्न नसक्नेलाई कसरी लैजाने ? सरकारबाट पाउनुपर्ने अधिकांश सेवासुविधा नपाए पनि गाउँमै मतदान गर्न पाउनुपर्ने माग वर्षौंदेखि सुनुवाइ नभएको उनको गुनासो छ । उनका अनुसार मासपुरमा २२ घरधुरी छन् ।स्थानीय धनवीर बुढाले भौगोलिक विकटताका कारण आफूहरू लामो समयदेखि सरकारी सेवा सुविधाबाट वञ्चित भएको बताए । उनका अनुसार वडा कार्यालय पुग्नसमेत १० घण्टा हिँड्नुपर्ने बाध्यता छ । राज्यबाट पाउनुपर्ने अरू सुविधा त पाएनौं पाएनौं, कम्तीमा भोट हाल्ने ठाउँ गाउँमै बनाए विकासको अनुभूति हुन्थ्यो, उनले भने । उनले सदरमुकाम टाढा हुँदा आफू बसेको घरजग्गाको लालपुर्जासमेत बनाउन नपाएको बताए । उनका अनुसार सदरमुकाम जान कम्तीमा एक साताको समय छुट्याउनुपर्ने बाध्यता छ ।मासपुरमा अहिलेसम्म खाद्य व्यवस्था तथा व्यापार कम्पनी लिमिटेडको चामलसमेत नपुगेको बुढाले बताए । उनका अनुसार खाद्यान्न लिन पनि एक दिन पैदल हिँडेर थापागाउँ पुग्नुपर्ने बाध्यता छ । एक दिन पैदल हिँडेर पनि ४५ किलो चामल मात्र पाइन्छ, उनले भने, त्यो चामल कति दिन पुर्याउने ? सरकारी ढुवानी अनुदानको चामल नपाइने भएपछि ५० किलोको एक बोरा ३ हजार रुपैयाँ तिरेर बजारबाट किन्नुपरेको उनले बताए । ताजाकोट गाउँपालिका अध्यक्ष बाग्दल मल्लले भौगोलिक विकटता र कम घरधुरी भएका कारण मासपुरमा मतदान केन्द्र राख्न नसकिएको बताएका छन् । मासपुरमा खाद्यको चामल पठाउन पहल भइरहेको उनले बताए ।"
इम्बोस्ड नम्बर प्लेट अंग्रेजी बनाउन जबराले घूस लिएको दाबी,"(काठमाडौं)  निलम्बित प्रधानन्यायाधीश चोलेन्द्रशमशेर जबराले सवारीसाधनको नम्बर प्लेट अंग्रेजीमा राख्न आर्थिक लेनदेन गरी फैसला गरेको वरिष्ठ अधिवक्ताहरूले आरोप लगाएका छन् । जबरालगायत पाँच न्यायाधीशले संवैधानिक इजलासबाट २०७६ मंसिर २७ गते सवारीसाधनको इम्बोस्ड नम्बर प्लेट अंग्रेजी भाषामा राख्ने फैसला गरेका थिए । संविधानमाथि नै खेलबाड गर्ने गरी यसअघि खारेज भइसकेको रिटलाई संवैधानिक इजलासमा लगेर अंग्रेजीमा इम्बोस्ड नम्बर प्लेट राख्न पाउने फैसला गर्ने उनै निलम्बित प्रधानन्यायाधीश चोलेन्द्रशमशेर हुन्, वरिष्ठ अधिवक्ता शम्भु थापाले भने, यो फैसला कसैले उल्टाउन नसकून् भनेर संवैधानिक इजलासमा पठाए । यो मुद्दा आर्थिक स्वार्थ गाँसिएको छ । नेपाल प्रज्ञा प्रतिष्ठानले शुक्रबार आयोजना गरेको सवारीसाधनमा राखिने संख्या पाटी (नम्बर प्लेट) मा देवनागरी लिपिको प्रयोग विषयक विचार गोष्ठीमा थापाले थपे, ठेकेदारले थाइल्यान्डबाट अंग्रेजी उल्लेख भएको इम्बोस्ड नम्बर बनाउने प्रविधि लिएर आए, यदि देवनागरी लिपिमा नयाँ प्रविधि निर्माण गराएर ल्याउने हो भने ठेकेदारले थप खर्च गर्नुपर्ने भयो । त्यसैले इम्बोस्ड नम्बरमा अंग्रेजी भाषा प्रयोग गराउन करोडौंको चलखेल भयो । अर्का वरिष्ठ अधिवक्ता ध्रुवलाल श्रेष्ठले संविधानले सरकारी कामकाजको भाषा नेपाली र देवनागरी लिपिमा हुने स्पष्ट हुँदाहुँदै लज्जास्पद फैसला गरेको बताए । न्यायाधीशको आचरण नभएको न्यायाधीशले फैसला गरेकाले यो हविगत भोग्नुपरेको छ, उनले भने । अर्का वरिष्ठ अधिवक्ता कृष्णप्रसाद भण्डारीले नेपाली राष्ट्रियतालाई आँच पुर्याउने फैसलालाई जसरी पनि उल्टाउनुपर्ने धारणा राखे । वरिष्ठ अधिवक्ता सविता भण्डारी बरालले संविधानविपरीत अंग्रेजी भाषा प्रयोगको फैसलाले मर्माहत बनाएको बताइन् । नेपाली भाषा र देवनागरी लिपि प्रतिष्ठाको विषय भएकाले यसलाई बचाउनुपर्ने उल्लेख गर्दै उनले भनिन्, यसरी खेलबाड गर्दै जाँदा राष्ट्रियता गुम्न सक्छ । वरिष्ठ अधिवक्ता हरि उप्रेतीले नेपालभित्र चलाइने कुनै पनि गाडी विदेशीलाई देखाउन र विदेश लैजान नपर्ने भएको बताए । प्रविधि विकासका लागि हो, भाषा, लिपि पहिचान भएकाले प्रविधिले बाँध्न सक्दैन । वरिष्ठ अधिवक्ता नरेन्द्रप्रसाद पाठकले नेपाली राष्ट्रियता र पहिचानलाई मेट्न पश्चिमा संस्कृति अँगाल्न नहुने विचार राखे । गोष्ठीमा अधिवक्ता रामेश्वर राउत मातृदासले कार्यपत्र प्रस्तुत गरेका थिए । भाषाविद् प्राध्यापक माधवप्रसाद पोखरेलले शताब्दीऔंदेखि नेपाली भाषा र देवनागरी लिपिको प्रयोगको इतिहास निरन्तरतालाई अदालतले बिर्सिन नमिल्ने बताए । प्रविधि भनेको हाम्रो सेवक हो र संस्कृतिका लागि प्रविधि होस्, उनले भने, विदेशीका लागि बनाएको प्रविधिले हाम्रो संस्कृति उल्टाउन मिल्दैन । प्रतिष्ठानका कुलपति गंगाप्रसाद उप्रेतीले देवनागरी लिपि र नेपाली भाषाको बहिष्करणले नेपाली राष्ट्रियताको सुरक्षा नहुने बताए । सर्वोच्चका फैसलापछि अन्योल सिर्जना गरेकाले यसलाई उल्टाउन प्रतिष्ठानले प्रधानमन्त्रीसमेतको ध्यानाकर्षण गराएको जनाए । सवारीसाधनमा राखिने नम्बर प्लेटलाई लिएर परेको रिटउपर सर्वोच्च अदालतका तत्कालीन प्रधानन्यायाधीश गोपाल पराजुलीको इजलासले २०७४ फागुन १० गते इम्बोस्ड नम्बर प्लेट संविधानविपरीत भएकाले लागू नगर्न, नगराउन र गरिसकेको भए सबै रद्द गर्नू भन्ने अन्तरिम आदेश जारी गरेको थियो ।"
ललिता निवासको भ्रष्टाचार मुद्दामा न्यायाधीशलाई उन्मुक्ति,"काठमाडौं (कास) अख्तियार दुरुपयोग अनुसन्धान आयोगले ललिता निवास भ्रष्टाचार काण्डमा मुछेका जिल्ला न्यायाधीश विनोदकुमार गौतमलाई सर्वोच्च अदालतले उन्मुक्ति दिएको छ । सर्वोच्चको पूर्ण इजलासले बिहीबार चितवन जिल्ला अदालतका न्यायाधीश गौतमलाई अख्तियारले मुद्दा चलाउन नमिल्ने ठहर गरेको छ । यस फैसलाका कारण गौतमले विशेष अदालतमा दायर भ्रष्टाचार मुद्दा सामना गर्नु नपर्ने भएको छ । सर्वोच्च अदालतका न्यायाधीशहरू आनन्दमोहन भट्टराई, अनिलकुमार सिन्हा र बमकुमार श्रेष्ठको इजलासले संविधानले जिल्ला न्यायाधीशहरूमाथि भ्रष्टाचारमा अनुसन्धान गरी मुद्दा चलाउन सक्ने अधिकार न्यायपरिषद्लाई दिएकामा अख्तियारले क्षेत्राधिकार मिचेको भन्दै विशेष अदालतमा दायर मुद्दा न्यायाधीश गौतमका हकमा बदर गरिदिएको हो । भौतिक योजना तथा निर्माण मन्त्रालयको कानुन उपसचिव रहेका बखत गौतमले ललिता निवसाको सरकारी जग्गा गैरकानुनी रूपमा व्यक्तिका नाममा पुर्याउन भूमिका खेलेको भन्दै अख्तियारले २०७६ माघ २२ मा गौतमसहित १ सय ७५ जनाविरुद्ध विशेष अदालतमा मुद्दा दायर गरेको थियो । गौतमको कार्यबाट नेपाल सरकारलाई ९ करोड ६५ लाख ७६ हजार नोक्सान भएको अख्तियारले ठहर गरेको थियो । पछि गौतम २०७२ साउन २१ मा जिल्ला न्यायाधीश नियुक्त भएका थिए । उनीमाथि मुद्दा चल्दा उनी चितवन जिल्ला अदालतमा कार्यरत थिए । अख्तियारले गौतममाथिसमेत मुद्दा चलाएपछि उनी स्वतः निलम्बनमा परेको जानकारी अख्तियारले न्यायपरिषद्लाई दिएको थियो । आफूमाथि अनुसन्धान गर्ने, मुद्दा चलाउने र स्वतः निलम्बनमा परेको सूचना जारी गर्ने अख्तियारको निर्णयलाई गौतमले सर्वोच्च अदालतमा रिटमार्फत चुनौती दिएका थिए । त्यही रिटमाथि सुनुवाइ गर्दै सर्वोच्च अदालतले अन्य निकायको अधिकारक्षेत्रअन्तर्गत पर्ने व्यक्तिले भ्रष्टाचार गरेको भन्ने अख्तियारको अनुसन्धानबाट देखिएमा अख्तियारले आवश्यक कारबाहीका लागि सम्बन्धित निकायलाई लेखेर पठाउनुपर्नेमा आफैं मुद्दा चलाउन नमिल्ने ठहर गरेको हो । सर्वोच्च अदालतले अख्तियारको कदम संविधान र न्याय परिषद् ऐनका व्यवस्थाविपरीत रहेको र शक्ति पृथकीकरण तथा स्वतन्त्र न्यायपालिकाको सिद्धान्तसमेतको प्रतिकूल देखिएको भनेको छ । संविधानको धारा १३९ ले कुनै सार्वजनिक पद धारण गरेको व्यक्तिले भ्रष्टाचार गरी अख्तियारको दुरुपयोग गरेको सम्बन्धमा अख्तियार दुरुपयोग अनुसन्धान आयोगले कानुनबमोजिम अनुसन्धान गर्न वा गराउन सक्ने व्यवस्था गरेको छ । त्यही धारामै संविधानमा छुट्टै व्यवस्था भएको पदाधिकारी र अन्य कानुनले छुट्टै विशेष व्यवस्था गरेको पदाधिकारीको हकमा यो व्यवस्था लागू हुने छैन भनिएको छ ।"
ऐलानी जग्गा नापजाँच,"(सिन्धुली)  कमलामाई नगरपालिकाले २ वर्षअघि सुरु गरेको नगरक्षेत्रमा रहेका सरकारी ऐलानी जग्गाको लगत नापजाँच अन्तिम चरणमा पुर्याएसँगै सुकुम्बासीलाई निस्सा वितरण सुरु गरेको छ । नगर क्षेत्रका १४ वटै वडामा ऐलानी तथा अव्यवस्थित जग्गा पत्ता लगाई त्यसको अभिलेख राख्न र व्यवस्थापन गर्न नापजाँच गरिएको नगरपालिकाले जनाएको छ ।५ वटा प्राविधिक टोली खटाएर ऐलानी तथा अव्यवस्थित जग्गाको नापजाँच सुरु गरिएको थियो । आफूले भोगचलन गर्दै आएको दाबी गरेर सुकुम्बासीले भरेको रातो फारम र अव्यवस्थित बसोबास गर्नेले भरेको सेतो फारमका आधारमा जग्गाको नापजाँच कार्य भइरहेको ऐलानी जग्गा अभिलेखीकरण तथा व्यवस्थापन समितिका संयोजक देवराज पौडेलले जानकारी दिए । उनका अनुसार भोगचलन गर्दै आएको दाबी गरी जग्गा नापजाँचका लागि २ सय १८ जना सुकुम्बासी, ५२ जना दलित सुकुम्बासी र ८ सय २२ जना अव्यवस्थित बसोबासीले फारम भरेका थिए । हालसम्म १ हजार ८ सय ९५ बिघा जमिन नापजाँच भइसकेको छ ।नापजाँच भएको जग्गा भूमि आयोगसँग समन्वय गरी सम्बन्धित जग्गाधनीलाई लालपुर्जा दिने योजना रहेको नगर प्रमुख खड्गबहादुर खत्रीले बताए । ऐलानी तथा अव्यवस्थित जग्गा सबै नापी सकेपछि त्यसको अभिलेख राखेर नगरपालिकामा रहेका सुकुम्बासीहरूलाई लालपुर्जा वितरण गर्ने योजना छ, उनले भने । वडा३ बाट जग्गाको निस्सा दिने काम भने सुरु भएको उनले जनाए ।अहिलेसम्म नगरभित्र वास्तविक सुकुम्बासी कति छन्, त्यसको रेकर्ड छैन, उनले भने, सुकुम्बासीको पनि रेकर्ड सँगै लिन भनिएको छु ।नगरक्षेत्रमा रहेको सरकारी ऐलानी जग्गा अतिक्रमण गर्ने क्रम बढेकाले त्यसलाई नियन्त्रण गरी व्यवस्थित गर्न लागिएको हो । गत जेठभित्र सबै वडामा ऐलानी जग्गा नापजाँच सिध्याउने योजना बनाइए पनि कोरोना महामारीका कारण ९ महिना धकेलिएको हो ।त्यस्तै, हरिहरपुरगढी र घ्याङलेख गाउँपालिकामा पनि भूमिहीन व्यक्तिको लगत लिन सुरु गरिएको छ । गतवर्ष वाग्मती प्रदेश भूमि व्यवस्था मन्त्रालयले भूमिहीनको लगत लिन सय वटा स्थानीय तह छनोट गरेको र तीमध्ये सिन्धुलीमा हरिहरपुरगढी, घ्याङलेख र कमलामाई छनोटमा परेका थिए ।"
चुनखानीले चेपाङ बस्तीमा असर,"(चितवन)  चेपाङ बसोबास भएको चितवन पहाडी गाउँ शक्तिखोरको कोलारमा चुनढुंगा उत्खननले बस्ती, विद्यालय र वातावरणमा नै नकारात्मक असर परेको छ । अनुगमनका लागि पुगेको राष्ट्रिय मानव अधिकार आयोगको टोलीले खानीले बस्तीमा असर पुर्याएको जनाएको हो ।यस्ता आयोजनाले जनजीवन र वातावरणमा पर्ने असरहरूको व्यवस्थापनका लागि आईईई, ईआईए गर्नुपर्ने प्रावधान छ । तर कागजपत्र मिलाउने सन्दर्भमा मात्रै यसो गर्ने गरेको पाइन्छ, आयोगका उपसचिव हरि ज्ञवालीले भने । कोलारमा मात्रै नभएर देशका अन्य विकास आयोजना र पूर्वाधार निर्माण क्षेत्रमा यस्तो खाले समस्या देखिएको उनले बताए । आयोगले नवलपुर र मकवानपुरका खानी र विकास आयोजनाहरूको अनुगमन गरेको उनले बताए । टोलीका अर्का सदस्य आयोगका सहसचिव नवराज सापकोटाले विकासले विनाश निम्त्याउन नहुने धारणा राखे ।वातावरणीय प्रभाव मूल्यांकनका काम गरेर खानी चलाएको भन्ने सञ्चालकले बताएका छन् । आयोगमा नै बोलाएर बुझ्नेछौं, सापकोटाले भने । पैसा पाएपछि जग्गा बेच्नु भयो, तर अल्पसंख्यक आदिवासी चेपाङ समुदाय आफ्नो पुरानो थातथलोबाट विस्थापित र अलपत्र पर्न सक्ने खतरातर्फ सबै सजग हुनुपर्यो नि सापकोटाले भने । जग्गा बेचेर केहीले शक्तिखोर बजार छेउछाउ झरेको, केहीले जग्गा नै किन्न नसकेको उनले बताए ।कोलार गाउँमा कक्षा ३ सम्म पढाइ हुने २० वर्ष पुरानो विद्यालयको अस्तित्वसमेत खानीका कारण संकटमा परेको उनले बताए । ३५ घरपरिवार बस्दै आएको कोलार कालिका९ मा पर्छ । त्यहाँ स्टार लाइम कम्पनीले चुनढुंगा उत्खनन गर्दै आएको छ । २०६३ जेठमा १५ घर चेपाङको नौ बिघाभन्दा बढी जग्गा किनेको ७ वर्षपछि उत्खनन सुरु भएको थियो । ईआईएमा भएको भन्दा पनि बढी खन्न थालेपछि बीचमा रोक्नुपरेको कालिकाका नगर प्रमुख खुमनारायण श्रेष्ठ गोपीले भने । कालिका९ का वडाध्यक्ष हेमबहादुर थापा अहिले कोलारका चेपाङ समुदायलाई प्रत्यक्ष मर्का परे पनि खानीले त्यहाँभन्दा माथि रहेको पौने तीन सय वर्ष पुरानो उपरदाङ्गढीको पुरानो ऐतिहासिक किल्लादेखि जुटपानीसम्म असर पार्ने बताए । खानीबाट निस्केको धूलो खोलामा फालेका कारण खेतमा असर परेको, खानेपानी र सिँचाइका मुहान सुकेर बोरिङ नै राख्नुपरेको उनले बताए । स्टार लाइमले ७ वर्षअघि उत्खनन गरेकोमा अनेक खाले विवादले काम गर्न पाएको छैन । आयोगको सम्पर्कमा आएका कम्पनीका प्रतिनिधि रामजी चौरसियाले उत्खननको प्रक्रियामा रहेको बताएको सहसचिव सापकोटाको भनाइ छ । तर चौरसियासँग कान्तिपुरले फोन सम्पर्क गर्दा आफू यी विषयमा जानकार नभएको बताए ।"
कांग्रेस सभापतिमा चारको उम्मेदवारी,"हेटौंडा (कास) नेपाली कांग्रेसको १४ औं महाधिवेशनअन्तर्गत मकवानपुरमा आइतबार हुने जिल्ला अधिवेशनमा सभापतिका लागि चार जनाले उम्मेदवारी घोषणा गरेका छन् । जिल्ला पार्टीका पूर्वसचिव आनन्द पराजुली, पार्टीका कावा सभापति विष्णु लामिछाने, जयराम लामिछाने र बुद्ध लामाले उम्मेदवारी घोषणा गरिसकेका छन् । सिन्धुलीमा पनि आइबार जिल्ला अधिवेशन हुँदै छ । यहाँ वर्तमान जिल्ला सभापति उज्ज्वलप्रसाद बराल, उपसभापति खड्गबहादुर वाइवा, महाधिवेशन प्रतिनिधिहरू उपेन्द्रकुमार पोख्रेल, प्रेमचन्द्र दाहाल, विश्वनाथ कोइराला र विदुर वाइबाले सभापति पदमा उम्मेदवारी घोषणा गरेका छन् ।"
युवकको शव फेला,दोलखा (कास) भीमेश्वर नगरपालिका३ मा हातखुट्टा र मुख बाँधेर गाडेको अवस्थामा युवकको शव फेला परेको छ । शुक्रबार दिउँसो बाँदर धपाउन आएका स्थानीयले आधा गाडिएको अवस्थामा युवकको शव देखेपछि प्रहरीलाई खबर गरेका थिए । पहिचान नखुलेको अन्दाजी २०२२ वर्षका युवकको शव फेला परेको दोलखाका प्रहरी निरीक्षक अञ्जन कोइरालाले बताए । हत्या गरेर शव लुकाउन गाडिएको हुन सक्ने प्रहरीले जनाएको छ ।
रुसयुक्रेन युद्धले नेपालको व्यापारमा कस्तो असर पार्छ ?,"(काठमाडौं)  रुसले युक्रेनमाथि सैन्य कारबाही सुरु गरेपछि विश्व अर्थतन्त्र धर्मराएको छ । दुई मुलुकबीचको तनावले विश्वभरकै व्यापारव्यवसायमा असर पुगेको छ । यसको बाछिटा नेपाली बजारमा समेत देखिने भएको छ । निर्यात व्यापारमा त्यति असर नपरे पनि आयात व्यापार भने प्रभावित बन्ने व्यवसायीहरू बताउँछन् । त्यसको प्रत्यक्ष असर भान्सासम्मै देखिने व्यवसायीहरूको भनाइ छ । चालु आर्थिक वर्षका ७ महिनामा समग्रमा ११ खर्ब ४७ अर्ब रुपैयाँको आयात भएको छ । त्यसमध्ये युक्रेनबाट मात्र १७ अर्ब १७ करोडको आयात भएको छ । यसमा पनि युक्रेनबाट खाने तेलको कच्चा पदार्थ अर्बौं रुपैयाँको आएको देखिन्छ । तर दुई मुलुकबीच जारी सशस्त्र द्वन्द्वले तेलको कच्चा पदार्थ आयातमा अवरोध पुगेको नेपाल वनस्पति घिउ तथा तेल उत्पादक संघका महासचिव अमित मोरले बताए । नेपाल आउने सूर्यमुखी तेलको कच्चा पदार्थमध्ये ९५ प्रतिशत हिस्सा युक्रेनको छ । बाँकी ५ प्रतिशत भने रसिया र अर्जेन्टिनाबाट आयात हुने संघको भनाइ छ । रुसले युक्रेनमा सैन्य कारबाही थालेपछि त्यहाँबाट भेसल्स (कच्चा पदार्थ बोक्ने कन्टेनर) आउन सकेका छैनन् । सूर्यमुखी तेलको कच्चा पदार्थ बोकेका भेसल्स १२ दिनदेखि युक्रेनमै होल्ड भएका छन् । युद्ध नरोकिए एकडेढ महिनापछि बजारमा खाने तेल अभाव हुन सक्छ, संघका महासचिव मोरले भने । भटमास तेलको कच्चा पदार्थ ब्राजिल र अर्जेन्टिनाबाट ९६ प्रतिशत आयात हुन्छ । ती मुलुकमा पनि कच्चा पदार्थको मूल्य अचाक्ली बढेको मोरेले जनाए । १५ दिनअघि प्रतिटन १५ सय डलर पर्ने कच्चा पदार्थ बिहीबार १८ सय डलर पुगेको थियो । शुक्रबार भने सामान्य घटेर साढे १७ सय डलरमा आएको संघले बताएको छ । मूल्य बढेको छ, सामान कसरी मगाउने पनि चिन्ता पनि उत्तिकै छ, मोरले भने, युक्रेनको विकल्प रसिया र अर्जेन्टिना हुन् । ती मुलुकमा पनि आपूर्तिकर्ता पाइएको छैन । भारतीय व्यवसायीसँग मिलेर आयात गर्नुपर्छ । त्यही पनि जटिल भएको छ ।सात महिनामा युक्रेनबाट ९ अर्ब ५१ करोड ६३ लाख रुपैयाँको ५ करोड ७३ लाख ६४ हजार किलो सनफ्लावर तेलको कच्चा पदार्थ र ३ अर्ब ९५ करोड ३७ लाख रुपैयाँको ४ करोड ४५ हजार किलो तोरी तेलको कच्चा पदार्थ आएको छ । ७९ करोड ४७ लाख रुपैयाँको ४८ लाख ४३ हजार किलो भटमास तेलको कच्चा पदार्थ, ३ करोड ७५ लाख रुपैयाँको १ लाख ८९ हजार किलो सनफ्लावरको दाना आयात भएको विभागको विवरण छ । नेपालमा भटमास खेती २६ हजार हेक्टरमा गरिने कृषि तथा पशुपन्छी विकास मन्त्रालयको तथ्यांक छ । यहाँ वार्षिक करिब ३४ हजार ४ सय ३४ टन भटमास उत्पादन हुन्छ । तेलहन (तोरी, आलस, सनफ्लावर) खेती २ लाख ६१ हजार ४ सय ३२ हेक्टरमा हुन्छ । यसबाट वार्षिक २ लाख ७४ हजार ५ सय ४ टन तेलहन उत्पादन हुन्छ । तर उक्त उत्पादनले माग नधान्ने व्यवसायीहरू बताउँछन् । जसले गर्दा आयातमै भर पर्नुपरेको संघको भनाइ छ । यद्यपि आयातित कच्चा पदार्थ नेपालमा रिफाइन भई स्वदेशमा खपत भएर भारतमा निर्यातसमेत गर्ने गरिएको छ । यसैगरी युक्रेनबाट १ करोड १२ लाख रुपैयाँको १ लाख ६८ हजार किलो केराउ, १ करोड १९ लाख रुपैयाँको १ लाख १० हजार किलो जिरालगायत वस्तु पनि आएको विभागले जनाएको छ । नेपालबाट युक्रेन र रसियामा निर्यात हुने वस्तुले व्यापारमा भने त्यति प्रभाव नपार्ने जानकारहरू बताउँछन् । युक्रेनबाट खाने तेलको कच्चा पदार्थ आउने हो । पर्याप्त मात्रामा आयात नहुँदा महँगी बढ्न सक्छ, पूर्ववाणिज्य सचिव पुरुषोत्तम ओझाले भने, निर्यात व्यापारमा भने त्यति समस्या नहोला । किनभने निर्यात नै कम हुन्छ । विभागको विवरणअनुसार सात महिनामा युक्रेनमा करिब १५ लाख रुपैयाँको वस्तु निर्यात भएको छ । रुससँगको निर्यात व्यापार करोडमा भए पनि आयात भने अर्बौं रुपैयाँमा छ । ७ महिनामा १५ करोड ११ लाख रुपैयाँ बराबरको वस्तु निर्यात हुँदा ४ अर्ब ३१ करोड २८ लाख रुपैयाँको आयात भएको भन्सार विभागको तथ्यांक छ । रुसबाट प्रिन्टिङ पेपर, सवारीसाधनका लागि मोबिल, केमिकल (सोडियम फोस्फेट), पशुजन्य भ्याक्सिन, स्याम्पु, बेबी लोसन, कस्मेटिक सामानलगायत आयात भएको छ । ७ करोड ३९ लाखको कार्पेट, ६ करोड १३ लाखको चियापत्ती, ३० लाखको अगरबत्ती, ११ लाखको कपडा राख्ने ह्यांगर, साढे ६ लाखको यार्चागुम्बालगायत वस्तु निर्यात भएको छ ।रुसले विश्वबजारमा गहुँ निर्यात गर्ने गरेको ओझाले बताए । नेपालमा भने गहुँ भारतबाट आयात हुन्छ । तर दुई मुलुकबीचको युद्धले विश्वको आपूर्ति प्रणालीमा असर पर्दा गहुँको मूल्य पनि बढ्न सक्ने उनको भनाइ छ । खाने तेलदेखि खाद्यवस्तुको भाउ बढ्दा हाम्रो जस्तो कमजोर मुलुकलाई धेरै असर गर्छ, ओझाले भने, यसले मुलुकको अर्थतन्त्र, सर्वसाधारणको जीविकोपार्जनमा समस्या ल्याउँछ । त्यसैले स्वदेशमै उत्पादन हुने वस्तुको उत्पादन बढाउनेतर्फ ध्यान दिनैपर्छ ।रुसयुक्रेन युद्धले पेट्रोलियम पदार्थ, सुनको भाउलगायतको मूल्यमा पनि उथलपुथल पारेको छ । नेपालमा बिहीबार एकै दिन प्रतितोला २५ सय रुपैयाँ बढेर ९९ हजार पुगेको सुन शुक्रबार एक हजार रुपैयाँ घटेर ९८ हजारमा सीमित भएको छ । विश्वबजारमा कच्चा तेलको मूल्यमा पनि उतारचढाव आइरहेको छ । बिहीबार प्रतिब्यारेल १ सय ५ अमेरिकी डलरसम्म पुगेको कच्चा तेल शुक्रबार राति १० बजे ९७२ डलर थियो । यसले पेट्रोल, डिजेल, खाना पकाउने एलपी ग्यासदेखि हवाई इन्धनको मूल्यमा समेत असर पारेको छ । अहिले नेपालमा प्रतिलिटर पेट्रोलको मूल्य १४५ रुपैयाँ तोकिएको छ । अन्तर्राष्ट्रिय बजारमा भइरहेको वृद्धिले नेपालमा थप असर पुग्ने देखिन्छ । इन्धन उत्पादन गर्ने मुलुकमध्ये रुस दोस्रो नम्बरमा पर्छ । रुस तेस्रो ठूलो निर्यातकर्ता पनि हो, ओझाले भने, निर्यात नै प्रभावित भएपछि तेलको भाउ स्वाभाविक रूफमा बढ्छ ।युत्रेन र रुसको लडाइँले नेपालमा महँगी बढ्ने नेपाल चेम्बर अफ कमर्सका अध्यक्ष राजेन्द्र मल्लले बताए । खाने तेल र इन्धनको मुख्य स्रोत भएका मुलुकबीचको सशस्त्र युद्धले नेपाल जस्ता विकासोन्मुख देशलाई नराम्रो असर पार्ने उनको भनाइ छ । आयातमा आर्थिक नाकाबन्दी हुने अवस्था छ, मल्लले भने, इन्धनको मूल्य बढ्दा ढुवानी भाडा पनि सोहीअनुसार वृद्धि हुन्छ । त्यसको असर बजारमा देखिने सम्भावना छ । त्यसका लागि सरकार सचेत हुनुपर्छ ।आपूर्ति व्यवस्था सहज तथा बजार अनुगमन गर्ने जिम्मा पाएको वाणिज्य आपूर्ति तथा उपभोक्ता संरक्षण विभागले पनि इन्धनको मूल्यवद्धिले बजारमा समस्या देखिएको जनाएको छ । अन्तर्राष्ट्रिय बजारमा भएको विवाद कहिलेसम्म टुंगिने अत्तोपत्तो छैन । अन्तर्राष्ट्रिय बजारमा मूल्य बढिरहेको छ, कहिलेसम्म बढ्ने अनुमान गर्न पनि सकिएन, विभागका महानिर्देशक प्रेमकुमार श्रेष्ठले भने, मूल्य नियन्त्रण गर्न सरकारले इन्धनमा दस्तुर छुट कटौती गर्न जरुरी छ । कृषिबालीको उत्पादन बढाउन जरुरी छ ।"
गौरवका आयोजनाको बजेट खर्च १८ प्रतिशत,"(काठमाडौं)  चालु आर्थिक वर्ष २०७८७९ को ७ महिनामा राष्ट्रिय गौरवका आयोजनाको बजेट खर्च १८ प्रतिशत देखिएको छ । यस वर्ष सरकारले राष्ट्रिय गौरवका २२ आयोजनामा ८० अर्ब १० करोड ५१ लाख रुपैयाँ बराबर बजेट छुट्याएको थियो । माघ मसान्तसम्ममा यी आयोजनामा १४ अर्ब ४७ करोड रुपैयाँ बराबर खर्च भएको महालेखा नियन्त्रक कार्यालयको तथ्यांक छ ।विकास आयोजनाको प्राथमिकीकरण गरेर निर्माणको कामलाई द्रुत गतिमा अघि बढाउने सरकारको नीतिअनुसार राष्ट्रिय गौरवका आयोजना छुट्याइएका छन् । तर गौरवका भनिएका आयोजनाहरूमा सरकारले खर्च गर्न सकेको देखिँदैन । राष्ट्रिय गौरवका ४ वटा आयोजनामा बजेट खर्च १० प्रतिशतभन्दा कम रहेको महालेखा नियन्त्रकको तथ्यांक छ । चालु आर्थिक वर्षका लागि साढे ८ अर्ब बजेट पाएको पोखरा क्षेत्रीय विमानस्थलले माघ मसान्तसम्ममा एक रुपैयाँ पनि खर्चिन सकेको छैन । ३ अर्ब ५२ करोड ८० लाख बजेट पाएको दक्षिण एसिया पर्यटन पूर्वाधार आयोजनामा ५२ प्रतिशत अर्थात् १८ करोड ५० लाख रुपैयाँ बराबर मात्रै बजेट खर्च भएको छ । वर्षौंदेखि अघि बढ्न नसकेको बूढीगण्डकी जलविद्युत् आयोजनामा यस वर्ष पनि कुनै भौतिक प्रगति छैन । सरकारले बूढीगण्डकीका लागि ६ अर्ब ९३ करोड ८० लाख रुपैयाँ बजेट छुट्याएकामा हालसम्म २७ प्रतिशत अर्थात् १८ करोड ८६ लाख रुपैयाँ बराबर मात्रै खर्च भएको देखिन्छ । अमेरिकी अनुदान सहयोगको परियोजना मिलेनियम च्यालेन्ज अकाउन्ट नेपालमार्फत अघि बढिरहेको ४ सय केभी प्रसारण लाइनलाई पनि सरकारले राष्ट्रिय गौरवको आयोजनाका रूपमा राखेको छ । लप्सीफेदीदमौलीसुनवल र गल्छीहेटौंडा प्रसारण लाइनमा चालु आर्थिक वर्षका लागि सरकारले ९ अर्ब १० करोड २३ लाख रुपैयाँ बराबर बजेट छुट्याएको थियो । यस प्रसारण लाइनमा माघ मसान्तसम्ममा ३८ करोड ८६ लाख रुपैयाँ बराबर खर्च भएको छ । मिलेनियम च्यालेन्ज नेपाल अकाउन्टका लागि चालु आर्थिक वर्षमा विनियोजन भएको कुल बजेटमा माघ मसान्तसम्मको खर्च ४३ प्रतिशत बराबर हो । चालु आर्थिक वर्षका लागि राष्ट्रिय गौरवका आयोजनामध्ये सबैभन्दा बढी बजेट मिलेनियम च्यालेन्ज नेपाल अकाउन्टले पाएको थियो । राष्ट्रपति चुरे संरक्षण कार्यक्रम, मेलम्ची खानेपानी आयोजना र रेल, मेट्रोरेल तथा मोनोरेल विकास आयोजनाहरूमा पनि बजेट खर्च न्यून देखिएको छ । राष्ट्रपति चुरे संरक्षण कार्यक्रमले चालु आर्थिक वर्षका लागि १ अर्ब ५२ करोड ६४ लाख रुपैयाँ बराबरको वार्षिक बजेट पाएकामा हालसम्म १२३ प्रतिशत अर्थात् १८ करोड ७८ लाख रुपैयाँ बराबर मात्रै खर्च भएको छ । मेलम्ची खानेपानी आयोजनाको माघ मसान्तसम्मको खर्च १३४ प्रतिशत छ । यो आयोजनाका लागि सरकारले यस वर्ष १ अर्ब ७६ करोड रुपैयाँ विनियोजन गरेकामा हालसम्म २३ करोड ६४ लाख रुपैयाँ बराबर मात्रै खर्च भएको देखिन्छ । सरकारले रेल, मेट्रोरेल तथा मोनोरेल विकास आयोजनाका लागि यस वर्ष ६ अर्ब ५३ करोड २५ लाख रुपैयाँ विनियोजन गरेकामा हालसम्म १ अर्ब २ करोड ५३ लाख अर्थात् १७७ प्रतिशत खर्च भएको छ ।बजेट खर्च बढी देखिएका गौरवका आयोजनाहरूमा निजगढ अन्तर्राष्ट्रिय विमानस्थल, लुम्बिनी विकास कोष, हुलाकी राजमार्ग र महाकाली सिँचाइ आयोजना छन् । निजगढ अन्तर्राष्ट्रिय विमानस्थलका लागि यस वर्ष ३६ करोड विनियोजन भएकामा हालसम्म ८३३ प्रतिशत अर्थात् ३० करोड रुपैयाँ खर्च भएको छ । लुम्बिनी विकास कोषका लागि १ अर्ब ५० करोड रुपैयाँ बजेट राखिएकामा हालसम्म ४९७ प्रतिशत अर्थात् ७४ करोड ६० लाख रुपैयाँ खर्च भएको छ । हुलाकी राजमार्ग र महाकाली सिँचाइ आयोजनाको बजेट खर्च क्रमशः ४२४ र ३४७ प्रतिशत छ । बबई सिँचाइ आयोजनाले २४१, सिक्टा सिँचाइले १९४, रानीजमरा कुललिया आयोजनाले २५७, भेरीबबई डाइभर्सन बहुउद्देश्यीय आयोजनाले १७८ र सुनकोसी मरिन डाइभर्सनले ३३६ प्रतिशत बजेट खर्च गरेका छन् । पशुपति क्षेत्र विकास कोषको हालसम्मको बजेट खर्च २६१ प्रतिशत बराबर छ । काठमाडौंतराई मधेस फास्ट ट्र्याकका लागि ८ अर्ब ९२ करोड ७९ लाख रुपैयाँ विनियोजन भएकामा हालसम्म २२८ प्रतिशत अर्थात् २ अर्ब ३ करोड रुपैयाँ खर्च भएको छ । पुष्पलाल मध्यपहाडी राजमार्गले माघ मसान्तसम्म २ अर्ब २१ करोड ७७ लाख अर्थात् विनियोजित बजेटको २७३ प्रतिशत र उत्तरदक्षिण राजमार्ग (कर्णाली, कालीगण्डकी र कोसी करिडोर) ले १ अर्ब १७ करोड अर्थात् विनियोजित बजेटको २८४ प्रतिशत खर्च गरेको छ ।"
सहकारीमा अधिकतम ब्याजदर १६ प्रतिशत,काठमाडौं (कास) बचत तथा ऋणको कारोबार गर्ने सहकारी संस्थाहरूका लागि सन्दर्भ ब्याजदर तोकिएको छ । सहकारी विभागले शुक्रबार कर्जाको अधिकतम ब्याजदर १६ प्रतिशत हुने गरी सन्दर्भ ब्याजदर तोकेको हो । फागुन १५ बाट लागू हुने गरी यस्तो ब्याजदर तोकिएको नेपाल बचत तथा ऋण केन्द्रीय सहकारी संघ (नेफ्स्कुन) का अध्यक्ष परितोष पौड्यालले जानकारी दिए । यसअघि बचत तथा ऋणको कारोबार गर्ने सहकारीमा सन्दर्भ ब्याजदर १४७५ प्रतिशत थियो । सहकारी ऐन २०७४ को दफा ५१ र सहकारी नियमावली २०७५ को दफा २३ ले सन्दर्भ ब्याजदरसम्बन्धी व्यवस्था गरेको छ । विभागले हरेक वर्ष सन्दर्भ ब्याजदरमा पुनरावलोकन गर्ने गरेको छ । ऋण र बचतको ब्याजदर अन्तर ६ प्रतिशतभन्दा बढी हुन नहुने व्यवस्था छ । अब सहकारीले ऋणको अधिकतम ब्याजदर १६ प्रतिशत लागू गरे उसले बचतमा दिने ब्याजदर १० प्रतिशतभन्दा कम हुनुहुँदैन ।तरलता अभावपछि बैंकहरूले फागुनदेखि लागू हुने गरी ब्याजदर बढाएसँगै सहकारीहरूले सन्दर्भ ब्याजदर १८ प्रतिशत लागू गर्नुपर्ने माग गर्दै आएका थिए । वाणिज्य बैंकहरूले फागुनदेखि मुद्दती निक्षेपमै ११०३ प्रतिशत ब्याज दिने गरेका छन् । बैंकहरूले दिने ब्याजदर बढेपछि सहकारीलाई पनि बचतमा ब्याजदर बढाउनुपर्ने बाध्यता थियो । बचतमा ब्याज बढाएपछि स्वतः ऋणको ब्याज अधिकतम सीमामा खुकुलो पार्न सहकारीहरूले माग गर्दै आएका थिए ।बचत तथा ऋणको कारोबार गर्ने सहकारी संस्थाहरूले लिने सेवाशुल्क पनि हेरफेर गरिएको छ । अब ऋण लगानीमा व्यक्तिगततर्फ १ र सामूहिक जमानीतर्फ १५ प्रतिशतभन्दा बढी सेवाशुल्क लिन पाइनेछैन ।
कोभिडले खस्कायो चिया बजार,"काँकडभिट्टा (कास) कोभिड संक्रमणले नेपाली चिया उद्योगले क्षमताअनुसार उत्पादन गर्न नसकेको व्यवसायीले बताएका छन् । कोभिडका कारण किसानले समयमै हरियो चियाको पात टिप्न र काट्न नपाएपछि उत्पादन र गुणस्तरमा बाधा पुगेको उनीहरूको भनाइ छ ।कोभिडले अन्य क्षेत्रमा झैं चिया उद्योगमा पनि प्रत्यक्ष प्रभाव पारेको छ, चिया उद्यमी उदय चापागाईंले भने, चिया उद्योग त कोमामै छ भन्दा पनि हुन्छ । सीमित कामदारबाट कम क्षमतामा कारखाना चलाउनुपर्दा उत्पादन लागतसमेत बढेको इलामको गोर्खा टी इस्टेटका सञ्चालकसमेत रहेका चापागाईंले बताए । दुःखका साथ चिया उत्पादनपछि जब निर्यात सुरु भयो, तब अचानक भारतीय अवरोध सुरु भयो । अवरोधका कारण नेपाली भन्सार यार्डमा करिब तीन साताका लागि गैरशुल्क अवरोध भएको उनको भनाइ छ । अहिले पनि चियामाथिको अप्रत्यक्ष भारतीय अवरोध जारी नै छ । भारतीय चिया बोर्डको परमिटका आधारमा मात्रै नेपाली चियाले निकासी इजाजत पाउने गरेको छ । अनावश्यक नमुना जाँचको सास्ती पनि कायमै रहेको चापागाईंले बताए । नेपाली चियाको करिब ८० प्रतिशत हिस्सा भारतीय बजार पुग्छ । २० प्रतिशत मात्रै आन्तरिक बजारमा खपत हुन्छ । हाम्रो चियाको प्रमुख बजार साझेदारका रूपमा रहेको भारतले समयसमयमा गर्ने अवरोधहरूले चिया क्षेत्रमा ठूलो प्रभाव असर हुने गरेको छ, नेपाल चिया तथा कफी विकास बोर्डका कार्यकारी निर्देशक विष्णुकुमार भट्टराईले भने, भारतसँगको समस्या समाधान गर्ने उपायको खोजीमा हामी लागिरहेका छौं ।नेपाली अर्थोडक्स चिया तेस्रो मुलुक पनि निकासी हुँदै आएको छ । खासगरी इलाममा उत्पादित सीमित उद्योगले अर्थोडक्स चिया युरोपलगायत मुलुक निकासी गर्दै आएका छन् । कोभिड संकटका बेला ती कतिपय उद्योगले उत्पादन निकासीका लागि कन्टेनर पनि नपाएको व्यवसायीहरूको गुनासो छ ।अवस्था सामान्य भएपछि कन्टेनरको चार्ज पहिलेको तुलनामा करिब ३ सय प्रतिशत बढेको र अहिले पनि अवस्था उस्तै रहेको व्यवसायी बताउँछन् । अहिले तेस्रो मुलुकमा चिया निर्यात गर्न ४० फिटे कन्टेनरको दर १२ हजार अमेरिकी डलर छ । तर कोभिडअघि ४ हजार अमेरिकी डलर मात्रै थियो ।"
बहुमत जुटाउन प्रधानमन्त्री देउवाको दौडधुप,"(काठमाडौं)  नेपालका प्रमुख राजनीतिक दल अमेरिकी सहयोग निकाय मिलेनियम च्यालेन्ज कर्पोरेसन (एमसीसी) को चपेटामा परेका छन् । एमसीसीसँगको अनुदान सम्झौताका कारण सत्ता गठबन्धन संकटमा परेको छ भने सरकारको नेतृत्व गरेको कांग्रेस र प्रमुख प्रतिपक्षी दल एमाले नजिकिएका छन् । एकीकृत समाजवादी र जनता समाजवादीभित्र पनि एमसीसीका कारण विवाद छ ।केही सातायता एमसीसी प्रतिनिधिसभाबाट अनुमोदन गर्नेनगर्ने विवादमा दलहरू फसेका छन् । यसको सबैभन्दा ठूलो असर सत्ता गठबन्धनमै परेको छ । कांग्रेस जसरी पनि एमसीसी अनुमोदन गर्ने पक्षमा छ भने कांग्रेसलाई सत्तामा पुर्याउन सडक आन्दोलन गरेका र अदालतको ढोका घचघच्याएका माओवादी र एकीकृत समाजवादी संशोधनबिना एमसीसी अनुमोदन गर्न नहुने पक्षमा छन् । खासगरी माओवादी अध्यक्ष पुष्पकमल दाहाल र समाजवादी अध्यक्ष माधवकुमार नेपालले एमसीसीमा सुरक्षित अवतरण खोजेका छन् । दुवै नेताले संसद् भवननजिकै कार्यकर्ता उतारेर विरोध प्रदर्शन गरिरहेका छन् भने कांग्रेससँग मध्यमार्गी उपायको खोजी पनि गरिरहेका छन् ।एमसीसीबारे जसपामा राष्ट्रिय परिषद् अध्यक्ष बाबुराम भट्टराई र अध्यक्ष उपेन्द्र यादवबीच द्वन्द्व छ । प्रधानमन्त्री शेरबहादुर देउवा एमसीसी अनुमोदन गराउन एमाले अध्यक्ष केपी शर्मा ओलीसँग सघन वार्तामा छन् । देउवा र ओलीबीच तीन पटक बालकोट, दुई पटक बालुवाटार र एक पटक संसद् भवन नयाँ बानेश्वरमा वार्ता भयो । यही विषयलाई लिएर ओली र माओवादी अध्यक्ष दाहालबीच पनि भेटवार्ता भएको छ तर शुक्रबार बेलुकासम्म प्रमुख दलबीच सहमति जुटेको छैन ।राजनीतिशास्त्रका प्राध्यापक खड्ग केसीले सामुन्ने एमसीसीको बहस भए पनि सत्ताका लागि दलहरू सक्रिय भएको बताए । यो सम्झौता पारित गर्नेनगर्ने विषयलाई लिएर फेरि पनि सत्ता जोगाउने र ढलाउने खेल सुरु भएको छ, उनले भने, एमसीसी अहिले सुरु भएको होइन । प्रमुख सबै नेता यसमा गम्भीर रूपले जोडिइसकेका छन् । यो उहिले नै टुंग्याउनुपर्ने विषय हो । उनले नेताहरूको डबल स्ट्यान्डर्ड का कारण एमसीसी अनुमोदन जटिल हुँदै गएको र त्यो जटिलतामा राजनीतिक दल परेको उल्लेख गरे ।एमसीसी विवादकै कारण पछिल्लो समय नेपालको भूराजनीतिमा उत्तरी छिमेकी चीन र दाता अमेरिका सक्रिय भएका छन् । माओवादी नेता राम कार्कीले नेपालले एमसीसी मुद्दामा अन्तर्राष्ट्रिय शक्तिलाई आमन्त्रण गर्नु गलत भएको बताए । यो सम्झौतामा धेरै पहिले नै छलफल गरेर टुंगोमा पुग्न सकिन्थ्यो, उनले भने, हामी तदर्थवादमा चल्ने भएकाले यो अवस्थामा पुगेका हौं । धेरै पहिले निष्कर्ष निकालेको भए सहज हुने उनले बताए । हामीले पहिला आफैं रणनीति बनाएको भए खाए खा नखाए घिच भन्ने अवस्थामा पुग्ने थिएनौं, उनले थपे, अर्को कुरा प्राविधिक रूपमा मात्र बहुमत पुर्याएर अनुमोदन भए अमेरिकालाई पनि राम्रो गर्दैन । यसले राष्ट्रिय सहमति खोजेको छ ।आगामी निर्वाचनलाई लक्षित गरी प्रमुख राजनीतिक दलले यसलाई एउटा प्रमुख मुद्दाका रूपमा अघि बढाउने रणनीति बनाएकाले यो झन् जटिल विषय बनेको छ । जसका कारण सत्ता गठबन्धन जोगाउने, भत्काउने र नयाँ समीकरण बनाउने कसरतमा राजनीतिक दल लागेका छन् । नेताहरू एमसीसी मुद्दामा सर्वसाधारणको राजनीतिक चेतनामा खेलिरहेका छन्, यसबाट फाइदा लिइरहेका छन्, उनले भने ।सत्ता गठबन्धनबीच लामो छलफलपछि फागुन ८ मा संसद्मा एमसीसी टेबल त भयो तर छलफलमा जान सकेको छैन । एमालेले माधवकुमार नेपालसहित १४ सांसदलाई गरेको कारबाहीको सूचना सभामुखले नटाँसेको भन्दै तीन महिनाभन्दा बढी समयदेखि संसद् अवरुद्ध गरिरहेको छ । अवरोधबीच संसद्मा टेबल भएको एमसीसी सम्झौता अनुमोदन हुनेबारे अन्योल छ । सत्ता गठबन्धन धरापमा पारेर देउवाले प्रमुख प्रतिपक्ष एमालेसँग हात अघि बढाएका छन् । तर, आफूलाई प्रधानमन्त्री बनाउन सकारात्मक भूमिका खेलेका सभामुख अग्निप्रसाद सापकोटालाई हटाउनुपर्ने पहिलो सर्त एमालेले राखेपछि देउवा अप्ठ्यारोमा परेका छन् । यही अप्ठ्यारोलाई बुझेर एमसीसीमा मध्यमार्गी समाधान निकाल्न गठबन्धनका दोस्रो तहका नेताहरू कांग्रेस उपसभापति पूर्णबहादुर खड्का र माओवादी नेता एवं अर्थमन्त्री जनार्दन शर्माको टोली जुटेको एक नेताले बताए ।शिक्षामन्त्री देवेन्द्र पौडेलले सकेसम्म गठबन्धन बचाएर समाधान निकाल्न जोड गरिएको बताए । समाधान निकाल्ने प्रयास भइरहेको छ, उनले भने, गठबन्धन भत्कियो भने मुलुकमा थप अस्थिरता आउँछ । त्यसैले छलफल सुरु भएको छ ।"
जसपाको निर्णय आज,"काठमाडौं (कास) जनता समाजवादी पार्टी (जसपा) ले एमसीसी सम्झौताका विषयमा शनिबार निर्णय गर्ने भएको छ । केन्द्रीय कार्यकारिणी समितिको शनिबार हुने बैठकमा मुख्य एजेन्डा नै एमसीसी सम्झौता हुने जसपाका प्रचार विभाग प्रमुख डम्बर खतिवडाले जानकारी दिए । जसपाले एमसीसी सम्झौताका विषयमा आधिकारिक धारणा बनाइनसके पनि संघीय परिषद् अध्यक्ष बाबुराम भट्टराई पक्षमा छन् भने अध्यक्ष उपेन्द्र यादव मौन छन् । एमसीसी सम्झौतामा भोलि (शनिबार) नै हाम्रो पार्टीको धारणा तय हुन्छ, प्रचार विभाग प्रमुख खतिवडाले भने । कार्यकारिणी सदस्यलाई अध्ययनका लागि एमसीसी सम्झौता वितरण गरिएको छ । तीन महिनापछि शुक्रबार बसेको केन्द्रीय कार्यकारिणी समिति बैठकको सुरुमा भट्टराई र यादव पक्षबीच घोचपेच भएको थियो । बैठकमा सामूहिक र समावेशी प्रणालीको मुद्दाबारे एजेन्डा राख्ने विषयमा भट्टराई र यादवबीच असहमति देखिएको एक कार्यकारिणी सदस्यले सुनाए । उनका अनुसार अध्यक्ष यादव सामूहिक प्रणालीका पक्षमा सकारात्मक देखिए पनि समावेशीको पक्षमा बहस गर्न नमान्दा विवाद भयो । प्रचार विभाग प्रमुख खतिवडाले भने नेतृत्वबीच मतभेदको प्रभाव बैठकमा नदेखिएको दाबी गरे । मिडियामा भनिए जस्तो ठूलो विवाद छैन, उनले भने, बैठकको पहिलो दिन अनुशासित ढंगले नै सम्पन्न भयो । बैठकमा ३२ कार्यकारिणी सदस्य उपस्थित थिए ।"
संसद्मा अघि बढाउनै सकस,"काठमाडौं (कास) एमसीसी सम्झौता संसद्मा अघि बढाउनै बहुमत नपुग्ने भएपछि शुक्रबार बोलाइएको प्रतिनिधिसभा बैठक पनि स्थगित भएको छ । यसअघि बिहीबार बोलाइएको बैठक शुक्रबारका लागि सारिएको थियो । एमसीसी सम्झौतामाथि सामान्य छलफल गरियोस् भन्ने प्रस्ताव नै पारित हुने निश्चित नभएपछि सरकारको आग्रहमा दुवै पटक बैठक स्थगन गरिएको हो । प्रतिनिधिसभाको अर्को बैठक आइतबार १ बजेका लागि तय गरिएको छ । सम्झौतालाई सोमबारसम्म अनुमोदन गर्ने लक्ष्यका साथ प्रधानमन्त्री शेरबहादुर देउवासहित सत्तारूढ कांग्रेसका नेताहरूले दौडधुप तीव्र बनाएका छन् । सत्तारूढ माओवादी केन्द्र, एकीकृत समाजवादी र राष्ट्रिय जनमोर्चा सम्झौताको विपक्षमा देखिएका छन् । यी तीन दलका सांसदको संख्या ७३ छ । एकएक सांसद रहेका राप्रपा र नेमकिपा पनि विपक्षमा छन् । ६१ सांसद रहेको कांग्रेस र १३ सांसद रहेको लोकतान्त्रिक समाजवादी पार्टी सम्झौताका पक्षमा छन् । १९ सांसद रहेको जनता समाजवादी पार्टीले कुन पक्षमा लाग्ने भन्नेबारे शनिबार निर्णय गर्ने भएको छ । बिहीबारको बैठकमा प्रस्ताव राखिएको भए अस्वीकृत गराउने रणनीति बुनेको थाहा पायौं । त्यसैले बैठक स्थगन गर्न आग्रह गर्नुपर्यो, एक मन्त्रीले भने । ९८ सांसद रहेको एमालेले भदौ २३ देखि सभामुखविरुद्ध नाराबाजी गर्दै संसद् बैठकमा अवरोध गरिरहेको छ ।कांग्रेस सचेतक पुष्पा भुसालले एमसीसी सम्झौताका पक्षमा बहुमत जुटाउन सरकारले कसरत गरिरहेको बताइन् । प्रक्रिया अघि बढाउनुअघि बहुमत सुनिश्चित गर्न लागिपरेका छौं, उनले भने । सरकारले सम्झौता अनुमोदन गर्ने विषयमा सत्ता साझेदार दलहरूका साथै प्रमुख प्रतिपक्ष एमालेसँग पनि वार्ता गरिरहेको छ । प्रधानमन्त्री देउवा आफैंले एमाले अध्यक्ष केपी शर्मा ओलीसँग हरेक दिन भेटवार्ता गरिरहेका छन् । प्रमुख प्रतिपक्ष एमाले र सत्तारूढ दलको सहमति जुटाउने प्रयास भइरहेको छ, कानुनमन्त्री दिलेन्द्रप्रसाद बडूले भने, बहुमत सुनिश्चित भएपछि सदनमा एमसीसीमाथि छलफल अघि बढ्छ ।सत्तारूढ एकीकृत समाजवादीका वरिष्ठ नेता झलनाथ खनालले भने एमसीसी सम्झौता अनुमोदन गर्नै नहुने बताउँदै आएका छन् । एमसीसी गम्भीर सवाल हो । यसमा कम से कम नेपाल एकताबद्ध हुनुपर्छ । राष्ट्रिय सहमति हुनुपर्छ, उनले भने, जनता, देश जेसुकै होस् एमसीसी पास गर्नुपर्छ भन्ने लाइनमा लागे देश दुर्घटनातिर जान्छ । माओवादी, एकीकृत समाजवादी र जनमोर्चाका कार्यकर्ता एमसीसीको विरोधमा सडकमै उत्रिएका छन् । ती दलले पाँचदलीय गठबन्धन जोगाइराख्न गृहकार्य पनि गरिरहेका छन् । माओवादीका मन्त्रीहरूले भने संसद्मा एमसीसी सम्झौता छलफल र निर्णयार्थ प्रस्तुत हुँदा अनुपस्थित रहेर गठबन्धन जोगाउनुपर्ने प्रस्तावसमेत अघि सारेका छन् । नेकपा माओवादी केन्द्रका मन्त्रीहरूले सत्ता गठबन्धन जोगाउनका लागि प्रतिनिधिसभा बैठकमा अनुपस्थित रहेर एमसीसी अघि बढाउन कांग्रेसलाई बाटो खोलिदिने प्रस्ताव अघि सारेका छन् ।"
"युक्रेनी थातथलो छाड्दै, रुसी सेना भित्रिँदै","एजेन्सीहरू (लन्डन)  युक्रेनको पूर्वी सहर निप्रोबाट राजधानी किभतिर जाने रेलमा शुक्रबार बिहान यात्रा गर्दै थिइन्, शिक्षक भ्यालेन्टिना । १२ वर्षकी छोरी र बिरालो बोनिया पनि साथमा थिए । निप्रोबाट ८० किलोमिटर पर पाभ्लोग्रेडमा उनको घर छ । पाभ्लोग्रेडमै रहेको एक न्युक्लियर प्लान्टमा रुसले आक्रमण गर्न सक्ने डरले उनले जीउ जोगाउन थातथलो छाडेकी हुन् ।त्यही रेलमा थिए फिल्म निर्देशक क्राभ्चिसिन । उनी डोनबासको दक्षिणतर्फको सहर आभ्दिभ्कामा युक्रेनी र रुसी सेनाबीचको भिडन्त क्यामेरामा कैद गरेर फर्कंदै थिए । मैले तपाईंको आवाज राम्रोसँग सुन्न सकेको छैन, उनले बीबीसीसँग भनेका छन्, तोपको आवाजका कारण म लगभग कान नसुन्ने जस्तै भएको छु ।किभको उत्तरपट्टिको सहर ओबोलोनमा शुक्रबार बिहान एक रुसी सैनिकको गाडीले कारलाई ठक्कर दियो । दुर्घटनामा कार पूर्ण रूपमा क्षतिग्रस्त भए पनि चालक सकुशल छन् । यी केही घटनाले रुसले युक्रेनमाथि थालेको आक्रमणको दृश्य उजागर गर्छ । बिहीबारदेखि थालिएको सैन्य कारबाहीअन्तर्गत युक्रेनका लगभग सबैजसो सहरमा रुसी सैनिकले आक्रमण गरेका छन् । युक्रेनमा नाटो मुलुकको सैन्य गतिविधि बढेकाले त्यसलाई निर्मूल पार्न कारबाही थालेको रुसले जनाएको छ । रुसी सेना युक्रेनका विभिन्न क्षेत्रमा प्रवेश गर्ने र कब्जामा लिने क्रम बढ्दो छ । स्थल, जल र वायु तीनै सेना तैनाथ गरेको रुस २ दिनमै राजधानी किभमा प्रवेश गरिसकेको छ । रुसी सैनिक भित्रिँदै गर्दा युक्रेनीले मुलुक छाड्ने क्रम बढ्दो छ ।किभ, खार्किभलगायत सहरका मेट्रो स्टेसनमा हजारौंको भीड जम्मा भएको छ । बालबालिका, ज्येष्ठ नागरिक, अशक्तसमेत रेलको प्रतीक्षामा चिसो सहँदै रातभर स्टेसनमै बिताएका अन्तर्राष्ट्रिय सञ्चार माध्यमहरूले जनाएका छन् । युक्रेन सरकारले लगाएको कर्फ्युका कारण पनि उनीहरूको बिचल्ली भएको बताइएको छ । हालसम्म एक लाखभन्दा बढी युक्रेनीले सुरक्षित स्थलको खोजीमा मुलुक छाडिसकेको शरणार्थीका लागि संयुक्त राष्ट्रसंघीय उच्च आयुक्तको कार्यालयले जनाएको छ । पश्चिमी छिमेकी पोल्यान्डबाट धेरै युक्रेनी युरोप छिरेका छन् ।मुलुक भित्रिने युक्रेनीको कोरोना परीक्षण गरी क्वारेन्टिनमा राखिएको पोल्यान्डले जनाएको छ । तर, यस्तो संख्या बढ्दै गएकाले व्यवस्थापनमा समस्या देखिन थालेको छ । हंगेरी, मोल्डोभालगायत मुलुकमा पनि हजारौं शरणार्थी पुगेका राष्ट्रसंघले बताएको छ । शरणार्थीले खेपेका सकस र हैरानीका अलावा रुसी र युक्रेनी सेनाबीच भएका भिडन्त र मिसाइल आक्रमणका दृश्य अहिले सामाजिक सञ्जाल तथा अन्तर्राष्ट्रिय समाचार संस्थामा छ्यापछ्याप्ती छन् । पछिल्ला २ दिनमा दुवैतर्फ हताहती र घाइते हुनेको ग्राफ पनि बढ्दो छ । तर संख्यामा दुवै पक्षले फरकफरक दाबी गरिरहेका छन् ।युक्रेनी रक्षा मन्त्रालयले हालसम्म एक हजारभन्दा बढी रुसी सैनिक मारिएको दाबी गरेको छ । बिहीबार युक्रेनले आफ्ना ४० जना सैनिक मारिएको र केही दर्जन घाइते भएको जनाएको थियो । रुसले भने किभनजिकै रहेको होस्टमोल एयरफिल्ड कब्जाका क्रममा मात्रै २ सय युक्रेनी सैनिक मारिएको जनाएको छ । एन्टोनोभ एयरपोर्टका नामले समेत चिनिने एयरफिल्ड आफ्नो नियन्त्रणमा लिन रुसले २ सय सैन्य हेलिकोप्टर खटाएको रुसी रक्षा मन्त्रालयलाई उद्धृत गर्दै रुसी समाचार एजेन्सी आरआईए नोभोस्टीले लेखेको छ ।ब्ल्याक सीमास्थित टापु स्नेक आइल्यान्डको सुरक्षार्थ खटिएका १३ युक्रेनी सैनिक पनि मारिएका छन् । आत्मसमर्पण गर्न रुसी सैनिकले गरेको आग्रह नमानेपछि भिडन्त भएको थियो । मारिनुअघि एक युक्रेनी सैनिकले दिएको भिडियो वक्तव्य ट्वीटर, टिकटकलगायत सामाजिक सञ्जालमा भाइरल भएको छ ।बेलायती रक्षामन्त्री जेम्स हिप्पीले भने अहिलेसम्म साढे ४ सय रुसी सैनिक मारिएको दाबी गरेका छन् । उनका अनुसार रुसी आक्रमणमा मारिनेमा १ सय ९४ जना युक्रेनी सुरक्षाकर्मी र ५७ जना सर्वसाधारण पनि छन् । संयुक्त राष्ट्रसंघले भने हालसम्म २५ सर्वसाधारण मारिएका र १ सय २ जना घाइते भएको जनाएको छ । रुसले मानव बस्तीमा आक्रमण नगर्ने घोषणा गरे पनि त्यसको कार्यान्वयन नगरेको युक्रेनको आरोप छ । युक्रेनी आन्तरिकमन्त्री भादिम डेनिसिन्कोले समाचार एजेन्सी रोयटर्ससँग कुरा गर्दै पछिल्लो २४ घण्टामा रुसी सैनिकले ३३ वटा मानवीय बस्तीमा आक्रमण गरेको बताएका छन् ।रुसले राजधानी किभलाई लक्ष्य गर्दै बिहीबारदेखि नै उत्तर, पूर्व र दक्षिण तीनतिरबाट लगातार आक्रमण गरिरहेको थियो । शुक्रबार बिहान १० बज्नु केही मिनेटअघि मात्रै रुसी सैनिक राजधानी किभमा प्रवेश गरेको युक्रेनी रक्षा मन्त्रालयले ट्वीटमार्फत जनाएको छ । ट्वीटमा भनिएको छ, किभस्थित संसद् भवनबाट उत्तरतर्फ ९ किलोमिटरको दूरीमा रहेको ओबोलोन जिल्लामा शत्रु (रुसी सैनिक) आइपुगेका छन् । मन्त्रालयले स्थानीयलाई सावधान रहन र घर नछाड्न आग्रह गरेको छ । शत्रुको सामना गर्न मोलोटोभ (पेट्रोल बम) समेत प्रयोग गर्न आह्वान गरिएको छ ।यसअघि किभ छिर्ने दुई महत्त्वपूर्ण स्थान डिमर र इभानकिभमा ठूलो संख्यामा रहेका रुसी सैनिकविरुद्ध आफ्नो सुरक्षा फौज लडिरहेको युक्रेनी सेनाले जनाएको थियो । आफ्नो आक्रमणबाट बच्न रुसी सेनाले सीमा क्षेत्रमा रहेको तेतिरिभ नदीको पुलसमेत भत्काइदिएको युक्रेनी सेनाले आफ्नो आधिकारिक फेसबुक पेजमा उल्लेख गरेको छ । आफ्ना सुरक्षाकर्मीले रुसी सैनिकको डटेर सामना गरिरहेको उल्लेख गर्दै युक्रेनी सेनाले देशभक्त युक्रेनी नागरिकलाई सेनामा आबद्ध हुन आग्रह गरेको छ । युक्रेन सरकारले रुसविरुद्ध आक्रमण गर्न १८ हजार मेसिनगन सर्वसाधारणलाई हस्तान्तरण गरेको छ । किभबाट १ सय ५० किमि उत्तरतर्फको सहर चेर्निहिभलाई चारैतिरबाट घेरा हालिएको रुसी रक्षा मन्त्रालयले जनाएको छ । रुसी सैनिकले शुक्रबारै चेर्नोबिल न्युक्लियर प्लान्टसमेत आफ्नो कब्जामा लिएका छन् । राजधानी किभबाट १ सय ३० किलोमिटर उत्तरतर्फ रहेको उक्त प्लान्ट सन् २००० देखि बन्द थियो । सन् १९८६ मा यो प्लान्ट विस्फोट हुँदा दर्जनौं मानिस मारिएका थिए । जसको असर धेरै वर्षसम्म कायम थियो । रुसी आक्रमणका दौरान फेरि त्यस्तै दुर्घटना निम्तिन सक्ने युक्रेनले चेतावनी दिएको थियो । हाम्रा शत्रुले पक्कै आसपासका स्थानीयलाई जीवनदान दिनेछन्, जसबाट सन् १९८६ मा भएको वियोग दोहोरिने छैन, युक्रेनका राष्ट्रपति भ्लादिमिर जेलेन्स्कीले बिहीबार ट्वीटरमा लेखेका थिए, यसबाट नै पूरा युरोपमा युद्ध छेडिएको प्रमाणित हुन्छ । चेर्नोबिल वरिपरिको ३२ किमि क्षेत्रलाई संवेदनशील क्षेत्र मानिएको छ ।रुसले न्युक्लियर प्लान्टमा कार्यरत कर्मचारीलाई बन्धक बनाएर राखेको अमेरिकाले दाबी गरेको छ । ह्वाइट हाउसको दाबीअनुसार यो सैन्य कारबाहीमा रुसी राष्ट्रपति भ्लादिमिर पुटिनको विशेष सैन्य दस्ता नै खटिएको थियो । ट्रुम्यान नेसनल सेक्युरिटी प्रोजेक्टकी सामन्था टर्नरले बीबीसीसँगको कुराकानीमा चेर्नोबिल न्युक्लियर प्लान्ट कब्जा गरेपछि रुसका लागि निप्रो नदीलाई करिडोर बनाउन सहज हुने बताएकी छन् । आफ्ना सैनिकले प्लान्टलाई सुरक्षाका लागि नियन्त्रणमा लिएको रुसले जनाएको छ । राष्ट्रवादी समूह र अन्य आतंकवादी संगठनले मुलुकको अवस्थाअनुसार उक्साहटका लागि आणविक पदार्थ प्रयोग नगरून् भन्ने हाम्रो उद्देश्य हो, रुसी रक्षा मन्त्रालयले भनेको छ । प्लान्ट वरपरको क्षेत्रमा विकिरणको मात्रा सामान्य रहेको र त्यसबारे यहाँ कार्यरत कर्मचारीले निरन्तर अनुगमन गरिरहेको पनि मन्त्रालयको भनाइ छ ।"
नेपालीसँग निरन्तर सम्फर्कमा छौं,"रुस र युत्रेनबीच द्वन्द्व बढ्दै गएपछि त्यहाँ रहेका आफ्ना नागरिकको अवस्थालाई लिएर नेपाल सरकारको चासो बनेको छ । युक्रेनमा रहेका नेपाली, उनीहरूको अवस्था र गरिनुपर्ने उद्धारका विषयमा केन्द्रित रहेर कान्तिपुरका जगदीश्वर पाण्डेले जर्मनीका लागि नेपाली राजदूत रामकाजी खड्कासँग गरेको कुराकानीको सम्पादित अंश ःअहिले युक्रेनमा नेपालीको अवस्था कस्तो छ ?अहिले युक्रेनी आकाशमा विमान उड्ने अवस्था छैन । युक्रेनबाट १ सय ७० नेपाली हाम्रो सम्पर्कमा आएका छन् । त्यहाँ दुई सयभन्दा बढी नेपाली रहेको अनुमान छ । उनीहरू युक्रेनको दक्षिणपश्चिम भागतिर गइरहेका छन् । हामीले पनि त्यतै जान सल्लाह दिएका छौं । त्यहाँ रहेका नेपालीसँग हामी ह्वाट्स एपमार्फत सम्पर्कमा छौं ।दक्षिणपश्चिम क्षेत्र कति सुरक्षित छ ? रुसले अहिले युक्रेनको पूर्वी भागमा आक्रमण गरेको हो । त्यसैले हामीले पश्चिमी क्षेत्र सुरक्षित हुन्छ भनेर त्यता जान आग्रह गरेका हौं । उनीहरू स्थलमार्गमार्फत सुरक्षित क्षेत्रमा गइरहेका छन् ।पूर्वी भूभागमा अब कति नेपाली छन् त ? हामीलाई जानकारीमा आएअनुसार अझै तीन जना नेपाली युक्रेनको पूर्वी क्षेत्र मारिमोमा अल्झिरहेका छन् । उनीहरूलाई हामीले सम्पर्क गरेर यथास्थानमा रहन र घरबाट बाहिर ननिस्कन भनेका छौं । हामीले गैरआवासीय नेपाली संगठन (एनआरएनए) र नेपाली समुदायसँग पनि सम्पर्क गरेर उनीहरूलाई उद्धार गर्न पहल गरिरहेका छौं ।दूतावासको सम्पर्कमा आएका १७० जना भन्नुभयो । उनीहरू के गर्न गएका रहेछन् ? १७० मध्ये ३८ जना युक्रेनमा स्थायी रूपमा बस्दै आएका रहेछन् । अरूचाहिँ पढ्न र काम गर्न गएका रहेछन् ।स्लोभानिया र पोल्यान्डका बोर्डरमा पुगेका नेपाली अन्य मुलुक जान पाउँछन् कि युक्रेनमै बस्ने हुन् ? उनीहरूले सीमा पार गर्न पाउँदैनन् तर समस्या भएपछि शरणार्थीको हिसाबमा स्लोभानियाले बोर्डर खोल्न सक्छ । निश्चित समयपछि फर्कनुपर्ने हुन्छ । भिसा नभएकाले त्यहाँबाट अन्य मुलुकमा जान पाउँदैनन् । उनीहरूलाई बस्न र खान समस्या भए के हुन्छ ? हामीले विभिन्न मुलुकका एनआरएनएका प्रतिनिधि र नेपाली समुदायसँग नियमित सम्पर्क गरिरहेका छौं । उनीहरूले नेपालीलाई सहयोग गर्ने प्रतिबद्धता व्यक्त गरेका छन् ।नेपालीको सुरक्षाका लागि के गर्ने योजना छ ? हामी परराष्ट्र मन्त्रालयसँग नियमित सम्पर्कमा छौं । हाम्रो चाहना युक्रेन र रुसबीच वार्ता भएर समस्याको समाधान होस् भन्ने हो । साथै, युक्रेन र रुसमा रहेका नेपाली सुरक्षित रहुन् भन्ने हो । सरकारले सम्बन्धित मुलुक, अधिकारीहरू र नेपाली समुदायसँग नियमित रूपमा काम गरिरहेको छ । परिस्थिति हेरेर नेपालीलाई सुरक्षा दिन हामी कटिबद्ध हौं ।"
रुसयुक्रेन संवादको संकेत,"लन्डन (एजेन्सी) युक्रेनमा रुसले सैन्य कारबाही थालेको दोस्रो दिन शुक्रबार दुवै पक्षबाट भएका वक्तव्यबाजीले कूटनीतिक संवादको वातावरण अघि बढ्ने संकेत देखिएको छ । युक्रेनी राष्ट्रपति भ्लादिमिर जेलेन्स्कीले रुसी राष्ट्रपति भ्लादिमिर पुटिनलाई सम्बोधन गर्दै निहत्था नागरिकको हत्या बन्द गरी वार्ताको टेबलमा आउन आग्रह गरेका छन् । शुक्रबार बिहानबाटै युक्रेनी नागरिकलाई भिडियो सन्देश जारी गर्दै शत्रुको प्रत्याक्रमणमा उत्रिन आग्रह गरेका जेलेन्स्कीले अपराह्नतिर भने यस्तो वक्तव्य दिएका हुन् । म फेरि रुसी राष्ट्रपतिलाई आग्रह गर्छु, उनले भनेका छन्, आक्रमण युक्रेनको सबै क्षेत्रमा फैलिइसकेको छ । निहत्था नागरिकको हत्या रोकेर शान्तिपूर्ण वार्तामा आउन आग्रह गर्छु ।नाटोमा आबद्ध हुँदा कुनै पनि समस्या आए आफूहरू युक्रेन र युक्रेनीको रक्षामा अग्रपंक्तिमा उभिने बताइरहेका अमेरिका, बेलायतलगायत नाटो मुलुकले रुसले युक्रेनमा आक्रमण थाले पनि हालसम्म कुनै सैन्य सहयोग गरेका छैनन् । सयौं नागरिक र सुरक्षाकर्मीको मृत्यु भइसक्दा ती मुलुकले रुसमाथि विभिन्न प्रतिबन्धको मात्रै घोषणा गरेका छन् । युक्रेनी विदेश मन्त्रालयले पनि शुक्रबार पटकपटक रुसमाथि कडाखाले प्रतिबन्ध लगाउन र आफ्नो पक्षमा उभिइदिन आग्रह गर्दै ट्वीट गरेको थियो । तर ईयू र अन्य कुनै पनि मुलुकबाट सैन्य सहयोगको आश्वासनसम्म पनि पाएन ।युक्रेनको आग्रहपछि रुसी राष्ट्रपति भ्लादिमिर पुटिनले पनि वार्तामा आउने संकेत गर्दै युक्रेनी सेनालाई सबै शक्ति आफ्नो हातमा लिन आग्रह गरेका छन् । रुसी सुरक्षा परिषद् र अप्रत्यक्ष रूपमा युक्रेनी सेनालाई समेत सम्बोधन गर्दै पुटिनलेत्यसपछि मात्रै दुवै पक्षलाई सम्झौतासम्म पुग्न सहज हुने बताएका छन् ।म फेरि युक्रेनी सुरक्षा बलमा कार्यरतहरूलाई आग्रह गर्छु, नियोनाजी र ब्यान्डेरिटिजहरूका लागि आफ्ना सन्तान, श्रीमती र बाबुआमालाई मानवीय ढाल बन्न नदिनुहोस्,उनले भनेका छन्, आफ्नो हातमा शक्ति लिनुहोस्, यसले किभमारहेका लागूऔषध दुर्व्यसनी र नियोनाजीहरूको तुलनामा हामीबीचमा सम्झौतामा पुग्न सहज हुनेछ । युक्रेनमा बाह्य सैन्य गतिविधि बढ्नुमा विदेशी र अमेरिकी सल्लाहकारको सिफारिस नै मुख्य कारण रहेको उनको भनाइ छ ।"
मछिन्द्रसामु तीन प्रश्न,"नजर तेस्रो उपाधिमामछिन्द्रले लगातार दुईपल्ट माथिल्लो डिभिजन जितिसक्दा उठेको तेस्रो प्रश्न हो, के अब अर्को लिग पनि जित्न प्रयास गर्ने छ त ? यसमा मछिन्द्र सफल रहे उपाधिको ह्याट्रिक हुनेछ । नेपालको घरेलु फुटबलमा शक्ति समीकरण फेरिएका बेला मछिन्द्र अहिले नै ठूलो टिम बनिसकेको छ । जस्तो कुनै समय मनाङ, थ्रीस्टार र पुलिस थियो । अब अर्को वर्षको लिगमा पनि मछिन्द्र विजेता रह्यो भने घरेलु फुटबलले यो सफलतामा गर्व गर्नेछ । फेरि एकपल्ट लिगका पुराना संस्करणतिर फर्कने हो भने लगातार तीनपल्ट उपाधि जित्ने तीन टिममात्र छ अहिलेसम्म । आरसीटीले वर्ष ०२८, ०२९ र ०३० मा लगातार लिग जितेको थियो । मनाङले वर्ष ०४३, ०४४ र ०४६ मा लगातार तीनपल्ट लिग जित्यो । पुलिसले वर्ष ०६३, ०६६६७, ०६८ सालमा लगातार उपाधि चुम्यो । नेपाली लिग फुटबलको चर्चा गर्दा यी तीन टिम आरसीटी, मनाङ र पुलिसको खुबै नाम लिइन्छ । यिनै दुर्लभ सफलताका लागि । अहिले तत्काल मछिन्द्रसामु त्यस्तै अवसर तयार भएको छ । के मछिन्द्रको नजर तेस्रो लिग उपाधिमाथि छ त ?"
थ्रीस्टारले हार टार्यो,"(काठमाडौं)  इन्ज्युरी समयको अन्तिम क्षणमा डोना थापाले गोल गरेपछि शुक्रबार थ्रीस्टार क्लबले रेलिगेसनमा परिसकेको ब्रिगेड ब्वाइजसँग हार टारेको छ ।सहिद स्मारक ए डिभिजन लिगको अन्तिम चरणमा एन्फा कम्प्लेक्समा भएको प्रतिस्पर्धामा डोनाले गनेफो अन्सुमन क्रोमाको पासमा गोललाइन नजिकबाट बललाई पोस्टको दिशा दिँदै खेल ११ को बराबरीमा टुंग्याएका थिए । त्यसअघि गोलरक्षक एन्जल श्रेष्ठले दिएको बल प्रशान्त तामाङले अघि बढाउँदै सेकेन्ड बार च्याप्दै गोलमा परिणत गरेपछि ब्रिगेड ब्वाइजले ५६ औं मिनेटमा अग्रता लिएको थियो । थ्रीस्टारका डिफेन्सको समन्वय अभावमा प्रशान्तले अवसर पाएका थिए ।थ्रीस्टार पछिल्ला ४ खेलमा जित निकाल्न असफल रह्यो । च्यासल युवा क्लबसँगै घटुवा भएर बी डिभिजनमा झरेको ब्रिगेड ब्वाइजले तेस्रोपल्ट माथिल्लो श्रेणीबाट बिदाइ लियो । ब्रिगेडले यसपालि ८ अंकमात्रै जोड्न सक्यो । च्यासल ६ अंकमै सीमित रह्यो । २०५४, ०६१ र ०६९ सालको च्याम्पियन थ्रीस्टारले ४ जित, ७ बराबरी र २ हारको नतिजासँगै १९ अंक बनाएर छैटौं स्थानमा रहने पक्का भयो । टोलीले २०५२ सालपछिको सबैभन्दा खराब नतिजा यसपल्ट बेहोरेको हो । ललितपुरे क्लब गत सिजन (२०७६) ८ जित, २ बराबरी र ३ हारसहित चौथोमा थियो ।शुक्रबारै दशरथ रंगशालामा सम्पन्न जावलाखेल युवा र संकटा क्लबको खेल पनि ११ मै टुंगियो । ओन्गुना जुनियरको पासमा सुनील खड्काले गोल गर्दै जावलाखेललाई १४ औं मिनेटमा १० को अग्रता दिलाए । तर, सुभाष गुरुङको कर्नरमा उत्तम राईले हेडद्वारा गोल गरेपछि संकटाले ६१ औं मिनेटमा बराबरी गरेको थियो ।चार खेलयता अपराजित जावलाखेल १४ अंक जोड्दै शीर्ष १० मा उक्लियो । समान अंक भए पनि उसले हेड टु हेड मा हिमालयन शेर्पालाई पछाडि पार्यो । सात खेलयता जितविहनि संकटा १६ अंकसहित आठौं स्थानमा छ । टोलीलाई एपीएफले आफ्नो अन्तिम खेलमा जित हातपार्न सके पछाडि पार्नसक्छ ।लिगको अन्तिम खेलमा अन्त्यतिर मैदानमा ओर्लिएका संकटाका एकजन तुलाधरले खेलाडी जीवनबाट संन्यास लिए । अस्ट्रेलियामा बसोबास गर्दै आएका उनी एन्फा एकेडेमी पहिलो ब्याचका मिडफिल्डर हुन् । उनले नेपालको यू१९ र यू२३ टिमबाट खेलेका छन् ।"
विद्याभूषण फाइनलमा,"धनगढी (कास) डिफेन्डिङ च्याम्पियन हिमालयन ह्वाइट हाउस काठमाडौंलाई ६ विकेटले पराजित गर्दै विद्याभूषण पब्लिक स्कुल गेटा धनगढी मेयर लिटल फ्लावर प्रिमियर लिगको फाइनल पुगेको छ ।धनगढीस्थित प्रदेश प्रहरी कार्यालयको मैदानमा शुक्रबार पहिलो सेमिफाइनलमा टस जितेको ह्वाइट हाउसले २० ओभरमा ८ विकेट गुमाई १ सय ७४ रन बनायो । १ सय ७५ रनको लक्ष्य पछ्याएको विद्याभूषणले १० बल बाँकी छँदै ४ विकेट गुमाई जित पाएको हो । कप्तान शेर मल्ल र वीरेन्द्र नाथले ९६ रनको अविजित साझेदारी गरे । वीरेन्द्रले ३ चौका र ७ छक्का मद्दतमा ७३ र शेरले ५ चौका र ४ छक्कामा ५७ रन जोडे । कप्तानले १७ औ ओभरमा २७ रन प्रहार गरेर टिमलाई जित दिलाए । प्रदीप चन्दले १७ रन बनाए । हिमालयनका दीपक बोहरा (जुनियर) ले २ र सन्दीप शाहीले १ विकेट लिए । यसअघि हिमालयनका लक्की कडायतले ४ चौका र १ छक्का मद्दतमा ४७ रन बनाए । दीपक बोहरा (जुनियर) र राहुल भण्डारीले २५२५ रनको योगदान दिए । दीपक (सिनियर) ले २३, नारायण जोशीले १७ र रजत तिमिल्सिनाले १५ रन बनाए । विद्याभूषणका कप्तान शेर मल्ल, वीरेन्द्र नाथ र प्रदीप चन्दले २२ तथा अर्जुन साउद र नरेन साउले ११ विकेट लिए । प्लेयर अफ द म्याच शेर मल्ल भए । सत्यवती र शारदा सरस्वतीबीच खेल वर्षाका कारण अवरुद्ध भएको छ ।"
एपीएफ उपाधि नजिक,"(काठमाडौं)  लगातार तेस्रो जितसँगै नेपाल एपीएफ क्लब शुक्रबार ललितपुर मेयर कप महिला च्याम्पियनसिप क्रिकेटको फाइनल पुगेको छ । गत वर्षको विजेता एपीएफले ललितपुर मेयर्स ११ लाई ७ विकेटले सजिलै पन्छायो । एपीएफको यो लगातार तेस्रो जित हो भने ललितपुरको यो लगातार तेस्रो हार हो । टस जितेको ललितपुर मेयर्सले त्रिवि क्रिकेट मैदान कीर्तिपुरमा ५ विकेट गुमाई ८० रन बनायो । सुमन खतिवडाले ३५ बलमा २ चौकासहित ३० र आरती बिँडारीले २४ बलमा २ चौकासहित अविजित २१ रन बनाए । तीन खेलाडी रनआउट भएको ललितपुरविरुद्ध करुणा भण्डारी र सुमन विष्टले ११ विकेट लिए ।ज्योति पाण्डेले अविजित ५६ रन बनाएपछि एपीएफले १३ ओभरमै लक्ष्य पूरा गर्यो । प्लेयर अफ द म्याच उनले ४५ बल खेल्दै ११ चौका प्रहार गरे । कप्तान सीता रानामगर १, ममता चौधरी ५ र सरिता मगर ८ रन बनाई आउट भए भने रोमा थापा ११ रनमा अविजित रहिन् । सीता र ममता रनआउट भए भने सरिताको विकेट अनुराधा चौधरीले लिएकी थिइन् । अर्को खेलमा सुदूरपश्चिमले प्रदेश १ लाई ६ विकेटले पराजित गर्यो । पहिले ब्याटिङ गरेको प्रदेश १ टिम १८४ ओभरमै ५२ रनमा अलआउट भएको थियो । संगीता राई (१२) र सवनम राई (१०) बाहेक अन्यले दोहोरो स्कोर बनाउन सकेनन् । प्लेयर अफ द म्याच सुदूरपश्चिमकी ईश्वरी विष्टले ४ ओभरमा १० रन खर्चेर ४ विकेट लिइन् । कविता जोशी र सम्झना खड्काले २२ तथा कविता कुँवर र कप्तान रितु कनोजियाले ११ विकेट लिए । सुदूरपश्चिमले १० ओभरमै लक्ष्य पूरा गर्यो । ओपनर विन्दु रावलले २८ बलमा ४ चौका प्रहार गरी २७ रन बनाइन् । रेवती धामी ४, रुवि पोदार २ र रितु ९ रनमा आउट भए । कविता कुँवर ६ र सम्झना १ रनमा अविजित रहे । प्रदेश १ की कप्तान रुबिना क्षेत्रीले २ र एलिशा खड्काले १ विकेट लिए ।"
गल्फमा राजकुमारको अग्रता,"धरान (कास) स्थानीय गल्फर राजकुमार राईले एनसेल बाह्रखरी गल्फ प्रतियोगितामा शुक्रबार पहिलो दिन अग्रता लिएका छन् । धरान गल्फ क्लबमा सुरु प्रतियोगिताको पाँचौं संस्करणमा राजकुमारले पहिलो दिन ४१ स्कोर गर्दै अग्रता लिए । दुई ह्यान्डी क्यापमा खेलेका उनले चार बर्डी र एक बोगी खेले । जसका कारण उनलाई बेस्ट ग्रस र मोस्ट बर्डीको दाबेदार बनाएको छ । धरानकै सुयश प्याकुरेल ३७ स्कोरका साथ दोस्रो स्थानमा छन् । पोखराका हरि राई, धरानकै राम तामाङ र विनोद राई ३५ स्कोरसहित संयुक्त तेस्रो स्थानमा छन् । काठमाडौंकी गल्फर सुष्मासिंह शाह ३९ स्कोरसहित महिलातर्फ अगाडि छन् । दोस्रो स्थानमा रहेकी धरानकी सुमित्रा लिम्बुले ३७ स्कोर गरिन् । क्लोजेस्ट टु दी पिनतर्फ धरानका बुद्धिमान सुनुवार होलको ६ फिट नजिक राख्न सफल भएर अगाडि बढेका छन् । सिद्धार्थ राईले लङगेस्ट ड्राइभमा अग्रता बनाएका छन् । स्टेबलफोर्ड फर्म्याटमा ३४ ह्यान्डी क्यापमा खेलाइएको प्रतियोगितामा पहिलो दिन ५२ खेलाडीले खेलेका थिए । त्यसमा पाँच महिला खेलाडीले प्रतिस्पर्धा गरे ।"
भैरव र भवानीको बराबरी,नेपालगन्ज (कास) यहाँ भइरहेको कमाण्ड सेनापति ट्रफी फुटबल प्रतियोगितामा शुक्रबार आयोजक भैरवप्रसाद गण र भवानी दल गण (तेघरी ब्यारेक) ले ११ गोलको बराबरी खेलेका छन् । भवानीले ३० औं मिनेटमा किशन रावतको गोलबाट अग्रता लियो । ५६ औं मिनेटमा भूपेन्द्र रानाको गोलबाट भैरवप्रसाद खेलमा फर्किएको थियो । त्यसपछि थप गोल हुने सकेन । समूह ए मा भैरवप्रसाद ४ अंकसहित शीर्षस्थानमा छ । टोलीले लिगको अन्तिम खेलमा चन्दनाथ गण जाजरकोटसँग खेल्नेछ । भवानी दलको २ खेलमा १ अंक भएको छ । दिनको अर्को खेलमा पनि नयाँ सबुज गण र भवानी बक्स गणले गोलरहित बराबरी खेले ।सबुज गणले दुई खेलबाट २ अंक जोडेको छ । भवानी बक्सको खातामा १ अंक छ
स्मृति कप भलिबल हुने,"काठमाडौं (कास) दसौं शिरशुभागम्भीरसिंह गुरुङ स्मृति पुरुष भलिबल प्रतियोगिता हुने भएको छ । स्व शिरशुभा र गम्भीरसिंह गुरुङका छोरा तथा परिवारका सदस्यहरूको आयोजनामा प्रतियोगिता फागुन २३२७ सम्म स्याङ्जामा हुनेछ । गुरुङका जेठा छोरा पूर्वमेजर लिलबहादुर गुरुङले शुक्रबार पत्रकार सम्मेलनमा प्रतियोगितामा स्याङजाको आँधीखोला गाउँपालिका, पुतलीबजार नगरपालिका र अर्जुनचौपारी गाउँपालिका तथा पर्वतको महाशिला गाउँपालिका र फलेबास नगरपालिकाका गरी १६ टिमको सहभागिता रहने बताए । सहभागी टिमलाई ४ समूहमा विभाजन गरी लिगकम नकआउट आधारमा खेलाइने छ । विजेताले १ लाख, उपविजेताले ५० हजार र तेस्रो हुनेले २५ हजार रुपैयाँ पुरस्कार प्राप्त गर्नेछन् । १६ टिमका लागि खेल पोसाक भ्याली पब्लिक स्कुलका प्रिन्सिपल कृष्ण अधिकारीले प्रायोजन गर्ने भएका छन् ।"
धरान हराएको धरान,"२००७ सालको कुरा हो । हाम्रो परिवार झिटीगुन्टा बोकेर धरान छाताचोक (तत्कालीन वार्ड नं १०) छाडी हाल बसोबास भएको ठाउँ वार्ड नं १३ मा सरेको थियो । परिवार पनि के भन्नु ? आमाबुबा र म जम्माजम्मी तीन जना मात्रै । ऋण परेर, घर बेचेर, छिमेकीहरूसँग काटोछिनो परेर वा अन्य कुनै जटिल कारण हाम्रो सानो परिवार त्यहाँबाट सरेको थिएन । एउटै कारण थियो पशुवध । मुटुमा भाला रोपिएको सुँगुरको असहनीय चीत्कार बुबालाई सहिनसक्नु भयो । त्यसबेला बस्ती पातलो भएकाले पब्लिक हाइस्कुल पश्चिमतिरको खहरेखोलामा मारिने सुँगुरको क्रन्दन स्पष्ट हाम्रो घरसम्मै आइपुग्दोरहेछ । साकाहारी र कमलो मन भएका बुबालाई त्यहाँको बसाइ अत्यन्त कष्टकर भयो । र, उहाँ त्यो ठाउँ छाड्न बाध्य हुनुभयो । म फुच्ची थिएँ, यता सर्दा । उमेर तीन पुगेर चार मात्रै लागेको थियो । चौबीस कठ्ठा बारीमा उभिएको काठको ठूलो ह्वांग्रे घरमा हाम्रो सानो परिवार हराएको थियो । एउटा बैठककोठा नै सानोसानो घर आकारको थियो । तीन जनाको परिवारलाई बुबाले किन त्यत्रो घर बनाउनुपरेको ? मैले बुझ्न सकिनँ । जे होस् बुबाका परिचितअपरिचित जोगी मित्रहरू, त्यस समयका गन्यमान्य विद्वान्हरू निकै बाक्लो संख्यामा हाम्रो घर आउँथे । अझ कात्तिकमा भारतबाट ठूलो संख्यामा कनफट्टा अघोरी बाबाको आगमन हुन्थ्यो । उनीहरू ठूलो कोठामा ओछ्याइएको नरिवलको कार्पेटमा रजाइँ गर्थे । हलुवा बनाउने कलामा नाम चलेका मेरा बुबा उनीहरूलाई खुवाउन आफ्नै हातले घरै मगमगाउने गरी घ्युको हलुवा तयार पार्नुहुन्थ्यो । साथमा उनीहरूका लागि बालचरेस गाँजाको व्यवस्था पनि गरिएको हुन्थ्यो । उतिबेला धरानको पुरानो बजारलाई चन्द्रनगर र नयाँ बजारलाई जुद्धनगर भनिन्थ्यो । ती दुई बजारमा काठका घरहरू एकआपसमा कुम जोडेजस्तै गरी उभिएका थिए । बाटोमा ढुंगा छापिएको थियो । नयाँ बजारमा बाटो पूर्वतिर केही सिमालीका बोट र भगवान थापाको घरअगाडि बेलको रूख उभिएको सम्झना छ । त्यतिखेरको नयाँबजार भनौं जुद्धनगरभन्दा पुरानो बजार चन्द्रनगरको धेरै चल्ती थियो । फुस्रे बजारको निकै चहलपहल थियो । फुस्रे घ्युसँग नुन साट्थ्यो । राम साहुजस्ता व्यापारीको व्यापार निकै जमेको थियो । धनकुटाको मोटरबाटो नबनुन्जेल फुस्रेले धेरै वर्ष गतिलो व्यापार गर्यो । फुस्रेमा नुन किन्नेको लर्को हाम्रो टोलसम्मै आइपुगेको हुन्थ्यो । हाम्रो बस्तीका पातला काठका टाढेघरहरूका घरधनी माथिल्लो तलामा बस्थे, तल्लो तला नुन दोकानेलाई भाडामा लाउँथे । पहाडतिबाट झर्ने मान्छेहरू घ्यु ल्याएको बाँसका ठूलाठूला ढुंग्राहरूमा नुन साटेर लैजान्थे । एक ढुंग्रो घ्यु बराबर कति नुन भन्ने हेक्का भने अहिले मलाई छैन । राम, दुना, तीन यसरी ढुंग्रामा गन्ती गर्दै व्यापारीहरूले नुन भरेको स्वर त्यो सुनसान बस्तीमा गुन्जिन्थ्यो । तल्लो छाताचोक हेरी माथिल्लो छाताचोक (जसको नामकरण अहिले लक्ष्मी चोक गरिएको छ) वरपरको एरिया निकै सुनसान थियो । त्यतिखेर धनकुटे रोडको अत्तोपत्तो थिएन । घरहरू एकदमै पातला थिए । मानिसका मकैबारी बिघा बिघाका हुन्थे । सखुवा, साल, सिमल, हाडे, बर्रा, भलायो लगायत रूखहरू बाक्लै थिए । आचार्य परिवार त्यतिखेर भोटेछापबाट यता बसाईं सरेर आइसकेको थिएन । गुमघरे, लप्टन्नी आमा, ज्यातिष बाजे, चिर्चा साहु आदि अत्यन्त कम मानिस यहाँका बासिन्दा थिए । यहाँको ठूलो आकर्षण लक्ष्मीनारायणको मन्दिर थियो, जहाँ बाक्लै सन्तमहन्थ जम्मा हुन्थे । बिहानबेलुकी प्रवाहित हुने संखघण्टको मरमर ध्वनिले गाउँ नै अनुगुञ्जित हुन्थ्यो । मन्दिरभन्दा केही अघि जग्गेशाला (यज्ञशाला) थियो । त्यहाँ प्रतिदिन होम गरिन्थो । चरु होमेको बास्ना बोकेर बतास यत्रतत्र घुम्थ्यो । त्यहाँ पूजापाठ गर्न एक जना ब्रह्मचारी बस्थे । उनको नाम इन्द्रदिल थियो । माईआमा उनकी आमा थिइन् । उनीहरू जसमनी सम्प्रदायका थिए । विजयसेन राजाको विजयपुर धरानबाट अलग्गै भएजस्तो गरी बसेको थियो । पहाडमधेस गर्नेहरू धरानमा मलेरिया लाग्छ भनेर विजयपुरमा बास बस्थे । हाम्रो टोलमा निकैवटा धरान थापिएका थिए । ठूलाठूला सखुवाका रूखहरू लडाइन्थे र तिनीहरू साइज साइजका मुढाहरूमा टुक्रा पारिन्थे । अनि धरानमा चढाइन्थे (नेपाली बृहत् शब्दकोशअनुसार, धरानको अर्थ हुन्छ आराले काठ चिर्नका लागि बनाइएको काठ अड्याउने टाँड) । आरावालहरू मोटाबलिया हुन्थे । टुक्र्याइएका मुढा धरानमा चढाउनु निकै बल र जुक्तिको काम हुन्थ्यो । त्यतिबेला कामदारहरूबाट सामूहिक अनि उत्साहपूर्ण र केही त्राससमेत मिसिएको स्वर प्रवाहित हुन्थ्यो । ठूला रूखहरू धराशायी हुँदा धूलोको मुस्लो उड्थ्यो, डरलाग्दो आवाज निस्कन्थ्यो । र, हामी बालबालिका त्रसित हुन्थ्यौं । धरानमा मुढा चढाएका दृश्य हामी अलि परै बसेर हेर्थ्यौं । आयो मुढो हैसाबल गर बूढो हैसार्याइँर्याइँ आराको लयबद्ध आबाज त्यो सानो गाउँभरि फैलिन्थ्यो । धरान बनाउँदा एक मान्छे जति गहिरो र निकै लम्बाइचौडाइ भएको खाल्डो खनिन्थ्यो । त्यहाँ बलियो मचान बनाइन्थ्यो । एउटा मानिस मचानमाथि र अर्को मचानमुनि खाडलमा हुन्थ्यो । ठूलो साइजको मान्छेभन्दा पनि निकै लामो आरा प्रयोगमा ल्याइन्थ्यो । तल बस्नेले आरा तल तान्थ्यो अनि माथि बस्नेले माथि । सायद त्यो काममा निकै बल पर्ने हुनाले भर्खरभर्खर पहाडबाट झरेका मोटामोटा पिडौंला भएका मानिस नै काममा लाग्थे । धरानका ठूल्ठूला रूख भएका ठाउँमा काठ काट्न धरानहरू थापिन्थे । यी धरानकै कारण सहरको नाम धरान रहन गएको भनिन्छ । बिस्तारै पहाडतिरका मानिस बसाइँ सरेर आउन थालेपछि गाउँ गुलजार भयो । गट्टी र घ्वाइसारी खेल्ने साथी पाउन थालें । दिनहरू रमाइलोसँग बित्न थाले । गाउँमा म फुर्सदिली थिएँ । मभन्दा निकै पछि भाइको जन्म भयो । गाउँ घुमडुल गर्न र खेल्न म प्रशस्तै समय पाउँथेँ । बुबा ४८ वर्षको हुँदा मेरो जन्म भएको थियो । मभन्दा अगाडिकी दिदी र ममुनिको भाइको मृत्यु भएकाले पनि परिवारका लागि म महत्त्वपूर्ण थिएँ । आफ्नै इच्छाले बाहेक कुनै पनि काम गर्नुपर्ने बाध्यता थिएन मलाई । तर, अलि ठूली भएपछि घरको काम गर्न थालेँ । मैले काम गरेको बुबा रुचाउनुहुन्नथ्यो । मलाई भने घण्टौं एकै ठाउँ बसेर पढिरहन मन लाग्दैनथ्यो । प्रशस्त ऊर्जा र शरीर पातलो भएकाले चकचके र फुर्तिली थिएँ । देवी, वृन्दा, सीता, कालिका, शुभद्रा, रेनुका सबै फुर्तिला थिए । वृन्दा आचार्य डन्डीबियो खेल्ने मेरो एक मात्रै साथी थिइन् । केटीहरू खासै यो खेल खेल्दैनथे । तर, वृन्दा मच्चाएर ठ्याक लाउँथिन् । मलाई गुच्चा खेल्न आएन । उतिखेर केटीहरूले गुच्चा खेलेको खासै याद छैन पनि । घ्वाइसारी, गट्टी आदि खेलमा केटीहरू रमाउँथे । शिक्षाको हिसाबले निकै पिछडिएको समय थियो त्यो । हाम्रो टोलमा भगवती मिडिल स्कुल भर्खरै खुलेको थियो । जेठा बास्तोलाको घरमुनि कक्षा सञ्चालन गरिन्थ्यो । जेठा बास्तोला मोटा र कद केही सानो भएका मानिस थिए । उनी सामाजिक काममा रुचि राख्थे । उनका जेठा छोरा विश्वनाथ बास्तोला हाम्रा शिक्षक थिए । धरान उतिबेला रूखैरूख र पोथ्रापोथ्रीहरूले भरिएको थियो । सालाना निकै मानिस सर्पको टोकाइबाट मर्थे । आज यति मरे, आज उति मरे भन्ने खबर सुनिइरहन्थ्यो । यातायात साधनको रूपमा बैलगाडा प्रचलित थियो । उवडखाबड सडकमा चुइँइय चुइँइय गर्दै धानपराल मधेसबाट ल्याउने काम बैलगाडाबाटै गरिन्थ्यो । मोटरका नाममा निकै पछि रामसाहु श्रेष्ठको एउटा ट्रक धरान भित्रिएको थियो । बाटो असजिलो थियो । लक्ष्मीचोकदेखि केही मास्तिर गाडी आइपुग्दा त्यसको आवाज माथिसम्मै सुनिन्थ्यो । हातको काम छाडेर आमाहरू आफ्ना नानी खोज्न बाहिर निस्किन्थे । भर्खरै काठमाडौंबाट धरान आएकी किस्मत दाइकी श्रीमतीले चिच्याउँदै नानीलाई बोलाएको अहिले पनि याद आउँछ नानी मोतर आयो मोतर ।रामसाहु नाम चलेका व्यापारी थिए । सर्दुखोलाको शिरमा उनको पानीघट्ट पनि थियो । पिसानीकुटानीको सामान खच्चरमा ओसारिन्थ्यो । घट्टमा काम गर्ने मानिसलाई घटेरो भनिँदोरहेछ । घटेराले नै खच्चरमा मकै, गहुँ आदि सामान फुस्रेतिर लैजान्थ्यो । हामीले खाना खान अलमल गर्यौं भने बुबा भन्नुहुन्थ्यो, जो छिटो खान्छ ऊ राजा, जो ढिलो खान्छ ऊ रामसाहुको घटेरो । घटेरो बन्न कसलाई मन हुँदो हो ? अनि हामी हस्याङ फस्याङ गर्दै थालको भात केहीबेरमै चट पार्थ्यौं । बुबाको यो सूत्रले कम से कम मलाई निकै काम दियो । म छिटो भात खाने भएँ । पत्तै नपाई समय बित्दोरहेछ । विचित्रका समय थिए ती । मोबाइलको त कुरै छाडौं तारफोनसमेत दुर्लभ थियो । सम्साझैं रात पर्थ्यो । उज्यालोमै कामधन्दा सिध्याएर मानिसहरू ढोकामा चुकुल लाउँथे । पशुपालन मुख्य व्यवसाय भएकाले मानिसहरू सखारै उठ्नु बाध्यता थियो । राति उज्यालो चाहिइहाले अलि हुनेखानेले करिब एक हात जति लामा पितलका कुपी बाल्थे अनि विपन्नहरू जीउमै सोली भएको सानो सिलाबरको कुपीले काम चलाउँथे । रेडियोसमेत सानातिनो कमाइ हुनेको पहुँचमा थिएन । बिजुली अभावमा बारम्बार एक्साइड ब्याट्री किनिरहनुपर्थ्यो । ठूलो संख्यामा कागहरू घरको एकदमै छेउमा आएर कराउँदा हजुरआमा तर्सिंदै भन्नुहुन्थ्यो, शुभ बोल्, भलो बोल् ।शान्त गाउँ होहल्लायुक्त सहरमा फेरिन पुग्यो । काठका टाँडेघरहरूको ठाउँ फलाम र इँटाका घरहरूले लिन थाले । धुस्राफुस्रा उबडखावड बाटाहरू अलकत्राले छोपिएर चिल्ला भए । रूखहरू सकिए । धरानहरू पनि पुरिए । बिस्कुन लाउने बर्राका बोट दाउरा बनेर सल्किए । बाक्ला बयर घारीहरू कतै हराए । कतिपय मानिस अन्यत्र बसाइँ सरेर गए । वृद्धहरू महायात्रामा लागे । मेरा बालसखा लगनगाँठो कसिएर अन्यत्रै प्रस्थान गरे । मेरो गाउँ त्यो गाउँ रहेन । हावा आउँदा मच्चिएर अलौकिक दृश्य खडा गर्ने रूख सबै समाधिस्थ भए । स्मृतिमा मात्र रह्यो त्यो घना जंगलका कारण निर्माण गरिएका अनेकौं धरान, त्यहाँबाट आउने आराको र्याइँर्याइँ । स्मृतिमै रह्यो र्याइँर्याइँ आवाजसँगै मिसिएर प्रवाहित हुने हामी अल्लारे केटीहरूको लय र सुरबिनाका मुक्त बालगीतहरू यति यति पानी गंगे रानी, इन्चुमिन्चु डाइबर सिंह, सानो बिकुल बजायो मनेकी आमा फकायो ।"
तारानाथ शर्मा ओझेल पर्दा,"नेपाली साहित्यमा रुचि राख्ने सुपठित नेपालीहरूका लागि ताना सर्मा वा तारानाथ शर्माको परिचय दिन खोज्नु तिनको विवेकमाथि शंका गर्नु बराबर हो । उनी भानुभक्त, लेखनाथ, सम, देवकोटा, सिद्धिचरण, युद्धप्रसाद मिश्र गोपालप्रसाद रिमाल, भिक्षु र रमेश विकल जत्तिकै नेपाली जनजिब्रोमै टाँसिएका उच्चकोटिका साहित्यकार हुन् । उनी समालोचक, कथाकार, उपन्यासकार, भाषाशास्त्री र साहित्यका इतिहासकारका रूपमा विख्यात हुँदै हुन्, एक दुई पटक अनौपचारिक बसाइका क्रममा कविका रूपमा पनि मैले उनलाई चिनेको थिएँ । मलाई लाग्छ, यस्तो बहुविध, यत्तिको स्पष्ट र खरो वक्ता, यत्तिको आकर्षक शैलीमा इतिहास, समालोचना, आत्मपरक निबन्ध र आख्यान लेख्ने प्रतिभा अहिलेसम्म उनी मात्रै हुन सक्छन् । प्रतिभाको कदर गर्न नसक्ने राज्यको झाँको झार्ने उनै तारानाथ दाइ अब हाम्रो स्मृतिपटमा कहिल्यै नमेटिने गरी अस्ताए । साहित्यिक कर्मले नै तारानाथ दाइका किस्सा कहानी धेरै बनाइए । एक समय खतरनाक को बिल्ला भिराइयो । राजाको चरम निरंकुश शासनका बेला उनलाई वामपन्थी भनेर खेद्नुसम्म खेदियो । साँचो कुरा बोलेबापत उनले खोरयात्रा गरे । जिब्रो चपाएर बोल्ने चेपारेहरूका घोर दुश्मन थिए उनी । कदाचित आफ्नो स्वभावसँग मिल्ने मानिस फेला परे उसलाई गम्ररंग अँगालो हालेर लामै समय हल्लिन्थे । आफ्ना लागि इहलोकमा राज्य र परलोकमा स्वर्ग जाने सिँढी बनाउने घोकन्तेहरू उनको छेउ पर्नै सकेनन् । आफूभन्दा धेरै कमसल र प्रतिभाविहीन व्यक्तिहरू राज्यका उपल्ला ओहोदामा पुगेको देख्दा उनी आफ्ना कुराकानी र भाषणहरूमा आगोका ज्वाला ओकल्थे । मुसाहरू दौडेर जंगलमा खस्याकखुसुक गर्न थाले भने सही नसक्नु भएर आफ्नो गर्जनले जंगलै तर्साउने बाघ थिए तारानाथ दाइ । उनले बोलेको सुन्नसम्म पनि नसकेर पिसाब गर्ने निहुँले सभास्थल छाडेर जानेहरूको लीला एक दुईपटक मैले पनि देखेको छु । ती आफ्ना लंगौटिया मित्र बालकृष्ण पोखरेललाई काल्केटो भनी बोलाउँथे । काल्केटो अर्थात् बाल प्लस कृष्ण । काल्केटा उनलाई तारे भनेर बोलाउँथे । उनीहरूको मित्रता औपचारिक र सतही थिएन, सहज र आत्मीयतापूर्ण थियो । तारे र काल्केटाका छेड हानाहानका क्षण पनि कम्ता रोचक हुन्थेनन् । नेपाली प्राज्ञिक क्षेत्रका यी दुवै मनीषीको सम्पूर्ण जीवन नेपाली समाज र भाषा साहित्यको अध्ययन अनुसन्धान, लेखन र अध्यापनमै बितेर गयो । तर, आफूले ठानिसकेको कुरा लुकाएर राख्ने उनको स्वभावै थिएन । एकपटक उनले भरिपूर्ण साहित्यिक सभामा भनिदिए, केही मानिसहरू म मेरी सुन्दरी स्वास्नीसँगै हिँडेको देखेर र्याल काढ्दै हिँड्छन् । कतिलाई लाग्दो हो, यसो नभने पनि हुने थियो । उनी सहज र स्वच्छन्द मानिस थिए । हुन पनि उनले आफ्नो उमेरभन्दा धेरै कान्छी शान्ता शर्मासँग बिहे गरेर हाम्री भाउजू बनाइदिएका थिए । र, शान्ता भाउजूसँग हिँड्दा उनलाई म यस दुनियाँकी सुन्दरी कन्यासँग हिँडेको छु भन्ने लाग्दो हो । यस्तो कुरा आरिसेहरूका अगाडि भनिदिएर तिनीहरूभित्र जलन उत्पन्न गरिदिने मन हुँदो हो दाइलाई अथवा तिनीहरूको बौद्धिक उचाइ नापिसकेपछि यसभन्दा माथि छैन भन्ने लागेर यसो भनेका हुँदा हुन् । त्यतिबेला उनी भर्खरै पाताल (अमेरिका) बाट मर्त्यलोक (नेपाल) मा उक्लेका थिए । स्वर्गलोक जान धेरै बाँकी थियो । तर, उनले त्यसको कुनै योजना बुनेका थिएनन् । उनका सुकिला पोसाक, भर्भराउँदो प्रौढोन्मुख जवानी र हाँसी हाँसी बोल्ने बानी औधि आकर्षक लाग्थ्यो । मैले अर्को नाम राखेर लेख्दा उनले गुनासो गरेका थिए । आफ्नो नाम भनेको आफ्नै हो भन्ने उनको अनुभवजन्य निष्कर्ष थियो । नाम अरूसँग उस्तै भो भनेर बित्थामा आफ्नो नाम लुकाउनु हुन्न भन्थे तारानाथ दाइ । त्यतिबेला उनको विख्यात तानासर्मा नाउँ छाडेर उनी डा तारानाथ शर्मा भएका थिए । कालक्रममा उनको झर्रोवादी आन्दोलन सुस्ताएझैं वल्लभमणि र बालकृष्णपछि उनी पनि सुस्ताउनुपर्यो । करिब डेढदुई दशकअघि हुनुपर्छ, उनी एक साहित्यिक कार्यक्रममा सहभागी हुन रुसी सांस्कृतिक केन्द्रमा गएका रहेछन् । म पनि निम्त्याइएको थिएँ । युरिक एसिडका कारण मेरो दाहिने गोलीगाँठो सुन्निएको र दुखेको थियो । उनी केही परिचितजनका साथ केन्द्र परिसरको एकापट्टि उभिएर बसिबियाँलो गरिरहेका थिए । म पुग्नासाथै हठात् उनले भने, श्यामलजी, मौरीलाई टोकाउनुस्, ठीक हुन्छ । मलाई त्यतिन्जेलसम्म मौरीको डंकलाई नसामा घुसाएर गरिने उपचार विधिबारे जानकारी थिएन । म चकित भएँ । युरिक एसिडलाई पनि यसले ठीक गर्छ त दाइ ? मैले उनलाई सोधें । ई मैले मेरो ढाडमा डसाएर आएको । म नियमित रूपमा जान्छु र टोकाउँछु, दाइले आफ्नो ढाड मतिर सारेर देखाउँदै भने । पृष्ठभूमि बाँधेर लम्बाचौडा कसरत गर्ने कुरामा तारानाथ दाइको विश्वास थिएन । त्यसैले उनलाई वासुदेव त्रिपाठीका लामालामा व्याख्यापरक समालोचना मन नपरेको देखिन्थ्यो । उनको हठात् सत्य बोल्ने बानीले मानिस अलमलमा पर्न सक्ने सम्भावना पनि हुन्थ्यो । उनी आफैंले एपिथेरापी गरेको अनुभव भएकाले मलाई पनि काम लाग्न सक्छ भन्ने उनलाई लागेको रहेछ । मैले अन्यथा नै सोचेको थिएँ । नेपाली र अंग्रेजी भाषा, साहित्य र संस्कृतिका यी उद्भट विद्वान् आफ्नो आलोचनाबारे फटाहालाई पोल्ने सिस्नु भन्थे । यता मेरो सुन्निएको अंगमा मौरीको डंक मार् भन्छन् ! एपिथेरापीबारे नबुझेसम्म मलाई उनको सुझावले अलमल पारिरह्यो । तर, उनी अति भावुक र संवेदनशील थिए भन्ने मलाई थाहा थियो । मलाई उनको सुली उपन्यास पढिरहन मन लाग्छ । तत्कालीन काठमाडौं र उनले पद्मकन्या कलेजमा पढाउँदाताकाका चरित्रहरू झल्झली सम्झाउने क्षमता यसमा भएकैले मलाई सुली ले तानिरहन्छ, कुनै कुनै सत्यकथाले तानेजस्तो । पुरानो शिक्षा पद्धतिमा स्कुले शिक्षा पाएका हामीहरूले उच्च शिक्षामा मात्र उनका निबन्ध र समालोचना पढ्न पाएका थियौं । नयाँ शिक्षा योजना लागू भएपछिको पछिल्लो पुस्तामा नौ र १० कक्षाका लागि तयार पारिएको महेन्द्रमाला मा तारानाथ दाइको घनघस्याको उकालो पढ्न को बाँकी होला र ? महेन्द्रमाला मा पढेको त्यो पाठबाहेक अन्य पाठ सम्झनै नसक्ने प्रौढहरू सम्भवतः अहिले पनि नेपालमा प्रशस्तै होलान् । कतिपयलाई त कदाचित् अरू पाठ सम्झे पनि पहिले घनघस्याकै नाम आउँदो रहेछ । यसरी डँडेलधुराको एउटा तर्तरी पसिना बगाउने र जीउ फतक्क गलाउने उकालोलाई उनले राष्ट्रको गहना बनाइदिएका छन् । मैले कैंयौंपटक सुनेको छु गोदावरीको जंगली फाँटबाट बुढीतोला, फल्टुंडे हुँदै भातकाँडा, स्याउले, अमरगढी जाँदा वा गोठालापानी पुग्दा पनि मानिसहरू घनघस्याको ठाडो उकालोलाई स्मृतिमा खेलाएर गुड्छन् । सडकले घनघस्याको उकालोलाई छेउ लगाइदिएको छ । म भने बेलायततिर बरालिँदा भित्रको यालिसलाई लेखेको चिठी मा उनको अमर आत्माको निवास रहेको पाउँछु । त्यो आंग्ल ठिटीलाई तारानाथ दाइले जस्तै नेपालीको धुकधुकी सुनाउँछु । उनी जति लेख्छन्, चित्रमय लेख्छन्, उनका भावना आँधीमय हुन्छन् र पाठकलाई आफूसँगै उडाएर स्थानीय रङमा चुर्लुम्म डुबाउँछन् । भाषामा निख्खर नेपालीपन, अभिव्यक्तिमा इमानदारी र शैलीमा निर्भीकता नै हो तारानाथ शर्मा, जसलाई कोरा शब्दहरूको थुप्रोले साहित्यिक स्वाद दिने विषयमा रत्तीभर विश्वास थिएन । पछिल्लो समय करिब दुई वर्षअघि ताहाचल कालीमाटीस्थित ग्रान्ड होटलमा दाइभाउजू भेटिए । दाइ त रोगले गलेका देखिन्थे, शान्ता भाउजूमा पनि त्यो लावण्य कम हुँदै गएको आभास भयो मलाई । द राइजिङ नेपाल को पचासौं वार्षिर्कोत्सव थियो त्यो समारोह, जसमा तारानाथ दाइलगायत पूर्वसम्पादकहरू जम्मा पारिएको थियो । सहयात्रीका रूपमा राष्ट्रिय समाचार समितिको कार्यकारी प्रमुखका हैसियतले म पनि निम्त्याइएको थिएँ । मेरा निम्ति कार्यक्रमका अन्य विषय एक प्रकारले गौण भइदिए, तारानाथ दाइ मुख्य आकर्षण भइदिए । त्यसो त नेपालको अंग्रेजी पत्रकारितामा नाम चलेका थुप्रै अंग्रेजवाज त्यहाँ थिए, तारानाथ दाइको जस्तो ज्ञान र अनुभव ती कसैमा थिएन । त्यति निश्छल र भव्य व्यक्तित्व अर्को थिएन, पाठकका मुटुमाझ यसरी निवास गरिरहेको शब्दशिल्पी अरू कोही थिएन । कुनैबेला जंगल नै गुन्जायमान पार्ने बाघ तारानाथ दाइ रोगले आक्रान्त भएर के बोलें र के बोल्नुपर्ने हो भन्ने सुद्धी हराइरहेका थिए र अशक्त बूढो बाघजस्तो क्षीण स्वरमा गर्जिने प्रयास गरिरहेका थिए । मैले केही गरी उनलाई थामथुम पारें । शान्ता भाउजू आफू शौचालय जाने फुर्सद लिन आग्रह गरिरहेकी थिइन्, श्यामलजी एक्कैछिन दाइलाई हेर्नुहोला, म ट्वाइलेट गएर आउँछु । भाउजू बाहिरिएको करिब दस मिनेटपछि दाइले टाउको फनक्क घुमाए र भाउजूलाई कतै नदेखेपछि अँध्यारो अनुहार लगाएर मलाई सोधे, ए श्यामलजी, मेरी स्वास्नी खोइ ? मैले भाउजू लघुशंका निवारणका लागि गएको बताएँ र भनें, एकछिन चुप लाग्नु दाइ । अनि भाउजू आइपुगिन् । दाइको अनुहार धपक्क बल्यो । उनले बेला न कुबेला व्हेयर इज माई वाइफ भनेर अंग्रेजीको धक्कु लगाएनन्, हाम्रै गाउँघरमा बोल्ने बोलीमा भाउजूलाई स्वास्नी भने । यसो भन्नुपछाडिको रहस्य खोल्न मैले उनलाई भनिनँ । बस्, यत्ति बुझें तारानाथ दाइ भाषिक संस्कृतिले खाँट्टी नेपाली हुन्, जति वर्ष बेलायतअमेरिका बसे पनि नेपाली बिर्संदैनन्, हिज्जेमा अति ख्याल राख्छन् अनि नेपाली शब्दको चोखो उच्चारण गर्छन् । गाउँका झर्रा शब्दलाई उनले आधुनिक नेपालीमा हुल्ने काम गरेका छन् । भाषामाथि अतिक्रमण हुँदा उनको चित्त बेस्सरी दुख्छ । त्यसैले आफूसँगै अमेरिका बसेकी, डुलेकी, जेएफ्के, हिथ्रो वा प्यारिसका भव्यतम विमानस्थलमा, समुद्रमा, क्याफेमा, डाउनटाउनहरूमा वा पबहरूमा कैयौंपटक चहारेकी डार्लिङ र बेटर हाफ लाई उनले स्वास्नी भने । यसमा नेपालीपन थियो, हार्दिकता थियो र आफ्नो ग्रामीण बोलीचालीप्रतिको उनको आसक्ति थियो । यस्तै आसक्तिले हुनुपर्छ, झर्रोवादीहरूले नेपालीलाई संस्कृतलगायत अन्य भाषाको अतिरिक्त भारबाट बचाउन घोत्ल्याईं र सम्पादक्यौलीजस्ता शब्द बनाए र प्रचलनमा ल्याएका थिए । आफ्नै अगाडि आफूलाई चित्त नबुझेका कुरा मञ्चमा बसेर माइकबाट नेपाङ्ग्रेजी फुकिरहँदा उनलाई भाउन्न भइरहेको थियो । त्यसैले उनी त्यस सभामा गर्जे, के बोलेको यस्तो वाहियात जस्तो ?गर्जन साम्य पार्न मैले उनलाई कानमा केही भनेजस्तो गरें । उनी हाँसेजस्तो गरे । अनि खाजातर्फ ध्यान मोडेर तारानाथ शर्माकृत गर्जन अध्याय साङ्गे भयो ।एकपटक उनको ओझेल पर्दा भन्ने उपन्यासको अंग्रेजीमा अनुवाद गर्ने पूर्व पिसकोर स्वयंसेवक भएर नेपालमा २० वर्ष बिताएका लारी हार्टसेल ताहाचलस्थित मेरो अफिस आइपुगे । र, मलाई उनी बसेको जमलस्थित होटल नुकमा लगेर उपन्यासको पाठ र अनूदित पाठ दाँजेर सुझाव दिन आग्रह गरे । मैले हेरें र तारानाथ दाइका रचनामा न्याय गर्न धेरै मिहिनेत गर्नुपर्ने बताएँ । लारीले मलाई सोधे चाँदनी शाह कुन स्तरकी कवि हुन् ? मैले भने, उनका कविता मैले पढेको छैन, गीतकार हुन् र उनका गीत ठीकठीकै छन्, तर ती कतिपयले दाबी गरेजस्तो उच्चकोटिका हुन् भनिहाल्न सक्तिनँ । डा शर्मा त उनलाई उत्कृष्ट भन्नुहुन्छ ! लारीले मतिर मुस्काउँदै सोधेका थिए, तपाईं त्यस वर्गमा किन राख्नुहुन्न ?उनी यस देशकी बडामहारानी हुन्, रूपसी छन् । सबैभन्दा ठूलो कुरा, डा शर्मा भावनाका कुशल खेलाडी र रूपका पुजारी हुन् । त्यसभन्दा पनि ठूलो कुरा चाँदनी उनकी विद्यार्थी हुन् । चाँदनी मीरा र वर्डस्वर्थभन्दा माथि हुन् भने त्यसबारे उहाँलाई नै प्रस्ट पार्न भन्नुपर्ला ।अब तारानाथ दाइ अस्ताएपछि सोचिरहेको छु मैले कहिल्यै तिमीलाई चोट पुग्ने गरी चाँदनी शाहबारे सोधिनँ । आफूलाई मन लागेको कुरा प्याट्ट भन्ने तिम्रो मीठो बानीको सिकार भयो यो प्रश्न । अब सोधौं कि ताना दाइ ? तर, उनी त अदृश्य जगत्तिर गइसके । प्रश्न हावामा अदृश्य रूपमा तैरँदो छ । श्रद्धाञ्जली नेपाली साहित्यका विराट प्रतिभा तिमी अर्थात् भाषाविज्ञ, कथाकार, उपन्यासकार, समालोचक, प्राध्यापक, इतिहासकार तारानाथ शर्मालाई ।"
आन्दोलनको अवसान,(पर्वत पोर्तेलसँगको कुराकानीमा आधारित)
अदालतमा रङ्गमञ्च शक्ति,"रङ्गमञ्चसँग जोडिएको एक मानिस भएकाले मलाई थिएटरबाहिर अनेकौं ठाउँ र अवसरमा हुने तमासा र खेलले आकर्षित गरिबस्छन् । यसका कारण पनि रङ्गमञ्चीय प्रकृतिका नै छन् । नेपालको सर्वोच्च अदालत आन्दोलित भएका प्रायः सबैजसो घटना, हल्ला, बहस, खिचातानी, भाषण, आलोचना, आक्रोश र तीसँग गाँसिएका अभिनय चाख लिएर हेर्नेपढ्ने गरिरहेको छु । प्रधानन्यायाधीश यी सबै हलचलको केन्द्रका पात्र भएकाले सर्वोच्च अदालतको यो फेदैदेखि उठेको चक्रवात हो भनेर छुट्ट्याउन सजिलो छ । यो अदालत परिसरको वास्तुकला, बार एसोसिएसनको भवन र त्यहाँको अदालत भवनको संरचना विषयमा पनि मेरो चाख बढेको छ । त्यहाँ अदालत प्रवेश र रोक आदिमा मलाई सर्वोच्च अदालतको एउटा रङ्गमञ्चीय संरचना शैलीको बोध भएको छ । मैले यही पत्रिकामा नेपालमा न्यायप्रणाली र वास्तुकला शीर्षक लेखमा लेखेको छु, वास्तुकला र न्यायप्रणालीको सम्बन्धको विषय कानुनी वा अदालती मात्र नभएर नाट्य रङ्गकर्म र उत्तरऔपनिवेशिक अध्ययनसँग पनि जोडिएको छ । त्यो वास्तुकला कारागारको रचनासँग जोडिएको कुरा छ (कान्तिपुर, १५ असोज २०७७) । यो लेखमा भने हाम्रा रङ्गमञ्च र सर्वोच्च अदालतका अहिले निकै महिनादेखि चलिरहेका प्रस्तुतिहरूलाई जोडेर एकाध निष्कर्ष निकाल्ने जमर्को गरेको छु । यो सबै जे भइरहेको छ त्यसको तार्किक संगति छ । अनि त्यो राजनीतिसँग जोडिएको छ, संविधानसँग जोडिएको छ र प्रयोगका चिन्ता, असफलता, भ्रम र संकटका आयामहरूसँग जोडिएको छ भन्नेमा विश्वास गर्छु । त्यसैले अदालतमा जे भइरहेको छ, त्यसको कारण अदालतमा अनि वरिष्ठ पात्रहरूले खेलेका राजनीति र परिवर्तनले सिर्जना गरेका सङ्कट र त्यसका समाधान खोज्ने क्रममा भएको एक आवश्यक र स्वाभाविक प्रक्रिया हो भन्नेमा विश्वास गर्छु । मेरो विचारमा अहिले नेपालको अदालत अर्कै किसिमको शक्तिको थलो भएको छ । यो नकारात्मक वा अप्ठ्यारो देखिएला, तर बुझ्नुपर्ने के छ भने सर्वोच्च अदालत अहिले नेपाली समय, नेपाली उपलब्धि, नेपाली काल्पनिकी, नेपाली गन्तव्य, नेपाली भविष्य, नेपाली राजनीतिको ग्रिक मिथकलाई लिएर भन्दा एउटा डेल्फी थलो भएको छ । त्यसैले पनि मलाई यसको रङ्गमञ्चीय चरित्रले खिचेको हो । केही छलफल गरेपछि म हाम्रा रङ्गमञ्चका अनुभवसँग जोडेर फेरि यही निष्कर्षतिर फर्किन चाहन्छु । विस्तृत लेखको विषय भए पनि खास भेटेका कुरा राख्न चाहन्छु । त्यस अर्थमा यो राजनीतिशास्त्री वा न्याय प्रणालीका विद्वान्को लेख नभएर एक नाटकमा लाग्ने, नाटक लेख्ने व्यक्तिको आलेख हो । त्यसैले केही शास्त्रीय सन्दर्भ छन् ।यहाँ पश्चिमी रङ्गमञ्चको परम्पराका आवश्यक कुरा गर्न चाहन्छु । रङ्गमञ्चको खासगरी युनानी थिएटरको व्याख्या गर्ने सन्दर्भमा जर्मन दार्शनिक फ्रेडरिक निच (१८४४१९००) ले लेखेको द बर्थ अफ ट्र्याजेडी (१८७२) को एउटा सार प्रसङ्ग ल्याउनुपर्छ । उनले ग्रिक मिथकबाट डायनिसस र अपोलो देवताका विपरीत चरित्रहरूलाई लिए । डायनिसस काव्य, अराजक र उत्ताल, तर अत्यन्त सिर्जनशील देवता थिए भने अपोलो यिनै सिर्जनाका, तर अनुशासित शैलीका देवता थिए । दुवै थरीका रङ्गमञ्चको सार त्यही एउटै हो थिएटरमा मानिसका अभिनय र सिर्जना अनि गहिरा सङ्कटका चित्रण गर्नु । विद्वान् जर्ज स्टाइनरले निचको सिद्धान्तको उल्टो व्याख्या गर्दै ट्र्याजेडीको मृत्यु वा द देथ अफ ट्र्याजेडी (१९६१) लेखे । त्यसो त पछिका ट्र्याजेडी नमान्ने जर्मनीका देब्रे ढल्कुवा नाटककार बेर्टोल्ट ब्रेख्तले पनि मदर करेज र मारिएका ग्यालिलियो जस्ता ट्र्याजेडी नै लेखे । मेरो छलफलको विषय हो रङ्गमञ्चमा मानिसका सङ्कट र गहिरा ऐतिहासिक चिन्ताका नाटकहरू प्रदर्शित हुन्छन् । रङ्गमञ्चको सारवस्तु त्यही हो । अहिलेको नेपालको गति र सङ्कटको नाटकीय प्रस्तुति नेपालको सर्वोच्च अदालतमा हुनु एउटा गम्भीर र आवश्यक विषय हो भने मान्छु म । मलाई नाट्यकर्मी र त्यस विषयका विद्वान् र शोधार्थीहरूसँगका छलफलको पनि केही प्रभाव परेको अवस्था छ । म हाम्रो रङ्गमञ्चीय अनुभव ल्याएर यहाँ जोड्छु । नेपालको दसवर्षे युद्धको अन्तिमतिरको समय थियो । नेपाल हिंसा र भयाक्रान्त अवस्थामा थियो । मानिसको स्वतन्त्रता र शान्तिपूर्ण भविताको केही ठेगान थिएन । नेपालका गुम्बा, शिक्षालय, प्रतिष्ठानहरूमा आगो लागिरहेको थियो । कलाकार र शिक्षकका हत्याको शृंखला थियो । सबैतिरबाट हेर्दा एउटा सङ्कटको कलेवर रचना भएको थियो । कला र साहित्यका अनेकौं विधाले आआफ्नै किसिमले त्यो सङ्कटको प्रस्तुति गरे । हामीले रङ्गमञ्चबाट गर्यौं । सुनील पोखरेललाई त्यो समयको संवेदनशीलता र अझ भन्दा सङ्कटको चित्रण गर्ने इच्छा थियो । त्यो अग्निदहनलाई गहिरो सङ्कटको रूपमा लियौं । मैले अग्निको कथा नाटक लेखें । सुनीलले निर्देशन गरे । माघ २३ गते २०५९ मा त्यो नाटकको मञ्चन गरेर गुरुकुल थिएटरको आरम्भ भयो । त्यो नाटकमा हामीले सकेसम्म नेपाली इतिहासको गहिरो सङ्कटको चित्रण गर्ने प्रयास गर्यौं । सुनीलका आँखा त्यो चिन्ताले सधैं अर्धमुदित हुन थालिसकेका थिए । नेपालमा क्रान्तिकारी, सरकारी, प्रजातान्त्रिक, पहिलेका सत्ताका मानिसदेखि लिएर धेरै युवक, विद्यार्थी, गुम्बाका भिक्षुभिक्षुणीले त्यो नाटक स्वतःस्फूर्त भएर हेरे । बाहिर अनेकौं देशका विविध किसिमकाले पनि हेरे । नाटक सहकला हो, नाटक लेख्ने र निर्देशन गर्नेको मात्रै होइन, अभिनय गर्ने अनि परिवेश रचना गर्नेको पनि हो । गुरुकुल पुस ३० गते २०६८ मा बन्द भयो । अहिले हेनरिक इब्सेनको चर्चित् नाटक पुलतीको घर को मञ्चनसँगै नयाँ ऊर्जासहित गुरुकुल फेरि आरम्भ भएको छ । यो सुखद खबर हो । अहिले सर्वोच्च अदालतमा कानुन व्यवसायी र सर्वसाधारणको जुन आन्दोलन भएको छ म त्यसलाई एक नाटक भन्छु । त्यो अहिले भइरहेको आन्दोलन पनि अमुक अग्निको कथा को नाटक हो, जहाँ नेपाली आधुनिककालको राजनीतिक र विधिको इतिहासको सङ्कट अभिनय भइरहेको छ । कानुन व्यवसायीले आफ्ना कामका थलो छाडे । बाहिर आएर प्रस्तुति थाले, श्रोता र दर्शक भेला भए अनि अत्यन्त प्रभावकारी र कलात्मक शैलीमा ती बोल्न थाले । तिनले अदालतभित्र अनेकौं बहस गरे होलान्, तर हामीले कहिल्यै सुनेनौं । बाहिर हाम्रा साहित्यिक प्रसङ्ग पनि जोडेर आफूले बहस गरेको कुरा मलाई वरिष्ठ अधिवक्ता शम्भु थापाले एक पटक सुनाएका थिए । अरू जानकारी नभए पनि त्यो क्रम भने थाहा छ । केही दिनअगाडि नागरिक अभियन्ताहरू मैले गान्धीजस्ता भनेर लेखमा लेखेका डा गोविन्द केसी र लेखक खगेन्द्र संग्रौला दुवै साना काँटीको ज्यान भएका विद्रोही वकिलमध्येका ओमप्रकाश अर्यालसँग रङ्गमञ्चमा उभिएर संवाद प्रस्तुत गर्दै थिए । त्यो देखेपछि लाग्यो, त्यो यही नाटकको प्रस्तुति पक्ष थियो । अदालत यस्तो रङ्गमञ्च भएको छ, जहाँ नेपाली इतिहासको परिवर्तनका भ्रम र राजनीति गर्नेले पनि धन्द्याउन नसकेका पक्षहरूको नाटकीकरण भइरहेको छ । त्यसैले अदालत अहिले रङ्गमञ्च भएकाले हामी रङ्गमञ्चीय मानिसको दृष्टिको पनि यो एक विशेष थलो भएको छ । डायनोसियाली उत्ताल देखिएला, तर यहाँ संकटको सिर्जनशील नाटकको प्रस्तुति हुँदै छ ।"
स्वच्छन्द सिकारी युगका महिला,"मान्छेको सांस्कृतिक पहिचान निर्माणको कथा निकै रोचक छ । श्रम र बुद्धि प्रयोग गरी औजार निर्माण वा प्रयोग थाल्नु उसको सांस्कृतिक पहिचान निर्माणको प्रस्थानविन्दु थियो । मान्छेले प्रयोग गरेको ढुंगे औजारको पहिलो प्रमाण सालाखाला २५ लाख वर्ष पुरानो ठानिन्छ, जुन तान्जानियाको ओल्डुवाई घाटीमा भेटिएको थियो । केन्याको तुर्कना तालमा करिब ३३ लाख वर्ष पुराना ढुंगे हतियार फेला परेको बताइए पनि पर्याप्त विश्लेषण र विवरण आउने क्रम जारी छ, जसले सांस्कृतिक मान्छेको आदि कथा भन्न सकोस् ।स्थापित पुरातात्त्विक तथ्यका आधारमा सांस्कृतिक मान्छेको इतिहास करिब २५ लाख वर्ष पुरानो छ भनी मानौं । त्यसयताका करिब १२ हजार वर्षअघिसम्मका अवधि उसले तिनै ढुंगे औजारको निर्माण र प्रयोगमा दक्षता प्राप्त गर्दै बितायो । त्यसैले त्यस अवधिलाई पाषाणकाल भनियो, अर्थात् ढुंगेयुग । तिनै ढुंगे औजारका अवशेषहरू, तिनको निर्माण र प्रयोगमा आएका विविधता, जटिलता र विशिष्टताका आधारमा मानव संस्कृतिको उद्विकासका चरणबारे बुझ्ने गरिन्छ ती मानव संस्कृतिको विकासक्रम बुझ्ने स्रोत हुन् । तिनकै आधारमा हामी मानव इतिहासका कतिपय रहस्य थाहा पाउँछौं, इतिहासका कैयौं रोमाञ्चक कथा ढुक्कले भन्न सक्छौं । पछिल्लो दशकको सायद सर्वाधिक चर्चित पुस्तक सापियन्स ः मानवजातिको संक्षिप्त इतिहास का लेखक युअल नोहा हरारीले तिनै पुरातात्त्विक स्रोतहरूका आधारमा भनिएका कथाहरूको पुनरोक्ति गरेका थिए । प्रविधि प्रयोगका हिसाबले त्यो बृहद् कालखण्डलाई पाषाण युग भनियो । ढुंगे औजार निर्माण प्रविधिमा भएको उन्नति, तिनमा भेटिने निखारता, तिनका विविध प्रयोग आदिका आधारमा त्यो अवधिलाई पुरापाषाणकालीन र मध्यपाषाणकालीन युग भनी विभाजन गरियो । तर, जीवन निर्वाहका उपायका आधारमा भने त्यो युगलाई सिकारी युग भनियो ।मान्छेको कथा को यो अंशमा त्यस सिकारी युगलाई खासमा सिकारी युग नै किन भनियो भन्ने प्रश्नमाथि संक्षिप्त विमर्श गरिनेछ । एक छिन त्यस युगका सामाजिक, आर्थिक जीवनबारे केही कुरा गरौं । इतिहासको लामो कालखण्डसम्म मान्छेहरू घुमन्ते जीवन बिताउँथे । स्थायी बसोबासको स्थल हुन्नथ्यो । केही दर्जनदेखि केही सयसम्मको सानासाना झुन्डमा बस्थे । प्रकृतिमा उपलब्ध फलफूल, कन्दमूल, बनस्पति खोजीमुलोसंकलन गर्थे र जंगली जनावरको सिकार गरी गुजारा गर्थे । पाषाणकालीन युगको पछिल्लो अवधि नवपाषाणकालीन युग हो । नवपाषाणकालीन औजारहरू मूलतः खेतीपातीसँग सम्बन्धित थिए । त्यसैले कृषिको आविष्कारलाई नवपाषाणकालीन क्रान्ति पनि भनियो । त्यो यस्तो क्रान्ति थियो, जसले मानव इतिहासको सबै दिशा र गतिलाई सदाका लागि बदलिदियो र सबै अर्थमा मानव इतिहासलाई सभ्यताको अर्को चरणमा उकाल्यो । मानिसहरू सिकारी युगबाट कृषि युगमा प्रवेश गरे, घुमन्ते झुन्डहरू स्थायी बसोबास गर्न थाले, सामाजिकराजनीतिक संगठनको संरचनाहरू मुखरित रूपमा देखा पर्न थाले । आजको मान्छे र सभ्यताको सुरुवाती मोड सोही नवपाषाणकालीन क्रान्ति अर्थात् कृषिको आविष्कार नै थियो । भूगोलका सबै खण्डमा सिकारी युगको अन्त्य र खेतीपातीको सुरुवात अर्थात् घुमन्ते जीवनको अन्त्य र स्थायी बसोबासको सुरुवात एकै समयमा भएको थिएन । खेतीको सुरुवाती प्रमाण आजभन्दा करिब १२ हजार वर्षपहिले पश्चिम एसिया (मध्यपूर्व) को खाडीवरिपरिको हँसिया वा अर्धचन्द्र आकारको क्षेत्रमा फैलिएको भूभागमा भएको थियो, जसलाई मलिलो अर्धचन्द्र (फर्टाइल क्रेसन्ट) पनि भनिन्थ्यो । खेतीको मात्र नभई थुप्रै प्रविधि र तकनिकीको विकास पनि सोही भूभागबाट भएका कारण त्यसलाई मानव सभ्यताको उद्गमस्थल नै मानिन्छ, त्यसैले त्यस मरुस्थललाई सभ्यताको कोक्रो (क्रेडल अफ सिभिलाइजेसन) पनि भनियो । आजको इराक, सिरिया, लेबनान, इजरायल, जोर्डन, उत्तरी इजिप्ट, टर्की आदि खाडीवरिपरिका देशहरूमा नै कृषिको पहिलो प्रमाण पाइएको थियो । एसियाका अन्य भागमा केही हजार वर्षको अन्तरालमा र युरोपमा त झनै पछि मात्रै कृषिको प्रारम्भ भएको देखिन्छ । अक्षरहरूको आविष्कार र लेखनकलाको थालनी हुनुभन्दा पहिले पाषाणकालीन औजारलाई टेक्स्ट को रूपमा पढेर मानवजातिको इतिहासबारे थाहा पाएका हौं हामीले । त्यसैले यी इतिहास पठनका प्राथमिक स्रोत थिए । साथमा अन्य स्रोतजस्तै डढेका बिजनहरू, परागकणहरू, घुमन्ते जीवनका अस्थायी शिविरहरूका संरचनाका अवशेषहरू, समाधिस्थल र र मानव अवशेष, ढुंगामा कुँदिएका चित्र आदि, जो हालसम्म पनि सुरक्षित थिए र पुरातत्त्वविद्हरूले पद्धतिसंगत तरिकाले उत्खनन, संकलन र विश्लेषण गरेका छन्, तिनैका आधारमा मानव इतिहासको सम्पूर्णता थाहा पाउने प्रयास गर्छन् मानवशास्त्री । उदाहरणका लागि आजभन्दा २० हजार वर्षपहिले मान्छेहरू कस्तो स्थानमा बसोबास गर्थे ? घुमन्ते थिए कि स्थायी बसोबास गरेर बस्थे ? परिवारको संरचना कस्तो हुन्थ्यो ? विवाह प्रणाली कस्तो थियो ? लैंगिक सम्बन्ध कस्तो थियो ? मातृसत्ता थियो कि पितृसत्ता ? कस्तो घरमा बस्थे ? सामाजिक संरचना, राजनीतिक सगंठनहरू, नेतृत्व र न्याय प्रणालीको अवस्था कस्तो हुन्थ्यो ? जीविका गुजारा कसरी हुन्थ्यो ? व्यापार वा साटफेर कोसँग, कति दूरसम्म हुन्थ्यो ? आदि यावत् प्रश्नको जवाफ यिनै अवशेषको विश्लेषणबाट गरिन्छ । कुनै स्थान विशेषबारे सम्बन्धित लिखित प्रमाण फेला पर्नुभन्दा पहिलेको विगतलाई त्यस भूगोलको प्राग्इतिहास र लिखित प्रमाण फेला परिसकेको विगतलाई इतिहासकाल मान्छौं । भनिन्छ, इतिहास पक्षपाती हुन्छ । लेखनको सीप, ज्ञान र तिनको नियन्त्रण गर्ने शक्ति भएकाहरूका पक्षमा लेखिन्छ इतिहास । तर, प्राग्ऐतिहासिक प्रमाण भने निष्पक्ष हुन्छ । जान्नेहरू भन्छन्, पुरातात्त्विक प्रमाणहरू मौन रहन्छन्, तर झूट बोल्दैनन् ।आज पनि प्राग्इतिहासकालीनजस्तै लाग्ने जीवन निर्वाह गरिरहेका आदिवासी समुदायहरू विश्वका अनेकन भागमा जीवित छन्, जो आज पनि घुमन्ते जीवन बाँच्छन्, खेतीपाती गर्दैनन्, सिकार र कन्दमूल संकलन गरेरै बाँचेका छन् । र, पुरातात्त्विक सन्दर्भमा भेटिएजस्तै ढुंगे औजार प्रयोग गर्छन् । मानवशास्त्रीहरू तिनै समुदायको अवलोकन र अध्ययन गरेर ती औजारको प्रयोग अनि तीसँग गाँसिएका सामाजिक, सांस्कृतिक, मनोवैज्ञानिक अनेकन आयाम थाहा पाउँछन् । यसरी पुरातात्त्विक सन्दर्भमा फेला परेका विगतका मानव संस्कृतिका अवशेषको व्याख्या र विश्लेषण वर्तमानमा झन्डै त्यस्तै अवस्थामा बाँचिरहेको समुदायको अध्ययनको सहायतासमेतले गर्नका लागि मानवशास्त्रीहरू विशिष्ट खाले तुलनात्मक अध्ययन विधि प्रयोग गर्छन् । यहाँ झन्डै भन्ने फुर्को किन आवश्यक पर्यो भने आजका घुमन्ते समुदाय, जो सिकार गरेर, कन्दमूलवनस्पति खोजेर खान्छन्, अहिलेको कृषिऔद्योगिक संसारबाट टाढा छन् तैपनि तिनीहरू आजभन्दा एक हजार वा १० हजार वर्ष त्यस्तै जीवन बिताउने समुदायभन्दा पक्कै फरक छन् । एउटा निकटको उदाहरण हुन सक्छन् पश्चिम नेपालका राउटे आदिवासी । राउटेहरू आजसम्म पनि घुमन्ते जीवन बाँच्छन्, स्थायी बसोबास छैन, खेतीपाती गर्दैनन्, गुना (बाँदर) को सिकार गर्छन्, साटफेरमा गुजारा गर्छन् । उनीहरूको जीवन निर्वाहको मूल पद्धति एक सय वर्षअघि पनि त्यस्तै थियो, तर त्यतिबेलाका राउटे र अहिलेको राउटेमा धेरै कुरा फरक छ । आजको राउटेको अवलोकनकै आधारमा मात्रै सय वर्षअघि पनि उनीहरू ठ्याक्कै यस्तै थिए भन्न सकिन्न । मानवशास्त्री मार्सल शालीन पाषाणकाल अर्थात् सिकारी युगलाई मौलिक समृद्ध समाज (ओरिजिनल अफ्लुएन्ट सोसाइटी) भन्थे । मान्छेका आवश्यकता र चाहनाहरू कृषि युगमा भन्दा सिकारी युगमा तुलनात्मक रूपमा कम समय र श्रममार्फत प्राप्त हुन्थ्यो । तत्कालीन उत्पादन प्रणालीमा पेटको आवश्यकता र मनको रहर सीमित हुन्थे र ती सहजै पूरा गर्न सकिन्थ्यो । तर, कृषिको प्रारम्भ र त्यसपछिको समयमा खासगरी पुँजीवादको उदयसँगै मान्छेको आवश्यकता र रहर असीमित हुन थाले, जसको आपूर्ति र समृद्धिको अनुभव कठिन हुँदै गयो । विभिन्न अध्ययनले देखाएका छन् सिकारी युगमा प्रतिएकाइ क्यालोरी बराबरको खानेकुरा जम्मा गर्न जति औसत समय लाग्थ्यो कृषि युगको सुरुवातपछि त्यति नै क्यालोरी प्राप्त गर्न पहिलेभन्दा बढी श्रम र समय खर्चनुपर्ने भयो । यो लामो पृष्ठभूमिपछि अब पुनः मूल समस्यातिर केन्द्रित बनौं ः पाषाणकालीन त्यो समयलाई सिकारी युग नै किन भनियो ?अंग्रेजहरू सिकारसकंलन (हन्टिङग्यादरिङ() को युग भन्थे । तर, हामीले त्यसलाई सिकारी युग मात्र भन्यौं । बीसौं शताब्दीको सुरुवातदेखि नै केही पुरातात्त्विक प्रमाण र केही मानवशास्त्रीय काल्पनिकीको सहायतामा म्यान द हन्टर को भाष्य तयार गरियो । अनि त्यसमा लामो समय प्रश्न उठाइएन । तर, यो प्रश्नयोग्य विषय थियो किन त्यस युगलाई सिकारी युग मात्र भनियो ? यो प्रश्नको खास आधार छ । सन् १९६६ मा ७५ जना मानवशास्त्री (जसमा ७० जना पुरुष थिए) सिकागो विश्वविद्यालयमा एउटा सिम्पोजियमका लागि भेला भएका थिए शीर्षक थियो म्यान द हन्टर । त्यो सिम्पोजियम कृषि युगभन्दा पहिले मानिसहरू कसरी बाँच्थे भन्ने अहं प्रश्नको उत्तर खोज्न केन्द्रित थियो । भेला भएका मानवशास्त्रीले तत्कालीन समयमा विश्वका विभिन्न कुनामा अस्तित्वमा रहेका घुमन्ते, सिकारसंकलन गरी जीवन बाँचिरहेकाहरूको अध्ययन गरेका थिए । खासमा उक्त सिम्पोजियमले नै म्यान द हन्टर को भाष्यलाई प्रश्न गर्न सुरु गरेको थियो । त्यसपछिका वर्षमा भएका अध्ययनले लैंगिक दृष्टिकोण र आयामलाई महत्त्व दिन थाल्यो । निष्कर्ष निकाल्यो सिकारी युग भनिए पनि ती समाजमा तुलनात्मक रूपले शान्ति थियो । समतामूलक समाज थियो । महिला मानवशास्त्रीहरूको हस्तक्षेप र लैंगिक दृष्टिकोणको महत्त्व बढ्दै जान थालेपछि म्यान द हन्टर भन्ने भाष्यको लोकप्रियता क्रमशः कमजोर हुन थाल्यो । तत्कालीन अध्ययनहरूका अनुसार, सिकार मूलतः पुरुषको काम थियो र संकलनखोजीमुलो (कन्दमूल, वनस्पति आदि) गर्ने काम महिलाको । सिकार वा संकलन गरेका वस्तुलाई उपभोगयोग्य बनाउने काम पनि मूलतः महिलाकै हुनेगर्थ्यो । संकथन यसरी निर्माण गरियो कि मानौं पाषाणकालमा लैंगिक भूमिका परिभाषित र निर्दिष्ट थियो । यद्यपि यो सिद्धान्त पछिल्लो कालखण्डमा क्रमशः क्षीण हुँदै छ । मानवशास्त्रीय अध्ययनहरूले प्रमाणित गरेका छन् सिकारी युग भनिए पनि निर्वाहको अधिकांश पूर्ति सिकारबाट होइन बरु संकलनबाट हुने गर्थ्यो । मान्छेलाई आवश्यक पर्ने अधिकांश क्यालोरी खोजीमुलोबाटै आउँथ्यो । अर्थात् मानव जातिको अस्तित्व रक्षा र निरन्तरताका लागि पुरुषको भन्दा महिलाको भूमिका अहं हुने गर्थ्यो । तर, त्यस अवधिलाई पनि हामीले सिकारी युग भनिरह्यौं ।किन ? प्रश्न यही हो । किन सिकारी युग ? अग्रणी मानावशास्त्री लेविस हेनरी मोर्गनले उत्तरी अमेरिकाका इरोक्वय आदिवासीहरूको अध्ययनका आधारमा लेखेको महत्त्वपूर्ण पुस्तक प्राचीन समाज (एनसिअन्ट सोसायटी, १८७७) को केही महत्त्वपूर्ण सार लैंगिक सम्बन्धबारे छ । उनका अनुसार, ती आदिवासी समुदायमा महिलाको हैसियत उच्च थियो, आर्थिक गतिविधिमा दबदबापूर्ण भूमिका थियो, संस्कार र राजनीतिक गतिविधिमा महत्त्वपूर्ण भूमिका थियो र सन्तानहरूको पहिचान मातृवंशीय थियो । मोर्गनका अनुसार, स्थायी बसोबासको थालनीपछि निजी सम्पत्ति थुपार्ने परम्परासँगै महिलाको यो हैसियत पुरुषहरूले कब्जा गरे । उनै मोर्गनलाई अनुसरण गर्दै र उनैको अध्ययनलाई आधार मानेर फ्रिदरिक एंगेल्सले परिवार, निजी सम्पत्ति र राज्यको उत्पत्ति (द ओरिजिन अफ द फेमिली, प्राइभेट प्रपर्टी एन्ड द स्टेट १८८४) मा थप व्याख्या र सैद्धान्तीकरण गरे । एंगेल्सले लेखे कृषिको सुरुवात अघि सामूहिक सम्पत्तिस्रोत महिलाको अधीनमा हुन्थ्यो ।एंगेल्सका अनुसार, कृषिको सुरुवातसँगै कृषि औजार, जस्तै हलो र जोत्नमा प्रयोग हुने जनावर पुरुषको स्वामित्व र नियन्त्रणमा रहन पुग्यो । यसरी पुरुष निजी सम्पत्तिको पहिलो मालिक बन्न पुग्यो । उक्त सम्पत्ति उसले आफ्ना सन्ततिलाई पुस्तान्तरण गर्नुपर्ने भयो । तसर्थ उसले एक जनासँग मात्रै विवाह गर्नुपर्ने र परिवारलाई स्थायित्व दिनुपर्ने भयो ताकि वंश परम्पराप्रणालीमाथि पनि नियन्त्रण कायम हुन सकोस् । यस उपक्रमले क्रमशः महिलाको शरीर, यौन जीवन र सन्तानमाथि नियन्त्रण र मोनोपोली हुन थाल्यो । सँगै कानुनी अधिकार पनि स्थापित हुन पुग्यो । अन्ततोगत्वा महिलाको यौन छनोटमा बन्देज र आर्थिक रूपमा पुरुषको अधीनस्थ कायम भयो । मोर्गनको अध्ययन र अन्य मानवशास्त्रीय पुरातात्त्विक अध्ययनका आधारमा पनि के कुरा प्रमाणित तवरले भन्न सकिन्छ भने कृषि युगभन्दा पहिले पाषाणकालमा सन्तान आमाका नामबाट चिनिन्थे अर्थात् मातृवंशीय थिए, मातृस्थानिक थिए । तर, मोर्गन, एंगेल्स र अन्यले भनेजस्तो त्यस्तो कुनै पुरातात्त्विक प्रमाण भेटिएको थिएनछैन ताकि कृषियुगपूर्व मातृसत्ता थियो भन्ने प्रमाणित गर्न सकियोस् । विगतमा जस्तै अहिले पनि कतिपय आदिवासी समुदायमा सन्तति आमाको नामबाट चिनिन्छन् (मातृवंशीय) । विवाहपछि महिलाको मातृघरमा घरजम गर्छन् (मातृस्थानिक परिवार) । तर, ती सबै मातृसत्ताका पर्याप्त प्रमाण होइनन् । यहाँ मातृवंशीय, मातृस्थानिक र मातृसत्तात्मक शब्दका अर्थहरूको भेद नगरेको भएर त्यस्तो निष्कर्ष निकालिएको हुन सक्छ । अहिले पितृसत्ता छ भन्नुको अर्थ पहिले अनिवार्य रूपमा मातृसत्ता थियो भन्नु स्वयंसिद्ध तथ्य होइन । स्थापित तथ्य के हो भने त्यस समयमा महिलाहरू हैसियतशाली थिए । पुनः उही प्रश्न, त्यसो भए किन सिकारी युग ?लेखनमा पुरुषको एकलौटी वर्चस्वले नै इतिहासमा पनि लामो समयसम्म पुरुषार्थ को एकलकाँटे भाष्य निर्माण गर्ने उद्यम जारी रह्यो । पुरुषमा रहेको शक्ति र ज्ञानको आधिपत्यले पुरुष केन्द्रित यथार्थ निर्माण गर्दै रह्यो । स्थापित संकथन र मान्यतालाई प्रश्न गर्ने परम्परा कमजोर थियो । सिकारी युग केवल शब्दको कुरा थिएन, यो त शक्ति हुनेहरूले कसरी इतिहास र ज्ञानलाई एकलौटी बनाउँछन् भन्ने उदाहरण थियो । सिकार गर्नु साहसिक काम हो, त्यस्तो साहस पुरुषमा मात्रै हुन्थ्यो भन्ने भाष्यले निर्माण गरेको संकथन र वृत्तान्तको निरन्तरता आजसम्म छँदै छ । अनेकौं अध्ययनले देखाएका छन् सिकारमा पनि महिलाहरूको भूमिका महत्त्वपूर्ण रहने गर्थ्यो । तर, म्यान द हन्टर को संकथन यति बलशाली रह्यो कि महिलाको भूमिका मानौं कन्दमूल खोज्नेमा मात्रै सीमित थियो भन्ने स्टिरियोटिपिकल इमेज स्थायी भएर रह्यो । लैंगिक अध्ययनको हस्तक्षेपकारी परम्परा सुरु भएपछि मानवशास्त्रीहरू, खासगरी प्राग्ऐतिहासिक कालमा रुचि हुनेहरूले मानव संस्कृतिको विकासमा महिलाका भूमिकाको पुनर्व्याख्या प्रारम्भ गरे, कतिपय स्थापित मान्यतालाई प्रश्न गरे । प्रमाणका आधारमा मानव संस्कृतिको उद्विकासमा महिलाको भूमिका कमजोर थिएन बरु पुरुषको भन्दा महत्त्वपूर्ण थियो भनेर इतिहासको पुनर्व्याखा गरे । पुरुषार्थको गाथा नै मूल प्रवृत्ति ठान्ने कथनलाई प्रश्न गरे, चुनौती दिन थाले । पुरुषको भूमिका महिलाको भन्दा महत्त्वपूर्ण थियो भन्ने इतिहासमाथि पुनर्विचार हुन थाल्यो । विमन इन प्रिहिस्ट्री, इनजेन्डरिङ द पास्ट, जेन्डर एन्ड आर्किअलोजी ः कन्टेस्टिङ द पास्ट, मेनिफेस्टिङ पावर ः जेन्डर एन्ड द इन्टप्रिटेसन अफ पावर इन आर्किअलोजी जस्ता पुस्तक केही उदाहरण हुन् । अहिले मानव इतिहासको पुनर्व्याख्या गर्ने उपक्रम र ज्ञानको क्षेत्रमा महिला मानवशास्त्रीहरूको हस्तक्षेप प्रभावकारी छ, बढ्दो छ । ज्ञान निर्माणको लामो एकलकाँटे र ढिट परम्पराका कारण एक प्रकारको संकथनमा अभ्यस्त अनुसन्धानकर्ताले लैंगिक दृष्टिकोणलाई प्राधान्यता दिन थाले । अन्ततोगत्वा मानव संस्कृतिको उद्विकासमा महिलाको भूमिका महत्त्वपूर्ण थियो वा कमजोर थिएन भन्ने स्थापित भएको छ । मातृसत्ता थियो कि थिएन भन्ने कुराले मानव संस्कृति र सभ्यताको उद्विकासमा महिलाको महत्त्वपूर्ण भूमिका थियो, महिलाको हैसियत उच्च थियो भन्ने यथार्थलाई फरक पार्दैन । यद्यपि अझै मानव सभ्यता र संस्कृतिको लामो यात्रामा महिलाको भूमिकामाथि पर्याप्त न्याय गर्न सकेका छैनन् मानवशास्त्रीहरूले । तर, इतिहासको पुनर्व्याख्खा गर्ने र न्याय गर्ने पहल पनि उनीहरूले नै गर्नेछन् । गरिरहेकै छन् ।समाज विज्ञानमा अन्तिम सत्य वा परम यथार्थ भन्ने हुँदैन । कुनै सत्य वा यथार्थ त्यतिबेलासम्म मात्रै सत्य वा यथार्थ रहन्छ, जबसम्म तिनलाई त्यसभन्दा उन्नत सत्य वा यथार्थले विस्थापित गर्दैन । कृषिभन्दा पहिलेको युगलाई सिकारी युग नै भनिनुको अर्थराजनीतिकसांस्कृतिक व्याख्या मानवशास्त्रीहरूको यस्तै उन्नत यथार्थ उजागर गर्ने प्रयत्न थियो ।"
यहाँ प्याड पाइन्छ ?,"स्यानिटरी प्याडकन्डम नियतवश वा नजानेरै कहिलेकाहीँ बहस उसै बहकिन्छ । सम्भवतः ०७२ सालको भुइँचालोपछिको कष्टकर समयको कुरा हो यो । अत्यावश्यक राहत सामग्रीको सूचिमा महिनावारीमा प्रयोग गरिने प्याड पनि हुनुपर्छ भन्ने विषय उठ्यो । परिहासका रूपमा हो वा नियतवश राहत सामग्रीमा स्यानिटरी प्याड पर्छ भने कन्डम पनि पर्नुपर्छ भन्ने विषयले सामाजिक सञ्जालमा प्रवेश पायो । मानिसको नियन्त्रणशून्य हुने महिनावारीमा प्रयोग गर्नुपर्ने प्याड र समय परिस्थितिअनुसार (आंशिक नै सही) नियन्त्रण गर्न सकिने सुरक्षित यौन सम्बन्धमा प्रयोग गरिने कन्डमलाई उस्तै महत्त्वको वस्तुको रूपमा प्रस्तुत गर्दा धेरैलाई ठट्टा लाग्यो होला । तर, अधिकांश महिलाले यसलाई विभेद देख्नु स्वाभाविक थियो । यो बहस लम्बिँदा स्यानिटरी प्याडलाई विलासिताको वस्तु भन्दै घरेलु कपडाको प्रयोगको सट्टा विषयलाई अतिरञ्जित बनाएको आरोप पनि महिलाहरूले खेप्नुपर्यो । सामान्य अवस्थामा कपडालाई प्याडका रूपमा प्रयोग गर्ने आम प्रचलन नभएको होइन । गाउँघरमा अझै (सहरी क्षेत्रमा पनि) धेरैले प्याडभन्दा घरायसी कपडालाई नै महत्त्व दिइरहेका छन् । तर, भूकम्पको त्रासमा चप्पलसम्म लगाउन नभ्याई खुला ठाउँमा पुगेका महिलालाई भुइँचालोका बेला किन प्याड चाहियो ? घरकै कपडा प्रयोग गर भन्नु कत्तिको व्यावहारिक थियो ? कन्डमप्याडको त्यो बहसले समाजको चरित्र र राज्यको महिलाप्रतिको दृष्टिकोण पनि सतहमा ल्यायो । ०५७५८ तिर एड्सबाट बच्न यौन सम्बन्धका बेला कन्डम प्रयोग गर्न सरकारले प्रोत्साहनका कार्यक्रम ल्यायो । चाहिए जति लानुहोस् भन्दै स्वास्थ्य चौकीमै कन्डमका बाकस राखिए । तर, महिनावारीजस्तो नियमित र झन्डै आधा जनसंख्याको प्रत्यक्ष चासोको विषयमा भने सरकारी कार्यक्रम आएनन् भन्ने कुरा पनि बहसमा आए । बहसले केही सकारात्मक परिणाम दिएको छ । झन्डै पाँच वर्षअघि विश्वविद्यालय अनुदान आयोगका लागि गरिएको सर्वेक्षणमा सुदूरपश्चिमका क्याम्पसहरूमा म पनि संलग्न थिएँ । प्रश्नावलीमा क्याम्पसले सशुल्क वा निःशुल्क स्यनिटरी प्याड उपलब्ध गराउँछ वा गराउँदैन भन्ने प्रश्न पनि थियो । उत्तरदाता विद्यार्थीहरूले क्याम्पसमा यस्तो पनि हुन्छ र ? भन्ने प्रतिक्रिया दिएका थिए । तर, अहिले केही शैक्षिक संस्थामा निःशुल्क र केहीमा सशुल्क नै भए पनि स्यानिटरी प्याड उपलब्ध छन् । समस्या अझै बग्रेल्ती छन् । गत वर्ष एउटा मिटिङका लागि सिंहदरबारभित्र मन्त्रालयमा थिएँ । मिटिङ सुरु हुँदै थियो, तल्लो पेटमा अचानक अप्ठ्यारो भयो । थाहा पाएँ महिनावारी सुरु भयो, सामान्यतः हुनेभन्दा एक हप्ताअघि नै । साथमा प्याड थिएन, तनाव भयो । मिटिङमा सहभागी सबैजसो पुरुष थिए । हतारमा सोधपुछ कक्ष पुगें । त्यहाँ एक जना महिला थिइन् । सोधें यहाँ प्याड पाइएला ? तर, अहँ सिंहदरबारभित्र कहीँ प्याड पाइएन । प्याडको चक्करमा म मिटिङमा ढिलो भएँ । यसरी यो मेरो समस्या भयो, मजस्तै अरू महिलाको समस्या भयो, मिटिङमा मलाई पर्खेर बस्ने पुरुष कर्मचारीको समस्या भयो, सिंहदरबारको समस्या भयो र सारा देशको समस्या भयो । तर, प्याडको सहज आपूर्ति नहुनु नछुने भएका महिलाको मात्रै समस्या होइन । प्याडको सहजसुलभ आपूर्ति हुनुपर्छ भन्ने विषयमा कसैको दुईमत नहोला । तर, अत्यधिक प्लास्टिकको प्रयोगबाट बन्ने प्याडजस्ता सामग्रीहरू प्रयोगपछिको व्यवस्थापन अर्को चुनौती बनेको छ । जथाभावी फालिएका यस्ता सामग्रीले माटोको उर्वराशक्ति कम गर्ने मात्र होइन पानीका स्रोतहरू पनि प्रदूषित बनाउँछन् । बजारमा उपलब्ध अधिकांश प्याड तथा टेम्पुनहरू कुहिन पाँच सयदेखि आठ सय वर्षसम्म लाग्ने अध्ययनहरूले देखाएका छन् । त्यसैले सबैभन्दा राम्रो विकल्प सम्भव भएसम्म पुनः प्रयोग गर्न सकिने सफा कपडाको प्रयोग नै हो ।"
