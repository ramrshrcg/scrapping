शीर्षक,विवरण
खोप लगाउनेको छैन अभिलेख,"जसका कारण खोप नलगाएका वा विदेश जान तत्काल क्यूआर बनाउनुपर्नेले सहजै नक्कल बनाउन सक्ने देखिन्छ । यसले बिचौलियाहरू मौलाउने अर्को खतरा देखिएको विज्ञ बताउँछन् । मेडिकल साइन्समा तथ्यांकको छुट्टै महत्त्व हुन्छ । कुन खोप लगाएकामा कस्तो असर पर्यो, खोप लगाएकामध्ये कतिको मृत्यु भयो भनेर अध्ययन गर्न तथ्यांक आवश्यक पर्छ, स्वास्थ्य विज्ञ ढुण्डीराज पौडेल भन्छन्, तथ्यांक राख्न नसक्दा भविष्यमा मेडिकल फिल्डमा पछुतो मान्नुपर्ने अवस्था आउँछ । भविष्यमा कोभिडका कारण उत्पन्न हुन सक्ने रोगको उपचार गर्न पनि खोपको यकिन विवरण आवश्यक पर्न सक्ने भएकाले तत्काल व्यवस्थित गर्न उनले आग्रह गरे । तथ्यांकविद् योगेन्द्र गुरुङले तथ्यांक भएमा भविष्यमा कोभिडको रोकथाम र सही समयमा प्रभावकारी बजेट, नीति तथा कार्यक्रम तर्जुमा गर्न मद्दत पुग्ने बताए । संघीयता अनुकूल ऐनकानुन बनाउन पनि सहयोग पुग्छ, उनले भने । जिल्लास्थित स्वास्थ्य कार्यालय र स्थानीय तह भने जनशक्ति अभावका कारण रेकर्ड विद्युतीय प्रणालीमा राख्न नसकेको दाबी गर्छन् । काठमाडौं प्रमुख काफ्लले सम्पूर्ण तथ्यांक कम्प्युटरमा राख्न जनशक्ति मात्र नभई उपकरण, इन्टरनेटको सुविधा हुनुपर्ने बताए । ललितपुर प्रमुख सतिश विष्ट भने ललितपुरको दक्षिणी दुर्गम पहाडी भेगमा तत्कालका लागि यो सम्भव नभएको बताउँछन् । सहरी क्षेत्रमै पनि गाह्रो छ, उनले भने । ललितपुर महानगरपालिका स्वास्थ्य शाखा प्रमुख सरिता महर्जनका अनुसार खोप लगाएकाहरूको विवरण २९ वटा वडामै राखिएको छ । रेकर्डमा हेरेर क्यूआर कोड प्रमाणीकरण गर्न भने अहिले सम्भव छैन, उनले भनिन् । सरकारले माघ ७ देखि सार्वजनिक सेवाका लागि खोप कार्ड अनिवार्य गरेको छ । कार्ड नभएर हवाई यात्रामा समेत रोक लगाएका कारण कतिपयको टिकट रद्द भएको गुनासो आउने गरेको काठमाडौं प्रमुख काफ्ले बताउँछन् । मिसप्लेस भएका कारण कार्डको रेकर्ड नभेटिएको हुन सक्ने कार्यालय प्रमुखहरूको भनाइ छ । मन्त्रालयकी प्रवक्ता डा संगीता कौशल मिश्राले रेकर्ड नभेटिएको विषयमा सम्बन्धित निकायका प्रमुखसँग बुझ्ने बताइन् । सरकारले बुस्टर डोज लगाउन अनलाइन फाराम अनिवार्य भर्नुपर्ने व्यवस्था गरेको छ । मन्त्रालयका अनुसार शुक्रबारसम्म पहिलो डोज एक करोड ८१ लाख १९ हजार ८ सय ६१, दोस्रो एक करोड ६१ लाख ५९ हजार ५ सय ७८ र अतिरिक्त खोप ६ लाख ९१ हजार ४ सय २७ जनाले लगाइसकेका छन् । हालसम्म ४ करोड ६५ लाख ७० हजार ७ सय २० डोज खोप प्राप्त भइसकेको छ ।यस्तै, सरकारले रेकर्डमा नरहेको २४ लाख डोज खोप खोजी गर्न छानबिन समितिसमेत बनाएको थियो । दुई साता बित्न लागे पनि प्रतिवेदन सार्वजनिक भएको छैन । मन्त्रालयले खोप हराएको विषयमा माघ १६ मा प्रमुख विशेषज्ञ डा गुणराज लोहनीको संयोजकत्वमा ५ सदस्यीय समिति बनाएको थियो ।"
एमसीसीमा कसरी थपियो अनुमोदनको प्रावधान ?,"एमसीसीले सानो टोली मात्र आउनू भनेकाले हस्ताक्षरकर्ता तत्कालीन अर्थमन्त्री कार्की, अमेरिकाका लागि राजदूत अर्जुनकुमार कार्की, अर्थ मन्त्रालयका सहसचिव अर्याल र भौतिक सचिव सिटौला मात्र गएका हुन् । वार्तामा संसद्बाट अनुमोदन गर्ने कुरा उठेको थियो । तर हामीले यसलाई नराखौं भन्यौं, अहिले सञ्चारमन्त्री रहेका कार्कीले कान्तिपुरसँग भने । तर त्यसपछि केपी शर्मा ओलीको नेतृत्वमा बनेको सरकारले संसदीय अनुमोदनको प्रावधान थपेको हो । सरकार अविच्छिन्न अंग हो । अघिल्लो सरकारले किन संसद्बाट अनुमोदनका लागि अघि बढायो भनिराख्नु उचित हुन्न । त्यसलाई निरन्तरता दिनु हाम्रो दायित्व हो, उनले भने । सम्झौतामा हस्ताक्षर भएपछि पनि अमेरिकी पक्षले संसदीय अनुमोदनका लागि ताकेता गरेपछि प्रक्रिया अघि बढाएको तत्कालीन अर्थमन्त्री युवराज खतिवडाको भनाइ छ । अमेरिकाबाट मलाई लगातार तीनवटा पत्र आए । पटकपटकको भेटवार्तामा पनि उनीहरूले सम्झौता अनुमोदनका लागि अघि बढाउनुपर्यो भनिरहे । अघिल्लो सरकारले गरेको सम्झौतालाई निरन्तरता दिनुपर्ने जिम्मेवारीका कारण मैले अघि बढाएको हुँ, उनले कान्तिपुरसँग भने । संसदीय अनुमोदनको प्रावधानका लागि एमसीसीले खतिवडालाई सन् २०१८ जुन ८, अक्टोबर २ र डिसेम्बर २१ मा पत्र लेखेको थियो । एमसीसीकै सुझाव र खतिवडाको निर्देशनमा अर्थ मन्त्रालयले एमसीसी सम्झौता संसद्बाट अनुमोदन गर्न मिल्ने वा नमिल्ने सम्बन्धमा कानुन तथा संसदीय मामिला मन्त्रालयसँग राय माग्दै २०७५ पुस १३ मा पत्र लेखेको थियो । कानुन मन्त्रालयसँग राय मागेको जानकारी खतिवडाले एमसीसीलाई पनि दिएका थिए । एमसीसीले २ अक्टोबर २०१८ मा खतिवडालाई लेखेको पत्रमा भनिएको छ, संसदीय अनुमोदन प्रक्रिया सुरु गर्ने विषयमा कानुन मन्त्रालयसँग राय मागेर अनुमोदन प्रक्रियालाई अघि बढाउन खोज्नुभएकामा तपाईंलाई धेरैधेरै धन्यवाद । सम्झौता कार्यान्वयनका लागि संसदीय अनुमोदन अत्यावश्यक हुनेछ । संविधानको धारा २७९ को उपधारा १ मा नेपाल पक्ष भई गरिने सन्धि वा सम्झौताको नियमन संघीय कानुनबमोजिम गरिने उल्लेख छ । संघीय कानुन भनेको नेपाल सन्धि ऐन, २०४७ हो । सन्धि ऐनको दफा ९ को उपदफा १ ले सन्धि वा सम्झौता प्रचलित कानुनसँग बाझिए संसद्बाट अनुमोदित सन्धिसम्झौताको प्रावधान मात्र नेपाल कानुनभन्दा माथि रहेर नेपाल कानुनसरह स्वतः क्रियाशील हुने उल्लेख छ ।अधिवक्ता सेमन्त दाहालका अनुसार एमसीसीले गर्ने अधिकांश सम्झौतामा सम्बन्धित मुलुकहरूको संविधानबाहेक अन्य कानुनसँग बाझिएमा सम्झौता लागू हुन्छ भनिएको छ । नेपाल र एमसीसीबीच भएको सम्झौताको दफा ७१ मा प्रस्तुत सम्झौता र नेपालको राष्ट्रिय कानुन बाझिए सम्झौता लागू हुनेछ भनिएका कारण संसदीय अनुमोदन आवश्यक परेको देखिन्छ, उनी भन्छन् । संसदीय अनुमोदन हुँदैमा सम्झौता नेपालको संविधानभन्दा माथि नहुने दाहालको दाबी छ । सम्झौता नेपालको संविधानभन्दा तल नै रहन्छ, नेपालका अहिलेका कानुनसँग बाझिँदैन, तर परियोजनाको काम भइरहँदा बन्न सक्ने अन्य कानुनसँग बाझिए यही सम्झौता लागू हुन्छ भनिएको हो, उनी भन्छन् । अर्थलाई जवाफ दिँदै कानुन मन्त्रालयले एमसीसी सम्झौतालाई संसद्को सामान्य बहुमतबाट अनुमोदन गर्न उचित हुने भनी राय पठाएको थियो । सम्झौता अनुमोदनका लागि संसद्मा पठाउनु उचित हुन्छ भन्ने राय दिने तत्कालीन कानुन सचिव हुन् राजीव गौतम । संसद्बाट अनुमोदन गर्नु हुँदैन भनेर राय दिएको भए आफूलाई राष्ट्रघातको आरोप लाग्ने ठान्छन् उनी । राष्ट्रिय सन्धि ऐनको दफा ९ र सम्झौताको दफा ७१ को प्रावधानअनुसार संसद्बाट अनुमोदन हुनैपर्छ, उनले भने, एमसीसीमा मन्त्रीको मात्र हस्ताक्षर छ, मन्त्रीले गरेको सम्झौताभन्दा संसद्बाट पास भएको कानुन ठूलो हुन्छ । त्यसैले कानुनसरह हुने गरी संसद्बाट बहुमतले अनुमोदन गर्नुपर्ने भएको हो । मैले कानुनमा टेकेर निर्णय गरेको हुँ । आफूले दिएको राय अर्थमन्त्रीले नमान्न सक्ने अवस्था भने रहेको उनले बताए । कानुन मन्त्रालयको रायलाई आधार बनाउँदै अर्थ मन्त्रालयले मन्त्रिपरिषद्मा प्रस्ताव लगेको थियो । ओली नेतृत्वको मन्त्रिपरिषद्ले २०७५ माघ २५ मा सम्झौता अनुमोदनका लागि संघीय संसद्मा पेस गर्ने निर्णय गर्यो । पाँच महिनापछि २०७६ असार ३० मा प्रतिनिधिसभाको विधेयक शाखामा अर्थ मन्त्रालयले सम्झौतालाई अनुमोदनका लागि दर्ता गराएपछि प्रक्रिया अवरुद्ध भयो भने विवाद चर्कियो । त्यति बेला एमाले नेता भानुभक्त ढकाल कानुनमन्त्री थिए । ढकालले त्यस बेला अर्थ मन्त्रालयबाट मन्त्रीले निर्णय गरेर कानुनसँग राय मागेको र कानुनबाट सचिवस्तरीय निर्णय गरेर पठाइएको उल्लेख गर्दै त्यसबारेमा आफूलाई अरू थाहा नभएको दाबी गरे । यो कानुन मन्त्रालयले उठाएको फाइल होइन । अर्थ मन्त्रालयले अघि बढाएको हो । अर्थबाट आएको विषयमा सचिवले राय दिएका रहेछन्, मलाई त्यति मात्र थाहा छ, ढकालले भने । सन् २०१९ अक्टोबर १६ मा इन्स्टिच्युट फर स्ट्राटेजी एन्ड सोसलइकोनोमिक रिसर्चले गरेको कार्यक्रममा नेपालका लागि अमेरिकी राजदूत र्यान्डी बेरीले एमसीसी सम्झौता अनुमोदनबारे बोलेका थिए । एमसीसी परियोजना सञ्चालन गर्ने हरेक देशमा संसदीय अनुमोदन आवश्यक छ भन्ने सहज जवाफ हो, उनको भनाइ थियो, यो नेपालका लागि गरिएको विशेष व्यवस्था होइन । राजदूत बेरीले संसदीय अनुमोदनलाई किन समस्या मानिएको हो भन्दै प्रश्न पनि गरेका थिए । संसद् जनताको प्रतिनिधि हो । नेपाली जनता यो ५० करोड डलर नेपालमा खर्च गर्न चाहन्छन् भन्ने सुनिश्चित गर्ने हो । अनुमोदनको आग्रह गरेनौं भने मानिसले यो परियोजना हामीमाथि जबर्जस्ती थोपरेको बताउनेछन्, उनको भनाइ थियो । एमसीसी सम्झौता अनुमोदनका लागि प्रतिनिधिसभाको विधेयक शाखामा दर्ता गरिएपछि पक्षविपक्षमा बहस चर्किएको हो । तत्कालीन सभामुख कृष्णबहादुर महराले संसदीय अनुमोदन प्रक्रिया रोकेको भन्दै तत्कालीन प्रधानमन्त्री ओलीले सार्वजनिक टिप्पणी गरेका थिए । वर्तमान सभामुख अग्निप्रसाद सापकोटाले पनि अनुमोदन प्रक्रिया अघि बढाउन संसद्को अवरोध खुल्नुपर्ने र यति संवेदनशील सम्झौता होहल्लाबीच पास वा फेल गर्न नमिल्ने अडान लिएका छन् । एमसीसी सम्झौताका सम्बन्धमा सत्ता नेतृत्वमा रहेको कांग्रेससँग साझेदारहरू माओवादी केन्द्र, एकीकृत समाजवादी र जनमोर्चाको विमति छ । संसद्मा सबैभन्दा ठूलो दल एमाले भने पर्ख र हेर को नीतिमा छ ।"
राइनो तालमा दुर्लभ माछा,"बंगलादेश तथा कम्बोडियामा यो माछालाई गर्भवती र २ वर्षसम्मका शिशुको पोषणमा उपयोग गरेको पाइएको छ । यसलाई चटनी बनाएर पनि खान सकिने हुँदा नेपालमा प्रयोग बढाउन सकिने एमडीआईका कार्यकारी निर्देशक खोपनारायण श्रेष्ठ बताउँछन् । यी माछालाई अन्य व्यावसायिक पोखरीमा राखेर पाल्न सकिने रामपुर क्याम्पसकै अध्ययनले देखाएको छ । राइनो तालबाट भुरा झिकेर अन्यत्र फैलाउन सकिने श्रेष्ठले बताए । अहिलेसम्म राइनो तालमा प्रशस्त मारा छन् । त्यहाँका मारालाई बीउको स्रोतका रूपमा लिएर व्यावसायिक पोखरीमा पाल्न सकिन्छ । ठूला पोखरीमा मारा र अन्य ठूला माछालाई केही फरक नपर्ने देखिएको छ, श्रेष्ठले भने । बरन्डाभार क्षेत्रका तालतलैया र खोलामा माराका साथै अन्य पौष्टिक रैथाने माछा ढेडुवा, फकेटा र पोठी फेला परेको उनले जानकारी दिए । यी पनि भिटामिनको राम्रो स्रोत हुन् । एमडीआईले सन् २०१८ जुलाईदेखि २ वर्षसम्म बरन्डाभारको टाइगर ताल, राइनो ताल, खगेरी खोला र रामपुर क्याम्पसको घोलमा रैथाने माछाबारे अध्ययन गरेको थियो । यी ठाउँमा समग्रमा ३५ प्रजातिका रैथाने माछा फेला परेको श्रेष्ठले जानकारी दिए । तीमध्ये सबैभन्दा धेरै २७ प्रजातिका माछा रामपुर घोलमा भेटिएका थिए । टाइगर तालमा २६, खगेरी खोलामा १९ र राइनो तालमा १५ प्रजातिका माछा फेला परेको उनले बताए । नेपालमा रैथाने प्रजातिका २ सय ३६ माछा छन् ।टाइगर ताल रहेको नवजागृति सामुदायिक वन उपभोक्ता समितिका अध्यक्ष देवकुमार गुरुङ पर्यटकीय दृष्टिले बनाएको तालमा जंगली जनावरले पानी खान आउने गरेको बताउँछन् । पहिला घोल जस्तो थियो । ड्याम लगाएर ताल बनाएका हौं । महत्त्वपूर्ण माछाहरू पनि भेटिएको थाहा पाएपछि अब सबै मिलेर जोगाउँछौं, उनले भने । रामबेल सामुदायिक वनको राइनो ताल पनि घोलको छेउमा ड्याम बनाएर तयार भएको हो । यहाँ पनि घुम्न मान्छेहरू आउँछन् । ताल सुधार हुँदै छ । महत्त्वपूर्ण माछा पनि पाइने जानकारी थिएन । ताल हुनु वनका लागि राम्रो हो भनेर जोगाएका हौं, वनका अध्यक्ष माधव धितालले भने ।"
अमेरिकी सहायक विदेशमन्त्रीको अभिव्यक्तिमाथि प्रश्न,"एमसीसी सम्झौता अनुमोदन हुनुपर्छ ः थापामोरङ राष्ट्रिय प्रजातन्त्र पार्टीबाट अलग भएर नयाँ पार्टी खोल्ने घोषणा गरेका कमल थापाले जतिसक्दो बढी दलको सहमतिमा एमसीसी सम्झौता अनुमोदन हुनुपर्ने बताएका छन् । विराटनगरमा शुक्रबार पत्रकारसँग कुराकानी गर्दै उनले उब्जिएका केही आशंका र प्रश्नलाई निवारण गरेर सरकारले सम्झौता अनुमोदन प्रक्रिया अघि बढाउनुपर्ने धारणा राखे । एमसीसीको आर्थिक सहयोग लिँदा नेपाललाई कुनै हानिनोक्सानी हुँदैन, उनले भने ।"
दाहालको प्रस्ताव ओलीद्वारा अस्वीकार,"काठमाडौं (कास) माओवादी केन्द्रका अध्यक्ष पुष्पकमल दाहालले एमसीसी सम्झौताका विषयमा राष्ट्रिय सहमति निर्माणका लागि राखेको प्रस्ताव एमाले अध्यक्ष केपी शर्मा ओलीले अस्वीकार गरेका छन् । एमसीसी मुद्दाले अप्ठ्यारोमा परेका दाहालले बिहीबार बेलुका टेलिफोन गर्दा ओलीले यसमा सत्ता गठबन्धनले नै अग्रसरता लिनुपर्ने जवाफ दिएका हुन् । ओलीसँग दाहालले एमसीसी सम्झौता सामान्य आर्थिक सहयोगको परियोजना मात्र नरहेर राष्ट्रिय राजनीतिको मुद्दा बनिसकेको उल्लेख गर्दै सत्तापक्ष र प्रतिपक्षको मानसिकताबाट माथि उठेर छलफल गर्नुपर्ने बताएका थिए । यसमा तपाईं र तपाईंको पार्टीको धारणा स्पष्ट गर्नुस् । राष्ट्रिय सहमति निर्माणको कोसिस गरौं, दाहालको प्रस्ताव थियो, देश निर्वाचनमा होमिएको अवस्थामा अनुमोदन प्रक्रियालाई निर्वाचनपछि लैजान सम्बन्धित पक्षसँग कुरा गरौं । उक्त प्रस्तावलाई ओलीले गम्भीरतापूर्वक नलिएको दाहालका स्वकीय सचिव रमेश मल्लले जानकारी दिए । एमाले प्रचार विभाग उपप्रमुख विष्णु रिजालले दाहालले सबै मिलेर एमसीसी सम्झौता अनुमोदन गर्न ओलीसँग आग्रह गरेको बताए । तपाईंले अमेरिकीसँग पटकपटक मलाई सरकारबाट हटाएपछि पास गर्छौं भन्नुभएको थियो । कागज पनि गर्नुभएको रहेछ । तपाईंसँग १६५ सांसद छन्, तपाईंलाई पास गर्न के समस्या छ ? ओलीको भनाइ उद्धृत गर्दै रिजालले भने । अनुमोदन प्रक्रिया चुनावपछि सार्न अमेरिकासँग कुरा गर्नुपर्ने दाहालको भनाइमा ओलीले भनेका थिए, अहिले गर्नु र चुनावपछि गर्छौं भनी लेखेर दिनुमा के फरक छ ? अयोग्यताका साक्षी म किन बस्छु ?"
"सकेसम्म राष्ट्रिय सहमति, नभए संसदीय प्रक्रियाबाट","(काठमाडौं)  कांग्रेस नेताहरूले अमेरिकी सहयोग नियोग मिलेनियम च्यालेन्ज कर्पोरेसन (एमसीसी) सँगको सम्झौता संसद्बाट अनुमोदन गर्न सकेसम्म राष्ट्रिय सहमति खोज्नुपर्ने बताएका छन् । कार्यसम्पादन समितिको जारी बैठकमा नेताहरूले सभापति एवम् प्रधानमन्त्री शेरबहादुर देउवालाई सम्झौता अनुमोदन गर्नुको विकल्प नभएको धारणा राखेका छन् । कांग्रेसले २०७६ पुस १७ मै केन्द्रीय समिति बैठकबाट एमसीसी सम्झौता अनुमोदनमा सघाउने निर्णय गरेको थियो । पार्टीको १४ औं महाधिवेशनपछि भएको कार्यसम्पादन समितिको पहिलो बैठकमा समेत सम्झौता संसद्बाट अनुमोदन गर्ने विषयमा कांग्रेसका नेताहरू एकमत देखिएका छन् । स्थानीय चुनावको तयारी, भ्रातृ तथा शुभेच्छुक संस्थालगायतसम्बन्धी एजेन्डा भए पनि समितिको बैठक एमसीसीमा केन्द्रित भएको छ । बिहीबारको बैठकमा सभापति देउवाले एमसीसी सम्झौतामाथि छलफलको प्रस्ताव पेस गरेपछि १० नेताले धारणा राखेका थिए । शुक्रबार अन्य आठ नेताले बोलेका छन् । एमसीसीमाथिको बहसकै कारण बैठक आइतबारसम्म लम्बिएको छ । शुक्रबारको बैठकमा नेता शेखर कोइरालाले एमसीसी सम्झौतामा सम्भव भएसम्म राजनीतिक दलहरूबीच सहमति खोज्नुपर्ने, त्यो सम्भव नभए संसदीय प्रक्रियामार्फत निकास दिनुपर्ने बताएका थिए । उनले सम्झौता अनुमोदन नभए परिस्थिति गम्भीर हुन सक्ने संकेत गरेका छन् । एमसीसी परियोजना अब सहयोग र अनुदानमा मात्रै सीमित रहेन, यो विषय निकै माथि उठिसक्यो । यसप्रति हामी निकै गम्भीर बन्नुपर्ने परिस्थिति बनेको छ, यसमा हाम्रो कूटनीतिक कौशलता र देशलाई नेतृत्व दिने क्षमता जोडिन्छ, कोइरालाको भनाइ उद्धृत गर्दै एक नेताले भने, नेपालको विकासका लागि आएको अनुदानमा भइरहेको सस्तो लोकप्रियताको राजनीतिलाई यहीँ रोक्नुपर्छ । सत्ता गठबन्धनमा सहमति नजुटे पनि संसदीय प्रक्रियाबाट छिटो निकास खोज्नुपर्ने नेता कोइरालाको सुझाव थियो । एमसीसीबारे गठबन्धनमा सहमति नजुट्ने र संसदीय प्रक्रियामा पनि लान नदिने हो भने अहिलेको गठबन्धन, सरकार, पार्टी र संसद्को क्षमतामाथि नै गम्भीर प्रश्नहरू उठ्नेछन्, उनले भनेका थिए । बैठकमा नेता कृष्णप्रसाद सिटौलाले संसद्मा सम्झौता पेस गरेर त्यसबारेका भ्रम निवारण गर्नुपर्ने बताएका थिए । हामीसँग यसलाई पास गर्नुको विकल्प छैन । सकेसम्म सत्ता गठबन्धनभित्र सहमति जुटाउनुपर्छ । बेलैमा यसलाई संसद्मा छलफलका लागि प्रस्तुत गर्नुपर्छ । गठबन्धनभित्रै सहमति नगरी यसलाई अघि बढाउँदा हामीलाई क्षति हुन सक्छ, उनले भनेका थिए । नेताहरू प्रकाशमान सिंह, बालकृष्ण खाँण, ज्ञानेन्द्रबहादुर कार्की, सुजाता कोइराला र जीवनबहादुर शाहीले पनि एमसीसीमा राष्ट्रिय सहमतिको प्रयास गर्नुपर्ने तर सहमति नभए विकल्प रोजेर अघि बढ्नुपर्ने धारणा राखेका थिए । अर्का नेता अर्जुननरसिंह केसीले भने एमसीसी सम्झौता अनुमोदन गर्ने विषयमा राष्ट्रिय सहमतिको विकल्प नभएको बताए । एमसीसी पास गर्नुको विकल्प छैन, पास गरौं । तर यसबारे तल्लो तहसम्म धेरै नकारात्मक धारणा फैलिएको छ, त्यसलाई स्पष्ट गरेर मात्रै अघि बढ्नुपर्छ, उनले भनेका थिए, संसद्मा भएका सबै दल कुनै न कुनै रूपमा यसमा संलग्न भएका छन् । त्यसैले यसलाई पास गर्न राष्ट्रिय सहमति अनिवार्य छ । केन्द्रीय सदस्य बलबहादुर केसीले बैठकमा एमसीसी सम्झौता अनुमोदनका लागि विभिन्न विकल्पमा छलफल भएको जानकारी दिए । पहिलो विकल्प राष्ट्रिय सहमति नै हो । दोस्रो सत्ता गठबन्धनभित्रको सहमति र त्यो पनि नभए संसदीय प्रक्रिया अपनाउनुपर्छ भन्ने छ, उनले भने । उनका अनुसार केही नेताले राष्ट्रिय सहमति नभए पास गर्न नहुने धारणा राखेका थिए । बैठकमा सभापति एवम् प्रधानमन्त्री देउवाले एमसीसी सम्झौता अनुमोदन गर्ने बताए पनि कसरी अघि बढ्ने विषयमा बोलेका छैनन् । पदाधिकारीले बोल्ने पालो आएको छैन । चुनावको मुखमा एक ढंगले यो चुनौतीपूर्णसमेत भएको छ । गठबन्धनकै घटकहरू विपक्षमा हुँदा पनि प्रधानमन्त्रीले पास गराउँछु भन्नुभएको छ, कसरी गराउने खुल्नुभएको छैन, एक नेताले भने, सबै दलको सार्वजनिक पोजिसन फरक छ, भित्री तयारी अर्को भएको पनि हुन सक्छ । प्रवक्ता प्रकाशशरण महतले सम्झौता अनुमोदन गराउने विषयमा सरकारले राष्ट्रिय सहमतिको प्रयास गरिरहेको बताए । सबै नेतासँग कुरा भइरहेको छ । यसमा सरकारमा को रहने वा नरहने भन्दा पनि माथि उठेर निर्णय गर्नुपर्ने अवस्था छ, फेरि सम्झौतालाई यहाँसम्म ल्याउन यसबीचका सबै सरकारको उत्तिकै हात छ, उनले कान्तिपुरसित भने, यसलाई रोक्न चाहनेहरूले भ्रम फैलाएका छन् । उनीहरूले संसद्मा प्रवेश नै हुन नदिने कोसिस गरिरहेका छन् । यो संसद्मा पेस हुनेबित्तिकै धेरै कुरा आफैं छर्लङ्ग हुन्छ, सबैको सहयोगले पास हुन्छ । उनले प्रधानमन्त्री देउवाले अब बस्ने प्रतिनिधिसभाको बैठकमै एमसीसी सम्झौतालाई टेबल गर्न चाहेको बताए । पहिल्यै निर्धारित समय सीमा फागुन १६ सम्म मात्रै छ । आगामी बैठकमा पेस भएन भने छलफल गर्ने समय पुग्दैन, उनले भने, सधैं यही विषयमा मात्रै अल्झिएर बस्ने कुरा पनि हुँदैन, हाम्रो विश्वसनीयताको कुरा हुन्छ । पूर्वपरराष्ट्रमन्त्रीसमेत रहेका प्रवक्ता महतले एमसीसी सम्झौता प्रक्रियामा संलग्न पूर्वप्रधानमन्त्री र नेताहरूले अहिले मुख फेरेको र झूटको खेती गरेको आरोप लगाए । यसको प्रक्रिया सन् २०१२ मा सुरु भएको हो, २०१७ सम्म आइपुग्दा सबैको सहमतिमै सरकारले एमसीसीसँग सम्भौतामा हस्ताक्षर गरेको हो, काठमाडौंमा प्रेस युनियनले गरेको कार्यक्रममा शुक्रबार उनले भने । उनले एमसीसी सम्झौता संसद्बाट अनुमोदन गर्ने व्यवस्था केपी शर्मा ओली नेतृत्वको सरकारले गरेको बताए । एमसीसी सम्झौता संसद्बाट अनुमोदन गर्ने कुरा केपी ओलीजीको पालामा थप भएको हो । हिजो उहाँ आफैंले संसद्बाट अघि बढाउन खोज्नुभएको थियो । अहिले उहाँ आफैं अरूको मुख ताकेर बस्नुभएको छ, उनले भने । प्रवक्ता महतले एमसीसी सम्झौता प्रक्रियामा सहभागी राजनीतिक दल र नेताहरूले जनतामा अलोकप्रिय भइएला भनेर मुख बन्द गरेको टिप्पणी गरे । उनले सम्झौतालाई अनुमोदनका लागि संसद्मा पेस गर्नुपर्ने र त्यहीँ छलफल र बहस गर्नुपर्ने बताए । कार्यसम्पादन समितिको बैठकमा कांग्रेसका भ्रातृ तथा शुभेच्छुक संस्थालाई वैधानिक रूपमा एकरूपता दिन प्रस्तावित नयाँ विधानमाथि छलफल सुरु भएको छ । केन्द्रीय सदस्य एनपी सावदको नेतृत्वमा गठित समितिले तयार गरेका संशोधित विधानको मस्यौदा बैठकमा छलफलका लागि प्रस्तुत गरिएको हो ।"
मत्थर हुँदै तेस्रो लहर,"होल्डिङ सेन्टर चाँडै बनाउन निर्देशनकञ्चनपुर महेन्द्रनगरको सालघारीमा निर्माणाधीन एक हजार शय्याको होल्डिङ सेन्टरको काम चाँडो सक्न प्रधानसेनापति प्रभुराम शर्मार्ले निर्देशन दिएका छन् । निरीक्षणमा शुक्रबार यहाँ आएका उनले मापदण्डमा रहेर निर्धारित समयमै काम सक्न, सम्झौता अनुसारका सामग्री प्रयोग गर्न निर्माण कम्पनी प्रमुख गोकर्ण न्यौपानेलाई निर्देशन दिए । जस्तो बेड भनेको छ, त्यस्तै हुनुपर्छ, अरू भए मान्य हुँदैन, शर्माले भने । फरक सामान प्रयोग गर्दा प्रश्न उठ्नेमा सचेत रहन पनि उनले आग्रह गरे । २९ करोड २५ लाखमा निर्माणको ठेक्का हनुमान कन्स्ट्रक्सनले पाएर काम गरिरहेको छ । प्रमुख न्यौपानेले समयमै काम सक्ने र मापदण्डभन्दा बाहिरको सामान प्रयोग नहुने प्रतिबद्धता जनाए । मौसमको प्रतिकूलताका कारण छिटो काम सक्न समस्या छ, उनले भने ।"
"पसलमा आगलागी, पाँच जनाको मृत्यु","(दाङ)  बिहीबार राति १ बजेतिर एकाएक धूवाँको गन्ध आयो । १६ वर्षीय मसिन बक्स चारतले घरको चौथो तलामा सुतिरेहका थिए । बाहिर निस्के । घरमा आगो लागिरहेको देखे । उनले हतारहतार आमा र बहिनीलाई अर्को घरको छतमा चढाएर सडकमा ओराले । फर्केर भाइलाई लिन गए तर आफैं फर्केनन् । आगो निभाएर प्रहरी चौथो तलामा पुग्दा उनी १४ वर्षीय भाइ हसन बक्सका साथ कोठाबाहिर मृत भेटिए ।मसिनका बुबा हुसेन बक्स सुर्खेत गएका थिए । हुसेनले घर भाडामा लिएर सञ्चालन गरेको तुलसीपुर५ तुलसी बोर्डिङ चोकस्थित इरम फुटवेयर पसलमा विद्युत् सट भएर आगलागी भएको थियो । तल्लो तलामा सुरु भएको आगो दोस्रो तलासम्म पुग्यो । दोस्रो तलासम्म जुत्ताचप्पलको गोदाम थियो । तेस्रो र चौथो तलामा मानिस सुत्ने गरेका थिए । माथिसम्म आगो नपुगे पनि आगोको ताप र धूवाँले गर्दा निसासिएर हताहती भएको प्रहरीले जनाएको छ । तेस्रो तलामा डेरा गरी बस्ने ४० वर्षीय नजरद्दिन अली आगलागी भएको थाहा पाएपछि हतारहतार श्रीमती र बुबालाई उठाएर अर्को घरको छत हुँदै तल झरेका थिए । फेरि छोराछोरी लिन माथि चढे तर उनले न त छोराछोरीलाई ल्याउन सके, न आफू नै आए । छटपटिँदै बाथरुममा पुगेका बेला उनको त्यहीं ज्यान गयो । बिहान उनको शव बाथरुममा भेटिएको हो । उनका १३ वर्षीया छोरी सुजिता खातुन र ५ वर्षीय छोरा आदिद्दिन अली कोठामै मृत भेटिए । मृतकहरू कोही कसैको पनि शरीर नजलेको र सबैको ताप र धूवाँका कारण मृत्यु भएको इलाका प्रहरी कार्यालय तुलसीपुरका प्रमुख डीएसपी श्यामु अर्यालले बताए । मानिसहरू बसेका माथिल्ला दुई तलासम्म आगो पुगेकै छैन । धूवाँ र तातोका कारण ज्यान गएको छ, उनले भने, तल झरेर निस्कने अवस्था थिएन । अर्को घरको छतबाट आउन सकिने सम्भावना थियो । त्यहाँबाट पनि आउन नसकेपछि ज्यान गयो ।राति आगलागी भएको थाहा पाएपछि तुलसीपुरको दमकल पुगेको थियो । दमकलको पानी सकिएपछि अर्को पटक भर्न समय लाग्यो । उक्त दमकल नफर्कंदै आगलागीले धेरै क्षति गरिसकेको थियो । एक घण्टापछि घोराही उपमहानगरपालिकाको दमकल पुग्यो । तुलसीपुरमा सुरुमा एउटा मात्रै दमकल हुँदा आगो समयमै नियन्त्रणमा लिन कठिन भएको डीएसपी अर्यालले बताए । भित्र थुनिएका मानिसलाई समयमै निकाल्न सकिएन, उनले भने, पछि पानी ट्यांकरहरूसमेत बोलाएर आगो निभाइयो । त्यतिन्जेल बिहान भइसकेको थियो । आगो निभाउन नेपाल प्रहरी, सशस्त्र प्रहरी, नेपाली सेना र स्थानीय बासिन्दा रातभर खटेका थिए । गोदाममा प्लास्टिकका सामान भएका कारण आगो छिट्टै सल्किएको र निभाउन कठिन भएको प्रमुख जिल्ला अधिकारी हीरालाल रेग्मीले बताए । कोठा, भर्याङ सबैतिर सामान भएकाले आगो नियन्त्रणबाहिर गयो, केही मानिस निस्कन पाए । अन्यको ज्यान बचाउन सकिएन, उनले भने, दमकल र जनशक्ति समयमै पुग्दा पनि घरमा भित्रभित्रै आगो सल्केका कारण निभाउन समय लाग्यो ।आगलागीबाट गोदामका सामान नष्ट भएका छन् । व्यवसायीको मृत्यु भएको शोकमा तुलसीपुर उद्योग वाणिज्य संघ र च्याम्बर अफ कमर्सले शुक्रबार तुलसीपुर बजार बन्द गरेका थिए । उद्योग वाणिज्य संघले पीडित परिवारका लागि राहत संकलन सुरु गरेको महासचिव विनिल केसीले बताए ।"
१५ शय्या थपेपछि अस्पताल,"सुनसरी (कास) बराहक्षेत्र२ चतरास्थित प्राथमिक स्वास्थ्य केन्द्रलाई १५ शय्या थपेर चतरा अस्पतालमा स्तरोन्नति गरिएको छ । स्वास्थ्य केन्द्र हुँदा ५ शय्या मात्र थियो । उदयपुर र भोजपुरका दक्षिणी भेगका बिरामीसमेत उपचारका लागि आउने केन्द्रलाई चापअनुसार सेवा सुविधा थपिएको हो । उपचारार्थ आउनेहरू दैनिक २ सयभन्दा बढी भएपछि स्तरोन्नति गरेको अस्पतालका व्यवस्थापक चिकित्सक डा अनिल गिरीले बताए । चौबीस घन्टे आकस्मिक सेवा रहेको यो अस्पतालमा ल्याब, फार्मेसी, भिडियो एक्सरे, प्रसूति, फिजियोथेरापी, नाककानघाँटी, आँखा, दन्त सेवा छ । अस्पतालमा ११ जनाको सरकारी दरबन्दी भए पनि अपर्याप्त भएपछि व्यवस्थापन समितिले स्थानीय स्रोतबाट ३४ र नगरपालिकाबाट २ जना गरी ४७ जना परिचालन गरेको छ । बराहक्षेत्र२ का वडाध्यक्षसमेत रहेका व्यवस्थापन समिति अध्यक्ष हरिकृष्ण भट्टराईले भने, सरकारी दरबन्दीमा आएका स्वास्थ्यकर्मीलाई त नियमित तलब भत्ता सुविधाको समस्या भएन, स्थानीय स्रोत साधनको भरमा सीमित तलब लिने कर्मचारीले समेत साथ दिएकाले स्तरोन्नति गर्न आँट पुगेको हो ।"
बालकुमारीको मूर्ति भेटियो,"(काठमाडौं)  बालकुमारी मन्दिरबाट माघ ९ मा चोरी भएको मूर्ति शुक्रबार फेला परेको छ । मूर्ति फेला परेपछि ललितपुर महानगरपालिका२७ सुनाकोठीका स्थानीयले शुक्रबार नै बाजागाजासहित जावलाखेलबाट पैदल यात्रा गर्दै बालकुमारी मन्दिरमा मूर्ति प्रतिस्थापन गरेका छन् । ललितपुर प्रहरी प्रवक्ता एसपी सिद्धिविक्रम शाहका अनुसार उक्त मूर्ति ललितपुर१५ हात्तीवन गैरीगाउँस्थित करुणा मन्दिरको पेटीमा बोराभित्र फेला परेको हो । मूर्ति चोरीबारे अनुसन्धान गर्न ललितपुर प्रहरीले डीएसपी दीपक भारतीको संयोजकत्वमा टोली नै गठन गरेको थियो । तर, प्रहरीले हालसम्म चोरीमा संलग्नलाई पत्ता लगाउन सकेको छैन । शंकास्पद र स्थानीयलाई ल्याएर सोधपुछ गर्ने, अनुसन्धान गर्ने कार्यलाई निरन्तरता दिइरहेका थियौं, शाहले भने, इन्टरपोलमार्फत देशबाहिर समेत खोजी गर्ने गरी अनुसन्धान भइरहेको थियो । दबाबमै परेर चोरीमा संलग्न व्यक्तिले मूर्ति छोडेको हुन सक्छ । मूर्ति चोरी भएपछि जिल्लाका सबै नाकाहरूको सुरक्षा व्यवस्थामा समेत कडाइ गरेको उनले बताए ।करिब ६ सय परिवार संगठित गुठीबाट बालकुमारी मन्दिर सञ्चालित छ । मन्दिरको नित्यपूजा गुठियारमध्येकै ज्येष्ठ सदस्यबाट गरिँदै आएको छ । ९१ वर्षीय जगतबहादुर महर्जन गुठियारमध्येकै ज्येष्ठ सदस्य भए पनि उनले नसक्ने भएपछि शुक्रबार उनकी बुहारी पूर्णदेवी डंगोलले मूर्ति प्रतिस्थापनपछि क्षमापूजा गरेकी छन् । मूर्ति चोरी भएपछि पनि मन्दिरमा नित्यपूजा नरोकिएको स्थानीय गुठियार प्राणनाथ महर्जनले बताए । उनका अनुसार मन्दिरमा श्रद्धालुले चढाएका गरगहना भने चोरी भएको थिएन ।मंसिर पूर्णिमा र चैत पूर्णिमाका दिन बालकुमारी मन्दिरमा विशेष जात्रा मनाइन्छ । वर्षमा एकपल्ट चैत पूर्णिमाका दिन गणेश, कुमार, महादेव र बालकुमारीको भव्य खट जात्रा हुन्छ । खट जात्रा सञ्चालनको अवधिलाई हेर्ने हो भने पनि बालकुमारी मन्दिर ५ सय वर्ष पुरानो देखिन्छ, मूर्तिलाई खटमा राखेर नै जात्रा मनाइने हो, स्थानीय एवं भृंगारेश्वर महादेव सुधार तथा वृद्ध सेवा समितिका अध्यक्ष रामचन्द्र महर्जनले भने, बालकुमारी मन्दिरको अभिलेख, शिलालेख भने फेला परेको छैन । त्यस्तै, गत पुस १५ को राति गोदावरी नगरपालिका३ टौखेलको पञ्चायन मन्दिरबाट चोरी भएको ढुंगाको बुद्धको मूर्ति र मंसिर २७ मा चोरी भएको ललितपुर११ कुम्भेश्वरस्थित बंगलामुखी मन्दिरअगाडि रहेको मिसाहिटीः माथिको नारायणको मूर्ति पनि प्रहरीले फेला पारेको छ । ललितपुर प्रहरीले मूर्तिसहित चोरीमा संलग्न रामेछाप दोरम्बा गाउँपालिका२ तल्लोटोल घर भई काठमाडौं टोखा नगरपालिका१० सामाखुसी बस्ने २३ वर्षीय नेसनल योञ्जन र चोरीको मूर्ति खरिद गर्ने ललितपुर२० नःटोलका ४५ वर्षीय सानुलाल महर्जनलाई पक्राउ गरी कारबाही प्रक्रिया थालेको जनाएको छ । गत मंसिर २१ मा नागार्जुन नगरपालिका३ इचंकु नारायणस्थित आकाश भैरवको मन्दिरबाट आकाश भैरवको मूर्ति चोरी भएको थियो । करिब ३० केजी तौलको ढलौटको उक्त मूर्ति अझै फेला परेको छैन ।"
मौलायो राजनीतिक खिचातानी,"बनेनन् प्रदेश संरचनासरकार गठन भएको ४ वर्षमा पनि सबै प्रादेशिक संरचनाहरू तयार हुन सकेका छैनन् । सरकारले स्थायी राजधानी तोकेको २ वर्षपछि बल्ल जग्गा खोज्न सुरु गरेको छ । तत्कालीन नेकपा विभाजनपश्चात् सरकार जोगाउनमै सरकार केन्द्रित भएपछि प्रादेशिक संरचना निर्माण कार्य अलपत्र परेको हो । पाण्डेले कार्यभार सम्हालेपछि मन्त्रालय, निर्देशनालय, विभाग, आयोगका कार्यालय तथा आवास गृह स्थापना गर्न आवश्यक जग्गा खोज्ने कार्यले केही गति पाएको देखिन्छ । हाल भवन अभावमा मन्त्रालय र कार्यालयहरू अव्यवस्थित रूपमा सञ्चालन भइरहेका छन् । २ मन्त्रालय भाडाको घरमा र एउटा मन्त्रालय जीर्ण भवनमा राखिएको छ । मुख्यमन्त्री तथा मन्त्रिपरिषद्को कार्यालय नै तत्कालीन जिविस भवनमा छ ।२०७६ पुस २७ मा तत्कालीन पौडेल नेतृत्वको सरकारले स्थायी राजधानीसम्बन्धी प्रदेशसभामा दर्ता गराएको प्रस्ताव बहुमतले पारित भएसँगै हेटौंडा स्थायी राजधानी कायम भएको थियो । प्रदेशको राजधानी र नामकरण टुंगिएसँगै सरकारले सबै भौतिक संरचना एकै ठाउँमा, एक वर्षभित्र बनाउने प्रतिबद्धता जनाएको थियो । त्यसपछि २ वटा पूर्ण बजेट आइसके तर यसतर्फ सरकारले चासो देखाएको छैन । अब स्थायी संरचना निर्माणतर्फ सरकारको ध्यान गएको छ । छिट्टै भूगोल छनोट गरी काम अघि बढाउने छौं, पाण्डेले भने । सरकारले प्रदेश राजधानी पूर्वाधार विकास आयोजना शीर्षकमा चालु आवमा ९७ करोड रुपैयाँ बजेट विनियोजन गरेको छ ।"
ठडिए महलजस्तै विद्यालय,"सिन्धुपाल्चोक (कास) २०७२ वैशाखको भूकम्पले जिल्लाभरका ५ सय ४७ मध्ये ५ सय विद्यालयका ३ हजार ६ सय २० कक्षाकोठा र भवन ध्वस्त बने । केही विद्यालयको जमिन पहिरोसँगै भास्सियो । ३ नगरपालिका र ९ गाउँपालिकाका सयौं बालबालिका चिसोबीच कठ्यांगि्रँदै जस्तापाताकै टहरामा पढ्न बाध्य बने । भूकम्प गएको ६ वर्षमा जिल्लाका दुर्गमदेखि सुगम क्षेत्रमा पनि महलजस्तै विद्यालय भवन ठडिएका छन् ।शिक्षा विकास तथा समन्वय इकाइ प्रमुख कृष्ण सुवेदीका अनुसार अहिलेसम्म ४ वटाबाहेक अन्य सबै विद्यालयका भवन बनिसकेका छन् । सुनकोसी गाउँपालिका१ ठोकर्पा धारापानीमा जापान सरकारको आर्थिक सहयोगमा चाइल्ड फन्ड जापान र टुकी संघ सुनकोसीले रक्तकाली आधारभूत विद्यालयको भवन पुनर्निर्माण गरिदिएको छ । वरिपरि फलामे बार, फराकिलो आँगन, बालमैत्री कक्षाकोठा, सुविधाजनक टेबलकुर्सी र आकर्षक रंगरोगन । २ करोड ३४ लाख लागतमा भूकम्प प्रतिरोधी भवन बनेपछि यहाँ अध्ययनरत ६० बालबालिका रमाएको प्रधानाध्यापक सानुकाजी अधिकारीले बताए । टाटा ट्रस्ट र सिप्रदियन सहायता संस्थाको ३ करोड ९७ लाख सहयोगमा बलेफी गाउँपालिका६ मा पनि महलजस्तै भवन बनेपछि कुपकन्या माविको चमक फेरिएको छ । सुनकोसी४ यमुनाडाँडामा बनेको गणेश माविको भवन पनि त्यहाँ पुग्ने सबैजसोको आँखामा पर्छ । छाया नेपालले ८४ लाख खर्चेर उक्त भवन बनाइदिएको हो ।गाउँमै महलजस्तै विद्यालय ठडिए, सुवेदीले भने, विद्यालय पुनर्निर्माण सकिने चरणमा छ । भत्किएका अधिकांश भवन बनिसके । ४ विद्यालयको निर्माण राजदूतावासको बेवास्ता र बालबालिका न्यून हुँदा अड्किएको छ ।"
इन्डक्सन चुलोको भन्सार दर घटे पनि अकासिँदै बजार मूल्य,"(काठमाडौं)  सरकारले विद्युतीय चुलो (इन्डक्सनइन्फ्रारेड स्टोभ) मा लाग्दै आएको भन्सार दर बर्सेनिजसो घटाइरहेको छ । आयातित इन्डक्सनको भन्सारमा लाग्ने कर कम गर्दा उपभोक्ताले सस्तो मूल्यमा किन्न पाउने र बिजुली खपतसमेत बढाउन सकिने अपेक्षा गरेर यस्तो नीति अघि सारिएको सरकारले बताउँदै आएको छ । तर घटाइएको भन्सारका बाबजुद इन्डक्सनको मूल्य भने लगातार बढिरहेको छ ।अहिले इन्डक्सन होलसेलमा ३६ सय ५० रुपैयाँ र खुद्रामा ४५ सय रुपैयाँसम्म बिक्री भइरहेका छन् । होलसेलमा ३८ सय रुपैयाँमा पाइने इन्फ्रारेड चुलोलाई खुद्रा बजारमा ४५ सय रुपैयाँसम्म पर्छ । यी सामानको बजार मूल्य र भन्सार जाँचपासका क्रममा खुलाइएको मूल्यांकन रकम भने पटक्कै मेल खाँदैन । भन्सार मूल्यांकनभन्दा बजार मूल्य दोब्बरभन्दा बढी छ ।भन्सार विभागको तथ्यांकअनुसार चालु आर्थिक वर्षको पुस मसान्तसम्ममा २ करोड ३४ लाख २१ हजार मूल्य बराबरको १० हजार ९ सय १० गोटा इन्फ्रारेड चुलो नेपाल भित्रिएका छन् । १४ करोड १५ लाख ९१ हजार मूल्य बराबरको ६३ हजार १ सय ३७ वटा इन्डक्सन चुलो आयात गरिएको छ । विभागको यो तथ्यांकलाई आधार मान्ने हो भने इन्फ्रारेड स्टोभका लागि गरिएको भन्सार मूल्यांकन प्रतिगोटा औसत २ हजार १ सय ४६ रुपैयाँ हो । इन्डक्सन चुलो प्रतिगोटा औसत २ हजार २ सय ४२ रुपैयाँमा जाँचपास भइरहेको छ । भन्सार जाँचपासका क्रममा खुलाइएको यो मूल्यलाई बजार मूल्यसँग दाँज्ने हो भने सरकारले घटाइदिएको भन्सारको प्रत्यक्ष लाभ उपभोक्ताले पाएको देखिँदैन । अहिले बजारमा इन्फ्रारेड चुलोको मूल्य ३५ सयदेखि ४१ सय रुपैयाँसम्म पर्छ । इन्डक्सन चुलो भने २७ सयदेखि ४५ सय रुपैयाँसम्म खरिदबिक्री भइरहेको छ । व्यापारीहरूले न्यून भन्सारमा सामान ल्याइरहे पनि मूल्य भने घटाएका छैनन् । बरु मूल्य हरेक वर्ष बढिरहेको देखिन्छ ।असनस्थित वज्राचार्य ट्रेड (होलसेल पसल) मा इन्डक्सन चुलोको मूल्य २ हजार ७ सय ५० देखि ३ हजार ६ सय ५० रुपैयाँसम्म पर्छ । त्यस्तै इन्फ्रारेडको ३ हजार ५ सय रुपैयाँदेखि ३ हजार ८ सय रुपैयाँसम्म पर्छ । इन्डक्सनमा बटन र टच अनि इन्फ्रारेडमा ह्यान्डल र प्लास्टिकमा आउँछ । जसको मूल्य फरकफरक हुन्छ, ट्रेडका सञ्चालक सरोजमुनि वज्राचार्यले भने । ग्यास अभाव भएको अवस्थामा मात्र विद्युतीय चुलोको माग बढ्ने गरेको उनले सुनाए । अन्य समयमा नगन्य मात्रामा विद्युतीय चुलो खरिद गर्न आउने गरेको उनले बताए ।शंखमूलस्थित शाक्य किचेन स्टोरमा इन्फ्रारेड चुलोको खुद्रा मूल्य ४५ सय रुपैयाँ पर्छ । इन्डक्सनको अधिकतम ३५ सय रुपैयाँ पर्छ । अर्को खुद्रा पसल कुलेश्वरको रेनुका ट्रेड सेन्टरमा इन्फ्रारेड चुलोको ४१ सय रुपैयाँ र इन्डक्सनको ४५ सय १८ रुपैयाँ पर्छ । ठाउँ र कम्पनीअनुसार इन्डक्सन र इन्फ्रारेड चुलोको मूल्य पनि फरक छ । हिजोआज बजारमा घर भएकाहरूले कस्टमाइज्ड चुलो र कोठामा बस्नेले सस्तो स्टिलको चुलो खरिद गर्नेको संख्या बढी रहेको व्यवसायी बताउँछन् ।सरकारले चालु आर्थिक वर्ष २०७८७९ को आर्थिक ऐनमार्फत इन्डक्सन चुलोमा लाग्दै आएको भन्सार दर ४ प्रतिशत बिन्दुले घटाएको थियो । यसअघि इन्डक्सनको आयातमा ५ प्रतिशत भन्सार लाग्ने गरेकामा चालु आर्थिक वर्षको बजेटमार्फत त्यसलाई १ प्रतिशतमा झारिएको थियो । यसरी भन्सार घटाउनुको उद्देश्य विद्युत् खपत बढाउनु रहेको सरकारले बताउँदै आएको छ । खाना पकाउने ग्यासलाई इन्डक्सनले प्रतिस्थापन गर्ने भन्दै सरकारले भन्सार घटाएको थियो ।बर्सेनि करको दर घट्दै गए पनि इन्डक्सनइन्फ्रारेड चुलोको मूल्य निरन्तर बढ्दै गएको छ । विभागको तथ्यांकअनुसार गत आर्थिक वर्ष २०७७७८ मा ४४ लाख ४२ हजार रुपैयाँ बराबरको २४ सय वटा इन्फ्रारेड चुलो आयात भएको थियो । जसको भन्सार मूल्यांकन रकम औसत प्रतिगोटा १८ सय ५० रुपैयाँ बराबर हो । २४ करोड ३७ लाख ६२ हजार रुपैयाँ बराबरको १ लाख ५२ हजार ५ सय ८८ वटा इन्डक्सन चुलो आयात गरिएको थियो । जसको भन्सार भन्सार मूल्यांकन एउटा इन्डक्सनको औसत १५ सय ९७ रुपैयाँ बराबर हो । सरकारले गत आर्थिक वर्ष पनि यी वस्तुमा लाग्दै आएको भन्सार दर घटाएको थियो । आर्थिक वर्ष २०७६७७ मा इन्डक्सन जस्ता विद्युतीय सामग्रीका लागि १५ प्रतिशत भन्सार दर रहेकामा त्यसलाई १० प्रतिशत बिन्दुले घटाएर ५ प्रतिशतमा झारिएको थियो । यसरी हेर्दा पछिल्लो तीन आर्थिक वर्षमा मात्र इन्डक्सन र इन्फ्रारेड स्टोभमा १४ प्रतिशत बिन्दुले भन्सार घटेर अहिले १ प्रतिशत मात्रै कायम गरिएको छ ।आर्थिक वर्ष २०७६७७ मा इन्डक्सन चुलो २ करोड ४८ लाख ९८ हजार रुपैयाँ बराबरको १० हजार ४ सय ३५ वटा आयात भएको थियो । भन्सार मूल्यांकनलाई आधार मान्दा इन्डक्सनको यो मूल्य २३ सय ८६ रुपैयाँ प्रतिगोटा बराबर हो । यद्यपि उक्त आर्थिक वर्षमा सरकारले कोभिड महामारी रोकथाम तथा नियन्त्रणका लागि जारी लकडाउनको २ महिना समय भन्सारमा छुट दिएको थियो । भन्सार दर घटिरहेको अवस्थामा पनि बजारमा विद्युतीय चुलोको मूल्य महँगिँदै गएको अवस्थाबारे वाणिज्य, आपूर्ति तथा उपभोक्ता संरक्षण विभाग बेखबर छन् । कोरोना महामारीको अवस्था स्वास्थ्य सामग्रीमा हुने सम्भावित कालोबजारीलाई नियन्त्रण गर्न त्यसतर्फ मात्र अनुगमन केन्द्रित भएको विभागले जनाएको छ । खाद्यान्न, लत्ताकपडामा अलिअलि अनुगमन भइरहेको छ, विभागका प्रवक्ता हरि पंगेनीले भने, हिजोआज इन्डक्सन चुलो वा विद्युतीय सामग्री नै भनेर अनुगमन भएको छैन ।भन्सार दर घट्नु तर बजार मूल्य बढिरहेको अवस्थामा भने सामान ल्याउने अन्तर्राष्ट्रिय बजारबाट नै बिक्री मूल्य बढेको समेत हुन सक्ने पंगेनीले बताए । त्यसका लागि प्रज्ञापनपत्र नै मगाएर हेर्नुपर्ने र बजार मूल्य अनुगमन गर्नुपर्ने उनले सुनाए । नेपालमा लोडसेडिङ अन्त्य भएर उत्पादित बिजुली खेरसमेत जाने अवस्था आएपछि सरकारले खपत बढाउने नीति लिइरहेको बताउँदै आएको छ ।आयातित ग्यासलाई स्वदेशमै उत्पादित बिजुलीले प्रतिस्थापन गर्न पहिलो चरणमा सुरक्षा निकायहरूका भान्सामा इन्डक्सन प्रयोग गर्ने नीतिसमेत सरकारले लिएको छ । ऊर्जा, जलस्रोत तथा सिँचाइ मन्त्रालयले सेना, प्रहरी र सशस्त्र प्रहरी बलका भान्सामा इन्डक्सन राख्ने र त्यसका लागि पूर्वाधार संरचना तयार पार्ने गरी योजना बनाइरहेको छ । २०७२ सालको भूकम्प र त्यसपछि भारतको अघोषित नाकाबन्दीको समयमा ग्यास अभाव भएपछि इन्डक्सन चुलोको खपत केही बढ्न थालेको थियो । नाकाबन्दीको समयमा चीन सरकारले नेपाललाई १० हजार थान इन्डक्सन चुलो उपलब्ध गराएकामा सरकारी स्वामित्वको खाद्य व्यवस्था तथा व्यापार कम्पनीले प्रतिगोटा ४ हजार रुपैयाँमा बेचेको थियो ।"
ब्याजदरमा तोडियो भद्र सहमति,"(काठमाडौं)  निक्षेपको ब्याजदर स्थिर राख्ने सम्बन्धमा वाणिज्य बैंकहरूबीचको भद्र सहमति तोडिएको छ । बैंकर्स संघ बैठकले शुक्रबार ब्याजदरमा यसअघिको भद्र सहमति खारेज गर्ने निर्णय गरेको हो । यससँगै फागुनदेखि बैंकहरूले आफ्नो वर्गका बैंकहरूको औसत ब्याजदरका आधारमा राष्ट्र बैंकको निर्देशित सीमाभित्र रहेर अधिकतम १० प्रतिशत बिन्दुले बढाउनघटाउन सक्नेछन् ।राष्ट्र बैंकले गत असोजदेखि ब्याजदरमा हस्तक्षेप गर्दै आएको छ । राष्ट्र बैंकको निर्देशनअनुसार बैंक तथा वित्तीय संस्थाले आफ्नो वर्गका वित्तीय संस्थाको निक्षेपको औसत ब्याजदरको तुलनामा बढीमा १० प्रतिशत बिन्दुले घटाउन वा बढाउन पाउँछन् । सोही निर्देशनअनुसार बैंकहरूले गत कात्तिक र मंसिरमा निक्षेपको ब्याजदर बढाएका छन् । तर पुस र माघमा आपसमा भद्र सहमति गरेर निक्षेपको ब्याजदर स्थिर राखेका थिए । अहिले त्यही भद्र सहमति खारेज भएको हो । बैंकहरूले सहमति खारेज गरे पनि राष्ट्र बैंकको निर्देशित सीमा कायमै छ । यसकारण उक्त सीमाभित्र रहेर अघिल्लो महिनाको औसत ब्याजदरको बढीमा १० प्रतिशत बिन्दुले मात्र घटाउन वा बढाउन सक्नेछन् । ब्याजदर नबढाउँदा पैसा बैंकिङ प्रणालीभन्दा बाहिर जाने सम्भावना पनि देखियो, बैंकर्स संघका अध्यक्ष अनिलकुमार उपाध्यायले भने, रेमिट्यान्सलाई आकर्षित गर्न र वित्तीय प्रणालीबाहिर रहेको निक्षेप तान्न सकिन्छ कि भन्ने उद्देश्यले बैंकहरूले सहमति गरेका हुन् । नयाँ निर्णयसँगै अब बैंकहरूले राष्ट्र बैंकको निर्देशनभित्रै रहेर ब्याजदर घटाउन वा बढाउन पनि सक्ने उनले बताए । एक पटकलाई हेरौं न, बैंकहरूले कस्तो कदम चाल्छन्, उनले थपे, आफ्नो व्यवसाय हेरेर कसैले घटाउन र कसैले बढाउन सक्नेछन् । विगतको अप्ठ्यारो परिस्थितिमा आफूहरूले ब्याजदरमा एक प्रकारको सहमति गरे पनि अब त्यसलाई विस्तारै स्वतन्त्र बनाउनुपर्ने र अहिले त्यसको सुरुवात भएको उनको दाबी छ । सधैं ब्याजदरमा हस्तक्षेप ठीक हुँदैन, उनले भने, हामी विस्तारै त्यही बाटोमा छौं ।सुधारका लागि प्रयास थालिएको भनिए पनि ६ महिनासम्म अर्थतन्त्रका महत्त्वपूर्ण परिसूचक झन्झन् खराब बन्दै गएको छ । गत पुससम्म मुलुकको शोधानान्तर स्थिति २ खर्ब ४१ अर्ब रुपैयाँ घाटामा छ । अघिल्लो वर्षको सोही अवधिमा शोधनान्तर स्थिति १ खर्ब २४ अर्ब ९२ करोड बचतमा थियो । यो प्रतिवेदन सार्वजनिक भएपछि केही समयका लागि ब्याजदरमा हस्तक्षेप नगरी स्वतन्त्र छाड्नुपर्ने राष्ट्र बैंकका अधिकारीहरूको तर्क छ । सोही कारण राष्ट्र बैंकबाट ग्रिन सिग्नल पाएकाले बैंकहरूले ब्याजदरको सहमति खारेज गरेका हुन् । यसअघि राष्ट्र बैंककै कारण सहमति भएको थियो, स्रोतले भन्यो, अब स्वतन्त्र छाड्दा हुन्छ भन्ने संकेत पाएपछि यसअघिको सहमति खारेज भयो ।पछिल्ला महिनामा अर्थतन्त्रको अवस्था झन्झन् बिग्रिँदै गएकाले राज्यस्तरबाट तत्काल सुधारका कदम चाल्नुपर्ने राष्ट्र बैंकका अधिकारीहरूको भनाइ छ । अहिलेकै अवस्थामा तत्काल कर्जा माग घट्ने सम्भावना नरहेकाले ब्याजदरलाई हस्तक्षेप नगरी स्वतन्त्र छाड्नुपर्ने र ब्याजदर बढेपछि कर्जा माग घट्नुका साथै त्यसको असर आयातमा पर्ने भएकाले नीति निर्माताले त्यसतर्फ सोच्नुपर्ने उनीहरूको सुझाव छ । ब्याजदर तत्काल बढ्ने वातावरण बनाउनुपर्छ, राष्ट्र बैंकका एक उच्च अधिकारीले भने ।गत पुससम्म वाणिज्य बैंकहरूले निक्षेपमा अधिकतम १००५ प्रतिशत ब्याजदर दिएका छन् । यसका आधारमा संस्थागत मुद्दती निक्षेपमा ९०५ र साधारण बचतमा ५०५ प्रतिशत ब्याजदर कायम छ । अब फागुनका लागि बैंकहरूले पुसमा बैंकहरूको निक्षेपको औसत ब्याजदरका आधारमा १० प्रतिशत बिन्दुले घटाउन वा बढाउन सक्नेछन् ।"
ग्रिनलाइन सञ्चालक भन्छन् डेरामै बसेर पनि ऋण तिर्छु,"काठमाडौं (कास) दरबारमार्गस्थित सबैभन्दा ठूलो मदिरा स्टोर ग्रिनलाइन सेन्टरका सञ्चालक अमित अग्रवालले आफूहरू भाग्ने नियतले नभई उपचारका क्रममा भारत गएर फर्किएको बताएका छन् । पुस २२ मा अमितसँगै भाइ अभिषेक तथा बुबा ओमप्रकाश अग्रवालसहितको परिवार हराएको भन्दै प्रहरीमा उजुरी परेको थियो ।भारतमा रहँदा अमितले आफ्नोबारे प्रहरीमा परेका उजुरीबारे बुझे । प्रहरीले पनि कुनै अवैधानिक काम नगरेकाले नेपालमा आउन भन्यो । त्यस्तै बैंकका म्यानेजरसँग पनि सम्पर्कमा रहे । बैंकहरूले कर्जामा सहजीकरण गर्ने आश्वासन दिए र गत बुधबार नेपाल फर्किए । अमितले शुक्रबार पत्रकार सम्मेलन नै गरेर आफ्नो कारोबार र आगामी योजनाबारे पनि बेलिबिस्तार लगाए । भाग्ने उद्देश्यले नभई बुबाको उपचार र रिफ्रेसमेन्टका लागि भारत गएको उनको दाबी छ । एउटै गाडीमा परिवार वीरगन्ज हुँदै रक्सौल गएको थियो । बैंक तथा साथीभाइबाट लिएको ऋण समयमै तिर्न असहज हुँदा केही धम्की आएको तथा तनाव बढेको उनले प्रस्ट्याए । कोभिड महामारीका कारण काठमाडौंका होटल, रेस्टुरेन्ट तथा क्यासिनो बार बन्द भए । मदिरा पसल पनि बन्द भए, बजारमा पठाइएको मदिराबाट करोडौं रुपैयाँ भुक्तानी रकम प्राप्त हुन सकेन र ऋण चुक्ता गर्न सकिएन, अग्रवालले भने । बैंकहरूबाट ऋण लिँदा चलअचल सम्पत्ति पर्याप्त धितो राखेको उनले बताए । आगामी दिनमा आफूसँग भएका सम्पत्ति बिक्री गरेर तथा आफू डेरामा बसेर भए पनि बैंकको ऋण तिर्ने उनले प्रतिबद्धता जनाए । बैंकहरूबाट लिएको ऋण ८३ करोड जति छ, सो बराबरकै सम्पत्ति भएकाले क्रमिक रूपमा ऋण तिर्दै जानेछु, अग्रवालले भने । मिटरब्याजीबाट ऋण लिएको विषयलाई भने उनले घुमाएर जवाफ दिए, व्यावसायिक कारोबारमा पैसा अभाव भइरहँदो रहेछ । तसर्थ साथीभाइ वा चिनेजानेकाबाट ऋण लिएको सत्य हो । त्यसैलाई मेरा बुबाले मिटरब्याजी भन्नुभएको हो, अमितले भने । साथीभाइहरूसँग लिएको ऋण २५ करोड रुपैयाँ जति रहेको उनले बताए । १८ देखि २४ प्रतिशतसम्म ब्याज तिर्ने गरी उनले ऋण लिएका थिए । त्यो ऋण पनि तिर्दै जाने उनको भनाइ छ । सहकारीमा राखेको र बजारबाट उठ्नुपर्ने रकम पनि २५ करोड रुपैयाँ हाराहारीमै रहेको उनले बताए । सम्पत्ति बेचेर बैंकको ऋण तिर्ने र बजारबाट उठाएर साथीभाइको ऋण तिर्ने उनको योजना छ । मेरो आजको प्रपर्टी भ्यालु एक अर्बदेखि एक अर्ब पाँच करोड रुपैयाँसम्म । तिर्नुपर्ने दायित्व पनि सोही हाराहारीमा छ । अब बिस्तारै तिर्दै जान्छु । बन्द रहेको ग्रिनलाइन सेन्टर पनि दुईतीन दिनमै सञ्चालनमा ल्याउने उनको योजना छ । बैंकहरूसँग ऋण सहजीकरणका लागि आफूले पहल गर्ने उनको भनाइ छ । ऋणकै कारण आफूलाई भौतिक आक्रमण गर्ने तथा सम्पत्ति कब्जा गर्ने जस्ता धम्की आएकाले सुरक्षाका लागि जिल्ला प्रशासन कार्यालय काठमाडौं निवेदन दिएको उनले जानकारी दिए । अग्रवालले कार्यक्रममा आफ्नो ऋण र धितोको वर्तमान मूल्यबारे समेत जानकारी गराए । उनका अनुसार बैंकहरूमा करिब ८३ करोड रुपैयाँ ऋण देखिन्छ भने १ अर्ब २ करोड रुपैयाँ बराबरको सम्पत्ति धितो छ । एभरेस्ट बैंकमा २० करोड ७५ लाख रुपैयाँ ऋण रहेको उनले प्रस्ट्याए । जग्गा र स्टोरको सामान गरी २८ करोड रुपैयाँ बराबरको धितो सो बैंकमा रहेको उनले बताए । ग्लोबल आईएमई बैंकमा ८ करोड रुपैयाँ ऋण रहेको र १२ करोड रुपैयाँ बराबरको धितो राखिएको उनको दाबी छ । मेगा बैंकमा ब्याजसहित साढे २४ करोड ऋण रहेकामा २९ करोडको धितो रहेको उनले प्रस्ट्याए । इन्भेस्टमेन्ट बैंकमा ३० करोड ऋण रहेको र ३३ करोड बराबरको जग्गा तथा सामान धितो रहेको उनले जानकारी दिए ।"
कम्पनीहरूले ठेक्का मात्र ओगट्दा देखिएन प्रगति,"(काठमाडौं)  यति बेला नारायणगढबुटवल सडक हुँदै यात्रा गर्नेहरूले धुलोमैलोको सास्ती बेहोरिरहेका छन् । बर्खामा भने यात्रुलाई हिलोले हिँडिसाध्य बनाउँदैन । ट्राफिक जामको समस्या पनि सदाबहार जस्तै छ । चाइना स्टेट कन्स्ट्रक्सन इन्जिनियरिङ कर्पोरेसनले २०७५ पुस ७ मा १७ अर्ब रुपैयाँमा यो सडकखण्डको ठेक्का लिएको हो । २०७९ साउन २२ भित्र सक्नुपर्ने सडकको भौतिक प्रगति १२ प्रतिशत मात्र छ । निर्माण व्यवसायीले तदारुकतासाथ काम नगर्दा यसको प्रगति राम्रो छैन । स्टेट कन्स्ट्रक्सन इन्जिनियरिङ कर्पोरेसनले लिएको यो एउटा मात्र ठेक्का होइन । यही कम्पनीले काठमाडौंतराईमधेस द्रुतमार्ग (फास्ट ट्र्याक) मा दुईमध्ये एउटा प्याकेजको ठेक्का लिएको छ । कम्पनीले गत वैशाखमा छोक्रेडाँडादेखि धेद्रेसम्म २१ अर्ब ६१ करोड रुपैयाँमा ३३५५ किमि सुरुङ निर्माणको ठेक्का पाएको हो । यही कम्पनीले सिद्धबाबा सुरुङमार्गको ठेक्का पनि पाउने निश्चित भएको छ । आर्थिक मूल्यांकनमा सहभागी चार कम्पनीमध्ये सबैभन्दा कम आर्थिक प्रस्ताव पेस गरेको कम्पनीले ठेक्का पाउने आइतबार टुंगो लाग्नेछ । कम्पनीले ७ अर्ब रुपैयाँ आर्थिक प्रस्ताव पेस गरेको र ठेक्का पाउने निश्चित रहेको सडक विभाग स्रोतले जनाएको छ । निर्माणमा ढिलाइ गर्ने गरेको कम्पनीले जताततै ठेक्का लिएको छ, नारायणगढबुटवल सडक आयोजना स्रोतले भन्यो, यस्तो अवस्थामा समयमै काम सकिएला भनेर कसरी विश्वास गर्ने ? प्रतिनिधिसभाअन्तर्गत विकास तथा प्रविधि समितिमा शुक्रबार नारायणगढबुटवल सडक र मदन भण्डारी राजमार्गको वर्तमान अवस्थाबारे आयोजित छलफलमा सहभागी सदस्यले पनि भौतिक पूर्वाधार तथा यातायातमन्त्री रेणुकुमारी यादव, सचिव रवीन्द्रनाथ श्रेष्ठ र सडक विभागका महानिर्देशक शिवहरि सापकोटासामु यस्तै प्रश्न गरे । नारायणगढबुटवल सडकको ठेक्का लिएकै निर्माण कम्पनीले फास्ट ट्र्याकमा पनि ठेक्का लिएपछि कसरी समयमै काम हुन सक्छ, समिति सदस्य जिपछिरिङ लामाले सोधे, यही कम्पनीले सिद्धबाबा सुरुङ निर्माणको पनि काम गर्ला । यसरी धेरै ठेक्का लिने कम्पनीले पहिला लिएको ठेक्कामा कति प्रगति गर्यो भनेर मूल्यांकन गरेर मात्र अर्को ठेक्का दिनेनदिने निर्णय गर्न सक्नुपर्यो । निर्माण व्यवसायीले समयमै काम नगर्दा नारायणगढबुटवल सडकमा यात्रुले धेरै सास्ती खेप्नुपरेको समिति सदस्य कमला रोकाले बताइन् । साधनस्रोतको कमी भएर काम भएन भन्ने समस्या आइरहेको छ । एउटै निर्माण व्यवसायीले १० भन्दा बढी ठेक्का लिन्छन्, पूर्वको झापामा ठेक्का लिएकै कम्पनीले सुदूरपश्चिममा पनि ठेक्का लिएको हुन्छ, उनले भनिन्, जहाँजहाँ ठेक्का लिएको हुन्छ, साधनस्रोत पनि त्यहींत्यही लैजानुपर्छ । अनि समस्या हुन्छ । तसर्थ एउटा ठेक्का पूरा नगर्दै अर्को ठेक्का दिने प्रवृत्ति अन्त्य गर्नुपर्ने उनको भनाइ छ । मन्त्री यादवले एउटै निर्माण व्यवसायीले २५५० वटा ठेक्का लिएर काम अलपत्र पार्ने गरेको बताइन् । केही पुलहरू १० वर्षदेखि अलपत्र छन्, त्यस्तै केही सडकहरूको अवस्था पनि त्यस्तै छ, उनले भनिन्, सार्वजनिक खरिद ऐन र नियमावली संशोधन भएर आएपछि यी धेरै समस्या समाधान हुनेछन् । संशोधन भएर आउने खरिद नियमावलीमा एक पटकमा एउटा निर्माण कम्पनीले पाँच वटाभन्दा बढी ठेक्का नपाउने कुरा उल्लेख गरिएको जनाइएको छ । १० वर्षअघि ठेक्का भएका सडकको काम बल्ल सुरु भइरहेको भौतिक पूर्वाधार तथा यातायातमन्त्री रेणुकुमारी यादवले बताइन् । २०७१७२ मा ठेक्का लिएका ठेकेदार सुतेर बसेका थिए । ठेक्का तोडिने भएपछि बल्ल काम सुरु गरेका छन्, उनले भनिन्, एकदुई सडकमा अझै समस्या छ । काम भएका आयोजनालाई साढे सात अर्ब रुपैयाँ भुक्तानी गर्न नसकिएको उनले बताइन् । तयारीबिना सुरु गरिएका आयोजनाले समस्या भयो भनेर सम्बन्धित निकाय पन्छिन नपाउने समिति सभापति कल्याणीकुमारी खड्काको भनाइ छ । यसैबीच विकासे मन्त्रालयहरूले पुँजीगत खर्च बढाउन नसक्नु पनि लाजमर्दो विषय भएको समिति सदस्यहरूले बताएका छन् । विकासे मन्त्रालयको पुँजीगत खर्च एकदमै थोरै भएको समिति सभापति खड्काको भनाइ छ । यस्तो गम्भीर विषयमा विकासे मन्त्रालयहरूले सोच्नुपर्छ, पर्दैन ? उनले प्रश्न गरिन् । भौतिकमन्त्री यादवले भने पाँच महिनामा पुँजीगत खर्च ८ प्रतिशत भए पनि अहिले २० प्रतिशत पुगेको दाबी गरिन् । अबको एक महिनाभित्र पुँजीगत खर्च ३० प्रतिशतभन्दा बढी हुनेछ, उनले भनिन्, तीनचार महिनाभित्र रकमान्तर गरेर भए पनि पुँजीगत खर्च बढाउँछौं । बजेट निर्माण प्रक्रियादेखि नै सुधार नगरे पुँजीगत खर्च बढ्न गाह्रो हुने मन्त्रालयका सचिव श्रेष्ठले बताए । करिब ४ अर्बको रकमान्तर गर्न अर्थ मन्त्रालयमा पठाएको एक महिना भयो, अहिलेसम्म त्यसको कार्यान्वयन भएको छैन, उनले भने, यसले पनि निर्माण व्यवसायीलाई भुक्तानी दिन सकिएको छैन ।"
हेलिकोप्टरबाट बडिमालिका र खप्तड,"काठमाडौं (कास) नेपाल एसोसिएसन अफ टुर एन्ड ट्राभल एजेन्ट्स (नाटा) सुदूरपश्चिम प्रदेशले नेपाल पर्यटन बोर्ड तथा माउन्टेन हेलिकोप्टर प्रालिसँग सहकार्य गर्दै फागुन १ देखि सुदूरपश्चिमका खप्तड, बडिमालिका लगायत क्षेत्रमा टुर प्याकेज सार्वजनिक गरेको छ ।नाटाका सुदूरपश्चिम प्रदेश अध्यक्ष मायाप्रकाश भट्टले शुक्रबार भृकुटीमण्डपमा पत्रकार सम्मेलन गर्दै खप्तड, बडिमालिकालगायत पर्यटकीय गन्तव्य यति बेला हिउँले सेताम्मे रहेकाले उक्त क्षेत्रको भ्रमण गर्ने चाहना भएका तथा समय अभावका कारण जान नसक्नेहरूका लागि यस्तो कार्यक्रम ल्याइएको जानकारी दिए । १० दिनमा कम्तीमा पनि ३५० जना आन्तरिक पर्यटकलाई खप्तड र बडिमालिका भ्रमण अवलोकन गराउने नाटा सुदूरपश्चिमको लक्ष्य छ । प्याकेजमा खप्तड घुम्न चाहनेलाई दिपायल विमानस्थल, झिग्राना धनगढी, महेन्द्रनगर र साँफेबगरबाट हेलिकोप्टरले लैजाने र ल्याउनेछ । घुमफिरमा जाने यात्रुहरूले स्थानका हिसाबले प्रतिव्यक्ति १२ हजारदेखि ४० हजार रुपैयाँसम्म शुल्क तिर्नुपर्नेछ ।सुदूरपश्चिम प्रदेश भारतका विभिन्न सहरसँग जोडिएकाले यस कार्यक्रममा भारतीय पर्यटकसमेत सहभागी हुने बोर्डका वरिष्ठ निर्देशक हिक्मत सिंह ऐरले बताए । कोभिडले सुस्ताएको पर्यटनलाई चलायमान बनाउन कार्यक्रम सहयोगी हुने बोर्डका सदस्य कृष्ण शाहको भनाइ छ । कार्यक्रमले सुदूरपश्चिम प्रदेशको पर्यटन प्रवर्द्धनमा सहयोग पुग्ने नाटाका केन्द्रीय अध्यक्ष अच्युत गुरागाईंले बताए ।नाफाभन्दा पनि सुदूरपश्चिम प्रदेशका विभिन्न क्षेत्रको पर्यटन प्रवर्द्धनका लागि लागत मूल्यमै आफ्नो कम्पनीले टुर प्याकेज ल्याएको माउन्टेन हेलिकोप्टरका महाप्रबन्धक दिलबहादुर ओलीले जानकारी दिए ।"
सिमल ढालिएको घटना छानबिन हुने,"(तनहुँपोखरा)  तनहुँको शुक्लागण्डकीमा लोपोन्मुख सानो खैरो गिद्ध ओथारो बसिरहेको सिमलको रूख ढालिएको घटनामा छानबिन हुने भएको छ । जिल्ला प्रशासन कार्यालयले शुक्रबार सरोकारवालाको बैठकबाट उक्त निर्णय गरेको हो । उक्त घटनाका सम्बन्धमा स्थलगत अध्ययन र छानबिन गरी आगामी दिनमा यस्ता घटना हुन नदिने उपायको पहिचान गर्न डिभिजनल वन कार्यालय तनहुँलाई जिम्मा दिइएको छ । प्रमुख जिल्ला अधिकारी विश्वप्रकाश अर्यालको अध्यक्षतामा भएको बैठकमा संरक्षणकर्मी, जिल्ला प्रहरी प्रमुख, ठेकेदार कम्पनीका प्रतिनिधि, डिभिजन वन कार्यालयका प्रमुखलगायतको उपस्थिति थियो । बैठकमा प्रजिअ अर्यालले उक्त गिद्धको गुँडको संरक्षणका लागि सरोकारवाला सरकारी निकायमा जानकारी गराउँदा गराउँदै रूख कटान भई अपूरणीय क्षति हुन गएकोमा दुःख व्यक्त गरे । शुक्लागण्डकी२ गाँछेपानीमा अति संकटापन्न गिद्धको एउटा अन्डासहितको गुँड भएको सिमलको रूख सडक विस्तारका लागि माघ तेस्रो सातामा ढालिएको थियो । त्यसअघि पोखरा पन्छी समाजले पुस २० मा गिद्धले अन्डा कोरलेर बच्चा हुर्काउन्जेल दुई महिनाअघि रूख नकाटिदिन शुक्लागण्डकी नगरपालिका र डिभिजन सडक कार्यालय दमौलीलाई ध्यानाकर्षणपत्र बुझाएको थियो । सरकारी निकायबीचको समन्वय अभावमा ठेकेदार कम्पनीले रूख कटान गरेको थियो । एसियाली विकास बैंकको ऋण सहयोगमा पृथ्वी राजमार्गअन्तर्गत मुग्लिनपोखरा जोड्ने सडक चार लेनको बन्दै छ । राजमार्गको छेवैमा रहेको सिमलको रूख ढालिएको हो । उक्त समाचार कान्तिपुर दैनिकमा प्रकाशित भएपछि जिल्ला प्रशासन कार्यालयले चासो देखाएर सरोकारवालाको बैठक डाकेको हो । हालै कटान भएको रूखनजिकै सिमलको अर्को ठूलो रूख छ । त्यस रूखमा उक्त गिद्धले गुँड लगाउने सम्भावना रहेको संरक्षणकर्मी हेमन्त ढकालले बताए । उक्त रूख नकाटी शुक्लागण्डकी नगरपालिका र डिभिजन वन कार्यालयले संरक्षण गर्ने बैठकले निर्णय गरेको छ । अग्ला सिमलको रूखको संरक्षणका लागि स्थानीय सञ्चारमाध्यममार्फत प्रचारप्रसार गर्ने व्यवस्था डिभिजनल वन कार्यालयले मिलाउने निर्णय बैठकबाट भएको छ । अन्तर्राष्ट्रिय प्रकृति संरक्षण संघको गिद्ध विज्ञ समूहका सदस्य ढकालका अनुसार नेपालमा पाइने ९ प्रजातिका गिद्धमध्ये सबैभन्दा कम संख्यामा सानो खैरो गिद्ध पाइन्छ । यी गिद्धको संख्या देशभर ५० देखि ७५ को हाराहारीमा मात्रै छ । एकपल्टको प्रजनन अवधिमा यो गिद्धले अग्लो रूखमा गुँड बनाएर एउटा मात्रै अन्डा पार्छ । अरू बेला गुँड नबनाई सुरक्षित स्थानमा बस्छ । पछिल्लो समय देशभर ४ ठाउँमा यो गिद्धको गुँड अभिलेख गरिएको छ । तिनैमध्ये थियो शुक्लागण्डकी नगरपालिकाको दुलेगौंडा र कोत्रेको बीच गाँछेपानीमा राजमार्ग छेवैको सिमलको रूख । उक्त गिद्धले पोहोरै अन्डा पारेर एउटा बच्चा हुर्कायो । यस वर्ष त्यही रूखको अर्को हाँगामा गुँड बनाएको थियो ।व्यास१० सिसुवा भतेरीमा केही दिनअघि हाइटेन्सन लाइनमा गिद्ध करेन्ट लागेर मृत्यु भएको थियो । उक्त दुर्घटना हुनुको कारण पत्ता लगाई उपयुक्त व्यवस्थापनका लागि व्यास नगरपालिकालाई अनुरोध गर्ने बैठकले निर्णय गरेको छ । त्यहाँ रहेको गौ संरक्षण केन्द्रमा सिनो खाना आउने गिद्ध उक्त स्थानमा विस्तार गरिएको मिदिम हाइड्रोपावर कम्पनीको विद्युत् प्रसारण लाइनमा परी मरिरहेको स्थानीयवासीले बताएका थिए । स्थानीयका अनुसार उक्त क्षेत्रमा झन्डै एक सयको हाराहारीमा गिद्ध मरिसकेका छन् ।"
कोरियामा श्रमिक लैजान रोक,"काठमाडौं (रासस) दक्षिण कोरिया सरकारले नेपाललगायत अन्य देशबाट श्रमिक लैजान रोक लगाएको छ । कोरोना भाइरसको संक्रमण तीव्र गतिमा फैलन थालेपछि कोरियाले यस्तो निर्णय गरेको हो । यस्तै, १४ फेब्रुअरीमा तय भएको नियमित उडान तालिका स्थगन गरिएको दक्षिण कोरियाको श्रम तथा रोजगार मन्त्रालयलाई उद्धत गर्दै सउलस्थित नेपाली दूतावासले जानकारी गराएको छ । श्रम, रोजगार तथा सामाजिक सुरक्षामन्त्री कृष्णकुमार श्रेष्ठले वैदेशिक रोजगारका लागि दक्षिण कोरिया जान भाषा परीक्षा पास गरी लामो पर्खाइपछि १४ फेब्रुअरीमा उडान तय भई रोकिएका श्रमिकका लागि अर्को उडान तालिका छिट्टै सार्वजनिक गर्न पहल भइरहेको बताए । उनले संक्रमण दर कम हुनासाथ रोकिएका श्रमिकहरूलाई तत्काल पठाउने व्यवस्था गर्ने विश्वास दिलाए । रोजगार अनुमति प्रणाली (इपीएस) अन्तर्गत भाषा र सीप परीक्षा उत्तीर्ण गरी दक्षिण कोरिया जाने पर्खाइमा रहेका नेपाली श्रमिक लामो समयदेखि रोकिएकामा सरकारले पहल गरेर नियमित रूपमा जाने व्यवस्था गरेको थियो ।"
क्याम्पाचौरदेखि कप्तानसम्म,"(काठमाडौं)  सात वर्षअघि सन्दीप लामिछाने रहजर, नवलपरासी (हालको नवलपुर) बाट नारायणघाटसम्म झन्डै ६० किलोमिटर आतेजाते गरिरहेका हुन्थे । यो उनको दैनिकी क्रिकेट प्रशिक्षणका लागि थियो । सन्दीपमा क्रिकेटर बन्ने तीव्र भोक थियो ।उनै सन्दीपले शुक्रबारदेखि नेपाली राष्ट्रिय क्रिकेट टोलीको कप्तानी यात्रा सुरु गरेका छन् । सन्दीपको कप्तानीमा नेपाल पहिलो पटक मैदानमा उत्रिएर जित हात पार्न सफल भयो । नेपालले घरेलु टोली ओमानमाथि विजय हात पार्नु नेपाली कप्तानहरूको हकमा दुर्लभ थियो । सन्दीप सबैखाले प्रतियोगितामा गरी नेपालका ११ औं कप्तान हुन् । यसअघिका १० कप्तानमध्ये एकले मात्र नेपाललाई आफ्नो नेतृत्वमा पहिलो खेलमै जित दिलाएका थिए । राजु खड्काको कप्तानीमा नेपालले सन् २००२ मा सिंगापुरमा उक्त सफलता पाएको थियो । प्रतिद्वन्द्वी अहिले जस्तै ओमान नै थियो । उनै राजु खड्काको प्रशिक्षणमा चितवनमा हुर्केका खेलाडी हुन्, सन्दीप । सन् २०१५ मा प्रशिक्षक पुबुदु दासानायके चितवन जानेक्रममा क्याम्पाचौर मैदानमा सन्दीपलाई पहिलोपल्ट देखेका थिए । चितवन जिल्ला क्रिकेट संघको एकेडेमीमा प्रशिक्षण गरिरहेका सन्दीप त्यसपछि नेपाली क्रिकेट संरचनामा आए । त्यसको ६ महिनापछि उनी नेपाली राष्ट्रिय टोलीमा डेब्यु नै पाउन सफल भए । सन्दीपले कप्तानी इनिङ्सको सुरुआत राजुकै लयबाट समाते । ओमानका समकक्षी जेसन मक्सदुसँगै अल एमेरात रंगशालामा टसका लागि गएपछि सन्दीप नेपालका कप्तान बनेका हुन् । २१ वर्षे सन्दीप नेपालका दोस्रो कान्छा कप्तान हुन् । सन् २००९ मा यूएईमा भएको एसीसी ट्वान्टी२० एलिट कपमा पहिलो पटक कप्तानी गर्दा पारस खड्का २० वर्षका थिए । पारसकै कप्तानीमा सन्दीपले काठमाडौंमा नामिबियासँग विश्व क्रिकेट लिग च्याम्पियनसिपको खेलबाट डेब्यु गरेका थिए । लेग स्पिनबाट ठूलो प्रभाव पार्दै आएका सन्दीप नेपालबाट ट्वान्टी२० अन्तर्राष्ट्रियमा सर्वाधिक विकेट लिने खेलाडी हुन् । उनले २५ खेलमा सर्वाधिक ४७ विकेट लिएका छन् । ट्वान्टी२० अन्तर्राष्ट्रियमा उनले आफ्नो डेब्यु आईसीसी विश्व ११ बाट खेल्दै वेस्ट इन्डिजविरूद्ध लर्डस मैदानमा सन् २०१८ मा गरेका थिए । सन्दीपले अर्को खेलमा २ विकेट लिने हो भने ट्वान्टी२० अन्तर्राष्ट्रिय क्रिकेटमा सबैभन्दा छिटो ५० विकेट पूरा गर्ने खेलाडी बन्नेछन् । श्रीलंकाका अजन्था मेन्डिसले २६ ट्वान्टी२० अन्तर्राष्ट्रियमा ५० विकेट पूरा गरेका थिए । ओमानसँगको खेलमा सन्दीपले ३ ओभर बलिङ गर्दै १७ रन खर्चेर १ विकेट लिएका थिए । एकदिवसीय अन्तर्राष्ट्रियमा पनि सन्दीप नेपालबाट सर्वाधिक विकेट लिने खेलाडी हुन् । उनले १६ खेलमा ४१ विकेट लिइसकेका छन् । एकदिवसीय अन्तर्राष्ट्रियमा उत्कृष्ट बलिङ सन्दीपकै नाममा छ । सेप्टेम्बरमा मस्कटमै सन्दीपले पपुवा न्युगिनीविरूद्ध ११ रन खर्चेर ६ विकेट लिएका थिए । केन्द्रीय सम्झौतालाई लिएर नेपाल क्रिकेट संघ (क्यान) सँग विवादमा आएपछि नेपाली क्रिकेटको सर्वोच्च निकायले मंसिर २९ गते कप्तान ज्ञानेन्द्र मल्ललाई पदमुक्त गर्दै सन्दीपलाई नेतृत्व दिने घोषणा गरेको थियो । त्यसयता नेपाल पहिलोपल्ट अन्तर्राष्ट्रिय खेलका लागि मैदानमा उत्रिएपछि सन्दीप आधिकारिक कप्तान बनेका हुन् । व्यक्तिगत उत्कृष्ट प्रदर्शन गर्दै आए पनि सन्दीपले नेतृत्वको हिसाबमा ठूलो चुनौती सामना गर्दैछन् । यसअघि नेपालको यू१९ कप्तान रहेका सन्दीपले घरेलु राष्ट्रिय र फ्रेन्चाइज प्रतियोगितामा कप्तानी गरेका छन्, तर त्यसमा कुनै सफलता हात पारेका छैनन् । सन्दीपले २०१८ मा पोखरा प्रिमियर लिगमा उनले विराटनगर टाइटन्स र असोजमा उनले एभरेस्ट प्रिमियर लिगमा काठमाडौं किंग्स इलेभेनको कप्तानी गरेका थिए । निश्चय पनि कप्तानी मेरा लागि नयाँ अनुभव हुनेछ, तर एकअर्कामा हामी सबै सँगै खेलिरहेकाले मलाई कप्तानी खासै नौलो हुने छैन, ओमान जानुअघि नयाँ जिम्मेवारीबारे सन्दीपले भनेका थिए । एसोसिएट राष्ट्रकै प्रभावशाली खेलाडी उनलाई सन् २०१८ मा इन्डियन प्रिमियर लिग (आईपीएल) को तत्कालीन फ्रेन्चाइज टोली दिल्ली डेयरडेभिल्स (दिल्ली क्यापिटल्स) ले २० लाख भारु भाउ हाल्दै लिएको थियो । सन्दीप आईपीएल खेल्ने पहिलो नेपाली खेलाडी हुन् । त्यसयता उनले बिग बास, क्यारेबियन प्रिमियर लिग, पाकिस्तान सुपर लिग, अफगानिस्तान प्रिमियर लिग, ढाका प्रिमियर लिग, टी१० लिग, ग्लोबल लिग क्यानडा खेल्दै आएका छन् । उनै सन्दीप शनिबार र आइतबार भारतको बेंग्लोरमा हुने मेगा अक्सनमा समावेश खेलाडी हुन् । २०२१ को मिनी अक्सनमा उनीमाथि कुनै भाउ लागेको थिएन ।"
दीपेन्द्रको प्रदर्शनमा नेपालको जित,"काठमाडौं दीपेन्द्रसिंह ऐरीले सानदार ब्याटिङ गर्दै शुक्रबार सुरु चारदेशीय ट्वान्टी२० शृंखलामा नेपाललाई ओमानमाथि ६ विकेटको जित दिलाएका छन् । दीपेन्द्रले अविजित ७३ रन बनाएपछि नेपालले १ सय ३६ रनको लक्ष्य ३ बलअगाडि १ सय ३७ रन बनाउँदै पूरा गरेको थियो । दीपेन्द्रको ५३ बलको इनिङ्समा ८ चौका र १ छक्का समावेश छ । ४६ बलमा अर्धशतक पूरा गरेका उनले अन्तिम ७ बलमा २१ रन बनाए । नेपाललाई अन्तिम ओभरमा जितनिम्ति ८ रन आवश्यक हुँदा दीपेन्द्रले मोहम्मद नदिमलाई पहिलो बलमा चौका, दोस्रो बलमा दुई रन र तेस्रो बलमा चौका प्रहार गरेका थिए । दीपेन्द्रले आफ्नो इनिङ्सक्रममा ट्वान्टी२० अन्तर्राष्ट्रियमा ५ सय रन बनाउने पारस खड्का र ज्ञानेन्द्र मल्लपछि नेपालको तेस्रो खेलाडी बनेका थिए । ट्वान्टी२० अन्तर्राष्ट्रियमा आफ्नो दोस्रो अर्धशतक बनाएका दीपेन्द्रले ओमानविरूद्ध खेलेको स्कोर ट्वान्टी२० अन्तर्राष्ट्रियमा नेपाली खेलाडीको पाँचौं उच्च स्कोर हो । दीपेन्द्रले वैशाखयता पहिलो अन्तर्राष्ट्रिय म्याच खेलेका हुन् । विश्वकप लिग २ का लागि सेप्टेम्बरमा ओमान भ्रमणमा गए पनि चोटका कारण उनले कुनै खेल खेलेका थिएनन् । उनीसँगै अविजित रहेका शरद भेषावकरले ४ रन बनाए । २०१९ यता शरदको ट्वान्टी२० अन्तर्राष्ट्रियमा यो पहिलो खेल हो । नेपालको सुरुआत राम्रो थिएन । ओपनर प्रदीप ऐरी १४ बलमा ४ रनमात्र बनाई आउट भए । अर्का ओपनर आसिफ शेखले ११ बलमा १४ रन बनाए । ज्ञानेन्द्र मल्ल १६ बलमा १३ रनमै रनआउट भए । दीपेन्द्रसँग चौथो विकेटमा ४५ रन जोडेका आरिफ शेखले २० बलमा ३ चौका प्रहार गर्दै २५ रन बनाए । यसअघि नेपालले टस जितेपछि ब्याटिङ निम्तो पाएको ओमानले १३५६ को स्कोर बनाएको थियो । अल एमेरात रंगशालामा ओमानबाट कप्तान जेशन मक्सुदले अविजित सर्वाधिक ४३ रन बनाए । उनले ४१ बल खेल्दा ४ चौका र १ छक्का प्रहार गरे । मोहम्मद नदिमले ३० बल खेली २ चौका प्रहार गरी ३१ रन बनाए ।कश्यप प्रजापतिलाई अविनाश बोहराले ११ रनमा बोल्ड गरेर नेपाललाई राम्रो सुरुआत दिलाए । आरिफले जतिन्दर सिंहलाई १३ रनमा आउट गरेपछि नेपालले खेल आफ्नो नियन्त्रणमा लिएको थियो । सोएब खान र अयान खान समान ११ रनमा आउट भए । नेपालबाट अविनाशले सर्वाधिक ३ विकेट लिनेक्रममा ४ ओभरमा २६ रन खर्चे । कप्तान सन्दीप लामिछाने, कमलसिंह ऐरी र आरिफ शेखले ११ विकेट लिए । नेपालबाट विवेक यादव र सागर ढकालल ट्वान्टी२० अन्तर्राष्ट्रियमा डेब्यु गरेका छन् । सागरका लागि बिर्सनलायक डेब्यु रह्यो । उनले ३ ओभरमा ३६ रन खर्चिए । एक ओभर बलिङ गरेका विवेकले ५ रन खर्चे । मस्कटमै २०१९ को पाँचदेशीय ट्वान्टी२० प्रतियोगितामा अमिर कलिमले ५ विकेट लिएपछि नेपाल ११ ओभरमा ६४ रनमै अलआउट गर्दै ओमानले ६ विकेटले खेल जितेको थियो । ट्वान्टी२० अन्तर्राष्ट्रियमा नेपालको यो दोस्रो न्युन स्कोर थियो । ट्वान्टी२० विश्वकप छनोटको तयारीमा रहेको नेपालले ओमानसँग कुशल भुर्तेल, करण केसीलगायतका खेलाडीलाई खेलाएको थिएन । नेपालले शनिबार यूएईसँग खेल्नेछ ।"
रेलिगेसन होड रोमाञ्चक,"एकै खेलमा ७ गोलए डिभिजन लिग २०७८ मा ६५ खेल सकिएको छ । यसमा सबैभन्दा बढी गोल भएको छ फ्रेन्ड्सविरुद्ध ब्रिगेड ब्वाइजको प्रतिस्पर्धामा । फ्रेन्ड्सको ५२ को जितमा कुल ७ गोल भए, जसले यसअघिको ६ गोल (छैटौं चरणमा एपीएफ ३३ एनआरटी) को तथ्यांकलाई पछाडि पारेको हो ।फ्रेन्ड्सको जितमा सुशील शाह र जमोल एन्थोनी फ्रान्कोइसले समान दुई गोल गरे । श्यामबाबु क्यापछाकीको नाममा एक गोल रह्यो । अनुभवी डिफेन्डर सुरज बिक र विंगर प्रकाश बुढाथोकीलाई चोटका कारण गुमाएको फ्रेन्ड्सले आकाश थापा, विकास थापा र सुशीलको आगमनसँगै जितको अनुभव गरेको हो । फ्रेन्ड्सको सुधारिएको खेलसामु ब्रिगेड ब्वाइज भने झनै खस्किएको देखियो । यस्तोमा ड्याडी जुनियर वाम्बा र अनिल गुरुङले सान्त्वना गोल गरे ।फ्रिकिकमा सुशीलले उत्कृष्ट गोल गर्दै १४ औं मिनेटमा फ्रेन्ड्सलाई अग्रता दिलाएका थिए । तर, ड्याडी जुनियरले पनि फ्रिकिकमै सिधै गोल गर्दै २५ औं मिनेटमा ब्रिगेड ब्वाइजलाई ११ को बराबरीमा पुर्याए । त्यसपछि काउन्टर एट्याकमा विकासको पासमा श्यामबाबुले गोल गर्दै २८ औं मिनेटमा फ्रेन्ड्सलाई २१ ले अघि बढाए । त्यो मुभमा गोलकर्ता अफसाइड भएको दाबी गर्दै ब्रिगेड ब्वाइजले चर्को विरोध गर्यो । यसक्रममा सब्स्टिच्युट खेलाडी रजत तिवारीले रातो कार्ड बेहोर्दै बेञ्च छाड्नुपर्यो भने रेफ्री प्रज्वल क्षत्रीले एन्जल श्रेष्ठ र सहायक प्रशिक्षक समीर विष्टलाई पनि पहेँलो कार्ड देखाए । पहिलो हाफको इन्ज्युरी समयमा निसेन श्रेष्ठको फ्रिकिकमा जमोल एन्थोनीले हेडद्वारा गोल गरेपछि फ्रेन्ड्स ३१ ले अघि बढ्यो । उनले व्यक्तिगत दोस्रो गोल ७६ औं मिनेटमा गरे । सुशीलले ६८ औं मिनेटमा गरेको गोल निकै आकर्षक रह्यो, जसमा फ्रेन्ड्सले ५१ को अग्रता बनायो । जमोल र सुशीलको पछिल्ला गोलमा प्रिजेन तामाङले पास दिएका थिए ।कुनै बेलाका स्टार खेलाडी अनिल गुरुङले ८६ औं मिनेटमा पेनाल्टीमार्फत् ए डिभिजन लिगमा आठ वर्षयता पहिलो गोल गरेपछि ब्रिगेड ब्वाइजले अन्तर छोट्याएको थियो । प्रिजेनले रुडी जोनाथनलाई फाउल गर्दै पेनाल्टी क्षेत्रमा लडाएपछि ब्रिगेड ब्वाइजले पेनाल्टी प्रहार गर्ने अवसर पाएको थियो । दोस्रो हाफमा मैदानमा प्रवेश गरेका अनिलको प्रहारमा राहुल रामचन्द्र यादवले सही अनुमान गरे पनि बल रोक्न सकेनन् । पछिल्ला दुई सिजन ब्रिगेड ब्वाइजमा रहेका अनिलले मनाङ मर्स्याङ्दीबाट खेल्दा २०७० सालमा थ्रीस्टारविरुद्ध गोल गरेयताको खडेरी फ्रेन्ड्सविरुद्ध आएर तोडेका हुन् । आर्मी ११ जावलाखेलयो सिजनकै उत्कृष्ट प्रदर्शन गरेर पनि जावलाखेल युवा क्लब सात मिनेटको इन्ज्युरी समयको अन्तिम मिनेट सम्हालिन नसक्दा आर्मीसँग ११ को बराबरीमा रोकियो । दिनको दोस्रो खेलमा जगजित श्रेष्ठले उपलब्ध गराएको बललाई सुमन अर्यालले सहजै गोलमा परिणत गर्दै आर्मीलाई यो सिजनको पहिलो हारबाट जोगाएका थिए । त्यो नै खेलमा आर्मीको अन्तिम प्रहार थियो । त्यसअघि ५३ औं मिनेटमा ओन्गुना एन्केन्गे जुनियरले आकर्षक गोल गर्दै जावलाखेललाई अग्रता दिलाए । उनी रूपबहादुर लामालाई बल दिएर अघि बढेका थिए । रूपले उनैलाई बल दिए र त्यसैमा आर्मीका डिफेन्डर दीपक गुरुङलाई छक्याउँदै प्रतिस्पर्धी चार खेलाडीको बीचबाट बललाई पोस्टको दिशा दिएर जावलाखेललाई अगाडि बढाएका थिए ।रेलिगेसन टार्ने अभियानमा जावलाखेलले पहिलो हाफमा उत्कृष्ट प्रदर्शन गरेको थियो । केही अवसर सिर्जना पनि गर्यो । एन्केन्गे जुनियरले २४ र २९ औं मिनेटमा प्रहार गरेको बलमा आर्मीका गोलकिपर विकेश कुथुले राम्रो बचाउ गरे । उनले ३० औं मिनेटमा हेडद्वारा प्रहार गरेको बल भने पोस्टबाहिर गयो । कप्तान भरत खवासले ३२ औं मिनेटमा प्रहार गरेको बललाई जावलाखेलका गोलकिपर टिकेन्द्र थापाले आकर्षक रूपमा नियन्त्रण गरे । इन्ज्युरी समयको दोस्रो मिनेटमा सन्तोष तामाङको प्रहारमा पनि टिकेन्द्र बल रोक्दै राम्रो बचाउ गर्दै जावलाखेलको संकटा टारेका थिए । त्यो रिबाउन्डमा पाएको बल राजीव गुरुङले पोस्टबाहिर प्रहार गरे ।दोस्रो हाफको अन्तिम २० मिनेट जावलाखेललाई दबाबमा राखेर पनि आर्मीले गोललाई खास अवसर सिर्जना गर्न सकेन । मिडफिल्डमा जावलाखेल नै हाबी भयो । आर्मीले चोटको कारण गुमाएका दिनेश हेन्जन र पदम तामाङको अभाव मैदानमा प्रस्टै देखियो । प्रदर्शनको आधारमा तीन अंकको हकदार जावलाखेल देखिएको थियो । एन्केन्गे जुनियर, निकोलस फर्नान्डेज र रूपबहादुरलाई आर्मीका डिफेन्सले रोक्न सकेका थिएनन् ।जावलाखेलका प्रशिक्षक किशोर केसीले भने, हामी जित नजिक पुगेका थियौं । अग्रता जोगाउन रक्षात्मक रणनीति लिएका थियौं । तर, अन्त्यतिर सम्हालिन नसक्दा बराबरीमा रोकियौं । जित निकाल्न सकेको भए जावलाखेल रेलिगेसनबाट सुरक्षित अवस्थातिर उक्लिने थियो । जावलाखेल ९ अंकसहित ११ औं स्थानमा छ ।यसपालि १० खेलमा छैटौं बराबरी गरेपछि आर्मीले दोस्रो स्थानमा उक्लिने अवसर गुमायो । १८ अंकसहित तेस्रोमा रहेको आर्मीलाई एक खेल कम खेलेको थ्रीस्टार (१६ अंक) ले उछिन्न सक्नेछ । मछिन्द्र (२३) र मनाङ मर्स्याङ्दी (१९) शीर्ष दुईमा छन् । दुवैले ९९ खेल खेलेका छन् ।"
आईएसएलमा अनन्त,"काठमाडौं (कास) राष्ट्रिय टिम एवं थ्रीस्टारका सेन्टरब्याक अनन्त तामाङ इन्डियन सुपर लिग (आईएसएल) क्लब इस्ट बंगालमा आबद्ध भएका छन् । उनी आईएसएलमा अनुबन्धित हुने पहिलो नेपाली खेलाडी हुन् ।अनन्तले आईएसएल २०२१२२ सिजनको अन्त्यसम्मका लागि इस्ट बंगालसँग बिहीबार हस्ताक्षर गरेका हुन् । आईएसएलमा यो सिजन ११ क्लब खेलिरहेका छन् । कोलकाताको महारथी इस्ट बंगालले १६ खेलको समाप्तिमा १० अंकमात्रै जोडेको छ र तालिकामा पुछारबाट दोस्रोमा छ । यो सिजन अब टोलीको चार खेल बाँकी छ । अनन्तले केरला ब्लास्टर्स (फेब्रुअरी १४), मुम्बई सिटी (फेब्रुअरी २२), नर्थ इस्ट युनाइटेड (फेब्रुअरी २८) र बेंग्लुरु (मार्च ५) विरुद्ध हुने खेलमा स्पेनी प्रशिक्षक मारियो रिभेराले सम्हालेको टिममा अवसर पाउन सक्छन् । त्यसका लागि उनी चाँडै कोलकाता जाने बताइएको छ । नेपालले सात वर्षअघि साफ यू१९ च्याम्पियनसिप जितेपछि राष्ट्रिय टिमका नियमित खेलाडी रहेका अनन्त यू२३ टिमले दक्षिण एसियाली खेलकुद (साग २०१६ र २०१९) मा स्वर्ण जित्दाका सदस्य हुन् । उनी नेपालको हालसम्मकै सबैभन्दा ठूलो उपाधिको रूपमा रहेको एएफसी सोलिडारिटी कप २०१६ र बंगबन्धु गोल्डकप २०१६ को विजेता टिमका नियमित डिफेन्डर हुन् । उनले चोटका कारण मोरिससविरुद्ध दशरथ रंगशालामा भएका दुई मैत्रीपूर्ण खेल भने गुमाएका थिए ।"
पुष्पलाल ब्याडमिन्टनसँग लिनिङ,काठमाडौं (कास) ११ औं पुष्पलाल स्मृति र्याङकिङ राष्ट्रिय ब्याडमिन्टन प्रतियोगितालाई खेल सामग्री उत्पादक लिनिङले सहयोग गर्ने भएको छ । प्रतियोगितालाई लिनिङसँग मुख्य प्रायोजन सम्झौता भएको राष्ट्रिय ब्याडमिन्टन संघका अध्यक्ष वीरेन्द्र श्रेष्ठले जनाए । यसअघि यस प्रतियोगितालाई योनेक्सले प्रायोजन गर्दै आएको थियो ।नेपाल कम्युनिष्ट पार्टीका संस्थापक पुष्पलालको सम्झनामा २०६७ सालदेखि नेपाल खेलकुद महासंघअन्तर्गतको राष्ट्रिय ब्याडमिन्टन संघले गर्दै आएको थियो । यसपालि नखिपोट युथ क्लब (ब्याडमिन्टन सर्कल) ले साथ दिने भएको छ । प्रतियोगिताको सम्पूर्ण तयारी पूरा भएको संघका महासचिव सुनीलमान शाक्यले जनाए । ललितपुर नखिपोटमा फागुन ३ देखि ७ सम्म प्रतियोगिता हुनेछ । पुरस्कारतर्फ नगद ५ लाख ९८ हजार रहेको प्रतियोगितामा १० इभेन्टमा राष्ट्रियदेखि जुनियर खेलाडीले सम्म प्रतिस्पर्धा गर्नेछन् । स्पर्धालाई नेपाल ब्याडमिन्टन संघको प्राविधिक सहयोग हुनेछ ।
"हेमा, लतिका, लता","पुजारी देवताको पूजन र भजनकीर्तन पनि गर्थे । गाउँमा सबै मराठीभाषी थिए, भजनकीर्तन पनि मराठीमै हुन्थ्यो । दीनानाथ पुजारीका पुत्र भएपनि आफू पुजारी भएनन् । अन्य छोराहरूले पूजाआजा सम्हाले । सम्भवतः पिताको मृत्यु भएपछि पारिवारिक कारणले दीनानाथ आफ्नी पत्नी शेवन्तीलाई लिएर इन्दौर सरे, महाराष्ट्रबाट मध्य प्रदेश । दीनानाथको रुचि भने गायनमा देखियो, जसले शास्त्रीय संगीत समेत सिकिसकेका थिए । पछि आफ्नो भाग्य फल्छ कि भनेर उनले इन्दौरबाट बम्बई सर्ने योजना तय गरे । तर, इन्दौर छँदै उनकी पत्नी शेवन्ती गर्भवती भइसकेकी थिइन् । त्यही भएर उनले प्रसवसम्म पर्खिने अठोट गरे । आर्थिक दृष्टिले मध्यमवर्गीय दीनानाथको परिवारमा पहिलोपटक एक सन्तानको जन्म भएको थियो, सन् १९२९ मा । ती कन्याको नाउँ राखियो हेमा । त्यसपछि नै दीनानाथ श्रीमती शेवन्ती र छोरी हेमा च्यापेर बम्बई सरे । बम्बई गएर उनी नाटकमा काम गर्न थाले, शास्त्रीय संगीतको शिक्षा दिन थाले । मंगेशी गाउँबाट आएकाले उनको थर भयो मंगेशकर अर्थात, मास्टर दीनानाथ मंगेशकर । यसरी छोरीको नाउँ भयो हेमा मंगेशकर । नभन्दै दीनानाथ मंगेशकरलाई बम्बई फाप्न सुरु भयो, उनले आफ्नै थिएटर कम्पनी खोले । उनी गायनका धुरन्धर प्रतिभा थिए । प्रसिद्ध भए सुरुमा, त्यसपछि प्रख्यात भए । नाउँ सर्वत्र चल्न थालेपछि उनका मित्र बने, शिष्य बने । यसरी उनको गुजारा पनि राम्रै चल्न थाल्यो । छोरी हेमाको जन्म उनका लागि लच्छिनको साबित भयो । आफ्ना बाबुको संगीतको रियाज हेमा शिशु बेलैदेखि सुन्थिन्, ध्यानपूर्वक । कहिलेकाहीँ उनले पिता सँगसँगै ओठ पनि चलाउँथिन्, गुनगुनाएझैं । हेमाकी आमा शेवन्ती खाँटी मराठी संस्कारकी थिइन् । उनी पारीवाला सेतो धोती मराठी गाउँले किसिमले लगाउँथिन् । पुना, बम्बईमा मैले पनि त्यस्ता महिला प्रशस्तै देखेको छु । जस्तो माछा बेच्ने केटीहरू रङविरङका धोती लगाएर र धोतीका टुप्पो अघिल्तिरबाट पछिल्तिर लगेर कम्मरमा घुसार्थे । महाराष्ट्रका गाउँमा अझै त्यो परम्परागत चलन छ । तर, हेमाले आमाको शैली समातिनन् । उनी फ्रक लगाउन थालिन्, पछि धोती साधारण किसिमले लगाउँथिन् । हो, रङ भने आमाकै मन पराइन् उनले पनि श्वेत धवल सारी । यसलाई सरस्वतीको वर्णन गर्दा या शुभ्र वस्त्रावृतार भनिन्छ । एकदिन हेमा एक शास्त्रीय राग सुनिरहेकी थिइन्, दीनानाथका एक शिष्यले गाइरहेका थिए । एक्कासि पाँच वर्ष पनि नकाटेकी बालिकाले बीचैमा भनिन् तपाईंले गाएको रागमा यो गल्ती छ ।शिष्य वाल्ल पर्यो र भन्यो, के गल्ती छ ?यो गल्ती छ । यो यसरी गाउनुपर्छ, सुन्नुस् । हेमाले शिष्यलाई चकित पार्नेगरी त्यो राग सच्याएर सुनाइदिइन् । शिष्य बालिकाको सुरको ज्ञानमा नतमस्तक हुँदै डुब्यो । शिष्यले अति उत्सुक भएर सोधे तिमी को हौ र यहाँ कसरी आयौ ?म महान् शास्त्रीय गायक श्री दीनानाथ मंगेशकरकी पुत्री, सुश्री हेमा मंगेशकर हुँ । यो घटना फिँजिएर मास्टर दीनानाथसम्म पुग्यो । उनी पनि छक्कै परे । बेलुकीपख घर आएर उनले हेमालाई डाके । हेमा डराउँदै आई के भयो बाबा ? बाबाले भने, दिउँसो गाएको राग मेरा अघिल्तिर गाऊ त । हेमाले अलिकति हच्केर भए पनि गाइदिईन् । छोरीको सुरमा मुग्ध भएका दीनानाथले भने आजदेखि म तिमीलाई पनि संगीतको शिक्षा दिन्छु ।उनले त्यसै क्षण हार्मोनियम ताने र छोरीलाई अघि गाएको राग नै, सूक्ष्म तालले सिकाउन थाले । हेमाको संगीत शिक्षाको प्रारम्भ त्यही साँझदेखि भएको थियो । उनलाई पिताले त्यो रागको सूक्ष्मता बताउँदै राग सिकाए । छोरी त्यतिकै सूक्ष्मताले टिप्थीन् । दीनानाथले त्यसैदिन एउटा काम अर्को गरे । छोरीको नयाँ नाउँ फेरिदिए । तिनताक उनको एक मराठी नाटककी बंगाली नायिका लिई लतिका । दीनानाथ त्यो नामबाट अत्यन्त प्रभावित थिए । त्यसैले तिनैलाई सम्झँदै भने हेमा होइन, आजदेखि तिम्रो नाउँ लता, लता मंगेशकर । दीनानाथ मंगेशकरकी छोरी लता मंगेशकर । त्यो एकै दिनमा धेरै घटना भए, हेमाको जीवनमा । त्यसअघि कसैले उनको गाना सुनेको थिएन । त्यसकारण उनको पहिलो पर्फमेन्स त्यसलाई मान्न सकिन्छ । त्योभन्दा ठूलो घटना के भयो भने हेमा जन्मेको पाँच वर्षपछि फेरि जन्मिन् लता मंगेशकरका रूपमा । उनले सिकेको र गाएको त्यो पहिलो राग थियो धनश्री राग । एकदिन दीनानाथ मंगेशकरको ठूलो सम्मानको कार्यक्रम बनायो, एक संस्थाले । लता आएर भनिन् बाबा तपाईंसित म पनि जान्छु ।दीनानाथले भने, तिमी गएर के गर्छ्यौ त्यहाँ ?बाबाले सिकाएको राग गाउँछु ।कुन राग ?राग खम्बावर्ती ।लताले त्यो समारोहमा धक नमानि गाएपछि सबै चमत्कृत भए । अन्य रागगायकले आशीर्वाद दिए, पिताले अंकमाल गरे । राग धनश्री र राग खम्बावर्ती, दुवै रेयर राग मानिन्छन्, निकै कठिन पनि । तर, लताको प्रतिभाले सहजै गाइदियो । ९ वर्षको उमेरमा गाएको त्यही गीत लताको जीवनको पहिलो पब्लिक पर्फमेन्स थियो । यसरी लता हुने थालनी भइसकेको थियो, धेरै उतारचढावसहित । दीनानाथका लतापछि हृदयनाथ, मीना, उषा र आशा चार सन्तान भए । ल ल ललता १३ वर्षकी हुँदा पिता दीनानाथ मंगेशकरको मृत्यु भयो । केही पछि आमाको पनि मृत्यु भयो । लता सबभन्दा ठूली त १३ वर्षकी थिइन् भने अरू त भन्ट्याङभुन्टुङ नै भन्न सकिने थिए । १३ वर्षको उमेरदेखि लताको संघर्ष सुरु हुन्छ । त्यसले गर्दा स्कुल जाँदाजाँदैकी लताले स्कुल छाडिन् । उनी मराठी रंगमञ्च र फिल्ममा काम गर्न थालिन् । बाबु जीवित हुँदै पनि उनले स्टेजमा र फिल्ममा अभिनय गर्ने, गाउने गरेकी थिइन् । हिन्दी र मराठी गरि १० फिल्ममा लताले अभियन गरिन् । पहिलो गीत मराठी फिल्म मंगला गौडमा गाएकी थिइन्, तर अन्त्यमा फिल्ममा भने त्यो गीत राखिएन । लताले मास्टर विनायकको मञ्च र फिल्ममा पनि काम गरिन् । फिल्म र गीत नचल्दा अलिक हतास त उनी बनेकी थिइन्, तर हारिनन् । उनी अन्य फिल्म संगीत निर्देशककहाँ धाउन थालिन् । त्यसबखत फिल्मसंगीतको दुनियाँमा नूरजहाँ, अमीर बाई कर्नाटकी, सम्साद बेगम आदिको राज थियो, पुरा एकछत्र । तिनका तुलनामा यिनको आवाज सुनेपछि संगीतकार के भन्दै रिजेक्ट गर्थे भने तिम्रो आवाज यति पातलो र तिखो छ कि फिल्ममा यो चल्दै चल्दैन । यसरी चारैतिर हन्डर खाएपछि एक दिन उनको भेट त्यसबखतका एक प्रसिद्ध संगीतकार गुलाम हैदरसँग भयो । हैदरले लताका कुरा सुनेपछि भने, म तिमीलाई ब्रेक दिन्छु । हेर्नु, तिम्रो स्वरले सारालाई एक दिन पछार्नेछ । त्यसबखत उनी एक फिल्ममा संगीत दिँदै थिए, नाउँ थियो, मजबूर । यो फिल्ममा उनले एउटा गीत गाइन् । जसको बोल थियो ः वो गोरा छोरा चला गया। ब्रेक पाएको लताको यो गीत हिट भयो, निकै लोकप्रिय । संगीतकारहरू भन्न थाले छोरी में पोटेन्सियल तो कुछ है । यही गीतले लतालाई दी लता मंगेशकर बन्ने बाटो सोझ्याइदिएको थियो । फिल्म सन् १९४८ मा रिलिज भएको थियो, त्यसबखत उनी १९ वर्षकी थिइन् । त्यसपछि उनले फिल्म पाउन थालिन् । सन् १९४९ मा तीन फिल्म रिलिज भए । अरू पनि रिलिज भए, तर यी तीन फिल्म स्म्यास हिट भए अन्दाज, वरसात र महल । यी तीनै फिल्म हिट मात्र भएनन्, भविष्यका लागि ट्रेनसेटर पनि साबित भए । अन्दाज महबूब खानले बनाएका थिए । यस फिल्मले त्रिकोणात्मक प्रेमको परम्परा सेट गर्यो । पछि यस्ता धेरै फिल्महरू बने अन्दाज परम्परामा । आजसम्म पनि हिन्दी फिल्ममा अन्दाज को गोरेटो समातेर फिल्महरू बन्दै छन् । वरसात पहाडी सौन्दर्यलाई झल्काउने, सहर र गाउँको प्रेमकथामा आधारित छ । यसका निर्देशक राज कपूर थिए । राज कपूर यसअघि आग बनाएर धेरै नचलेको आगो तापेर बसेका थिए । तर, वरसात देखि भने फेरि आगोमा पानी छम्केजस्तै शीतल छायो । महल एक रहस्यमय प्रेमकथा थियो । यो त ट्रेनसेटर मात्र होइन, हिट पनि ठूलै भएको थियो । संयोग के भने यी तीनै फिल्ममा लताले गाएकी थिइन् । यीमध्ये पनि महल लाई लताको भाग्य चम्काउने फिल्म भन्न सकिन्छ । महल कमाल अमरोहीको फिल्म थियो, जसले पछि मीनाकुमारीसँग बिहे गरेका र छाडेका थिए । महलमा अशोक कुमार नायक थिए र नायिका थिइन् मधुबाला । अशोक कुमार त स्थापित कलाकार थिए । तर, महल ले दुई जनाको भाग्य यसरी चम्कायो, तिनले फेरि कहिल्यै पछि फर्केर हेर्नु परेन । एउटा यिनै लता मंगेशकर, अर्की महल की नायिका मधुबाला । यहाँ लताको प्रसंग छ, त्यसकारण लतातिरै जाऊँ । महल को गीत आएगा, आएगा, आएगा आनेवाला लाई त्यसबखतको लोकप्रियताको हिसाबले एउटा प्लस दिएर पुग्दैन । ए मा कति प्लस थप्नुपर्छ, म भन्न सक्दिनँ । यही त्यो गीत हो, जसपछि लता एक से एक सफलताको खुड्किलो चढ्दै गइन् र त्यो उचाइमा पुगिन्, जहाँ आजसम्म कोही पुग्न सकेन । यसअघि लताको परिवारैले जुन संघर्ष गर्यो, त्यसमा एउटा प्रश्न पनि उठ्ला । भाइबहिनीहरूले संगीतबाहेक अरू काम गरे पनि त परिवार चल्दो हो, तर किन गरेनन् ? ती कुनै धनाढ्य पनि थिएनन् । यो प्रश्न एकदम स्वाभाविक छ । तर, यसको एउटा त्यत्तिकै स्वाभाविक कारण पनि रहेछ । पिताको कुनै श्राद्धमा, केही चराहरूले आएर सेलाएको प्रसाद खाइरहेको दृश्य तिनले देखे । तिनलाई लाग्यो पिताकै हंस चराहरूको रूपमा तिनलाई संगीतको आशीर्वाद दिन आएको हो र त्यो प्रसाद ग्रहण गरेको हो । त्यसदिन चारै भाइबहिनीले प्रतिज्ञा गरे, पिताको आत्माको शान्तिसन्तुष्टिका लागि यो जरुरी छ कि हामी पनि पिताजस्तै संगीतमा समर्पित होऔं । अनि तिनले अठोट गरे भोकभोकै मरे पनि संगीतबाहेक अन्य कर्ममा नलाग्ने । यही कारण हो जति संघर्ष गरे पनि, दीनानाथ मंगेशकरका यी चारै सन्तानले अरू कुनै काम गरेनन्, कहिल्यै पनि । संगीतमै समर्पित रहे, स्थापित भए पनि वा नभए पनि ।अब लताको कथा । सन् १९५० देखि उनले गाउन्जेलसम्म अर्थात् २००९१० सम्म लताले राज गरिन् । यति मात्र होइन, स्वरसम्राज्ञी नै भएर बसिन् । फिल्म डाइरेक्टरप्रोड्युसर लताको गीत एउटा पनि भएन भने भन्थे लता बाईबिना कुछ अधूरा सा लगता है, नहीं ? अनि एउटा गीत लताले गाइदिऊन् भनेर लताको घर धाउन थाल्थे । एउटा बेला थियो लता घरघरै धाउँथिन् काम माग्न । अब यस्तो बेला आएको थियो संगीतकार मात्र होइन, डाइरेक्टर, प्रोड्युसर, फाइनान्सरसमेत उनीकहाँ धाउन थाले । अनि उनले विभिन्न सर्त राख्नुपर्ने बेला आयो । जस्तो द्विअर्थी गीत नगाउने, क्याब्रेसङ नगाउने आदि । तर, उनी कोमल मनकी थिइन्, उनको व्यक्तित्वमा स्वाभाविक रूपमा विनम्रता थियो । सामान्य कुराकानीमा समेत त्यो कोमलता, विनम्रता झल्किन्थ्यो । सरल व्यवहार र परिधानले उनलाई भव्यता दिएको थियो । त्यसैको फाइदा लिएर कहिलेकाहीँ प्रोड्युसरडाइरेक्टर उनलाई पगालिहाल्थे र गाउन्नँ भनेको गीत पनि गाउन लगाउन सफल हुन्थे । त्यसमध्ये एक थियो आजाने जा Û यो नायिका हेलेनमाथि फिल्माइएको थियो, पुरापुर क्याब्रेसङ Û ल ल लसन् १९४९ मा वरसात को सफलतापछि राज कपूरको आरके टिम नै बन्यो । त्यसमा शंकरजयकिशन, शैलेन्द्रहसरत, राज कपूर त भइहाले । मुकेश र लता मंगेशकर पनि मिसिए । हुन पनि राज कपूरले आफूले बनाएको फिल्ममा गायिका लताबाहेक कोहीले गाउने सोच्नै सक्दैन थिए । सन् १९५९ मा एउटा हिट फिल्म आयो अनाडी । फिल्म त ऋषिकेश मुखर्जीको थियो, तर टिम भने आरके टिम नै थियो धेरैजसो । नायक राज कपूर, शंकरजयकिशन, मुकेश, शैलेन्द्रहसरत अनि लता । केवल टिमको एक अनिवार्य हिस्सा नर्गिस छुटेकी थिइन् । अनाडी की नायिका नूतन थिइन् । फिल्म हिट मात्र भएन, त्यसका गीतहरू एकदम सुपरडुपर हिट भए । राज कपूर, मुकेश, शैलेन्द्रले फिल्मफेयर अवार्ड जिते । लताले गाएको अनाडी का गीत आज पनि ताजा लाग्छन् । लताले अवार्ड र उपाधि पनि प्रायः सबै पाइन्, भारतमा पाउन सकिने । कोकिलकण्ठी, नाइटिंगेल, मेलोडी क्वीन, स्वरसम्राज्ञी आदि कति हो कति ! उनी लन्डनको प्रसिद्ध अलबर्ट हल मा गाउने, प्रथम भारतीय बनिन्, १९७४ मा । उनी पद्म भूषण, पद्म विभूषण अनि भारत सरकारले दिने नागरिक सम्मान भारतरत्नले पनि सम्मानित भइन् । (मलाई राजनीतिबाहेकको अन्य क्षेत्रका भारतीय नागरिकले भारतरत्न लताबाहेक सचिन तेन्दुलकरले पाएको मात्रै याद छ ।) दादासाहेब फालके अवार्ड, फिल्म क्षेत्रको सर्वोच्च सम्मान मानिन्छ । त्यो पनि उनले पाइसकेकी छन् । फिल्म फेयर अवार्ड भारतमा सबभन्दा लोकप्रिय र महत्त्वपूर्ण अवार्ड मानिन्छ । चारपटक पाएपछि लताले नै घोषणा गरिदिइन् मेरो नाउँ नोमिनेसन लिस्टमा नआओस् । म होइन, अवार्ड अन्य नयाँ सांगीतिक प्रतिभाले पाउनुपर्छ । नत्र उनको नाउँ नोमिनेसनमा हरेक वर्ष आउँथ्यो, यसमा सन्देह छैन । लता सारा गायिकाको आदर्श भइन् । उनको व्यक्तित्व विनम्र तर, स्वाभिमानी । यस्तै केही कुरामा अड्डी लिएर एसडी बर्मनसँग भने उनले केही वर्ष गाइनन् । कति वर्षपछि उनीहरू मिले र फेरि गाउन थालिन् । राज कपूरसँग यस्तै भयो जिस देश में गंगा बहती है पछि अथवा संगम पछि । लताले रोयल्टीको माग यसरी गर्न थालिन्, त्यो नौलो बनिदियो । दिइएको पारिश्रमिकबाहेक फिल्मको नाफामा गायकगायिकाको पनि हिस्सा हुनुपर्छ भन्ने उनको माग थियो । यसरी कसैले पनि त्यसअघि रोयल्टी मागेकै थिएन । कतिलाई त अचम्म पनि लाग्यो के भन्छे यो ?यो कुरा सुनाउँदा सोझा रफीले भनेछन् हामी त गाएको पारिश्रमिक पाइहाल्छौं नि, अनि किन चाहियो रोयल्टी ? रफी भलाद्मी थिए, सोझो मनले भने । तर, लता मंगेशकरलाई यो कुराले चित्त नखाएपछि लताले भनिछन् म रफीसँग गाउँदिन । रफीले विनम्र भएरै भनेछन् ठीक है, खुद की मर्जी ।यसरी रफी र लताले पाँच वर्षजति सँगै गाएनन् । तर, फिल्म इन्डस्ट्रीलाई त दुवै चाहिन्थ्यो नै । के गर्ने ? त्यसैबीच विदेशमा एउटा कन्सर्टमा गएका बेला सँगै जाने एक पत्रकारले भनेछन् लता दी, रफी साहब एक अच्छे इन्सान है ।त्यसबखत लताको जवाफ थियो कुछ ज्यादा ही अच्छे ।उनले राज कपूरलाई पनि भनिन्, मलाई अतिरिक्त रोयल्टी चाहिन्छ ।राज कपूरले भने, मैले त दिने गरेको छैन ।त्यसो भए तपाईं नदिनुस्, म तपाईंको फिल्ममा गाउँदिनँ ।राज कपूरले भने हेर, म एक बिजनेसम्यान हुँ, र म राज कपूर हुँ । लताले पनि भनिन् म पनि यहाँ कुनै रानीबाग मा घुम्न आएकी त होइन । म पनि त लता हुँ । तर, के गर्ने ? राज कपूरलाई यता लता नभई नहुने भयो । उनले बेबी फिल्म प्लान गरे । अनि, एक दिन पुगे लताको घर । भने, हे माता, तिमी गाऊ, म रोयल्टी दिन्छु । अनि लताले गाइन् पनि । अर्को पक्ष यस्तो पनि छ । किशोर कुमारसँग लता गाउँथिन् । तर, किशोर अत्यन्त चञ्चल र चकचके थिए । यस्तो उनको चकचक गाउँदा कहिले उफ्रने, कहिले नाच्ने, कहिले लडीबुडी खेल्ने ! ज्यादै भएपछि शान्त स्वभावकी लतालाई मन नपरेर उनीसित गाउने अफरलाई नाइँ भन्न थालिन् । किशोरले यो थाहा पाए र भने, म पनि उनीसित गाउँदिनँ ।तर, फिल्ममा त सिचुएसन अनुसार गायकगायिका अपरिहार्य हुन्छ । लतालाई गाउन भनियो । लताले भनिन्, होइन, त्यस्तरी गाउँदिन भनेको होइन, त्यस्तै परे गाउँछु पनि । यता किशोर कुमारलाई भन्दा सनकी बनेरै किशोरले भनिदिए, अब म लतासँग तब गाउँछु, जब उनी आएर मेरो अन्तर्वार्ता लिन्छिन् ।अब यो सनकलाई के भन्ने ? हार खाएर लताले लिइन् एउटा इन्टरभ्यु । त्यसको प्रदर्शन भइसकेको छ । लताले सोधिन्, तपाईं गाउँदा यति चटकी ताल किन देखाउनुहुन्छ, म त सक्दिनँ त्यसरी गाउन । किशोरले भने, म अभिनेता पनि हुँ नि । ती सब बनावटी हुन् । अभिनय बनावटी हुन्छ । म त्यसो नगरी सक्दिनँ ।ल ल ललतालाई धेरैले सरस्वतीको अवतार नै मान्छन् । अझ श्वेत सारीमा गाउँदा उनको स्वर सरस्वतीकै स्वरजस्तै लाग्छ रे ! एकपटक महान् मानिने संगीतकार बडे गुलाम अली खाँले लता सुनेपछि भने स्नेहले, कमबख्त, बेसुरी तो होती ही नहीँ । आज सरस्वती पूजा, अर्थात माघ २४ गते । हामीकहाँ पनि यस दिन सरस्वतीको एक मूर्तिलाई पूजा गरिन्छ । बिहान राजकृष्ण अमात्यको फोन आयो । राजकृष्ण नेता हुन्, उनी र म वीरगन्जकै हौं । राजकृष्णले आजकै दिन सम्झेको के कारणले भने सरस्वती पूजाका दिन उहिले हाम्रो स्कुलमा सधैं भव्य सांस्कृतिक कार्यक्रम हुन्थ्यो । त्यस कार्यक्रममा केटाकेटीदेखि म गाउँथेँ । मान्छे मन पराउँथे पनि । ती कार्यक्रममा म सुपेन्द्रसँग पनि गाउँथेँ, एक्लै पनि गाउँथे । एक्लै गाउँदा, प्रायः लता मंगेशकरकै गीत हुन्थे । यसमा पनि कारण छ, कहावतझैं । गायक नारायणगोपालका पिता जहिले पनि आफ्नो थालीमा भात पस्केपछि, नारायणगोपाललाई सुकी दिएर भन्थे जा त घ्यू किनेर ल्या । भित्री सहरमा घर थियो, निस्किनासाथ पसल आउँथ्यो । नारायणगोपाल सुकीको घ्यू किनेर हतारहतार पितालाई ल्याएर दिन्थे । पिता घ्यू नभई भातको गाँस नहाल्ने ! एक दिन ठिंग भएर एक ठाउँमा नारायण उभियाउभियै गरे । एक छिनपछि झल्याँस्स भए, भएपछि थाहा पाए, सुकी त हातबाट कहाँ खसेछ कहाँ ? खोजे धेरैबेर । तर, पाइएन । त्यस दिन घरमा पुग्दा के भयो, त्यो मलाई नारायणगोपालले बताएनन् अथवा मलाई याद भएन । त्योभन्दा पनि महत्त्वपूर्ण स्मृति के छ भने स्वरसम्राट् के गर्न अडिए त बाटैमा र, त्यो सुकी हरायो ? वास्तवमा उनलाई टक्क उभ्याउने एउटा रेडियोको आवाज थियो । सडकमा कुनै घरबाट रेडियोमा एउटा गीत आइरहेको थियो । स्वरसम्राट् मन्त्रमुग्ध भएर त्यही गीत सुन्न थाले र, सुकी हराएछ एक प्रकारको बेहोसीमा । त्यो गीत कसको थियो थाहा छ ? तिनै क्वीन अफ मेलोडी लता मंगेशकरको । अनि कुन गीत थियो थाहा छ ? अनुमान गर्नुस्, पाठकगण, मिल्न सक्छ । त्यो गीत थियो, उही आएगा, आएगा, आनेवाला आएगा आएगा । त्यस्ती सरस्वती माताको अवतार लता मंगेशकरको आज सरस्वती पूजा कै दिन ९२ वर्षको उमेरमा बिहान ८ः२७ मा निधन भयो । दुनियाँलाई आफ्नो स्वरको आकर्षणले लठ्याउने लता, भारतरत्न आज सरस्वती पूजाकै दिन चिरनिद्रामा लीन भइन् र राजकीय सम्मानका साथ पेडर रोड प्रभुकुञ्ज को आफ्नो घरबाट पहिलोपटक स्वररहित निस्केर पञ्चतत्त्वमा विलीन भइन् । राजकृष्ण अमात्यले पनि यही सरस्वतीको कारण, आज सरस्वती पूजाका दिन मलाई फोन गरे किनभने बाल्यकालमा लताको गीत गाउने म पनि, अहिले उनैलाई सम्झिरहेको हुँला । कुनै बेला एक अर्को मित्र, दत्तात्रेय राय त फोन गर्नासाथ लयमा भन्थे नाच रे मयूर झनझना के घुँघरु Û अनि मात्र कुरा सुरु गर्थे । नाच रे मयूर गीत कठपुतली भन्ने फिल्मको हो, शंकरजयकिशनको संगीतमा, लताले गाएको अत्यन्त लोकप्रिय गीत । मैले यही सरस्वती पूजाकै दिन स्टेजमा गाएको गीत थियो, जुन दत्ता सधैं सम्झन्थे । अब ती त्यस्तरी सम्झने मित्र छैनन् यो दुनियाँमा । लता मंगेशकर सबैलाई माया गर्थिन् । प्रधानमन्त्री नरेन्द्र मोदी जन्मदिनमा भेट्न जान्थे, लता दिदी भन्थे र उनको घरमा बेलाबेला जाँदा गुजराती खाना ख्वाउँथिन् रे लताले । अटलबिहारी, इन्दिरा गान्धी, शरद पवार सारा राजनीतिज्ञ त के कुनै पेसाका पनि विशिष्टदेखि सामान्यसम्म सबै प्रभावित थिए । एउटा घटना छ । लताले फिल्म फेयर त लिन्न भनिन् । तर, फिल्मफेयरले दुई पटक अवार्ड लिन बाध्य बनायो उनलाई । एउटा लाइफ टाइम अचिभमेन्ट फिल्म फेयर र अर्को स्पेसल अवार्ड, फिल्म फेयर, यी अवार्ड फेरि प्रतियोगितात्मक नभएर योगदानात्मक हुनाले लिइन् । त्यसैले भनिन्छ अवार्ड नै लताको हातमा परेर धन्य हुन्थ्यो । सन् १९६३ मा प्रदीपले लेखेको र मदनमोहनले संगीत दिएको गीत ए मेर वतन के लोगों, जरा आँख मे भर लो पानी, जो सहिद हुए है उनकी, जरा याद करो कुर्वानी गाएपछि लतालाई तत्कालीन प्रधानमन्त्री जवाहरलाल नेहरूले श्रोताका रूपमा बसेर सुनिरहेका थिए । लतालाई आफूनिर बोलाएर, आँखाभरि आँसु पार्दै भनेका थिए बेटा आज तुमने मुझे रुला दिया ।लता एउटा कुरासँग भने घृणा नै गर्थिन् रक्सीसँग । विदेशको कुनै कन्सर्टमा एक दिन वाद्यवादकले रक्सी खाएछ । लता सबको हालचाल सोध्दै त्यहाँ पुगिन् । वाद्यवादकले भन्यो, विदेश में थोडाथोडा । अलिक लठ्ठिएको हुनाले ठट्टाको स्वर हुँदो हो । त्यसबखत लताले केही भनिनन् । तर, अर्को पटकदेखि उसलाई कुनै कन्सर्टमा लगिनन् । यो घृणासँग एउटा अत्यन्त करुणकारण जोडिएको छ । लताका पिता दीनानाथ मंगेशकर एकदम प्रख्यात र ठूला संगीतकार थिए । तर, उनको स्वर पातलो थियो । दीनानाथलाई पुरुष स्वर पातलो भएको सुहाउँदैन भन्ने लाग्थ्यो । त्यसकारण उनी चिन्तित रहन्थे । एकदिन कुनै मित्रले सल्लाह दियो एकएक चम्चा ब्रान्डी सुत्ने बेलामा खायो भने स्वर मोटो हुन्छ, केही दिनमा । दीनानाथ लागे, एकएक चम्चा ब्रान्डी सेवन गर्ने उपचारमा । क्रमशः स्वर त बाक्लिएन, ब्रान्डीको यात्रा भने बाक्लिँदै गयो । चम्चा पेगमा, पेग ग्लासमा, ग्लास बोतलमा परिणत हुँदै गयो । अनि उपचार लतमा परिणत भयो । ब्रान्डी ह्वीस्कीमा परिणत भयो । वास्तवमा त्यही ब्रान्डीको बोतल ले लताका पिताको ज्यानै लियो । अनि लता रक्सीसँग कसरी घृणा नगरून्, यति करुण कारण भएपछि । कस्तो लाग्ला, त्यस्ती महान् गायिका सरस्वतीकण्ठी लता मंगेशकर गाउँदागाउँदै एकाएक चुप लागुन्, अझ सधैंका लागि चुप लागुन् ? गिनिज बुकमा सबभन्दा बढी गाउने गायिका, धेरै भाषामा गाउने गायिकाको मौनताले उत्पन्न गरेको अनन्त सन्नाटा ? (लताले नेपालीमा पनि गीतहरू गाएकी थिइन्, फिल्मी र गैरफिल्मी ।)सम्भवतः उनी सामु त मौन पनि मधुर भएर भन्ला एकाएक ः नाम गुम जाएगा, चेहरा ये बदल जायगामेरी आवाज ही पहचान है।लता कुनै बिर्सने विषय हो र ? जावेद अख्तरकै शब्दमा म पनि सहमत छु ः लता दिदी जैसी न कोई था, न कोई है, न कोही होगा । बाहिर भारतका प्रधानमन्त्रीहरू जाँदा कुनै विदेशी सरकार प्रमुखले भनेको सम्झन्छु ः हामीसँग तपाईंसँग भएका सबथोक प्रचुर छन् । दुई कुरा छैनन् एक ताजमहल, अर्को लता मंगेशकर । अब भन्ने बेला आएको छ आज देखिने ताजमहल छ, र सुनिने लताको आवाज ।लताको आवाज सुन्नु र फिल गर्नु नै उनलाई वास्तविक श्रद्धाञ्जली हुन्छ । अहिले म त्यही श्रद्धाञ्जली दिन चाहन्छु, लता मंगेशकरलाई ।"
शताब्दीकी गायिका,"लता मंगेशकरको मृत्यु मलाई अप्रत्याशित लागेन । उनी बिरामी छँदै कोरोनाले समातेको र भेन्टिलेटरबाट निकालेको केही समयपछि फेरि भेन्टिलेटरमा राख्नुपरेका समाचार पछ्याइरहँदा मनमा लागेको थियो कतै उनलाई यसपल्ट मृत्युले आफूसँगै लैजाने त होइन ! उनी ९२ वर्षमा थिइन् । मृत्यु अप्रत्याशित नभए पनि दुःखद थियो । उनी अस्पताल भर्ना भएपछि मैले संग्रहमा रहेका उनका क्यासेट र सीडीका चाङ निकालें । युट्युब आएपछि तिनीहरूमाथि अलिअलि धूलो जमिसकेको थियो । वर्षौं लगाएर मैले संकलन गरेका विभिन्न भाषाका गीत, संगीत र सिनेमाका क्यासेट, सीडी र डीभीडीहरू डिजिटल सञ्चारमाध्यमको बढ्दो विकाससँगै अप्रासंगिक हुँदै गएका छन् । तर, तीमध्ये कतिपय क्यासेट, सीडी, डीभीडीहरू खोज्न न्युरोड र ठमेलका पसलहरू घन्टौं चहारेको थिएँ । त्यो म बेलाबेलामा स्याहार्छु, धूलो पुस्छु । र, तिनको स्पर्शमा आनन्दित हुन्छु । तर, लतालाई सुन्न अब त युट्युब सहज लाग्छ । उनका गीत क्यासेट र सीडीहरूमा फेरि बजाएँ । ती सुन्दै म फर्केर गएँ आफ्नो यौवनकालमा । महेन्द्रले कू गर्नुअघि जन्मेको पुस्तामा पर्छु म । पञ्चायतकालमा युवा भएको थिएँ । तर, म जन्मनुभन्दा अघि नै नेपालमा लता र उनका गीतहरू मात्र होइन केएल सहगलदेखि हेमन्त कुमार, मोहम्मद रफी, मुकेश, मन्नाडे, नूरजहाँ, समशाद बेगम, सुरैया जस्ता गायकगायिका लगायत राज कपुर, दिलीप कुमार, अशोक कुमार, देवानन्द, गुरुदत्त, राज कुमार, मधुबाला, मीना कुमारीहरू जस्ता कलाकार लोकप्रिय थिए र घरघरमा उनीहरूको चर्चा हुन्थ्यो । हजुरबुबा पुस्ता र बा पुस्ता मात्र होइन मेरो पुस्ता पनि यी कलाकारहरूसँग परिचित थिए । मभन्दा दशकौंपछि जन्मेकाहरू पनि हिन्दी सिनेमा र हिन्दी फिल्मी गीतका पारखी भए । हो २००७ सालअघि, त्यसपछि, पञ्चायतकालमा र पञ्चायतकालपछि आजसम्म पनि लता नेपालीहरूका घर, कोठा र मनमा गुन्जिरहेकी छन् । मुगल ए आजम नहेरेका प्लस टु पढ्ने केटीहरूले बस र मिनीबसहरूमा साथीहरूसँग प्यार किया तो डरना क्या, छुप छुप आहें भरना क्या भन्दै आफ्नो समूहमा अन्तरंग गफ गरेको सुनेको छु । तिनले मधुबाला यो गीतमा नाचेको नदेखेका पनि हुन सक्छन्, तर लता त सुनेका रहेछन् । भारतको वा नेपालको मात्र होइन, पाकिस्तान, बंगलादेश, भुटान र दक्षिण एसियाका कतिपय बासिन्दाको चारपाँच पुस्तालाई लता मंगेशकरले आफ्नो मधुर स्वरले लठ्याएकी थिइन् । नेपालको पहिलो पुस्ताका राजनीतिज्ञदेखि पहिलो पत्रकार र साहित्यकारहरू स्वाद मानीमानी हिन्दी सिनेमाको गीत, संगीत र कलाकारको चर्चा गर्थे ।मदनमणि दीक्षितले पाकिजा को गीतबारे, मणिराज उपाध्यायले प्यासा सिनेमा र त्यसको गीतसंगीतबारे गरेको चर्चा हिजैजस्तो लाग्छ । लताका गीतले नेपालको पाँच पुस्ताको भावनालाई व्यक्त गरेको छ भारतमा जस्तै, दक्षिण एसियाका अरू देशमा जस्तै । नेपालमा पनि लताका गीतमा आफ्नो प्रणयगाथाका आशा, वेदना र विछोड अनुभूत गर्नेहरू महिला हुन् वा पुरुष, लाखौं करोडौंमा रहेका हुन सक्छन् । फरकफरक पुस्तामा समेत । उनको स्वर र गीतका शब्दहरूले आफूलाई सान्त्वना दिने, पीडालाई सुमसुम्याउने र चित्त बुझाएर जीवन जिउने लाखौंलाख हजुरआमा, आमा, दिदी, बहिनी, छोरीहरू भारतनेपालमा मात्र होइन दक्षिण एसिया र संसारका अरू देशहरूमा पनि छन् । प्रेम, विश्वास, विछोड, विरह, वेदना, उमंग, आशा, आँसु, हाँसो, मुस्कान सदभाव र सहयात्रामा यस्ता मोहक शब्दहरू अत्यन्त मेलोडियस, सुन्दर सुरतालमा गाउने र गाउन पाउने शौभाग्यशाली महान् गायिका थिइन् लता मंगेशकर । उनको सक्रिय गायनको कालखण्ड हिन्दी फिल्मी गीतसंगीतको स्वर्णकाल अर्थात् गोल्डेन एरा थियो । स्कुले पढाइ पूरा भएपछि वा कलेजमा पढ्दा अटोमा लेख्ने र लेख्न लगाउने चलन डेढदुई दशकअघिसम्म पनि निकै चल्तीमा थियो । र, त्यसरी लेख्दा लताले गाएका गीतहरूसमेत कतिपयले कोट गर्थे । किशोरकिशोरी, तन्नेरी, प्रौढप्रौढादेखि वृद्धवृद्धासम्मका मनमा लताले गाएका गीतहरू गढेर बसेका थिए र अहिले पनि छन् । उनी बितेको भोलिपल्टै पाकिस्तानका वरिष्ठ पत्रकार बुसअताउल्लाह खानले इस्लामावादबाट अत्यन्त भावुक भएर आफ्नो ब्लगमा अत्यन्त मार्मिक शब्दहरू लेख्दै भने, लता मंगेशकर देवी सरस्वतीकी अवतार थिइन्, पूर्वकी बुलबुल, भगवान्को आवाज, भारतरत्न वा दक्षिण एसियाकी देवीझैं या केके केके । कसैले लता मंगेशकरको कुन गीत मन पर्छ भनेर सोध्दा मसँग जवाफ नै हुन्थेन । यो त कसैलाई ऐनाको कुन भाग मन पर्छ, छेउ कि बीचको भाग भनेर सोधेजस्तै लाग्थ्यो । यस दुनियाँमा धर्म, राजनीति, सामाजिक र आर्थिक विभाजनको समाप्ति असम्भवजस्तो लाग्छ । तर, संगीत त्यो चमत्कार हो, जसको सामु कालागोरा, धनीगरिब, शिक्षितअशिक्षित सब बराबर हुन्छन् । पाकिस्तान र भारत दुई देशबीचको सम्बन्ध अत्यन्त कटु छ । तर, करोडौं पाकिस्तानी लताका गीतहरू सुनेर अहिले पनि भावुक हुन्छन्, एकान्तमा रुन्छन् र उनलाई अत्यन्त प्रेमश्रद्धा गर्छन् । बीबीसीलाई दिएको रेडियो र भिडियो अन्तर्वार्तामा पाकिस्तानीहरूले मुक्तकण्ठले लताको प्रशंसा गरेका छन् । पाकिस्तानका प्रधानमन्त्री इमरान खानदेखि, पाकिस्तानी क्रिकेट खेलाडी, गीतसंगीत क्षेत्रका हस्ती र आम सर्वसाधारणले समेत लताप्रति भावपूर्ण श्रद्धाका अभिव्यक्ति दिएका छन् । नेपाल र बंगलादेशका राष्ट्रपतिहरू, प्रधानमन्त्री, मन्त्री र नेताहरूका साथै करोडौं जनताले उनको मृत्युमा शोक व्यक्त गरेका छन् । लताका गीतले राज्यहरूको सिमाना नाघिदियो र तिनलाई अर्थहीन बनाइदियो । राजनीतिक स्वार्थले उत्पन्न गरेको द्वन्द्व र कटुतालाई संगीतले स्विकारेन । लता भारतकी मात्र भइनन्, सिंगै दक्षिण एसिया र संसारकै भइन् । अर्थात् संगीतको भौगोलिक र राजनीतिक सिमाना हुँदैन भन्ने तथ्यलाई उनको गीत, लोकप्रियता र मृत्युले एक पटक फेरि साबित गरिदियो । लता अत्यन्त प्रतिभाशाली र लिजेन्ड गायिका थिइन् । गाउनकै लागि जन्मेकी थिइन् र सांगीतिक प्रतिभा उनमा जन्मजातप्राकृतिक थियो । तर, उनले जीवनमा निकै संघर्ष गर्नुपर्यो । नौ वर्षको उमेरमा मञ्चमा बाबुसँग गायन र अभिनयका लागि उत्रेकी उनले अकस्मात बाबुको मृत्युपछि दुःख र अभावको मार खप्नुपर्यो । ऋण तिर्न नसक्दा पुर्ख्यौली घर लिलाम भयो । परिवारकी जेठी उनले तेह्र वर्षको उमेरदेखि नै बाँच्न र परिवार पाल्न अभिनय गर्नुपर्यो मराठी सिनेमामा ।एक अन्तर्वार्तामा लताले भनेकी थिइन्, म आज जे बनेकी छु, संघर्ष र मिहिनेतको कारणले बनेकी छु । हकका लागि लड्न सिकेकी छु । मलाई सकैसँग डर लाग्दैन । ज्यादै साहसी छु । तर, आज मैले जे जति पाएकी छु, त्यति पाउँछु भन्ने कत्ति पनि आशा थिएन ।वास्तवमा लताले लिजेन्ड, आफ्नो समयका प्रतिभाशाली र महान् संगीतकारहरूको सुर, ताल, लयमा गीत गाउने मौका पाइन् । नौशाद, एसडी वर्मन, अनिल विश्वास, मदनमोहन, सलिल चौधरी, शंकर जयकिशन, खय्याम, लक्ष्मीकान्त प्यारेलाल, रोशनलगायत एआर रहमान र अरू सयौं प्रतिभाशाली संगीतकारको साथ उनलाई रह्यो । उनी आफैं पनि संगीतकार थिइन् र केही मराठी फिल्महरूमा संगीतसमेत दिएकी थिइन् । आफ्नो समयका प्रसिद्ध गायकहरू मोहम्मद रफी, किशोर कुमार, मुकेश, जगजीत सिंहलगायत कैयौं गायकसँग गाइन् । साहिर लुधियानवी, मजरुह सुल्तानपुरी, हसरत जयपुरी, गुलजार, आनन्द बख्शीलगायत अनेकौं गीतकार र शायरका गीतलाई आफ्नो स्वरमा अमरता दिइन् । उनमा संगीत र भाषाको गहिरो ज्ञान थियो । दिलीप कुमारसँग लताको पहिलो भेट मुम्बईको एउटा ट्रेनमा भएको थियो । विख्यात संगीतकार अनिल विश्वासले दिलीपसँग उनको परिचय गराएका थिए । लता मराठी हुन् भन्ने थाहा पाएपछि दिलीपले गीत राम्रो गाउन उर्दू भाषा सिक्ने सल्लाह दिए । सुरुमा सल्लाह राम्रो लागेन, तर घर पुगेर निकै सोचेपछि ठीक लाग्यो ।र, उनले एक जना उर्दूका जानकार मौलजीलाई शिक्षकका रूपमा राखेर उर्दू सिक्न थालिन् । यसले उनको गायकीलाई झन् निखार्यो । पाकिजा र मुगल ए आजम लगायत विभिन्न सिनेमाका गीत सुन्दा यो तथ्य थाहा पाइन्छ । असाधारण कला, स्वर र गायनले लता स्वतन्त्र भारतका प्रथम प्रधानमन्त्री जवाहरलाल नेहरू, इन्दिरा गान्धी हुँदै नरेन्द्र मोदीसम्मको प्रिय थिइन् । लतालाई फोटोग्राफीको सोख पनि थियो । घरको बाटो भएर इन्दिरा गान्धी र उनको टोली गुज्रँदै छ भन्ने थाहा पाएपछि लता क्यामेरा बोकेर गान्धीको तस्बिर खिच्न बरन्डामा पर्खेर बसिन् । कसैले गान्धीलाई यो सुनाइदियो । गान्धीले तब आफ्नो टोलीलाई लताको घरनिर पुगेपछि गाडीहरूको गति कम गर्न र बिस्तारै अघि बढ्न निर्देशन दिइन् ताकि लताले फोटो खिच्न सकून् । स्वर कोकिला, सुरकी देवी, कोकिलकण्ठी, संगीतकी महारानी, भारत कोकिला, स्वर सम्राज्ञीजस्ता अनेकौं उपमा, प्रशंसासम्मानमा शब्दहरू उनका लागि रचना गरिए । भारतको सबैभन्दा ठूलो नागरिक सम्मान जिउँदैमा पाइन् । र, एउटा किंवदन्तीजस्तो जिन्दगी जिइन् । विख्यात गीतकार, शायर, पटकथा लेखक जावेद अख्तरले भारतीय समाचार च्यानल न्युज१८ मा लता मंगेशकरको अन्तर्वार्ता लिएका थिए । जावेदले लताबारे भनेका थिए, सदियौंमा एकपल्ट कुनै मान्छेको कद यति विशाल बन्छ कि उसको तारिफ गर्नै पर्दैन । किनभने उसको तारिफ गर्नै सकिँदैन । तारिफका शब्दहरू नै हुँदैनन् र तारिफको आवश्यकता नै पर्दैन । जसरी सेक्सपियर भनेपछि महान् लेखक भन्नै पर्दैन, माइकल एन्जेलो भनेपछि महान् मूर्तिकार भनिरहनै पर्दैन । त्यसरी नै लता मंगेशकर भनेपछि महान् गायिका भन्नै पर्दैन । लताको नाम नै पर्याप्त छ । जावेदले नै कतै भनेका छन्, लताको आवाज मोतीजस्तै पवित्र र क्रिस्टलजस्तो सफा छ ।प्रसिद्ध गीतकार, कवि र फिल्म निर्देशक गुलजारले दुई वर्षअघि एबीपी समाचार च्यानललाई लताको नब्बेऔं जन्मदिनमा अन्तर्वार्ता दिँदै भनेका थिए, यो सदी लताको आवाजको सदी हो । गुलजारले अर्को एक ठाउँमा भनेका छन्, लता केवल एउटी गायिका मात्र होइनन् । उनी त प्रत्येक हिन्दुस्तानीको दैनिक जीवनको एउटा हिस्सा बनिसकिन् ।लताको मृत्युपछि बीबीसीसँग कुरा गर्दै गुलजारले भने, लता आफैंमा एउटा चमत्कार थिइन् । यस्तो चमत्कार सधैं हुँदैन । आज यो चमत्कार अस्ताइन् । गइन् । लता चमत्कारी आवाज भएकी गायिका थिइन् । उनका लागि शब्दहरू खोज्नु कठिन हुन्छ, उनलाई केही शब्दमा व्यक्त गर्न सकिँदैन । उनको जति प्रशंसा गरे पनि कमै हुन्छ । तपाईं शब्दहरूमा उनलाई समेट्न सक्नुहुन्न । प्रसिद्ध संगीतकार एआर रहमानले भनेका छन्, लता केवल गायिका र आइकन मात्र होइन भारतको चेतनाको अभिन्न हिस्सा थिइन् । रहमानले सम्झना गर्दै भने, उनका पिता आरके शेखर स्वयं संगीतकार थिए । पिताको ओछ्यानछेउ लताको एउटा तस्बिर हुन्थ्यो । बिहानै उनी लताको तस्बिरलाई हेर्दै ब्युझिन्थे र कुनै गीतको रेकर्डिङमा जानुअघि पहिले लताको तस्बिर हेरेर प्रेरणा लिन्थे । लता आइकन, लिजेन्ड वा महान् गायिका त्यत्तिकै बनेकी होइनन् । उनका प्रकृतिप्रदत्त स्वाभाविक प्रतिभा त थियो नै तर उनमा शब्द, संगीत, तिनको भाव र अर्थलाई पहिल्याउने क्षमता पनि गहिरो थियो । गीतका शब्दहरूमा उनी निकै ध्यान दिन्थिन् । लता भारतीय शास्त्रीय संगीत मात्र होइन मोजार्ट, विथोयिन, शोपिन, नेट फिङ्ग कोल, बिटल्स, बारबरा स्ट्रिसेन्ड र हैरी बेलाफोर्ट लगायत पश्चिमा संगीतकारहरूको संगीत पनि ध्यान दिएर सुन्थिन् । जर्मन मूलकी अमेरिकी अभिनेत्री मार्लिन डिट्रिखको अभिनय स्टेजमा हेर्नकै लागि लता विदेशसम्म गएकी थिइन् । स्वीडेनकी अभिनेत्री इनग्रिड वर्गम्यानको नाटक हेर्न खुब मन पराउँथिन् । हलिउडको फिल्म किङ एन्ड आई उनको मन पर्ने सिनेमा थियो । भनिन्छ, यो फिल्म उनले १५ पटकसम्म हेरेकी थिइन् । जासुसी उपन्यास पढ्न मन पराउने लता हीराका गहनाको पनि सोखिन थिइन् । चारवटा क अर्थात् कार, क्रिकेट, क्यामरा र कुकुरहरू पनि उनको सोखमा सामेल थिए । केही कारहरू उनीसँग थिए । घरमा नौवटासम्म कुकुरहरू पालेकी थिइन् । सन् २०१३ मा भारतीय सिनेमा उद्योग सुरु भएको सय वर्ष पुग्दा लताले यो सय वर्षभित्र मेरो जिन्दगीको एकहत्तर वर्ष पनि पर्छ भनेकी थिइन् । उनको उल्लेखबिना हिन्दी सिनेमाको इतिहास अपुरो हुन्छ । संगीत निर्देशक गुलाम हैदर र प्रसिद्ध गायिका नूरजहाँले लतालाई अघि बढ्न प्रेरित गरे । पछि यी दुवै कलाकार विभाजनपछि पाकिस्तान गए । तर, नूरजहाँ र लताको मित्रता जीवनभर रह्यो । उनको मृत्युपछि भारतीय कलाकार श्याम रंगिलाले लेखे, लता मंगेशकर तिनी थिइन्, जसको गीत हाम्रा बाजेहरूले ध्यान दिएर चाखपूर्वक जसरी सुन्थे त्यसैगरी हाम्रा बाबुहरूले सुने र त्योभन्दा बढ्ता चाख र ध्यान दिएर हामीले सुन्यौं र भावी पिँढीले पनि त्यसैगरी सुन्नेछ । संगीत सिक्नेहरूका लागि लता प्रेरणा थिइन् । भारत, नेपाल र दक्षिण एसियाकै हजारौं गायकगायिकाले पटकपटक लताका गीत गाएका छन् रियाजका लागि, आफ्नै मनका लागि र कैयौंपल्ट श्रोता, साथीभाइका लागि । एकपल्ट दिवंगत विख्यात शास्त्रीय गायक पण्डित जसराजले भनेका थिए, हामी एउटा शिष्यलाई बोलाउँछौं, उसलाई वर्षौंवर्ष लगाएर सिकाउने कोसिस गर्छौं । तर, यहाँ लतासँग सारा दुनियाँले उनको गीत सुनेरै सिकिरहेको छ । चार पिँढीको गुरु हुनु मामुली कुरा होइन । के भारतीय फिल्मी संगीतमा कुनै लता मंगेशकर फेरि जन्मिनेछिन् ? यो प्रश्न यतिबेला धेरैको मनमा उठेको होला । पहिलो त हामी कसैको मनमा पनि लताको बास भौतिक देहको रूपमा थिएन । उनी बितिन्, तर उनका गीत करोडौं मान्छेले दिनहुँ सुनिरहेकै छन्सुनिरहनेछन् । तर, उनको ठाउँ कसैले लिन सक्दैन र कोही अर्को जन्मँदैन पनि । भारतीय गीतकार मनोज मुंतशिरले लेखेका छन्, म निराशावादी होइन । तर, कुनै लता मंगेशकरले फेरि धर्तीमा जन्म लिनेछिन् भन्ने झुठो आशा पनि गर्दिनँ । यस्तो चमत्कार दोहोर्याउन प्रकृति पनि अक्षम छ । अलविदा दिदी ! आज आँखा आँसुले भिजेको छ । तर, म मेरो कलमबाट जन्मेको पहिलो गीतमा दिदीले आवाज दिएको सम्झेर जीवनभर मुस्कुराउनेछु । बीबीसी हिन्दी सेवालाई सन् २०२१ मा दिएको अन्तर्वार्तामा लताले भनेकी थिइन्, मेरी आवाज ही मेरी पहचान है। जावेद अख्तरले फिल्म किनारा का लागि लेखेको हेमा मालिनी, जितेन्द्र र धर्मेन्द्रले अभिनय गरेको यो सिनेमाको नाम गुम हो जाएगा, चेहरा बदल जाएगा, मेरी आवाज ही मेरी पहचान है, गर याद रहे लताको लोकप्रिय गीतहरूमध्ये एक थियो । निश्चय नै लताको जीवन चेहरा अब हाम्रासामु नहोला, तर सन् १९६६ मा ममता फिल्ममा उनले गाएको गीत रहें ना रहें हम महका करेंगे, बन के भली, बन के सवा बागे वफा में भनेझैं अथवा यही गीतकै अर्को पंक्ति मौसम कोई हो इस चमन में रंग बन के रहेंगे भनेजस्तै या यही गीतकै अर्को लाइन हम न होंगे जब हमारी ख्वाब पे तुम रुकोगे चलते चलते भनेझैं भएको छ । संगीत र हाम्रो जीवनको बाग मा लता सुगन्ध बनेर महक ले हामीलाई मोहित पारिरहेकी छन् । हाम्रो चमन वा जीवनको बगैंचामा रङ बनेर चम्किरहेकी छन् । र, सपनामा होइन विपनामै जब कतै उनको सुमधुर स्वर गुन्जिन्छ हामी हिँड्दाहिँड्दै रोकिन्छौं । गीतकार मजरुह सुल्तानपुरीले लेखेको, संगीतकार रोशनले संगीत दिएको यो गीत जति सुने पनि मन अघाउँदैन । फिल्म दिल अपना और प्रीत पराईमा उनले गाएको यो गीत अन्तिममा उद्धृत गर्न चाहन्छु अजीब दास्तां है ये, कहाँ सुरु कहाँ खतमये मञ्जिले हैं कौन सी, न तुम समझ सके न हमवास्तवमा लताको जीवन संघर्ष र सफलताको अजीब दास्तां हो । कल्पनातीत, असम्भव र असामान्य छन् उनका उपलब्धि । ३६ भाषामा ३० हजारभन्दा बढी गीत गाउनु कसरी सहज र स्वाभाविक लाग्नु ! तर, उनले गाइन् । बीसौं शताब्दीकी एक महान् गायिका र संगीत क्षेत्रको एउटा अचम्मकी उपलब्धि हुन् लता । पछिका कैयौं पुस्ताले पनि लताको गीतमा आफ्नो जीवनका उमंग, उदासी, दुःख, पीडा, प्राप्तिका कोमल अनि कठोर क्षणहरू भेट्नेछन् । र, उनीहरूका मनमा समेत लता बाँचिरहनेछिन् । शताब्दीकी गायिकामा हार्दिक श्रद्धाञ्जली !"
गीतले जोडिएका हामी,"त्यस समय म चन्द्रलोक निम्न बुनियादी पाठशालाको छात्र थिएँ सन् १९६३६४ तिर । निम्न बुनियादी प्रशिक्षण केन्द्र पश्चिम बंगालमा दुई ठाउँमा थियो कालेबुङको चन्द्रलोक र हुगली जिल्लाको बाणीपुर । पाठशाला प्रशिक्षण केन्द्र पनि भएकाले प्रशिक्षणका निम्ति आउने शिक्षकहरू समयसमयमा हामीलाई पढाउँथे । नयाँ सर आउँदा खुसी हुन्थ्यौं किनभने उनीहरू हामीलाई पढाउनभन्दा धेरै खुसी बनाउन चाहन्थे, मिठाई किनिदिन्थे । मिठाईको रहस्य हामीले पछि थाहा पायौं उनीहरूको पनि परीक्षा हुँदो रहेछ प्राक्टिस टिचिङ अर्थात् परीक्षा लिने अधिकारीसमक्ष हामीलाई पढाएर देखाउनुपर्ने छात्रहरूले सोधेको प्रश्नको उत्तर दिन नसके फेल हुँदा रहेछन् । बदमास केटाहरू थिए ठूलो श्रेणीमा, ब्ल्याकमेल गर्थे सरहरूलाई । खाजा खाने छुट्टीमा मुसलमान रोटीवाला देखेपछि गोसपप किनिदिन ढिपी गर्थे । एक दिन कुमार सुब्बालाई पाँचौं श्रेणीको रतन घिमिरेले जबर्जस्ती गर्दा उनले आफूसित पैसा नभएको र पछि किनिदिउँला भने ।तपाईंहरूको रिजल्ट हाम्रै हातमा त छ नि ! भनेर रतन घरतिर दगुर्यो । प्रधानाध्यापक दशरथप्रसाद घिमिरेको ऊ भतिजो । भोलिपल्ट क्लासमा बिहानै घिमिरे सर देखा परे । कक्षासामु उभिएर रतनलाई अघिल्तिर बोलाए । ऊ डराउँदै प्रधानाध्यापक अघि उभियो ।के अरे? सरहरूको रिजल्टचैं तेरो हातमा छ अरे ? सरले रतनको पिडुँलामा बेतले जोडसित तीन सिर्कुना लगाए । रतनले हाफपेन्टमै पिसाब गर्यो । सरले भने, अरू छ कोई ट्रेनिङको सरलाई फेल बनाउँछु भन्ने ? फेरि कम्प्लेन आयो भने म त्यसलाई स्कुलबाट निकालिदिन्छु । त्यस समय पाठशालामा प्रशिक्षणार्थी भएर आउनेहरू थिए कर्म योञ्जन, गोपाल योञ्जन, अशोक राई, प्रकाश राई (उपन्यासकार प्रकाश कोविद), कुमार सुब्बा, विनोद स्याङदेन, दशरथ सुब्बा फागो आदि । पाठशालामा सांस्कृतिक कार्यक्रम हुन्थ्यो । अशोक राईले गाएको बैसाकी वनमा फूलको शृंगार, पातको क्रन्दन छ, कुमार सुब्बाको चुमेर पानाभरि जानेजति लेखिदिन्छु, गोपाल योञ्जनको न फूल चढाएँ न माला चढाएँ मेरो स्मृतिमा ताजै छ । धेरै वर्षपछि, जब म कलेज पढ्न थालें, एउटा नाटक निकै प्रसिद्ध भयो अनि देउराली रुन्छ । मनबहादुर मुखियाद्वारा लिखित यो नाटकमा कुमार सुब्बाले गाएको गीत ए फूल चुँडेर लाने हो यहाँ माली रोएको देख्यौ कि सबैको ओठमा झुन्डिएको थियो । मलाई चन्द्रलोकको प्राथमिक पाठशाला याद आयो । घर जाने बाटैमा प्रशिक्षणार्थी शिक्षकहरूको छात्रावास पर्थ्यो । कोईबेला छात्रावासको खुला झ्यालबाट हार्मोनियमको बुई चढेर मीठो स्वरको मधुरो धुन हाम्रो कानसम्म आइपुग्थ्यो । मैले माथि उल्लेख गरेका गीतहरू श्रोता खोज्न कोठाबाट उम्किएका तिनै साँझका स्मृतिहरू हुन् । गएछ नि मनबहादुर मुखिया त नेपाल ! कोनि कुनचैं कलेजमा काम पायो अरे !आफ्नो ठाउँको माया नभएकाहरूको के कुरा गर्नु ?अनि ठाउँको माया गरेर मात्रै के गर्नु, ठाउँले खानु दिन्छ र ? कलाकार र लेखकहरूका लागि के छ यो दार्जिलिङमा ? नेपाल भनेको देश होसम्भावना धेरै हुन्छ नि । मुखियाले ठीकै गर्यो ।यस्ता कुरा सुनिन्थ्यो चर्चामा । टेलिभिजन आइपुगेको थिएन । खर्साङ रेडियो भर्खरै सुरु भएकाले लोकप्रिय थिएन । दार्जिलिङभरि रेडियो नेपाल नै सुन्थे धेरैजसो । दार्जिलिङ छाडेर नेपाल लाग्ने अर्का संगीतकार थिए अम्बर गुरुङ । १९९२ मा म दार्जिलिङको रामकृष्ण बीटी कलेजमा प्रशिक्षणार्थी शिक्षक भएर गएका बेला इन्द्रबहादुर राईलाई भेट्न गइरहन्थें । भेटमा उहाँले भन्नुभयो, सेन्ट रोबर्ट स्कुल पढ्थ्यौं त्यो बेला । नर्थ पोइन्टको ग्राउन्डमा फुटबलको फाइनल थियो । हामी बिहानैदेखि उत्तेजित थियौं, तर अम्बर जानु मानेन । तिमारु जाऊ म एउटा धुनमाथि काम गर्दै छु । त्यो नसकिन्जेल म कतै जाँदिनँ भनेर मानेन । बेलुकी फुटबल सकिएर कोठामा फर्किंदा अम्बरले दिनभरि गरेको परिश्रमको नतिजा सुनायो । उसले नौलाखे तारा उदायो धुन तयार पारेछ । त्यस्तो एकोहोरो र लगनशील थियो अम्बर । भाइ, हाम्रो त्यो एक दिनको मजा त्यति नै बेला सकियो, तर अम्बरले त कहिल्यै पुरानो नहुने अमर धुन नेपाली जातिलाई दियो ।त्यसपछि तिनले अगमसिहं गिरीबारे पनि कुरा गरेअम्बर नेपाल गएर ठीकै गर्यो भन्छु म । यहाँ बसेको भए के हुन्थ्यो रगिरीले जस्तो रक्सी खानु सिक्ने थियो । गिरी त हर्क भाइ साँझ परेपछि रक्सी दोकानमै हुन्थ्यो अरे । काँधमास पनि पो दिन्थ्यो अरे त अरू रक्सी खान आउनेहरूलाई । त्यो नौलाखे तारा भन्ने गीत छ नित्योचैं मैले लेखेको हो नि! अम्बरले धुन मत्रै भरेकोतिमारु चिन्दैन मलाई ?, भन्थ्यो अरे । अन्ता पछि गएर त्यस्तै हुन्थ्यो होला नि अम्बर पनि!संगीतको चर्चा हुँदा कतिचैं नसोची भन्थेगिरीलाई पनि नेपालले निम्तो दिएकै थियो अरे ! तर, गएनन् । गिरीको कविता छ नि क्या तनजाऊ फर्की नेपाल, उठेर भन्छ हिमाल, भन्ने अम्बरलाई नै भनेको हो भन्छ नि! नजानुपर्ने थियो अम्बर । उता त हामी दार्जिलिङेहरूलाई ७६ जिल्ले भनेर हियाएर हेर्छ भन्छन् । गोर्खाल्यान्ड आन्दोलनको सुरुवाती दिनहरूमा, तर जति सांस्कृतिक कार्यक्रमहरू हुन्थे तिनै गोपाल योञ्जनको गीत यो मेरो टोपी हो, बनेको छ पहराले यो छाती मेरो, देशले रगत मागे मलाई बलि चढाऊ नै धेरै गाइनेबजाइने गरिन्थ्यो । अँ कतैकतै क्षेत्रीय हुने प्रयासमा रुँदिनन् मेरी आमा ऊ त नेपालीकी छोरीको साटो पहाडकी छोरी जस्ता मसिना परिवर्तन पनि कतिले गर्थे । संगीतमा राजनीति पसेर भाँडभैलो गर्ने कोसिस पनि नभएको होइन । खेमराज गुरुङको गीत वारि जमुना, पारि जमुना मा एउटा पंक्तिलाई लिएर गोरामुमोले रडाको मच्चायोकालेबुङको मैना चरी टिस्टा खोला झरी नि कालेबुङको मैना चरीभाग्य मेरो खोटो रैछ मागी खानुपर्यो नि भाग्य मेरो खोटो रैछ ।खेमराजले कालेबुङेहरूको अपमान गरे भनेर निकै समयसम्म विवाद ज्युँदो रहे पनि बिहेपूजाहरूमा वारि जमुना पारि जमुना ले पहाड गुन्जिन छाडेन । नारायणगोपालले पनि अल्झेछ क्यारे पछ्यौरी तिम्रो चियाको बोटैमा गाउँदा बल्झेछ क्यारे सुनको काँडाचैं के भनेको ? भन्नेहरू पनि थिए, आन्दोलनकारीहरू । तर, त्यो विरोधलाई पनि धुनले जित्यो । म कलेज पढ्दाको कुरा । दीप श्रेष्ठ निकै बिमार छन् भन्ने सुनें । तिनको हर रात मेरा नीदहरूलाई, कति कमजोर रहेछ भाग्य प्रायै सांगीतिक कार्यक्रमको आकर्षण हुन्थ्यो । कलेजका तरुणीहरू दीप भनेपछि मरिहत्ते गर्थे । ७ जनाको टोली बनाई उनीहरू काठमाण्डु दीप हेर्न जाने भए । गएगएनन् थाहा भएन, तर हप्ता दिन ती ७ जनालाई कलेजमा देखिएन । समयसमयमा राजनीतिले दार्जिलिङलाई नेपालको शत्रुको रूपमा प्रस्तुत गर्न चाहे पनि संगीतले नजानिँदो प्रकारले त्यो सम्पर्कलाई कायम राखिरह्यो । कवि हरिभक्त कटुवालले त आफैंलाई प्रवासी मानिरहे । तिनको कविताको संकलन यो जिन्दगी खै के जिन्दगी लाई पनि कविले दुई भागमा बाँडेका थिए सुरुको भाग स्वदेश पसेपछि अनि दोस्रो भाग प्रवासबाट । नेपाल तिनको स्वदेश थियो भारत प्रवास । धेरैपछि तिनले त्यो उपनाम त्याग गरे । त्यसपछि पनि कथाहरू सुनिन्थ्यो । नेपालमा तिनले उपयुक्त सम्मान नपाएको अनुभव गरेपछि नै उपनाम त्याग गरेका हुन् भन्ने चर्चा थियो । तर, तिनका शब्दहरूमा प्राण भर्ने काम नेपाली संगीतकारहरूले गरिरहे । पोखिएर घामको झुल्का देखि मलाई नसोध कहाँ दुख्छ घाउ सम्म, कटुवाल नेपाली गीत भएर नारायणगोपालको आवाजमा कति युवाहरूको ओठबाट गुन्जिरहे । नारायणगोपालको मृत्युमा दार्जिलिङ त्यस्तै भएको थियो जस्तो लता मंगेशकरको मृत्युमा अहिले भारतनेपालसहित दक्षिण एसिया स्तब्ध बनेको छ । राजनीति दुवै ठाउँका अलग भए पनि संस्कृति र संगीत साझा भएकैले त्यस्तो भएको होला भन्छु । प्रशान्त तामाङ तेस्रो इन्डियन आइडलको प्रतिस्पर्धामा हुँदा उनलाई सुन्न दार्जिलिङको चौरस्तामा ठूलो जमघट भएको थियो । भीडमा नेपालको झन्डा पनि देखिन्थ्यो । नेपालबाट प्रशंसकहरू आएका थिए । बंगालको वामपन्थी सरकारले त्यहाँ ग्रेटर नेपालको राजनीति देखेको थियो । आज भारतभित्रै पनि भाजपा सरकार हिन्दु अनि मुसलमानबीच चुनावको दृष्टिकोणबाट ध्रुवीकरण गर्ने प्रयासमा छ । जतैको पनि राजनीति त्यस्तै हुन्छ होला । यस सम्बन्धमा एउटा गोष्ठीमा कवि राहत इन्दोरीका पंक्तिहरू याद आउँछसभीका खुन बराबर है यहाँकी मिट्टी मेकिसिके बापका हिन्दुस्तान थोडी है ?तर, यस्ता विचार केवल स्रष्टाहरूको मनमा आउने हुन् । सृजनाको सिमाना हुँदैन । ल ल लभारतमा जन्म लिने कवि, लेखक, संगीतकार आदिको एउटा सपना हुन्छै हुन्छ । जबसम्म नेपालले मान्यता दिँदैन, तबसम्म उनीहरू वास्तवमै सफल भएको अनुभव गर्दैनन् । कुनै पनि सृजनाको अन्तिम परख नेपाल पुगेपछि मात्र हुन्छ । कसैले स्वीकार गरे पनि नगरे पनि एउटा कुराचैं पक्कै हो देश हुनुको जुन सुविधा नेपाललाई छ, त्यो भारतमा बस्ने नेपालीलाई नागरिकको हिसाबले भए पनि सर्जकको दृष्टिकोणबाट हामी तीन थुम्का पहाडभित्र सीमित छौं । त्यसैले जब आस्था राउतहरू चौबन्दीमा पटुकी बाँध्या छैन भन्दैमा भनी कालेबुङको मेला ग्राउन्डमा गाउँछन्, तब दार्जिलिङभरिका तरुणीहरू महिनौं नाच्छन् कम्मर मर्काई मर्काई । उँभो उँभो सैलुंगेमा चौंरी डुलाउनेलाई मुकारुङहरू नेपालभित्र बन्दी बनाएर राख्न सक्दैनन् अनि दार्जिलिङको पहाड र तराईभरि सांगीतिक कार्यक्रममा नाच्छन् ठिटीहरू । आज अम्बर, गोपाल योञ्जन, नारायणगोपाल, कुमार सुब्बा, अरुणा लामा आदि छैनन् । राजनीतिले हामी एकजुट हुने ठाउँ छैन, तर सांस्कृतिक नेपाल त संसारभरिकै नेपालीहरूको राजधानी हो । त्यो सांस्कृतिक धरोहर अझै बलियो बनेर जाओस् भन्ने कामना त राख्न सकिन्छ नै ।"
"महिलाद्वेषी डार्विन, डार्विनप्रेमी महिला","प्रशंसनीय डार्विनप्रकृतिका रहस्यहरू आफैं उद्घाटित हुँदैनन् । सूचना र विवरण आफैं बोल्दैनन् । आफ्ना इन्द्रियहरूबाट संकलित तथ्य र तथ्यांकलाई विश्लेषण गर्ने, पर्गेल्ने काम मान्छेले गर्छ । ज्ञान निर्माणको विधि र प्रक्रिया यही हो । यो विशिष्ट क्षमता उसमा मात्रै छ । तर, यो कर्म उसले निश्चित सामाजिक, राजनीतिक, सांस्कृतिक धरातलको जगमा उभिएर गर्छ । यस्तोमा उसले आफू पूर्वाग्रहमुक्त रहेको स्वाङ मात्र पार्न सक्छ । यस अर्थमा डार्विन मात्रै होइन, हर कोही क्षम्य छन् । आग्रहमुक्त तटस्थ विज्ञान फगत एक मिथक हो । किनभने यो नितान्त मानवीय कर्म हो । यसमा डार्विन पनि अपवाद होइनन् ।अर्को, यो सामूहिक कर्म पनि हो । यसको सबल पक्ष यही हो । यो हरेक पुस्ताले पुराना विचारलाई नयाँ तथ्यहरूको आलोकमा राखेर जाँच्दै, थप परिष्कृतपरिमार्जन गर्दै लगिने उद्यम हो । यही क्रममा पूर्वज हस्तीहरूको व्यक्तिगत कुण्ठा, आग्रह र छुद्रता पनि छताछुल्ल हुन्छन् । थुप्रै सिद्धान्तविचार ढल्छन् । मानव उद्विकास तथा नस्ल, लिङ्ग र वर्णको विविधताबारे डार्विनका केही खुद्रा धारणा १५० वर्षको दौरानमा गलत साबित भएका छन् । केही सिद्धान्त परीक्षणको कैयौं कसी पार गरी सतीसालझैं खडा छन् । डार्विनको प्राकृतिक छनोटमार्फत उद्विकासको सिद्धान्त यस्तै एक सतीसाल हो । आधुनिक जीवविज्ञान उनको यही सिद्धान्तको काँधमा उभिएको छ । विज्ञानको विकल्प अझ परिष्कृत विज्ञान हो । डार्विन यही शृंखलाका महानतममध्येका एक वैज्ञानिक हुन् । उनी प्रशंसनीय हुन्, पूजनीय होइनन् ।"
प्रेम र अभिनय,"तिम्री श्रीमतीले मालिकलाई शरीर सुम्पिए पनिमन सुम्पिएकी छैनन्उनको मनमा त्यस मालिकप्रति अलिकति पनि प्रेम छैन ।नाटकमा गरिने अभिनयजस्तो मात्र हो त्यो प्रेमत्यसभन्दा बढी अरू केही हैन । जसरी तिम्री श्रीमतीले गर्ने अभिनयलेतिम्रो घर चल्छजग्गा बन्धकी राखेर लिएको रिन तिर्न सम्भव हुन्छत्यसरी नै एन्जिलाको अभिनयलेउसको दीर्घरोगी लोग्नेको उपचार हुन्छर, छोराछोरीको स्कुल फिस तिर्न पुग्छ । यस्तै हुन्छ अभावमाजो कोहीले अभिनय र प्रेम छुट्याउनै सक्तैनजस्तो कि, एन्जिलाले तिमीलाई गर्ने घृणाबारेतिमीलाई अलिकति पनि पत्तो छैन ।"
तिमी आएपछि,म वनपाखा न्यौली रूादातिमी क्वैली हुन सिकाउाथ्यौकााडामा टेकी हिाड्नुपर्दाराजमार्गतिर देखाउाथ्यौ समुद्री गहिराइदेखि हिमाली उचाइसम्मआकाशे शून्यतादेखि धर्तीको भारासम्म चन्द्रको कला देखाएर मलाई तिमीलेसूर्यको ज्योति सिकायौ एउटा अर्को जिन्दगी दिलायौ ÛÛ
डार्विन रिभिजिटेड,"वर्तमानको आँखामा डार्विन ओरिजिन पुस्तकमा मानव उद्भवबारे मौन बसेका डार्विनले अर्को चर्चित पुस्तक द डिसेन्ट अफ म्यान एन्ड सेलेक्सन इन रिलेसन टु सेक्स मा त्यसबारे प्रशस्त चर्चा गरेका छन् । त्यसमा उनले मानव उत्पत्ति अन्य जनावरजस्तै प्राकृतिक छनोटको कारण भएको तथ्य र तर्क पेश गरेका छन् । उक्त पुस्तकमा डार्विनले प्राकृतिक छनोटजस्तै शक्तिशाली सिद्घान्त यौनिक छनोट (सेक्सुअल सेलेक्सन) लाई अघि सारेका छन् । उक्त मान्यताअनुसार, पोथी प्राप्तिका लागि भालेहरूबीच संघर्ष हुन्छ, जसमा पोथीले आकर्षक, ठूलो, सुन्दर भालेलाई समागमका लागि रोज्छिन् । र, पोथीको उक्त यौनिक छनोट वंशानुगत रूपमा सन्तानमा सर्दै जान्छ । केही साताअघि साइन्स जर्नल मा डार्विनको यौनिक छनोटबारे बृहद् संश्लेषण लेख छापिएको छ, जसमा डार्विनले प्रस्तुत गरेजस्तै पोथीलाई आफूतिर आकर्षित गर्ने गुणहरू भालेमा मात्रै सीमित नहुने बरु त्यस्ता विविधायुक्त गुणहरू दुवै लिंगमा हुने तथ्य प्रस्तुत गरिएको छ । उक्त लेखमा डार्विनले पोथीमा हुने त्यस्ता गुण, क्षमता र सौन्दर्य चिह्नहरूलाई अनदेखा गरी आफूमाथि तथ्यभन्दा तत्कालीन भिक्टोरियन समाजमा विद्यमान रहेको पित्तृसत्तात्मक सोचलाई हावी हुन दिएको तथ्य पेस गरिएको छ । त्यसो त डार्विनले स्त्रीहरू पुरुषभन्दा नैतिकवान भए पनि उनीहरूको बौद्घिकता पुरुषको दाँजोमा कम हुने लेखेका छन्, जसको कुनै वैज्ञानिक आधार छैन् । डार्विनजस्तो समाजमा विद्यमान जैविक सृष्टिको मान्यतालाई तथ्यद्वारा चुनौती दिने व्यक्तिले पुरुषलाई साहसी, बलियो र बुद्घिमान देखाउन तथ्यप्रति हालेको पर्दाले उनीभित्रको पित्तृसत्तात्मक सोचलाई प्रस्ट्याउँछ । डार्विनमा स्त्रीप्रतिको वैरभाव देखिए पनि उनको जीवनमा अल्बर्ट आइन्स्टाइनजस्तो परस्त्रीगमन गरेको, श्रीमती र बच्चाहरूलाई क्रूर व्यवहार गरेको, डीएनए पत्ता लगाउने जेम्स वाट्सन र फ्रान्सिस क्रिकले जस्तो आफ्ना सहअन्वेषकलाई पर्याप्त श्रेय नदिएको जस्ता दाग भेटिएको छैन ।उनको प्रकृति छनोटको सिद्घान्त सत्य देखिए पनि यौनिक छनोटको सिद्घान्त पूर्वाग्रही र स्त्रीद्वोषी भेटिन्छ । तर, डार्विनका केही मान्यतामा हामीलाई पूर्वाग्रही लाग्दै गर्दा उनी आफैँले लेखेको कुरा यहाँ स्मरण गर्न उपयुक्त हुनेछ । प्रकृति छनोटको सिद्घान्तको पक्ष र विपक्षमा बहस हुने संकेत गर्दै ओरिजिन पुस्तकमा उनले लेखेका थिए, म आत्मविश्वासका साथ भन्न सक्छु, भविष्यमा कुनै युवा प्रकृतिशास्त्रीले (उनले नबुझेका वा थाहा नपाएका कुराहरूको) निष्पक्ष भएर (यस सिद्घान्तको) मूल्यांकन गर्नेछ । त्यसैले डार्विनको प्रकृति छनोटको सिद्घान्तलाई अँगाल्नुको अर्थ उनको पित्तृसत्तात्मक सोचप्रति आँखा चिम्लनु होइन, साथै उनको स्त्रीद्वोषी सोचबारे उजागृत नयाँ तथ्यले प्रकृति छनोटको सिद्घान्तलाई पुड्को पनि पार्दैन ।"
त्यसपछि म थाकें,"एक दिन बिहानै साढे चार बजे हल्का पेट दुख्यो । केहीबेरमा महिनावारीमा जस्तै रगत बग्यो । गर्भावस्थामा पहिलोपटक यस्तो भएको थियो, म आत्तिएँ । आमा, बबा र दाइलाई उठाएँ । करिब छ बजे हस्पिटल पुग्यौं । श्रीमान्लाई पनि खबर गरियो, जो कन्ट्याक्ट ट्रेसिङमा परेकाले होम आइसोलेसनमा थिए । त्यतिबेला कोरोनाको पहिलो लहर अन्तिम चरणमा थियो । इमर्जेन्सी वार्डमा बच्चाको धड्कन जाँच भयो, ठीक थियो । मलाई भर्ना हुन भनियो । नियमित जाँच गरिरहेका डाक्टर आठ बजेतिर आएजाँचे । केही असहज वा दुखाइ थिएन । व्यथा सुरु नभएकाले परिवारका अरू सदस्यले कुर्नुपर्ने जरुरी ठानिनँ । सबैलाई आआफ्नो काममा जान भनेँ । मेरो साथमा आमा हुनुहुन्थ्यो । यसबीच श्रीमान्ले पीसीआर टेस्ट गरे, उनको दोस्रो परीक्षण थियो त्यो । दुर्भाग्य यसपटक पनि पोजेटिभ देखिए । १० बजेतिर प्रसव व्यथा सुरु भयो, त्यसपछि क्रमशः च्याप्दै लग्यो । दुखाइ असह्य हुँदै गयो । कोठामा आमा र म मात्रै थियौं । सरसफाइ गर्ने दिदी मलाई हेर्दै भनिरहनुभएको थियो, भर्खर व्यथा सुरु भएको छ, यो दुखाइ त केही होइन अझै धेरै सहनु छ । उनको यस्तो कुरा सुनेर म निकै हतास भएको थिएँ । त्यसमाथि नर्स पनि बेलाबेला उही कुरा दोहोर्याइरहन्थिन् । मलाई भने दुखाइ असह्य हुँदै गइरहेको थियो, त्यसमाथि अझै घन्टौं लाग्ने सुनेपछि मैले आत्मविश्वास गुमाइरहेकी थिएँ । यस्तो कठिन समयमा मनोबल बढाउनु त कता हो कता उल्टो यस्तो सुन्नुपर्दा मलाई निकै नमज्जा लागेको थियो । मेरो पीडा देख्न नसकेर आमाले भन्नुभयो, खुरुक्क अपरेसन गरेको भए यस्तो कष्टै भोग्नु पर्दैनथ्यो । अस्पतालमा सोधपुछ गरेर शल्यक्रियाबाट बच्चा सहजै जन्मिन्छ भन्ने थाहा पाउनुभएछ आमाले । आफूले तीन बच्चा जन्माउँदाको कहालीलाग्दो प्रसव पीडा छोरीले सामना गरिरहँदा आमा दुःखी हुनु स्वाभाविकै थियो । उहाँका सबै व्यथा लामा अवधिका थिए । सानो दाइको पालामा आमालाई पाँच दिनसम्म व्यथा लागेको थियो । यस्तो अनुभवबाट गुज्रनुपरेको आमाले मेरो सजिलोका लागि शल्यक्रिया सुझाउनुभएको थियो । मलाई पनि त्यतिबेला दुखाइ सहन नसक्दा शल्यक्रिया गरेको भए हुने भन्ने नलागेको होइन । तर, बिहानै डाक्टरले भनेका थिए, भरे व्यथा लागेर दुखेपछि अपरेसन गरिदिनू भन्ने होइन है । अघिल्ला जाँचमा डाक्टर प्राकृतिक वा शल्यक्रिया कुन अपनाउने भनेर सोधिरहन्थे । मेरो र गर्भाशयको बच्चाको स्वास्थ्य सामान्य भएकाले प्राकृतिक नै कोसिस गर्नुपर्छ भन्ने गर्थे । अन्तिम पटकको जाँचमा उनले यही कुरा दोहोर्याएका थिए । परिस्थितिअनुसार, जे उत्तम हुन्छ त्यही गर्ने विचारमा थिएँ म । कन्ट्र्याक्सन झन् बलियो भएर छिटोछिटो आउन थाल्यो । यो एक्टिभ लेबर को चरणमा हुने गर्छ । दुखाइमा गुणात्मक वृद्धि भयो । शरीरका सबै हड्डी भाँचिएजस्तो । शरीरभित्रका अंगहरू एकसाथ बाहिर निस्किन लागेझैं हुन्थ्यो । तल्लो भागको ढाड खस्नै लागेजस्तो भएको थियो । पीडा सहन नसकी म ठूलै स्वरमा रोएँ । त्यसबेला बच्चा निस्कने समयमा बल आवश्यक पर्ने भएकाले शक्ति खर्च नगर्न आमा सम्झाउनुहुन्थ्यो । दुखाइ व्यवस्थापनका लागि मैले श्वास लिने प्राकृतिक विधि कोसिस गर्न खोजेँ, तर त्यसमा केन्द्रित हुन सकिनँ । म थाकेँ । यतिबेलासम्म मेरो धैरै सेन्टिमिटर डाइलेट (घर खुलेको) भइसकेको हुनुपर्छ । तर, प्रगति भइरहेको छ कि छैन जानकारी गराइएन । केहीबेरमा मलाई जाँच गरियो, त्यही क्रममा पानी फुटाइयो । अनि प्रसूति कक्षमा लगियो । दुखाइ यथावत् थियो । कसैले मेरो ढाड सुम्सुम्याइदिए मात्रै पनि धेरै राहत मिल्ने थियो भन्ने लाग्यो । यहाँसम्म राम्रो गरिरहेकी छौ, अब केही समय बाँकी छ, तिमीले सक्छौ भनी हौसला दिनुको सट्टा नचिच्याउनूनचल्नू भनिरहेका थिए नर्सहरू । प्रसवमा भएका महिलाका चिकित्सकीय र मनोवैज्ञानिक आवश्यकता पूरा गर्नु स्वास्थ्यकर्मीको दायित्व हो । तर, तिनले यसलाई बिर्सेका थिए । यस्तो बेला दुखाइ कम गर्न नर्सहरूको राम्रो बोलीवचनले पनि धेरै मद्दत गर्छ भन्ने मलाई थाहा थियो । तर, उनीहरूको व्यवहार हेर्दा यो थाहा पाएर पनि बुझ पचाएझैं गरिरहेका थिए भन्ने लाग्यो । त्यसबेला थकानले म निदाउन खोजेँ । नर्सहरू ननिदाउन भन्थे । यत्तिकैमा एक जना पुरुष आए र उनको सहयोगमा केही समयको प्रयासपछि बच्चा जन्मियो । त्यसबेला दिउँसोको १ बजेको थियो । केहीबेरपछि मलाई बच्चा देखाइयो । उसको अनुहार प्रस्ट देख्न सकिनँ । दुखाइले आँखा धमिलो बनाएको थियो । अरूलाई जस्तो बच्चा पहिलोपटक देख्दा ममा न सबै पीडा हरायो न खुसीले आँखा नै रसाए । ममा कुनै भावना आएन । बच्चाप्रति तुरुन्तै आत्मीयता नहुनु सामान्य हो । करिब २० प्रतिशत आमाबुबालाई मेरोजस्तै हुने अध्ययनहरूले देखाएको छ । समयसँगै बच्चासँग आत्मीयता बढ्दै जाला भन्ने ठानेँ । मलाई प्राकृतिक तरिकाले बच्चा जन्माउन सकेकामा गर्व महसुस भइरहेको थियो । बच्चा जन्मेपछि टाँका लगाउने काम सुरु भयो । यत्रो दुखाइ छिचोलेपछि पनि फेरि अर्को दुखाइ सहनुपर्ने भयो । लामो समयसम्म उठबस गर्नै गाह्रो भयो । प्रसूति कक्षबाहिर कुरेर बस्नुभएकी आमा रुनुभएछ । बल गर्न नसकेकाले नर्सले भ्याकुमबाट बच्चा तान्नुपर्छ भनेकाले पनि उहाँ आत्तिनुभयो । भ्याकुमडेलिभरीको तयारी हुँदै गर्दा बच्चा स्वाभाविक तरिकाले जन्मियो । प्रविधि र स्वास्थ्य विज्ञानमा भएका विकाससँगै उपचारका नयाँनयाँ विधि सबैको पहुँचमा पुगेका छन् । हाम्रा ग्रामीण तथा दुर्गम क्षेत्रमा समयमै उपचार नपाएर गर्भवती महिलाको मृत्यु हुनेगर्छ । म सहरी क्षेत्रमा भएकाले सहजै अस्पताल जान सकेँ, स्वास्थ्य ठीकठाक भएकाले पीडै सहेर भए पनि बच्चालाई प्राकृतिक जन्म दिएँ । विशेषतः सहरी क्षेत्रमा शल्यक्रिया, भ्याकुमडेलिभरी वा व्यथा लाग्ने औषधिजस्ता आधुनिक विधिले प्राकृतिक तरिकाले बच्चा जन्माउने क्रम घटेको छ । बच्चा जन्मिने दिन नजिकिँदै जाँदा प्रसूतिलाई लिएर गर्भवती महिला निकै डराउने गर्छन् । व्यथा लाग्दा कस्तो हुन्छ ? के कुरामा ध्यान दिनुपर्छ ? दुखाइ व्यवस्थापन कसरी गर्न सकिन्छ ? समस्या आए कसरी सामना गर्ने ? नियमित चेकजाँचमा डाक्टरले यस्ता जानकारी दिँदैनन् । यही मनोवैज्ञानिक डरले कतिपय महिला शल्यक्रिया विधि रोज्छन् । यस्ता अग्रिम जानकारीले गर्भवती महिलालाई आफ्नो क्षमताप्रति विश्वास जगाउन र डर हटाउन मद्दत पुग्छ । त्यसैगरी स्वास्थ्य सेवा प्रदायकको राम्रो व्यवहारले प्रसूति सहज, सुरक्षित र सकारात्मक गराउन सकिन्छ ।"
