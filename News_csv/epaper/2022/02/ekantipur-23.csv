शीर्षक,विवरण
अवास्तविक अंक राखेर चुनावी बजेटको तयारी,"वित्त कानुनका रूपमा संसद्बाट पारित हुने बजेटलाई सरकारले राजनीतिक भाषण मात्र बनाउँदा बजेटको विश्वसनीयता कमजोर हुँदै गएको छ । आगामी आर्थिक वर्ष चुनावी वर्ष पनि भएकाले बजेट ठूलो बनाउनुपर्ने राजनीतिक बाध्यता छ, चुनावकेन्द्रित कार्यक्रमहरू राख्न बजेटको आकार अझै वृद्धि हुन सक्छ, अर्थ मन्त्रालयका एक अधिकारी भन्छन् । आयोगका उपाध्यक्ष विश्व पौडेल भने उच्च आर्थिक वृद्धिका लागि आगामी वर्षको बजेटको आकारमा वृद्धि गरिने बताउँछन् । विश्वव्यापी रूपमै आगामी वर्ष मूल्यवृद्धि बढ्ने भएकाले पनि सरकारी बजेटबाट हस्तक्षेप गर्नुपर्ने बाध्यता छ, उनले भने, करिब ७ प्रतिशतको आर्थिक वृद्धिको लक्ष्य लिइनेछ । उच्च अंकको आर्थिक वृद्धिका लागि खर्च बढाउनैपर्ने बाध्यता छ र सरकारले बढाउँछ पनि ।आगामी वर्ष बजेट परिचालन व्यवस्थित बनाउन आयोजनाहरूको विस्तृत परियोजना प्रतिवेदन (डीपीआर) असार मसान्तअगावै सकेर साउनमा ठेक्का लगाउने गरी काम गर्नु भनेर मन्त्रालयहरूलाई निर्देशन दिने उनले बताए । डीपीआरका लागि यो वर्षकै बजेट पनि दिनेछौं, उनले भने, आयोजना कार्यान्वयनमा अहिलेदेखि नै सार्थक हस्तक्षेप गर्ने छौं । बहुवर्षीय ठेक्का अहिले नै तय गरेर अर्को वर्षको सुरुदेखि नै कार्यान्वयनमा लैजाने छौं । जसले गर्दा खर्च क्षमता बढ्ने उनको दाबी छ । आउँदो वर्ष स्रोतमा पनि समस्या नहुने उपाध्यक्ष पौडेलको दाबी छ । चुनावी वर्ष भएको हुँदा आगामी वर्ष आर्थिक गतिविधि बढ्नेछ, जसले राजस्व पनि धेरै प्राप्त हुनेछ, उनले भने, त्यसकारण खर्च पनि हुने, आम्दानी पनि गर्ने गरी बजेट निर्माण हुनेछ ।योजना आयोगका उपाध्यक्ष पौडेलले आगामी वर्ष बजेट खर्च क्षमता बढ्ने दाबी गरे पनि चालु आर्थिक वर्षको सात महिनासम्मको प्रगति हेर्दा त्यस्तो सम्भावना कम देखिन्छ । महालेखा नियन्त्रकको कार्यालयका अनुसार चालु वर्षको ७ महिना १० दिनसम्ममा करिब ३८ प्रतिशत मात्रै बजेट खर्च भएको छ । त्यसमा पनि पुँजीगत खर्च १७ प्रतिशत मात्रै छ । खर्च क्षमता कमजोर भए पनि इच्छा, चाहना र विगतको विकासको प्रगति हेर्दा बजेट जतिसक्दो ठूलो बनाउनुपर्ने आवश्यकता रहेको आयोगका पूर्वउपाध्यक्ष मीनबहादुर श्रेष्ठको धारणा छ । खर्च क्षमता छैन भनेर सानो बजेट बनाएमा मुलुकको आवश्यकता, जनताका चाहना, अपेक्षा र सम्भावना पूरा हुँदैनन्, उनले भने, त्यसकारण बजेट सकेसम्म ठूलो बनाऔं, पूरा खर्च गरौं भन्ने हो । क्षमता छैन भनेर सानो बजेट बनाइरहने हो भने आर्थिक वृद्धि नहुने, गरिबी नघट्ने र जनताले सुविधा नपाउने उनको भनाइ छ । तर, आवश्यक छ भन्दैमा बिनास्रोत बजेटको आकार मात्रै पनि बढाउन नहुनेमा उनी सजग गराउँछन् । स्रोत नै नहुने ठूलो आकारको बजेट देखाउन राजस्व वृद्धि, वैदेशिक ऋण तथा अनुदान र आन्तरिक ऋणको अंक अप्राकृतिक किसिमले राख्नु हुँदैन । अब अंक पनि वास्तविक राखेर बजेट बनाउनुपर्छ, उनी भन्छन् ।"
एमाले सहभागी नभए एमसीसी अनुमोदन अन्योलमा,"त्यस्तो बेला कति सांसद्ले हुन्छ वा हुन्न भन्छन् भन्ने स्पष्ट भइसकेको छैन ।ध्वनि मत प्रक्रियाबाट निर्णयार्थ प्रस्तुत हुँदा एमालेले विगतजस्तै विरोध जारी राखे मतदानमा सहभागी भएको मानिँदैन । अहिलेसम्मको अवस्था हेर्दा हाम्रो विरोध जारी रहन्छ । सभामुखले निर्णयार्थ पेस गर्दा हामी उपस्थित रहेको तर वेलमा भएको जानिन्छ । पक्ष र विपक्षमा मतदान गर्नेको संख्या मात्रै गणना गरिन्छ, एमाले संसदीय दलका उपनेता तथा पूर्वसभामुख सुवासचन्द्र नेम्वाङले भने । उनका अनुसार वेलमा रहनेहरूको गणना मत विभाजनका बेला हुन्छ, ध्वनि मत गराइएका बेला हुँदैन । संसद्मा कायम रहेका २ सय ७१ सांसदमध्ये सत्ता गठबन्धनका १ सय ५५ जना छन् । कांग्रेस सभापति शेरबहादुर देउवाले असार २९ मा संसद्बाट १ सय ६५ जनाको विश्वासको मत पाएका थिए । अहिले लोसपामा आबद्ध सांसदहरूले पनि देउवालाई विश्वासको मत दिएका थिए । १२ सांसद भएको लोसपाले सम्झौताको पक्षमा मत दिएमा कांग्रेसको ६१ सहित प्रस्तावको पक्षमा ७३ मत पुग्नेछ । यद्यपि एमसीसी संसद्मा टेबल हुँदा लोसपाका सांसद कुनै पनि पक्षमा देखिएका थिएनन् । उता, सत्ता गठबन्धनमा रहेका माओवादीका ४८, एकीकृत समाजवादीका २४, जनमोर्चाका १ सांसद अहिलेसम्म सम्झौताको विपक्षमा छन् । नेमकिपाका १, राप्रपाका १ र स्वतन्त्र १ सहित जम्मा ७६ जना विपक्षमा भएमा सम्झौतामा जसपा सांसदको मत महत्त्वपूर्ण हुनेछ । जसपामा उपेन्द्र यादव र बाबुराम भट्टराई दुई समूह छन्, दुवैले आआफ्नो पक्षमा बहुमत भएको दाबी गरेका छन् । यी समूहमा जसको पक्षमा बढी हुन्छन्, सम्झौतामा त्यसको प्रभाव बढी हुने सम्भावना पनि छ । गठबन्धनमै रहेका माओवादी, एकीकृत समाजवादी, जनमोर्चाबाहेक नेमकिपा, राप्रपा र स्वतन्त्र गरी ७६ जना विपक्षमा उभिएमा सम्झौता अनुमोदन प्रक्रिया नै असफल हुन सक्छ । त्यसैले प्रधानमन्त्री अहिले पनि एमालेलाई मनाउन प्रयासरत छन् । निर्णयार्थ पेस हुँदा माओवादी र एकीकृत समाजवादीले विपक्षमा उभिन सांसदहरूलाई ह्विप लगाउन सक्ने एक नेताले बताए । माओवादीले निर्णयार्थ पेस गर्दा विगतको जस्तो ध्वनि मतले नभई मत विभाजन गरेर अघि बढ्न सभामुखलाई दबाब दिँदै आएको छ । ध्वनि मतले जबर्जस्ती अघि बढ्न दिँदैनौं । निर्णयार्थ पेस गर्दा मत विभाजन नै माग्छौं, माओवादी सांसद रेखा शर्माले भनिन् । प्रतिनिधिसभा नियमावलीअनुसार २८ सांसदले सिटबाट उभिएर मत विभाजन मागे भने सभामुखले कसरी निर्णय गर्नेलगायत विषयमा छलफल भइरहेको संसद् सचिवालयका अधिकारीले जानकारी दिए । एमसीसी सम्झौता अनुमोदन मात्र होइन, प्रक्रिया अघि बढाउन पनि धेरै खुड्किलो पार गर्न बहुमतको समर्थन चाहिन्छ, संसद्का एक कर्मचारीले भन्छन् । २०७४ यता ६ वटा सन्धि र सम्झौता अनुमोदन गरिएका छन् । यी सबैमाथि सदनमै छलफल भएको थियो । एमसीसी सम्झौता फागुन १६ भित्र अनुमोदन गर्नैपर्ने बाध्यता रहेकाले प्रधानमन्त्री शेरबहादुर देउवाको अडानका कारण मन्त्री कार्कीले सदनमै छलफल गर्ने विकल्प रोज्ने सम्भावना छ । बहुमतले छलफलको अनुमति दिएमा सम्झौताको प्रावधानमाथि दफावार छलफल हुन्छ । छलफलमा उठेका प्रश्नको जवाफ मन्त्रीले दिनुपर्ने हुन्छ । त्यसपछि मन्त्रीले सम्झौतालाई स्वीकृत गरियोस् भन्ने प्रस्ताव राख्छन् । सभामुखले निर्णयार्थ प्रस्तुत गर्दा बहुमतले स्वीकृत भएपछि मात्रै एमसीसी सम्झौता अनुमोदन भएको मानिन्छ ।"
युक्रेनमा झन्डै २ सय नेपाली,"म्यानपावर वा एजेन्टलाई ७ लाखदेखि १५ लाख रुपैयाँसम्म तिरेर आएका उनीहरू कानुनी रूपमा गैरआवासीय नेपाली संघका आधिकारिक प्रतिनिधिसँग सम्पर्कमै आउन चाहँदैनन् । कतिपय नेपाल सरकारको नो अब्जेक्सन लेटरसहित विद्यार्थी भिसामा आउँछन्, गाउँतिरको कलेजमा भर्ना हुन्छन् । भिसा थप्दै नियमानुसार बढीमा एक वर्ष टेम्पोररी रेजिडेन्स (टीआर) लिएर बसेका हुन्छन्, मल्लले भने, कसैले यतै बिहे गर्छन्, कोही अरू युरोपेली देश छिर्छन्, कति भने अलपत्रै देश फर्कन्छन् । युक्रेनको दक्षिणपश्चिम सहर ओडेसामा बस्दै आएका मल्लका अनुसार यहाँबाट दोनेत्सक र लुहान्स्क झन्डै एक हजार किलोमिटर टाढा छ । यहाँबाट युक्रेनको राजधानी किभ पुग्नै पनि ५ सय किलोमिटर दूरी तय गर्नुपर्छ । सन् २०१४ अघिसम्म युक्रेनको कूटनीतिक मामिला रुसको मस्कोस्थित नेपाली दूतावासले हेर्ने गरेकामा रुसयुक्रेन तनाव बढेपछि नेपाल सरकारले युक्रेनी सहप्रमाणीकरणको जिम्मा जर्मनीको बर्लिनस्थित नेपाली दूतावासलाई सुम्पेको छ । युक्रेनमा रहेका सबै नेपाली सुरक्षित छन् र पछिल्लो घटनाक्रमका कारण पनि कठिनाइ नउब्जिएको जानकारी पाएको छु, बर्लिनस्थित राजदूत रामकाजी खड्काले भने । युरोप छिर्ने ट्रान्जिट बनाएर युक्रेन बस्ने नेपालीको संख्या डेढ सयजति हुन सक्ने उनले पनि जनाउ दिए । युक्रेनको गैरआवासीय नेपाली संघले दिएको सूचनाका आधारमा राजदूत खड्काले मंगलबार अपराह्न परराष्ट्र मन्त्रालयलाई युक्रेन वस्तुस्थितिको अपडेट गराइसकेका छन् । युक्रेनमा ४२ वर्षयता बस्दै आएका अर्का गैरआवासीय नेपाली जयन्त नेपालका अनुसार १९९१ मा सोभियत संघ टुक्रिएपछि अलग बनेको युक्रेनमा २०१३ मा जनविद्रोह भएको थियो । त्यसपछि रसियन प्रभुत्व रहेको दोनेत्सक र लुहान्स्क क्षेत्रमा छिटफुट भिडन्त भइरहने क्रममा पछिल्लो ८ वर्षमा १४ हजार स्थानीयको ज्यान गइसकेको छ । दोनेत्सक र लुहान्स्कमा रहेकामध्ये झन्डै ८५ प्रतिशत बासिन्दा रसियन मूलका हुन्, जो पहिल्यैदेखि उग्रवाद पक्षधर र युक्रेनबाट अलग्गिन चाहने पक्षमा जोडिएका थिए । रुसी राष्ट्रपति भ्लादिमिर पुटिनले नाटो (नर्थ एटलान्टिक ट्रिटी अर्गनाइजेसन) ले युक्रेनलाई सदस्यता दिन नपाउने भन्दै राखेको सर्त अमान्य भएपछि युक्रेनी भूमिमा विद्रोहीलाई उचाल्न र आफ्नो प्रभुत्व राख्न थालिएको हो, त्यसमा पनि युक्रेनमा रहेको अमेरिका प्रभावका सामु रसियाको हार भएपछि यो स्थिति आइलाग्यो, नेपालले भने, यो सर्तमा हार खाएपछि समस्याग्रस्त क्षेत्रमा हस्तक्षेप गर्दै रुसले सेना परिचालन गरेको हो । उनका अनुसार युक्रेनमा १० वर्षअघिसम्म नेपाली विद्यार्थी मेडिकल वा इन्जिनियरिङ पढ्न आउने गरे पनि अहिले म्यानपावरले चर्को पैसा असुलेर नेपाली युवायुवती पठाइरहेको अवस्था छ । दुई महिनाअघि मात्रै एक जना एजेन्टलाई साढे ८ लाख रुपैयाँ बुझाएर विद्यार्थी भिसामा युक्रेन पुगेका भक्तपुरका भुवनेश शर्मा अहिले युक्रेनरोमानिया बोर्डरको मोल्डोभामा बस्छन् । उनी सहरमा डेलिभरी ब्वाईका रूपमा अर्डरअनुसार फास्ट फुड ओसारपसारको काम गर्छन् । यही सानो सहरमा मात्रै हामी १५ जना नेपाली डेलिभरीको काम गर्छौं, यहाँ आएर जसले जति फूर्ति दिए पनि हामी कोही पनि विद्यार्थी बनेर पढ्न आएका होइनौं, उनले फोनमा भने, अध्यागमनले छापा मार्ने बेलामा कलेजमा हाजिर गर्न जान्छौं, अरू बेला डेलिभरी काम गर्छौं । उनका अनुसार युक्रेनमा युद्ध सुरु भयो भनेर जसरी समाचारमा आएको छ, त्यस्तो अवस्था छैन । दोनेत्सक र लुहान्स्क पुग्न मोल्डोभाबाट कम्तीमा दुई दिन लाग्छ । मौका मिले युरोपका अरू मुलुक छिर्ने वा नसके युक्रेनमै मासिक बढीमा डेढ लाख रुपैयाँ कमाइ गरेर केही वर्ष बस्ने सोचाइमा धेरै जना रहेको उनले सुनाए । वैदेशिक रोजगार विभागको २०७७७८ को तथ्यांकअनुसार व्यक्तिगत रूपमा श्रम स्वीकृति लिएर गत वर्ष युक्रेन जानेमा ४७ पुरुष र ६ जना महिला रहेका छन् । तर संस्थागत रूपमा स्वीकृति लिएर जानेको संख्या भने शून्य छ । युक्रेनबाट सीमावर्ती रोमानिया, हंगेरी, स्लोभाकिया, पोल्यान्ड हुँदै मध्य युरोपमा जाने मानव तस्करी रुट प्रचलित छ ।"
एमसीसीमा सघाउन ओलीलाई देउवाको आग्रह,"(काठमाडौं)  प्रधानमन्त्री शेरबहादुर देउवाले एमसीसी सम्झौता अनुमोदन गराउन सत्ता गठबन्धनका सहयात्री दल र प्रमुख प्रतिपक्ष एमालेसँग समानान्तर छलफल अघि बढाएका छन् । सत्ता गठबन्धन दलकै विरोधले एमसीसी सम्झौता अनुमोदन सुनिश्चित हुन नसकेपछि देउवाले बहुमतका लागि सक्रियता बढाएका हुन् । प्रधानमन्त्री देउवाले एमसीसी सम्झौता केन्द्रमा राखेर मंगलबार साँझ बालुवाटारमा एमालेका अध्यक्ष केपी शर्मा ओलीसँग सघन छलफल गरेका छन् । बालुवाटार स्रोतका अनुसार एमालेसँगको छलफलमा सत्ता सहकार्यदेखि एमसीसी सम्झौता अनुमोदन गर्नेसम्मका विषय प्रवेश भएका थिए । नेताहरूले साढे ६ बजेदेखि करिब २ घण्टा छलफल गरेका थिए । मंगलबारै दिउँसो ओली र अमेरिकी राजदूत र्यान्डी बेरीबीच भेटवार्ता भएको थियो । भेटमा देउवाले एमसीसी सम्झौता अनुमोदन नहुँदा नेपाल भूराजनीतिक झमेलामा फस्नुका साथै वैदेशिक सहायता रोकिनेतर्फ गम्भीर बनेर जिम्मेवारीका साथ प्रस्तुत हुन एमाले अध्यक्ष ओलीलाई सुझाएका थिए । यही मुद्दालाई लिएर सत्ता गठबन्धन टुटाउने रणनीति बनाएका ओलीले भने सम्झौताका पक्षमा मतदान गर्ने कि नगर्ने ठोस धारणा दिइसकेका छैनन् । पक्षमा मतदान गर्ने वातावरण नबने पनि विपक्षमा नउभिने संकेत ओलीले गरेको बालुवाटार स्रोतको जनाएको छ । माओवादी, एकीकृत समाजवादी र जनता समाजवादी पार्टीले संसद्बाट एमसीसी असफल गराउने भूमिका खेले के गर्ने भन्नेबारे देउवाले ओलीसँग छलफल गरेका हुन् । छलफलमा सहभागी एमाले उपाध्यक्ष विष्णु पौडेलले प्रधानमन्त्री देउवाले एमसीसी सम्झौता अनुमोदनका लागि सघाउन आग्रह गरेको जानकारी दिए । हाम्रो अध्यक्ष (ओली) ले संसद्मा उठाएका एजेन्डा सम्बोधन नभएसम्म एमालेको अडान कायम छ भन्नुभयो, उनले भने । एमाले स्रोतका अनुसार ओलीले गठबन्धन टुट्ने अवस्थामा एमसीसी अघि बढाउन सघाउन सक्ने संकेत एमालेले गरेको छ । एमाले उपमहासचिव विष्णु रिमालले बालकोट बैठककै निरन्तरताका रूपमा मंगलबार छलफल भएको र एमसीसी अनुमोदनबाहेक अरू कुरा नभएको बताए । तर प्रधानमन्त्रीबाट सकारात्मक जवाफ प्राप्त भएन, उनले भने । सञ्चारमन्त्री ज्ञानेन्द्रबहादुर कार्कीले एमालेबाट पुरानै कुरा दोहोरिएको उल्लेख गर्दै निष्कर्षमा पुग्न नसकिएको बताए । उनका अनुसार ओलीले सभामुख अग्निप्रसाद सापकोटाको राजीनामा वा हटाउने पुरानै प्रस्ताव अघि सारेका थिए । ओलीजीले हामीलाई भित्र पस्ने बाटै छैन, पहिला भित्र पस्ने बाटो बनाइदिनुहोस् भन्नुभयो, कार्कीले कान्तिपुरसित भने, हामी सबैले यसलाई अघि बढाएका छौं, नैतिक र जिम्मेवारीका साथ यसलाई अनुमोदन गरौं भन्ने कुरा भयो । स्रोतका अनुसार ओलीले प्रधानमन्त्री देउवासँग एमसीसीको विरोधमा उभिने निर्णयमा रहेका दललाई बोकेरै सत्ता गठबन्धनलाई निरन्तरता दिने कि विकल्प खोज्ने भन्नेबारे धारणा मागेका थिए । संसद्मा एमसीसी सम्झौता पेस नहुँदै गत फागुन ५ मा प्रधानमन्त्री देउवाले बालकोट पुगेरै ओलीसँग एमसीसी अनुमोदन र सत्ता सहकार्यका विषयमा छलफल गरेका थिए । त्यसपछि दबाबमा परेका माओवादी केन्द्र र एकीकृत समाजवादी एमसीसी सम्झौता संसद्मा टेबल गर्नुपर्ने ठाउँमा आइपुगेका थिए तर उनीहरूले विपक्षमा मतदान गर्ने बताइरहेका छन् । बालुवाटारको छलफलमा ओलीले सत्ता गठबन्धनको निरन्तरताबारे प्रधानमन्त्रीको धारणा आएपछि आफूहरूले निर्णय लिने बताएका थिए । संसद्मा सरकारले लगेको प्रस्तावको विरोधमा उभिने, प्रधानमन्त्रीकै उपस्थितिमा सरकारले प्रस्तुत गरेको प्रस्तावविरुद्ध बोल्ने र सडकमा पुलिसलाई ढुंगा हान्न लगाउने गैरजिम्मेवार र दोहोरो चरित्र बोकेका दललाई साथ लिएर गठबन्धन चलाउने कि विकल्प खोज्ने भनेर ओलीले प्रधानमन्त्रीसँग जवाफ माग्नुभयो, स्रोतले भन्यो । एमालेसँग सहकार्य गर्न सभामुख सापकोटालाई हटाउनुपर्ने सर्तले समस्या बनाएको कांग्रेसका नेताहरूले बताएका छन् । १२ गते आइसक्यो । यसबीचमा थुप्रै घटना भइसकेका छन् । समय छैन । प्रस्ट कुरा गरेर अघि बढ्नुपर्छ । जनतालाई आश्वस्त तुल्याउने, मूल्यमान्यताका आधारमा अघि बढ्ने अवस्था हुनुपर्छ भन्दै ओलीजीले गठबन्धनको सरकारको विकल्प खोजेर जानुपर्ने सकेत गर्नुभएको छ, बालुवाटार स्रोतले भन्यो, प्रधानमन्त्रीजीले यसै गर्ने भन्नुभएको छैन । एमसीसीमा प्रमुख प्रतिपक्ष र गठबन्धन दलकै सहमति होस् भन्ने भावनाबाट कुरा गर्नुभएको छ । सत्ता घटकमध्ये माओवादी र एकीकृत समाजवादीले विपक्षमा मतदान गर्ने बताए पनि गठबन्धनको अर्को घटक जनता समाजवादी पार्टी (जसपा) ले अझै धारणा बनाएको छैन । सरकारले अघि सारेको प्रस्तावको विरोधमा उभिएका दलहरूसँगै अघि बढ्न नहुने भन्दै पार्टीभित्रैबाट समेत प्रधानमन्त्री देउवालाई तीव्र दबाब उत्पन्न भएको छ । महामन्त्री गगन थापा, नेता मीनेन्द्र रिजाललगायतले माओवादी र एकीकृत समाजवादीका नेताहरू चुनावमा एमसीसी अनुमोदन गराउने कांग्रेसलाई राष्ट्रघातीको आरोप लगाउने हुनाले उनीहरूसँग सहकार्य गर्न नहुने तर्क गरिरहेका छन् । सत्ता सहकार्य र एमसीसी सम्झौता अनुमोदनका विषयमा सँगै अघि बढ्नका लागि एमालेका सुवास नेम्वाङ, विष्णु पौडेल, विष्णु रिमालसहितका नेता कांग्रेससँग निरन्तर संवादमा छन् । गठबन्धन तोड्दा ओली आफैं प्रधानमन्त्री बन्न खोज्ने हुन् कि भन्ने संशय देउवामा छ भने आफूले साथ दिएपछि पनि कांग्रेसले गठबन्धन नतोड्ने हो कि भन्ने शंका ओलीमा छ । निर्वाचनको मुखमा सरकार परिवर्तन गर्ने खेलमा हामी छैनौं, संविधान र प्रणालीलाई सहयोग गर्छौं । हामीलाई केही चाहिन्न, देउवाजीलाई ढुक्क भएर अघि बढ्नुहोस् भनेका छौं, एमालेका एक नेताले भने, कसरी मिल्ने, कुन आधारमा अघि बढ्ने भन्नेबारे अध्यक्ष (ओली) ज्यूले प्रधानमन्त्रीलाई प्रस्ट सुनाउनुभएको छ । प्रधानमन्त्रीले कसरी सोच्नुहुन्छ उहाँको कुरा हो ।गठबन्धन जोगाउने अभियानमा रहेका कांग्रेस नेता रामचन्द्र पौडेल पनि गठबन्धन दलकै नेताहरूले लिन सक्ने नीतिका कारण हरेस छन् । माओवादी र एकीकृत समाजवादी एमसीसी सम्झौताका पक्षमा नउभिए गठबन्धनलाई निरन्तरता दिन कठिनाइ हुने उनको भनाइ छ । गठबन्धनका नेताहरू जिम्मेवारीका साथ अघि बढ्नुपर्छ । कर्तव्य र दायित्व पूरा गर्न पछि हटे भने वर्तमान गठबन्धन टुट्न पनि सक्छ, पौडेलले कान्तिपुरसँग भने, एमाले अध्यक्ष केपी ओलीले पनि स्टेटम्यानसिप देखाउनुपर्छ । पौडेलले सोमबार माओवादी केन्द्रका अध्यक्ष पुष्पकमल दाहाल र जसपा अध्यक्ष उपेन्द्र यादवलाई भेटेर छलफल गरेका थिए । एमाले नेता नेम्वाङले गठबन्धन दलहरूबीच नै एमसीसी सम्झौतालाई मतदान प्रक्रियामा कसरी अघि बढाउने हो भन्नेमा अन्योल रहेकाले आफ्नो पार्टीले निर्णय लिइनसकेको बताए । साँच्चै निर्णायार्थ लान टेबल भएको हो कि होइन भन्ने अन्योल छ । कार्यव्यवस्था समितिको बैठकमा तीन नेताले असहमति राख्नुभयो । संसद्मा प्रधानमन्त्रीकै उपस्थितिमा प्रमुख सचेतकले विरोध गर्नुहुन्छ । सडकमा प्रहरीमाथि ढुंगा हान्न लगाउनुहुन्छ । यी सबै कारणले अन्योल खडा भएको छ, नेम्वाङले भने, अझै हामी निर्णय गर्ने ठाउँमा पुगिसकेका छैनौं । पुग्नुपर्ने बेला एक सेकेन्ड पनि ढिला गर्दैनौं ।"
लाल र सिंहले छाडे लोसपा,"(जनकपुर)  महन्थ ठाकुरको नेतृत्वको लोकतान्त्रिक समाजवादी पार्टीका नेता वृषेशचन्द्र लाल र विजयकुमार सिंहले मंगलबार पार्टी परित्याग गरेका छन् । दुवैले फागुन १५ मा तराईमधेस लोकतान्त्रिक पार्टी (तमलोपा) मा प्रवेश गर्ने उद्घोष गरेका छन् । तमलोपा गत मंसिर १७ मै निर्वाचन आयोगमा दर्ता भइसकेको छ । लाल लोसपाका केन्द्रीय कार्यकारिणी समिति सदस्य थिए । उनी राष्ट्रिय सभाका पूर्वसदस्यसमेत हुन् भने सिंह संविधानसभा सदस्य भएका थिए । पत्रकार सम्मेलनमा लालले मधेस केन्द्रित दल तथा तिनका नेतृत्वमाथि जनताका एजेन्डालाई थाम्न नसकेको, गन्तव्यतर्फ अगाडि बढ्न नसकेको तथा जनताले दिएको अभिमत र समर्थनलाई सत्ता सहभागिताको स्वार्थमा सुम्पेको आरोप लगाए । नेता सिंहले मधेस केन्द्रित दलहरूले आफूलाई राष्ट्रिय दल देखाउन पार्टीका नामबाट मधेस शब्द झिकेको बताए । क्षेत्रीयताबिना संघीयता सफल हुन सक्दैन । हामी क्षेत्रीयतामार्फत हामी राष्ट्रिय एकताको उद्घोष गर्छौं । क्षेत्रको विकासमार्फत राष्ट्रको विकास गर्छौं, उनले भने । लाल र सिंहले लोसपाभित्र आन्तरिक लोकतन्त्रको आभाव भएको आरोप लगाए । लोसपा अध्यक्ष ठाकुरनिकट मानिएका लाल र सिंह पछिल्लो पटक ठाकुरको कार्यशैलीको कडा विरोध गर्दै आएका थिए । दुई वर्षअघि सम्पन्न राष्ट्रिय सभा निर्वाचनमा आफूलाई पुनः उम्मेदवार नबनाई सप्तरीका मृगेन्द्रनारायण सिंह यादवलाई उम्मेदवार बनाएपछि ठाकुरसित लालको दूरी बढेको थियो । लाल र सिंहसँगै लोसपाका सय जना नेताकार्यकर्ताले पार्टी परित्याग गरेका छन् । जसमा रामजी राय, धीरेन्द्रबहादुर सिंह, सतीश लाल दास, योगेन्द्र राय, उमेश मण्डल र मोहम्मद असगर अलिलगायत छन् । निर्वाचन आयोगमा दर्ता भएको तमलोपाको अध्यक्षमा रविशंकर कर्ण, उपाध्यक्षमा रमेशप्रसाद अधिकारी (मण्डल) र महामन्त्रीमा विमला साह छन् । उपाध्यक्ष अधिकारीले लाल र सिंहलगायत नेताकार्यकर्ता आफ्नो पार्टीमा आए स्वागत गर्ने बताए । २०१५ सालको पहिलो आमनिर्वाचनमा कांग्रेसले मधेस र मधेसी नेतालाई न्यायोचित स्थान नदिएको भन्दै कुलानन्द झा र वेदानन्द झालगायतले तराई कांग्रेस गठन गरेका थिए । पछि कुलानन्द झा पञ्चायती व्यवस्थामा प्रवेश गरेर गृहमन्त्री बने । त्यसपछि पूर्वी मधेसमा रघुनाथ ठाकुर र पश्चिममा रघुनाथ रायले मधेसवादी आन्दोलन थालेका थिए । रामजनम तिवारी र गजेन्द्रनारायण सिंहले सद्भावना परिषद् गठन गरी मधेस केन्द्रित राजनीतिक थाले । २०४७ सालमा गजेन्द्रनारायण सिंहको नेतृत्वमा नेपाल सद्भावना पार्टी गठन भयो । सत्तामा जाने सवालमा सद्भावना पार्टी खण्डित भयो । २०६४ सालमा उपेन्द्र यादवको नेतृत्वमा मधेसी जनअधिकार फोरम दल दर्ता गरियो । पछि फोरमका असन्तुष्ट भाग्यनाथ गुप्ता, रामकुमार शर्मा, किशोर विश्वास र जितेन्द्र सोनललगायतले मधेसी जनअधिकार फोरम मधेस गठन गरे । अमर यादवको नेतृत्वमा मधेस फोरम बन्यो । लगत्तै विजयकुमार गच्छदारको नेतृत्वमा मधेसी जनअधिकार फोरम नेपाल लोकतान्त्रिक अनि जेपी गुप्ताको नेतृत्वमा मधेसी जनअधिकार फोरम गणतान्त्रिक गठन भएको थियो । शरतसिंह भण्डारीको नेतृत्वमा राष्ट्रिय मधेस समाजवादी पार्टी पनि बन्यो ।महन्थ ठाकुरको नेतृत्वमा २०६४ सालमा तराई मधेस लोकतान्त्रिक पार्टी गठन भयो । राजेन्द्र महतोको नेतृत्वमा सद्भावना पनि बन्यो । ती दुवै टुक्रिए । २०६४ को आमनिर्वाचनमा तमलोपा, तराई मधेस सद्भावना पार्टीलगायत ६ दल मिलेर राष्ट्रिय जनता पार्टी बन्यो । राजपा र उपेन्द्र यादव नेतृत्वको समाजवादी पार्टीबीच २०७७ वैशाख १० मा एकीकरण भई जनता समाजवादी पार्टी गठन भएको थियो । गत भदौमा जसपा टुक्रिएपछि ठाकुरको नेतृत्वमा लोसपा बनेको हो ।"
७ महिनामा मरे २७ गैंडा,"(चितवन)  चार महिनायता चितवन राष्ट्रिय निकुञ्ज र मध्यवर्ती वन क्षेत्रमा बाघले एकसिंगे गैंडाका ४ वटा बच्चा (केटो) मारिसकेको छ । अर्कोतर्फ भाले गैंडाहरू भासमा परेर मर्ने क्रमसमेत बढ्दै गएको छ । गत साउनयता २७ गैंडा मरेकामा भासमा परेर मर्नेको संख्या ६ रहेको निकुञ्जले जनाएको छ ।निकुञ्जका सूचना अधिकारी गणेशप्रसाद तिवारीका अनुसार गत मंसिर ४ मा निकुञ्जको घटगाइँ क्षेत्रमा गैंडाको अन्दाजी डेढ वर्षको भाले बच्चा मृत भेटियो । त्यसलाई बाघले मारेको हो । त्यसपछि माघ २४ मा बाघमारा पोस्टनजिक काभ्रे तालमा एक वर्षको र त्यसको ५ दिनपछि सौराहा ढुङ्ग्रेखोलामा ४ महिनाको गैंडा बाघकै आक्रमणमा परेर मरेको भेटियो । फागुन ४ मा शिशुवार मध्यवर्ती सामुदायिक वन क्षेत्रमा बाघले मारेको आन्दाजी ४ महिनाकै अर्को गैंडा भेटिएको तिवारीले जानकारी दिए । गत साउन ३ मा राप्ती नदी किनारको जोतुवाघाट क्षेत्रमा गैंडाको अन्दाजी २ महिनाको भाले बच्चा मृत भेटिएको थियो । उक्त गैंडालाई पनि बाघले मारेको हो । बाघका कारण गैंडालाई चुनौती थपिएको यी घटनाले देखाउँछ ।गैंडा मर्ने प्रमुख कारणमा पछिल्लो पटक घोल र सिमसार क्षेत्रका भास पनि अग्रपंक्तिमा छ । गत साउन ३ मा निकुञ्जको टेम्पल टाइगर क्षेत्रमा ३५ वर्षको भाले गैंडा मृत भेटिएको थियो । त्यो गैंडा दलदलमा भासिएर मरेको तिवारीको भनाइ छ । त्यसैगरी, भदौ ७ मा कोलकाता टापुको सिमसारमा डुबेर ८ वर्षको भाले गैंडा र कात्तिक २२ मा लामीतालमा अन्दाजी डेढ वर्षको भाले गैंडा पनि डुबेर मरेको छ । मंसिर ३ मा बरदाह मध्यवर्ती सामुदायिक वनको सिमसारमा डुबेर अन्दाजी ६ वर्षको भाले गैंडा मरेको थियो । पुस १ मा टाइगर टप्स बूढीराप्ती क्षेत्रमा सिमसारमा भासिएर अन्दाजी १८ वर्षको अर्को भाले गैंडा मरेको थियो । भासमा परेर मर्नेमा एउटा मात्रै पोथी गैंडा रहेको निकुञ्जको तथ्यांक छ । चितवन राष्ट्रिय निकुञ्जका प्रमुख संरक्षण अधिकृत हरिभद्र आचार्य आहाल बस्न वा पानी खान सिमसार र घोलमा गैंडाहरू भेला हुने र त्यो बेला भालेहरू सामुन्ने परेर जुध्ने बताउँछन् । घोलको आडमा जुध्दा हारेको गैंडा अप्रत्याशित रूपमा दौडँदा मेसो नपाएर भासिने र डुब्ने गरेको हुनुपर्छ, आचार्यले भने । गैंडाहरू जुधेर मर्ने पुरानो समस्या हो । जुन यो वर्ष पनि कायमै छ ।निकुञ्ज कार्यालयले उपलब्ध गराएको विवरणअनुसार यो आर्थिक वर्षको फागुन ५ सम्म जुधेर मर्ने गैंडाको संख्या ७ पुगेको छ । जुधेर मर्नेमा पोथी गैंडा (४ वटा) धेरै छन् । सडक विस्तारका क्रममा नाली बनाउन खनिएको खाल्डोमा परेर भरतपुर गोन्द्राङआडको वनदेवी बरण्डाभार मध्यवर्ती सामुदायिक वनमा गत माघ ९ मा एउटा भाले गैंडा मरेको थियो । यो गैंडा पनि अर्को भालेसँग जुध्दै गर्दा हारेपछि अप्रत्याशित रूपमा दौडँदै आएर खाल्डोमा खसेको हुन सक्ने निकुञ्जका अधिकारीहरूको अनुमान छ । यो वर्ष अहिलेसम्म मरेका २७ मध्ये बुढो भएर मरेको भनेर निकुञ्जले २ वटा गैंडालाई मात्र उल्लेख गरेको छ ।जुधेर, डुबेर, बगेर र आमासँग बिछोडिएर पनि गैंडा र बच्चाको मृत्यु भएको निकुञ्जको विवरणमा छ । यो वर्ष चोरीसिकारका कारणले पनि गैंडाहरू मरेका छन् । निकुञ्जको विवरणअनुसार साउन ११ मा माडी घाँगर क्षेत्रमा र असोज ११ मा माडीकै धोबाहा क्षेत्रमा मृत फेला परेका गैंडा चोरीसिकारका कारण मरेको तिवारीले बताए ।चितवन निकुञ्ज र आसपासको वन क्षेत्र एकसिंगे गैंडाको मुख्य बासस्थल हो । गत वर्ष चैतमा सार्वजनिक भएको गैंडा गणनाको नतिजाअनुसार नेपालमा ७ सय ५२ र चितवन निकुञ्जमा मात्रै ६ सय ९४ गैंडा छन् । गैंडाको संख्या बढ्दा एकै ठाउँ धेरै जमघट हुने र जुध्ने, दौडने गरेको निकुञ्जका प्रमुख संरक्षण अधिकृत आचार्यको भनाइ छ । निकुञ्जको सुदूरपूर्व र सुदूरपश्चिममा निकै थोरै गैंडा छन् । कसराबाट पश्चिम लागेपछि ४ सय १० वटा गैंडा भेटिएका थिए । यो वर्ष २७ गैंडामध्ये १५ वटा यही क्षेत्रमा मरेका हुन् । बासस्थल सुधार, आन्तरिक स्थानान्तरण र मान्छेको चापलाई व्यवस्थापन गरे जुधेर मर्ने घटना कम हुन सक्ने आचार्यको भनाइ छ । पश्चिमका गैंडा निकुञ्जको पूर्वी क्षेत्रमा सार्ने चर्चा चल्दै आए पनि ठोस काम भएको छैन ।"
सालकको खपटासहित २ जना पक्राउ,धादिङ (कास) पृथ्वी राजमार्गबाट संरक्षित वन्यजन्तु सालकको खपटासहित दुई जनालाई प्रहरीले पक्राउ गरेको छ । आइतबार बेलुकी आदमघाटबाट आइरहेको ना८ख ८४२९ नम्बरको ट्रक गजुरीमा जाँच गर्दा एक किलो खपटा बरामद भएको इलाका प्रहरी कार्यालय गजुरीले जनाएको छ । पक्राउ पर्नेमा ट्रक चालक सिन्धुपाल्चोक मेलम्ची२ का २३ वर्षीय शेरबहादुर तामाङ र काठमाडौं शंखरापुर२ का १९ वर्षीय मानबहादुर तामाङ छन् ।
विस्तारित वीर अस्पताल परियोजना अलपत्र,"(काठमाडौं)  सरकारी बेवास्ताका कारण विस्तारित वीर अस्पताल परियोजना अलपत्र परेको छ । स्वास्थ्य मन्त्रालय र चिकित्सा राष्ट्रिय विज्ञान प्रतिष्ठान (न्याम्स) ले चासो नदिँदा भक्तपुरको दुवाकोटमा बन्न लागेको अस्पतालको काम अगाडि बढाउन नसकेको हो । अर्थ मन्त्रालयले यस वर्ष आयोजनाको विस्तृत परियोजना प्रतिवेदन (डीपीआर) तयार गर्न ५० करोड रुपैयाँ छ्ट्याएको थियो । तर, चालु आर्थिक वर्षको सात महिना बितिसक्दा पनि काम नबढेपछि बजेट फ्रिज हुने देखिएको छ । अस्पतालको डीपीआर र जग्गा व्यवस्थापन गर्न गत वर्ष छुट्याइएको ४० करोड र २०७६७७ मा १५ करोड रुपैयाँ फ्रिज भएको थियो ।डीपीआर, वातावरणीय प्रभाव मूल्यांकन (ईआईए), माटो परीक्षण गर्न २०७५ असार २६ मा न्याम्सको सिनेट बैठकले सैद्धान्तिक सहमति दिएको थियो । त्यसयता अर्थ मन्त्रालयले प्रत्येक वर्ष बजेट विनियोजन गर्दै आएको छ । तर, स्वास्थ्य मन्त्रालय र न्याम्सले चासो दिएका छैनन् । स्वास्थ्य मन्त्रालयका सचिव डा रोशन पोखरेलले समयमा डीपीआर हुन नसकेकोबारे मन्त्रालयलाई भन्दा पनि वीरलाई जानकारी हुने बताए । यसबारेमा वीरमै बुझ्नुस्, उनले भने । न्याम्सका उपकुलपति प्राडा डीएन साहले भने आफूलाई डीपीआर गर्न छुट्याएको ५० करोड रुपैयाँ बजेटका बारेमा जानकारी नभएको दाबी गरे । तपार्इंले भनेर मात्र बजेट छुट्याएको बारेमा थाहा पाएँ, उनले भने । नेपाल मेडिकल काउन्सिलका अध्यक्ष डा भगवान कोइरालाले कार्यक्रममा समावेश गरिसकेपछि आन्तरिक कमजोरीका कारण बजेट फ्रिज हुन दिन नहुने बताए । राष्ट्रिय महत्त्वको कार्यक्रमबारेमा सरकार गम्भीर हुनुपर्छ, उनले भने । वीर अस्पताल विस्तार गर्न २०७३ साउन ७ को मन्त्रिपरिषद् बैठकले दुवाकोटको ५ सय ७० रोपनी जग्गा दिने निर्णय गरेको थियो । २०७३ फागुनमा वीरले जग्गाको लालपुर्जासमेत पाइसकेको छ । त्यहाँ खुला क्षेत्र, खेल मैदान, स्टाफ क्वार्टरसहित अन्तर्राष्ट्रियस्तरको एक हजार शय्याको अस्पताल, नर्सिङ क्याम्पस, स्वास्थ्य अनुसन्धानालय, पुस्तकालय, प्रतिष्ठानको विज्ञान भवनलगायत संरचना बनाउने सरकारको योजना थियो । यसका लागि करिब ५० अर्ब रुपैयाँ लाग्ने अनुमान गरिएको थियो । मोटो रकम आवश्यक पर्ने भएपछि सरकारले दातृ निकायको खोजी गरेको थियो । सरकारको आग्रहमा चिनियाँ विशेषज्ञ टोलीले २०७५ चैत १२, १४ र १९ मा स्थलगत अध्ययनसमेत गरेको थियो । त्यतिबेला चिनियाँ टोलीले अस्पताल निर्माणस्थलसम्म पुग्ने सडक, विद्युत्, खानेपानी, ढललगायतको व्यवस्था नभएसम्म परियोजना अगाडि बढाउन नसकिने सुझाव दिएको थियो । भिरालो जग्गा अर्को समस्याका रूपमा टोलीले औंल्याएको थियो । विस्तारित वीर अस्पताल निर्माणस्थलमा करिब ९० प्रतिशत भूभाग भिरालो भागमा पर्छ । परियोजनालाई ठोस रूप दिन २०७७ मा तत्कालीन स्वास्थ्यमन्त्री हृदयेश त्रिपाठीको अध्यक्षतामा बैठक बसेको थियो । राष्ट्रिय योजना आयोग, त्रिभुवन विश्वविद्यालयका उपकुलपति, विश्वविद्यालय अनुदान आयोग, अर्थ, शिक्षा, स्वास्थ्य मन्त्रालयका सचिव, नेपाल मेडिकल काउन्सिलका अध्यक्ष, नेपाल स्वास्थ्य अनुसन्धान परिषद् अध्यक्षसहित बसेको उक्त बैठकले सम्बन्धित निकायको संलग्नता रहने गरी छुट्टै परियोजना इकाइका रूपमा अगाडि बढाउने निर्णय गर्यो । जसअनुसार स्वास्थ्य मन्त्रालयलाई पत्राचार पनि गरियो तर हालसम्म इकाइ गठन हुन सकेको छैन । नेपाल मेडिकल काउन्सिलका अध्यक्ष कोइरालाले राजनीतिक परिवर्तनसँगै नेतृत्वमा आएको फेरबदलले परियोजना प्रभावित बनेको बताए । परियोजनाबारे कसैले पनि निरन्तर फलोअप गर्न सकेनन्, उनले भने ।परियोजना अगाडि बढाउन २०७७ माघमा तत्कालीन अर्थमन्त्री विष्णु पौडेल, स्वास्थ्यमन्त्री हृदयेश त्रिपाठी, न्याम्सका उपकुलपति, विद्युत् प्राधिकरणका कार्यकारी निर्देशक, चाँगुनारायण नगरपालिका प्रमुख, सडक विभाग, वडाध्यक्षलगायतले अवलोकन गरेका थिए । त्यतिबेला अर्थमन्त्री पौडेलले प्राधिकरणका प्रमुख कार्यकारी अधिकृत, सडक विभागका महानिर्देशकलाई आआफ्नो जिम्मेवारीमा परेको कार्यको लगत इस्टिमेट तयार गरी काम थाल्न निर्देशन दिएका थिए । जसअनुसार डिभिजन सडक कार्यालय भक्तपुरले काम थालिसकेको छ । नेपाल विद्युत् प्राधिकरणले पनि २ सय ४० भोल्टको ट्रान्सफर्मर जडान गरिसकेको छ । अस्पताल निर्माणस्थलसम्म पुग्न सल्लाघारी बस्ताकोटी चोकखड्का डिल दुई किमि सडकमा ढलको काम भइरहेको छ । काठमाडौं उपत्यका खानेपानी लिमिटेडले भने खानेपानीको पाइप र ढलको काम अगाडि बढाउन सकेको छैन ।डिभिजन सडक कार्यालय भक्तपुरका प्रमुख सुमन योगेशले खड्का डिलवीर अस्पताल निर्माणस्थलदेखि मूलपानी पुलसम्मको दुई किमि सडक ठेक्काका लागि इस्टिमेट तयार गरेर बजेटका लागि विभागमा पेस गरिसकेको बताए । विभागले स्वीकृत गर्न मात्र बाँकी छ, उनले भने । विस्तारित सडकमा पर्ने विद्युत् पोल कसले सार्ने भन्ने टुंगो लागेको छैन । डिभिजन सडक कार्यालय भक्तपुर र नेपाल विद्युत् प्राधिकरणले यसका लागि बजेट इस्टिमेट गरेका छैनन् । प्राधिकरणका प्रवक्ता सुरेशबहादुर भट्टराईले पोल हटाउनेबारे औपचारिक जानकारी नआएको बताए । हामीले बिग्रेकाभत्केका पोल मात्र फेर्छौं । हाम्रो प्राथमिकता घरघरमा मिटर पुर्याउने हो, उनले भने, एउटादुइटा पोल भए सार्न सकिन्छ । धेरै सकिन्न । डिभिजन प्रमुख इन्जिनियर योगेशले प्राधिकरणले नहटाए बजेट माग गरेर प्राधिकरणसँग प्राविधिक सहयोगमा हटाइने बताए । काठमाडौं उपत्यका खानेपानी लिमिटेडका प्रवक्ता प्रकाशकुमार राईले खानेपानी पाइप बिछ्याउनेबारेमा औपचारिक जानकारी नआएको बताए । सडक निर्माण गर्नुअघि पाइप बिछ्याउन पाए हुन्थ्यो, उनले भने, कालोपत्र भइसकेपछि खन्नुपर्दा अनावश्यक खर्च बढ्छ । विस्तारित अस्पताल चाँगुनारायण नगरपालिका१, २, ३, ४ मा पर्छ । अस्पतालको प्रस्तावित स्थल कोटेश्वरबाट सल्लाघारी हुँदै ९ किलोमिटर दूरीमा छ ।"
साउदी जेलबाट ८ वर्षपछि उद्धार,"(काठमाडौं)  साउदी अरबको जेद्दास्थित नेपाली महावाणिज्य दूतावासको कार्यालयले औषधि चोरी मुद्दामा ८ वर्षदेखि जेल परेका रोल्पाका गणेश वली र रमेशकुमार गुरुङलाई उद्धार गरी स्वदेश पठाएको छ । स्थानीय अदालतले औषधि चोरी मुद्दामा उनीहरूलाई दुई वर्ष ६ महिनाको जेल र चार सय कोर्रा दिने सजाय सुनाएको थियो । ५ लाख ९५ हजार साउदी रियाल (करिब १ करोड ८८ लाख रुपैयाँ) कम्पनीलाई भुक्तानी गर्नुपर्ने फैसलासमेत गरिएको थियो । कैद भुक्तान र कोर्रा खाए पनि तोकिएको रकम तिर्न नसकेपछि छुटेका थिएनन् ।अदालतको फैसलाअनुसार कि उनीहरूलाई काम गर्नुपर्ने कम्पनीले माफी दिनुपर्ने थियो कि त उनीहरूले तोकिएको रकम तिर्नुपर्ने हुन्थ्यो, कार्यवाहक महावाणिज्यदूत शत्रुधन पोखरेलले कान्तिपुरसँग भने, यसमा श्रमिक पठाउने र लिने कम्पनीबीच विवाद थियो । दुवै कम्पनीसँग मध्यस्थताको भूमिका खेलेपछि उनीहरूले जरिवाना तिर्नुपरेन । वली र गुरुङलाई इनिसियल वर्कफोर्स साउदी फर इजटिक्डमले औषधि भण्डार रहेको अब्दुल रहमान अल गसैबी कम्पनीमा पठाएको थियो । त्यहाँबाट महँगा औषधि हराएपछि उनीहरूलाई चोरी मुद्दा लगाइएको थियो । गसैबीले आफ्नो कम्पनीले बेहोरेको क्षति श्रमिक पठाउने इनिसियलले नै तिर्नुपर्ने अडान राख्दै आएको थियो । तर, इनिसियलले जरिवाना तिर्न अस्वीकार गर्दै आएको थियो । दूतावासले ८ महिनासम्म निरन्तर संवाद गरेपछि दुवै कम्पनी सहमत भएका हुन् । हामीले जरिवाना रकमको एक तिहाइ (१ लाख ९६ हजार ३ सय ५० रियाल) छुट दिन गसैबीलाई प्रस्ताव राख्यौं । त्यसमध्ये उसले १ लाख ९५ हजार छुट दिन सहमत जनायो, पोखरेलले भने, इनिसियललाई भने जरिवानाको दुई तिहाइ (३ लाख ९८ हजार ६ सय ५० रियाल) तिर्न प्रस्ताव राख्यौं । त्यसमा इनिसियल तयार भयो । नपुग १ हजार ३ सय ५० रियाल भने महावाणिज्यको कार्यालयबाटै निकासा गरिदियौं । रकम पाएपछि गसैबीले मुद्दा फिर्ता लियो । वली र गुरुङ आठ वर्षपछि जेलमुक्त भए । हामी हरेक दिन भगवान्सँग प्रार्थना गर्दै बसिरह्यौं । यसरी जेलबाट बाहिर निस्कन पाइएला भन्ने आशा नै मारिसकेका थियौं, वलीले भने, उहाँहरूलाई आत्मादेखि नै धेरै धन्यवाद छ । २०१२ जनवरी १ मा साउदीको जेद्दा पुगेका वली र गुरुङ गसैबी कम्पनीको औषधि भण्डारमा लोडअनलोडको काम गर्थे । कम्पनीमा काम गरेको २२ महिना पुगेको थियो । बिभिन्न सेक्सनमध्ये एउटामा हामी दुई जना थियौं । तर एक पैसाको औषधि चोरेका थिएनौं, वलीले भने, भण्डारमा जति सामान अपुग देखियो, त्यसको सबै दोष हामीमाथि आइलाग्यो । ड्राइभरले भित्रभित्रै सामन बेच्दो रहेछ । त्यसको भेउ हामीले कहिल्यै पाएनौं । उनीहरूले चोरेको प्रमाण नभेटेपछि अदालतले पनि पटकपटक कम्पनीलाई चोरी प्रमाणित गर्न मौका दिएको थियो । कम्पनीले रियादमा बस्ने एकाउन्टेन्टलाई लिएर आयो । उसले मैले चोर्ने मान्छेलाई देखेको होइन तर औषधि हराएको साँचो हो भनेर कुरानलाई छोएर कसम खायो । झूटो भए मलाई पाप लाग्छ भने लागोस् भन्यो, वलीले भने, यही आधारमा ड्राइभरसहित हामी दुई जनालाई सजाय सुनायो । हराएको औषधिको पैसा हाम्रो टाउकोमाथि हालिदियो । कम्पनीमा साउदी, यमनी र भारतीय श्रमिकहरू पनि थिए । सजाय सुनाउँदा कम्पनीले जिम्मा लिई जेलबाट छुटाएर लैजान सक्ने आदेश पनि दिएको थियो । तर कम्पनी आफू त्यत्रो पैसा तिर्न नसक्ने भन्दै पन्छियो । हामीसँग दूतावासलाई सम्पर्क गर्ने नम्बर थिएन । गाउँमा भएका बुबाआमा काठमाडौं आएर निवेदन दिन सक्ने खालका थिएनन्, ओलीले सुनाए । कार्यवाहक महावाणिज्यदूत पोखरेल र कन्सुलर भुवन पौडेलले जेल भ्रमण गर्ने क्रममा सुमेसी जेलमा उनीहरूलाई भेटेका थिए । त्यसपछि मात्रै सोधीखोजी अगाडि बढेको हो । प्रहरीले पक्राउ गरेर ८ दिनसम्म थुनामै राख्यो । सोधपुछमा हामीले अंग्रेजीमा नोनो र अरबीमा माफी मालुम (थाहा छैन) मात्रै भनिरह्यौं, वलीले भने, जेलमा लगेको आठ महिनापछि बल्ल हामीलाई अदालतमा लिएर गए । जेलमा एकअर्काबीच मुखामुख गरेर मात्रै बितायौं । जतिखेर पनि कोठाभित्र लाइट हुन्थ्यो, कुखुरा बसेको जस्तै भयो । उनका अनुसार जेलमा प्रहरीले सातामा ५० कोर्रा हान्थे । जम्मा ४ सय कोर्रा भने खाइयो, उनले सुनाए, धन्न हाम्रो भाग्य बलियो रहेछ । संसार देख्न पाइयो ।"
विद्यालयमा पालिकाको अधिकार खोस्न शिक्षक महासंघसँग सहमति,"शिक्षा मन्त्रालयशिक्षक महासंघ सहमति माध्यमिक तहको शिक्षा निःशुल्क गर्ने प्रबन्ध मिलाउने पाठ्यक्रम निर्माणको अधिकार संघमा राख्ने जिल्ला शिक्षा कार्यालय स्थापना गर्ने संवैधानिक राष्ट्रिय शिक्षा आयोग र शिक्षक सेवा आयोगको व्यवस्था गर्ने विद्यालय शिक्षालाई संघ, प्रदेश र स्थानीय तहको साझा सूचीमा राख्ने स्थानीय तहले गरेका शिक्षक सरूवा र दरबन्दी मिलान रोक्ने शिक्षकलाई निजामती तह सोसरह तलब र सुविधा दिने"
बाल मन्दिरको जग्गामा रजाइँ,"सरकारले २०२१ सालमा काठमाडौंको नक्सालस्थित सीता भवन अधिग्रहण गरेर नेपाल बाल संगठन अर्थात् बाल मन्दिरका नाममा १ सय १९ रोपनी १२ आना ३ पैसा जग्गा राखेको थियो । राष्ट्रिय निर्देशन ऐनबमोजिम दर्ता भएको र बालअधिकारसम्बन्धी महासन्धिले उठाएका मुद्दाहरू लागू गर्न २०४९ मा सरकारबाट अधिकार पाएको यो संस्थाले उक्त जग्गा दुरुपयोग गरेको पाइएको छ । संगठनका तत्कालीन पदाधिकारी र कर्मचारीको मिलेमतोमा मन्दिरको २९ रोपनी ४ आना जग्गा निजी विद्यालय बृहस्पति विद्या सदनलाई ५९ वर्षका लागि सस्तो भाडा दरमा भोगचलन गर्न दिनुलाई उचित मान्न सकिन्न । सरकारबाट प्र्राप्त जग्गामा संस्थाका पूर्वपदाधिकारीहरूले गरेको यस रजाइँबारे अहिले अख्तियार दुरुपयोग अनुसन्धान आयोगले छानबिन गरिरहेको छ, जुन बिनादबाब र प्रभाव समुचित रूपमा अघि बढ्नुपर्छ । एकातिर उक्त १ सय १९ रोपनी जग्गामध्ये ठूलो हिस्सा विभिन्न सरकारी निकायलाई भोगाधिकार दिइएका कारण संगठनसित ५१ रोपनी ३ आना १३ पैसा मात्र बाँकी छ भने, अर्कातिर त्यसमध्ये पनि २९ रोपनी ४ आना जग्गा बृहस्पतिलाई भोगचलन गर्न दिइएको छ । संगठनको जग्गाको सदुपयोगसम्बन्धी विस्तृत अध्ययनबिनै अरू सरकारी निकायहरूलाई भोगाधिकार दिइएको विषय नै आफैंमा प्रश्नयोग्य छ, त्यसमाथि लामो अवधिका लागि निजी विद्यालयलाई सस्तोमा भोगचलनका लागि जग्गा दिइनु त सरासर बदनियतपूर्ण छ । तत्कालीन पदाधिकारी र कर्मचारीको मिलेमतोमा संगठनले २०७२ सालमा उक्त सरकारी जग्गा वार्षिक ९० लाख रुपैयाँ भाडा बुझाउने गरी विसं २१३१ सम्मका लागि बृहस्पतिलाई दिएको हो । पूर्वसम्झौताको म्याद सकिन १६ वर्ष बाँकी रहँदै थप ४३ वर्षका लागि लिजमा दिन पूरक सम्झौता गरिएको हो । आश्चर्यलाग्दो त, बृहस्पतिले संगठनलाई वर्षमा ९० लाख रुपैयाँ भाडा बुझाउँछ, तर २९ रोपनीमध्येकै ५ रोपनी जग्गा राय स्कुललाई सबलिज मा दिएर वार्षिक ६० लाख रुपैयाँ असुल्छ । अर्थात्, आफूले प्रतिरोपनी करिब ३ लाखमा भाडा लिएर उसले त्यसको चार गुणा अर्थात् प्रतिरोपनी १२ लाख रुपैयाँ असुल्छ । यति मात्र होइन, कानुनविपरीत उक्त सरकारी जग्गा धितो राखेर बृहस्पतिले बैंक अफ काठमाडौंबाट ३१ करोड ३३ लाख कर्जा लिएको छ । संगठनले बृहस्पतिलाई उक्त जग्गा बैंकमा लियन (एक किसिमको धितो, जुनबापतको रकम चुक्ता नगरेसम्म बैंकले स्वामित्व ग्रहण गर्नराख्न सक्छ) राखेर कर्जा निकाल्न पनि स्वीकृति दिएको छ, जुन आफैंमा ताज्जुबलाग्दो छ । संगठनकी तत्कालीन अध्यक्ष रीता सिंह वैद्य, अन्य पदाधिकारी र कर्मचारीको मिलेमतोमा बैंकबाट कर्जा लिन पाउने गरी सम्झौता भएको बताइएको छ । सरकारी जग्गा धितो राख्न कानुनले नदिने भएकाले यसलाई बैंकले किन स्विकार्यो भन्ने सवाल यहाँ टड्कारो छÙ केही गरी भोलि बृहस्पतिले ऋण तिरेन भने सरकारबाट संगठनलाई प्राप्त यो जग्गा बैंकले लिलाम गर्न मिल्छ ? यो प्रश्न संगीन छ ।स्मरणीय छ, तत्कालीन अध्यक्ष वैद्यकै अगुवाइमा २०४९ मा विभिन्न जिल्लामा रहेका बाल संगठनको जमिन निजी सम्पत्तिसरह भोगचलन र किनबेच गर्न पाइने विवादास्पद प्रावधानसहित संगठनको विधान तयार गरिएको थियो । त्यसकै आधारमा वैद्यले बृहस्पतिलाई सस्तोमा जग्गा भाडामा दिने निर्णय गरेकी थिइन् । २०४९ मा बाल मन्दिर छिरेको बृहस्पतिले २०५९ सम्म पटकपटक पूरक सम्झौता गरी १४ रोपनीसम्म भाडामा लिएको थियो । २०५९ भदौमा थप १४ रोपनी भाडामा लियो । उक्त सम्झौताको म्याद २०८८ सम्म हुँदाहुँदै फेरि उसले २०७२ जेठमा थप ४३ वर्षका लागि अरू जग्गासमेत भाडामा लिएको हो । आम्दानीका लागि संगठनले जग्गा भाडामा लगाएकै तर्क गर्ने हो भने पनि, यस क्रममा कहिल्यै प्रतिस्पर्धा गराइएको पाइँदैन । यसबाटै सांगठनिकभन्दा निहित स्वार्थबाट प्रेरित भएर यस्तो कार्य गरेको स्वतः देखिन्छ । यस क्रममा २०५८ मा बृहस्पतिले मागेको भन्दा बढी जग्गा संगठनले दिएको छ, त्यो पनि अनौठो छ । यसरी हेर्दा संगठनले बृहस्पतिलाई विद्यालय चलाउन सघाउने उद्देश्यले भन्दा पनि कमाएर खाऊ वा खाऔं भनेर जग्गा दिएको देखिन्छ । यसै गरी, बीचमा तरुण निर्माण सेवालाई जग्गा रजिस्ट्रेसन पास दिँदा वैद्यले लिएको भनिएको ७५ लाख रुपैयाँ संगठनको कोषमा दाखिला गरिएकै रहेनछ, जुन विषय पनि छानबिनयोग्य छ ।बाल मन्दिरको सम्पत्ति चरम दोहन भएपछि सरकारले २०७६ कात्तिकमा पूर्वन्यायाधीश हरिबाबु भट्टराईको अध्यक्षतामा जाँचबुझ आयोग बनाउँदै वैद्य नेतृत्वको कार्यसमिति भंग गरेको थियो । उक्त आयोगले २०४९ देखि नै तत्कालीन कार्यसमितिका पदाधिकारी, सदस्य र कर्मचारीको मिलेमतोमा संगठनको सम्पत्ति दोहन गरेर व्यक्तिको भोगाधिकारमा लगिएको निष्कर्ष निकालेको छ । र, त्यही प्रतिवेदनका आधारमा अहिले अख्तियारले अनुसन्धान गरिरहेको हो । पटकपटक ताकेता गर्दा पनि अहिलेसम्म तत्कालीन अध्यक्ष वैद्य विभिन्न कारण देखाउँदै अख्तियारमा हाजिर भएकी छैनन् । जायज स्वास्थ्य समस्याबाहेकको हकमा अख्तियारलाई छल्ने छुट उनलाई छैन । आफू दोषी भए पनि, नभए पनि राज्यको संवैधानिक अंगलाई अनुसन्धानमा सघाउनु जोकोही नागरिकको दायित्व हो, एउटा सार्वजनिक संस्थाको लामो समय नेतृत्वमा बसेकी वैद्यले यो तथ्यको हेक्का गर्नुपर्छ । र, अख्तियारले पनि यस प्रकरणका सम्पूर्ण पक्षमाथि मिहिन अध्ययन गरेर दोषभागी सबैलाई कारबाहीको दायरामा ल्याउनुपर्छ ।"
एमसीसीबारे दलहरूको दोहोरो चरित्र,"राजनीतिक दलहरूका नेतृत्वको दोहोरो चरित्रले यतिबेला एमसीसी आवश्यकताभन्दा बढी गिजोलिएको छ । मुख्यतः सत्ता घटक माओवादी केन्द्र र एकीकृत समाजवादीका अध्यक्ष पुष्पकमल दाहाल र माधवकुमार नेपालको द्वैधचरित्रका कारण यतिबेला देश अर्थहीन विवादमा फसिरहेको छ । नेताहरूको भित्र सहमति र बाहिर असहमतिको नाटकले दलका कार्यकर्ता र जनता यतिबेला सडकमा लडिरहेका छन् । यस्तो दोहोरो चरित्र देखिनुको मुख्य कारण हो गठबन्धनबाट छुट्टिन मन नहुनु । हिजोआज राजधानीका सडकमा राजनीतिक दलका कार्यकता र सुरक्षाकर्मीको दोहोरो भिडन्त देख्दा लाग्छ, नेपाल फेरि आन्दोलित भइरहेको छ । एमसीसी यत्तिको विवादिन बन्नुपर्ने विषय नै होइन । एउटा दातृराष्ट्रले अर्को विकासशील देशलाई आर्थिक सहयोग गर्दै आएको इतिहास लामै छ । तर, दातृ निकायले दिने आर्थिक सहयोगलाई यसरी संसदीय प्रक्रियामा लगेर पूरा गर्नुपरेको उदाहरण भने नेपालमा छैन । मुख्य कुरा, अहिले आएर एमसीसीलाई संसदीय प्रक्रियामार्फत अनुमोदन गराउनुपर्छ भन्नु नै बेठीक थियो । यसो गर्नैपरे पनि प्रमुख राजनीतिक दलहरूको सहमतिबिना यसरी विवादित बनाएर लैजानु झनै ठूलो गलत हो । यो विषय थप विवादित हुनुको मुख्य कारण हो बालुवाटारको बैठकमा सहमति गरेर बाहिर निस्केर हामी एमसीसीको विरुद्धमा छौं भन्ने नेताहरूको प्रवृत्ति । लामो समयदेखि थाती रहेको विषयलाई अहिले आएर अमेरिकी सहयोग निकायले अल्टिमेटम नै दिएर बहालवाला प्रधानमन्त्रीदेखि पूर्वप्रधानमन्त्रीसम्मलाई फोनमार्फत नै धम्क्याउनुमा कुनै रहस्य नहोला भन्न पनि सकिन्न । एउटै पार्टीका नेताकार्यकर्ताहरू कोही यसको पक्षमा छन् कोही विपक्षमा । विरोधकै बाबजुद एमसीसी संसद्मा टेबुल भएको छ । कसैले यसको अध्ययन गरेर विरोध गरिरहेका छन् भने कसैले पढ्दै नपढी । यसभित्र के छ, यसका सकारात्मक तथा नकारात्मक पक्ष केके हुन् भन्नेबारे राजनीतिक दलहरूले नागरिकलाई स्पष्ट पार्न सकेका छैनन् । त्यसैले यसको छिनोफानो संसद्बाटै लगाउनुपर्छ । बिनाकारण बाहिरबाहिर विवाद सिर्जना गरेर दलहरूले कार्यकर्ताहरूलाई सडकमा उतार्नु हुन्न । संसद्मा दलीय ह्वीप नलगाई सांसदहरूलाई यस विषयमा आफ्नो मताधिकार प्रयोग गर्न दिएर निकास दिनुपर्छ । सुजन देवकोटा, पालुङ्टार४, गोरखा सरकारमा छँदा एउटा कुरा बाहिरिएपछि अर्को गर्नु दलहरूका लागि नौलो होइन । अहिले एमसीसीमा विवाद बढ्नुको एउटा कारण यो पनि हो । नेताहरूले आफ्नो मात्र हित हेरेका कारण देशमा अस्थिरता बढेको हो । हिजो सरकारमा छँदा एमाले अर्थात् नेकपालाई जसरी नी एमसीसी टेबल गर्नुपरेको थियो । अहिले सरकार बाहिर पुगेपछि उसलाई एमसीसीको मतलबै छैन । हेरौं कसरी पास गर्छन् भनिरहेको छ । एमसीसीबारे व्यक्तिपिच्छेका धारणाले कलह सिर्जना गरेको छ । एमसीसी सम्झौतामा के उल्लेख गरिएको छ भनेर नपढ्ने अनि एकोहोरो एमसीसी ठीक छैन भन्नुको अर्थ के ? लगभग तीन दर्जन देशमा एमसीसीले काम गरिसकेको छ । कतिपय देशले पुनः एमसीसी योजना मागिरहेका छन्् भन्ने खबर आइरहेको छ । तर, हाम्रोमा एमसीसीको विरोधमा सडक तातेको छ । दलहरू देश र जनताप्रति जिम्मेवार छैनन् भन्ने यसैले प्रस्ट पार्छ । यस्तोमा सरकारले एमसीसी कसरी पास गर्ला ? चार वर्षअघि हस्ताक्षर भइसकेको एमसीसीको विषयमा अहिले आएर अनेकन टीकाटिप्पणी भइरहेका छन् । के कारण यस्तो भयो भन्नेमा जनता अनविज्ञ छन् । एमसीसी संसद्मा टेबल भएको दिन हजारौंको संख्यामा मानिस बानेश्वर घेर्न पुगेका थिए । आन्दोलनकारी र प्रहरीबीच झडप पनि भयो । पहिला हस्ताक्षर गर्दा अहिले उठाइएका कुरा किन नेताहरूले सोच्न सकेनन् ? अनि अहिले आएर किन बखेडा झिक्दै छन् ? एमसीसी नेपालको हितमा छैन भने प्रस्टसँग जनतालाई भन्न पर्यो यो कारण ठीक छैन, त्यसैले हामीलाई चाहिँदैन भनेर । ठीक छ भने किन पास नगर्ने ? हरेक विषयमा राजनीतिक जोडघटाउ गरेर भएन । माओवादी केन्द्रका अध्यक्ष दाहालले एमसीसीमा दोहोरो भूमिका खेलेको देख्दा अचम्म लाग्छ । सरकारमा बस्ने अनि सडकमा आन्दोलन नि आफैं गर्न लगाउने ? आन्दोलन गर्ने भए सरकार छाड्नुपर्यो नि ! एमसीसीलाई हाउगुजी बनाएर जनतालाई रनभुल्ल पार्ने काम नहोस् । अन्तर्राष्ट्रियजगत्मा नेपालको छवि बिग्रर्ने काम बन्द हुनुपर्छ । पुरुषोत्तम घिमिरे, जोरपाटी, काठमाडौं"
खतरामा नेपाली रणनीतिक स्वायत्तता,"खतरामा रणनीतिक स्वायत्तता केही वर्षयता, खास गरी २०७२ असोज ३ मा संविधान जारी गरेपछि, नेपालले रणनीतिक स्वायत्तताको अभ्यास गरेको हो, बाह्रबुँदे समझदारी नामको दोस्रो दिल्ली सम्झौताबाटै यो यात्रा आरम्भ भए पनि । ठूला परिवर्तन र बृहत्तर हितहेतु यस्ता बाह्य सहजीकरण भएका दृष्टान्त अन्यत्र पनि थुप्रै छन् । जनताको अधिकतम शक्तिद्वारा निर्माण भएको नयाँ संविधानदेखि चीनसँगको पारवहन सम्झौता र पछिल्लो समय लिम्पियाधुरासमेतको नेपालको जमिन समेटेर नयाँ राजनीतिक नक्सा जारी गर्नेसम्मका ऐतिहासिक काम रणनीतिक स्वायत्तताकै उपज हुन् । ती सबै ऐतिहासिक निर्णय प्रधानमन्त्री केपी ओलीको पालामा भएका हुन् र तिनमा उनलाई नेपाली जनताको समर्थन थियो । तथ्यहरूले भन्छन् ओली प्रधानमन्त्री भएका बेला भारत, चीन र अमेरिकासँगका सम्बन्ध वैचारिक धारनिर्देशित थिएनन्, न ती आग्रहपूर्ण थिए । भारत आफैंले नेपालनीति पुनरवलोकन गर्दै कोर्स करेक्सन को बाटो लिएको हो । वैश्विक राजनीतिक र कूटनीतिक सन्तुलन पूर्वतर्फ सरिरहेका बेला तिनको प्रभाव नेपालको घरेलु राजनीति, छिमेकी र अन्तर्राष्ट्रिय सम्बन्धमा कस्तो पर्छ भन्ने तार्किक र तथ्ययुक्त विश्लेषण नहुने र अर्कातिर अघिल्ला सरकारका सकारात्मक निर्णयहरूलाई अघि बढाउन नचाहने नीतिले गर्दा नेपालप्रति छिमेकीदेखि महाशक्तिसम्मको विश्वास डगमगाउँदै छ । नेपालको विकासलाई केन्द्रमा राखेर बीआरआई र एमसीसी सम्झौता गरिएका हुन् र यी दुवै अघि बढ्नुपर्छ भन्ने साझा सोच राखेको भए अहिलेको जोखिममा मुलुक पर्ने थिएन । तर बीआरआईलाई पनि कार्यान्वयन हुन नदिनेनगर्ने र एमसीसीको अनुदान पनि नलिनेजस्ता ध्वंसवादी सोच र विचारधारात्मक जडताले नेपाललाई कता पुर्याउने हो, सोच्दा मात्र पनि त्रस्त हुनुपर्छ । बाहिरबाहिर राष्ट्रवादी देखिन भारतको विरोध गरिरहनुपर्ने तर भित्रभित्र व्यक्तिगत स्वार्थका लागि भारतीय सरकार र दूतावासको सहयोगको याचना गर्ने प्रवृत्ति जति घातक छ, चीन र अमेरिकाको हकमा पनि त्यस्तै हो । हो, राजदूतहरूले आन्तरिक राजनीतिक मामिलामा हस्तक्षेप गर्दा विरोध गरौं । जस्तो, चिनियाँ राजदूतले नेकपा मिलाउन कूटनीतिक सीमा पार गरेर राजनीतिक सक्रियता देखाउनु उपयुक्त थिएन । पहिलापहिला भारतीय राजदूतको यस्तो सक्रियता देखिन्थ्यो । तर जब विकासको मुद्दा आउँछ, भारत, चीन र अमेरिकासँग नेपाली प्राथमिकताअनुसारको सहयोग लिन हिचकिचाउनुपर्ने केही छैन । एउटा खास विचार भएको देशको सहयोग लिन्छु र अर्को देशको लिन्नँ भन्न थालियो भने हामी कता पुग्छौं ? राजनीतिमा हस्तक्षेप गर्न नदिऔं तर विकासमा खुला आह्वान गरौं । कम्तीमा आफ्नो निर्णय आफैं गर्ने क्षमता त प्रदर्शित गरौं !"
"घरघरमा उद्यम, जनजनमा रोजगारी !","जुन देशमा सरकारको नियमित खर्चलाई आन्तरिक आयले परिपूर्ति गर्न सक्दैन, त्यहाँ विकासका योजना निर्माण तथा तिनको कार्यान्वयनको सुनिश्चितता अनिश्चित बन्छ । यतिखेर नेपालको अर्थतन्त्र कठिन परिस्थितिबाट गुज्रिरहेको छ । नेपाल सरकारले आव २०७८ को वार्षिक बजेटमार्फत प्रस्तुत गरेको अनुमानित आयव्यय विश्लेषणले भन्छ १६ खर्ब ३२ अर्ब ८३ करोड रुपैयाँको कुल बजेटमध्ये १० खर्ब ५० अर्ब ८२ करोड रुपैयाँ आन्तरिक राजस्वबाट प्राप्त हुन्छ, वैदेशिक अनुदानबाट ५० अर्ब ९२ करोड एवं बाँकी वैदेशिक र आन्तरिक ऋणबाट व्यवस्था गरिनेछ । स्मरण रहोस्, चालु आर्थिक वर्षमा सरकारको नियमित खर्च वित्तीय हस्तान्तरणसमेत ११ खर्ब ७८ अर्ब ५४ करोड रुपैयाँभन्दा बढी हुने अनुमान छ । यो आन्तरिक आयभन्दा झन्डै १ खर्ब २८ अर्बले बढी छ । यस तथ्यबाट प्रस्ट अनुमान लगाउन सकिन्छ, नेपालमा विकासको एजेन्डाले प्राथमिकता पाएकै छैन र यस्तै अवस्था रहिरहने हो भने भोलिका दिनमा पनि दिगो विकास हाम्रा योजनाका ठेलीमा त रहला तर व्यावहारिक रूपमा नेपालको प्राथमिकतामा पर्ने अवस्था देखिँदैन । गत वर्ष कुल संघीय खर्च कुल गार्हस्थ्य उत्पादनको अनुपातमा २७६८ प्रतिशत थियो भने कुल राजस्वको त्यस्तो अनुपात करिब २२ प्रतिशत ।पाँच वर्षको तथ्यांक हेर्दा राजस्व परिचालनबाहेक सार्वजनिक वित्तका परिसूचकहरूमा तत्काल सुधार हुने अवस्था देखिएको छैन । कम्तीमा आन्तरिक आयले देशको नियमित खर्चलाई धान्नसम्म सक्दा वैदेशिक तथा आन्तरिक ऋणबाट प्राप्त स्रोतलाई पुँजी निर्माण तथा देशको विकासनिर्माणमा खर्च गर्न सकिन्छ र दीर्घकालमा देशले विकासको यात्रा तय गर्न सक्छ र आशा गर्ने ठाउँ हुन्छ । तर, ऋण लिएर नियमित खर्च चलाउने विषय ऋण खोजेर घ्यू खानु भनेजस्तै हो । हामीले स्रोतलाई विवेकसम्मत तवरले खर्च गर्न सिकेका छैनौं र सिक्नका लागि तयार पनि देखिँदैनौं । आव २०७७७८ मा कुल सार्वजनिक ऋण कुल गार्हस्थ्य उत्पादनको अनुपातमा ४०५ प्रतिशत पुगिसकेको छ ।तीनै तहका सरकार र तीसँगै सिर्जना भएका विभिन्न सरकारी संरचनाका कारण सिंहदरबारका अधिकारहरू घरदैलामै पाइने विश्वासले नागरिकमा सरकार र व्यवस्थाप्रति जुन उत्साह एवं भरोसा थियो, त्यो क्रमशः कम हुँदै गएको छ । संघीयता कार्यान्वयनको प्रारम्भिक चरणमा जनशक्ति व्यवस्थापन आर्थिक स्रोतको उपलब्धताका दृष्टिले जटिल हुनु स्वाभाविक रहे पनि सञ्चालनको पाँच वर्षसम्म पनि स्थितिमा उल्लेख्य प्रगति गर्न सकिएको छैन । संस्थागत विकासका पूर्वाधारहरू निर्माण हुन नसकेका मात्र होइनन्, यसतर्फ अझै ध्यान जान सकेको छैन । करबाट प्राप्त आयको न्यायोचित एवं विवेकसम्मत प्रयोग हुन सकेको देखिँदैन । केही स्थानीय सरकार छोडेर सबैतिर यस्तो अवस्था छ । संघ र प्रदेशमा करिब ९० मन्त्रालयको व्यवस्थापन गर्नुपर्नाले चालु खर्चमा थप चाप परेको छ । स्थानीय सरकारहरूको खर्च पारदर्शी छैन । अझै पनि केही स्थानीय तहले अघिल्लो आर्थिक वर्षको खर्चको विवरण यकिन गरी महालेखा नियन्त्रक कार्यालयमा पठाएका छैनन् । संघीय लोकतान्त्रिक गणतन्त्र नेपालका आर्किटेक्टहरू नै सरकारमा संलग्न रहे पनि संविधानको मर्म र जनभावनाअनुरूप काम नहुँदा नागरिकहरूमा राजनीतिक व्यवस्थाप्रति नै वितृष्णा जाग्नु स्वाभाविकै हो । अहिलेसम्मको लगानीले यो क्षेत्रमा चाहिँ उल्लेख्य प्रगति भएको छ भन्ने अवस्था छैन । जस्तो कि, कुनै पनि वर्षको बजेटले रोजगारी सिर्जना, आयात प्रतिस्थापन वा निर्यात प्रवर्द्धनका क्षेत्रमा मापनयोग्य प्रगति गर्न सकेको छैन । लगानी नै गर्न सकिएन वा लगानी गरिएका क्षेत्रहरू सही छनोट भएनन्, हामी कहाँ चुक्यौं ? यसबारे गम्भीर समीक्षाको आवश्यकता छ । शिक्षा र स्वास्थ्यका क्षेत्रमा उल्लेख्य लगानी बढाउँदा पनि नागरिकले परिवर्तनको अनुभूति गर्ने गरि उपलब्धि देखिएको छैन । खर्चका दायराहरू बढ्दै गर्दा आयका स्रोतहरू पनि बढाउन सकेको भए आशा गर्ने ठाउँ हुने थियो । भौतिक निर्माणका क्षेत्रमा भएका काम पनि गुणस्तरीय हुन नसक्दा एउटै क्षेत्रमा दोहोर्याएर खर्च गर्नुपर्ने बाध्यता छ । जनप्रतिनिधिहरू आफूलाई अब्बल साबित गर्न प्रयत्न त गर्छन् तर प्राविधिक ज्ञान र सीपको अभावमा अधिकांश जनप्रतिनिधि कर्मचारीको भर पर्नुपर्ने हुन्छ । जनप्रतिनिधि र कर्मचारीबीच समन्वय हुन नसक्दा पनि आशानुरूप परिणाम पाउन सकिएको छैन । प्रदेश र स्थानीय तहमा आवश्यकताअनुसारका कर्मचारीहरू पदस्थापन हुन सकेका छैनन् । उपलब्ध कर्मचारीहरूलाई पनि जवाफदेह बनाउन नसक्दा मुलुकको धेरै ठूलो समय र पुँजी खेर गइरहेको छ । तीनै तहका सरकारहरूको पहिलो प्राथमिकतामा उद्यमशीलताको विकास हुनुपर्छ । उद्यमशीलताले कसरी संविधानको भावना र राष्ट्रिय आवश्यकतालाई सम्बोधन गर्न सक्छ, यसबारे संक्षेपमा चर्चा गरौं ।उद्यमशीलता केका लागि ?समाजवादउन्मुख अर्थव्यवस्था निर्माण गर्न ः नेपालको संविधानले परिकल्पना गरेको समाजवादउन्मुख अर्थव्यवस्थाका लागि सबै नागरिकले गर्ने कामको मौद्रिक मूल्यमा मापन हुनुपर्छ । नेपाली अर्थतन्त्रमा अनौपचारिक आर्थिक क्षेत्रको बाहुल्य ज्यादा छ जसले गर्दा अर्थतन्त्रको वास्तविक आकार आकलन गर्न सकिएको छैन । उद्यमशीलता विकासले हरेक नागरिकको आर्थिक क्रियाकलापलाई मौद्रिक मूल्यमा मापन गर्न मद्दत पुर्याउने हुँदा देशलाई समाजवादको बाटामा डोर्याउन सहज हुन्छ ।अर्थतन्त्रको आकार बढाउन ः झन्डै ६५ लाख घरपरिवार तथा लगभग ३ करोडको जनसंख्याले ४२६६ खर्ब रुपैयाँजतिको अर्थतन्त्र निर्माण गरेको छ भने सरकारी आयको आन्तरिक स्रोत १० खर्ब हाराहारीमा सीमित छ । तसर्थ, राष्ट्रिय अर्थतन्त्रको आकार एवं सरकारी आयको स्रोत बढाउनु आवश्यक छ । यसका लागि हरेक घरपरिवारलाई लक्षित गरी उद्यमशीलता विकासका कार्यक्रम सञ्चालन गर्नुपर्छ । घरघरमा उद्यम, जनजनमा रोजगारी को अभियान सञ्चालन गरेर नेपालको अर्थतन्त्रको आकार बढाउन तथा राष्ट्रिय आयलाई वृद्धि गर्न सकिन्छ । गरिबी निवारण तथा रोजगारी सिर्जना गर्न ः झन्डै १७ प्रतिशत नेपाली नागरिक गरिबीको रेखामुनि छन् । दैनिक १२१३ सय युवा वैदेशिक रोजगारिका लागि लाइन बस्ने गर्छन् । लुम्बिनी प्रदेशले यसै आवमा ११० जना वन रक्षकका लागि आवेदन माग गर्दा ६,२०० भन्दा बढी युवाको निवेदन पर्नुले स्पष्ट हुन्छ, रोजगारीको समस्या कति विकराल छ ? कोभिडको विश्वव्यापी प्रभावले पनि गरिबी निवारणमा चुनौती थपिदिएको छ । उद्यमशीलताका माध्यमबाट गरिबी निवारण तथा रोजगारी सिर्जना गर्न मद्दत पुग्दछ । जातीय एवं लैंगिक विभेदको अन्त्य गर्न ः नेपालको संविधानले छुवाछूत र महिला विभेदलाई जघन्य अपराधका रूपमा लिएको छ । दलित, महिला, जनजाति, पछाडि परेको क्षेत्रलाई राज्यको हरेक संरचनामा प्रतिनिधित्वको सुनिश्चितता गरेको छ । तैपनि अपेक्षित उपलब्धि हासिल गर्न सहज देखिइरहेको छैन । राज्यका सबै स्थान एवं समुदायलाई लक्षित गरी उद्यमशीलता विकासका कार्यक्रम सञ्चालन गरी व्यक्तिलाई स्वरोजगार हुन मद्दत गरी मर्यादित जीवन यापनमा सघाउ पुर्याउन सक्दा धेरैखाले विभेद अन्त्य गर्न सकिन्छ । सीमित व्यक्तिलाई लाभ हुने गरी सञ्चालन गरिने कोटा प्रणालीबाट विभेदको अन्त्य सायदै हुन सक्छ । विप्रेषणलाई उत्पादनमा लगाउन ः विप्रेषणलाई नेपाली अर्थतन्त्रको मेरुदण्ड मानिँदै आए पनि यसलाई स्थायी स्रोतका रूपमा बुझ्नु गलत हुन्छ । बरु विदेशमा नेपाली नागरिकले आर्जन गरेको ज्ञान, सीप, पुँजी र प्रविधिको उच्चतम सदुपयोग गरि देशभित्रै रोजगारीका अवसरहरू सिर्जना गर्न सकिन्छ । नेपालमा वैदेशिक रोजगारीबाट प्राप्त कुल पुँजीको १०१२ प्रतिशत मात्र पुनर्पुंजी निर्माणमा खर्च गरिएको पाइन्छ । वैदेशिक रोजगारीबाट फर्केका वा नियमित आय प्राप्त गर्ने घरपरिवारलाई लक्षित गरी उद्यमशीलता विकासका कार्यक्रमहरू सञ्चालन गरेर अर्थतन्त्रलाई सबल बनाउन सकिन्छ । राजनीतिलाई सम्मानित बनाउन ः राजनीतिक दलका अधिकांश नेताकार्यकर्ता व्यावसायिक एवं स्वरोजगार नहुँदा राजनीतिकर्मीप्रतिको सामाजिक दृष्टिकोण नै विकृत बनेको छ । राजनीतिकर्मीहरूको जीवनयापनको आधार पारदर्शी नहुँदा भ्रष्टाचारीहरूलाई कारबाहीको दायरामा ल्याउन अप्ठ्यारो परेको छ । स्वतन्त्र र निष्पक्ष निर्वाचन प्रणालीप्रति पनि प्रश्नचिह्न खडा भएको छ । हरेक नेताकार्यकर्तालाई उद्यमी बनाउँदा लोकतन्त्रको भविष्य मजबुत हुन्छ र राजनीतिलाई सम्मानित गर्न सहयोग पुग्छ ।नवप्रवर्तनलाई प्रोत्साहन गर्न ः नेपाललाई विकसित देशमा रूपान्तरण गर्न कैयौं नवीन प्रविधिको जरुरत पर्छ । उद्यमीहरू नवप्रवर्तनको काम गर्छन् । नवप्रवर्तनले उद्यमशीलतालाई सहयोग गर्छ, उद्यमशीलताले नवप्रवर्तनलाई प्रोत्साहन गर्छ । अन्त्यमा, हाम्रो राजस्वको क्षमताले सार्वजनिक खर्च धान्न नसकेको धेरै भइसक्दा पनि आन्तरिक उत्पादन बढाउन नसक्दा अर्थतन्त्रमा गम्भीर संकटहरू देखिँदै छन् । हालका वर्षहरूमा अनुदान घट्दै र ऋण बढ्दै गइरहेको छ । अनुदान लिँदा दाताका अस्वाभाविक सर्तहरू मान्न बाध्य हुँदै जाँदा अर्थतन्त्र थप संकटमा पर्नेछ । तीनै तहका सरकारहरूले उद्यमशीलता विकासका सम्बन्धमा कार्यक्रम एवं बजेटको व्यवस्था गरेका छन्, तैपनि लक्षित उद्देश्यप्राप्तिमा हाम्रा कार्यक्रमहरू केन्द्रित हुन नसक्दा राष्ट्रिय लगानी बालुवामा पानीसरह निष्प्रभावी बन्दै गइरहेको छ । यसर्थ सबै सरकार एवं सरकारी निकायले गर्ने लगानी साना तथा घरेलु उद्योगको विकास तथा प्रवर्द्धनमा लक्षित गरौं । उद्यमशीलता विकासलाई राष्ट्रिय प्राथमिकता बनाऔं । लगानीलाई प्रतिफलमा भन्दा पनि नतिजा र प्रभावमा मापन एवं मूल्यांकन गर्न सकिने गरी योजना तथा कार्यक्रमहरू तर्जुमा गरौं । नागरिकहरूमा राजनीति र व्यवस्थाप्रति आस्था एवं विश्वास बढाउन राष्ट्रिय पुँजीको प्रयोग विवेकशील एवं उपेक्षित नतिजा पाउने तवरले गरौं ।भुसाल लुम्बिनी प्रदेश योजना आयोगका सदस्य हुन् ।"
ध्वाँसे चितुवाका संरक्षण दूत,"(पोखरा)  भेडी गोठ राख्न बर्खामा ४ हजार मिटरमाथिको ठूलेकसम्म पुगेका छन् भने हिउँदमा बेंसी भाचोकसम्म । ६ वर्षकै उमेरमा अर्कैको भेडी गोठमा बस्न थालेका उनी १४ वर्षमा गोठालोका नाइके चिवा बने । त्यतिबेला एउटा गोठमा २ सय ५० देखि ५ सयसम्म भेडाच्यांग्रा हुन्थे । ७ गोठ उनको जिम्मामा थियो । कुन भेडाच्यांग्रा बेच्ने, कुन बीउ राख्ने, सबै उनैको जिम्मा ।जेठको एक रात बेस्सरी असिनापानी पर्यो । भेडाच्यांग्रा ओत खोज्दै गोठ आइपुगे । मध्यरातमा एकाएक भेडाको भागदौड मच्चियो । गोठको कुकुर पनि जोडजोडले भुक्न थाल्यो । गोठमा चितुवा छिरेको उनले लख काटे । बाहिर निस्किन सकेनन् । पानी थामिएपछि गोठमा गएर हेर्दा भेडाच्यांग्रा यताउता लडिरहेका थिए । भोलिपल्ट गन्दा २१ वटा भेडा मारिएको अवस्थामा भेट्टाए । चितुवाले कति भेडाच्यांग्रा मार्यो भनिसाध्य छैन, कास्कीको मादी२ ताङतिङका गमबहादुर गुरुङले बितेका दिन सम्झिए, पाठापाठी पाउँदापाउँदैको माउ पनि मार्थ्यो । साढे दुई दशक भेडी गोठमा बिताउँदा गमबहादुरले अन्नपूर्ण र लमजुङ हिमालको काखमा रहेका जम्मै लेक चहारेका छन् । कतिपल्ट उनको ध्वाँसे चितुवासँग जम्काभेट पनि भएको छ । उनका अनुसार साथमा कुकुर हुने भएकाले चितुवाले मान्छेलाई आक्रमण गरिहाल्ने आँट भने गर्दैनथ्यो । थुप्रै वन्यजन्तु र चराचुरुंगी चिन्ने ५५ वर्षीय गमबहादुर अहिले त्यही ध्वाँसे चितुवाका संरक्षण दूत छन् ।३२ वर्षको उमेरमा उनले गोठ छोडेका थिए । विवाह गरेपछि २ छोरा, २ छोरी जन्मिए । ७ वर्ष मलेसिया बसेर गाउँ फर्किए । गोठमा बस्दा चितुवाले आजित बनाएको उनले भुलेका थिएनन् । २ वर्षअघि उनले फेरि ध्वाँसे चितुवाबारे सुने । प्रकृतिका साथीहरू नामक संस्था ध्वाँसे चितुवा संरक्षण परियोजना लिएर सिक्लेस र ताङतिङ पुगेको थियो । त्यतिबेला उनले थाहा पाए, ध्वाँसे चितुवा त किसानको साथी रहेछ ।नेपालमै संकटमा रहेको बिरोलो वर्गमा पर्ने ध्वाँसे चितुवा रूखमा धेरै समय बस्छ । प्रायः बाँदरको सिकार गरेर आहाराको रूपमा खान्छ । दुई वर्षअघि युरोपियन आउटडोर कन्जरभेसन एसोसिएसनले विश्वभरबाट विभिन्न जंगली जनावर, वातावरण संरक्षणसम्बन्धी प्रस्तावका लागि आह्वान गरेको थियो । वन्यजन्तु र वन संरक्षण विधाअन्तर्गत नेपालको ध्वाँसे चितुवा संरक्षणसम्बन्धी प्रस्ताव उत्कृष्ट ५ भित्र पर्यो । त्यसपछि भएको अनलाइन मतदानबाट पनि यही प्रस्ताव उत्कृष्ट ठहरियो र ३० हजार युरो जित्यो । उक्त रकम प्रकृतिका साथीहरू ले ध्वाँसे चितुवा संरक्षणको क्षेत्रमा खर्च गरेको छ । परियोजनाअन्तर्गत नै गमबहादुर ध्वाँसे चितुवाको संरक्षण दूत बनेका हुन् । भेडा गोठमा बसेर लेकदेखि बेंसीसम्म सबै वन चिनेको, अरूलाई भन्दा बढी अनुभव भएको भएर मलाई चुन्नुभएको होला, उनले भने, मैले पनि आफूसक्दो प्रयास गर्छु । उनले ध्वाँसे चितुवा संरक्षणको तालिम लिएका छन् । चोरी सिकारी नियन्त्रणका उपायबारे बुझेका छन् । पासो थापेर वन्यजन्तु मार्न रोक लगाएका छन् । गाउँमा ध्वाँसे चितुवाको महत्त्व बुझाउनु उनको दैनिकी नै हो ।परियोजना सुरु हुनुअघि मादीका स्थानीय ध्वाँसे चितुवाबारे अनभिज्ञ थिए । अन्य सबै वन्यजन्तुको गुरुङ भाषामा नाम भए पनि ध्वाँसे चितुवाको स्थानीय नाम छैन । मादी गाउँपालिकाका लेकमा क्यामेरा ट्र्यापिङका क्रममा पहिलोपल्ट सन् २०१४ मा ध्वाँसे चितुवाको बासस्थान रहेको फेला परेको थियो । प्रकृतिका साथीहरू ले दोस्रोपल्ट सन् २०१७ मा पुनः क्यामेरा ट्र्यापिङ गर्यो । मादी३ र लमजुङको क्व्होलासोंथर गाउँपालिकामा ध्वाँसे चितुवा भेटियो । २२०० देखि २७०० मिटरसम्मको उचाइमा ती चितुवा भेटिएका थिए । त्यसपछि संस्थाले ध्वाँसे चितुवा संरक्षणको पहल थालेको थियो । परियोजना लागू भएपछि मादी गाउँपालिकाको गाउँसभाले ध्वाँसे चितुवालाई विशेष वन्यजन्तु घोषणा गरेको छ । यसअघि लुम्बिनीले सारसलाई नगरपक्षी घोषणा गरेको थियो । संस्थाले मादी गाउँपालिकाको सिक्लेस, ताङतिङ, पार्चे, याङ्जाकोट, भाचोक, मेलबोटमा संरक्षणसम्बन्धी गतिविधि सञ्चालन गर्यो । वडा कार्यालय र अन्नपूर्ण संरक्षण क्षेत्र व्यवस्थापन समितिसँगको सहकार्यमा स्थानीयलाई संरक्षणसम्बन्धी तालिम दियो । विद्यार्थीलाई ध्वाँसे चितुवाको सम्भावित बासस्थानमा लैजाने, क्षमता अभिवृद्धि गर्ने, संरक्षण चेतना शिविर गर्ने, अक्षयकोष स्थापना गर्नेलगायत कार्यक्रम पनि गर्यो । संस्थाका कार्यकारी निर्देशक राजु आचार्यका अनुसार स्थानीयलाई सीपमूलक तालिम, युवालाई नेचर गाइड तालिम, डढेलो नियन्त्रण तालिम तथा औजार हस्तान्तरण, गैरकाष्ठ वन पैदावरको संरक्षण र उपयोगसम्बन्धी तालिम, पर्यटकीय गन्तव्य प्रवर्द्धन, ध्वाँसे चितुवासम्बन्धी अंग्रेजी र नेपालीमा किताब प्रकाशनलगायत कार्य संस्थाले गरेको छ । गाउँपालिकाका २ क्षेत्रलाई नेपालमै पहिलोपल्ट ध्वाँसे चितुवा संरक्षण क्षेत्र घोषणा गरिएको छ । ताङतिङमा गमबहादुर गुरुङलाई जस्तै सिक्लेसमा सन्तोष गुरुङलाई ध्वाँसे चितुवा संरक्षण दूत घोषणा गरिएको छ । उनीहरूले संस्थाले गर्ने हरेक कार्यमा सहयोग पुर्याउँछन् । नेपालमा अनुमानित एक सयको संख्यामा मात्रै ध्वाँसे चितुवा रहेको आचार्य बताउँछन् । कास्कीबाहेक चितवन, नवलपरासी, रसुवा, लमजुङ र पर्सामा ध्वाँसे चितुवा भेटिएको छ । उनका अनुसार पहिलोपल्ट सन् १८५३ मा नेपालमा ध्वाँसे चितुवा अभिलेख भएको थियो । यसको औसत तौल २२ किलो हुन्छ । पुच्छर र जीउको लम्बाइ उत्रै हुन्छ । अन्य चितुवाभन्दा सानो हुने भएकाले ठूलो जनावरको सिकार गर्न सक्दैन । यो चितुवा भएको ठाउँमा बाँदर बस्दैन, उनी भन्छन्, गोठमा पसेर गाईबस्तु मारेको रेकर्ड छैन । अन्य चितुवाले गाईवस्तु मारे पनि स्थानीयले रिसको झोंकमा ध्वाँसे चितुवालाई मार्न सक्ने भएकाले पनि संरक्षण शिक्षा आवश्यक भएको उनले बताए ।"
मास्कबाट खुल्यो शवको पहिचान,"(सुनसरी)  साताअघि कोसी राजमार्गको धरानभेडेटार सडकखण्डस्थित आँपगाछी जंगलमा फेला परेको शव इलाम चुलाचुलीका ४३ वर्षीय दिनेश सिग्देलको भएको खुलेको छ । शव टुक्राटुक्रा पारेर दुईवटा जेब्रा झोलामा राखिएको अवस्थामा भेटिएको थियो । पाइन्टको गोजीमा भेटिएको बहराइनस्थित कम्पनीका सेक्युरिटी गार्डले लगाउने फेसमास्कबाट उनको पहिचान भएको हो । कम्पनीको नाम र लोगोका आधारमा प्रहरीले मृतक सिग्देलको अनुहारको स्केचसहित बहराइनमा सम्पर्क गरेको थियो ।शवको सनाखत भएसँगै प्रहरीले मृतक सिग्देलकी ३० वर्षीया कान्छी श्रीमती अनिता केसी सिग्देल र करिब ३५ वर्षीय सरोज भण्डारीलाई पक्राउ गरी अनुसन्धानको दायरामा ल्याएको छ । सिग्देलकी जेठी श्रीमती निर्मला सिग्देल (दनुवार) ले श्रीमान्को मृत्यु भएको जानकारी गत सोमबार मात्र बहराइनमा कार्यरत आफन्तबाट पाएको बताइन् । वैदेशिक रोजगारीमा कतार रहेकी उनी दुई महिनाअघि मात्र नेपाल फर्केकी थिइन् । श्रीमान् भने पुस २० गते १५ दिनको बिदा मागेर बहराइनबाट सोही दिन नेपाल आएको जानकारी उक्त कम्पनीमा सँगै काम गर्ने झलक गुरुङले दिएको निर्मलाको भनाइ छ । श्रीमान्को हत्या भएको थाहा पाएपछि उनले धरानस्थित इलाका प्रहरी कार्यालयमा दोषीलाई कारबाही माग गर्दै मंगलबार जाहेरी दिएकी छन् । नेपाल आउनुअगाडि दिनेशले बहराइनबाट मलाई कतारमा फोन गरेका थिए, उनले भनिन्, अनिता अर्कैसँग पोइल गइछ, घर व्यवहार मिलाउन नेपाल जाँदै छु । त्यसका लागि टिकट लिन ३५ हजार रुपैयाँ देऊ भनेका थिए । तर आफूले पैसा नदिएको र भेट पनि हुन नसकेको उनले बताइन् । दुई साताको बिदा लिएका दिनेश एक महिनासम्म कम्पनीमा नफर्किएपछि सहकर्मीहरूले अनितालाई सम्पर्क गरी सोधखोज गरेका थिए ।पक्राउ परेका अनिता र भण्डारीले उक्त घटना पुस २२ गते भएको बयान दिएको प्रहरी स्रोतले जनाएको छ । सुनसरीका जिल्ला प्रहरी प्रमुख एसपी सञ्जयसिंह थापाले अनिता र भण्डारीबीचको सम्बन्धका कारण घटना भएको हुन सक्ने बताए । सिग्देल बाहिरबाट आएपछि आफूहरूको सम्बन्धबारे खुल्न सक्ने ठानेर हत्या भएको हुन सक्छ, उनले भने, थप पुष्टि गर्न अनुसन्धान गरिरहेका छौं ।सिग्देलको शव धरान४ स्थित जंगलमा एक किलोमिटरको दूरीमा हातखुट्टा, टाउको र शरीर टुक्राटुक्रा पारिएको अवस्थामा फेला परेको थियो । प्रहरीले बुधबार दायाँ खुट्टा र टाउको फेला पारेको थियो भने बिहीबार बायाँ हात र शरीर भेट्टाएको थियो । शवको सनाखत हुन नसक्दा प्रहरीले अनुहारको स्केच तयार पारी सार्वजनिक गरेको थियो ।"
अधिकार खोज्दा पतिले गरे गर्भवतीको हत्या,"(महोत्तरी)  महोत्तरीको गौशाला१२ कान्तिबजारस्थित सागरनाथ वनमा बुधबार शव भेटिएकी अप्सना खातुनको हत्या श्रीमान्ले गरेको खुलेको छ । हत्यामा आरोपित दुई जनालाई प्रहरीले पक्राउ गरी सार्वजनिक गरेको छ । पक्राउ पर्नेमा श्रीमान् ३७ वर्षीय अजय महतो र सर्लाही मंलगवाका ३४ वर्षीय प्रमोद राउत छन् । पहिलो श्रीमान्सँग सम्बन्धविच्छेदपछि दुई छोरा लिएर अप्सना भारतको सीतामढीस्थित माइतीघरमा बस्दै आएकी थिइन् । घर बनाउने पेटीठेक्का लिएर काम गर्न सीतामढी पुगेका अजयसँग चिनजान र सम्बन्ध भएपछि उनीहरूले निकाह (विवाह) गरेका थिए । अप्सनाले घर लैजान दबाब दिएपछि काखका दुई बच्चासहित अजयले परिवारमा ल्याए । तर, अजयको परिवार र समाजले अप्सनासँगै उनका बच्चालाई स्वीकार गरेनन् । २५ हजार भारु अप्सनालाई क्षतिपूर्ति दिने र २५ हजारको भोज गर्नुपर्ने पञ्चायतले निर्णय गर्यो । तर, पञ्चायतको निर्णय नमानेर अप्सना अजयसँगै बस्न गइन् । उनीहरू परिवारमा बस्न नसकेपछि ९ महिनादेखि सर्लाहीको मलंगवामा डेरा गरी बस्दै आएका थिए । अप्सनाले अजयलाई कानुनी अधिकारका लागि अदालतमा विवाह दर्ता माग गरेकी थिइन । आफ्नो गर्भबाट अजयको बच्चा जन्मिएपछि उसलाई अधिकार दिनुपर्ने माग अप्सनाको थियो । प्रहरी अनुसन्धानअनुसार अप्सना ८ महिनाकी गर्भवती थिइन् । अजयले ठेक्का लिएर घर बनाइरहेका घरधनी प्रमोद राउतलाई श्रीमतीले अधिकार मागेर हैरान पारेको सुनाए । मारेर फालिदिए समस्या समाधान हुने सल्लाह उनले अजयलाई दिए ।अप्सनाले हैरान पारेकाले प्रमोदकै सल्लाहमा हत्या गरेको बयान अजयले प्रहरीमा दिएका छन् । घटनामा संलग्न ३ मध्ये अझै एक जनाको खोजी भइरहेको महोत्तरीका प्रहरी प्रमुख एसपी कृष्णप्रसाद पंगेनीले बताए । गत मंगलबार पहिलो श्रीमान्पट्टिका दुई बच्चासहित अप्सनालाई अजयले अटो रिजर्भ गरी मेला हेर्न जाने भन्दै सर्लाहीको ईश्वरपुर श्रीनगर चोकसम्म ल्याएका थिए । उनको साथमा सँगै काम गर्ने अर्का एक व्यक्ति पनि थिए । त्यहाँबाट प्रमोद राउतले आफ्नो प्रदेश २०२००२प७९५७ नम्बरको मोटरसाइकलमा बसाएर सबैलाई बाँके खोलाको बाँध हुँदै पालैपालो महोत्तरी ल्याए । दुई बालकलाई उनले मंगलबार साँझ गौशाला१२ बीसहाराथानको एक पसलमा पुर्याए । म बिस्कुट लिएर आउँछु भनेर निस्किएका प्रमोद फर्किएनन् । बच्चाहरू अलपत्र परेपछि पसले दिलबहादुर योञ्जनले गाउँले र प्रहरीलाई खबर गरे । आफन्त नभेटुन्जेललाई भन्दै ४ र अढाई वर्षका दुई बालकको सुरक्षाको जिम्मा गौशाला रेडक्रस उपशाखाका सभापति स्थानीय दिनेश महतोले लिए । उक्त पसलबाट ३ किलोमिटर पर वनमा दाउरा लिन गएका स्थानीयले महिलाको शव देखिएको प्रहरीलाई खबर गरे । मृतकको फोटो देखाउँदा ४ वर्षका छोराले आमा भनेर चिने । बालकहरूले मोटरसाइकलमा ल्याएर छाडेको बताएपछि प्रदेश प्रहरी जनकपुर, संघीय प्रहरी इकाइ जनकपुर र जिल्ला प्रहरी महोत्तरीले कुकुरको प्रयोग गर्दै अनुसन्धान थाल्यो । त्यस क्रममा दुई आरोपीलाई पक्राउ गरेको हो । अजय र अर्का एकले अप्सनालाई जंगलमा लगी सलले घाँटीमा कसेर अनुहार, कन्चटमा र छातीमा हिर्काइ हत्या गरेको खुलेको प्रहरीले जनाएको छ । अजय र प्रमोदलाई कर्तव्यज्यान मुद्दामा जिल्ला अदालत महोत्तरीबाट म्याद थप गरी थप अनुसन्धान गरिरहेको एसपी पंगेनीले बताए ।"
जबर्जस्ती करणी मुद्दाको २१ औं पेसी पनि स्थगित,"काठमाडौं (कास) झन्डै तीन वर्षअघि एक बालिकामाथि भएको जबर्जस्ती करणी मुद्दाको पेसी मंगलबार २१ औं पटक स्थगित भएको छ । धनुषा जिल्ला अदालतमा रहेको उक्त मुद्दाको सुनुवाइ आगामी चैत १४ मा गरिने भनिएको छ । जिल्ला अदालतमा २०७६ जेठ ८ मा दर्ता भएको उक्त मुद्दाको सुनुवाइ विविध अवस्थाका साधारण कारण देखाउँदै लगातार स्थगित गरिँदै आएको छ । प्रतिवादीका तर्फका अधिवक्ता विनोदकुमार शर्माले आफू अदालत उपस्थित हुन नसक्ने जनाएपछि मंगलबारको सुनुवाइ स्थगन गरिएको जिल्ला न्यायाधीश ध्रुवराज कार्कीको आदेशमा उल्लेख छ । मुलुकी फौजदारी कार्यविधि नियमावली २०७५ ले निर्देशित गरेको लगातार कारबाही र सुनुवाइ गरिने मुद्दा भए पनि निरन्तरको पेसी स्थगित हुँदा पीडित बालिकाका बाबुआमा विक्षिप्त बनेका छन् । गाउँबाट विस्थापित बनेर छोरीसमेतलाई काठमाडौंमा लगेर बसोबास गर्नुपरेको छ, यस्तो गम्भीर मुद्दामा सबै प्रमाण र बयान जुटिसक्दा पनि फैसला पाउने बेला अनेक कारणले पेसी सारिँदै छ, पीडित बालिकाका बाबुले कान्तिपुरसँग भने ।हाल धनुषाबाट विस्थापित भएर काठमाडौंमा अस्थायी बसोबास गरिरहेको पीडित परिवारले मुद्दाको सुनुवाइ र फैसलाका निम्ति हारगुहार गर्दै आए पनि पुर्पक्षका लागि थुनामा रहेका आरोपित तथा प्रतिवादी पक्षका वकिलले मुद्दा फर्छ्योटमा तदारुकता देखाएका छैनन् ।"
रुसद्वारा युक्रेनका २ क्षेत्रलाई स्वतन्त्र राज्यको मान्यता,"भारत र चीनको सन्तुलित प्रतिक्रियाविश्व समुदायले नै रुसको आलोचना गरिरहँदा चीन र भारत भने केही संयमित देखिएका छन् । चीनले पछिल्लो घटना जटिल पक्ष भन्दै सन्तुलित प्रतिक्रिया दिएको छ । रुसको निकटतम मित्रराष्ट्र चीनले कुनै पनि पक्ष नलिईकन तनाव बढाउन सक्ने कार्यबाट बच्न आग्रह गरेको छ । चिनियाँ विदेशमन्त्री वाङ यीले युक्रेनमा युक्रेन मामिलाबारे चीन तटस्थ रहने बताए । तर कुनै पनि देशको वैध सुरक्षा चासो को सम्मान हुनुपर्ने उनको भनाइ छ । त्यस्तै, भारतले पनि सबै पक्षलाई संयम हुन आग्रह गरेको छ । संयुक्त राष्ट्रसंघका लागि भारतीय राजदूत टीएस तिरुमूर्तिले सबै देशहरूको वैध सुरक्षा हितलाई ध्यानमा राख्दै तनाव कम गर्नुपर्ने बताएका छन् ।"
भारतले थाल्यो उद्धार,नयाँदिल्ली (कास) भारतले युक्रेनमा रहेका आफ्ना नागरिकलाई स्वदेश फर्काउन प्रयास थालेको छ । मंगलबार बिहान एयर इन्डियाको विशेष विमान युक्रेन पठाइएको छ । विमानमा २ सय ५६ जना भारतीय विद्यार्थी ल्याइँदै छ । विमान मंगलबार अबेर राति भारतीय राजधानी नयाँदिल्ली आइपुग्ने जनाइएको छ । भारतले लगातार विशेष विमानहरू युक्रेन पठाउने सूचना जारी गरेको छ । पहिलो चरणमा चार वटा उडानको कार्यसूची सार्वजनिक गरिएको छ । युक्रेन र त्यसको सीमावर्ती क्षेत्रमा २० हजार बढी भारतीय रहेको अनुमान गरिएको छ । रुस र युक्रेनबीच तनाव बढेयता भारतले आफ्ना नागरिकलाई सुरक्षित रहन विभिन्न सूचना जारी गर्दै आएको थियो । रुसले सोमबार युक्रेनका दुई क्षेत्रलाई स्वतन्त्र घोषणा गरेपछि कुनै पनि बेला युद्धको आशंका गरिएको छ । राष्ट्रसंघको सुरक्षा परिषद्मा भारतका प्रतिनिधि टीएस तिरुमूर्तिले युक्रेन र त्यसको सीमावर्ती क्षेत्रमा रहेका २० हजार बढी भारतीय नागरिकको सुरक्षा चिन्ता आफूहरूको चासोका विषय भएको जनाएका छन् ।
एक खर्बको निर्यात हुँदा ११ खर्बको आयात,निर्यात भएका मुख्य ५ वस्तु (रुपैयाँमा)भटमासको तेल प्रशोधित ३६ अर्ब ८५ करोडप्रशोधित पाम तेल ३४ अर्ब १५ करोड सेन्थेटिक यार्न ७ अर्ब १ करोड ऊनी गलैंचा कार्पेट ५ अर्ब ९ करोड
४ वर्षमा द्रुतमार्गको प्रगति १६ प्रतिशत मात्र,"गत वर्ष ८ अर्ब ७३ करोड १२ लाख खर्च भएको थियो, पोखरेलले भने, चालु आर्थिक वर्षमा ८ अर्ब ९२ करोड ७९ लाख रुपैयाँ विनियोजन भएकामा दुई अर्ब रुपैयाँ खर्च भएको छ । चालु आर्थिक वर्षमा धेरै ठेक्का हुने भएकाले उक्त रकम सबै खर्च हुने सेनाको दाबी छ । अब सुरुङ निर्माणको काम सुरु हुन्छ, त्यसपछि खर्च बढ्दै जान्छ, अहिले साधारण काम मात्र भएका छन्, पोखरेलले भने । सबै काम सुरु भएपछि बजेट अपुग हुन नहुनेमा उनले जोड दिए । फास्ट ट्र्याकमा चाइना स्टेट कन्स्ट्रक्सन इन्जिनियरिङ कम्पनीले छोक्रेडाँडादेखि धेद्रेसम्म ३३५५ किमि सुरुङ निर्माणको ठेक्का पाएको छ, जसको ठेक्का रकम २१ अर्ब ६१ करोड छ । चाइनिज निर्माण कम्पनी पोलिचङ्दाले धेद्रेदेखि लेनडाँडासम्म ३०३ किमि सुरुङ निर्माण गर्ने ठेक्का पाएको छ । यस खण्डको ठेक्का रकम २८ अर्ब ५३ करोड छ । त्यस्तै फास्ट ट्र्याकको पूरै खण्डमा १६ वटा विशेष र ७१ वटा साना तथा मझौला पुल निर्माण गरिनेछ । सेनाका अनुसार निजगढराजदमार खण्डको २२ दशमलव ५ किमि क्षेत्रमा ठेक्का आह्वान भई काम अघि बढाइएको छ । चालु आर्थिक वर्षमा थप ५ दशमलव १० प्रतिशत काम सकेर २१ दशमलव २० प्रतिशत प्रगति पुर्याउने लक्ष्य रहेको आयोजनाको दाबी छ ।"
बन्दरगाहमै रोकिए ५ हजार कन्टेनर,"(पर्सा)  सिर्सिया र भारतीय बन्दरगाहमा झन्डै ५ हजार कन्टेनर अड्किएका छन् । सिर्सियामा करिब २ हजार खाली कन्टेनर १ वर्षदेखि थन्किएका छन् । उता भारतको कोलकातामा ९ सय ८० र विशाखापटनम बन्दरगाहमा नेपाली आयातकर्ताका १ हजार ७ सय ४० मालवाहक कन्टेनर रोकिएका छन् । विगतमा सुक्खा बन्दरगाह सञ्चालक कम्पनी हिमालयन टर्मिनलको साझेदार कम्पनी एवं भारतीय रेलवेको भगिनी संस्था कोंकरले रेलवे र्याक पठाउन कम गरेकाले यस्तो समस्या चुलिएको वीरगन्जस्थित इन्टरमोडल यातायात विकास समिति कार्यालय प्रमुख कमल ज्ञवालीले बताए । एकातिर टर्मिनलको प्रत्यक्ष सरोकार रहेन । अर्कोतिर भारतबाट कोंकरले रेल्वे र्याक नै कम पठाउन थाल्यो, उनले भने, यसै वर्षको भदौयता हालको सुक्खा बन्दरगाह सञ्चालक कम्पनी प्रिस्टिन भ्यालीको साझेदार कम्पनी प्रिस्टिन र हिन्द टर्मिनल्ससमेत गरी दुई भारतीय कम्पनीले पनि कन्टेनर ढुवानीका लागि रेलवे र्याक ल्याउन थाले । यसरी कोंकरको एकाधिकार त तोडियो । तर उसले त्यसपछि नेपालतर्फ रेलवे र्याक नै कम पठाउन थाल्यो ।एक वर्षयता समस्या चुलिँदै गएको बन्दरगाहस्थित भन्सार कार्यालयका सूचना अधिकृत सन्तोष न्यौपानेले बताए । विगतमा कोंकर एक्लैले रेलवे र्याक चलाउँदा समस्या थिएन । अहिले तीन वटा कम्पनीले चलाएपछि सहजै कन्टेनरको ढुवानी हुन सकेको छैन, उनले भने, वीरगन्जमा थन्किएका करिब दुई हजार कन्टेनरले बन्दरगाहको यार्डमा धेरै ठाउँ ओगटेर समस्या भइरहेको छ । भारतबाट दैनिक लगातार खाली र्याक आएर यहाँ थुप्रिएका कन्टेनर ढुवानी गरेर लगे मात्रै समस्या समाधान हुन्छ । आफूले प्रिस्टिन भ्यालीका अधिकारीसँग कुरा गर्दा उनीहरूले वीरगन्जमा थुप्रिएका खाली कन्टेनर भारत फिर्ता पठाउने जिम्मेवारी आफ्नो नरहेको र त्यसो गर्नुपरे पनि कोंकरले त्यसबापतको भाडा दिनुपर्ने जवाफ दिएको न्यौपाने बताउँछन् ।तेस्रो मुलुकबाट नेपालमा मालवस्तु ढुवानी हुने प्रमुख नाका सिर्सिया सुक्खा बन्दरगाहमा एक वर्षयता देखिएको यस्तो समस्याको अविलम्ब समाधान हुनुपर्ने वीरगन्ज उद्योग वाणिज्य संघका द्वितीय उपाध्यक्ष हरि गौतमको भनाइ छ । सिर्सिया सुक्खा बन्दरगाह नेपाली आयातकर्ताका लागि महत्त्वपूर्ण बन्दरगाह हो, यसमा कन्टेनर र अन्य बल्क कार्गो वस्तुको आयातनिर्यात पनि सहज रूपमा हुनुपर्छ, उनले भने, कुनै प्राविधिक समस्या भए सरोकारवाला निकायले समाधान गर्नुपर्छ । बन्दरगाह सञ्चालनमा आएदेखि नै एकलौटी रूपमा रेलवे सञ्चालन गर्दै आएको कोंकरले हाल आएर वीरगन्जका लागि रेलवे र्याक घटाउँदा यस्तो समस्या देखिएको प्रिस्टिन भ्यालीका सूचना अधिकृत अतुल शर्माले बताए ।"
विकास ऋणपत्रमार्फत ५४ अर्ब आन्तरिक ऋण,"काठमाडौं (कास) गएको एक महिनामा विकास ऋणपत्रमार्फत मात्र सरकारले ५४ अर्ब ५० करोड रुपैयाँ आन्तरिक ऋण उठाएको छ । ती ऋणपत्रका लागि २ खर्ब ६८ अर्ब २७ करोड रुपैयाँ बराबरको बोलकबोल प्राप्त भएको थियो । ती ऋणपत्र २ देखि ५ वर्ष सम्मका छन् । ऋणपत्रको ब्याजदर न्यूनतम ५७२ देखि अधिकतम ६९३ प्रतिशत छ । आन्तरिक ऋण उठाउने क्रममा सोमबार राष्ट्र बैंकले बिक्री गरेको विकास ऋणपत्रमा बैंक तथा वित्तीय संस्थाले करिब ५१ अर्ब रुपैयाँ बराबरको बोलकबोल हालेका छन् । यो आह्वान गरिएकोभन्दा करिब ५ गुणा बढी हो । राष्ट्र बैंकले पाँचवर्षे विकास ऋणपत्र २०८३ (च) का लागि आइतबारसम्म बोलकबोल आह्वान गरेको थियो, जसमा २ सय २५ वटा आवेदनमार्फत ५० अर्ब ७५ करोड रुपैयाँ बराबरको बोलकबोल परेको छ । सोमबार राष्ट्र बैंकले उक्त ऋणपत्र बिक्री गरेको छ । यसअनुसार ३६ वटा बैंक तथा वित्तीय संस्थाले १० अर्ब रुपैयाँ बराबरको ऋणपत्र खरिद गरेका छन् । पाँच वर्ष परिपक्व अवधि रहेको उक्त ऋणपत्रको ब्याजदर ६९३ प्रतिशत कायम भएको छ । वित्तीय प्रणालीमा तरलता अभावको अवस्थामा सुधार भएको छैन । तर बैंक तथा वित्तीय संस्थाले ऋणपत्रहरूमा लगानी गर्न भने तँछाडमछाड गरेको देखिन्छ । उनीहरूसँग धेरै पैसा भएर ऋणपत्रमा लगानी गरेका भने होइनन् । ऋणपत्रमा गरेको लगानीबाट धेरै फाइदा लिन सकिने भएपछि उनीहरूको आकर्षण ऋणपत्रमा देखिएको छ । ऋणपत्र धितो राखेर बैंक तथा वित्तीय संस्थाले राष्ट्र बैंकबाट स्थायी तरलता सुविधा (एसएलएफ) लिन सक्छन् । आवश्यक परेका बेला दोस्रो बजारमा बिक्री गर्न सकिने, ऋणपत्र धितो राखेर कर्जा लिन सकिनेलगायत कारण बैंक तथा वित्तीय संस्थाले ऋणपत्रमा लगानी बढाएको जानकारहरूको तर्क छ । चालु आर्थिक वर्षको तेस्रो त्रैमासभित्र (आउँदो चैत मसान्तसम्म) सरकारले १ खर्ब ५० करोड रुपैयाँ आन्तरिक ऋण उठाउँदै छ । आर्थिक वर्षको चौथो त्रैमासमा ट्रेजरी बिल्समार्फत ५५ अर्ब, विकास ऋणपत्रमार्फत ७५ अर्ब, नागरिक बचतपत्रमार्फत २ अर्ब र वैदेशिक रोजगारी बचतपत्रमार्फत ५० करोड रुपैयाँ गरी १ खर्ब ३२ अर्ब ५० करोड रुपैयाँ (वार्षिक लक्ष्यको ५५४ प्रतिशत) आन्तरिक ऋण उठाउने तालिकामा उल्लेख छ । चालु आर्थिक वर्षको बजेटमार्फत सरकारले २ खर्ब ३९ अर्ब रुपैयाँ आन्तरिक ऋण उठाउने लक्ष्य राखेको छ ।"
मुआब्जामै रुमल्लियो बुढीगण्डकी आयोजना,"(धादिङ)  बुढीगण्डकी जलविद्युत् आयोजनाको औपचारिक चर्चा सुरु भएको दशक बित्न लाग्यो । तर आयोजना कुन ढाँचामा कसरी अगाडि बढाउने भन्ने विषयमा अझै निर्णय हुन सकेको छैन । आयोजना प्रभावितका लागि २०७२ सालको चैतदेखि मुआब्जा वितरण सुरु गरिए पनि सकिएको छैन । मुआब्जाकै लागि पालिकादेखि केन्द्र सरकारसँग स्थानीय पटकपटक धाइरहेका छन् ।आयोजनाले धादिङ र गोरखाका प्रभावित क्षेत्रमा जग्गाको छुट्टाछुट्टै तरिकाले मुआब्जा निर्धारण गरेको थियो । अहिले घरगोठ तथा टहराको मुआब्जा निर्धारण गर्दा समान रूपमा मुआब्जा निर्धारण गर्न स्थानीयले माग गरेका छन् । पहिले धादिङ र गोरखाका प्रभावितलाई छुट्टाछुट्टै दररेट थियो, अहिले घरटहराको मुआब्जा निर्धारण पनि असमान दररेट कायम गर्न खोजिएको छ, बुढीगण्डकी सरोकार समिति गोरखा, धादिङका अध्यक्ष दिनेशकुमार ढकालले भने । प्रभावित क्षेत्र दुवै जिल्लाका जनता भएका कारण मुआब्जा दररेट निर्धारणमा एकरूपता कायम गर्नुपर्ने उनीहरूको माग छ । लामो समय लगाएर आयोजना प्रभावित क्षेत्रका स्थानीयको जग्गाको मुआब्जा वितरण सकिए पनि डुबान क्षेत्रमा पर्ने घरगोठ र बोटबिरुवाको निर्धारण हुन सकेको छैन । मूल्य निर्धारण गर्नुअघि दररेट सार्वजनिक गर्नुपर्ने, धादिङ र गोरखाको मुआब्जा समान कायम हुनुपर्ने, छुट भएका भौतिक संरचनाको पुनः सर्वेक्षण हुनुपर्नेलगायत माग प्रभावितहरूका छन् । आयोजनाको मोडालिटी तयार गरी निर्माण अगाडि बढाउनुपर्ने, सुकुम्बासीहरूको बसोबासको उचित व्यवस्था गरिनुपर्ने, वातावरणीय प्रतिवेदन सार्वजनिक गर्नुपर्ने, डुबान क्षेत्रमा दर्ता भई सञ्चालनमा रहेका फर्मको उचित सम्बोधन गर्नुपर्ने माग पनि आफूहरूका रहेको ढकालले बताए ।यसैबीच जलाशययुक्त बुढीगण्डकी जलविद्युत् आयोजना छिटो सम्पन्न गर्न नेपाली कांग्रेस धादिङले गृहमन्त्रीलाई ध्यानाकर्षण गराएको छ ।नेपालको समृद्धिमा अति महत्त्वपूर्ण भूमिका निर्वाह गर्ने बुढीगण्डकी जलविद्युत् आयोजनाको निर्माणमा देखिएका समस्या छिटो समाधान गरी निर्माण अघि बढाउन पनि ध्यानाकर्षण गराइएको हो ।"
कमलविनायकमा लक्ष्मी बैंकको शाखा,"काठमाडौं (कास) लक्ष्मी बैंकले भक्तपुरको कमलविनायकमा नयाँ शाखा सञ्चालनमा ल्याएको छ । शाखामार्फत बैंकले ग्राहकको वित्तीय आवश्यकता पूरा गर्न आवश्यक सम्पूर्ण रिटेल बैंकिङ सेवाका साथै साना तथा लघु व्यवसायीमाझ वित्तीय पहुँच पुर्याउने लक्ष्य राखेको छ । नयाँ शाखाको सुरुवातसँगै लक्ष्मी बैंकका शाखा १४२, एक्स्टेन्सन काउन्टर ११ र ५ हस्पिटल सेवा काउन्टर तथा १७३ एटीएम पुगेका छन् ।"
सेल्सबेरीका विजेता घोषित,"काठमाडौं (कास) वार्षिकोत्सवका अवसरमा सेल्सबेरीले ल्याएको ८८८ कार्यक्रमका विजेता घोषणा गरिएको छ । फागुन १ देखि ८ सम्म सञ्चालनमा आएको कार्यक्रमअन्तर्गत ८ जना विजेता भएका हुन् । विजेताहरूमा रचना राणा (बालुवाटार), विकास गुरुङ (पोखरा बिरौटा), रमेश नेपाल (इमाडोल), सहिष्णु पौडेल (कोटेश्वर), विमल ढकाल (चक्रपथ), रेखा पौडेल (मूलपानी), अञ्जना अधिकारी (पोखरा बगर) र सुदर्शन थापा (पोखरा बिरौटा) छन् । आगामी दिनमा अझ विशिष्ट सुविधा तथा परिस्कृत सेवा प्रदान गर्दै जाने कम्पनीले प्रतिबद्धता जनाएको छ ।"
एनसेलको 'क्यास ब्याक अफर,काठमाडौं (कास) एनसेलका ग्राहकले अब डेटा प्रयोग गर्दा आकर्षक क्यास ब्याकको फाइदा लिन सक्ने भएका छन् । एनसेल आजियाटाले गज्जबको डेली जीबी प्याकअन्तर्गतका तीन विभिन्न प्याकमा २० देखि ६० रुपैयाँसम्मको क्यास ब्याक अफर सञ्चालनमा ल्याएको हो । गज्जबको डेली जीबी प्याकअन्तर्गतको क्यास ब्याक योजना सोमबारदेखि लागू भएको छ । योजनाअन्तर्गत एनसेलका ग्राहकले सात दिन वा ३० दिनसम्म प्रतिदिन १ जीबी र ७ दिनसम्म प्रतिदिन दुई जीबीको गज्जबको डेली जीबी प्याक खरिदमा आकर्षक क्यास ब्याकको फाइदा लिन सक्छन् ।
नेपाल बैंकका ग्राहकलाई बी एन्ड बी हस्पिटलमा छुट,"काठमाडौं (कास) नेपाल बैंकका कर्मचारी तथा ग्राहकले काठमाडौं उपत्यकाको बी एन्ड बी हस्पिटलको उपचार शुल्कमा विशेष छुट पाउने भएका छन् । नेपाल बैंक र बी एन्ड बी अस्पतालबीच सोमबार भएको सम्झौताअनुसार बैंकका कर्मचारीले अस्पतालको विविध सेवाहरूमा १५ प्रतिशत छुट पाउने छन् । बैंकको डेबिट वा क्रेडिट कार्ड, मोबाइल बैंकिङ र क्यूआर कोर्डमार्फत भुक्तानी गर्ने ग्राहकले अस्पतालको विविध सेवामा १० प्रतिशत छुट पाउने छन् । सम्झौतापत्रमा हस्पिटलका तर्फबाट डा अशोककुमार बाँस्कोटा र नेपाल बैंकका प्रमुख कार्यकारी अधिकृत कृष्णबहादुर अधिकारीले हस्ताक्षर गरे ।"
भन्सार जाँचपास सहज गर्न माग,काठमाडौं (कास) नाडा अटोमोबाइल एसोसिएसन अफ नेपालले भन्सार जाँचपासमा सहजीकरण गरिदिन आग्रह गरेको छ । नाडाका अध्यक्ष ध्रुव थापाको नेतृत्वमा गएको ७ सदस्यीय प्रतिनिधिमण्डलले भन्सार विभागका नवनियुक्त महानिर्देशक कमल भट्टराईलाई भेटेर भन्सार जाँचपासमा सहजीकरणका लागि सुझाव दिएको छ । आयातित सवारीसाधनको जाँचपासमा भन्सारमै ढिलाइ हुने गरेको नाडाको गुनासो छ ।
विश्वकप पुग्न असफल,"(काठमाडौं)  आईसीसी ट्वान्टी२० विश्वकप छनोटको सेमिफाइनल भए पनि नेपाल र यूएईका लागि यो खेल फाइनलसरह थियो । किनभने जित्ने टोलीले मात्र ठूलो अवसर पाउँथ्यो । नेपालले जित्न लायक प्रदर्शन देखाउन सकेन । जसले गर्दा यसै वर्ष अस्ट्रेलियामा हुने ट्वान्टी२० विश्वकपमा पुग्ने मौका नेपालले गुमाएको छ । नेपाल मंगलबार यूएईविरुद्ध ६८ रनले पराजित भएसँगै दोस्रोपल्ट ट्वान्टी२० विश्वकपमा पुग्ने अवसरवाट वञ्चित भएको थियो । १ सय ७६ रनको लक्ष्य पाएको नेपाल १८४ ओभरमा १ सय ७ रनमै अलआउट भयो । समूह चरणमा सबै खेल जित्ने एकमात्र टोली नेपालको एकै हारका कारण विश्वकपमा पुग्ने सपना समाप्त भयो । यूएईका कप्तान अहमद राजाले ५ विकेट लिँदै नेपालको सपना तुहाइदिए । उनले त्यसका लागि ४ ओभरमा १९ रनमात्र खर्चेका थिए । जुनैद सिद्दिकीले सुरुआतमै आसिफ शेख, लोकेश बम र कुशल भुर्तेललाई आउट गरेपछि राजाले विकेट लिनेक्रममा निरन्तरता दिए । आसिफ आफूले सामना गरेको दोस्रो बलमा एलबीडब्लू आउट भए भने लोकेशले पहिलो बलमै क्याच थमाउन पुगे । कुशल ७ रन बनाई विकेटकिपरबाट क्याच भए । दीपेन्द्रसिंह ऐरीले नेपालका लागि सर्वाधिक ३८ रन बनाए । ३८ बल नै खेलेका उनले ३ चौका प्रहार गरे । ज्ञानेन्द्र मल्लले २० र आरिफ शेखले ११ रन बनाउनुबाहेक अन्यले दोहोरो स्कोर बनाउन सकेनन् । नेपालको ब्याटिङ निकै नीरस थियो । ठूलो लक्ष्य पछ्याइरहेको समयमा पनि नेपाली खेलाडीले बाउन्ड्री प्रहार गर्न तेस्रो ओभर कुर्नुपरेको थियो । ज्ञानेन्द्रले १३ औं ओभरमा राजाको बलमा गरेको छक्का प्रहार नेपाली इनिङ्सको एकमात्र थियो । त्यसको अर्को बलमा ज्ञानेन्द्र क्याचआउट हुन पुगे भने अर्को बलमा दीपेन्द्र एलबीडब्लू धरापमा परे । सेमिफाइनल जित्ने टोली विश्वकपमा पुग्थ्यो । त्यसमा यूएईले बाजी मारेको हो । यूएई सन् २०१४ पछि पहिलो पटक ट्वान्टी२० विश्वकपमा पुगेको छ । नेपालले पनि २०१४ यता विश्वकप खेलेको छैन । यसअघि यूएईले ओमानको मस्कटमा टस जितेर ब्याटिङ रोज्दै ७ विकेट गुमाई १ सय ७६ रन बनायो । यूएईबाट मोहम्मद वसिमले सर्वाधिक ७० रन बनाए । उनले ४८ बल खेल्दै समान ४ चौका र छक्का प्रहार गरे । भृत्या अरविन्दले २३ बलमा ५ चौका र ३ छक्का प्रहार गरी ४६ रन बनाए । नेपालबाट जितेन्द्र मुखिया र अविनाश बोहराले ३३ विकेट लिए । जितेन्द्रले ३ ओभरमा ३५ र अविनाशले ४ ओभरमा ४६ रन खर्चे । जितेन्द्रले दोस्रो ओभरमै चिराग सुरीलाई ४ रनमा बोल्ड गर्दै नेपाललाई राम्रो सुरुआत दिलाएका थिए । यूएईको २ ओभरमा ६ र ३ ओभरमा १४ रनमात्र थियो । तर अरविन्द र वासिमले आक्रामक खेल्दै यूएईलाई राम्रो स्कोरमा उभ्याए । यी दुई नेपालका सबै बलरमाथि हाबी भएका थिए । उच्च फर्ममा रहेका अरविन्दले चौथो ओभरमा जितेन्द्रलाई २ चौका र १ छक्कासहित १८ रन प्रहार गरे । पाँचौं ओभरमा अरविन्द र वसिमको जोडीले अविनाशलाई १३ रन प्रहार गरेको थियो । छैटौं ओभर लिएर कप्तान सन्दीप लामिछाने आए । अविनाशजस्तै सन्दीपको पहिलो ओभरमा पनि उनीहरूले १३ रन प्रहार गरे । पावर प्लेमा ५८ रन प्रहार गरेको यूएईले ७ ओभरमा ७१ रन प्रहार गरेको थियो । सन्दीपले आठौं ओभरमा अरविन्दलाई बोल्ड गरेपछि नेपाल खेलमा फर्किने प्रयास गरेको थियो । कसिकसाउ बलिङ गरेका सन्दीपले ४ ओभरमा २४ रन खर्चे । ११ औं ओभरमा वसिमले अविनाशलाई १८ रन प्रहार गरे । ११ ओभरको समाप्तिमा यूएई १०२२ को स्थितिमा पुगिसकेको थियो । त्यसपछि भने यूएईका ब्याटर खासै खुल्न सकेनन् । १७ औं ओभरमा अविनाशले मोहम्मद उस्मान (१७) र वसिम तथा १८ औं ओभरमा जितेन्द्रले बसिल हमिद (२) र जावर फरिद (११) लाई आउट गरे पनि पहिलो ११ ओभरमा गरेको ब्याटिङमा यूएईले जितको आधार बनाइसकेको थियो । नेपालले अब ओमानसँग बिहीबार तेस्रो स्थानका लागि खेल्नेछ । आयरल्यान्डले अर्को सेमिफाइनलमा आयोजक ओमानलाई ५६ रनले पराजित गर्दै विश्वकपमा स्थान सुरक्षित गरेको थियो ।"
