शीर्षक,विवरण
गठबन्धनमा फेरि विवाद,"प्रतिनिधिसभा बैठकको कार्यसूचीमा भने एमसीसी सम्झौता नै छैन । अग्निप्रसाद सापकोटाले बुधबार संसद् बैठकअघि कार्यव्यवस्था परामर्श समितिको बैठक बोलाएका छन् । बुधबार रातिसम्मको अडानअनुसार प्रमुख प्रतिपक्षी एमालेले एमसीसीबारे विषय प्रवेश नै नगरी संसद्मा पूर्ववत् नाराबाजी गर्ने भएको छ । त्यस्तै कांग्रेसको तयारीअनुसार कानुनमन्त्री दिलेन्द्र बडू र कांग्रेस सचेतक पुष्पा भुसालले सम्झौता टेबल गर्न प्रस्ताव राख्नेछन् । माओवादी र एकीकृत समाजवादीको तयारीअनुसार सचेतकहरू क्रमशः देव गुरुङ र जीवनराम श्रेष्ठले भने अहसमति राख्नेछन् । संसद्को कार्यसूचीबारे सभामुखलाई परामर्श दिने यो बैठकमा सत्ता साझेदार दलका सचेतकहरूले नै फरक फरक अडान लिएमा सम्झौता टेबल नहुने सम्भावना छ । भोलिको बैठकका बारेमा अहिले नै अनुमान गर्न गाह्रो छ । तर, प्रमुख प्रतिपक्षले विषयमै प्रवेश नगर्ने र सत्तापक्षले पनि फरकफरक अडान राखेमा सभामुखले निर्णय गर्न समय लाग्नेछ, यस्तो अवस्थामा बुधबार सम्झौता टेबल हुन कठिन छ, सभामुखको सचिवालय स्रोतले मंगलबार राति कान्तिपुरसँग भन्यो । तर परामर्श समितिमा सचेतकहरू एकमतले आएमा भने सोहीअनुसार कार्यसूची बन्ने पनि सचिवालयले जनाएको छ । प्रधानन्यायाधीश चोलेन्द्रशमशेर जबराविरुद्ध महाभियोग दर्ता गर्न शनिबार सहमति गर्दा कांग्रेस, माओवादी र एकीकृत समाजवादीबीच विकल्प खोजेर एमसीसी अघि बढाउने सहमति भएको थियो । तर, विकल्पमा सहमति हुन नसकेको भन्दै दुई वाम दलले एमसीसी अघि बढाउन असहयोग गर्ने नीति लिएका छन् । प्रधानमन्त्रीले संसद्मा छलफलको वातावरण बनाउँछु भन्नुभएको थियो, तर अवरोध हटाउन एमाले तयार भएको छैन । त्यस्तै संसदीय समितिमा छलफलमा लग्न सकिन्छ कि भन्ने विकल्प थियो, त्यसका लागि प्रधानमन्त्री स्वयं अधैर्य हुनुहुन्छ ।एमसीसीबारे प्रधानमन्त्री देउवा, माओवादी अध्यक्ष पुष्पकमल दाहाल र एकीकृत समाजवादी अध्यक्ष माधवकुमार नेपालबीच मंगलबार बिहान पनि छलफल भएको थियो । दाहाल र नेपालले एमसीसीमाथि पार्टीमा आन्तरिक छलफल भइरहेकाले हतार नगर्न प्रधानमन्त्रीलाई आग्रह गरेका थिए । गठबन्धनका कुनै सदस्यले पक्षमा मतदान गर्ने, अरूले बहिष्कार गर्ने स्वाभाविक देखिएको छैन, समझदारीका लागि अरू विकल्पमा छलफल गरौं भनेर हाम्रा नेताहरूले भन्नुभएको हो, तर प्रधानमन्त्रीले अब धेरै ढिला भयो भन्दै टेबल गर्ने नीति लिनुभएको छ, माओवादीका एक नेताले भने ।फरकफरक नीति लिएर पनि गठबन्धन जोगाउने विषयमा पनि सत्ता साझेदार दलहरूले छलफल गर्दै आएका छन् । उनका अनुसार अनुमोदन प्रक्रियामा सहभागी पनि नहुने तर सहज गरिदिने (नो भोट) विकल्पमा पनि छलफल भएको छ । एकीकृत समाजवादीका एक नेताले भने, माओवादी र हामीले बहिष्कार गर्ने कि भन्ने विकल्पमा छलफल भएको थियो, तर यति संवेदनशील विषयमा भाग नलिएर जिम्मेवारीबाट भाग्न हुँदैन भनेर पार्टीभित्र आवाज उठेको थियो । त्यसैले कुनै पनि विकल्पमा वस्तुगत सहमति भएको छैन ।एमसीसीबारे जसपा अध्यक्ष उपेन्द्र यादव माओवादी र एकीकृत समाजवादीसँग नजिक छन् भने संघीय अध्यक्ष भट्टराई कांग्रेससँग एकमत छन् । यो विषयले पार्टी विवाद चर्किएको छ । संघीय परिषद् अध्यक्ष बाबुराम भट्टराई यथास्थितिमै अनुमोदनको पक्षमा छन् । अमेरिकाबाट दुई पटक टोली आयो । दुवै टोलीसँग उपेन्द्र यादव र मैले सँगै भेटेका थियौं । त्यहाँ एउटै कुरा गरेका छौं, भट्टराईले कान्तिपुरसँग भने, हामी एमसीसी राष्ट्रिय हितमा भएको हुनाले पास गर्नुपर्छ भन्ने पक्षमै छौं । तर सम्झौता संसद्मा पेस नभएको हुँदा पार्टीले औपचारिक निर्णय गरेको छैन । हामी छिट्टै बैठक बस्छौं र योबारे आधिकारिक निर्णय गर्छौं ।प्रधानमन्त्री देउवाले सम्झौता संसद्मा टेबल भएपछि अनुमोदनका लागि सबै खालका विकल्प खुला हुने जनाउ पार्टीका नेताहरूलाई दिएका छन् । संसदीय दलको बैठक सकिएपछि पनि देउवाले यस विषयमा पार्टी नेताहरूसँग अनौपचारिक छलफल गरेका थिए । मूलतः गठबन्धनलाई नै सहमत बनाउने प्रयास हुन्छ, तर विकल्पमा एमालेसँग पनि छलफल हुन सक्छ, विकल्प सबै खुला छन्, कांग्रेसका एक नेताले भने । प्रमुख प्रतिपक्ष एमालेले भने पक्षमा मत हाल्ने वा नहाल्ने प्रस्ट निर्णय गरेको छैन । सभामुख सापकोटाको भूमिकामाथि प्रश्न उठाउँदै उसले संसद् बहिष्कार गर्दै आएको छ । गठबन्धन तोडे देउवा सरकारलाई निःसर्त समर्थन गर्ने सन्देश दिँदै आएका एमाले अध्यक्ष केपी ओलीले राष्ट्रपति विद्यादेवी भण्डारी र प्रधानन्यायाधीश जबराको बलमा फेरि प्रधानमन्त्री बन्न चलखेल गर्न थालेको भन्दै देउवा हच्केका थिए । ओलीबाट सहयोग नहुने बुझेर उनले माओवादी र एकीकृत समाजवादीको प्रस्तावमा महाभियोग प्रस्ताव अघि बढाएको उनीनिकट नेताहरू बताउँछन् । उनीहरूका अनुसार माओवादी र एकीकृत समाजवादी सरकारबाट अलग हुने अवस्थामा भने एमालेले आफूलाई अझै पनि सहयोग गर्ने अपेक्षा प्रधानमन्त्रीलाई छ । एमसीसी सम्झौताका विषयमा सत्तारूढ गठबन्धनको एकीकृत धारणा माग गर्दै आएको प्रमुख प्रतिपक्षी एमालेले संसद्मा जारी विरोध प्रदर्शनलाई बुधबार पनि निरन्तरता दिने भएको छ । एमाले प्रमुख सचेतक विशाल भट्टराईले विगतको जस्तो सभामुखविरुद्ध नाराबाजी जारी राख्ने बताए । उनले एमसीसी ध्वनि मतले पारित गर्ने हो भने संख्या पनि सावित गरेर देखाउन चुनौती दिए । कुनै सहमति नभई हामीले गर्दै आएको विरोध कार्यक्रमबाट फर्कने अवस्था छैन । नाराबाजी जारी रहन्छ, भट्टराईले भने, हाम्रो संख्या हिसाब गर्नॅपर्यो, सत्ता पक्षका कति उपस्थिति छन् भनेर पनि सभामुखले देखाउनुपर्यो नि ? तर ध्वनि मतका नाममा बहुमत पुग्यो, पारित भयो भन्न कहाँ मिल्छ ? गणितको पनि ख्याल गर्नुपर्छ ।"
१२ वर्ष बँधुवा मजदुर बनेका जब स्वदेश फर्के,"काका सोमले दुखेसो सुनाए, आफ्नो नागरिकले नरकजस्तो जीवन बिताएको थाहा पाउँदा पनि राज्यले पत्राचार मात्रै गरेर प्रक्रिया पूरा गर्यो । सजिताको भन्दा धेरै फरक कथा छैन, काभ्रेको महाभारत७ स्थायी घर भएकी साल्मोमाया मोक्तानको । चार कक्षा मात्रै पढेकी साल्मो चाबहिलमा मामा गणेश लोसँगै बसेर गलैंचा फ्याक्ट्रीमा काम गर्थिन् । थोरै तलब र घरको दुःख सम्झेर उनी लेबनान जान तयार भइन् । गाउँका चिनेजानेकै एक जनाले उनलाई २० हजार रुपैयाँ लिएर घरेलु कामदारका रूपमा लेबनान पठाइदिए । त्यसपछि सजिताको जस्तै उनले श्रम स्वीकृति दुई वर्षसम्म नियमित तलब त पाइन् तर त्यसपछिका दस वर्ष घरेलु बँधुवा मजदुरको हैसियतमा श्रम गर्न बाध्य भइन् । लेबनानमा रहेका घरेलु कामदारको अधिकारको विषयमा पैरवी गर्दै आएको समूह दिस इज लेबनानले सजिता र साल्मोलाई घरधनीले वर्षौंदेखि बन्धक बनाएर चर्को श्रम शोषण गरेको कुरा बाहिर ल्यायो । उनीहरूलाई बन्धनमुक्त बनाउन सामाजिक सञ्जालदेखि कूटनीतिक निकायहरूमा पनि पैरवी सुरु गर्यो । सजिता र साल्मोको न्यायको पक्षमा चौतर्फी आवाज उठ्न थाल्यो । ९ भदौमा सजिताले ११ बँधुवा मजदुर रहेको घरबाट मुक्ति पाइन् । त्यसलगत्तै साल्मो पनि घरेलु बन्धकबाट मुक्त भइन् । त्यसपछि सजिता र साल्मोले झन्डै सात महिना कारितास लेबनान नामक गैरसरकारी संस्थाको सेल्टर हाउसमा बसे । दुवैको उद्धारमा सक्रिय दिस इज लेबनानका संस्थापक दिपेन्द्र उप्रेतीका अनुसार महिनौंसम्म कूटनीतिक र न्यायिक पहल गर्दा पनि न्याय दिलाउन नसकिएपछि उनीहरूलाई नेपाल झिकाइएको हो । उनका अनुसार सजिताका घरधनी रिचर्ड खौरे १० वर्षभन्दा लामो समय सजितालाई जबर्जस्ती काममा लगाएबापतको पारिश्रमिक दिन तयार देखिएनन् । सजितालाई न्याय दिलाउन कानुनी उपचार थालिइसकिएको छ, उप्रेतीले भने । नियमअनुसार तलब हिसाब गर्दा सजिताले कम्तीमा ३० लाख हाराहारी पाउनुपर्ने थियो । तर मंगलबार नेपाल ओर्लिंदा उनको हातमा सानो झोलाबाहेक एक रुपैयाँ पनि थिएन । सजिताको उद्धारमा खटिएका उप्रेतीले उनलाई एक लाख रुपैयाँ आर्थिक सहयोग गरे । सजिताकी आमा बृहस्पतिले छोरीबिना बिताएका १२ वर्ष सम्झिँदा आफूलाई अहिले पनि कहाली लाग्ने बताइन् । उनले भनिन्, सुरुसुरुमा त छोरीसँग कुरा गर्दा दुवै रुन्थ्यौं । त्यतिबेला मुटु चिरिएर आउँथ्यो । आफूलाई घरधनीले कुटपिट गर्ने गरेको बताउँदा आमाले भागेर जान सुझाउँथिन् । साल्मोका घरधनी भने संस्थाले निरन्तर पहल गरेपछि ४ हजार डलर तलब दिन तयार भए । उनले बाँकी ४ हजार डलर ६ महिनापछि दिने वाचा गरेका छन् । उप्रेतीले भने, वर्षौंदेखि बँधुवा मजदुर भएर काम गर्दा उनीहरूले न्याय र क्षतिपूर्ति त पाएनन् नै तलबसमेत पाएका छैनन् । दिस इज लेबनानका अनुसार अरू केही नेपाली घरेलु महिला कामदार बन्धककै अवस्थामा छन् । समूहले अहिले सिन्धुपाल्चोकको जुगल२ की बनमाई दोङको उद्धार प्रक्रिया सुरु गरेको छ । वनमाई पनि झन्डै १२ वर्षदेखि लेबनानमा घरेलु कामदारका रूपमा बन्धक छिन् । गत वर्ष चैत १२ मा उनको उद्धारका लागि वडाध्यक्ष प्रताप लामाले परराष्ट्र मन्त्रालयको कन्सुलर शाखामा निवेदन दिएका थिए । वैदेशिक रोजगारीका क्रममा समस्यामा परेका महिलाको उद्धार र अधिकारका निम्ति पैरवी गर्दै आएको पौरखी समूहकी रणनीतिक सल्लाहकार मञ्जु गुरुङ सरकारले घरेलु कामदारमा जाने महिलालाई प्रतिबन्ध मात्रै लगाएर यस्ता समस्याको समाधान नहुने बताउँछिन् । सरकारले वैदेशिक रोजगारीमा जाने महिला श्रमिकको सुरक्षा गर्ने भन्दै २०६९ साउनमा ३० वर्षभन्दा कम उमेरका महिलालाई साउदी अरब, कतार, कुवेत र संयुक्त अरब इमिरेट्समा घरेलु कामदारका रूपमा जान प्रतिबन्ध लगाएको थियो । २०७२ मा सरकारले निर्देशिका जारी गरेर २४ वर्षमुनिका महिलालाई वैदेशिक रोजगारीमा जान प्रतिबन्ध लगायो भने २०७३ चैत ३ देखि लागू हुने गरी खाडी मुलुकमा घरेलु काममा महिला पठाउन रोक लगायो । घरेलु काम गर्न विदेश पुगेका महिलाले भोगेका सयौं दुर्दान्त कथामध्ये सजिता र साल्मोको कथा प्रतिनिधि घटनामात्रै गुरुङ बताउँछिन् । प्रतिबन्ध लगाएपछि सबै समस्या समाधान हुन्छ भन्ने राज्यको गैरजिम्मेवार सोचका कारण यस्ता घटना बारम्बार निम्तिरहेको उनको भनाइ छ । श्रम गन्तव्यमा कूटनीतिक नियोग नै नहुने र भएका नियोगले पनि प्रभावकारी काम नगर्दाको परिणाम महिला कामदारले भोगिरहेका छन्, उनल भनिन् ।"
रहेनन् झर्रोवादी अभियन्ता,"पहिचान तथा आत्मपरक नियात्रा लेखनमा लोकप्रियता कमाएका शर्माको ८७ वर्षको उमेरमा काठमाडौंको चाबहिलस्थित आफ्नै निवासमा मंगलबार बिहान निधन भएको हो । भतिजा दीपेन्द्रनाथ शर्माका अनुसार उनी लामो समयदेखि डिमेन्सिया (विस्मृति समस्या) रोगबाट ग्रसित थिए । मुटु रोग, उच्च रक्तचाप, मधुमेहसमेतको स्वास्थ्य समस्या पनि उनी झेलिरहेका थिए । शर्माको मंगलबार अपराह्न पशुपति आर्यघाटमा अन्तिम संस्कार भएको छ । शर्माका श्रीमती र दुई छोरा छन् । इलामको बरबोटेमा १९९१ असार ९ गते जन्मिएका शर्माले संस्कृत शिक्षाबाट पठन सुरु गरेका हुन् । बेलाइततिर बरालिँदा, पाताल प्रवास जस्ता यात्रापरक निबन्ध संग्रहका लेखक शर्माका नेपाली, अंग्रेजी भाषा व्याकरणसहित सयभन्दा बढी पुस्तक प्रकाशित छन् । शर्माले बेलाइततिर बरालिँदा निबन्ध संग्रहका लागि २०२६ सालमा मदन पुरस्कार पाएका थिए । उनको पाताल प्रवास कृतिले साझा पुरस्कार पाएको छ । माध्यमिक तहको पाठ्यक्रममा रहेको घनघस्याको उकालो काट्ता निबन्धले उनको नियात्रा लेखनको अनौपचारिक र झर्रो शैलीलाई विद्यालय तहका लाखौं विद्यार्थीमाझ चिनाएको थियो । नेपाली समालोचनाका क्षेत्रमा समेत अग्रणी नाम बनाएका शर्माका घोत्ल्याइँहरू, भानुभक्तदेखि तेस्रो आयामसम्म, सम र समका कृति जस्ता कृति विश्वविद्यालय पाठ्यक्रममा राखिएका छन् । भाषाविद् माधवप्रसाद पोखरेलका अनुसार झर्रोवादी अभियानमा सैद्धान्तिक पक्ष र चिन्तन भाषाशास्त्री बालकृष्ण पोखरेलको थियो भने त्यसलाई प्रायोगिक प्रचलनमा ल्याउने काम शर्माले गरेका थिए । झर्रोवादी आन्दोलनका सिद्धान्तकार बालकृष्ण पोखरेल हुन् भने त्यसका सफल प्रयोक्ता शर्मा हुन्, पोखरेलले भने । भारतको बनारसमा अध्ययनमा रहेका बेला बाहिरी भाषाको नचाहिँदो प्रभाव र हिन्दीको बढी थिचोमिचोमाझ वामपन्थी झुकाव राख्ने शर्मा, बालकृष्णसहितका विद्यार्थी समूहले भइरहेको कामभन्दा फरक गर्न झर्रो को प्रयोग अघि बढाएका थिए । हिन्दीमा आगन्तुक शब्द जस्तो लेखिन्छ, नेपालीमा त्यस्तो लेखिनु हुँदैन भन्ने अभियानमा झर्रोवादीहरू थिए, भाषाविद् पोखरेलले भने, लेखाइमा गरिब दीर्घ होइन भन्ने फरक दृष्टि झर्रोवादीहरू राख्थे । हिन्दीमा आगन्तुक शब्द जस्तो राखिन्छ, त्यस्तो नेपालीमा हुनु हुँदैन भन्ने अभियानले पछि प्राज्ञिक र विश्वविद्यालय तहमा पनि राम्रै स्थान पायो । पछिल्ला वर्ष जगदम्बा प्रकाशनबाट आइरहेको नेपाली साहित्यको बृहत् इतिहास को शृंखलाबद्ध ग्रन्थका प्रधान सम्पादकसमेत रहेका पोखरेलका अनुसार शर्मा, बालकृष्ण पोखरेल र बल्लभमणि दाहाल मिलेर हिज्जेलाई नेपालीकरण र सरलीकरण गर्ने काम भयो । आगन्तुक शब्दको नेपालीकरण गराउँदै नेपाल प्रज्ञा प्रतिष्ठानमार्फत कोषकै रूपमा कृति प्रकाशन गर्ने कार्यसमेत भएको पोखरेलले बताए ।"
पाइलापाइलामा तगारो,"दाङको तुलसीपुरकी २४ वर्षीया सुनिता नेपाली सुकेधारामा होस्टल बसेर त्रिभुवन विश्वविद्यालय कीर्तिपुरमा स्नातकोत्तर गर्दैछिन् । दृष्टिसम्बन्धी अपांगता भएकी उनी पढाइमा अब्बल छिन् । कलेज जान भने उनलाई निकै सास्ती छ । बाटोमा हिँड्दाहिँड्दै फुटपाथ सकिन्छ । कहिले बिजुलीको खम्बामा टाउको ठोकिन्छ । सेतो छडी टेकेर हिँडिरहेको देखे पनि जेब्रा क्रसिङमा गाडीले बाटो दिँदैनन् । कहिलेकाहीँ लडेर, गाडीले हानेर घाइते पनि भएकी छन् । उनको जस्तै समस्या छ, दृष्टिविहीन संगम मगरको । उनी लगनखेलको नमुना मच्छिन्द्र स्कुलमा कक्षा ११ मा पढ्छिन् । ललितपुर लामाटारदेखि लगनखेलसम्म आइपुग्न निकै कठिन छ । स्कुल आउजाउमा बाटो हिँड्दा फुटपाथमा राखेका सामानमा ठेक्किएर कति लडिन् भनिसाध्य छैन । हरेक नागरिकको समान अधिकारको सुनिश्चित गर्नु राज्यको दायित्व हो तर हामीलाई दोस्रो दर्जा ठानी उपेक्षा गरिएको छ, उनी भन्छन्, छडीको सहायताले हिँड्दा बाटोमा रहेको ठूलो वस्तु थाहा पाए पनि ससाना तारलगायत सामान हत्तपत्त नभेटिने हुँदा अल्झिन्छ, कति पटक लडेर घाइते भएको छु । चौपायालगायत सडकमा कुकुरले समेत बेलाबेला दुःख दिने गर्छ । अपांगता भएकालाई सार्वजनिक थलो तथा सेवा सुविधामा पहुँच बढाउन अपांगता भएका व्यक्तिका लागि पहुँचयुक्त भौतिक संरचना तथा सञ्चार सेवा निर्देशिका २०६९ बनेको छ । तर उक्त निर्देशिकाबमोजिम पर्याप्त भौतिक संरचना बनेका छैनन् । अव्यवस्थित पार्किङ, खाल्डोखुल्डीदेखि निर्माणको सामग्री थुपारेको सामान्य मानिसका लागि समेत कठिन हुने बाटो हिँड्नु पर्दा धेरै गाह्रो हुन्छ । कतिपय बेला फुटपाथ सम्झेर हिँड्दै जाँदा ढल, खोलामा खसेर घाइते भएर महिनौंसम्म अस्पतालमा उपचार गर्नुपरेको छ । राजधानी सहरमा समेत अपांगतामैत्री सडक नहुनु, जेब्रा क्रसिङमा दृष्टिविहीनलाई संकेत गराउने टेक्टाइल साथै ध्वनियुक्त संकेत नहुँदा निकै असहज छ । देशभर अपांगता भएकाहरू ५ लाखभन्दा बढी छन् । धेरैजसोको दैनिक जीवनयापन सहज छैन ।"
अवसर पाए अपांगताले छेक्दैन,"(काठमाडौं)  चारपांग्रे स्कुटर हाँकेर बजार पुग्नु, गार्मेन्टलाई चाहिने कच्चा पदार्थ ल्याउनु र तयारी लुगाहरू न्युरोडको होलसेल पसलसम्म पुर्याउनु मनमैंजु बस्ने गंगा छन्त्यालको दैनिकी छ । पोलियोले उनका दुवै खुट्टा राम्ररी टेकिँदैनन् । हिँड्डुल र व्यवसाय सञ्चालनमा उनको सहारा हो चारपांग्रे स्कुटर । उनको गार्मेन्टमा दैनिक न्यूनतम सय वटाभन्दा माथि अर्डरअनुसारका लुगाहरू तयार हुन्छन् । बागलुङमा जन्मिएकी गंगाले शारीरिक अपांगता भएकै कारण सानैदेखि कठिन संघर्ष गर्नुपर्यो । घरमा चार सन्तानमध्येकी जेठी हुन् । एक घण्टा लामो बाटो हिँडेर स्कुल जान नसक्ने भएपछि म्याग्दीस्थित उनी मामाघर बसिन् । ६ कक्षासम्म पढिन् । मामाघर नजिकै स्कुल थियो । तर उनको अपांगतालाई देखेर गिज्याउने, होच्याउने धेरै थिए । परिवारले उनलाई सहजै स्विकारेर पढाइलेखाइमा हौसला दिए पनि साथीभाइ र शिक्षकको भेदभाव मन परेन । त्यतिबेला गाउँमा फोन थिएन, आमाबुवासँग चिठी लेखेर हालखबर आदानप्रदान हुन्थ्यो, एक दिन आमालाई मलाई यसरी हेला गर्छन्, तपाईंहरूसँग छुट्टिएर बस्न मन छैन भनेर चिठी पठाएँ, उनले सुनाइन्, आमाको छोराछोरीलाई पढाउनुपर्छ भन्ने सोच थियो, अनि हामी सपरिवार काठमाडौं आयौं ।खेतीपाती गरेर जीविका चलाउने गंगाका बाआमा बालाजुमा डेरा लिएर चियापसल गरे । छोराछोरी पढाए । उनले जोरपाटीको खगेन्द्र नवजीवन केन्द्रमा पढिन् । एसएलसी गरेपछि धेरै ठाउँमा जागिरका लागि भौंतारिइन् । कतै नपाएपछि पठाओ का लागि मोटरसाइकल चलाउन थालिन् । चारपांग्रे स्कुटर देखेपछि जोकोही सजिलै चढ्न मान्दैनथे । एक वर्ष जति चलाएर छाडिन् । अपांगताको क्षेत्रमा काम गर्ने एक संस्थाले ६ महिने गार्मेन्ट तालिम दिइरहेको थाहा पाइन् । थप एक वर्ष सिकिन् । राष्ट्रिय आदिवासी अपांग महिला संघ नेपालले एउटा सिलाई मेसिन किन्न सहयोग गर्यो । त्यसैबाट सिलाइको काम थालिन् । विस्तारै अरू संघसंस्थाले पनि मेसिन किन्न सहयोग गरे । डेरा लिएर बसेकै घरमा गार्मेन्ट सञ्चालनमा ल्याइन् । अरू सात जनालाई रोजगारी पनि दिएकी छन् । उनलाई पति कुशल तामाङको साथ पनि उदाहरणीय छ । उनीहरू पढ्दापढ्दै प्रेम सम्बन्धमा परेका थिए । विवाह गर्न भने दुवैको परिवारबाट मञ्जुरी थिएन । उनले भनिन्, श्रीमान्को पट्टिबाट यस्तो (अपांगता भएको व्यक्ति) लाई बिहे गरेर के गरिखान्छ, समाजले के भन्छ, यस्तोले कसरी जिन्दगी चलाउँछे भन्थे । माइतीपट्टि चाहिँ त्यति टाढा बिहे गरेर गएपछि हामीले रेखदेख गर्न आउने कसरी ? नजिकतिरै बिहे गर्नुपर्छ भन्ने, दुवैको परिवारलाई मनाउन नसकेपछि लभ परेको सात वर्षपछि राजीखुसी विवाह गर्यौं । पछि माइती परिवारले स्विकारे पनि घर पक्षले स्विकारेनन् । गंगा र कुशल चाडपर्वमा सिन्धुपाल्चोक घर जान्थे । परिवार र समाजले राम्रो मान्दैनथे । छोरो जन्मिएपछि अलिअलि बोलचाल हुन थाल्यो । छोरो पाँच वर्षको भयो । गंगाले जब गार्मेन्ट सञ्चालन गरेर व्यवसाय गर्न थालिन्, त्यसयता घरपक्षले स्विकारेका छन् । छोराको पढाइ र परिवारको खर्च जुटेको छ । ब्रेन क्यान्सरको उपचार गराइरहेकी बहिनीलाई औषधोपचारमा पनि टेवा पुगेको छ । म मात्रै होइन म जस्तै अपांगता भएकोलाई समस्या छ, यिनीहरू केही गरेर खान सक्दैन, पूर्वजन्मको पाप खप्दै बस्छन्, भनेर परिवार र समाजले हेला गर्छ, उनी भन्छिन्, संघसंस्थाको सहयोग पाएपछि ओहो यस्तो गर्नुपर्दो रहेछ भन्ने सिके, श्रीमान्ले पनि कहिल्यै तिमी सक्दैनौ बस भन्नुभएन । मेरो विचार बुझेर पनि होला, आयआर्जन गर्न सकेर परिवारमा स्विकार्य बुहारी भएको छु । गार्मेन्टको व्यवस्थापन कुशलले गर्छन् । उनी अपांगता भएका व्यक्तिहरूको अधिकारको क्षेत्रमा कामहरूमा समय दिन्छिन् । खासगरी अपांगता भएको महिलाहरूलाई जनचेतना जगाउने, हौसला दिने उद्देश्यले ह्वीलचियर डान्स गर्ने, ह्वीलचियर बास्केटबल प्रतियोगिताहरूमा भाग लिने गर्छिन् । एउटा फ्ल्याटमा चलिरहेको गार्मेन्टलाई बढाएर अपांगता भएकाहरूलाई मात्रै काम दिने लक्ष्य छ उनको । हामी महिलाहरू आर्थिक रूपमा बलियो भएनौं भने जिउन गाह्रो हुने रहेछ । जोकोहीले काम दिइहाल्दैन पनि, उनले भनिन्, काम खोज्न मैले जति अरूले संघर्ष गर्न नपरोस् भनेर, यही खानेबस्ने जागिर दिने गरी कतै सस्तो जग्गामा टहरा हालेर गार्मेन्ट बढाउने सोचेकी छु । २०६८ को जनगणनाअनुसार मुलकमा कुनै एक वा बढी प्रकारको अपांगता भएकाहरू ५ लाख १३ हजार ९ सय ९३ छन् । यिनमा महिला संख्या झन्डै आधा छ । स्पाइनल कर्ड इन्ज्युरी भएकी दोलखाकी ३५ वर्षीया इन्दुका खड्काको कथा पनि प्रेरणादायी छ । ९ वर्षअघि मेनिन्जाइटिस भएर उनलाई स्पाइनल कर्ड इन्ज्युरी भएको हो । त्यसअघि सिन्धुपाल्चोकको एक अस्पतालमा अनमी थिइन् । अचानक ज्वरो आयो । जचाउँदा निमोनिया देखियो । निको भएन । विस्तारै हातखुट्टा कक्रिन थाले । बसेपछि हत्तपत्त उठ्न नसक्ने भइन् । काठमाडौं आएर जचाउँदा स्वास्थ्यकर्मीले ढाडको नसा च्यापिएको भने । थेरापी गर्दा निको भएन । ढाडको पानी निकालेर टेस्ट गर्दा मेनिन्जाइटिस भएर स्पाइनलमा बसेको रहेछ । उनी थलिइसकेकी थिइन् । काठमाडौंमा निको भएन । भारतसम्म पुगे पनि सुधार भएन । सुत्न, उठ्न, सरसफाइ गर्न, दिसापिसाब गर्न सहयोगी चाहिने भयो । सानोठिमीस्थित माइतीमा आमाले स्याहारेर राखिन् । परिवार र आफन्तले स्विकारे पनि आफ्नो हालत देखेर उनले जीवनदेखि हरेस खाइसकेकी थिइन् । रातदिन रोएर बस्थिन् । त्रिपुरेश्वरमा उनको दाजु सर्जिकल पसल गर्छन् । एक दिन अपांगताको सामाजिक सहभागिताका क्षेत्रमा काम गर्ने स्वावलम्बन जीवन पद्धति केन्द्र ललितपुरका कर्मचारी सर्जिकलका सामान लिन आइपुगे । उनीहरूले स्पाइनल कर्ड इन्ज्युरी भएकालाई आत्मनिर्भर बन्ने सीप सिकाउने गरेको थाहा दिए । दाजुले इन्दुकालाई पनि पठाउने निधो गरेर घरसल्लाह गरे । उनी जान तयार भइनन् । उनलाई सम्झाएर केन्द्रमा ल्याउन ६ महिना लागेको थियो । एक सातापछि इन्दुकाले आफूमा परिवर्तन पाइन् । सारा संसार उपचार गर्दा त निको नभएको मान्छे, त्यहाँ ह्वीलचियरमा बसेर दैनिकी चलाउन सिकेँ, गत साता बुङ्मतीमा भेटिएकी उनले खुसी हुँदै सुनाइन् । स्पाइनल कर्ड इन्ज्युरी भएपछि समाजले छिःछि दुरदुर गर्ने डरले उनी घर बाहिर निस्कनै चाहँदैनथिन् । आफन्तले पूजापाठमा लिएर आउन परिवारलाई भन्थे । निम्तो गर्दा इन्दुकालाई पनि बोकेर ल्याउनु भन्थे । त्यहाँ गएपछि सबैले बिचरा, कठै भनिहाल्छन्, अनौठो मान्ने भइहाल्छन्, त्यही भएर मैले कोठा बाहिरको संसार देखेकै थिएन, उनले भनिन्, केन्द्रमा पकाउन सिकेँ । मनोसामाजिक परामर्श पाएपछि फेरिएँ । नौ वर्षको छोरालाई स्कुल पठाउने, ह्वीलचियरमै बसेर खाना पकाउन र सरसफाइ गर्न सक्छिन् । नयाँ जीवन पाएको महसुस गर्न थालेकी छन् । तीन वर्षयता इन्दुका जस्तै पूर्ण, अति अशक्त अपांगता भएका करिब पाँच सयले केन्द्रबाट सहायक सामग्री र प्रविधि, सहयोगी सेवा, व्यावसायिक तालिम, स्वावलम्बन जीवनयापन कार्यक्रम पाएका छन् । फिजियोथेरापी, मनोसामाजिक, दौतरी परामर्श गराउने, सार्वजनिक सहभागिताका लागि विभिन्न कार्यक्रममा सहभागी गराउने, शिक्षा, स्वास्थ्य र रोजगारीका लागि विभिन्न निकायमा सिफारिस गर्छन् ।"
"सिक्टामा पैसा बग्यो, पानी बगेन","(नेपालगन्ज)  सिक्टा सिँचाइ आयोजनाअन्तर्गत बाँकेको अगैयादेखि पश्चिमतर्फ ४५ किलोमिटर मूल नहरको निर्माण सकिएको छ । तर नहर क्षेत्र आसपासको खेतलाई सिँचाइ सुविधा दिने गरी पानी भने छाडिएको छैन । ५० क्युसेक पानीको बहाव क्षमता रहेको उक्त नहर निर्माणमा १६ अर्ब रुपैयाँ खर्च भइसकेको छ । मूल नहरको काम सकिएको चार वर्ष हुन थाल्यो । नहरको घुलनशील माटोको उपचार नगरेसम्म ५० क्युसेक पानी सञ्चालन गर्न गाह्रो हुन्छ, सिक्टा सिँचाइ आयोजनाका निर्देशक सन्तोष कैनीले भने, नहर कमजोर भएकाले पानी छाड्नुअघि मर्मत गर्नुपर्छ ।पश्चिमी नहरबाट जिल्लाको ३३ हजार ७ सय ६६ हेक्टर कृषियोग्य भूमिमा सिँचाइ पुर्याउने लक्ष्य छ । नहरमा पानी बग्दैन । नहरको कुन भागबाट पानी चुहिन्छ भन्ने हेर्न बेलाबेला ४५ क्युसेक पानी छाड्दै आइएको थियो । अहिले बन्द छ । शाखा, प्रशाखा र खेतसम्म पानी पुर्याउने संरचना निर्माण भइनसकेको र नहरको मर्मत भइरहेकाले पानी बन्द गरिएको आयोजनाको दाबी छ । ०७३ असार १४ मा पहिलो पटक २५ क्युसेक पानी परीक्षण गर्दा नहर फुटेर भताभुंग भएको थियो । निर्माण गरिएका संरचना अति नै कमजोर भएकाले दोस्रो पटक ०७५ साउन ७ मा ४ क्युसेक पानी परीक्षण गर्दा पनि चंगाई खोलानजिकै नहर फुट्यो । अहिले पानी छाड्ने कुरा त परै जाओस्, नहरलाई वर्षामा कसरी जोगाउने भन्ने नै आयोजनाका लागि चुनौती भएको छ । जुन ठाउँ बढी कमजोर छ । त्यहाँ टाल्ने तयारीमा छौं, आयोजना निर्देशक कैनीले भने, माटो गलेर प्वाल परेका स्थान वर्षाअघि नै टाल्न सकिएन भने नहर अझै भत्किन सक्छ । नहरका ठाउँ ठाउँमा ठूल्ठूला भ्वाङ परेका छन् । पश्चिमी मूल नहरको १५ किलोमिटर क्षेत्रमा खैरो र पहेंलो रङको माटो छ । जुन निकै घुलनशील हुन्छ । यस्तो माटोमा निर्माण गरिएका संरचना असफल हुने प्राविधिकहरूको भनाइ छ । यस्तै अवस्थाको नहरमा पानी भर्दा, छाड्दा जटिल समस्या उत्पन्न हुन्छन् । पाइपिङ भएर भित्रभित्रै प्वाल पार्छ । माथिल्लो भागमा इरोजन भएर पनि नहर भत्किन्छ । वर्षा होस् वा नहरकै पानीले नहर वा बाहिरी भागको माटोको सतहमा अस्वाभाविक क्षति हुन्छ । आयोजनाले यस्तो देख्दादेख्दै पनि नहर निर्माण गरेकाले अहिले पानी छाड्न नसक्ने अवस्था आएको हो । पहिलो पटक नहर फुट्दा आयोजनाको आंशिक सिँचाइ सुविधा पुर्याउने लक्ष्य पूरा गर्नबाट चुकेको थियो । दोस्रो पटक फुटेसँगै आयोजनाको १५ किलोमिटर नहर काम नलाग्ने र असफल पुष्टि गर्ने प्राविधिक प्रतिवेदन जीओ टेक्निकल एन्ड एसोसिएट प्रालिले दिइसकेको छ । उक्त प्रालिलाई सिक्टा आयोजनाले नहर भत्कनुको कारण खोजी गर्न जिम्मा लगाएको थियो । डा विश्वरञ्जन शाहीसहितको प्राविधिक टिमले नहर क्षेत्रमा पर्ने ओभरीपुल दक्षिण, वालापुर, परुवा खोला उत्तर, चंगाई नालाको पूर्वपश्चिम, ढकेरीपूर्व रिम्ना सामुदायिक वनक्षेत्र, झिझरीबाट पश्चिमी क्षेत्र, चाँदीभागरा नाला पूर्वपश्चिम, डुडुवा नाला पश्चिम र सिधनिया नाला क्षेत्रको एकदेखि डेढ मिटर गहिरो जमिनभित्रको माटोको परीक्षण गरेको टोलीले निष्कर्षर्मा धेरै ठाउँमा मध्यमदेखि उच्च घुलनशील अवस्थाको माटो देखिएको प्रतिवेदन बुझाएको पनि पाँच वर्ष भइसक्यो । प्रतिवेदनले घुलनशील माटोमा निर्माणमा गरिएको नहरलाई जोगाउन माथिल्लो संरचनाको वरिपरि रिलाइनिङ गर्ने, नहर दायाँबायाँको बाटो र माटोलाई कंक्रिटले छोप्ने, बनेका संरचनाको विइङवालहरूको लम्बाइ र उचाइ बढाउने, नहरको साइडमा कंक्रिटवाल बनाउने वा काउन्टरवर्म दिने, धेरै कटिङ भएको र चुहावट हुने भागमा ५० सेमिदेखि १ मिटरसम्मको माटो हटाएर अघुलनशील माटो प्रतिस्थापन गर्ने वा थप्ने सुझाव दिएको थियो । तर उक्त सुझाव कार्यान्वयन नगर्दा नहरमा पानी छाड्न नसक्ने अवस्था आएको हो । घुलनशील क्षमता ३० प्रतिशतभन्दा कम भएमा सामान्य र ५० प्रतिशतभन्दा बढी भएमा जोखिमपूर्ण हुने भएकाले निर्माणस्थल नै अयोग्य मानिन्छ । माटो परीक्षणपछि सिक्टा नहरमा ६ स्थान नहरका लागि अयोग्य देखिएको थियो । ढकेरी गाउँमा जटिल समस्या देखिएन । ओभरीपुल दक्षिणमा ५५८८, चंगाई नाला वरपर ५६४४ झिझरी डाँडामा ५८७५ प्रतिशत, चादीभागरा नाला वरपर ६०६४ प्रतिशत र डुडुवा नालामा ५७१४ घुलनशील माटो छ । जसका कारण आयोजनामा अधिकारीहरू नहरमा पानी छाड्न मिति सारिरहेका छन् । भारतीय मानक आईएस ३८७३ः१९९३ मा नहरको रेखांकन गर्नुअघि नै माटोमा भएको लवण अर्थात् साल्ट परीक्षण गर्नुपर्ने उल्लेख छ । परीक्षण गर्दा जोखिमयुक्त स्थललाई अलकत्राले छोप्नुपर्ने भनेको छ । सानो परिमाणमा भए माटो नै परिवर्तन गर्नुपर्छ भनिएको छ । तर सिक्टामा यी कुनै उपाय अपनाइएन । नुनिलो माटो भएनभएको परीक्षण नगर्दा विकसित मुलुकमा समेत नहर असफल भएका छन् । त्यसबाट पाठ सिकेर सिक्टाले जोखिम न्यून गर्ने सामान्य सावधानीका उपाय नअपनाउँदा नहर कमजोर बन्यो । यो पनि पानी सञ्चालन गर्न नसक्नुको अर्को कारण हो, आयोजनाका पूर्वनिर्देशक लोकबहादुर थापाले भने । सिक्टाकै जस्तो कारणले २१ जनवरी २००१ मा स्पेनको सानजुवानमा निर्माण गरिएको ८ लाख ५० हजार घनमिटर पानी क्षमताको रिजर्भ्वायर असफल भएको थियो । सिक्टाको जस्तै समस्या देखिँदा थाइल्यान्डको मुनवान ड्याममा चुनाको प्रयोग गरी माटोको उपचार गरिएको थियो । त्यहाँ केही भएन । भारत राजस्थानको उदयपुरस्थित डुन्डिया ड्याममा सिक्टाकै जस्तो माटो भेटिएपछि पोलिमर प्रयोग गरेर मात्रै संरचना निर्माण गरिएको थियो । सिक्टा नहरमा पर्ने परुवा खोलादेखि डुडुवानालासम्म १५ किलोमिटर क्षेत्रमा पूरै नुनिलो माटो छ । नहर निर्माण गरेको जमिनको भित्री भागमा पूरै प्वालैप्वाल र सुरुङ छन् । त्यस्तो जमिनमाथि नहर बनेकाले झिभरी र चंगाई नालानजिकै फुटेको प्राविधिकहरू बताउँछन् । कतिपय स्थानका साइफन र पानी खोलामा फाल्ने संरचना स्केपहरूसमेत फुट्ने अवस्थामा छन् । नहरको ढलानमुनि र दायाँबायाँतिरको माटो कसिलो छैन । सिक्टा नहरको छेउका बासिन्दाले चराउन ल्याएका बस्तुभाउले अहिले पनि माटो खाएको र चाटेको देखिन्छ । यसबाट पनि नहर नुनिलो माटोमाथि निर्माण गरिएको पुष्टि हुन्छ । पछिल्लो पटक वन्यजन्तुको विचरण कुन कुन स्थलमा भइरहेको भन्दै अध्ययन गरेको बाँके राष्ट्रिय निकुञ्जका प्रमुख श्याम शाहका अनुसार नहर क्षेत्र नजिकको माटो वन्यजन्तुले खाँदै आएको पाइएको छ । माटो खोस्रेर खाएको पाइएको छ, उनले भने । अस्ट्रेलिया र इराकका केही नहरमा पनि यस्तै समस्या देखिएका थिए । त्यहाँ माटोको उपचार गरेर अर्बौंको लगानी बग्नबाट जोगाइएको थियो । सिक्टामा भने ढिला भइसकेको छ । किनभने पूरै नहर निर्माण कार्य सकिएको छ । जसका कारण ०७४ साउन २८ मा सिक्टाको मूल नहर ठाउँठाउँमा भत्कियो । वर्षाको पानी नै थेग्न नसक्ने भएकाले नहर धेरै ठाउँमा चिराचिरा परेको थियो । साइफन फुट्दा मधुई र टिकुलीपुरका दर्जनौं घर बगेका थिए । अग्लो ठाउँबाट काटिएको नराम्रो माटो नजिकको होचो ठाउँमा लगेर प्रयोग गरिएकाले पनि नहर कमजोर भएको हो, आयोजनाका एक पूर्वइन्जिनियरले भने, स्वीट स्वाइल भएको ठाउँमा नराम्रो माटोले पुरेको हुँदा पानी छाड्दा धेरै ठाउँमा भत्कने खतरा छ । निर्माणमा प्रयोग भएको धेरैजसो माटो अनुपयुक्त छ । ४५ किलोमिटर नहरमध्ये १५ किलोमिटर क्षेत्रको माटो सोही प्रकृतिको छ । यस्तो अवस्थामा माटोका कारण उत्पन्न हुने समस्याको निराकरण नहुँदासम्म बेलाबेलामा ४५ क्युमेक पानी छाडेर झारा टार्ने प्रयास गरिँदै छ । निकै कमजोर भूबनोट र नहरका संरचनाका कारण नहरको क्षमताअनुरूप सिक्टालाई पानी छाड्न कठिन भएको हो । यसबाहेक हिउँदको समयमा राप्ती नदीमा पानीको उपलब्धता ९ क्युमेक मात्र हुन्छ । जबकि सिक्टाको पश्चिमी नहरमा मात्रै ५० क्युमेक पानी छाड्ने आयोजनाको लक्ष्य छ । सुक्खा सिजनमा पूर्वी र पश्चिमी दुवैतिरको नहरलाई पानी पुग्दैन, जलवायु परिवर्तन र त्यसले जलस्रोत तथा सिँचाइ क्षेत्रमा पार्ने प्रभावका विज्ञ तथा सिक्टा सिँचाइ आयोजनाका निर्देशक कैनीले भने, नहरमा सबै संरचना निर्माण भएर पानी छाड्न सक्ने भएपछि पनि पानीको स्रोतको जोहो गर्नुपर्ने देखिन्छ ।"
चुनावमा दुई लाख कर्मचारी आवश्यक,"काठमाडौं (कास) आसन्न स्थानीय तह निर्वाचनमा कम्तीमा दुई लाख कर्मचारी चाहिने भएको छ । निर्वाचन आयोगले हालै तयार गरेको स्थानीय तह निर्वाचन जनशक्ति व्यवस्थापन निर्देशिकामा एउटा मतदान केन्द्रमा कम्तीमा ७ जना र बढीमा ८ जना कर्मचारी खटिने उल्लेख छ । यस पटक २३ हजार ५ सय मतदान केन्द्र हुने आयोगको अनुमान छ । जिल्ला सदरमुकाममा खुल्ने मुख्य निर्वाचन अधिकृत कार्यालय र पालिकाको निर्वाचन अधिकृत कार्यालयमा पनि कर्मचारी रहनेछन् । पाँच सयभन्दा कम मतदाता भएको मतदान केन्द्रमा सात र पाँच सयभन्दा बढी मतदाता भए ८ जना कर्मचारी खटाइने भएको छ । पाँच सयभन्दा बढी मतदाता भएको केन्द्रमा मतदान अधिकृत एक, सहायक मतदान अधिकृत एक, सहायक कर्मचारी (मतदाता नामावली रुजु गर्न) एक, मतदातालाई मतपत्र दिन एक, सहयोगी कर्मचारी एक, स्वयंसेवक (मतदाताको नङमा मसी लगाउन महिला एक, तथ्यांक फाराम भर्न एक, मतदाताको लाइन व्यवस्थापन र अन्य सहयोगका लागि एक जना) रहने व्यवस्था गरिएको छ । मतदान केन्द्रको टुंगो भने मतदाता नामावलीलाई अन्तिम रूप दिएपछि मात्रै लाग्नेछ । अघिल्लो स्थानीय चुनावमा १ करोड ४० लाख ७२ हजार ४ सय २४ मतदाताका लागि १८ हजार ५ सय ७३ मतदान केन्द्र निर्धारण गरिएको थियो । यस वर्ष १ करोड ७९ लाख मतदाता हुने आयोगको अनुमान छ ।यस पटक स्थानीय निर्वाचनमा खटिने कर्मचारीले नियुक्तिपत्र र तलबभत्ता पालिकास्तरबाटै पाउने भएका छन् । यसअघि नियुक्तिपत्र र सेवा सुविधा लिन सदरमुकामस्थित मुख्य निर्वाचन अधिकृतको कार्यालयमा धाउनुपर्थ्यो । उनीहरूलाई आउजाउको दैनिक भत्तासमेत दिनुपर्थ्यो । अहिले मतदान केन्द्रमा खटिने कर्मचारीको नियुक्ति र सेवा सुविधा पालिकास्तरमा स्थापना हुने निर्वाचन अधिकृतको कार्यालयमार्फत उपलब्ध गराउने व्यवस्था गरेका छौं, आयोगका प्रवक्ता शालिग्राम शर्मा पौडेलले भने, यस व्यवस्थाले निर्वाचन खर्च कटौती हुनेछ ।निर्वाचन अधिकृत र सहायक निर्वाचन अधिकृत भने मुख्य निर्वाचन अधिकृतको कार्यालयमै पुग्नुपर्नेछ । निर्वाचनमा चाहिने सामग्री निर्वाचन अधिकृतले नै बुझेर लैजानुपर्नेछ । निर्वाचन अधिकृतलाई तालिम मुख्य निर्वाचन अधिकृतको कार्यालयमै दिइनेछ । मतदान केन्द्रमा सहायक कर्मचारी र सहयोगी कर्मचारीका रूपमा सम्बन्धित स्थानीय तहभित्रका कार्यालयमा कार्यरतलाई खटाउनुपर्नेछ । कर्मचारीलाई आफ्नो घर ठेगाना रहेको वडा र शिक्षकलाई कार्यरत स्थान र आफ्नो घर ठेगाना रहेको वडामा नपर्ने गरी खटाउनुपर्नेछ । स्थानीय तहभित्रका कार्यालयका कर्मचारीले अपुग भए जिल्लास्थित अन्य कार्यालयका जगेडा कर्मचारी खटाउन सकिने व्यवस्था आयोगले गरेको छ । निर्वाचन अधिकृतले सहायक र सहयोगी कर्मचारीलाई मतदानको दिनभन्दा कम्तीमा तीन दिनअघि केन्द्रमा पुग्न सक्ने गरी नियुक्तिपत्र बुझाउनुपर्ने हुन्छ । राष्ट्रियस्तरको ट्रेड युनियन वा आधिकारिक ट्रेड युनियनका केन्द्र र जिल्ला समितिका पदाधिकारीलाई चुनावमा खटाउन पाइने छैन ।"
प्रदेशसभा भवन निर्माण सुस्त,"(मकवानपुर)  वाग्मती प्रदेशसभाको बैठक राख्ने प्रयोजनका लागि हेटौंडा१० टीसीएन रोडमा निर्माण गर्न लागिएको नयाँ सभाहलको काम निकै सुस्त छ । २०७७ कात्तिकमा निर्माण सम्झौता भएकोमा हालसम्म करिब २५ प्रतिशत मात्र भौतिक प्रगति भएको छ । सम्झौताअनुसार निर्माणको म्याद सकिन अब करिब ३ महिना मात्र बाँकी छ । समयमै निर्माण सम्पन्न हुनेमा सहरी विकास तथा भवन कार्यालय हेटौंडाले नै शंका व्यक्त गरेको छ । यस अवधिमा कार्यालयले निर्माण कम्पनीलाई समयमै काम सक्न ३ पटकसम्म पत्र काटिसके पनि त्यसको उपलब्धि भने देखिएको छैन ।कार्यालयका प्रमुख राजेशकुमार पौडेलका अनुसार १८ महिनामा सम्पन्न गर्ने गरी भवनको ठेक्का लगाइए पनि निर्माण कम्पनीले काममा आलटाल गर्दा समस्या देखिएको हो । सभाहल निर्माणको जिम्मा अर्घाखाँचीसगुनपारामाउन्ट जेभीलाई छ । उसले आगामी वैशाख २१ भित्र सभाहल बनाइसक्नुपर्ने हुन्छ । नयाँ प्रविधि प्रयोग गरी काम भइरहेकाले पनि समयमै निर्माण सामग्री नपाउँदा उल्लेख्य प्रगति नदेखिएको उनले बताए । कोरोना महामारीका कारण पनि सामग्री आयातमा समस्या भएको हो, उनले भने ।२ सय ५० जना अट्ने सो सभाहल ईपीएस स्यान्डविच प्रविधिबाट निर्माण भइरहेको छ । सभाहल निर्माणका लागि शहरी विकास तथा भवन कार्यालयले ७ करोड ४१ लाख रुपैयाँ लाग्ने अनुमान गरेको थियो । तर ४ करोड ९४ लाख रुपैयाँमा ठेक्का सम्झौता भएको थियो ।प्रदेश सरकार स्थापना भएको ४ वर्ष पूरा भइसकेको छ । २०७४ माघ १८ मा क्षेत्रीय शिक्षा निर्देशनालय रहेको भवनमा प्रदेशसभा सचिवालय स्थापना गरी कामकारबाही सुरु गरिएको थियो । हालसम्म सोही भवनबाट प्रदेशसभा सञ्चालन भइरहेको छ । सचिवालय साँघुरो र अव्यवस्थित भएको भन्दै प्रदेशसभा सदस्यहरूले बारम्बार सदनमा कुरा उठाए पनि नामकरण र स्थायी राजधानीको विषय किनारा नलाग्दा यस विषयले सदनमा प्रवेश नै पाएन । २०७६ पुस २७ मा प्रदेशको नामकरण र स्थायी राजधानीको विषय टुंगिएसँगै भवन निर्माण कार्य अगाडि बढाइएको थियो । तत्कालीन मुख्यमन्त्री डोरमणि पौडेलले आफ्नो पहिलो प्राथमिकतामा प्रदेशसभा भवन निर्माण गर्नु रहेको सार्वजनिक कार्यक्रममा बताए पनि टेन्डर प्रक्रियामा ढिलाइ भएको थियो । प्रदेशसभाको कार्यकाल सकिन अब करिब १ वर्ष बाँकी छ । तर हालकै अवस्थामा नयाँ भवन बनेर बैठक बस्ने सम्भावना न्यून छ ।मुख्यमन्त्री राजेन्द्रप्रसाद पाण्डेले तोकिएकै समयभित्र निर्माण सम्पन्न गर्न निर्माण कम्पनीलाई निर्देशन दिएका छन् । निर्माणस्थलमै पुगेर फलाम र जस्ता जडान गरेर बनाइने ट्रस्टको भवन निर्माण गर्न १८ महिनाको म्याद दिएको विषयमा समेत उनले चासो राखेका थिए । सभाहलको विषयमा सम्बन्धित मन्त्रालय र मातहतका कार्यालय तथा निर्माण कम्पनीसँग हालसम्म भएको प्रगतिका बारेमा जानकारी लिँदै उनले तोकिएको समयभित्र काम सम्पन्न नहुने अवस्था सिर्जना भएकोमा असन्तुष्टिसमेत व्यक्त गरे । तोकिएको समयमा काम सम्पन्न नभए ठेक्का निकाल्ने तथा सम्झौता गर्ने कर्मचारीमाथि नै कारबाही गर्ने चेतावनीसमेत उनले दिए ।"
निस्फिक्री मूल्यवृद्धिप्रति उदासीन सरकार,"कुनै मनासिब कारण हुँदा मात्रै होइन, अकारण पनि कतिपय सामग्रीको बजार भाउ बढिरहेको छ । सानो बहाना पाउनु हुन्न, व्यापारीले मूल्य बढाइहाल्छन् । दुई साताअघि इन्धनमा भएको मूल्यवृद्धिको निहुँमा व्यवसायीले खाद्यान्नको भाउ बढाउन थालेका छन् । कच्चा पदार्थको मूल्य बढेको भन्दै एक महिनायता मात्रै खाने तेलको भाउ प्रतिलिटर ३२ रुपैयाँ बढाइएको छ । किसानलाई प्रतिलिटर ६ रुपैयाँ ५२ पैसा थपिदिँदा दूधमा उपभोक्ताका निम्ति १४ रुपैयाँसम्म बढेको छ । दही, पनिर, मिठाईलगायत दुग्धजन्य पदार्थको पनि १०१२ प्रतिशतसम्म बढाइएको छ । चिनीमा किलोको ५ रुपैयाँ बढेर खुद्रा मूल्य सय रुपैयाँमा बिक्री भइरहेको छ । मुसुरोको दाल किलोको ४० र चामल प्रतिबोरा २ सय रुपैयाँसम्म बढेको छ । अरू त अरू, सरकारले भन्सारमा सहुलियत दिएको विद्युतीय चुलो (इन्डक्सनइन्फ्रारेड स्टोभ) कै भाउ पनि मनलाग्दी चर्को छ । कच्चा पदार्थमा मूल्यवृद्धि, लागत र ढुवानी भाडा बढेको लगायत बहानामा व्यवसायीहरूले मूल्य बढाएका हुन् । यद्यपि, देखाइएको कारणबमोजिम बढ्नुपर्ने रकम र बढाइएको मूल्यबीच तालमेल मिल्दैन । जायज कारणबाट मात्रै मूल्यवृद्धि हुन्थ्यो भने, इन्डक्सन चुलोको बजार भाउ अकासिँदैनथ्योÙ भन्सार मूल्यांकनको तुलनामा बजार मूल्य दोब्बरभन्दा बढी हुँदैनथ्यो । सरकारले वर्षैपिच्छेजस्तो भन्सार दर घटाउँदा पनि त्यसको सकारात्मक प्रभाव बजार मूल्यमा पर्न सकेको छैन । यसबाट बिजुली खपत बढाएर खाना पकाउने एलपी ग्यासको आयात घटाउन सकियोस् र थोरै भए पनि आयात प्रतिस्थापन होस् भन्ने सरकारको उद्देश्य हासिल हुन सकेको छैन । भन्सार दर कम भएको फाइदा व्यापारीहरूले एकलौटी उठाइरहेका छन् । आफ्नो उद्देश्यमै आघात पुग्ने गरी मूल्य बढिरहँदा पनि सरकार चुपचाप छ, यही कारण व्यापारीहरूलाई मनखुसी गर्न बल मिलेको छ । आर्थिक वर्ष २०७६७७ मा इन्डक्सनजस्ता विद्युतीय सामग्रीका लागि १५ प्रतिशत भन्सार दर थियो । पछिल्लो तीन आर्थिक वर्षमा मात्र इन्डक्सन र इन्फ्रारेड स्टोभमा १४ प्रतिशत बिन्दुले भन्सार घटेर अहिले १ प्रतिशत मात्रै कायम छ । आयातित ग्यासलाई स्वदेशमै उत्पादित बिजुलीले प्रतिस्थापन गर्न पहिलो चरणमा सुरक्षा निकायहरूका भान्सामा इन्डक्सन प्रयोग गर्ने नीति सरकारले लिएको छ । ऊर्जा, जलस्रोत तथा सिँचाइ मन्त्रालयले सेना, प्रहरी र सशस्त्र प्रहरी बलका भान्सामा इन्डक्सन राख्ने र त्यसका लागि पूर्वाधार संरचना तयार पार्ने गरी योजना बनाइरहेको छ । महिनामा औसत ३ अर्ब रुपैयाँको एलपी ग्यास आयात भइरहेको परिप्रेक्ष्यमा यस्तो रणनीति आवश्यक छ । तर जबसम्म आम तहमा घरघरमा बिजुली चुलो बल्दैन, तबसम्म एलपी ग्यासको आयात उल्लेख्य घट्न सक्दैन । त्यसका निम्ति बिजुली आपूर्तिको अविच्छिन्नतासितै यस्ता चुलोहरूको भाउ पनि सस्तिन आवश्यक छ । त्यही भएर, सरकारले भन्सार दर घटाउँदा पनि बजार भाउ किन बढिरहेको छ, अनुसन्धान गर्नुपर्छ । राष्ट्र बैंकको तथ्यांकअनुसार साउनयता ६ महिनामा मात्रै समग्र बजार भाउ ५६५ प्रतिशतले बढेको छ । तर अधिकांश उपभोग्य वस्तुहरूको भाउ निकै बढ्दा भान्सा त्यसभन्दा धेरै महँगिएको देखिन्छ । उपभोक्ता अधिकारवादीहरूको आरोप छ नेतृत्व तथा सरकारी अधिकारीहरू व्यापारीसँगको साँठगाँठ, उठबसमा रमाएकैले नियामक निकायहरू अकर्मण्यताको बन्दी भएका हुन् । यो आरोप आफैंमा गम्भीर देखिन्छ, तर बजार भाउ मनलागी बढिरहँदा पनि त्यसलाई नियन्त्रणमा लिन सरकारले कुनै कदम नचाल्दा यस्तो दोषारोपणले बल पाउँछ । निश्चय पनि खुला बजारमा हरसामग्रीको भाउ राज्यले तोक्दैन, तर यसको अर्थ व्यापारीहरूलाई मिलेमतोमा उपभोक्ता लुट्न छुट दिनु पनि होइन, त्यसको प्रभावकारी अनुगमन जरुरी हुन्छ । व्यापारीहरू आफ्नो व्यावसायिक आचारमा रहे मात्र खुला बजार फस्टाउन सक्छ, र यसबाट उपभोक्ताहरू अनावश्यक प्रताडित हुनुपर्ने अवस्था आउँदैन । व्यापारीहरूले अनुचित साँठगाँठ गरी मूल्य बढाउँदा उल्टो खुला बजारको मर्ममै प्रहार भइरहेको हुन्छ । न्यायोचित भाउ तथा उपभोक्तामैत्री बजारका लागि नियमनकारी सरकारी निकायहरू यथोचित सक्रिय हुनैपर्छ । अहिले प्रभावकारी अनुगमनै छैन, भइहाले पनि खुद्रा पसलहरूमा हुन्छ, जो कम्पनी र व्यवसायीलाई देखाएर उम्कन्छन् । अतः उत्पादन तथा आयात र वितरणका सबै तहमा प्रभावकारी अनुगमन अपरिहार्य देखिन्छ । बजार अनुगमन तथा मूल्य नियन्त्रण गर्ने दायित्व पाएको वाणिज्य आपूर्ति तथा उपभोक्ता संरक्षण विभाग, प्रतिनिधिसभाको उद्योग तथा वाणिज्य र श्रम तथा उपभोक्ता हित समिति, र संविधानबमोजिम बजार अनुगमनको जिम्मा पाएका स्थानीय तहहरूको मूल्यवृद्धिप्रति उचित ध्यानाकर्षण हुने हो भने यसरी बजार भाउ अकासिन अवश्य पाउँदैन ।"
महाभियोगले ल्याएको हलचल,"चोलेन्द्रशमशेर जबरा तिनै प्रधानन्यायाधीश हुन् जसले तत्कालीन प्रधानमन्त्री केपी शर्मा ओलीले दुईदुई पटक गरेको प्रतिनिधिसभा विघटनलाई पुनःस्थापित गराइदिएर एमालेबाहेकका दलका नेताकार्यकर्ता, वकिल, बारलगायत अधिकांश नागरिकको वाहवाही पाएका थिए । तर, आज उनैविरुद्ध महाभियोग दर्ता भएको छ । न्याय क्षेत्रमा प्रवेश गरेदेखि नै विवादमुक्त हुन नसकेका जबरा पछिल्लोपटक देउवा नेतृत्वमा सरकार गठन भएसँगै सरकारमा पनि आफ्नो हिस्सा खोजेको र आफ्ना नातेदारलाई मन्त्री बनाएको खबर बाहिरिएसँगै थप विवादित बनेका हुन् । प्रधानन्यायधीशकै कारण न्यायको सर्वोच्च संस्था लामो समयसम्म आन्दोलित भएको पनि नेपाली इतिहासमा सम्भवतः यो पहिलो घटना हो । जब जबराले सरकारमा आफ्नो हिस्सा खोजेको खबर बाहिरियो तब सबैतिर उनले आफ्नै स्वार्थका लागि संसद् पुनःस्थापना गरेका रहेछन् भन्ने पर्न गयो । जबराले ओली सरकारको पालामा संवैधानिक निकाय तथा कूटनीतिक क्षेत्रमा आफ्ना नातागोता पारेको खबर आइरहेका थिए । न्यायप्रमुख नै यसरी सक्रिय भएर कार्यपालिकासँग हिस्सा खोज्दै आएकाले कुनै पनि व्यक्तिले निष्पक्ष न्याय पाउने आशा गर्ने ठाउँ पनि रहेन । त्यसै गरी जबराले आफन्त र परिवारका सदस्यका नाउँमा पनि विभिन्न ठाउँमा अदृश्य सम्पत्ति जोडेको भन्ने समाचार निरन्तर आई नै रहेका छन् । जबराकै पालामा न्यायालयमा भ्रष्टाचार व्यापक मौलाएको भन्ने समाचार पनि एकपछि अर्को गर्दै दिनहुँजसो अखबारमा आइरहेका छन् । आफूलाई गुन लगाएका जबराविरुद्ध महाभियोग ल्याउन हतार नगरेको देउवा सरकारले प्रधानन्यायाधीशलाई सच्चिन अप्रत्यक्ष अल्टिमेटमसमेत दिएको थियो, जसले काम नगरेपछि महाभियोग दर्ता गरिएको हो । सुजन देवकोटा, पालुङ्टार४, गोरखा"
दाउपेचमा नपरोस् स्थानीय चुनाव,"एमसीसीले नेपालको राजनीति तातिरहेकै बेला स्थानीय निकायको निर्वाचनको मिति घोषणाले देशलाई निर्वाचनतिर लाँदै थियो, तर एकाएक फेरि प्रधानन्यायाधीशविरुद्ध आएको महाभियोग प्रस्तावले राजनीतिक वृत्तको ध्यान मोडिएको छ । सुरु देखि नै स्थानीय निर्वाचन कहिले गर्ने भन्नेमा दलहरूबीच एकमत थिएन । असहमतिकै बाबजुद सरकारले आगामी वैशाख ३० गते एकै चरणमा निर्वाचन गर्ने गरी मिति तय गर्यो । पछिल्लो समय राजनीतिक वृत्तमा विकसित भएका घटनाक्रमहरू हेर्दा अस्थिरता खडा गरी कतै स्थानीय निकायको निर्वाचन सार्ने प्रपञ्च त गरिँदै छैन भन्ने प्रश्न आम नागरिकमा उब्जिएको छ । आफ्नो स्वार्थ पूरा गर्न जस्तोसुकै विषयमा पनि मिलिभगत गरी सौदाबाजी गर्ने दलहरू हाललाई स्थानीय निर्वाचन टार्ने दाउमा पो छन् कि ? नागरिकको मनमा चिसो पस्न थालेको छ । संविधानले नै तोकेको पाँचपाँच वर्षमा हुनुपर्ने निर्वाचन यो वा त्यो बहानामा टार्ने वा पछि धकेलेर स्थानीय निकाय खाली राख्ने छुट दलहरूलाई छैन । जनताको घरदैलोको सरकारको निर्वाचन तोकिएकै मितिमा गर्नु नितान्त आवश्यक छ । एमसीसी र महाभियोग राजनीतिका बेग्लै पाटा हुन्, त्यसमा उब्जिएका समस्याको समाधान सोहीअनुरूप खोजिनुपर्छ । स्थानीय निर्वाचनलाई हालको राजनीतिक गतिरोध र तरलतामा मिसाएर हेरियो भने पक्कै गलत हुनेछ । राजनीतिक दाउपेचमा जनताका अधिकार कुण्ठित हुनु संविधानको भावना र मर्मविपरीत हो । दलहरूले छिटोभन्दा छिटो सुझबुझका साथ समाधान खोज्नुपर्छ, र निर्वाचनको माहोल बनाउन विलम्ब गर्नु हुँदैन । दीपक थपलिया, शिवपुरी८, नुवाकोट"
प्रदेशको औचित्यमाथि प्रश्न,"मौलायो राजनीतिक खिचातानी समाचारभित्र संघीयताको विकृतिलाई समेटिएको छ । माघ २९ मा वाग्मती प्रदेश सरकार गठन भएको चार वर्ष पूरा हुँदा, गरिँदै आएका औपचारिक कार्यक्रमहरू यो वर्षदेखि नगर्ने घोषणा गरियो । निकृष्ट राजनीतिक खिचातानीका कारण यो अवधिमा तीनवटा सरकार फेरिएको, कुनै उल्लेखनीय काम नगरेको यथार्थ कसैसँग लुकेको छैन । कुर्सीका निम्ति लुछाचुँडी गर्न पछि नपर्ने तीन मुख्यमन्त्रीलाई चार वर्षको लामो समयमा प्रदेशभित्र सामाजिक, आर्थिक विकासको रीतिथिति बसाल्न गाह्रो थिएन । त्यस्तै समृद्धिको नवीन दृष्टिकोण ल्याउन असम्भव थिएन । समृद्धिका यावत् कुरा लत्याउँदै वर्तमान मुख्यमन्त्रीले गठबन्धन सरकार जोगाउन अनावश्यक रूपमा मन्त्रिपरिषद् विस्तार गरेका छन्, संघको खुराफाती राजनीतिको जरा प्रदेशमा गाड्न सफल भएका छन् । हुन त, २०७७ पुस ५ मा तत्कालीन प्रधानमन्त्री केपी शर्मा ओलीले आवेगमा आएर संघीय संसद् विघटन गरेपछि त्यसले प्रदेश र स्थानीय तहको राजनीतिक वृत्त हल्लियो । सुरुदेखि कछुवा चालमा हिँडेका प्रदेशहरू केन्द्रीय राजनीतिमा आगो सल्किएपछि कानुन, प्रदेश संरचना निर्माण, स्थायित्वप्रति उदासीन देखिन थालेका हुन् । संघीय प्रणाली स्थापना भएपछिको खुसियाली शब्दमा वर्णन गर्न सकिँदैन । तर, अहिले ग्रामीण तहसम्म सेवा प्रवाह गर्दै आएका कृषि, पशुसेवालगायत विकाससँग सम्बन्धित अब्बल प्रणाली, संरचनामाथि धावा बोल्ने, तिनै संरचना कब्जा गरेर मोजमस्तीमा लाग्ने सरकारको जति भर्त्सना गरे पनि कम हुन्छ । केन्द्रगाउँको विकास लिंक चुँडालेर गुड्डी हाँक्ने, आलस्यले घेरिँदै पश्चिमतिर फर्केर मुख मिठ्याइरहने सरकारी शैलीबाट विकासले उल्टो दिशा लिएको जगजाहेरै छ । वाग्मती सरकारको नेतृत्वले प्रदेश स्थापना दिवस नमनाउनु, कतिपय राजनीतिज्ञ निराशाले घेरिँदै निधार छाम्न थाल्नु, प्रदेश सरकारको औचित्वमाथि प्रश्न उठाउनु संघीय प्रणालीमाथि नै पूर्णविराम लाग्न सक्ने तथ्य होइनन् र ? भुवनेश्वर शर्मा, चन्द्रागिरि२, काठमाडौं"
पशुपति धर्मशाला सम्झौताविपरीत सञ्चालन,"हेर्दै कलात्मक र भव्य देखिने पशुपति धर्मशाला हाम्रो आग्रहमा भारतले बनाइदिएको रहेछ । काठमाडौंमा लग्जरी होटलको कमी भयो, एउटा बनाइदिनुस् भनेर यो मागिएको थिएन । विश्वभरका हिन्दुको आस्था केन्द्र रहेको पशुपतिमा एउटा पनि गतिलो धर्मशाला हामीले बनाउन नसकेपछि सहयोग मागिएको थियो । माग्ने बेला कसरी तीर्थयात्रीलाई होटलभन्दा धर्मशालाले सात्त्विक र सहजतापूर्वक सुलभ बास दिन्छ भनेर मीठो निबन्ध नै लेखिएको थियो । होटलमा क्यासिनोदेखि माछामासुसम्म पाक्ने हुनाले किन तीर्थयात्रीहरू सकेसम्म होटलमा बास बस्न रुचाउन्नन् भनेर सानोतिनो अध्ययनरिपोर्ट नै त्यसमा हुँदो हो ! तर दुर्भाग्य के भने हामीसँग धर्मशाला मात्र नभएको होइन, धर्मशालाको अर्थ र यसलाई चलाउने ज्ञान र योजना केही पनि रहेनछ ! जब यो बन्यो र हस्तान्तरण भयो, हामी आत्तियौं । यस्तो सफासुग्घर र सानदार संरचनामा नाथे तीर्थयात्रीलाई मात्रै राख्ने कुरो भएन । धर्मशाला भनेर मागेको संरचनामा तात्तातै पार्टीको अफिस खोल्ने कुरो पनि भएन । समग्र पशुपति क्षेत्रको विकास र संवर्द्धन गर्न खोलिएको समितिसँग एउटा धर्मशाला बनाउने होइन, चलाउन सक्नेसम्म योजना र खुबी पनि रहेनछ । जबकि भारतका सबैजसो मुख्य तीर्थ र धार्मिक क्षेत्रमा हजारौं यस्ता धर्मशाला पूर्णतः निःशुल्क चलेका छन् । यतिसम्म कि तिनमा खाना पनि निःशुल्क छ । पशुपतिनाथको आम्दानीले यस्ता दर्जन धर्मशाला निःशुल्क चलाउन सकिनुपर्ने हो । कम्तीमा न्यूनतम शुल्कमा गैरनाफामूलक ढंगले यस्ता धर्मशाला चलाउन कुनै मुस्किल नहुनुपर्ने हो । हस्तान्तरण भएको लामो समयसम्म यो यत्तिकै बस्यो । जब भारतीय दूतावासले तीर्थयात्रीले सुविधा पाउने सर्तमा यो बनेको र यत्तिकै खाली हुँदा त्यो सुविधा गुमेको भनेर चिठी नै लेखेर झकझक्यायो अनि हामीले केही त गर्नै पर्ने भयो । तर, यो बनेपछि हाम्रो सातो गयो या चोरदृष्टि खडा भयो, भगवान् जानून् । हामीले निजी क्षेत्रलाई होटल खोल्ने गरी यो भवन भाडामा दियौं । यतिसम्म कि धर्मशालाको नाम नै हटाएर फलानो होटल भनेर यो व्यावसायिक रूपमा सञ्चालनमा आयो । कम्पनीका अफिसदेखि गाडीका सोरुमसम्म त्यहाँ अटाए ! कोठा र पाहुनाको संख्या उल्लेख्य रूपमा घटाइयो । झन्डै ४०० यात्री अटाउने गरी सम्झौता भएर बनेको धर्मशालामा जम्मा १५० जति बेड राखेर बाँकी नयाँ उद्देश्यका लागि उपभोग भयो । केही कोठा सहुलियत दरमा देखाएर बाँकीमा सम्झौताविपरीत महँगो शुल्क लिने कुरा बाहिर आए । होटल चलाउन भाडामा दिएपछि त निजी कम्पनीले हेर्ने भनेको नाफा नै हो । भित्रभित्रै सेटिङमा साइन गरेर दिइसकेपछि सडकमा हिरोगिरी देखाउँदै म रद्द गर्छु भनेर हुने कुरो भएन, ऊ अदालत जान्छ, स्टे अर्डर ल्याउँछ, सकेको गर्छ ! माग्दा एउटा उद्देश्य देखाउने, सहमति गर्ने र भोलिपल्टबाट उक्त सहयोगको दुरुपयोग गर्ने यस्तो बानीले हाम्रो देशको विश्वसनीयता त गुम्छ नै, भोलि माग्ने नैतिक बल पनि कम हुन्छ । भोलि दिए नै भने पनि अनेक सर्त राखेर दिन्छन्, अनि हामीलाई हाम्रो राष्ट्रियता दुख्छ र हामी दिनेमाथि नै गाली गर्न विवश हुन्छौं । नारायण गाउँले, बेलायत"
अयोग्यताको लाजले अतिवाद,"सजिलै बुझ्न सकिने कुरा के हो भने, सत्ताभोगको अनवरत अतृप्त तृष्णाले गर्दा राजनीतिक दलहरूका नेतृत्वमा रहेकामध्ये अक्सर सबैजसो मौका पर्दा जोसँग पनि अराजनीतिक साँठगाँठ गर्न तम्सिहाल्छन् । तर विगत केही महिनाको प्रवृत्ति हेर्दा, नेपालका प्रमुख चारपाँच राजनीतिक शक्तिका नेतृत्वहरूका रुझान र अभिव्यक्ति सत्ता लेनदेनका लागि गरिने दाउपेचभन्दा पर पुगेका छन् । उनीहरूलाई थाहै पनि नहुन सक्छ, उनीहरूले क्रमिक रूपमा आफ्नो व्यक्तिगत अयोग्यताका लाजलाई ढाक्न जसरी एउटा वा अर्को अतिवादतिर रुझान देखाइरहेका छन्, त्यसले गर्दा आफूले नेतृत्व गर्ने पार्टीको डीएनए नै फेरिने प्रक्रिया पनि सायद सुरु भइसकेको छ । सायद उनीहरूलाई यो यात्राको वैचारिक गन्तव्य के हो या यसको गन्तव्य नै छ कि छैन भन्ने पनि थाहा छैन । र, आफ्नो असरल्ल पोखिइरहेको अयोग्यताको लाजले उनीहरू विभिन्न विशेषताका अतिवादलाई आफ्ना पार्टीमा समाहित बनाउन प्रवृत्त भएका छन् । जति समावेशी हुन खोजे पनि सबै पात्रको विवेचना गर्नका लागि ठाउँ त पुग्दैन नै, त्यसैले सबैभन्दा ठूलो पार्टीका अध्यक्ष केपी ओलीबाट सुरु गरौं । ओलीको सबैभन्दा ठूलो राजनीतिक उपलब्धि भनेको एमालेको अध्यक्ष र प्रधानमन्त्री हुनु अनि त्यसपछि माओवादीसँग पार्टी एकता गरेर नेकपा गठन गरी ७० वर्षको नेपाली कम्युनिस्ट सपना लाई साकार पार्नु थियो । त्यसबीच भारतीय नाकाबन्दीका बेला अडान र संविधान जारी गर्ने बेलाको भूमिका उनको लेगेसीसँग जोडिन सक्ने कुरा थिए । र, उनको संघर्षको इतिहास के हो त भन्दा, उनी चौध वर्ष जेल बसेका मान्छे हुन् । अब यी सबै कुरालाई एकैछिन् गहिरिएर सोचौं । विगतका वर्षमा उनले पटकपटक सार्वजनिक रूपमा भनेका छन् उनी लोकतन्त्रका लागि त्यत्रो समय जेल बसेका थिए । जबकि उनी २०४४ सालमा जेलबाट निस्कँदासम्म तत्कालीन नेकपा मालेमा लोकतान्त्रिक भँगालोमा मिसिने कि नमिसिने भन्ने बहससम्म सुरु भएको थिएन । उनी जेल बसेको साम्यवाद का लागि थियो, लोकतन्त्रका लागि थिएन । तर मूल विषय त्यो होइन । एउटा सिद्धान्तका लागि जेल बसेको राम्रो, अर्कोका लागि बसेको कस्तो भन्ने विषय पनि छुट्टै बहसको कुरा हो । अहिलेको सन्दर्भ के हो भने, ओलीलाई भित्रभित्र कति पीडा हुँदो हो कि उनी जुन कारणका लागि त्यति लामो समय जेलमा बसे, उनी आफैंले त्यो कारण स्वयंलाई अहिले बंग्याएर भन्नुपरेको छ । हैन, यदि उनलाई त्यो साँच्चै लोकतन्त्रकै लागि थियो भन्ने लाग्छ किनकि वामपन्थीले पनि त जनवाद भनेकै हुन्छन् भने फेरि माओवादी जनयुद्ध देखि अहिलेका अरू फुटकर कम्युनिस्टसम्मले गरेका सबै संघर्ष पनि त्यही लोकतन्त्रका लागि हुन् त जुन अहिलेको संविधानले आत्मसात् गरेको छ ? होइनन् । हुन त त्यो सुरुदेखि नै कृत्रिम थियो । तर एमाले र माओवादीको ऐतिहासिक भनेर बिगुल फुकिएको एकता जोगाउने क्षमता ओलीमा एकरती देखिएन । त्यति मात्र भए पनि हुन्थ्यो । एकता अघिको त्यस्तो सग्लो एमाले, जसको जिम्मा कार्यकर्ताले उनलाई दिएका थिए, छिन्नभिन्न भएको छ । उनको आफ्नै अर्को लेगेसी थियो, पार्टीभित्र माओवादी उग्रताको डटेर विरोध गर्ने । अब त्यही उग्रताभित्रका पनि उग्र रामबहादुर थापा बादल लाई आफ्नो उपाध्यक्ष अनि टोपबहादुर रायमाझी र लेखराज भट्टलाई नेतृत्वमा ल्याएपछिको एमाले अध्यक्षले माओवादीका तत्कालीन क्रियाकलापप्रतिका आफ्ना पूर्वकठोरतालाई सधैं संशोधन गर्नुपर्नेछ । किनकि तिनै माओवादी अब एमाले हाँक्ने सहजिम्मेवारीमा आएका छन् । आफ्नो अयोग्यताका कारण जोगाउन नसकेको नेकपाको र एमाले स्वयंको एकतालाई बादल र भट्टहरूले ल्याउने दुईचार सय कार्यकर्ताले कति टाल्लान्, देखिइहाल्ने नै छ । तर यहाँनेर पनि महत्त्वपूर्ण प्रश्न एमाले आगामी चुनावमा कत्रो पार्टी होला भन्ने होइन । मूल कुरा, एमाले सीके राउतदेखि नेत्रविक्रम चन्द विप्लव सम्म र राप्रपाबाट उछिट्टिएकादेखि हरेक कित्ताका, ओलीकै पहिलेका शब्दमा, उग्रवादी र अतिवादीजतिसँग समीकरण गर्ने तत्परताको सम्भावना देखाएर आफ्नो डीएनए नै फेर्ने बाटोमा जान लागेको हो ? एउटा मार्क्सवादी पार्टीको नेता र कमरेडबाट घटुवा भएर बा बन्न चाहन्छÙ मौका पर्नासाथ इतिहासलाई हेर्ने दृष्टिकोणमा मार्क्सवाद कम, पूर्वीय दर्शनको विशालता आफ्नो आदर्श भएको हाकाहाकी भन्छ र बजारमा उपलब्ध सबै खाले कन्जरभेटिभलाई आफ्नो पार्टीमा स्वागत गर्न तत्पर रहन्छ भने त्यो पार्टीको आत्मा त्यही नै रहन्छ जुन पहिले थियो ? ओली आफैंले नेतृत्वदायी भूमिका खेलेर बनाएको संविधानलाई आफैंले असंवैधानिक रूपमा संसद् विघटनको प्रयास गरेर खण्डित गरे । नाकाबन्दीका बेलाको राष्ट्रवादी अडान प्रधानमन्त्री छँदै गोप्य रूपमै खुफिया प्रमुखमार्फत फिर्ता गरे । सग्लो पार्टीलाई विभाजनमा जाने बनाए । यो सबै असफलता र अयोग्यताको लाजले अहिले उनी कसका मित्र हुन् र कसका होइनन्, थाहै छैन । तर माओवादी अध्यक्ष पुष्पकमल दाहाल प्रचण्ड बारे यसरी थाहै हुन छाडेको भने ओलीको भन्दा पनि धेरै लामो समय भयो । प्रचण्डले नेतृत्व गरेको जनयुद्ध सुरु गर्दाको मूल भाष्य थियो संसदीय प्रजातन्त्रमा यति धेरै विकृति देखिए कि यसबाट हुँदै हुँदैन । इतिहासको व्यंग्य नै भनौं, २०६३ पछि नेपालको लोकतन्त्रलाई पहिलेको भन्दा पनि विकृत बनाउने अभियानको नेतृत्व पनि प्रचण्ड स्वयंले गरिराखेका छन् । नेपाललाई गणतन्त्रमा लगेको जस पनि उनले दाबी गर्न मिल्दैन । किनकि उनले त सकेसम्म राजासँग मिलेर संसद्वादी पार्टीलाई पाखा लगाई आफू सत्तामा आउन खोजेका रहेछन् भन्ने कुरा अब सार्वजनिक रूपमै स्विकारिएका तथ्य भएर स्थापित छन् ।माओवादी आन्दोलनले अल्पसंख्यक र पछाडि पारिएका समुदायका मुद्दालाई बहसको अग्रस्थानमा ल्याएको त हो तर सत्ता राजनीतिमा आएपछिको माओवादी नेतृत्वको आफ्नै सांस्कृतिक पतनको गहिराइ र विचलनका अनगिन्ती शृंखलाले गर्दा उसले ती मुद्दामा आफ्नो स्वामित्व दाबी गर्ने वैधता गुमाइसकेको छ । भन्न त परिवर्तनको नेतृत्वकर्ता दुई जनामध्ये एक भनेर आफूलाई गिरिजाप्रसाद कोइरालासँग मौका पाउनासाथ जोडिहाल्छन् प्रचण्डले, तर शान्ति प्रक्रिया सुरु भएपछिको उनको अयोग्यताले गर्दा उनलाई अस्थिर राजनीतिकर्मीको पदवी दशकअगाडि नै मिलेको थियो । अहिले उनको हैसियत केवल राजनीतिक ओत खोज्ने एक अलपत्र पात्रका रूपमा खुम्चिएको छ । माओवादी आन्दोलनको व्यावहारिक अवस्था भनेको यसको विसर्जन भई नै सक्यो । यस्तो स्थितिमा आफ्नो अयोग्यताको लाजले प्रचण्ड थप जता पनि ढल्किन सक्छन्, जे पनि बोल्न सक्छन् र जसका पनि हुन सक्छन्Ù आफूले जसका लागि लडें भनेका थिए, ती जनताको बाहेक । राजनीतिमा टिक्ने अहिलेका उपाय पनि सकिए भने भविष्यमा उनले माओवादीले बिसाइसकेका इतिहासका अतिवादतर्फ फर्कने कोसिस फेरि गर्न सक्नेछन् । सानोतिनो जस्तो भए पनि आफ्नो राजनीतिक स्पेस बनाउनका लागि शरण खोजेका सीके राउतदेखि विप्लवसम्मको मात्र कुरा कहाँ भयो र ? तिनीहरूको सुरुवात नै असफल हुन योग्य थियो र भई नै सक्यो । उनीहरूले अब गर्ने भनेकै आफूतिर ध्यान खिच्न सक्ने दुईचारवटा केही स्टन्ट र ओली वा त्यस्तै कुनै बहुरूपी राजनीतिक मानस पिताको काख लागेर केही हासिल गर्ने हो । तर आफूलाई मधेश आन्दोलनको एक मात्र वैधानिक प्रतिनिधि दाबा गर्ने उपेन्ı यादवदेखि महन्थ ठाकुरसम्म एकातिर र आफ्नो इतिहास अर्कातिर भएका छन् । ठाकुर र राजेन्ı महतो मधेस आन्दोलनप्रति सबैभन्दा बढी अनुदार शक्तिसँग सत्तामा मात्र नभएर मानसिक रूपमै जुन दिनदेखि जसरी ऐक्यबद्ध भए र जुन बाह्य शक्तिप्रति उनीहरू अहिले पनि नतमस्तक नै छन् भन्ने देखाए, त्यसपछि उनीहरू आफ्नो अयोग्यताका लागि अरूलाई दोष दिनेबाहेक अन्य विकल्प नभएको स्थितिमा पुगेका छन् । हुन त सुरुमै चर्चा गरेको भए पनि हुने थियो तर अहिलेका प्रधानमन्त्री शेरबहादुर देउवालाई पृष्ठको जुन ठाउँमा लगेर राखे पनि हुन्छ । पछि इतिहासको किताबमा उनलाई खोज्दा उनी भएको पन्ना हुने पनि अध्यायको कतै पुच्छरतिरै हो । किनकि प्रधानमन्त्री त सायद पाँचौंपटक भएका छन् क्यारे, अहिले र भविष्यमा पनि होलान्, तर इतिहासले उनलाई सम्झिने प्रत्येक पटक प्रधानमन्त्री हुँदा उनले कुनचाहिँ पटक केके बिगारेका थिए भनेर हो । उनको स्वर्णिम काल त्यही हुने पक्का छ जुनमा उनले खासै केही पनि (काम) गरेनन् । किनकि उनी २०५२ सालमा पहिलो पटक यो पदमा गएदेखि अहिलेसम्म त्यहाँ गएको केवल त्यहाँ जानका लागि मात्र हो । के गर्न नेतृत्वमा जाने भन्ने उनले कहिल्यै बताउनुसमेत परेको छैन । कांग्रेस पंक्तिको सामूहिक असफलता र अयोग्यताको सिँढी नै उनका लागि सफलताको एकल बाटो भएको छ, पटकपटक । त्यसैले उनी सत्ता सुरक्षाका लागि मिल्नुपर्ने सबैसँग त्यसरी नै मिल्छन् जसरी अहिलेसम्म मिल्दै आएका छन् । सत्तामा जानका लागि बाटो बनाउन र त्यहाँ गएपछि गरेका सम्भावित अपराधको जवाफदेहीको मूल्य भविष्यमा चुकाउनुपर्ने भयले गर्दा राजनीतिकर्मीमा अयोग्यताले ल्याउने असुरक्षाभाव आम मानिसको भन्दा गहिरो हुन्छ । त्यसैले उनीहरू आफू केका लागि राजनीतिमा आएको थिएँ भन्ने त सजिलै बिर्सिन्छन् । अनि उनीहरूको एक मात्र ध्याउन्न कुन हिसाबमा सानोतिनो शक्ति आर्जन गरिरहने भन्ने मात्र हुन्छ, जसका कारण प्रकट हुने उनीहरूको विक्षिप्ति र निजी कुण्ठाको परिणाम देशले चुकाउनुपरिरहेको मूल्यमा परिणत भइहाल्छ । लेखमा उदाहरणस्वरूप चर्चा गरिएका केही पात्रबाहेक अरूलाई पनि सम्झौं त, कति छन् नेपालमा आफ्नो अयोग्यताको लाजले पपुलिजम र अतिवादतर्फ लागेका लाग्न खोजेकाहरू ?"
निर्यात र लगानी कहिले बढाउने ?,"मान्छे हैन, वस्तुको निर्यातनेपालले आफूसँग भएको निर्यात सम्भाव्यतालाई पूर्णरूपमा उपयोग गर्न सकेको छैन । खास गरी तेस्रो मुलुकमा निर्यात हुन सक्ने र तुलनात्मक रूपमा लाभ भएका वस्तुहरूको पनि ठूलो परिमाणमा उत्पादन हुन सकेको छैन । धेरैजसो निर्यात हुने सामान लघु तथा मध्यम खाले उद्योगहरूले गर्ने उत्पादन मात्रै छन् । अमेरिकालगायतका मुलुकले दिएको भन्सार छुटलाई पनि नेपालले खासै उपयोग गर्न सकेको छैन । विश्व बैंकको नेपाल डेभलपमेन्ट अपडेट, अप्रिल २०२१ प्रतिवेदनले पनि नेपालले आफूमा भएको निर्यात सम्भाव्यताको फाइदा उठाउन नसकेको देखाएको छ । नेपालले झन्डै ९ अर्ब डलर (करिब १० खर्ब रुपैयाँ) भन्दा बढी निर्यात गर्न सक्ने प्रतिवेदनमा उल्लेख छ । प्रतिवेदनकै अनुसार, अहिले भइरहेको निर्यातमा बाह्र गुणा बढीले वृद्धि गर्न सक्छ । त्यो भयो भने २ लाख २० हजार नयाँ रोजगारी सिर्जना हुन सक्छन् । दक्षिण एसियाका अरू छिमेकी देशका तुलनामा नेपालको निर्यात क्षेत्रको वृद्धिदर निकै कम छ । बंगलादेशकै उदाहरण हेरौं । खास गरी तयारी पोसाक निर्यातबाट उसले राम्रो गरिरहेको छ । बंगलादेशको निर्यात प्रवर्द्धन ब्युरोको तथ्यांकअनुसार, उसले गत जुलाईदेखि डिसेम्बरसम्म मात्रै झन्डै २५ अर्ब डलर (करिब २८ खर्ब रुपैयाँ) को वस्तु निकासी गर्यो, जुन अघिल्लो वर्षभन्दा २८ प्रतिशतले बढी हो । नेपालले भने चालु आर्थिक वर्षको ६ महिनामा १ खर्ब रुपैयाँ हाराहारी मात्रै निर्यात गर्यो । विश्व बैंककै प्रतिवेदनअनुसार, नेपालका सन्दर्भमा निर्यात विगत दुई दशकमा ४ प्रतिशतको हाराहारीबाट बढ्न सकेको छैन । यो दक्षिण एसियाका तुलनामा कम हो । नेपाल विश्वको सबैभन्दा कम गतिशील निर्यात भएका २० मुलुकमा पर्छ । धेरै देशले निर्यातलाई उत्पादकत्व बढाउन, रोजगारी सिर्जना गर्न र विदेशी मुद्रा भित्र्याउन मज्जाले उपयोग गरेका छन् । सन् १९९० देखि २००५ बीच जीडीपीमा नेपालको निर्यात क्षेत्रको योगदान बंगलादेशका तुलनामा निकै माथि थियो । त्यसपछि भने नेपाल तल झर्दै छ, बंगलादेश माथि उक्लिँदै छ । सन् २०२० मा मात्रै जीडीपीमा बंगलादेशको वस्तु तथा सेवा निर्यातको योगदान १२ प्रतिशत थियो जबकि नेपालको करिब ७ प्रतिशत रह्यो । पुरातन शैलीकै व्यापारबाट निर्यात बढ्दैन । प्रतिस्पर्धा बढी छ । निर्यात प्रवर्द्धनका लागि डिजिटाइजेसन, सरल निर्यात प्रक्रिया, सीप विकास र लागत खर्च न्यूनीकरण, सहुलियत र पूर्वाधारमा लगानी उत्तिकै आवश्यक छ । प्रतिभा र काम गर्ने ऊर्जा भएका मान्छे होइन वस्तु निर्यात गरेर विदेशी मुद्रा आर्जन गर्नतिर राज्यको ध्यान जानुपर्छ । अन्त्यमा, विदेशी मुद्रा आर्जनको मुख्य स्रोत बन्न सक्ने पर्यटनमा पनि खासै ध्यान पुगेको छैन । पछिल्लो समय राजधानीलगायत ठूला सहरमा बढ्दो प्रदूषण र अव्यवस्थाले पर्यटकलाई विकर्षित गरेको छ । अर्कातिर, नेपालले धेरै खर्च गर्न सक्ने पर्यटक आकर्षित गर्न सकेको छैन । अहिले पनि यो बजेट टुरिस्ट मै बढी निर्भर छ । पछिल्लो समय पर्यटकलाई लक्षित गरी होटललगायत पर्यटन क्षेत्रमा लगानी बढ्नु सकारात्मक छ । त्योसँगै अरू पूर्वाधारमा पनि लगानी बढाएर उनीहरूलाई बढी खर्च गर्न सक्ने वातावरण बनाइनुपर्छ ।"
बौद्धिक चोरी समस्या र समाधानको बाटो,"नेपालमा उच्च शिक्षाको गुणस्तरमा प्रश्न उठिरहेको सर्वविदितै छ । विश्वविद्यालयहरूमा पेस गरिने शोधग्रन्थ र अरू बौद्धिक लेखहरूको गुणस्तरमाथि बेलाबेलामा समस्याहरू देखा पर्ने गरेका छन् । विश्वविद्यालय तथा यसअन्तर्गतका शिक्षण संस्थाहरूले शोधग्रन्थ लेखन तथा अन्य बौद्धिक लेखहरूका लागि न्यूनतम ढाँचा तयार गरी आफ्ना जनशक्तिहरूलाई सीप प्रदान गर्न आवश्यक देखिन्छ । यस्तो ढाँचाको अभावका कारण हाल बौद्धिक चोरीको समस्या झाँगिएको छ । शोधकर्ताले हेलचेक््रयाइँ गर्दा तथा प्राज्ञिक उत्तरदायित्व निर्वाह नगर्दा यस किसिमका समस्याहरू देखिन्छन्, यसबाट लेख तथा शोधग्रन्थमाथिको विश्वसनीयतामा प्रश्न उठ्छ भने प्राज्ञिक क्षेत्रप्रतिको सम्मान पनि खस्केको छ ।विकसित देशहरूमा विश्वविद्यालय तथा शिक्षण संस्थाहरूले लेख तथा शोधग्रन्थका लागि आआफ्ना ढाँचाहरू तयार गरी लेखक तथा शोधकर्ताहरूलाई त्यसबारे प्रशिक्षण दिने गर्छन् । यस्तो कार्यले बौद्धिक चोरीका घटना कम हुन्छन् । विकसित देशहरू पनि बौद्धिक चोरीको घटनाबाट मुक्त नै भने छैनन्, किनभने, जतिसुकै राम्रो ढाँचा तयार गरे पनि अन्तमा यी सबै व्यवहारमा उतार्ने लेखक वा शोधकर्ता नै हो । त्यसैले लेखक वा शोधकर्तासित लेख वा शोधग्रन्थ तयारका क्रममा आत्मसंयम र अनुशासित व्यवहारको खाँचो पर्छ ।हाल विश्वका विश्वविद्यालय तथा शिक्षण संस्थाहरूमा लेख तथा शोधग्रन्थका लागि विभिन्न ढाँचाहरू तयार गरेको पाइन्छ, जस्तै सिकागो, एमएलए, एपीए, एएसए । धेरैजसो शिक्षण संस्थाहरूले अमेरिकन साइकोलोजिकल एसोसिएसन (एपीए) लेखन तरिका (सातौं संस्करण) लाई नै आधार बनाएर लेख तथा शोधग्रन्थका लागि ढाँचाहरू तयार पारेको पाइन्छ । नेपालको हकमा पनि एपीएलाई नै आधार बनाई लेख तथा शोधग्रन्थ लेखनका लागि ढाँचा तयार गरिएको पाइएको छ । तर, उक्त ढाँचाबारे सम्बन्धित विद्यार्थी वा शोधकर्ताका साथै प्राध्यापकहरूमा पूर्ण ज्ञानको अभाव देखिन्छ । यस्तो ढाँचालाई सम्बन्धित शोधकर्ताले कतिको आत्मसात् गर्छ र सम्बन्धित सुपरभाइजरले कत्तिको प्राविधिक सहयोग पुर्याउँछ भन्नेले बौद्धिक चोरी हुनेनहुनेको कुरा निर्क्योल गर्छ । नेपालमा एक पटक यस्तो ढाँचा बनाए पनि त्यसलाई समयमै पुनरवलोकन नगर्नु अर्को समस्या हो । शैक्षिक स्तर राम्रो भएका मुलुकमा विश्वविद्यालयहरूले समयानुकूल लेखन तरिकाको ढाँचालाई पुनरवलोकन गरी थपघट गरेको पाइन्छ, जसले बौद्धिक चोरीमा कमी ल्याउँछ । सन् २०१३ देखि त्रिभुवन विश्वविद्यालयअन्तर्गत शिक्षा संकायको एमफिल कार्यक्रममा लेखन ढाँचामा सहजीकरण तथा शोधग्रन्थ पुनरवलोकनलगायतका क्रममा संलग्न रहँदा पंक्तिकारले बौद्धिक चोरी हुन सक्ने केही क्षेत्र अनुभव गरेको थियो । त्यसअनुसार, पहिलो, उद्धरण (साइटेसन) र सन्दर्भ सामग्रीहरूको सूचीबीचको पूर्णता नहुनु । दोस्रो, कुनै लेखकको लेख हुबहु साभार गर्दा साइटेसनका साथै साभार गरिएको पृष्ठ नम्बर छुट्नु । तेस्रो, विद्युतीय माध्यमबाट संकलन गरिएका सामग्रीहरूको शोधग्रन्थ वा लेखमा पूर्णरूपमा समावेश नहुनु । चौथो, लेखक स्वयंले पहिला प्रकाशित शोधग्रन्थ वा लेखबाट साभार गरिएका हरफ वा वाक्यहरूको साइटेसन नहुनु । पाँचौं, शोधग्रन्थ वा लेखमा उल्लेख गरिने टेबल तथा आँकडा (फिगर) को उचित व्याख्या तथा प्रस्तुति नहुनु । छैटौं, द्वितीय स्रोतबाट प्राप्त जानकारी वा सूचनालाई स्वाध्ययन वा मौलिक जानकारीको रूपमा प्रस्तुत गर्नु ।हाल बौद्धिक चोरी जाँचका लागि सफ्टवेयरहरू पनि उपलब्ध छन् तर विविध कारण विश्वविद्यालयहरू तथा शिक्षण संस्थाहरूले खरिद गरी प्रयोगमा ल्याउन सकेका छैनन् । यस्तो अवस्थामा विश्वविद्यालय तथा शिक्षण संस्थाले जुन लेखन तरिकालाई आधार बनाएर शोधग्रन्थ वा लेख तयार गराउने हो सोहीअनुरूप ढाँचा तयार गरी शोधग्रन्थ लेखकका साथै शिक्षण संस्थाका प्राध्यापकहरूलाई पनि आधारभूत प्रशिक्षण दिन आवश्यक छ । किनभने, लेखन तरिका समानुकूल थप तथा सुधार भइरहने हुँदा यससम्बन्धी जानकारी समयमा नहुँदा बौद्धिक चोरीको अवस्था सिर्जना हुन सक्छ । उदाहरणका लागि, हाल एपीएको लेखन तरिका सातौं संस्करणका आधारमा सन् २०२० को अन्तबाट सुरु गरिएको र उक्त समयभन्दा अगाडि छैटौं संस्करणका आधारमा लेखन कार्य गरिएको अवस्थामा ती दुई संस्करणबीच धेरै कुराहरू थपघट भएकाले हालको संस्करणमा पुरानो लेखनलाई मूल्यांकन गरिनु अनुचित हुन्छ । त्यसैले कुनै पनि लेख वा शोधग्रन्थको मूल्यांकन गर्दा सर्वफ्रथम त्यो कुन लेखन तरिका तथा संस्करणको आधारमा गरिएको हो, सो निर्क्योल गर्न आवश्यक छ ।"
बेलगाम अभिव्यक्ति र जिराहा राजनीति,"देशको हरक्षेत्रमा देखिएको नकारात्मक सूचकांकका बाबजुद सरकार सञ्चालकहरूको उन्मादपूर्ण झूटको खेती अनि सञ्चारजगत् र नागरिक कार्यक्रमहरूमा देखिनेसुनिने सरकार, नेता र पार्टीहरूविरुद्धको निराशाजनक अभिव्यक्ति तथा उग्र आलोचनाबीच तादात्म्य पाइँदैन । तर, यसले देश अन्योल र संकटपूर्ण अवस्थामा पुगिसकेको प्रस्ट संकेत भने गर्छ । सञ्चारमाध्यमहरूमा आउने गरेका सरकारका काम तथा नेता र पार्टीहरूविरुद्धका नकारात्मक टिप्पणी, विश्लेषण र आरोपहरू यति धेरै भइसके कि यसको प्रभावमा पनि ल अफ डिमिनिसिङ रिटर्न को सिद्धान्त लागू भइसकेको छ । आम जनतामा यसको प्रभाव घट्दो छ भने जनमानसलाई यसले संवेदनहीन तुल्याइसकेको छ । पार्टीका झोलेकार्यकर्ताहरू आँखामा पट्टी बाँधेका टाँगन घोडाजस्तै मालिकले कहिले दाना दिन्छ र खान पाइएला भन्ने आशामा जीवन बिताइरहेका छन् । केही सचेत ज्येष्ठ नागरिकबाहेक बाँकी आफ्नै विवेकले मत दिन नसक्ने ज्येष्ठ नागरिक, भोट हाल्ने उमेर नपुगेका तथा लाखौं संख्यामा विदेशमा काम गरी बसेका नेपाली नागरिकहरूलाई घटाउँदा देशमा चुनावका बेला भोट हाल्ने बाँकी क्रियाशील जनता भनेका तिनै पार्टीका सदस्य र झोलेकार्यकर्ताहरू मात्र हुन् । यिनै कार्यकर्ताहरूको डर, धाक, लोभ, लालचमा परेर यिनैले भनेका उम्मेदवारलाई भोट हाल्न बाध्य छन् सोझा मतदाता । सत्तासीन पार्टीको सरकारले चुनावका बेला राज्यको शक्ति, स्रोतसाधनको भरमग्दुर दुरुपयोग गर्ने त भइहाल्यो । अनि, यसरी जितेर आएका नेता भनाउँदाहरू कसरी जनप्रतिनिधि हुन सक्छन् ? तर, यही अवस्था रहुन्जेल यो विकृतिलाई नै स्विकार्नुको विकल्प पनि छैन । अनि यही स्विकार्दा राजनीतिक अभ्यास र कुशासनले देशलाई टाट पल्टाउने, चौतर्फी अराजकता फैलाउने, जनताबीच विभाजन ल्याउने, देशलाई असफल राज्यमा परिणत गराउने र विदेशी स्वार्थको खेलमैदान बनाई देशलाई कहिल्यै उँभो लाग्न नसक्ने गरी धराशायी बनाउनेचाहिँ पक्का छ । यस्तै चिन्ता र चासोका कारणले होला, अनेक गहन तथा व्यावहारिक निकासका उपाय र सुझावहरूदेखि लिएर उग्र विचारसम्म बग्रेल्ती आइरहेका र सम्प्रेषण भइरहेका छन् आजकल । यसरी देशमा वास्तवमै देखा परेका गम्भीर राष्ट्रिय सुरक्षा चुनौतीहरूलाई राजनीति र राज्य व्यवस्था सञ्चालनको अभ्यासले सम्बोधन गर्न नसक्ने अनि देशलाई जोगाउन पनि नसक्ने भएपछि अब यो राष्ट्रलाई जोगाउने कसले त भन्ने प्रश्न पनि टड्कारो रूपमा तेर्सिएको अवस्था छ अहिले । हतोत्साही जनताले कुनै राजनेताको खोजीमा एउटा जंगबहादुर पुनः जन्मनुपर्यो भन्नसम्म थालिसके । अर्थात्, जनताको नजरमा अहिलेका राजनीतिक नेताहरू अक्षम तथा अस्वीकार्य भइसके । यसैले अबको निकास भनेको देशमा कानुनका अगाडि सबै समान हुने विभेदरहित कानुनी शासन र यसको कठोर अभ्यासका साथसाथै आम जनतालाई गरिखान पाउने वातावरणको सुनिश्चितता नै हो । देशको नियमकानुनको अधीनमा रही गरिखानेका लागि कमाउने पूर्ण अवसर तथा सबै क्षेत्रका राष्ट्रसेवकलाई विभेदरहित हिसाबले सम्मानजनक जीवन निर्वाह गर्न पुग्ने पारितोषिकको सुनिश्चितता पनि हुनैपर्छ ।अब यी सैद्धान्तिक कुरालाई व्यवहारमा कसरी उतार्न सकिन्छ ? यो नै अहम् प्रश्न हो भने विदेशीको नक्कल गर्नुभन्दा उनीहरूका राम्रा कुरा सिकेर देश, माटो, हावापानी, समाज, संस्कार र संस्कृति सुहाउँदो कठोर प्रजातान्त्रिक मौलिक व्यवस्था नै यसको उत्तर हो । यस्तो गर्ने वा गराउने कसले भन्ने अझ अहम् प्रश्न खडा हुन्छ ।यस सन्दर्भमा प्रचलनमा आउने गरेका केही वाक्यांश सान्दर्भिक हुन सक्छन् बेनाभोलेन्ट डिक्टेटरसिप अर्थात् लोककल्याणकारी तानाशाही । पाश्चात्य राजनीतिक संस्कार, अभ्यास र मान्यताका कारण तेस्रो विश्वका मुलुकहरूमा पनि चुनावबाट जितेर आउने राजनीतिक पार्टी र व्यवस्थालाई मात्र वैधता दिने र आफ्नै मापदण्ड लाद्न खोज्ने पाश्चात्य प्रवृत्ति अव्यावहारिक मात्र नभई अभिशापसिद्ध भएको छ । विकसित र शक्तिशाली पाश्चात्य देशका यस्तै र अन्य स्वार्थका कारण पनि तेस्रो विश्वका मुलुकहरू अझ पिछडिन पुगेका हुन् । यसैले त तेस्रो विश्वका अत्यधिक मुलुकहरूले अशान्ति, अस्थिरता, विद्रोह, गृहयुद्ध, विदेशी हस्तक्षेप, लडाइँ, सैनिक कु र दमनको शासन बेहोर्नुपरेको छ । यी र यस्तै कारणले हो युगान्डाका राष्ट्रपति मुसेभेनीले भनेका थिए, युगान्डालीहरू कुनै पनि किसिमले अमेरिकीजस्ता देखिँदैनन्, युगान्डामा कुनै पनि कुरा अमेरिकाको जस्तो छैन भने प्रजातन्त्र मात्र किन अमेरिकाको जस्तो ! त्यसैले हाम्रो प्रजातन्त्र पनि युगान्डाको माटो र हावापानी सुहाउँदो नै हुनेछ । तर, उनमा विसंगति आयो र ३६ वर्षदेखि गैरप्रजातान्त्रिक ढंगबाट शासन गर्दै छन् । यस्तो रोग धेरैजसो तेस्रो विश्वका मुलुकले भोग्नुपरेको छ भने यस्तो प्रवृत्ति अत्यधिक सैनिक शासकमा पाइन्छ । यस्तै नियति हाम्रो देशले पनि भोग्न नपरोस् भनी उपायको खोजी अहिलेको आवश्यकता हो । यस्तो बेला दूरदृष्टिका लागि पृथ्वीनारायण, नेतृत्वका लागि महेन्द्र र बीपी, सुशाासनका लागि चन्द्रबहादुर थापा, परराष्ट्र सम्बन्धमा यदुनाथ खनाल र पदमबहादुर खत्री आदिलाई स्मरण गर्नु सान्दर्भिक हुनेछ । यिनै आदर्श पात्रहरूलाई सम्झेर कानुनी शासनको कठोर प्रजातान्त्रिक अभ्यासद्वारा देशलाई निकास दिन चाहने हो भने सम्भव छ तर अब ढिलो गर्ने सुविधाचाहिँ छैन । देश र राष्ट्रिय हितमा यस्तो शुभकार्य राष्ट्रिय शक्तिहरूको साथ र सहयोगमा राष्ट्रप्रमुख वा निष्कलंक राजनीतिक समूहको पहलमा सम्भव छ । भ्रष्टाचार तथा कालो धनविरुद्ध कारबाही, कानुनी शासनको सुनिश्चितता, अत्यावश्यक मात्राको नियन्त्रित प्रजातन्त्र, स्वच्छन्दतारहित नागरिक स्वतन्त्रता, देशसापेक्ष आधारभूत मानव अधिकारको सुनिश्चितता, संवैधानिक संरक्षणको अन्त्य र न्यायिक अधिकारमा सबैको समान पहुँच तथा देशअनुकूल व्यावहारिक राज्यव्यवस्थाको परिकल्पनाजस्ता आधारभूत प्रजातान्त्रिक मान्यतालाई अंगीकार गर्दा पाश्चात्य मुलुकहरूबाट पनि धेरै असहयोग हुने सम्भावना रहँदैन । सिंगापुरमा ली क्वान यूको यस्तै नियन्त्रित कठोर प्रजातान्त्रिक शासनको विरोध त कुनै पाश्चात्य मुलुकले गरेन र अहिले पनि त्यही शासनप्रणाली कायमै छ । अविकसित र विकासोन्मुख मुलुकहरूले सिक्नुपर्ने भनेको सिंगापुरमा जस्तै विकाससहितको नियन्त्रित प्रजातान्त्र हो, जहाँ अहिले पनि पाश्चात्य मुलुकहरूमा जस्तै पूर्ण स्वतन्त्रता छैन । यसैले सार्वभौम राष्ट्रको हैसियतमा हामीले पनि केही अडान लिन सक्ने क्षमता र आँट भने गर्नैपर्छ, यसमा आम जनताको साथ रहन्छ नै । विडम्बना, हामीकहाँ भने लोकतन्त्रको नाउँमा चाहिनेभन्दा बढी स्वतन्त्रता भएकाले बोकाको मुखमा कुभिन्डो नअटाएजस्तो भएको छ । अहिले आम नेपालीसामु दुइटा मात्र विकल्प छन् परजीवी चरित्रका सीमित नेतृत्व र तिनका बाहुबलीका स्वार्थका अगाडि निरीह भई बाँच्ने कि जनताको सहयोग र समर्थनमा राष्ट्रिय हैसियतमा रहेका केही पात्र र राष्ट्रिय शक्तिहरूले देशलाई संकटबाट जोगाउन पहल गर्ने ? अहिले प्रमुख राष्ट्रिय व्यक्ति, शक्ति र संस्थाहरू कठघरामा पुगेका छन् । राष्ट्रिय दायित्वबाट चुक्ने छुट र सुविधा कसैलाई छैन । पहिचानको एकोहोरो खोजी र खेतीमा राष्ट्रिय अस्तित्व नै गुम्ने त होइन भन्नेमा पनि आम जनता सजग र जिम्मेवार हुनैपर्छ, देशलाई डुब्नबाट जोगाउने हो भने । सुरक्षा निकायहरूको औचित्यमाथि प्रश्न उठ्न थालेको पनि धेरै भइसक्यो । संविधानले सेनालाई सुम्पेका पाँच मूल दायित्व नेपालको स्वतन्त्रता, सार्वभौमसत्ता, भौगोलिक अखण्डता, स्वाधीनता र राष्ट्रिय एकताको रक्षामध्ये सबैमा धेरथोर प्रतिकूल असर परिसकेको छ । राष्ट्रिय अहम् हित र अस्तित्वमै संकट आइपर्दा पनि बफादार आदेशपालकको भूमिका मात्र निर्वाह गर्ने हो भने राष्ट्रप्रतिको दायित्व पूरा गरेको ठहरिन्न । राष्ट्रिय सुरक्षा परिषद्को सदस्य भएकाले पनि राष्ट्रिय अहम् हित र अस्तित्वमा संकट आइपर्दा यसबारे स्पष्ट धारणा राख्ने र सरकारलाई सचेत गराउनुका साथै उपयुक्त दबाब दिन सक्ने हैसियत पनि राख्न सक्नुपर्छ । हुन त अहिलेको मुर्दाशान्ति कतै आँधीअगाडिको सन्नाटा त होइन भन्ने आशंका पनि देखिन्छ आम जनतामा तर राष्ट्रिय हित र देशको अस्तित्वमा संकट आइपरिसक्दासमेत यसै गरी संवैधानिक र कानुनी रकमी अड्चन देखाएर आआफ्नो राष्ट्रिय दायित्व निर्वाह नगरी चुप बसिरहने हो भने लेन्डुप दोर्जे प्रवृत्ति र पात्रहरूले त सफलता पाउलान्, देश र जनताले भने हार्नेछन् । पूर्वसहायक रथी भण्डारी नेपाल इन्स्टिच्युट फर स्ट्राटेजिक स्टडिजमा आबद्ध छन् ।"
अस्ट्रेलियामा नर्स आन्दोलित,"(अस्ट्रेलिया)  आफ्नो हक अधिकार तथा उचित हेरचाह पुर्याउन सक्ने स्वास्थ्य वातावरणको माग गर्दै अस्ट्रेलियाको न्यु साउथ वेल्समा हजारौं नर्सहरूले मंगलबार प्रदर्शन गरेका छन् । कोरोना महामारी फैलिएयता अस्ट्रेलियाको स्वास्थ्य क्षेत्र कर्मचारी अभावका कारण दबाबमा छ । प्रदर्शनमा न्यु साउथ वेल्समा रहेका १ सय ५० बढी अस्पतालमा कार्यरत नर्सहरू सहभागी भएको स्थानीय समाचार माध्यम एसबीएसले जनाएको छ ।आन्दोलनमा उत्रिएका नर्सहरूले हरेक सत्र (सिफ्ट) मा एक जना नर्सले बढीमा ४ जना मात्र बिरामी हेर्न पाउनुपर्ने व्यवस्था हुनुपर्ने माग गरेका छन् । तलब सविधामा समेत २५ प्रतिशतले वृद्धि गरिनुपर्ने उनीहरूको माग छ । प्रदर्शनमा उत्रिएका सबैजसो अस्पतालकै पोसाकमा थिए । उनीहरूले न्यु साउथ वेल्सको संसद् भवनअगाडि र्यालीसहित प्रदर्शन गरे । उक्त विरोध कार्यक्रमलाई स्थगन गर्न राज्यको निकाय इन्डस्ट्रियल रिलेसन कमिसन (आईआरसी) ले नर्सहरूको संगठनलाई आदेश दिएको भए पनि त्यसको बेवास्ता गर्दै मंगलबार विशाल प्रदर्शन भएको हो । संख्यात्मक रूपमा हाल कायम नर्स र बिरामीको अनुपात सही नभएको र त्यसले बिरामीलाई उपयुक्त हेरचाह र उपचार पुर्याउन नसकिने सहभागी नर्सहरूले बताएका एसबीएसले लेखेको छ । अस्ट्रेलियामा नर्स तथा बिरामीको अनुपात प्रत्येक एक नर्स बराबर ४ देखि ८ जनासम्म बिरामी हुने गरेका छन् । कोरोना महामारी सुरु भएपछि यो अनुपात झन् बढेको छ । नर्सहरूमा कामको चाप बढ्नुका साथै संक्रमितसमेत भएकाले समग्र मुलुकले नै स्वास्थ्य जनशक्तिको अभाव झेल्दै आएको छ । अस्ट्रेलियाले कोरोना महामारीको पहिलो र दोस्रो लहरमा विभिन्न कडाखाले प्रतिबन्ध घोषणा गरेर नियन्त्रणमा लिएको थियो । तर कोरोनाको नयाँ भेरिएन्ट ओमिक्रोन को संक्रमण व्यापक रूपमा फैलिएपछि परीक्षण, कन्ट्याक्ट ट्रेसिङ, आइसोलेसन र उपचारमा खटिनुपर्दा जनशक्ति अभाव भएको हो । जसका कारण नर्सहरूले कामको अधिकतम भार झेल्नु परिरहेको गुनासो गर्दै आएका छन् । उनीहरूले आफ्नो तलब सुविधासमेत सरकारले तोकेको सार्वजनिक क्षेत्रको प्रस्तावभन्दा २५ प्रतिशतले बढ्नुपर्ने माग गरेका छन् । मंगलबारको विरोध कार्यक्रममा सहभागी हुन केही नर्सहरू नियमित सेवासमेत बहिष्कार गरेर आएकाले अस्पतालबाट दिइने स्वास्थ्य सेवामा असर पुगेको समाचारमा जनाइएको छ । यसअघि भएको नर्सहरूको संगठन र सरकारी प्रतिनिधिबीचको छलफल सहमतिमा पुग्न सकेको थिएन । राज्यका स्वास्थ्यमन्त्री ब्राड हर्जाडले सहमतिमा पुग्नका लागि सबै किसिमका पहलहरू भए पनि विरोधका कार्यक्रम हुनु दुःखद भएको सिड्नीस्थित टुजिबी रेडियोलाई बताएका छन् । तर समाचार संस्था एसबीएसका अनुसार न्यु साउथ वेल्स नर्स तथा मिडवाइफ एसोसिएसनका अध्यक्ष ओब्यारी स्मिथले आफूहरूलाई छलफलमा केही पनि प्रस्ताव नगरिएको बताएका छन् । न्यु साउथ वेल्सका ट्रेजरर म्याट किनले नर्सहरूले उपयुक्त माग राखेको र राज्य तथा नर्सहरूको हितका लागि राम्रो प्रस्ताव राख्ने बताएका छन् ।"
'रुसले युद्ध चाहेको छैन,"लन्डन (एजेन्सी) रुसी राष्ट्रपति भ्लादिमिर पुटिनले युक्रेनी सीमा क्षेत्रमा रुसले युद्ध नचाहेको बताएका छन् । रुसले युद्ध चाहेको छैन । त्यसकै लागि छलफल अघि बढाउन सम्बन्धित पक्षलाई प्रस्ताव पठाइएको छ, मंगलबार जर्मन चान्सलर ओलाफ स्कोल्जसँग मस्कोमा भेटेपछि गरिएको पत्रकार सम्मेलनमा पुटिनले भने, तर रुसको प्रस्तावमाथि रचनात्मक प्रतिक्रिया भने अझैसम्म मिलेको छैन । अमेरिका र नाटोले उठाएका केही मुद्दामाथि अझै पनि छलफल गर्न सकिने उनले स्पष्ट पारे ।चान्सलर स्कोल्जले आफ्नो पुस्ताले युरोपमा युद्ध नचाहेको बताएपछि पुटिनको यस्तो प्रतिक्रिया आएको हो । स्कोल्जले सन् १९९० मा युगोस्लाभियामा भएको युद्ध स्मरण गर्दै त्यसमा नाटोकै अग्रसरता रहेको बताए । युक्रेनी सीमा क्षेत्रमा तैनाथ गरिएका अत्याधुनिक हतियारसहितका सैनिक फिर्ता गर्न उनले रुससँग आग्रह पनि गरे । राष्ट्रपति पुटिनले युक्रेनको पूर्वी सीमा क्षेत्र डोनबासमा मस्को समर्थितमाथि गरिएको व्यवहार नरसंहार भएको टिप्पणी गरे । डोनबासमा जे भइरहेको छ त्यो नरसंहार हो, उनले भने । डिसेम्बरमा पनि उनले डोनबासमा रुसी समर्थितमाथि भेदभाव गरिएको र त्यसलाई रुसोफोबिया को संज्ञा दिएका थिए । नरसंहारसम्म पुग्न रुसोफोबिया पहिलो कदम हो, उनको भनाइ थियो ।उनले युरोपेली क्षेत्रको सुरक्षा र मिसाइलका विषयमा रुस छलफल गर्न तयार रहेको पनि बताए । तर नाटोले अन्य मुलुकको तुलनामा आफ्नो क्षेत्रको सुरक्षा गर्न सामान्य आवश्यकता पनि पूरा गर्न नसकेको आरोप लगाए । उनले नाटोको विस्तारमाथि पनि टिप्पणी गरे । पछिल्लो ३० वर्षयता हामीले नाटो विस्तार हुन नसक्ने बताइरहेका छौं, तर त्यसका लागि आज हाम्रै दैलोअघि संरचना बनाउन खोजिएको छ, उनले भने । उनले युक्रेनको सदस्यता नाटोले कहिले स्वीकार गर्छ भनेर प्रश्नसमेत गरे ।हामीले यो प्रश्नको जवाफ खोज्नु जरुरी छ । यो प्रश्नको जवाफ छलफलबाटै खोज्नुपर्छ, उनले भने, हामीलाई विश्वास छ, यो चासोलाई हाम्रा सहयात्रीहरूले सुनेर गम्भीरतापूर्वक लिनेछन् । युक्रेनले भने नाटोको सदस्यता लिन कुनै प्रक्रिया अघि नबढाएको बताउँदै आएको छ । विज्ञहरूले पनि युक्रेनले त्यस्तो कदम चाल्नु धेरै परको कुरा भएको बताउने गरेका बीबीसीले लेखेको छ । रुसको हालको एक मात्र माग ३० मुलुक आबद्ध नाटोको सदस्यता युक्रेनले नलिइदियोस् भन्ने छ ।पत्रकार सम्मेलनमा बोल्दै जर्मन चान्सलर स्कोल्जले युक्रेनी सीमा क्षेत्रमा सैनिक खटाउनुले खतराको संकेत गरेको बताए । र, यो हुनु हाम्रो बुझाइभन्दा पनि परको कुरा हो, उनले भने, सीमा क्षेत्रलाई निःशस्त्रीकरण गरिनुपर्छ । महत्त्वपूर्ण विषय युद्धको पक्षपाती रहनु हुँदैन । क्षेत्रीय अखण्डता कुनै पनि मुलुकका लागि सम्झौताभन्दा बाहिरको विषय भएको उल्लेख गर्दै उनले यसमा देखिएका समस्या वा बुझाइमा फरकपनलाई सुल्झाउन छलफल नै अन्तिम गन्तव्य भएको बताए ।नाटो प्रमुख जेन्स स्टोलटेनबर्गले युक्रेनी सीमामा खटिएका रुसी सेना फिर्ता लैजानु नै वास्तविक निःशस्त्रीकरण हुने बताएका छन् । रुसले युक्रेनमाथि प्रत्यक्षअप्रत्यक्ष रूपमा शीतयुद्धदेखि नै सैन्य दबाब दिइरहेको दाबी गर्दै उनले पछिल्लो पटक चालिएका सबै कदम नयाँ युद्धका लागि भएको दाबी गरेका छन् । तर रुसलाई अझै हालको अवस्थाबाट पछि फर्किने ठाउँ छ । युद्धको तयारी रोकेर शान्तिपूर्ण निकासका लागि काम थाल्नुपर्छ, ब्रसेल्समा २ दिनसम्म चलेको नाटो सदस्य राष्ट्रका रक्षामन्त्रीहरूको बैठकपछि उनले सञ्चारकर्मीसँग भने । पछिल्लो पटक कूटनीतिक वार्ता जारी राख्न रुसबाट संकेत मिलिरहेको उनले बताए । यसबाट सकारात्मक आस गर्न सकिन्छ । तर रुसका तर्फबाट अझै पनि सीमा क्षेत्रमा देखिएको तनाव कम गर्न कुनै कदम चालिएको पाइएको छैन, उनले भने । बैठकले रक्षात्मक अवस्थालाई थप बलियो बनाउन आवश्यक रहेको निष्कर्ष निकालेको अन्तर्राष्ट्रिय सञ्चार माध्यमहरूले लेखेका छन् । बेलायती प्रधानमन्त्री बोरिस जोन्सनले यदि युक्रेनमाथि रुसले आक्रमण गरे रुसी बैंक र कम्पनीहरूमाथि कडाखाले प्रतिबन्ध लगाउने चेतावनी दिएका छन् । लन्डनमा सञ्चारकर्मीहरूसँग बोल्दै उनले लन्डनस्थित विभिन्न कम्पनीमाथि रहेको रुसी मुखौटा आफूले खोल्न चाहेको बताए । विश्वव्यापी भ्रष्टाचारविरुद्धको लडाइँमा बेलायत नेतृत्वमा रहेको जनाउँदै उनले लन्डनमा मस्कोबाट अवैध रूपमा भित्रिने गरेको रकमको गति कम गरेको दाबी गरे । उनले युक्रेनस्थित बेलायती दूतावास बन्द नभएको पनि स्पष्ट पारेका छन् ।"
युक्रेनी सीमाबाट फर्किन थाले रुसी सैनिक,"रुसले युक्रेनी सीमामा खटाइएका केही सैनिक फिर्ता गरेको घोषणा गरेको छ । रुसी रक्षा मन्त्रालयले मंगलबार ठूलो संख्यामा सैनिकहरूले अभ्यास भने गरिरहेको जनाएको छ । सेनाको केही इकाइ मात्रै आफ्नो बेसक्याम्पमा फर्किएको उसको भनाइ छ ।केही संख्यामा कम्ब्याट ट्रेनिङ भने अझै जारी छ । यो यसअघिको योजनाअनुसार नै हुनेछ, रुसी रक्षा मन्त्रालयका प्रवक्ता इगोर कोनासेन्कोभले भनेका छन्, केही सैनिक भने आफ्नो बेसक्याम्पमा फर्किएका छन् । हाल रुस र बेलारुसको संयुक्त सेनाले सैन्य अभ्यास गरिरहेको छ । यो आगामी फेब्रुअरी २० सम्म चल्ने बताइएको छ ।रुसले सीमा क्षेत्रबाट सेना फिर्ता गर्न थालेको सम्बन्धमा हालसम्म स्वतन्त्र पुष्टि भने हुन नसकेको बीबीसीले लेखेको छ । तर उक्त कदमलाई लिएर अन्तर्राष्ट्रिय क्षेत्रले चासो भने प्रकट गरेका छन् । रुसले गत नोभेम्बरदेखि युक्रेनी सीमा क्षेत्रमा एक लाखभन्दा बढीको संख्यामा सैनिक तैनाथ गरेको छ । तर सैनिक तैनाथी युद्धको तयारी भने नभएको रुसले बताउँदै आएको छ ।युक्रेनका विदेशमन्त्री दिमित्रो कुलेबाले सैनिक फिर्ता भएको देखेपछि मात्रै विश्वास गर्ने प्रतिक्रिया दिएका छन् । रुसलाई युद्धतर्फ अघि बढ्न रोक्नका लागि हामी हाम्रा सहयात्रीहरूसँगको सहकार्यबाट सफल बन्नेछौं, उनले भनेका छन् । रुसी विदेश मन्त्रालयकी प्रवक्ता मारिया जाखरोवाले पश्चिमाहरूले गरिरहेको युद्ध प्रचारको नीति विफल हुने बताएकी छन् । त्यो दिन इतिहासमा लेखिनेछ, जुन दिनमा पश्चिमाहरूको युद्ध प्रचार नीति विफल हुनेछ । एउटा गोली पनि नचलाई उनीहरूको प्रयास नामेट हुनेछ, उनले भनेकी छन् ।"
दिल्ली आउन पीसीआर रिपोर्ट नचाहिने,"नयाँदिल्ली (कास) नेपालबाट दिल्ली आउँदा अब कोरोनाको आरटीपीसीआर परीक्षण गराइराख्न नपर्ने भएको छ । तर, त्यो सुविधा कोरोनाविरुद्धको खोप लगाएका यात्रुको हकमा मात्र लागू हुने जनाइएको छ । स्वास्थ्य तथा परिवार कल्याण मन्त्रालयले जारी गरेको नयाँ यात्रा निर्देशिकामा यो व्यवस्था गरिएको हो । नयाँ निर्देशिकामा नेपालसहित ८२ वटा मुलुकबाट भारत आउने यात्रुलाई उक्त छुट दिइएको हो । तर यात्रा गर्नुपूर्व यात्रुले हवाई सुविधा फर्म भने भर्नुपर्ने जनाइएको छ । यसअघि आरटी पीसीआर रिपोर्ट अनिवार्य थियो । नयाँ गाइडलाइनअनुसार अब खोप प्रमाणपत्र वा आरटी पीसीआर रिपोर्ट अपलोड गरे पुग्ने व्यवस्था छ । ५ वर्षमुनिका बालबालिकाको हकमा भने पीसीआर रिपोर्ट वा खोप कार्ड नचाहिने व्यवस्था छ ।"
१३ विद्यार्थी बलात्कार गर्ने शिक्षकलाई आजीवन कारावास,जाकार्ता (एजेन्सी) १३ विद्यार्थीलाई बलात्कार गर्ने शिक्षकलाई इन्डोनेसियाको एक अदालतले आजीवन कारावासको फैसला गरेको छ । संस्कृति विषयका शिक्षक हेरी विरावनले सन् २०१६ देखि आफ्नै विद्यार्थीमाथि बलात्कार गर्दै आएको अदालतले ठहर गरेको हो । ११ देखि १६ वर्षसम्म पीडित विद्यार्थीमध्ये ८ जना गर्भवतीसमेत भएका थिए । उनीहरूका ९ जना सन्तानसमेत जन्मिएका बताइएको छ । यो घटना गत वर्षमात्रै सतहमा आएको हो । पीडित पक्षले आरोपितलाई मृत्युदण्ड दिनुपर्ने माग गरे पनि मंगलबार बान्दुग जिल्ला अदालतले ३६ वर्षीय विरावनलाई आजीवन कारावासको सजाय सुनाएको हो ।
क्यासिनोको ८९ करोड बक्यौता उठ्यो,"काठमाडौं (कास) संस्कृति, पर्यटन तथा नागरिक उड्डयन मन्त्रालयले देशभर सञ्चालित क्यासिनोको बक्यौताबापत करिब ९० करोड रुपैयाँ उठाएको छ । क्यासिनो तथा मेसिन वा उपकरणका माध्यमबाट मात्रै खेलाइने खेल सञ्चालनका लागि इजाजत पाएका कम्पनीहरूबाट रोयल्टीबापत सोमबारसम्म ७५ करोड ४५ लाख राजस्व संकलन भएको छ । बैंक जमानतबाट १४ करोड २० लाख रुपैयाँ उठेको पनि मन्त्रालयले जनाएको छ । नगद बक्यौता ७५ करोड ४५ लाख र बैंक जमानत १४ करोड २० लाख गरी ८९ करोड ६५ लाख रुपैयाँ प्राप्त भएको मन्त्रालयले बताएको छ । सेन्ट्रल मिडिया प्रालिले ४ करोड बक्यौता तिरेको बैंक भौचर पर्यटन विभागमा बुझाएको छ । तर सरकारको राजस्व प्रणालीमा रकम आइनसकेकाले विभागले यो रकमलाई मन्त्रालयले असुली भइसकेको जनाएको छैन । यी सबै गरी विभागले करिब ९४ करोड रुपैयाँ बक्यौता उठाउन सफल भएको हो । माघ २६ मा मन्त्रीस्तरीय निर्णयबाट पर्यटन मन्त्रालयले बक्यौता बाँकी रहेका क्यासिनो सञ्चालकलाई राजस्व दाखिला गर्न सूचना जारी गरेको थियो । नबुझाए क्यासिनो तथा होटलको इजाजतपत्र नै खारेज गर्ने सूचना निकालेको थियो । पहिलो चरणमा याक एन्ड यति होटलले तिर्नुपर्ने ४२ करोड २५ लाख बक्यौता पटकपटक ताकेता गर्दा पनि नबुझाएको भन्दै होटल र क्यासिनोको इजाजत प्रमाणपत्र नै रद्द गरेको थियो । नेपालगन्जको ड्रिमल्यान्ड होटल प्रालिले पनि ३८ करोड बक्यौता नबुझाएको कारण देखाउँदै उसलाई पनि मन्त्रालयले कारबाही गरेको थियो । २०७३ अघिको क्यासिनोबाट सरकारले उठाउनुपर्ने बक्यौता १ अर्ब ९० करोड रहेको पर्यटन मन्त्रालयका प्रवक्ता टोकराज पाण्डेले जानकारी दिए । ५ वर्षभन्दा पुरानो बक्यौता भएकाले यो रकम कुमारी चोक तथा केन्द्रीय तहसिल कार्यालयले उठाउने जिम्मा लिएको छ । त्यस्तै २०७३ पछि २०७७ सम्म पर्यटन विभागले उठाउनुपर्ने बक्यौता ८४ करोड अझै बाँकी छ । हाल विभागबाट इजाजत लिएका क्यासिनो देशभर २२ वटा छन् । २०७८ पुससम्मको इजाजत पाएका क्यासिनोमा ११ छन् । आधुनिक मेसिन वा उपकरणको सहायताबाट मात्र खेल खेलाउने कम्पनी पनि २२ वटै छन् ।"
स्ट्रबेरीबाटै मनग्गे आम्दानी,"ककनीमा उत्पादित स्ट्रबेरी काठमाडौं, पोखरा, विराटनगर, वीरगन्जलगायत सहरमा पुग्छ । ताजा स्ट्रबेरी बिक्री गर्दै किसानले यसबाट बन्ने जाम, जेली, क्यान्डी, चकलेटलगायत खाद्य सामग्री बनाउन भने सकेका छैनन् । दीपेशसहित ७ जनाको समूह मिलेर जाम बनाउन सुरु गरेका थिए । जाम बनाए पनि सातामै ढुसी लाग्ने भएपछि बनाउन छाडेको उनले सुनाए । हामीलाई प्राविधिक ज्ञान छैन । ठाउँठाउँमा गएर अध्ययनअवलोकन पनि गर्यौं । तर भनेको जस्तो जाम बनाउन सकेनौं, उनले भने । सिजनमा ताजा स्ट्रबेरी बेच्दा किसानले पाउनुपर्ने उचित मूल्यसमेत नपाउने गरेको उनले सुनाए । सबै किसानले उत्पादन आफैं बेच्न सक्दैनन् । त्यसैले बजारमा मूल्य नघटे पनि किसानले पाउने मूल्य भने घटबढ भइरहन्छ, उनले भने, पुसमाघमा प्रतिकिलो ४ सय हुनुपर्ने हो । तर अहिले होलसेलमै किलोको २ सय ५० रुपैयाँ छ । स्ट्रबेरीमा लाग्ने रोग, बजार व्यवस्थापनतर्फ पालिकाले समेत ध्यान नदिएको उनले गुनासो गरे ।"
ब्याज बढाउन नियामक गुहार्दै लघुवित्त र सहकारी,"लघुवित्त वित्तीय संस्थाहरूले पनि बैंक तथा वित्तीय संस्थाको ब्याजदर बढेको भन्दै आफूहरूले पनि बढाउन पाउनुपर्ने माग गर्दै आएको छ । चालु आर्थिक वर्षको मौद्रिक नीतिको अर्धवार्षिक समीक्षामा सुझाव दिने क्रममा उक्त माग गरेको हो । राष्ट्र बैंकको निर्देशनअनुसार अहिले लघुवित्त वित्तीय संस्थाले ऋणीहरूबाट अधिकतम १५ प्रतिशतसम्म मात्र ब्याजदर लिन पाउँछन् । अहिले ब्याजदर बढेकाले लघुवित्त वित्तीय संस्थाले बैंक तथा वित्तीय संस्थाबाट थोक कर्जा लिँदा १५ प्रतिशत ब्याजदर पुगिसकेको छ । यस्तो अवस्थामा आफूहरूले पनि कर्जाको ब्याजदर बढाउनुपर्ने वा आफूहरूले बैंक तथा वित्तीय संस्थाबाट कर्जा लिँदा कम ब्याजदर हुने व्यवस्था गर्न लघुवित्त संस्थाहरूले राष्ट्र बैंकसमक्ष माग गरेका हुन् । ब्याजदर वैज्ञानिक आधारमा निर्धारण गर्न अन्य बैंक तथा वित्तीय संस्था जस्तै लघुवित्त वित्तीय संस्थालाई पनि आफ्ना आधार दरमा प्रिमियम जोडी ब्याजदर निर्धारण गर्ने नीतिगत व्यवस्था गर्न उपयुक्त हुने, संघको सुझावमा भनिएको छ । बैंक तथा वित्तीय संस्थाले विपन्न वर्ग कर्जाअन्तर्गत लघुवित्त वित्तीय संस्थालाई प्रवाह गरेको कर्जामा आफ्नोमा अत्यधिक प्रिमियम जोडी ब्याजदर १५ प्रतिशतसम्म पुर्याएकाले लघुवित्त संस्थाको दिगोपनमा समस्या भएको संघले भनेको छ । यस्तो अवस्थाले लघुवित्त वित्तीय संस्थाले तिर्ने र लिने ब्याजदर समान भई संस्थाको दिगोपनामा समस्या आउने देखिन्छ, संघको सुझावमा भनिएको छ । अहिले थोक कर्जाको ब्याजदर बढेर औसतमा १५ प्रतिशतसम्म पुगेको र त्यही ब्याजदरमा पनि सजिलै कर्जा पाइन छाडेकाले व्यवसाय चलाउन समस्या भएको लघुवित्त बैंकर्स संघका अध्यक्ष प्रकाशराज शर्माले बताए ।"
'कर्जा ब्याज एकल बिन्दुमा राख,"काठमाडौं (कास) कर्जाको ब्याजदर एकल अंकमा राख्न नेपाल उद्योग वाणिज्य महासंघले राष्ट्र बैंकसमक्ष माग गरेको छ । मौद्रिक नीतिको अर्धवार्षिक समीक्षालाई सुझाव दिने क्रममा महासंघले फागुनदेखि बैंक तथा वित्तीय संस्थाले ब्याजदर बढाएकाले त्यसलाई नियन्त्रण गर्न आग्रह गरेको हो । बैंक तथा वित्तीय संस्थाले निक्षेपको ब्याजदर बढाएकाले आगामी दिनमा कर्जाको ब्याजदर अकासिएर व्यापार व्यवसायमा ठूलो असर पर्ने महासंघको भनाइ छ । यसकारण केन्द्रीय बैंकले कर्जाको ब्याजदर एकल बिन्दुमा राख्ने गरी नीति तर्जुमा गर्न महासंघले सुझाएको छ । फागुनदेखि बैंक तथा वित्तीय संस्थाले निक्षेपमा ब्याज बढाउन सुरु गरेका छन्, महासंघले भनेको छ, पछिल्लो तीन महिनाको अवस्था हेर्दा ब्याजदर बढ्यो । तर निक्षेप उल्लेख्य बढ्न सकेन । अहिलेको ब्याजदर वृद्धि बैंकहरूलाई पनि लागत बढाउने माध्यम मात्र बन्नेछ । किनभने तरलता अभावले कर्जा दिने सीमा उपलब्ध छैन । केन्द्रीय बैंकले कर्जाको ब्याजदर एकल बिन्दुमा राख्ने गरी नीति तर्जुमा चालु आर्थिक वर्षको सुरुवातसँगै बजारमा तरलता अभाव भएको महासंघले जनाएको छ ।"
एकै पटक पाँच ठाउँमा एभरेस्टका नयाँ शाखा,"काठमाडौं (कास) एभरेस्ट बैंकले लुम्बिनी क्षेत्रका ५ ठाउँमा शाखा कार्यालय सञ्चालनमा ल्याएको छ । बैंकले खैरेनी, योगीकुटी र मणिग्राममा फागुन १ र जितपुर तथा मुर्गियामा २ मा नयाँ शाखा सञ्चालनमा ल्याएको हो । एभरेस्ट बैंकका प्रमुख कार्यकारी अधिकृत सुदेश खालिङ र सम्बन्धित वडाध्यक्षबाट संयुक्त रूपमा ती शाखाको उद्घाटन भएको छ । बैंकमा हालसम्म करिब १२ लाख ग्राहक छन् । देशैभर छरिएर रहेका ११० शाखा सञ्जाल, प्रादेशिक कार्यालय, १४३ एटीएमबाट बैंकले सेवा प्रदान गर्दै आएको छ ।"
ग्लोबलको विशेष मुद्दती 'मेरी उनीलाई,"काठमाडौं (कास) ग्लोबल आईएमई बैंकले महिलाहरूलाई आर्थिक रूपमा सशक्त र सबल बनाउन उत्कृष्ट सुविधासहितको महिला मुद्दती खाता मेरी उनीलाई योजना ल्याएको छ । महिलाहरूलाई बचतप्रति अभ्यस्त गराउन, राम्रो प्रतिफल दिन, आर्थिक रूपमा महिलालाई सक्षम र सबल बनाउन यस योजनाले सघाउने बैंकको भनाइ छ । यस योजनाको खाता ६ महिनादेखि ५ वर्षसम्मका लागि खोल्न सकिने बैंकले बताएको छ । बैंकले यस खातामा निःशुल्क डेबिट कार्ड, लकरमा शतप्रतिशत छुट, मुद्दती बचतको ९० प्रतिशतसम्म ऋण सुविधा तथा १० लाखभन्दा बढी रकमको मुद्दती खाता खोल्दा प्रिभिलेज कार्ड उपलब्ध गराउनेछ ।"
केएल टावरमा बिग सेल मेला,"काठमाडौं (कास) केएल टावर मल्टिप्लेक्स प्रालिले ५० प्रतिशतसम्म छुट योजनासहितको बिग सेल मेला आयोजना गरेको छ । ४० भन्दा बढी विभिन्न राष्ट्रिय तथा अन्तर्राष्ट्रिय ब्रान्ड रहेको मलमा एफक्युब सिनेमा, पार्टी प्यालेसलगायत अन्य १० भन्दा बढी कर्पोरेट हाउस सञ्चालनमा छन् । यो योजना फागुन १५ सम्म सञ्चालनमा रहनेछ । यस अवधिमा इली ब्रान्डका फोन खरिदमा एउटा किन्दा अर्को सित्तैमा, मलमा रहेका लत्ताकपडा, जुत्ता, घडी, चस्मालगायत विविध सामग्रीमा न्यूनतम २५ देखि ५० प्रतिशतसम्म छुट योजना राखिएको छ ।"
चरा चिन्न मोबाइल एप,"काठमाडौं (कास) घना वनदेखि खोला, जलाशय किनारदेखि धानखेत, करेसाबारीसम्म हामी थरीथरीका चरा देख्छौं । केही चराहरू हाम्रा घर र करेसाबारीमा वरपर बस्न रुचाउँछन् । धेरै यस्ता छन् जसलाई हामी छिमेकी चरा भन्छौं । ढुकुर, भँगेरा, गौंथली, काग, जुरेली, लाटोकोसेरो, डांग्रेलगायतका चराहरू हाम्रा छिमेकी हुन् । चराको पहिचान रङ, आकार, चुच्चो, खुट्टा, प्वाँखलगायतका अन्य आवरणबाट गरिन्छ । चरा देखे पनि त्यसका बारेमा थाहा पाउन हुटहुटी हुन्छ । तर, चिन्न सजिलो हुँदैन । पन्छी संरक्षण संघले हाम्रा घरबारी वरपर देखिने चराको पहिचानबारेमा जानकारी दिने, गणना र अभिलेख गर्ने उद्देश्यका साथ छिमेकी चरा मोबाइल एप्लिकेसन ल्याएको छ । वरिपरि देखिने चराको जानकारी र अभिलेखीकरणका लागि एप्स बनाइएको हो । एप्समा वरपर देखिने एक सयवटा चराहरूको विस्तृत विवरण राखिएको छ । भौगोलिक क्षेत्रका आधारमा पाइने छिमेकी चराका बारेमा समेत विवरण छन् । यसमा चराको तस्बिर र आवाज मात्रै नभई त्यससम्बन्धीको जानकारीमूलक विवरणसमेत एप्समा राखिएको संघका सञ्चार अधिकृत नीरज दाहालले बताए । सामान्य रूपमा चरा भन्नेबित्तिकै कालो, सेतो, रातो रङका आधारमा भनिन्छ, उनले भने, एप्समा चराको फोटो र आवाजसहितको विवरण छ । यसले सुरुवाती अवस्थामा चरा चिन्नका लागि सहयोग गर्छ । बर्डिङको पहिलो खुड्किलो हुने अपेक्षा गरेका छौं ।देखिएका चराको गणना र अभिलेखका लागि यो एप्स प्रयोग हुने संघले जनाएको छ । गणना गरेर हाम्रा वरपर चराहरूको उपस्थितिलाई सहज बनाउन योगदान गर्नु उद्देश्य रहेको दाहालले बताए । हाल एन्ड्रोइड स्मार्टफोन प्रयोगकर्ताहरूका लागि मात्रै उपलब्ध एप गुगल प्लेस्टोरबाट डाउनलोड गर्न सकिन्छ । डाउनलोड गरेपछि स्टार्ट काउन्टिङ अप्सनमा थिच्नुपर्छ । त्यहाँ सबैभन्दा बढी देखिँदै आएको चराहरूको विवरण आउँछ । त्यसपछि देखिएको चराको सूचीमा खोजेर कतिवटा देखिएको त्यो गणना नम्बर प्रयोग गर्न सकिन्छ । देखिएका चराका बारेमा जानकारी लिनका लागि चित्रमा थिच्नुपर्छ । त्यसपछि थप तस्बिर, विवरण र आवाजहरू आउँछन् । चरा चिन्नेहरूका लागि नाम टाइप गरेर सर्च बटनमा गएर खोज्न सकिन्छ । तर थाहा नहुँदा हेल्प आइडेन्टिफाइ थिच्नुपर्ने हुन्छ । त्यहाँ कुन रङ, कुन स्थान, कतिवटा देखिएको लगायतका अप्सन आउँछन् । त्यसपछि फिल्टर रिजल्ट्स भनेपछि आफूले दिएको विवरणहरूसँग मिल्दो चराहरू देखिन्छन् ।"
मछिन्द्रको च्याम्पियन दाउ,"(काठमाडौं)  स्विस प्रशिक्षक योहान कालिन भित्र्याउँदै औसतको टिम बनाएर पनि मछिन्द्र क्लब सहिद स्मारक ए डिभिजन लिग २०७० मा उपविजेता भएको थियो । तर, अखिल नेपाल फुटबल संघ (एन्फा) मा भ्रष्टाचार र आन्तरिक खिचातानीको कारण ठप्प भएको लिग ५ वर्षपछि पुनः सुचारु हुँदा मछिन्द्र १४ क्लबमध्ये पुछारबाट दोस्रोमा रह्यो । त्यसै कारण १ अंक घटुवामा परेको मछिन्द्रले परम्परागत शक्ति मनाङ र थ्रीस्टारका चर्चित र चलेका खेलाडीहरू भित्र्याएर २०७६ सालको उपाधि जित्यो । उस्तै टिमलाई कायम राखेको मछिन्द्र त्यो ऐतिहासिक उपाधि रक्षाको नजिक आइपुगेको छ ।कोभिड१९ महामारीका कारण एक वर्ष बिराएर आयोजित उपत्यकाको शीर्ष लिगको डिफेन्डिङ च्याम्पियन हो मछिन्द्र । ए डिभिजन लिगको नवप्रवेशी सातदोबाटो युवा क्लब गत वर्षको बी डिभिजन लिग च्याम्पियन हो । यी फरक श्रेणीका च्याम्पियन दुई क्लबवीच दशरथ रंगशालामा बुधबार प्रतिस्पर्धा हुँदै छ । यसमा जित हात पार्न सके मछिन्द्रले दुई खेल बाँकी छँदै उपाधि सुरक्षित गर्नेछ । तर, मछिन्द्रलाई उपाधि जोगाउन सजिलो भने छैन । उसलाई थ्रीस्टार र मनाङलाई हराएर माथिल्लो लिगको डेब्यु सिजन लाई सनसनीपूर्ण बनाइसकेको सातदोबाटोविरुद्ध ३ अंक खोस्न सहज छैन ।सातदोबाटो अन्डरडग टिम हो, मछिन्द्रका प्रशिक्षक प्रवेश कटुवालले भने, छैटौं स्थानमा भए पनि उसले मनाङ, थ्रीस्टारविरुद्ध जितेको छ, आर्मीसँग बराबर खेलेको छ, पछिल्लो खेलमा पुलिसलाई हराएको छ । ती खेलहरूलाई विश्लेषण गरेर सातदोबाटोलाई कमजोर होइन, यो लिगको बलियो दाबेदार ठानेर तयारी गरेका छौं । उनी आफैं पनि प्रशिक्षकको रूपमा लगातार दोस्रोपल्ट लिग च्याम्पियन बन्ने संघारमा छन् । उनले थपे, लिगमा हाम्रो अझै तीन खेल बाँकी छ । तर, हामी बुधबार लिग च्याम्पियन हुने खेल खेल्छौं । अन्तिम र निर्णायक खेल भनेर फाइनलको रुपमा सातदोबाटोविरुद्ध खेल्नेछौं ।दसौं चरणको समाप्तिसम्म अपराजित मछिन्द्र ८ जित र २ बराबरीसहित २६ अंक बटुल्दै शीर्षस्थानमा छ । उसले दोस्रो स्थानको मनाङमाथि ६ अंकको अग्रता लिएको छ । मनाङविरुद्ध छैटौं चरणमा १० को जितले मछिन्द्र हेड टु हेड मा पनि अगाडि छ । त्यसैले मछिन्द्रलाई बाँकी तीन खेलमध्ये कुनै एकमात्र जित हात पारेमा त्यो ३ अंक ट्रफी चुम्न पर्याप्त हुनेछ । मछिन्द्रले तीन हार, दुई वा एक बराबरीसँगै एक वा दुई हारको अविश्वसनीय नतिजा निकाले मात्रै मनाङका लागि उपाधिको बाटो खुल्नेछ । त्यो अवस्थामा मनाङले उपाधि कब्जा गर्न तीनै खेल जित्नैपर्छ ।आर्मी (१८ अंक) का लागि त पहिलो लिग उपाधि जित्न मनाङसहितका तीन खेल जितेरमात्रै पुग्दैन, मछिन्द्रले पनि तीनै खेल हार्नुपर्छ । तर, यस्ता समीकरण प्रायः हिसाबमै सीमित हुन्छ । सातदोबाटोले ४ जित, ३ बराबर र ३ हारको नतिजासहित १५ अंक जोडेको छ । उसले मछिन्द्रलाई सिकार बनाउन सके थ्रीस्टार (१७ अंक) र संकटा (१५) लाई उछिन्दै आर्मीलाई भेटाउन सक्छ । सातदोबाटोको दाउ यसैमा छ ।हामीलाई राम्रो पोजिसन (माथिल्लो वरीयता) बनाउनु छ, जित्ने गरी खेल्नेछौं, ११ औं चरणको खेलबारे सातदोबाटोका प्रशिक्षक मेघराज केसीले भने, मछिन्द्र शीर्षस्थानमा छ । हामीलाई सजिलो हुन्न । तर, मछिन्द्रलाई पनि सजिलो हुने छैन । ए डिभिजनको डिफेन्डिङ च्याम्पियन र बी डिभिजन च्याम्पियनबीचको राम्रो खेल हेर्न पाइनेछ । शीर्ष लिगमा डेढ दशकयता टिम सम्हालेका उनले प्रतिस्पर्धीबारे भने, मछिन्द्रमा राष्ट्रिय टिमबाट खेलेका धेरै खेलाडी छन् । तर, प्रदर्शन जति हुनुपर्ने त्यति छैन । उच्च प्रदर्शन देखिएको छैन । उसलाई धेरै कुराले साथ दिइरहेको छ ।प्रशिक्षक केसीले आफ्नो टिमबारे बोले, हाम्रो टिम वर्कसँगै खेलाडी, प्रशिक्षक सबैलाई टिमप्रतिको विश्वास नै बलियो पक्ष हो । नयाँ टिम, जुनियर खेलाडीहरूले बनेको टिम हो, प्रतिस्पर्धी डराएर खेल्न आउँछ । सातदोबाटो पनि फुटबलमा केही हो भनेर सचेत हुनुपर्ने अवस्था बनाउँदै छौं । उनले फरक टिमविरुद्ध अपनाउने फरक रणनीतिबाट मछिन्द्रका प्रशिक्षक कटुवाल पनि सचेत छन्, उहाँलाई सम्मान गर्नुपर्छ । ठूला टिमविरुद्ध पनि नतिजा दिइरहनुभएको छ ।यो सिजन एक ह्याट्रिकसहित ५ गोल गरेका अजयी मार्टिनले मछिन्द्रलाई समस्यामा पार्न सक्छन् । सुशील राई, सुदीप गुरुङ, आकाश बुढामगर र दीपकसिंह ठकुरीले पनि मछिन्द्रलाई दुःख दिनसक्छ । तर, उनीहरूलाई सेन्टरब्याकद्वय नुरैन करिम र देवेन्द्र तामाङलाई उछिन्दै विशाल श्रेष्ठले सम्हालेको गोलपोस्टमा गोल गर्न सहज हुने छैन । पहिलो खेलमा एनआरटीका एरिक विष्टले ५४ औं मिनेटमा फ्रिकिकमा सिधै गोल गरेपछि ९ खेलमा विशाल र मछिन्द्रविरुद्ध गोल भएको छैन । विशालको कीर्तिमानी यात्राले टिममा आत्मविश्वास वृद्धि गरेको प्रशिक्षक कटुवालले बताए ।मछिन्द्रको अग्रपंक्तिमा सुनील बलले प्रभावशाली प्रदर्शन गरिरहेका छन् । उनी ६ गोलसहित सर्वाधिक गोलकर्ताको सूचीमा मनाङका ओलावाले आफिजसँगै अगाडि छन् । चोटबाट फर्किएका विमल घर्तीमगरले ४ गोल गरेका छन् । सुजल श्रेष्ठको कप्तानीमा रहेको टिममा सबै सदस्य आक्रमण र गोल गर्न सक्ने क्षमताका छन् । त्यसैले मछिन्द्रलाई रोक्न कप्तान मनबहादुर तामाङ, मछिन्द्रकै पूर्वडिफेन्डर पिटर सेगुनसहितको सातदोबाटोलाई मुस्किल पर्न सक्छ । च्यासलविरुद्ध खेल्दा घाइते भएका फरवार्ड मनीष डाँगी, विवाहका लागि घर (झापा) पुगेका मिडफिल्डर विशाल राईको अनुपस्थितिमा पनि नाम र खेलाडीको व्यक्तिगत कौशलको हिसाबले मछिन्द्र निकै बलियो छ ।पूरा फिट नरहेका फरवार्ड रेजिन सुब्बाको खेल्ने सम्भावना कमै छ । तर, मछिन्द्रको बेन्च बलियो छ । त्यसैले सातदोबाटोलाई हराएर दुई खेलअगावै उपाधि जित्ने मछिन्द्रले योजना बनाएको छ । सातदोबाटो पनि कठिन चुनौती दिने धुनमा मछिन्द्रको अपराजित यात्रामा पूर्णविराम लगाउने अभियानमा छ ।"
"मनीष डिस्चार्ज, नचुकेको एन्फाको दाबी","चिकित्सकको अनुपस्थितिमनीष घाइते हुँदा मैदानमा रहनुपर्ने चिकित्सक भने थिएनन् । इशारा ग्रुपको प्रतिनिधित्व गरिरहेका चिकित्सक रोशन खतिवडा मैदानमा थिएनन् । उनी पछि मात्र उपलब्ध भएका थिए । नवीनाले भनिन्, यसलाई दुर्घटना वा अन्य केही संयोग मान्नुपर्छ, घटना भएका बेला चिकित्सक मैदानमा थिएनन् । उनको अनुस्थितिलाई लिएर मछिन्द्रका प्रशिक्षक प्रवेश कटुवालले त्यसको आचोलना गरेका थिए । घटना भएका बेला चिकित्सक कता थियो भनेर फरकफरक परस्पर विरोधी धारणा आइरहेको छ । नवीनाले आफूलाई जिम्मेवारी दिएर चिकित्सक शौचालय गएको दाबी गरिन् । उनले पनि चिकित्सक मैदानमै हुनुपर्ने मानिन् । लिगका संयोजक रहेका विज्ञानराज शर्माले पनि घटना भएका बेला चिकित्सक मैदानमै हुनुपर्ने स्वीकारे । उनले भने, मनीष घाइते भएको बेला चिकित्सक मैदानमै उपलब्ध भएको भए धेरै सजिलो हुने थियो । उनी मैदानमै हुनुपर्ने थिए । एन्फाले इशारासँग चिकित्सकको अनुपस्थितिबारे स्पष्टीकरण पनि लिएको छ ।"
