शीर्षक,विवरण
युक्रेन छाड्न नेपाली पनि भोकभोकै पैदल,"(काठमाडौं)रुसले युक्रेनमाथि आक्रमण गरेपछि ज्यान जोगाउन राजधानी किभ छाडेका सयौं नेपाली बाटामा भोकै पर्न थालेका छन् । सवारीसाधन नपाएपछि उनीहरू विभिन्न समूहमा पैदलै युक्रेनका छिमेकी मुलुक पोल्यान्ड, स्लोभाकिया र हंगेरीको सीमातर्फ लागिरहेका छन् ।कान्तिपुरको सम्पर्कमा आएका नेपालीका अनुसार त्यसरी हिँड्नेमध्ये केही पोल्यान्ड, स्लोभाकिया र हंगेरीको सीमाबाट नजिकैको सहर लभिभ आसपास पुगेका छन् । केही भने राजधानी किभमै भौंतारिइरहेका छन् । किभ छाड्ने नेपालीमध्ये धेरैजसो ५ सय ५२ किलोमिटर टाढा लभिभ ताकेर हिँडिरहेका छन् । लभिभबाट धेरैजसो पोल्यान्डको सीमातर्फ लागेका छन् ।शुक्रबार बिहान ६ बजे किभ छाडेकी मकवानपुरकी ठूलीमाया लामाले बाटामा भोकभोकै स्लोभाकियाको सीमातर्फ गइरहेको सुनाइन् । हिजो आधी बाटो गाडीमा आयौं, त्यसपछि जाम भएर अगाडि बढ्न सकिएन, एउटा बस स्टेसनमा आराम गर्यौं, लामाले शनिबार मध्याह्न फोनमा भनिन्, शुक्रबार राति १ बजेदेखि हिँडिरहेका छौं । पाँच घण्टामा २७ किलोमिटर हिँड्यौं । खुट्टा एकदमै दुखिरहेको छ । आफ्नो लगेज घिसार्दै हिँड्न गाह्रो भइरहेको छ । कति हिँड्नुपर्ने हो, थाहा छैन ।लामा साढे दुई महिनाअघि युक्रेन पुगेकी हुन् । उनको टोलीमा सात जना छन् । बाटामा अरूले दिएको कफीको भरमा हिँडिरहेको उनले बताइन् । बिहान १४ किलोमिटर हिँडेपछि कफी र पानी बाँडिरहेको ठाउँमा पुग्यौं । त्यहाँ एक गिलास कफी पिउन पायौं, त्यसपछि केही खाएकी छैन, उनले भनिन्, आफ्नो ज्यान बचाएर भाग्न धेरै कठिन हुँदो रहेछ ।दैलेखका मानबहादुर रावतले भने १८ सय किलोमिटर दूरी पार गरेर लभिभ पुगेको बताए । उनको टोलीमा २४ जना नेपाली छन् । त्यसमध्ये ८ जना महिला छन् । पोल्यान्डको बोर्डरसम्म पुग्न हामीले २२ सय किलोमिटर पार गर्नुपर्छ । कतै ट्याक्सी चढ्यौं, कतै बस । किभबाट लभिभसम्म भने ट्रेनमा आयौं, अहिले बसमा बसिरहेका छौं, उनले शनिबार साँझ कान्तिपुरसँग फोनमा भने । उनले थपे, भाडा एकदमै महँगो छ । अहिलेसम्म चार सय डलर सकिइसकेको छ । पोल्यान्डको बोर्डर पार गरेपछि मात्रै बाँचिन्छ भन्ने लाग्छ । रावतका अनुसार उनीहरूले खाना नखाएको तीन दिन भयो । हामीलाई सबैभन्दा पहिला गन्तव्य पुगौं भन्ने लागिरहेको छ, भाडालाई कति पैसा चाहिन्छ भन्ने थाहा छैन, खानेकुरा नकिनेर पैसा बचाएका छौं, उनले भने, खानेतिर अलमलिन थाल्यो भने ट्रेनबस छुट्छ । ट्रेनले ५ मिनेट मात्रै रोकिदिन्छ । ट्रेनभित्र छिर्नै मुस्किल पर्छ । बसले पेट्रोल पम्पमा मात्रै रोकिदिन्छ । पेट्रोल पम्पमा ओर्लिएर खाना खाने समय हुन्न । रावत युक्रेन पुगेको धेरै भएको छैन । उनी ६ वर्ष कतारमा काम गरेर स्वदेश फर्किएका थिए । युक्रेनमा राम्रो हुन्छ भनेर आएँ, काम सुरु गरेको तीन महिना मात्रै भएको थियो, उनले भने, युक्रेन आउन झन्डै ८ लाख रुपैयाँ खर्च भयो । त्यसको ब्याज मात्रै तिरिरहेका छौं । यो द्वन्द्वले निकै ठूलो तनाव थपिदियो । उनीसँग सम्पर्क भएकामध्ये केही नेपाली पोल्यान्डको सीमातर्फ पुगिसकेका छन् । हिजो राति १२ बजेदेखि लाममा बसेका साथीहरू शनिबार साँझसम्म छिर्न दिएको छैन भनिरहेका छन्, सीमामा धेरै भीड छ रे, उनले भने, उनीहरूको कुरा सुन्दा त सीमा पार गर्नै नपाइने हो कि भनेर चिन्ता लागिरहेको छ ।किभस्थित युरोपियन युनिभर्सिटीमा अध्ययनरत १८ नेपाली विद्यार्थीको अर्को समूहका १५ जना लभिभ हुँदै पोल्यान्डको सीमातर्फ हिँडिरहेको निशा कुँवरले बताइन् । लभिभबाट हिँडेको चार घण्टा भयो, बाटामा हिँड्नेहरू धेरै छन्, ट्राफिक जामले सवारीसाधन चलेका छैनन्, उनले सुनाइन्, कोठाबाट निस्किएको तीन दिन भयो । अहिलेसम्म जंक फुडबाटै जीवन धानिरहेका छौं । मौसम एकदमै चिसो छ । माइनस ६ डिग्री होला । जंगलको बाटो छ । नाम थाहा छैन । चार घण्टा हिँड्दा पनि कतै घर भेटिएको छैन । एकदमै गाह्रो भइरहेको छ । उनले स्वदेश फर्काउन उचित व्यवस्था नगरेको भन्दै सरकारप्रति आक्रोश व्यक्त गरिन् । सबैले बोर्डरतर्फ जा भनिरहेका छन् । बोर्डर पुग्न भनेजस्तो सजिलो छैन । त्यहाँ गएर के हुने हो, त्यो पनि थाहा छैन, उनले भनिन् ।पोल्यान्डस्थित गैरआवासीय नेपाली संघका अध्यक्ष जीवन केसीले पोल्यान्ड सरकारले तीनवटा नाकाबाट प्रवेश दिइरहेको बताए । लुभ्लिङ, मेडिका र कार्केभेट बोर्डरबाट छिर्न दिइएको छ, सबैभन्दा बढी नेपाली कार्केभेटतर्फ आइरहेका छन्, उनले भने, शुक्रबार बेलुका ५ बजेदेखि नेपाली पनि बोर्डरमा आइपुगेका छन् । प्रहरीले महिलालाई प्राथमिकता दिइरहेको छ ।केसीले शुक्रबार र शनिबार गरी झन्डै ३० जना नेपाली पोल्यान्ड छिरिसकेको बताए । कागजात देखाएपछि ९० दिनको आवासीय अनुमति दिएको छ, उनले भने, कसैको बस्ने ठाउँ छ, आफन्त छन् भने जुनसुकै सहरमा पनि जान दिने नीति सरकारले लिएको छ । कोही छैन भने सरकारले दिएको क्याम्पमा बस्नुपर्छ । पासपोर्टलगायतका ट्राभल डकुमेन्ट सुरक्षित राख्नुपर्छ । आधिकारिक कागजात नहुँदा भने समस्या पर्न सक्छ । स्लोभाकियामा बस्दै आएका जयप्रकाश श्रेष्ठले स्लोभाकियाको सीमामा आइपुगेकालाई अन्तर्राष्ट्रिय आप्रवासन संगठन (आईओएम) र रेडक्रसले उद्धार गरिरहेको बताए । तीन जनाले स्लोभाकियामा प्रवेश पाइसकेका छन्, जसमा दुई जना विद्यार्थी छन्, जर्मनीस्थित नेपाली दूतावाससँग समन्वय गरिरहेका श्रेष्ठले कान्तिपुरसँग भने, ४, ७ र १५ जनाको समूह सीमातर्फ आइरहेको जानकारी पाएका छौं । युक्रेनको अर्को छिमेकी मुलुक हंगेरीमा काम गर्दै आएका सुरेन्द्र श्रेष्ठले दुई जना नेपाली हंगेरीतर्फ अघि बढिरहेको जानकारी दिए ।"
पूरक प्रस्तावसहित अनुमोदन गर्ने समझदारी,"(काठमाडौं)सत्ता साझेदार दलहरू आन्तरिक गठबन्धन र एमसीसी सम्झौता दुवै जोगाउने सहमतिनजिक पुगेका छन् । माओवादी र एकीकृत समाजवादीले सम्झौताका केही बुँदामा राखेका प्रश्नमा व्याख्यात्मक घोषणा सहित संसद्बाट पारित गर्न उनीहरू सहमत भएका छन् । कुनै नाटकीय मोड नआएमा दुई वाम दलको आन्तरिक बैठकपछि आइतबार यो विषयमा गठबन्धनमा औपचारिक सहमति हुनेछ ।शनिबार राति अबेरसम्म बालुवाटारमा भएको छलफलमा साझेदारहरू वैकल्पिक प्रस्ताव मा तयार भएका हुन् । प्रतिनिधिसभामा पेस भएको एमसीसी सम्झौतासम्बन्धी प्रस्तावसँगै पूरक प्रस्ताव जोड्ने र त्यसले विवादित र अस्पष्ट प्रावधानको व्याख्या गर्ने नेताहरूको दाबी छ । पूरक प्रस्तावलाई अन्तिम रूप दिन नेता तथा कानुन विज्ञहरूले गृहकार्य गरेका छन् ।पूरक प्रस्तावमा एमसीसी सहयोग विकास अनुदान हो । यो हिन्द प्रशान्त रणनीति तथा अन्य सैन्य संगठनको अंग होइन । कुनै पनि अवस्थामा नेपालको कानुन सर्वोच्च हुनेछ भनेर स्पष्ट घोषणा गरिनेछ । यी सर्तबाट फरक गतिविधि भए सम्झौता स्वतः भंग हुनेछ भन्ने घोषणासहित प्रस्ताव तयार भइरहेको छ, एक नेताले भने ।प्रस्तावमाथि कांग्रेस महामन्त्री गगनकुमार थापा, माओवादी केन्द्रका नेता शक्ति बस्नेत र वरिष्ठ अधिवक्ता गोविन्द बन्दीले काम गरेका छन् । यो प्रस्तावले अन्तर्राष्ट्रिय कानुनी मान्यता पाओस् भन्नेमा गठबन्धनको चासो छ । सन्धिको पक्षराष्ट्रले संसद्बाट गर्ने यस्ता घोषणा आफैंमा कानुन हुने प्रावधान छ, एक नेताले भने ।वर्तमान सरकार गठन भएपछि सम्झौताका केही प्रावधानमा ११ प्रश्न सोध्दै अर्थ मन्त्रालयले भदौ १८ मा एमसीसी मुख्यालयलाई पत्राचार गरेको थियो । एमसीसीले प्रस्ट पारेका विषयलाई नै समेटेर वैकल्पिक प्रस्ताव तयार पारिएको नेताहरूको भनाइ छ । हामीले आफ्ना विषयमा सरोकार राख्दै आएका हौं, व्याख्यात्मक घोषणासहितको विकल्प खोज्ने गरी सहमतिको नजिक पुगेका छौं, माओवादी नेता हरिबोल गजुरेलले भने ।पूरक प्रस्तावसहित सम्झौता अनुमोदन हुँदा फेस सेभिङ पनि हुने माओवादी अध्यक्ष पुष्पकमल दाहाल र एकीकृत समाजवादीका अध्यक्ष माधवकुमार नेपालको बुझाइ छ । यसका लागि उनीहरूले शनिबार दिनभर संवाद गरेका थिए । शनिबार राति नै दाहाल, नेपाल र जनता समाजवादी पार्टीका अध्यक्ष उपेन्द्र यादवबीच खुमलटारमा भेटवार्ता भएको थियो । बालुवाटार सहमतिलाई अनुमोदन गर्न आइतबार बिहान माओवादीले केन्द्रीय कार्यालयको विस्तारित बैठक बोलाएको छ । यही समयमा एकीकृत समाजवादीको स्थायी कमिटी बैठक पनि बस्दै छ ।पार्टीमा संस्थागत निर्णय गरेर आइतबार बिहान ९ बजेको गठबन्धन बैठकमा सहभागी हुन दाहाल र नेपाललाई प्रधानमन्त्री शेरबहादुर देउवाले आग्रह गरेका छन् । पहिले भएका धेरै सहमति लगातार भत्किए, यसपालि पार्टीले संस्थागत निर्णय गर्नुपर्छ भनेर प्रधानमन्त्रीले भन्नुभएको छ, त्यसमा दुवै वाम नेता सकारात्मक हुनुहुन्छ, कांग्रेसका एक नेताले भने, गठबन्धन बचाउने यो अन्तिम मौका हो, यसमा तलमाथि भए क्षणभरमै एमालेसँग समीकरण बन्ने अवस्था छ ।आइतबार बस्ने प्रतिनिधिसभा बैठकमा एमसीसी सम्झौतामाथि सैद्धान्तिक छलफल गर्ने कार्यसूची छ । गठबन्धन दलबीच औपचारिक समझदारी बनेमा प्रस्ताव आइतबारकै बैठकबाट पारित गर्ने र त्यसपछि दफावार छलफल गरेर सके तत्कालै, नसके सोमबार अनुमोदन गराउने तयारी प्रधानमन्त्रीले गरेका छन् ।सञ्चारमन्त्री ज्ञानेन्द्रबहादुर कार्कीले गठबन्धन र प्रमुख प्रतिपक्ष दुवैको सहयोगमा एमसीसी सम्झौता अनुमोदन गराउन सरकार लागिपरेको बताए । एमालेसँगको संवाद जहाँको त्यहीं छ, गठबन्धनसँग के हुन्छ, भोलिसम्म थाहा हुन्छ, उनले भने, नेपालका हरेक महत्त्वपूर्ण निर्णय अन्तिम समयमा नै हुने गर्छन्, एमसीसीमा पनि त्यस्तै हुने देखिन्छ ।प्रधानमन्त्रीका सहयोगी एमाले नेताहरूसँग पनि लगातार सम्पर्कमा छन् । शुक्रबार राति बालकोटमा भएको छलफलमा प्रधानमन्त्री देउवाले शनिबार ३ बजेसम्म समय मागेका थिए । यता गठबन्धनका दललाई ३ बजेअघि नै अन्तिम निर्णय लिन देउवाले आग्रह गरेबमोजिम दाहाल र नेपालले व्याख्यात्मक प्रस्तावका आधारमा एमसीसीको पक्षमा मतदान गर्न तयार भएको सन्देश पठाएपछि बालकोटको बैठक प्रभावित बनेको थियो । गठबन्धनमै सहमति हुने देखेर देउवा ओलीलाई भेट्न गएनन् ।देउवा र ओलीको अनुपस्थितिमा दुवै दलका दोस्रो तहका नेताहरूबीच शनिबार साँझ करिब साढे दुई घण्टा छलफल भएको थियो । उपसभापति पूर्णबहादुर खड्का, महामन्त्री थापा र सञ्चारमन्त्री कार्कीलाई एमाले नेताहरूसँग छलफल गर्न पठाएर देउवा आफू गठबन्धनका नेताहरूसँग निर्णायक बैठकमा बसेका थिए । बालुवाटारमा गठबन्धनबीच समझदारी नबनेको भए शनिबार बेलुका नै कांग्रेसएमालेबीच समझदारी गर्ने तयारी थियो ।सभामुख अग्निप्रसाद सापकोटालाई पदमुक्त गर्ने वा नेता नेपालसहित १४ सांसदलाई कारबाही गर्ने अडानमा एमाले कायमै रहे पनि एमसीसी सम्झौता अनुमोदनअघि यी काम कार्यान्वयन गर्न असम्भव रहेकोमा उसलाई स्पष्ट पारिसकेको कांग्रेस नेताहरूको भनाइ छ । ती विषयलाई उपयुक्त समयमा कार्यान्वयन गर्ने गरी अहिले सम्झौता अनुमोदन गरौं भन्ने हाम्रो भनाइ हो, त्यसका लागि गठबन्धन तत्कालै टुट्नुपर्छ भन्ने उहाँहरूको अन्तिम अडान थियो, उनले भने ।माओवादी र एकीकृत समाजवादीका मन्त्रीहरूलाई हटाउने, एमसीसी सम्झौता अनुमोदन गर्ने, सरकार अल्पमतमा परेमा प्रधानमन्त्रीलाई विश्वासको मत दिने, तर एमाले सरकारमा नजाने र सभामुख पदमुक्त गर्ने कदम उपयुक्त समयमा अघि बढाउने गरी दुवै पक्षका नेताहरू सकारात्मक भएका थिए । त्यस्तै प्रदेश सरकारलगायत अन्य सत्ता साझेदारीका विषयमा छुट्टै समझदारी गरेर अघि बढ्न दुवै दल सहमतिउन्मुख भएका थिए ।तर एमाले महासचिव शंकर पोखरेलले गठबन्धनको राय प्रस्ट नआएकाले कांग्रेससँग समझदारी बन्न नसकेको बताए । उता गठबन्धनमा र यता एमालेसँग छलफल गर्ने नीति देखियो, गठबन्धन के हुने भन्नेबारे प्रस्ट कुरा नआएपछि कसरी निर्णय गर्ने ? उनको भनाइ थियो, गठबन्धनलाई निर्णायक निर्णय लिएर मात्रै आउनुहोस् भनेका छौं ।"
सामाजिक भत्ताको ५३ लाख चोरी : दोषी उम्कने डर,"(नुवाकोट, पञ्चकन्या)भूकम्पमा भत्किएको घरले थिच्दा ७५ वर्षीया पातली मिजारको दाहिने खट्टाका सबै औंला गुमे । पति बितेको दुई दशक भएको छ । छोरो अपांगता भएकाले बुहारीले बनिबुतो गरेको भरमा पेट पाल्न सक्ने अवस्था छैन । झुपडीमा बस्दै आएकी उनकोपरिवारको एउटै भरोसा थियो, सरकारले दिने सामाजिक सुरक्षा भत्ता । गत चैतमा चार महिनाको भत्ता नपाएपछि त्यतिबेला लिएको साहुको ऋण पातलीको परिवारले तिर्न सकेको छैन । ऋण काढेर चामल किनेर खायौं, भत्ता आएन, उनले भनिन् । रोकिएको भत्ता आयो कि भन्दै पातली लट्ठी टेकेर वडा कार्यालय पुग्ने गरेकी छन् । ८५ वर्षीया विष्णुमाया विक पनि वडा कार्यालय धाइरहन्छिन् । रोकिएको भत्ता पाए धेरै खुसी हुने थिएँ, उनमा आशावादी छिन्, एक दिन पक्कै आऊला नि ! विष्णुमाया र पातलीजस्तै ८० वर्षीय वीरबहादुर विकको पीडा पनि उही हो । भत्ताकै खोजीमा उनी वडा कार्यालय धाउने गरेका छन् । उनीहरू एउटै स्वर छ, सरकारले दिएको पैसा कसले खायो कसले ?पञ्चकन्या गाउँपालिका२ को कार्यालयबाट ५३ लाख भत्ता पोहोर चैतमा चोरी भएको थियो । एक वर्ष पुग्नै लागे पनि न चोर पत्ता लागेका छन्, न लक्षित व्यक्तिले भत्ता पाएका छन् । भत्ताकै भरमा दैनिक समस्या टार्दै आएका वडाका विपन्न परिवार चोरी घटनापछि ठूलो दुःखमा छन् । चार महिनाको भत्ता रोकिए पनि त्यसयताको भत्ता भने पालिकाले उपलब्ध गराइरहेको छ । भत्ताकै रकमले जन्मको खुसी र मृत्युको अन्तिम संस्कार गर्ने परिवार पनि धेरै छन् । गाउँपालिका अध्यक्ष तेजबहादुर तामाङ भत्ता नपाएपछि कतिपय विपन्न परिवारको काजकिरिया नै रोकिएको सुनाउँछन् । मृत्युपछि गरिने काजकिरिया (घेवा) का लागि आफूले व्यक्तिगत रकम दिनुपरेको उनले बताए । वडा र गाउँपालिका आसपासका बासिन्दा प्रहरीले गहिरो अनुसन्धान नगरेकाले चोर पत्ता लाग्न नसकेको बताउँछन् । बैंकबाट रकम झिकेर वडा कार्यालयमा राखेकै दिन चैत २४ को रात ५३ लाख चोरी भएको थियो । वडासचिव सरिता राउत, सहायक सचिव रामकुमार गिरीले स्थानीय बटारस्थित हिमालयन बैंकबाट सामाजिक सुरक्षा भत्ताको ५० लाख रुपैयाँ ल्याएका थिए । तीन लाख भने दराजमा पहिल्यै थियो । घटनापछि सचिव राउत, सहायक सचिव गिरी र कार्यालय सहयोगी नीलप्रसाद मिश्रविरुद्ध मुद्दा चलाइएको छ । जिल्ला अदालत नुवाकोटमा लापरबाही एवं विश्वासघातको र अख्तियार दुरुपयोग अनुसन्धान आयोगले विशेष अदालतमार्फत भ्रष्टाचारको मुद्दा चलाएको हो । सीसीटीभी फुटेजमा मुख र शरीर छोपेर चोरी गरेको प्रस्ट देखिएको छ । त्यसैले स्थानीयको एउटै भनाइ छ, कति ठूला घटनाका अपराधी पत्ता लगाउने प्रहरी यो घटनामा सीसीटीभीमा देखिएका दृश्य पाउँदा पनि गुपचुप छ । गाउँपालिका अध्यक्ष तामाङसमेत अनुसन्धान अझ गहिरोसँग गर्नुपर्ने तर्क गर्छन् । मेरो विचारमा पैसा कतै भएको छैन, एक दिन पक्कै भेटिन्छ, उनले भने, पत्ता लगाउने काम प्रहरी प्रशासनको हो । हामीले बाहिरबाट सघाउने मात्र हो । सीसीटीभीमा मान्छे देख्दादेख्दै पनि दोषी पत्ता नलाग्दा आफू चकित भएको बताए । घटनापछि वाग्मती प्रदेश कार्यालय हेटौंडाकी वरिष्ठ प्रहरी उपरीक्षक मीरा चौधरीको नेतृत्वमा अनुसन्धान गरिएको थियो । सीसीटीभीमा पीपीई सेट र फेससिल्डजस्तै कपडा लगाएकाले दोषी पत्ता लाग्न नसकेको हो, प्रहरी प्रधान कार्यालय स्रोतले भन्यो, चोरी गर्ने पुरुष भए पनि व्यक्ति पहिचान गर्न सकिएन । जिल्ला प्रहरीले पनि अध्यक्ष तामाङ, सहायक सचिव गिरी र कार्यालय सहायक मिश्रका परिवारसँग सोधपुछ गरेको थियो । अनुसन्धानमा प्रश्नैप्रश्न जिल्ला अदालतले अन्तिम निर्णय नदिँदै अख्तियारले विशेष अदालतमा मुद्दा दायर गरेपछि घटनाको अनुसन्धान नै नगरिएको आरोपितहरू बताउँछन् । बैंकिङ प्रणालीबाट कारोबार गर्नुपर्ने नीतिगत निर्णयविरुद्ध भत्ताबापतको रकम त्यसै दिन ल्याउन निर्देशन दिने वडाध्यक्ष ध्रुव मिश्र र बैंकलाई ५० लाख भुक्तानी दिन पत्राचार गर्ने प्रशासकीय अधिकृत नरेश पुडासैनी अनुसन्धानको दायरामा छैनन् । कार्यालयका निम्छरो कर्मचारीलाई मात्र मुद्दा चलाइएको स्थानीयको भनाइ छ । कर्मचारीमध्ये कसको बढी जिम्मेवारी हो, कसको के भूमिमा थियो ख्याल गर्नु पर्दैन ? वडाका स्थानीय प्रश्न गर्छन् । बैंकले १० लाखभन्दा बढी रकम भुक्तानी दिन नमिल्ने भनेपछि प्रशासकीय अधिकृत पुडासैनीले पत्राचार गरेर वडासचिव राउतको खातामा रकम जम्मा गर्ने व्यवस्था मिलाइदिएका थिए । जिल्ला अदालतको आदेशमा राउत, गिरी र मिश्र प्रहरी हिरासतबाट २८ दिनमा गत जेठ २ गते धरौटीमा छुटेका थिए । बढी रकम झिक्न नमिल्ने हुँदाहुँदै जबरजस्ती किन पत्राचार गरेर दबाब सिर्जना गरियो ? एक स्थानीयले भने ।गाउँपालिका अध्यक्ष तामाङ आर्थिक आधिकार सबै प्रशासकीय अधिकृतलाई लेखेरै दिने व्यवस्था भएकाले आफ्नो दायित्व अनुगमन मात्र भएको बताउँछन् । ऐनले नै आर्थिक अधिकार प्रशासकीय अधिकृतलाई दिएको उनको भनाइ छ । हरेक आर्थिक वर्षमा जेठ १० गते बजेट जारी गरेपछि त्यसको सात दिनभित्र प्रमुख प्रशासकीय अधिकृतलाई कार्यान्वयनका लागि अख्तियारी दिनुपर्छ, उनले भने, कुन दिन चेक काट्ने, वडामा कुन दिन भत्ता वितरण गर्ने, बैंकबाट रकम झिकेर कहिले ल्याउने सबै व्यवस्थापनको जिम्मेवारी प्रमुख प्रशाकीय अधिकृतको हो । कार्यक्रम र बजेट बनाएपछि कार्यान्वयनको पाटोमा बढी जिम्मेवार कर्मचारी नै हुने उनले बताए । व्यक्तिको नाममा खाता खोल्न मिल्ने कि नमिल्ने भनेर मैले प्रशासकीय अधिकृतलाई सोधेको थिएँ, अध्यक्ष तामाङले भने, उहाँले मुलुकभर व्यक्तिकै नाममा राख्ने चलन भएको र वडा सचिव व्यक्ति मात्र नभएको बताएपछि मैले वास्ता गरिनँ ।घटनापछि संघीय मामिला तथा सामान्य प्रशासन मन्त्रालयका उपसचिव मदन कोइरालाको संयोजनमा छानबिन समिति पनि बन्यो । समितिले आर्थिक कारोबारको उत्तरदायी प्रमुख प्रशासकीय अधिकृत र लेखा अधिकृत हुने जनाएको छ । मन्त्रालयमा गत असार ३ गते बुझाइएको प्रतिवेदनमा प्रमुख प्रशासकीय अधिकृत र लेखा अधिकृतले लापरबाही गरेको ठहर गरिएको छ । तर उनीहरूलाई सामान्य सोधपुछ मात्र गरेर थप अनुसन्धान गरिएको छैन ।गृह मन्त्रालयले २०७७ कात्तिकमै सामाजिक सुरक्षा भत्ता बैंकबाट मात्र वितरण गर्न पत्राचार गरेको थियो । तर नीतिविपरीत बैंकलाई पत्राचार गरेका अधिकृत पुडासैनीलाई संघीय मन्त्रालयले सरुवा गर्नेबाहेक कारबाही गर्न सकेन । उनी हाल युवा तथा खेलकुद मन्त्रालयमा छन् । मन्त्रालयका प्रवक्ता वसन्त अधिकारीले चोरीको घटनामा गहिरो अध्ययन आवश्यक भएकाले अख्तियारलाई लेखी पठाएको जानकारी दिए । व्यक्तिको नाममा रकम राख्न मिल्दैमिल्दैन । यो सरासर गलत हो, उनले भने । प्रशासकीय अधिकृत पुडासैनीले भने वडा कार्यालयको नाममा बैंक खाता नहुने भएपछि व्यक्तिको नाममा रकम जम्मा गरेर निकाल्ने गरेको दाबी गरे ।सचिव राउतले आफ्नो नाममा राखेको पैसा बैंकबाट झिकेर सहायक सचिव गिरीलाई दिएको बताइन् । उहाँ (गिरी) आफैंले पैसा लिएर दराजमा राखेकाले मेरो जिम्मेवारी हो भन्नुभएको छ, उनले भनिन्, तर मेरो संलग्नता छैन भन्ने जान्दाजान्दै भ्रष्टाचारको मुद्दा लगाइयो । गहिरो अध्ययन नगरी आफू र तल्लो तहका कर्मचारीलाई दोषी बनाउन खोजेको भन्दै उनले निष्पक्ष छानबिन माग गरिन् । सीसीटीभीको फुटेजमा चोरी भएको प्रस्ट देखिएको, दराजको साँचो आफूबाहेक अरूसँग पनि रहेको, गाउँपालिका र वडाध्यक्षले छानबिनमा चासो नदिएको र अख्तियारले एकपक्षीय मुद्दा चलाइएको उनले गुनासो गरिन् । आफूलाई सरकारी प्रक्रिया सबै थाहा भएन । रकम यसरी नझिक्नु भनेकै हो । तर वडाध्यक्षले बैंकमा लाइन बस्न जनताले दुःख पाउँछन् भन्नुभयो, उनले भनिन् । अख्तियारका अनुसन्धान अधिकृत मौसम उदासले नुवाकोट अदालत र अख्तियारले चलाएको मुद्दा फरकफरक भएको दाबी गरे । रकम ल्याएर कार्यालयमा राख्न निर्देशन दिने वडाध्यक्ष मिश्र भने आफू पनि घटनाका वास्तविक दोषी पत्ता लागोस् भन्ने पक्षमा रहेको बताउँछन् । तीन जना कर्मचारी जिम्मेवार भएकाले उनीहरूमाथि छानबिन होस् भन्दै उनले प्रहरीका उजुरी दिएका थिए । राजनीतिक गर्ने मान्छेलाई यस घटनाले झन् अप्ठेरो बनायो, उनले भने, कार्यालयको साँचो उनीहरूसँग मात्र रहेकाले अनुसन्धान हुनु स्वाभाविकै हो ।गाउँपालिका अध्यक्ष तामाङलाई चोरीका विषयमा प्रहरीले एक दिन प्रमाणसहित सबै विषय सार्वजनिक गर्ने विश्वास छ । पैसा त पक्कै फेला पर्छ तर त्यसको योजनाकार पनि चाहिन्छ, उनले भने ।कसरी भयो चोरी ?गत चैत २४ गते वडा कार्यालयपछाडि रहेको कालिका माविका शिक्षकको तलब पनि बैंकबाट झिकेर ल्याइएको थियो । सोही दिन राति वडा कार्यालयबाट रकम चोरी भएको हो । सीसीटीभी फुटेजअनुसार चोरी गर्ने व्यक्तिले प्रधानाध्यापक र लेखाको दराज फोरेर हेर्छन् । २३ मिनेट विद्यालयमा बिताएर उनी वडा कार्यालय रहेको घरमा आएर मूल गेटको ताल्चा केहीबेर तान्छन्, तर खुल्दैन । नखुलेपछि तल झर्ने बाटोतिर जान्छन् । फेरि फर्केर आएर ढोका खोल्छन् । मूलढोकाबाट भित्र पसेपछि पैसा राखेको सचिवको कोठा खोल्छन् । टर्च लाइट बालेर छिरेका उनी सीसीटीभीतिर हेर्छन् र बाहिर निस्कन्छन् । अर्को कोठामा गएर सीसीटीभी क्यामेराको मनिटर झिक्छन् । टर्च नबालीकन टेबुलमा राखेको कैंची टिप्छन् । दराज दुई सेकेन्डमै खुल्छ । त्यसपछि उनी झ्यालबाट बाहिरतिर धेरैबेर हेर्छन् । झोलामा पैसा राखेको देखिँदैन । तल ओर्लेको मात्रै देखिन्छ । उनले मनिटरसमेत फुटाएका छन् । (सीसीटीभी फुटेज हेरेका गाउँपालिका अध्यक्ष तामाङ र वडाका कर्मचारीसँगको कुराकानीमा आधारित)"
जागिर छाड्दै सामुदायिकका शिक्षक,"(काठमाडौं)सामुदायिक विद्यालयका १ सय १४ स्थायी शिक्षकले गत माघमा राजीनामा दिएर जागिर छाडे । त्यही महिना १ सय २२ शिक्षक अनिवार्य अवकाशमा गए । यो तथ्यांकले उमेर हदलगायत कारणले अनिवार्य अवकाश पाउने र स्वैच्छिक जागिर छाड्ने शिक्षकको संख्या लगभग उस्तै छ । शिक्षा मन्त्रालयअन्तर्गत शिक्षक किताबखानाअनुसार विगतका वर्षको तुलनामा राजीनामा दिने स्थायी शिक्षकको संख्या अस्वाभाविक रूपमा बढ्दो छ । गत आर्थिक वर्षमा ७ सय ९७ जना शिक्षकले राजीनामा दिएकामा चालु आवको ६ महिना (पुससम्म) मा एक हजार २५ जनाले स्वैच्छिक राजीनामा दिए । एमाले, कांग्रेस र माओवादीलगायत ठूला पार्टीका महाधिवेशन र नजिकिँदो स्थानीय निर्वाचनका कारण शिक्षकले राजीनामा दिने क्रम बढेको किताबखानाका कर्मचारीहरू बताउँछन् । राजीनामा दिएर पेन्सनपट्टा बनाउन आउने शिक्षकलाई किन राजीनामा दिनुभयो भनेर सोध्छौं, किताबखानाका प्रमुख रामराज खकुरेलले भने, आफ्नै गाउँ ठाउँमा बसेर समाजसेवा गर्ने विचार आयो भन्ने शिक्षकहरू धेरै हुनुहुन्छ । राजनीतिक दलको महाधिवेशनमा प्रतिनिधि वा कार्यकारी पदमा छानिएका र स्थानीय तहको निर्वाचनमा उम्मेदवार बन्ने तयारीमा रहेका शिक्षकले राजीनामा दिएको उनले सुनाए । निर्वाचन आयोग र सर्वोच्च अदालतले समेत शिक्षक राजनीतिक दलको सक्रिय सदस्य वा कार्यकारी भूमिकामा रहन नहुने आदेश दिएको छ । उक्त आदेशका कारण पनि शिक्षकहरू दबाबमा परेको हुन सक्ने खकुरेल बताउँछन् । राजनीतिमा आबद्ध हुन राजीनामा दिने शिक्षकहरू भने अधिकांश सेवा अवधि पूरा गरेर पेन्सन सुविधा पाउने खालका छन् । स्थानीय तहले पेन्सनका लागि सेवा अवधि पूरा गरेका शिक्षकलाई जागिर छाड्न विभिन्न सुविधा र अवसर दिने गरेका छन् । पुराना शिक्षक हटाएर नयाँ शिक्षक राख्ने रणनीतिअनुसार पालिकाहरूले १ लाखदेखि ५ लाखसम्म नगदै सुविधाका कार्यक्रम पनि घोषणा गरेका छन् । नियमित पाउने सेवा सुविधाबाहेक पालिकाले छुट्टै दिने आकर्षक रकमका कारण पनि शिक्षकहरूले जागिर छाड्न थालेको खकुरेलले जनाए । पालिकाहरूले तय गरेको दरबन्दी मिलानमा असन्तुष्टि जनाएर सेवा अवधि बाँकी हुँदै राजीनामा दिने शिक्षकको संख्या पनि उत्तिकै छ । नेपाल शिक्षक महासंघले त स्थानीय तहले पूर्वाग्रही तरिकाले शिक्षक सरुवा र दरबन्दी मिलान गरेको आरोप लगाउँदै त्यसलाई रोक्नुपर्ने माग राखेको छ ।देशभरका सामुदायिक विद्यालयमा १ लाख ७ हजार ८ सय ६० स्थायी शिक्षक दरबन्दी रहेको किताबखानामा रेकर्ड छ । त्यसमध्ये रिक्त करिब साढे १७ हजार स्थायी शिक्षक नियुक्तिका लागि शिक्षक सेवा आयोगले प्रक्रिया सुरु गरेको छ । आयोगले आगामी चैतमा सञ्चालन गर्ने खुला पदपूर्तिको परीक्षामा सहभागी हुन २ लाख ३४ हजार ५ सय ९४ जनाले आवेदन दिएका छन् । वार्षिक ३ हजारदेखि साढे ३ हजार शिक्षकले अनिवार्य अवकाशसहित विविध कारण जागिर छाड्ने गरेको विगतको तथ्यांक छ । चालु आर्थिक वर्षको ६ महिनामा भने २ हजार ८ सय शिक्षकले जागिर छाडिसकेका छन् । १ हजार ५ सय ७५ जनाले अनिवार्य अवकाश र १ हजार २५ जनाले राजीनामा दिएका छन् भने २ सय जनाको मृत्यु भएको किताबखानाले जनाएको छ । गत वर्ष २ हजार ३ सय ५६ शिक्षकले अनिवार्य अवकाश पाएका थिए भने २ सय ७ जनाको मृत्यु भएको थियो । राजीनामा दिनेको संख्या ७ सय ९७ मात्र थियो । यो वर्ष उमेर हदका कारण अनिवार्य अवकाशमा जानुपर्नेको संख्या २ हजार ६ सय ९३ मात्र रहेको छ । अवकाशमा जाने शिक्षकको संख्यासँगै पेन्सनपट्टा लगायत कागजात बनाउनुपर्ने शिक्षकको संख्या बढ्दै गएको छ । तर किताबखानाको सेवामा ढिलासुस्ती हुने गरेको पूर्वशिक्षकको गुनासो छ । महासंघले किताबखानाको दरबन्दी दोब्बर पारेर छिटोछरितो सुविधा दिनुपर्ने जनाएको छ ।"
जातीय विभेद : अमेरिकी विश्वविद्यालयमा बहसको विषय,"(काठमाडौं)गत असार २० गते अमेरिकाको लस एन्जलस टाइम्समा अमेरिकामा जातका आधारमा हुने विभेदबारे भिडियोसहितको समाचार प्रकाशित भयो । उक्त सामग्रीलाई अन्य प्रतिष्ठित अन्तर्राष्ट्रिय सञ्चारमाध्यमले समेत स्थान दिए । जसमा नेपाली विद्यार्थी प्रेम परियारले जातका आधारमा आफूले भोग्नुपरेको पाइलैपिच्छेको विभेदको कथा अमेरिकामा पनि कसरी दोहोरियो भन्ने अनुभूति साटेका छन् । रिपोर्टमा अमेरिकामा पनि कसरी जातका आधारमा विभेद र अपमान कायम छ भन्ने देखाउन प्रेमका अनुभव समेटिएको छ ।क्यालिफोर्नियामा बस्ने यिनै मेन्टल हेल्थ क्लिनिसियन प्रेम अहिले अमेरिकामा विद्यमान जाति व्यवस्थाका आधारमा हुने विभेदका मुद्दालाई बहसको केन्द्रमा ल्याउने अभियानका कारण चर्चाको केन्द्रमा छन् । प्रेमले अगुवाइ गरेको अभियानकै कारण जातका आधारमा हुने भेदभावको विषय क्यालिफोर्नियाका अतिरिक्त अमेरिकाका अन्य केही राज्यका विश्वविद्यालयमा पनि बहसको केन्द्रमा आएको छ । कैयन् विश्वविद्यालयले त यसलाई प्रणालीगत भेदभावविरोधी नीतिमै समेटिसकेका छन् । चितवनको खैरहनी मूल घर भएका प्रेमसँग नेपाल छँदा जातका आधारमा भोगेका दर्जनौं तीता अनुभव थिए । पाइलैपिच्छे जातका आधारमा भोग्नुपर्ने फरक व्यवहार र अमानवीय टिप्पणी अमेरिका पुगेपछि भोग्नु नपर्ला भन्ने उनको आशा थियो तर अमेरिकामा पनि उनलाई त्यसले पछ्याउन छाडेन । क्यालिफोर्निया स्टेट युनिभर्सिटीमा इस्ट बेमा सोसल वर्क विषयमा स्नातकोत्तर पढ्दै गर्दा प्रेमलाई प्राध्यापकहरूले रङ, लिंग, यौनिकता र वर्णका आधारमा हुने भेदभावका विषयमा सिकाउँथे । कक्षाभित्र यस्ता विषयमा गहन सैद्धान्तिक बहस पनि हुन्थे । प्रेम भने हरेक दिनजसो जातका आधारमा हुने भेदभावका सानाठूला घटनासँग जुधिरहन्थे । एक दिन उनी विश्वविद्यालयबाट घर फर्किन रेल स्टेसनमा उभिइरहेका थिए । नजिकै नेपाली भाषामा कुराकानी गरेका दुई युवा देखेपछि उनको नेपाली मन तिनीहरूतिर सोझियो । प्रेमले भने, नेपाली दाजुभाइ ठानेर मैले कुरा थालें तर जब मेरो थर उनीहरूले सुने, कुरामा क्रमभंग भयो । उनीहरूले मलाई अनौठो मानेझैं तलदेखि माथिसम्म हेरे । प्रेमलाई त्यतिबेला असाध्यै असजिलो महसुस भयो । उनी कुराकानी बीचमै छाडेर घर आइपुगे । अर्को एउटा घटना पनि छ प्रेमले भोगेको । उनी एक जना नेपालीकोमा खाना खान निम्त्याइएका थिए तर उनको थर थाहा पाएपछि त्यहाँ उनीमाथि फरक व्यवहार गरियो । प्रेमको चित्त फेरि कुँडियो । यस्तै खाले विभेदको अनुभव उनले विश्वविद्यालयभित्र पनि गरिरहेका थिए । भारतीय, फिजी, नेपाललगायत दक्षिण एसियाका विद्यार्थीभित्र जातकै आधारमा हुने विभेदका केही अनुभव उनले पनि भोगेका थिए । विश्वविद्यालयभित्रको भेदभावसम्बन्धी मुद्दाहरू हेर्ने डाइभर्सिटी, इक्विटी एन्ड इन्क्लुजन कमिटीलाई जातका आधारमा विभेद हुन्छ भन्ने पत्तै थिएन । एक दिन प्रेमले आफ्नो कक्षामा आफूले नेपालमा भोग्नुपरेको जातीय विभेदका घटनाबारे चर्चा गर्दै त्यसले अमेरिकामा पनि कसरी पछ्याइरहेको छ भन्ने अनुभव सुनाए । प्रेमले आफूलाई जन्मकै आधारमा सानो जात करार गरिएको, आफ्नो थर सुन्नेबित्तिकै मानिसको अनुहारमा फरक भावभंगीमा देखिने गरेको र त्यस्तो विभेदजन्य व्यवहारले आफू पाइलापाइलामा आहत महसुस गरिरहेको कुरा साटे । उनको कुरा सुनेर प्रोफेसर र विद्यार्थीहरू छक्क परेजस्तो गरे ।प्रेमले अमेरिकामै पनि कैयन् दलित समुदायका विद्यार्थीले विभेदको सिकार बनिने डरले थर परिवर्तन गर्ने गरेको र दक्षिण एसियाली मूलका प्रोफेसरहरूले पनि जातकै आधारमा भेदभाव भोग्ने गरेका कुरा सुनेका थिए । दलित विद्यार्थीले होस्टलमा विभेद भोग्नुपर्ने डरले थर लुकाएको वा कथित उच्च जातको थर प्रयोग गरिरहेको कुरा कक्षामा सुनाए । उनको निष्कर्ष थियो, जातका आधारमा हुने विभेद दक्षिण एसियाली देशमा मात्रै छैन, अमेरिकाका विश्वविद्यालयमा पनि छ । यस्ता विभेदविरुद्ध विश्वविद्यालयको प्रस्ट नीति हुनुपर्छ । सन् २०१९ को पहिलो सेमेस्टरबाटै प्रेमले विश्वविद्यालयमा यस्ता कुरा सुनाउन थालेका थिए । उनले यो बहस विश्वविद्यालयका विभिन्न कक्षामा मात्रै होइन, प्रोफेसरहरूमाझ पनि सुनाए । उनले उठाएको बहस संकाय प्रमुख हुँदै विभागीय प्रमुखसम्मै पुग्यो । उनलाई एक जना प्राध्यापकले अमेरिकामा हुने जातीय विभेदमाथि अध्ययन, अनुसन्धान र पैरवी गर्दै आएको संस्था इक्वालिटी ल्याबका निर्देशकसँग पनि जोडिदिए । उनले संकायको बैठकमा इक्वालिटी ल्याबका पदाधिकारीमाझ अमेरिकामा पनि कसरी जातका आधारमा विभेद विद्यमान छ भन्ने विषयबारे थप प्रस्ट्याए ।इक्वालिटी ल्याब त्यही गैरसरकारी संस्था हो, जसले सन् २०१६ मा अमेरिकाका विभिन्न राज्यमा रहेका दक्षिण एसियाका १५ सय विद्यार्थीमाझ सर्वेक्षण गरेको थियो । कास्ट इन दि युनाइटेड स्टेट्स शीर्षकमा प्रकाशित उक्त सर्वेक्षण रिपोर्टले तीनमध्ये एक दलित विद्यार्थीले अध्ययनका क्रममा विभेद भोग्ने गरेको र तीनमध्ये दुई जनाले कार्यस्थलमा विभेदपूर्ण व्यवहार भोग्नु परिरहेको तथ्यलाई बाहिर ल्याएको थियो । उनले विश्वविद्यालयमा छलफलबहस नै आयोजना गरेर यो विषयलाई उठाइराखे । त्यही क्रममा १० अक्टोबर २०२० मा उनले एउटा भर्चुअल सम्मेलनमा नेपालमा जातीय विभेद उन्मूलनको अभियानमा लागिपरेका अध्येतादेखि नेपालमा अध्ययन गरेर फर्किएका अमेरिकी अध्येता र विश्वविद्यालयकै प्रोफेसरसमेतलाई जोडे । अमेरिकामा विद्यमान जातका आधारमा हुने विभेदका कुरालाई बहसमा ल्याए । निरन्तरको अभियानकै कारण क्यालिफोर्निया स्टेट युनिभर्सिटीको सोसल वर्क डिपार्टमेन्टले जातका आधारमा हुने विभेदलाई प्रणालीगत भेदभावविरोधी नीतिमा समावेश गर्यो ।प्रेम यतिमै रोकिएनन् । उनले यो विषय विश्वविद्यालयका सबै फ्याक्ल्टीसम्म पुर्याउने अभियान जारी राखे । आफूले भोगेको विभेदजन्य अनुभव र जातका आधारमा हुने विभेदलाई किन विश्वविद्यालयका सबै विभागले प्रणालीगत भेदभावविरोधी नीतिमा संरक्षण गर्नुपर्छ भनेर बुझाउँदै विस्तृतमा इमेल गरे । समयक्रममा बहसको यो विषय विश्वविद्यालयको सिनेटमा पुग्यो । सिनेटका केही भारतीय मूलका प्राध्यापक जातका आधारमा हुने विभेद अमेरिकामा बहस गर्नुपर्ने विषय नै होइन भनेर पन्छिन खोजे । बहुसंख्यक प्राध्यापक भने गम्भीर भए । सिनेटमा प्रेमलाई डाइभर्सिटी, इक्विटी एन्ड इन्क्लुजन कमिटीका प्रमुखले आफ्ना कुरा राख्ने समय दिए । प्रेमले कसरी जात थाहा पाएपछि मानिसले गर्ने सम्बोधन, देखाउने व्यवहारमा फरक आउँछ र त्यस्तो विभेद आफूले विश्वविद्यालयभित्र र बाहिर प्रत्येक दिन भोग्नुपर्छ भनेर सुनाउँदै भने, अमेरिकाजस्तो लोकतन्त्र र मानव अधिकारको सम्मान गर्ने देशमा यस्तो हुनु दुःखको कुरा हो ।करिब दुई महिनाअघि विश्वविद्यालयको सिनेटले कास्ट प्रोटेक्टेड रिजोलुसन लाई सर्वसम्मत रूपले पारित गर्यो । प्रेमका अनुसार यस्तो निर्णयपछि अब विश्वविद्यालयभित्र कसैले जातका आधारमा विभेद, भेदभाव वा अपमान सहनुपर्यो भने उसले सोझै कमिटीमा रिपोर्ट गर्न र न्यायको पहल गर्न सक्छ । विश्वविद्यालयको सिनेटले जातका आधारमा हुने भेदभावलाई प्रणालीगत भेदभावविरोधी नीतिमा संरक्षितको सूचीमा राख्न गरेको निर्णय अमेरिकाभर समाचारको विषय बन्यो । हाल क्यालिफोर्निया स्टेट युनिभर्सिटीमा अनुबन्धित अन्य २३ विश्वविद्यालय (जहाँ बर्सेनि ४ लाख ८५ हजार विद्यार्थी अध्ययनरत गर्छन्) ले जातका आधारमा हुने भेदभावविरोधी नीतिलाई अंगीकार गरेका छन् । प्रेमको अभियानकै कारण जातका आधारमा हुने भेदभावको विषयलाई युनिभर्सिटी अफ क्यालिफोर्निया डेभिसले पनि अंगीकार गरिसकेको छ । युनिभर्सिटी अफ क्यालिफोर्निया वर्कले भित्र पनि यो विषय अहिले उठिरहेको छ । प्रेमका अनुसार हार्वर्ड विश्वविद्यालयको विद्यार्थी युनियनले पनि जातका आधारमा हुने विभेदलाई प्रणालीगत भेदभावको सूचीमा राखिसकेको छ ।प्रेमकै पहलका कारण जातका आधारमा पनि विभेद हुन्छ र यो अमेरिकाकै प्राज्ञिक थलोभित्र पनि विद्यमान छ भन्ने विषय अब क्यालिफोर्नियाका राज्य विश्वविद्यालयका लागि नयाँ विषय रहेन । बरु यस्तो विषय उठाएर हिन्दु धर्मविरोधी जनमत बनाएको भन्दै केही परम्परावादी शक्तिहरू विरोधमा देखिएका छन् । ८० जना भारतीय मूलका प्राध्यापकले यो उठाउनुपर्ने विषय नभएको भन्दै विरोध जनाएपछि विश्वविद्यालयले सार्वजनिक सुनुवाइ आयोजना गर्यो । प्रेमले सुनाए, तर यस्तो विभेद अमेरिकामा छ र यो विषयलाई विश्वविद्यालयले सम्बोधन गर्नुपर्छ भनेर स्वर उँचो पार्ने प्राध्यापकहरूको संख्या ५ सयभन्दा धेरै भयो ।अमेरिकामा जातका आधारमा हुने विभेदका बारेमा आवाज उठाइरहँदा प्रेमले नेपालभित्र जातका आधारमा भएका विभेद घटनाका समाचारले भित्रिभित्रै छटपटी गराउँथ्यो । उनले रुकुममा जातकै आधारमा भएको नवराज विकको बर्बर हत्याको घटनादेखि राजधानी काठमाडौंमा जातकै आधारमा एक युवतीलाई डेरा नदिइएको घटना सुनाउँदै भने, तर यति जटिल समस्याबारे पनि नेपालमा राजनीतिक दल र निर्णय गर्नेहरू एकमत हुँदैनन् न त विश्वविद्यालयभित्र नै यसबारे गम्भीर बहस हुन्छ ।जन्मेर कुरा बुझ्ने भएदेखि र कुरा बुझ्दै त्यसको अर्थ खुट्याउन सक्ने भएदेखि जातका आधारमा हुने विभेदका सयौं घटनाको साक्षी बनेका प्रेम अमेरिकाभित्र यो बहस ढिला गरी सुरु भएको स्विकार्छन् । उनले भने, अब बल्ल नेपाल, भारत र अन्य दक्षिण एसियाली देशबाट जातीय विभेद अमेरिका छिरिसकेको छ र यसबारे विमर्शको खाँचो छ भन्नेमा एकमत बन्दै छ ।"
अनाथको छात्रवृत्तिमा ॅहुनेखाने का छोराछोरी,"(काठमाडौं)नेपाल बाल संगठनका तत्कालीन सञ्चालक र कर्मचारीले अनाथ बालबालिकाको कोटा दुरुपयोग गरी हुनेखानेका छोराछोरीलाई छात्रवृत्ति दिएको खुलेको छ । सांसद, व्यापारी र कर्मचारीका छोराछोरीलाई अनाथ र विपन्न प्रमाणित गरी नेपाल बाल संगठनका तत्कालीन सञ्चालक र कर्मचारीको मिलेमतोमा बृहस्पति विद्या सदनमा भर्ना गरेको पाइएको हो । २०४९ देखि २०७६ सम्म बाल संगठनमा अध्यक्ष रहेकी रीतासिंह वैद्य, उनको कार्यसमिति र कर्मचारीको मिलेमतोमा अनाथको कोटा दुरुपयोग भएको बाल संगठनले जनाएको छ ।बाल संगठनमा आश्रय लिइरहेका अनाथ बालबालिकाको छात्रवृत्ति कोटा दुरुपयोग गरेको खुलेपछि अख्तियार दुरुपयोग अनुसन्धान आयोगले अनुसन्धान थालेको छ । बाल संगठनले पनि तत्कालीन पदाधिकारी र कर्मचारीबाट भएको दुरुपयोगमाथि आन्तरिक छानबिन अघि बढाएको छ । अनाथ बालबालिकाको छात्रवृत्ति कोटामा सांसददेखि व्यापारी र संगठनकै पूर्वपदाधिकारीकर्मचारी एवं पहुँच र प्रभाव भएका व्यक्तिका छोराछोरीले पढेको देखियो, यो दुरुपयोग सर्त र सम्झौताविपरीत त छँदै छ, अनाथटुहुरा बालबालिकामाथि भएको यो अन्याय पनि हो । यस विषयमा अख्तियारले सूक्ष्म अनुसन्धान गरिरहेको छ । उनले बदनियतपूर्ण सिफारिसलाई सेटिङमै सदर गरेर बृहस्पतिले अनाथ बालबालिकाको कोटामा हुनेखानेका छोराछोरी पढाएको बताए ।२०२१ सालमा सरकारले व्यक्तिबाट अधिग्रहण गरी सार्वजनिक हितका लागि प्रयोगमा ल्याएको नक्सालस्थित नेपाल बाल संगठनको करिब २९ रोपनी ४ आना जग्गा सेटिङमा विसं २१३१ सम्मका लागि सस्तो लिज हात पारेको बृहस्पतिले मासिक भाडाबाहेक २० जना अनाथ बालबालिकालाई निःशुल्क पढाउने सम्झौता गरेको थियो । उक्त सम्झौताअनुसार बाल संगठनमा आश्रय लिइरहेकामध्येबाट २० जनालाई बृहस्पतिले पढाउनुपर्छ तर त्यो कोटामा हुनेखानेका छोराछोरीलाई निःशुल्क पढाएको छ । त्यतिमात्र होइन, २०४९ सालबाटै अनाथका लागि कोटा तोकिए पनि हालसम्म बाल संगठनमा आश्रय लिएका कसैले पनि बृहस्पतिमा भर्ना पाएका छैनन् । बृहस्पतिबाट यसबारे विवरण माग्दा सबै विवरण उपलब्ध नगराएको नेपाल बाल संगठनकी हालकी अध्यक्ष विद्या न्यौपानेले जानकारी दिइन् । उनले बाल संगठनमा आश्रय लिएका कसैले पनि पढ्न नपाएका कारण तथ्य खुल्ने डरले विवरण नदिएको हुन सक्ने बताइन् । २०४९ सालबाटै बाल संगठनका २० जनाले बृहस्पतिमा निःशुल्क पढ्न पाउने गरी सम्झौता भएकामा अहिलेसम्म बाल संगठनका कसैले पनि पढ्न पाएका छैनन्, सबै बाहिरका मान्छेले अनाथको कोटामा सोर्सफोर्समा पढाएको देखियो, न्यौपानेले कान्तिपुरसँग भनिन्, यसको सबै विवरण माग्दा पनि विवरण दिन इन्कार गरेको छ ।कतिसम्म भने अनाथ बालबालिकाको छात्रवृत्ति कोटा दुरुपयोग गर्नेमा कांग्रेसका तर्फबाट वाग्मती प्रदेश सांसदसमेत रहेका कीर्तिपुरका पुकार महर्जन पनि छन् । उनले आफ्ना दुई छोरीलाई विपन्न र आर्थिक अवस्था नाजुक रहेको प्रमाणित गर्न लगाएर बृहस्पतिमा छात्रवृत्तिमा पढाएका छन् । पुकारकी श्रीमती रमा व्यञ्जनकार पनि बाल संगठनकी पूर्वनिमित्त प्रशासन प्रमुख हुन् । पुकार र रोमाले दुई छोरीलाई अनाथको कोटामा बृहस्पतिमा पढाएका थिए । एक जना २०७७ मा बृहस्पतिबाटै एसईई पास गरेर बाहिरिसकेकी छन् भने अनाथको कोटा दुरुपयोग गरेको हल्ला चलेपछि अर्कीलाई बृहस्पतिबाट अलग गराएर अन्यत्रै भर्ना गरेको खुलेको छ ।निरोजकुमार भण्डारी पूर्वकामु निर्देशक हुन् । उनी नेपाली कांग्रेस सिन्धुपाल्चोकका नेता पनि हुन् । उनले दुई छोरालाई अनाथको कोटामा बृहस्पतिमा पढाइरहेका छन् । अहिले एक जना कक्षा ३ र अर्का कक्षा ६ मा अध्ययनरत छन् । उनले २०७२ को विनाशकारी भूकम्पपछि आर्थिक स्थिति निकै नाजुक भएर बच्चा पढाउन नसकेकाले बाल संगठनमा निवेदन दिएर छात्रवृत्तिमा बृहस्पतिमा भर्ना गरेको उनले दाबी गरे । बच्चाहरू छात्रवृत्तिमा पढेको कुरा सही हो तर त्यसको पृष्ठभूमि विनाशकारी भूकम्पपछिको अवस्थाले सिर्जना भएको हो, उनले भने ।बृहस्पतिमा अनाथको छात्रवृत्ति दुरुपयोग गरी छोराछोरी पढाउनेमा रामकृष्ण कँडेल पनि हुन् । उनी रीता वैद्य अध्यक्ष रहेको बेलाका कोषाध्यक्ष हुन् । उनले एक छोरीलाई अनाथ कोटामा बृहस्पतिमा पढाइरहेका छन् । अहिले उनकी छोरी बृहस्पतिमा ८ कक्षामा अध्ययनरत छिन् । बुद्धिगम्भीर पण्डित बाल संगठनमा ग्यास आपूर्ति गर्ने व्यक्ति हुन् । उनी नेपाल ग्यास कम्पनीका कर्मचारी पनि हुन् । उनले बाल संगठनमा आश्रय लिई बसेका अनाथको कोटामा एक छोरालाई निःशुल्क पढाइरहेका छन् । उनका छोरा कक्षा १० मा अध्ययनरत छन् । रामकृष्ण महर्जन पूर्वअध्यक्ष रीतासिंह वैद्यका सवारी चालक हुन् । वैद्यले आफ्ना चालक महर्जनकी छोरीलाई निःशुल्क पढाउन सिफारिस गरेकी थिइन् । महर्जनकी छोरी २०७७ मा एसईई उत्तीर्ण भई विद्यालयबाट बाहिरिसकेकी छन् ।यसैगरी बृहस्पतिका अपरेसन डिपार्टमेन्ट प्रमुख विनोद बडालले आफ्ना पारिवारिक नातेदार विक्रम केसीकी छोरीलाई अनाथको कोटामा भर्ना गराएका छन् । उनी बृहस्पतिमा कक्षा ९ मा अध्ययनरत छिन् । बडालले बाल संगठनबाट सिफारिस भएर आएका विद्यार्थीलाई छात्रवृत्तिमा पढाएको भन्दै यो विषयको जवाफदेही संगठन नै हुने बताए । अनाथको कोटामा हुनेखानेले निःशुल्क छोराछोरी पढाएका अरू थुप्रै तथ्य छन् । बृहस्पतिले बाल संगठनलाई एक वर्षअघि उपलब्ध गराएको विवरणअनुसार विसं २०६८ देखि २०७७ सम्म बाल संगठनको सिफारिसमा निःशुल्क अध्ययन गर्ने छात्रछात्राको सूचीमध्ये २०७७ मा १९, २०७६ मा २१, २०७४ मा १९ र बाँकी आवमा २० जनाको दरले निःशुल्क छात्रवृत्तिमा अध्ययन गराएको उल्लेख छ । यो अवधिमा १ सय ९९ जनालाई निःशुल्क पढाइएको बृहस्पतिको दाबी छ तर यो अवधिमा एक जना पनि बाल संगठनका अनाथअसहाय बालबालिकाले पढ्ने अवसर पाएनन् । २०४९ देखि २०६७ को अवधिमा बाल संगठनबाट सिफारिस भई निःशुल्क पढेका विद्यार्थीको विवरण बृहस्पतिले दिन नमानेको अध्यक्ष न्यौपानेले जानकारी दिइन् ।नेपाल बाल संगठनका तत्कालीन सञ्चालकहरूको मिलेमतोमा विसं २०४९ बाटै संगठनको जग्गा सस्तोमा हात पारेर बृहस्पति त्यस परिसरमा छिरेकामा अहिले २९ रोपनी ४ आना क्षेत्रमा भव्य महलसहित विद्यालय सञ्चालन गरिरहेको छ । तर, लिज सम्झौता पालनामा बृहस्पतिले अटेरी मात्रै होइन, अनाथ बालबालिकालाई उपलब्ध गराउनुपर्ने सुविधा पनि दिएको छैन ।"
सिन्धुली सभापतिमा पाँचको उम्मेदवारी,"मकवानपुरमा चारको उम्मेदवारी हेटौंडा मकवानपुरमा आइतबार हुने जिल्ला अधिवेशनमा सभापतिका लागि चार जनाले उम्मेदवारी घोषणा गरेका छन् । जिल्ला पार्टीका पूर्वसचिव आनन्द पराजुली, पार्टीका कावा सभापति विष्णु लामिछाने, जयराम लामिछाने र बुद्ध लामाले उम्मेदवारी घोषणा गरिसकेका छन् । सिन्धुलीमा पनि आइबार जिल्ला अधिवेशन हुँदै छ । यहाँ वर्तमान जिल्ला सभापति उज्ज्वलप्रसाद बराल, उपसभापति खड्गबहादुर वाइवा, महाधिवेशन प्रतिनिधिहरू उपेन्द्रकुमार पोख्रेल, प्रेमचन्द्र दाहाल, विश्वनाथ कोइराला र विदुर वाइबाले सभापति पदमा उम्मेदवारी घोषणा गरेका छन् ।"
मुआब्जामा असन्तुष्टि जनाउँदै प्रदर्शन,"(रामेछाप)सुनकोसी मरिन डाइभर्सन आयोजनाले डुबानमा पर्ने जग्गाको मुआब्जा निर्धारण कौडीको भाउमा गरेको भन्दै प्रभावित क्षेत्रका बासिन्दाले शुक्रबार रामेछापको मन्थलीमा प्रदर्शन गरेका छन् । मुआब्जा निर्धारण समितिको निर्णयप्रति आपत्ति जनाउँदै प्रभावित क्षेत्रका बासिन्दाले मुआब्जा रकम पुनरावलोकन गर्न माग गर्दै अन्यथा सट्टा जग्गा पाउनुपर्ने भन्दै जिल्ला प्रशासन कार्यालयमा पुगेर विरोधपत्र बुझाएका छन् । रामेछापका प्रमुख जिल्ला अधिकारी दीपककुमार पहाडीको अध्ययक्षतामा फागुन ८ मा बसेको मुआब्जा निर्धारण समितिको बैठकले सुनकोसी मरिन डाइभर्सन आयोजनाका कारण डुबानमा पर्ने जग्गाको मुआब्जा निर्धारण गरी प्रभावित क्षेत्रका बासिन्दालाई मुआब्जा बुझ्न बुधबार सूचना जारी गरेको थियो । उक्त समितिले जग्गाको भौगोलिक अवस्था, मालपोतको मूल्यांकन, किनबेचसमेतका आधारमा प्रतिरोपनी ७ लाख ५० हजार देखि ११ लाख ५५ हजारसम्म मुआब्जा निर्धारण गरेको थियो । त्यसअघि सहायक प्रमुख जिल्ला अधिकारी गीता गुरुङको संयोजकत्वमा रहेको घर जग्गा मूल्यांकन उपसमितिले विभिन्न चरणमा अध्ययन गरी फागुन ८ मा समितिलाई प्रारम्भिक प्रतिवेदन बुझाएको थियो । सुनकोसी मरिन डाइभर्सनले रामेछापको मन्थली६ मा पर्ने सिल्लीबजार, बेनी, मसानटार, रजगाउ, हात्तीटार र खाँडादेवी गाउँपालिकाको पुछिघाटसम्मको जग्गा आंशिक रूपमा डुबानमा पर्छ । आयोजनाका सिनियर डिभिजनल हाइड्रोजियोलोजिस्ट विश्वबन्धु केसीका अनुसार तामाकोसी र सुनकोसी किनारमा पर्ने ४ सय ८७ रोपनी जग्गा डाइभर्सनका कारण डुबानमा पर्नेछ । उक्त क्षेत्रमा करिब ९ वटा घरगोठलाई समेत क्षतिपूर्ति दिने गरी निर्णय भएको छ । राष्ट्रिय गौरवको उक्त आयोजना निर्माण हुँदा परापूर्वदेखि माझी जातिको बसोबास रहेको क्षेत्र डुबानमा पर्ने हुँदा जातीय संस्कृति, कला र पेसा संकटमा पर्ने जनाउँदै उक्त आयोजना निर्माण हुन नदिने भन्दै रामेछापका माझी जाति यसअघि नै आन्दोलित छन् । माझी जातिको नदीसँगको सम्बन्ध कुनै क्षतिपूर्तिले किन्न नसक्ने भन्दै संघर्ष समितिका बृहस्पति माझीले प्रमुख जिल्ला अधिकारी अध्यक्षताको बैठकद्वारा निर्धारित मुआब्जाले माझीलाई चोट पुर्याएको बताए । सुनकोसीको पानीलाई महाभारत पर्वतभित्र सुरुङ खनेर सिन्धुलीको कुसुमटारमा पुर्याई २८ मेघावाट विद्युत् उत्पादन गर्ने र त्यसपछि उक्त पानी वाग्मती नदीमा लगेर तराईका जिल्लामा सिँचाइ सुविधा उपलब्ध गराउने गरी यस वर्षदेखि आयोजनाको काम थालिएको छ । सिन्धुलीतर्फ पर्ने जग्गाको मुआब्जा निर्धारण गरी यसअघि नै वितरण गरे पनि रामेछापतर्फको मुआब्जा निर्धारण ढिलाइ भएको थियो । रामेछाप र सिन्धुली जिल्लाको सीमा नदी सुनकोसीमा बाँध निर्माण कार्य भने सुरु भएको छैन ।"
भीमेश्वरको बोका काट्ने पक्राउ,"(दोलखा)गाउँघरमा भाग लगाएर मासु किनबेच हुन्छ । टोल मिलेर खसीबोका खाने चलन गाउँघरमा अझै पनि छ । तर बोका काटेर भाग लगाएर खाएको आरोपमा अहिले जिल्ला प्रहरी कार्यालय दोलखामा ३ जना थुनामा छन् । आमाले पठाएको बोकालाई गौरीशंकर गाउँपालिका५ सुरीका अमृत तामाङको आग्रहमा भीममेश्वर२ मानेटोलका प्रवीण फुँयालले काटेर बेचिदिए । तर उक्त बोका भीमेश्वर मन्दिरमा छाडिएको थाहा पाएपछि प्रहरीले प्रवीणसहित अमृत र राम शिवभक्तिलाई नियन्त्रणमा लिएको हो । प्रवीण गाउँमा खसीबोका काटेर बेच्ने गर्छन् । उनलाई अमृतले ल्याएको बोका मन्दिरको भन्ने थाहा थिएन । पछि मन्दिरको भएको खुलेपछि उनका बुबा फौजप्रसादले प्रहरीलाई खबर गरेर चोरी ल्याउनेलाई समाउन लगाए । तर बोका काटेर बेचेको आरोपमा फौजका छोरासमेत फसेका छन् ।भीमसेनलाई चढाएर छाडेको बोका ल्याएको रहेछ, उनले भने, चोरी गर्नेलाई प्रहरीको जिम्मा लगाएँ, निर्दोष छोरासमेत फस्यो । विश्वासका आधारमा बोका काटेर बेच्दा प्रहरीले छोरालाई समेत फसाएको उनको भनाइ छ । प्रहरीले नै प्रवीणको नामसमेत जबरजस्ती किटानी जाहेरमा हाल्न लगाएर फसाएको उनको आरोप छ । उनलाई अमृतले लघुवित्तको ऋण तिर्नु छ, बोका काटेर रकम उठाइदिन भनेपछि उनले काटेको उनका बुबा फौज प्रसादले बताए । फागुन ४ मा प्रवीणले उक्त बोका काटेर गाउँका २४ घरलाई बेचेका थिए । ५ गते भीमेश्वरमा चढाएको बोका भनेपछि अमृत र राम दुवैलाई प्रहरीमा खबर गरेर पक्राउ गर्न फौजप्रसादले नै फोन गरेका थिए । तर प्रहरीले फागुन ६ मा प्रवीणलाई समेत पक्राउ गरेर थुनामा राखी अनुसन्धान गरिरहेको छ । भीमेश्वर मन्दिरमा भक्तजनले बोका, हाँस, कुखुरा, परेवा छाड्ने गर्छन् । पछिल्लो समय बोका छाड्ने क्रम बढेपछि पालनपोषणका लागि भनेर छाड्ने व्यक्तिबाट ५० हजार रकम लिने निर्णय पनि भएको छ । धेरैले रकम बुझाउनुपर्छ भनेर आँखा छलेर छाड्ने गरेको भीमेश्वर मन्दिर गुठी तथा पूजा व्यवस्थापन समितिका अध्यक्ष भरत श्रेष्ठले बताए । हामीले बोका छाड्नेहरूका लागि नियम बनाएका छौं तर धेरैले पैसा तिर्नुपर्छ भनेपछि दाँयाबायाँ गरेर छाड्छन्, उनले भने, यस्ता बोकाको संरक्षण दायित्व हामीमा आइपर्छ । धेरै बोका हराउने गरेको उनले बताए । यसरी काटेर खाएको भने पहिलो घटना हो, उनले भने, निर्दोष व्यक्ति कोही पनि नपरून् । समितिको किटानी जाहेरीका आधारमा प्रवीणलाई प्रहरीले भीमेश्वरको बोका चोरी गरी काटेर बेचेको आरोपमा अनुसन्धान गरिरहेको प्रहरी निरीक्षक अञ्जन कोइरालाले बताए । भीमेश्वरको बोका चोरीको किटानी जाहेरीका आधारमा पक्राउ गरेका हौं, उनले भने, अनुसन्धान चलिरहेको छ, त्यसपछि मात्रै भन्न मिल्छ । भीमेश्वरमा चढाएको बोका खाएको आरोपमा गाउँका अन्यलाई समेत प्रहरीले बयान गराएको छ ।"
विराटनगर महानगर : अधिकांश वाचा अधुरै,"सार्वजनिकनिजी साझेदारी कार्यक्रमअन्तर्गत वडा९ ईप्लटमा रहेको आफ्नै जग्गामा आधुनिक २५ तले व्यावसायिक अन्डर ग्राउन्ड पार्कसहित भवन निर्माण गर्न सार्वजनिकनिजी साझेदारीबाट प्रदेश लगानी बोर्डको समन्वयमा (निर्माण सञ्चालन हस्तान्तरण बोल्ट मोडल) सम्पन्न गर्ने सम्झौता गरेको छ । आफू निर्वाचित हुँदा खाल्डाखुल्डी मात्र भएको र एसियाली विकास बैंक र अन्य दातृ निकायसँग नयाँ चरणमा सम्झौता गरी विराटनगरलाई अत्याधुनिक समृद्ध सहरमा उन्मुख गरिएको महानगर प्रमुख पराजुलीको दाबी छ । विराटनगरको पहिलो प्राथमिकता सडक थियो । बजार र आसपास क्षेत्रका सडक करिब निर्माण भइसकेका छन् । संघीय र प्रदेश सरकारले सहयोग नगरे पनि आफ्नो कार्यकालमा धेरै विकास निर्माणका काम भएको दाबी पराजुलीको छ । उनले भने, आन्तरिक स्रोत र दातृ निकायसँगको सहकार्यमा भएका विकास निर्माणका काम छर्लङ्ग छन् । कोरोना महामारी र बाढीले पनि काम गर्न दिएन ।जनप्रतिनिधिको पाँचवर्षीय कार्यकालमा स्थानीय सरकार सञ्चालन ऐन, २०७४ अन्तर्गत ३० वटा करका दायरा र अन्तरसरकार वित्त व्यवस्थापन ऐनअन्तर्गत १२ वटा करका दायरा कार्यान्वयनमा ल्याइएको छ । त्यसैगरी नगरसभा सञ्चालन कार्यविधि, २०७४ अन्तर्गत ६६ वटा कार्यविधि र निर्देशिका जारी गरेर कार्यान्वयनमा ल्याइएको छ । पाँच वर्षमा विराटनगर महानगरपालिकाका जनप्रतिनिधिले १० करोड ३८ लाख ६० हजार रुपैयाँ सेवासुविधाबापत् रकम हात पारेका छन् । महानगरमा मेयर, उपमेयर, १९ वडाध्यक्ष, ७६ वडा सदस्य र ८ मनोनीत कार्यपालिका सदस्य छन् । महानगरको लेखा शाखाका अनुसार प्रमुखले मासिक ४४ हजार, उपप्रमुखले ४१ हजार, वडाध्यक्षले २८ हजार, वडा सदस्यले ११ हजार ५ सय र मनोनीत कार्यपालिका सदस्यले मासिक १५ हजार रुपैयाँ सेवासुविधा लिँदै आएका छन् । प्रमुख पराजुलीले आफूले पाँच वर्षमा पाउने सेवासुविधाका सबै रकम विद्यालय र सामाजिक क्षेत्रमा लगानी गरेको दाबी गरे ।गत निर्वाचनमा पराजुलीसँग पराजित उमेश यादवले जनप्रतिनिधिको पाँचवर्षे कार्यकाल खासै उत्साहजनक नभएको प्रतिक्रिया दिए । कतिपय विकास निर्माणका काम पहिलेदेखि नै सुरु भएका हुन्, उनले भने, महानगरमा धेरै काम गर्न सकिन्थ्यो । स्थानीय राजनीतिक विश्लेषक पीताम्बर दाहालले जनताले चाहेजस्तो काम महानगरले गर्न नसकेको बताए । तर अधिकारसम्पन्न पालिकामा जनप्रतिनिधिको पहिलो कार्यकाल हुनाले र परिस्थिति पनि विषम भएकाले जे जति उपलब्धि भएका छन्, तिनलाई सन्तोषजनक नै मान्नुपर्छ,, उनले भने । एमालेबाट निर्वाचित वडा नं ५ का अध्यक्ष अध्यक्ष मीनकुमार आचार्यले आफूहरूले गरेको काममा सन्तुष्ट रहेको बताए । निर्वाचित हुनेबित्तिकै बाढीको चपेटामा पर्यौं । त्यसलाई पार लगाउनेबित्तिकै कोभिड सुरु भयो, उनले भने, त्यसलाई पनि पार लगाउँदै उपलब्ध साधनस्रोतले भ्याएसम्म जनताको पक्षमा काम गरेका छौं ।"
सिंहदरबार वैद्यखानालाई 'तन्दुरुस्त' बनाऊ,"आयुर्वेदिक औषधिमा नेपालको समृद्ध इतिहास छ । यही समुन्नत परम्पराको एउटा जीवन्त धरोहर हो सिंहदरबार वैद्यखाना । आधुनिक नेपालको वर्तमान प्रारूप बन्नुभन्दा अघि अर्थात् करिब चार शताब्दीदेखि लोकविश्वास जित्दै आएको यस वैद्यखानाका उत्पादनहरू आजपर्यन्त मानिसहरूले खोजिरहेका छन् । परन्तु बजारमा उस्तै प्रकारका औषधिहरू विदेशबाट भित्रिरहँदा यो स्वदेशी वैद्यखाना भने आफैं वैद्य को खोजीमा छ । कुनै समय १६० प्रकारका औषधि उत्पादन गर्ने यो कारखाना अहिले ११ थरी औषधि उत्पादनमा सीमित छ । दुई वर्षदेखि औषधि बनाउन अत्यावश्यक जडीबुटीको बोलपत्र आह्वानसम्म हुन सकेको छैन । कर्मचारीहरू आन्दोलित छन्, संस्था नेतृत्वविहीन चलिरहेको छ । परम्परागत अर्थात् लोकऔषधिको प्रवर्द्धनमा कति मुलुकहरूले ठूलो खर्च गरिरहँदा नेपालका नीतिनिर्माता तथा निर्णयकर्ताहरूले भने सिंहदरबार वैद्यखानाको वैभवलाई बिलकुल बेवास्ता गरिरहेका छन् । राजा प्रताप मल्लकै पालामा आयुर्वेदिक औषधि उत्पादन गर्न स्थापना गरिएको वैद्यखाना २०५२ सालदेखि सिंहदरबार वैद्यखाना विकास समितिका रूपमा सञ्चालित छ । यसका उत्पादनको गुणस्तर र त्यसप्रतिको जनविश्वास आज पनि उस्तै छ । तर बजारको माग धान्नु त कता हो कता, आफ्नै विगतकै परिमाणजत्ति औषधि पनि यसले उत्पादन गर्न सकेको छैन । यसका च्यवनप्रास, शिलाजित, त्रिफला चूर्णजस्ता औषधिको माग अधिक छ । च्यवनप्रास लगायतका केही औषधि बजारमा आए पनि सहजै पाउन हम्मे छ । वैद्यखानासँग १० करोड रुपैयाँ बराबर उत्पादन गर्ने क्षमता भए पनि आर्थिक वर्ष २०७४७५ मा यसले ५ करोड ५४ लाख रुपैयाँको मात्रै औषधि बेचेको थियो । २०७७७८ मा त झन् २ करोड ६८ लाखको मात्रै बिक्री गरेको छ । बजार प्रवर्द्धनमा ठूलो मिहिनेत नै गर्नु नपर्ने, केवल नामले नै औषधि बिक्ने अवस्था हुँदा पनि वैद्यखानाले उत्पादन बढाउन नखोज्नु आफैंमा उदेकलाग्दो छ । समयमै जडीबुटी किन्न नसक्दा उत्पादन घटेको वैद्यखानाको प्रस्टोक्ति छ । कतिसम्म भने, यो वर्ष जडीबुटी नकिन्ने हो भने अर्को साल औषधि उत्पादन नै ठप्प हुन सक्ने अवस्था छ । तापनि अझै खरिद प्रक्रिया अगाडि नबढाइएकाले कतै वैद्यखानाकै अस्तित्व नै पो मेटिने हो कि भन्ने सरोकारवालाको चिन्ता जायज छ, सम्बन्धित सरकारी निकाय र अधिकारीहरूलाई पनि यो चिन्ताले सताउनुपर्छ । जडीबुटी खरिद गर्न भदौमै समिति बोर्डमा स्वीकृति दिए पनि बोलपत्र आह्वान प्रक्रिया अझै अघि बढाइएको छैन । कतिपय जडीबुटी मौसमी हुनाले समयमै किन्न जरुरी छ, त्यसैले यो कार्य तुरुन्त अघि बढाइनुपर्छ । जडीबुटी किन्न भइरहेको अनावश्यक अलमल मुलुकको एउटा गौरवशाली संस्थाको भविष्य र अस्तित्वसित पनि जोडिएकाले स्वास्थ्य मन्त्रालयले नै पनि यसमा तदारुकता देखाउनुपर्छ । नेपाली बजारमा वार्षिक करिब ६ अर्ब रुपैयाँको आयुर्वेदिक औषधि कारोबार हुन्छ । यसको दुईतिहाइभन्दा बढी हिस्सा भारतीय कम्पनीहरूले ओगट्छन् । नेपालमा ४ दर्जनजति आयुर्वेदिक औषधि उत्पादन गर्ने उद्योग छन्, तिनले २ अर्ब रुपैयाँभन्दा कमको मात्र बजार धानेका छन् । यस्तो अवस्थामा आफ्नो लोकप्रियताको आडमा अघि बढ्न सिंहदरबार वैद्यखानालाई गाह्रो छैन । खालि उसले आफ्नो उत्पादनशक्ति बढाउनुपर्छ, र समयानुकूल बजार नीति लिनुपर्छ । यस्तै, वैद्यखानाले आफूलाई युगानुकूल बनाउनुपर्ने चुनौती पनि छ । विश्व स्वास्थ्य संगठनको मापदण्ड अनुसार औषधि उत्पादन गर्न गुड म्यानुफ्याक्चरिङ प्राक्टिस (जीएमपी) मा जानुपर्छ । त्यसैले पुरानै संरचना तथा उपकरणको भरमा चलिरहेको वैद्यखानाले आफ्नो मौलिकता जोगाउँदै यो पक्षमा ध्यान दिनुपर्छ । जीर्ण हुँदै गइरहेको यो संस्थाका अरू समस्या पनि त्यत्तिकै छन् । ६४ जनाको दरबन्दी रहेको वैद्यखानामा ४२ जना स्थायी कर्मचारी छन्, तिनलाई पनि पुग्दो काम छैन । अर्कातिर, उनीहरू साउन २४ देखि कल्याण कोषका लागि आन्दोलनरत छन् । समितिको कर्मचारी प्रशासन नियमावली, २०६३ ले गरेको यो व्यवस्था कार्यान्वयन गर्न व्यवस्थापनले आनाकानी गर्नु उचित हुन्न । जायज मागकै निम्ति पनि कर्मचारी आन्दोलित हुनुपर्ने अवस्थाले संस्थाको उत्पादकत्वमा असर पर्छ, यो पक्ष सम्बन्धित अधिकारीहरूले मनन गर्नुपर्छ । यस्तै, महिनौंदेखि नेतृत्वविहीन हुँदा पनि संस्थाले महत्त्वपूर्ण निर्णय लिन सकेको छैन । स्वास्थ्य मन्त्रालयले खटाएको व्यक्ति पनि वैद्यखानाको कार्यकारी निर्देशक बन्न नमानेको स्थिति छ । यो अवस्थालाई दीर्घकालसम्म नराख्न तथा वैद्यखानालाई व्यवस्थित रूपमा अघि बढाउन मन्त्रालयले खुला प्रतिस्पर्धाबाट भए पनि अविलम्ब नेतृत्व नियुक्ति प्रक्रिया अघि बढाउनुपर्छ । र, कर्मचारीका जायज सवालको सुनुवाइ हुनुपर्छ, उनीहरू राम्ररी काम नगरेको गुनासो पनि भएकाले पुरस्कार तथा दण्ड नीतिको कार्यान्वयन गरिनुपर्छ । यथोचित उपयोग गर्न सकेमा जडीबुटी नेपालको एउटा लाभको क्षेत्र हो । तर, यहीँको बजार पनि भारतीय उत्पादनमा निर्भर रहनुपर्ने अवस्था आफैंमा विडम्बनापूर्ण छ । यो अवस्थामा सुधार अपरिहार्य छ । त्यसका निम्ति सरकारले सिंहदरबार वैद्यखाना सुधारका निम्ति गठित कार्यदलका सुझावहरू कार्यान्वयन गर्नुपर्छ । सरकारी संस्था हो, जसरी चलाए पनि हुन्छ भन्ने सोच वैद्यखानाका कर्मचारीदेखि सम्बन्धित सरकारी अधिकारीहरू सबैले त्याग्नुपर्छ । अब पनि सुधारका उपाय नअपनाइए मुलुकको एउटा ऐतिहासिक संस्थालाई जानाजान धराशायी बनाइएको बुझिनेछ । आशा गरौं, त्यस्तो नियत कसैले पनि राखेको छैन ।"
जोड्ने भाष्यको खोजी,"दलीय भाष्य बदल्ने कि ?एकअर्को दललाई राजनीतिक हिलो छ्याप्न सबै सिपालु भयौं । त्यसका निम्ति सिंगो संरचना बन्यो । बनायौं । समर्पित संरचना । दलहरू आफैं स्थिर संरचना भयौं । तिनका भ्रातृभगिनी संगठनहरू शाखा संरचना भयौं । शिक्षकका । प्राध्यापकका । विद्यार्थीका । कर्मचारीका । यसरी हामीले संरचनागत टकरावको भाष्य सिर्जना गर्यौं । यो टकरावी भाष्यलाई विषयगत संवादले जोडे के हुन्छ ? त्यसका निम्ति जान्नुपर्छ, दलहरूको राज्य सञ्चालनसम्बन्धी मिल्दो डिजाइन के हो ? कृषि विकासको मिल्दो डिजाइन के हो ? फरक डिजाइन के हो ? यस्तै, स्वास्थ्यको मिल्दो र अमिल्दो डिजाइन के हो ? शिक्षाको के हो ? राजनीतिको के हो ? अरू विषयको के हो ? यसो गर्नलाई थप संरचना चाहिन्न । थप विज्ञता पनि चाहिन्न । खालि दलहरूले भाष्यको गेडो बदल्नुपर्छ । यसो गर्नाले दलहरूले नयाँनयाँ विचार पाउँछौं । आफ्ना विचारलाई समयसापेक्ष बनाउन पाउँछौं । आआफ्ना कार्यकर्ता भएका ठाउँमै विज्ञता पाउँछौं । यसो गर्ने हो भने टकरावको राजनीति सृजनाको भाष्यमा बदलिन्छ । प्रश्न हो, राजनीतिमा कोही पनि स्थायी शत्रु तथा स्थायी मित्र हुन्नन् भन्ने पुरानो भाष्यकै अभ्यास गरिरहने कि अभ्यास बदल्ने ? विधागत रूपमा एउटै भाष्य बोल्नेहरूलाई नै कहिले शत्रु ठहर्याउने, कहिले तिनैलाई मित्र भन्नेभनाउने फोहोरी खेलकै पुनरावृत्ति गर्ने कि खेल बदल्ने ? बेलायतीले भनेझैं, मोरल कोल्याप्स बाट आफू पनि बच्ने अनि अरूलाई पनि बचाउने कि माकुरालेझैं त्यही जालमा परेपारेर रमाउने ? राजनीतिज्ञहरूले यसबारे सोच्ने कि ? जातजातीय भाष्य बदल्ने कि ? हामीले जातजातीय तथा लैंगिक भाष्यहरू उछाल्यौं । उछाल्नमै शक्ति खर्चिइरह्यौं । यो खर्चाइले अंग्रेजीमा भनिने ओक संस्कृति बन्यो । बहुपहिचानको संस्कृति । यो हदसम्म ठीकै गर्यौं । अब आएर त्यही ओक संस्कृति अराजक बन्न थाल्यो । एकअर्कामा वैमनस्य पैदा गर्न थाल्यो । यसले अर्को भाष्य माग्यो । त्यो भाष्य हो पालिका तहबाटै जातजातीयको अर्घेलो कसरी समाधान गर्ने ? एकअर्को जातजाति तथा लिंगका गुणहरूको सूची कसरी बनाउने ? त्यो सूचीलाई कसरी जनस्तरमा पुर्याउने ? एकअर्का जातजाति तथा लिंगका मानिसहरूलाई मन दुख्ने कामकुराहरू केके हुन् ? ती कुराहरूको खोजी कसले गर्ने ? खोजेका कुरालाई अंग्रेजी शब्दावलीको क्यान्सिल संस्कृति मा कसरी रूपान्तरित गर्ने ? क्यान्सिल संस्कृतिले खराब संस्कृति रोक्ने दस्ता खोज्छ । खराब व्यवहार रोक्ने दस्ता खोज्छ । राजनीतिक दलहरूले बनाएका संरचनाहरू नै ती दस्ता बन्न सक्छन् । बनाउन सक्छौं । यी कुराहरूको थालनी भने पालिका तहमै हुनुपर्छ । हाम्रो बहुलताले त्यही माग्छ । यसरी जातजातीय तथा लैंगिक भाष्यले औंल्याएका समस्याहरू सल्टाउँदै अगाडि बढ्ने कि उछाल्ने भाष्यमै मज्जा मानिरहने ? भ्यालु ग्याप बढाइरहने कि मिलाउने उपाय खोज्ने ? भाष्यकारहरू के भन्छौं ? उछालिन बाध्य समुदाय के भन्छौं ? तिनका अगुवा के भन्छौं ? सरकारमा हुने राजनीतिक दलहरू के भन्छौं ? सरकारबाहिरका दलहरू के भन्छौं ? समुदायका अधिकारकर्मी के भन्छौं ? डिजिटल भाष्य बदल्ने कि ? डिजिटल भाष्यले अंग्रेजी शब्दको इको च्याम्बर बनायो । सामाजिक सञ्जाल इको च्याम्बर हो । वेब साइट इको च्याम्बर हो । इको च्याम्बर चलाउने मान्छे कहाँ बस्छ, थाहा छैन । त्यसको प्रभाव भने घरघरमा परिरहेको हुन्छ । यस्ता इको च्याम्बरहरूले अनेकौं जानकारी दिएका छन् । कति राम्रा । कति नराम्रा । यो बेलाको हाम्रो भाष्य हो, ती च्याम्बरहरू बन्द गर्ने कि खुला गर्ने ? यो भाष्य बदल्न बन्द गर्नेबाट सिक्ने के ? खुला गर्नेबाट सिक्ने के ? यति कुरा सोच्नासाथ भाष्य बदलिन्छ । जस्तो, दिसापिसाब फोहोर हो । यो एउटा भाष्य हो । त्यो फोहोरबाट जैविक मल बनाएमा देशले रासायनिक मल किन्नुपर्दैन । अर्को भाष्य हो । नांगो तस्बिर अश्लील हो । यो एउटा भाष्य हो । डाक्टरी पढ्ने त्यही नांगो मान्छेमा अध्ययन गरेर युरोलोजिस्ट बन्छ । गाइनेकोलोजिस्ट बन्छ । यो अर्को भाष्य हो । यसरी भाष्य बदल्ने कला पो सिकाउने कि ? ती इको च्याम्बरहरूलाई पनि सदुपयोग गर्ने संस्कार पो बनाउने कि ? बन्द र खुलाबीचको कडी पो खोज्ने कि ? भाषिक भाष्य बदल्ने कि ? हामी बहुभाषी देशका बासिन्दा हौं । भन्न चाहिं तेरो र मेरो भाषा भनिरहेछौं । नेपाली भाषाले आन्तरिक उपनिवेश कायम गर्यो भन्ने भाष्य बोकेका छौं । बोकाएका छौं । संस्कृत भाषा मुर्दावाद भनिरहेछौं । भनाएका छौं । सम्पर्कभाषा चाहिन्छ पनि भनिरहेछौं । अर्कातिर न्युरोलिंगुइस्टहरू धेरै भाषा जान्नेहरूमा अल्जाइमर रोग लाग्ने कम सम्भावना हुन्छ भन्दै छौं । दिमागवेत्ताहरू दिमागी कोष क्रियाशील बनाउन बहुभाषी बन भनिरहेछौं । भाषाअधिकारकर्मीहरू आआफ्ना भाषाहरू च्यापिरहेछौं । यी एकलकाँटे भाष्यहरूलाई जोड्नजोडाउन एकअर्काका भाषा सबैले सिकौंसिकाऔं भने के हुन्छ ? नीतिकारले । शिक्षकले । नेताले । अधिकारकर्मीले । यसबारेमा सबै जना घोत्लिने कि भाषिक उपनिवेशका कुरामै रमाउने ? शिक्षण सिकाइ भाष्य बदल्ने कि ? पढ्नेपढाउने ठाउँ स्कुल हो । कलेजक्याम्पस हो । विश्वविद्यालय हो । अहिलेको भाष्य यही हो । पढाइ व्यावहारिक भएन । जनमुखी भएन । यो दोस्रो भाष्य हो । हामी त निरक्षर छौं । तर जीवन जिउने सीप तथा ज्ञान हामीसँग छ । यो तेस्रो भाष्य हो । यसको अर्थ हो, हामी तीनवटै भाष्यहरू मिलाउन सक्छौं कि त ? उदाहरणले भन्छ, सहज छ । जस्तो, मोबाइलमा सिक्यौं । किताब पढ्यौं । खेतबारीमा काम गरेर सिक्यौं । स्कुल, कलेज तथा विश्वविद्यालयमा सिक्यौं । ठूला शब्दमा भन्दा स्कुल, कलेज तथा विश्वविद्यालयमा सिक्ता औपचारिक शिक्षा लियौं । खेतबारीमा सिक्ता अतिरिक्त । मोबाइलको कार्यक्रममा सिक्ता अनौपचारिक । यसले दिने सन्देश हो एउटै कुरा तीनवटा मोडमा सिक्यौं । यसरी सिक्न सक्छौं भने सिकाउन किन सक्तैनौं ? किन स्कुल, कलेज तथा विश्वविद्यालय खोल्ने तथा बन्द गर्ने भाष्य मात्र बोकिरहेछौं ? बोकाइरहेछौं ? स्कुल, कलेज तथा विश्वविद्यालयका कुरालाई खेतबारीमा किन जोडेनौं ? किन जोडाएनौं ? खेतबारी तथा घरघरका कुरा किन स्कुल, कलेज तथा विश्वविद्यालयमा जोडेनौं ? आधुनिक प्रविधिका कुरालाई किन खेतबारी वा घरघरका कुरामा जोडेनौं ? किन जोड्नजोडाउन प्रेरित गरेनौं ? शिक्षकले ? प्राध्यापकले ? अभिभावकले ? क्रान्तिकारी भाष्य बदल्ने कि ?ध्वंसको पर्याय बनेको छ क्रन्तिकारी भाष्य । थर्काएर बोल्ने वा बोल्न लगाउने । टेबल ठोक्ने वा ठोक्न लगाउने । कालो मोसो दल्ने वा दल्न लगाउने । भौतिक संरचना नष्ट गर्ने वा गर्न लगाउने । धम्क्याएर पैसा असुल्ने । ठेक्का हात पार्ने । क्रान्तिकारीको पहिचान त्यस्तो भयो । यो पीडादायक भाष्यलाई नबदल्ने हो भने क्रान्तिकारी भन्ने शब्द नै बदनाम हुन्छ । यसलाई बचाउनका लागि पनि भाष्य बदल्नु जरुरी छ । अबको क्रान्तिकारी हौं भन्नेहरूले जातजातीय छुवाछुत निर्मूल पार्ने कि ? लैंगिक विभेद तथा बालहिंसा आदिलाई घरबाटै निमिट्यान्न पार्ने कि ? आफू बसेको समुदायमा भएका विभेदहरूको अनुसन्धान गर्ने कि ? अनुसन्धानका आधारमा कामको थालनी गर्ने कि ?आधुनिक भाष्य बदल्ने कि ? आधुनिक भनेको के हो ? रैथानेको सुधार हो कि अरूको अनुकरण ? हालको अलमल यही हो । यो अलमलले नयाँ भाष्य खोज्छ । रैथानेमा सुधार । अरूको र रैथानेको वर्णसंकर । यसो भन्ने हो भने शिक्षाको रैथाने संरचना के हो ? स्वास्थ्यको के हो ? कृषिको के हो ? तिनमा के थपे आधुनिक बन्छ ? के झिके आधुनिक बन्छ ? केमा वर्णसंकर बनाए आधुनिक बन्छ ? यसको लेखाजोखा पो गर्ने हो कि ? त्यसकै आधारमा विधागत आधुनिकीकरण गर्ने अभियान पो थाल्ने कि ? आर्थिक भाष्य बदल्ने कि ? प्रकारान्तरले हामीलाई अर्थप्रेमी बनायो । गुजारामुखी खेती छोडेकाले । चाहना बढाएकाले । सहरवासी बन्न थालेकाले । महँगा आधुनिक उपकरण किन्नुपर्ने बाध्यताले । रहरले । प्रतियोगितात्मक भावनाले । यो स्थितिले हामीलाई धनमुखी बनायो । भ्रष्टाचारउन्मुख । लिप्त । परिणामतः हामी यही भाष्यका वरिपरि घुम्यौं । यो स्थितिमा व्यवस्थित आर्थिक भाष्य बनेन । गुजारामुखीका लागि थप कमाइको भाष्य । आधुनिक उपकरण उपलब्ध गराउने किस्ताबन्दीका कुरा । चाहनावालालाई थप श्रम गराएर आधुनिक उपकरण उपलब्ध गराउने तरिका । बाध्यतावालालाई संस्थागत सहयोग गर्ने तरिका । किस्ताबन्दीमा तिर्ने गरी पाइने घरघडेरीका कुरा । जग्गाजमिनका कुरा । यी र यस्ता भाष्यहरूले हामीलाई धनमा मरिहत्ते गर्ने चिन्तनबाट हटाउँथे । केका लागि धनमा मरिहत्ते गरे भन्ने कुराको उत्तर आउँथ्यो । कतै यो कामको संस्थागत थालनी गर्ने हो कि ? अधिकारमुखी भाष्य बदल्ने कि ?हामी कर्तव्यवादी चिन्तक हौं । रिझाएर अधिकार हत्याउने चिन्तक । पैठारी गरिएको अधिकारवादी चिन्तन हाम्रो समाजमा नमिल्नुको कारण यही हो । यो अमिल्दोपनाले हामी अनुशासनहीनताका कुरा गर्न थाल्यौं । नैतिकताहीनताका कुरा गर्न लाग्यौं । यो स्थितिले अर्को भाष्य खोज्यो । अधिकार र कर्तव्यबीच सन्तुलन गर्नेगराउने भाष्य । यो अधिकार पाउन यो कर्तव्य गर भन्ने भाष्य । यो कर्तव्य गरे यो अधिकार पाइन्छ भन्ने भाष्य । यो भाष्यमा हामी सोच्न थाल्ने कि ? लेख्न थाल्ने कि ? पैरवी गर्न थाल्ने कि ? अधिकारका कुरा गरेर पनि उपलब्धि हुन नसकेका कुरामा घोत्लिने कि ? अधिकार तथा कर्तव्यबीच सन्तुलन खोज्ने कि ? अधिकार पूरा गर्न नसक्ने संरचनाको समस्या बुझ्ने कि ? ज्ञान, प्रविधि तथा विज्ञान सम्बन्धी भाष्य बदल्ने कि ? विज्ञान, अविज्ञान तथा झूठ विज्ञानजस्ता शब्दावलीमा विज्ञान बसेको छ । प्रयोगशालामा प्रमाणित कुरा विज्ञान हो । प्रयोगशालामा परीक्षण नगरिएको कुरा अविज्ञान हो । विज्ञान हो भन्ने दाबी गर्दा पनि प्रमाण नजुटेको कुरा अविज्ञान हो । यो हाम्रो भाष्य हो । यो भाष्यले हामीलाई कित्तामा बाँड्यो । परिणामतः हामी शब्दप्रयोगमा अलमलियौं । वैज्ञानिक शिक्षा । वैज्ञानिक समाजवाद । यस्ता फुँदा जोडिएका कुरा के हुन् त ? त्यसबारे हाम्रो सोचले पुनः प्रयोगशाला नै खोज्यो । खोजायो । यहीँनेर हामीले भाष्य बदल्ने हो कि ? हाम्रा ढिकी, जाँतो, कुटो, कोदालो, ढिकुली, ठेकी, मदानी, आरन, पञ्चेबाजाजस्ता प्रविधिमा विज्ञान छ कि छैन ? तिनका कार्यथलोलाई प्रयोगशाला मान्न हुन्छ कि हुँदैन ? कुन तरकारी पकाउँदा कुन मसला हाल्ने भनी जान्नेहरू वैज्ञानिक हुन् कि हैनन्् ? के ती अवैज्ञानिक हुन् त ? के ती झूठ वैज्ञानिक हुन् त ? यसरी प्रश्न गर्ने भाष्य बनाउनासाथ हाम्रो परम्परागत विज्ञान चिनिन्छ । परम्परागत प्रविधिमा कुन विज्ञान प्रयोग भएको छ भनी खोजिन्छ । मार्क्सवादलाई विज्ञान भन्नेले यो तथ्यबारे किन सोचेनौं भन्ने कुराको जानकारी मिल्छ । फलानो दिन ग्रहण लाग्छ भन्ने कुरा बुझ्नेबुझाउने पुर्खाको सम्मान हुन थाल्छ । सबैतिर कारण तथा असर खोज्ने संस्कार बन्छ । प्रश्न हो यो संस्कार बनाउने कि अमूर्त अर्थमा वैज्ञानिक भन्ने शब्दप्रेम देखाइरहने ?निजी लगानीलाई उपयोग गर्ने कि दुत्कार्ने ?निजी लगानी बन्द गर्नु एउटा भाष्य हो । लगानीकर्ताकै मनोमानी चल्न दिनु अर्को भाष्य हो । त्यसलाई निश्चित क्षेत्रमा मात्रै लगानी गर्न दिनु तेस्रो भाष्य हो । यस्ता भाष्य अनेकौं छन् । हुन सक्छन् । हामी कुन भाष्यमा जाने हो ? बन्द गर्ने भए तिनको लगानीलाई कसले किन्ने ? जनशक्ति कसले उपयोग गर्ने ? किन्नेले सोही गतिमा चलाउन सक्ने कि नसक्ने ? नसके के हुने ? यी कुराहरूको पनि एकसाथ टुंगो गर्नुपर्ने हो कि त ? मनोमानीमै छोड्ने हो भने कसरी ती निजी लगानीकर्ता तथा सरकारी एवं सहकारी लगानीबीच सहसम्बन्ध कायम गर्ने ? एकअर्कासँग भिड्नुपर्ने स्थितिबाट कसरी बचाउने ? निश्चित क्षेत्रमा लगानी गराउने हो भने कुनकुन क्षेत्रमा लगानी खुला गर्ने ? कुनकुन क्षेत्रमा लगानी निषेध गर्ने ? कुन क्षेत्रमा लगानी गरे सरकारले सुरक्षा दिने ? कुन क्षेत्रमा लगानी गरे लगानीकर्ताले नै सुरक्षाको जिम्मेवारी लिने ? यी र यस्ता विषयलाई पो भाष्य बनाउने कि ? मैझारोहरेक क्षेत्रमा भाष्यहरू छन् । हुन्छन् । एक दशकका भाष्यहरूको विधागत विश्लेषणले त्यसै भन्छ । शिक्षामा व्यावहारिक, वैज्ञानिक, प्राविधिक तथा व्यावसायिकता चाहियो । दशकौंको भाष्य हो यो । त्यसो भए सामाजिक शिक्षाबारे के भन्ने ? मानविकी शिक्षाबारे के भन्ने ? सीप भएका तर बजार नपाएका परम्परागत सीपका धनीहरूको शिक्षालाई कुन तहमा राख्ने ? व्यावसायिकमा ? प्राविधिकमा ? अर्को कुनैमा ? कृषिको भाष्यमा धेरै फलाउने कि रैथाने फलाउनेबीचको भाष्य हुन सक्छ धेरै फल्ने रैथाने उत्पादन गर्ने ? मल कारखाना स्थापना गर्ने कि मौजुदा सेप्टिक ट्यांकी बनाउने भाष्य नै बदलेर दिसापिसाबलाई रासायनिक मलको विकल्प बनाउने ? विज्ञान र वैज्ञानिक भनेर बोलिरहने कि हाम्रा अभ्यासहरूमा वैज्ञानिकता खोज्नेखोजाउने ? एक थरीको भाष्यलाई मात्रै उचालिरहने कि ? भाष्यहरूमा फेरबदलको संस्कृति बनाउने ? नेपाली समाज बुझ्नेबुझाउने विदेशी भाष्यमै अल्झिने कि आफ्ना भाष्यहरूको खोजी गर्ने ? इतिहासलाई मात्रै उधिन्ने कि ऐतिहासिक गल्तीबाट सिकेसिकाएर अगाडि बढ्ने भाष्यहरूको खोजी गर्नेगराउने ? यी र यस्ता विषयगत भाष्यहरूको खोजी गरौं । तिनका भाष्यहरूको लेखाजोखा गरौं । भाष्यहरू नबनेका विषयलाई अगाडि ल्याऔं । यसो गर्ने देशहरू प्रगतिपथमा छन् । भाष्य दोहोर्याउनेहरू स्थिर छन् । त्यही भीडमा रमाएका छन् । त्यसैले पछाडि छन् । सोचौं, भाष्य दोहोर्याएर फुटमै बस्नेबसाउने कि जोड्ने भाष्यहरू खोजेखोजाएर अघि बढ्ने ? जिम्मेवारी हाम्रै हो ।"
युक्रेनमा उद्धारको पर्खाइमा नेपाली,"रुसले युक्रेनमाथि सैन्य कारबाही बढाएपछि विश्व संशकित छ, यस आक्रमणको विरोध पनि भइरहेको छ । युक्रेनका सर्वसाधारण सुरक्षित ठाउँको खोजीमा देशबाहिर निस्कने क्रम बढेको छ । विभिन्न देशले युक्रेनमा रहेका आफ्ना नागरिकलाई स्वदेश फर्काउन पहल पनि गरिरहेका छन् । नेपालले भने यतातिर पाइला चाल्न ढिलो गरिरहेको छ ।राजनीतिक दलहरू तथा सरकारको सम्पूर्ण ध्यान एसीसीमा छ । युक्रेनमा अलपत्र भएका नेपालीको उद्धार कसरी गर्ने भन्नेतर्फ चासो दिएको पाइँदैन । सरकारले त्यहाँका नेपालीलाई नजिकका देशका नेपाली राजदूतावासमा सम्पर्क गर्नू भन्नेबाहेक अरू सहयोग गरेको छैन । प्रधानमन्त्री शेरबहादुर देउवाले कांग्रेसका मन्त्रीहरूलाई एमसीसीमै केन्द्रित रहेर विभिन्न जिम्मेवारी दिएका छन् । यतिबेला युक्रेनमा अप्ठ्यारोमा परेका नेपालीहरूलाई सहानुभूति दिने वा नेपाल फर्काउन पहल गर्नेतर्फ परराष्ट्रमन्त्रीले कुनै कदम चालेका छैनन् । परराष्ट्र मन्त्रालयको औपचारिक धारणा पनि सार्वजनिक हुन सकेको छैन । सरकारले नजिकका राजदूतावासमा सम्पर्क गर्नू भने पनि युक्रेनमा फसेका नेपाली त्यहाँ पुग्न सक्ने अवस्था छैन । सञ्चारमाध्यम तथा सामाजिक सञ्जालमा त्यहाँका नेपालीहरूले नै यो कुरा बताइरहेका छन् । सरकारले आफ्ना नागरिकमाथि झारा टार्ने अभिव्यक्ति दिएर एमसीसीमाथि चाहिनेभन्दा बढी रडाको मच्चाइरहेको छ । सरकारले मात्रै होइन कुनै पनि दलले एमसीसीभन्दा अन्य विषय देखेका छैनन् । युक्रेनका नेपालीबारे दलहरूको ध्यानै गएको पाइँदैन । यस्तोमा आफ्ना नागरिकमाथि कसले बोलिदिने ? यसको जवाफ सरकारले दिनुपर्छ कि पर्दैन ? यस्ता गतिविधि सरकार र दलहरूको गैरजिम्मेवारीपनको पराकाष्ठा हो । सुजन देवकोटा, पालुङटार४, गोरखा रूसयुक्रेन तनाव बढ्दै गर्दा त्यहाँ रहेका नेपालीको अवस्था के हुने अन्योल नै छ । भारतले आफ्नो नागरिक फर्काउन पहल गरिसकेको छ । हाम्रो सरकार भने अझै आफ्ना नागरिकको रक्षाका लागि अघि बढ्न आलटाल गरिरहेको छ । सधैं ढिलो भइसकेपछि वा असहज भएपछि मात्रै अगाडि बढ्ने हाम्रो सरकारले बेलैमा काम गर्न सक्दैन । सरकारको ढिलासुस्तीका कारण कति नेपालीले विदेशी भूमिमा कष्ट पाएका उदाहरण प्रशस्त छन्, कतिको त मृत्यु नै हुने गर्छ । अतः सरकार अब छिटोभन्दा छिटो युक्रेनका नेपालीलाई फर्काउनुुुपर्छ । यस्तो समस्या परेको बेला नागरिकलाई सुरक्षा दिन नसक्ने सरकार के सरकार ? रामकृष्ण बराल, जोरपाटी५, काठमाडौं"
एमसीसीका आआफ्ना व्याख्या,"विकास बजेटको ८० प्रतिशत वैदेशिक सहयोगमा रहने गरेको हाम्रो अर्थव्यवस्था सामुन्ने एमसीसीको विवादले थप चुनौती थपेको छ । सन् २०११ देखि हालसम्म सत्ता र प्रतिपक्षमा रहेका सबैजस्ता ठूला दलहरूले एमसीसी नेपालमा भित्र्याउन ठूलो जोडबल गरेको कुरो एमसीसीसँग सम्बन्धित दस्तावेजहरूले देखाउँछ । ठूलो कसरत गरी विद्युत् प्रसारण लाइन र सडकजस्ता विकासका सर्वोपरि साधनमा खर्च गर्ने उद्देश्यले एमसीसी सम्झौतामार्फत भित्र्याउन खोजिएको रकम, अहिले तिनै ठूला दलका शीर्ष नेताहरूले अशुद्ध ठान्नुका कारण, सहयोग गर्ने देशको शासन व्यवस्था आफ्नो पार्टी सिद्धान्तअनुरूप न मिलेको ठम्याइ हो । ऋण माग्दासम्झौतामा सही गर्दा शासन व्यवस्था नहेर्ने, अहिले देशभित्र चुनाव घोषणा भइसक्दा मतदातासामु नाटक गर्ने ? दलहरूको यस्तो व्यवहारले नेपालले पाउने वैदेशिक अनुदान र सहयोगमा गम्भीर असर पर्ने देखिन्छ । महेन्द्रसिंह बम, टीकापुर१, कैलालीएमसीसीले दिने भनेको पचास अर्बले नेपालको विकासमा कायापलट हुन्छ भन्ने केही कथित विद्वान्हरूको कुरा सुन्दा अचम्म लाग्छ । हामीले भएको पैसा त उचित ढंगले खर्च गरेर विकासमा लगाउन सकेका छैनौं भने यति धेरै विवादित एमसीसीलाई जसरी पनि ल्याउनैपर्छ नत्र देश कंगाल नै हुन्छ भने जसरी किन नेताहरू लागिरहेका छन्, बुझ्न कठिन छ । विवाद र शंकाको चरम घेरामा फसेको एमसीसीले नेपालको राजनीतिलाई संकटतर्फ लाँदै छ । नेपालका राजनीतिक दल र नेताहरूको द्वैधचरित्रका कारण अब एमसीसी नेपालका लागि निल्नु न ओकल्नुको भएको छ । स्वीकार गरेर अघि बढ्न पनि सयौं चुनौती छन् फिर्ता गर्न पनि अब त्यति सहज छैन । नेपालमा पैसा नभएर विकास नभएको होइन । पराधीन सोच र मगन्ते नीति विकासका बाधक हुन् । जबसम्म हामी आफूलाई सुधार्न सक्दैनौं तबसम्म एमसीसीजस्ता सयौं परियोजना आए पनि अवस्था यस्तै हुनेछ । सरकारले उचित किसिमको विकास परियोजना बनाउँछ भने रकमको अभाव हुँदैन । राम्रो योजना भयो र नागरिकले चाहे भने नागरिक सेयर लगानी कार्यक्रम द्वारा खर्बौं जुटाउन सकिन्छ । भ्रष्टाचार नियन्त्रण र सुशासन कायम भयो भने वैदेशिक लगानी भित्रिन्छ । अहिलेसम्मको कार्यप्रगति हेर्दा विकास बजेटको ३० प्रतिशत पनि मुस्किलले परिणाममुखी हुने गरेको छ । सही योजना र कार्यान्वयनको अभावमा असीमित जल, उर्वर जमिन, जंगल, जडीबुटी तथा जनशक्तिको प्रचुर सदुपयोग हुन सकेको छैन । अनि विदेशीको ससानो सहयोग रकमका पछाडि हामी किन मरिहत्ते गरिरहेका छौं ? विदेशीसँग पैसा मागेर विकास आउँदैन, आन्तरिक व्यवस्थापनलाई चुस्त पार्नुपर्छ । दीपक थपलिया, शिवपुरी८, नुवाकोट"
दिल्ली अझै टाढै छ !,"१९८६ को अप्रिलदेखि सुवास घिसिङले दार्जिलिङको भूभागलाई अलग गोर्खाल्यान्ड राज्य घोषणा गर्नुपर्छ भन्ने दाबीमा आन्दोलन सुरु गरे । त्यसअघि हाम्रा निम्ति दिल्ली २६ जनवरीमा देखाइने गणतन्त्र दिवसको परेड अनि १५ अगस्टमा स्वतन्त्रता दिवसको प्रधानमन्त्रीको भाषणमै सीमित थियो । त्यसअघि पनि दिल्ली सोच्ने आवश्यकता त थियो होला, तर क्षेत्रीय राजनीतिक दलहरूको औकात थिएन । भारत स्वाधीन भएको पाँच वर्षपछि दार्जिलिङ भ्रमणमा आउने पहिलो प्रधानमन्त्री थिए पण्डित नेहरू । दार्जिलिङ समस्यालाई लिएर भेट्न गएको गोर्खा लिगको प्रतिनिधि टोलीलाई नेहरूले कालेबुङ अन्तर्राष्ट्रिय जासुसहरूको गुँड हो भन्दा दार्जिलिङ पहाडले खुबै मन दुखाएको थियो । सन् ७० को दशकमा दार्जिलिङ आइन् प्रधानमन्त्री इन्दिरा गान्धी । भाषा समितिका प्रतिनिधिले भेट गरी नेपाली भाषालाई भारतीय संविधानको आठौं अनुसूचीमा अन्तर्भुक्त गरिदिने दाबी राख्दा तिनले भाषाको मागलाई भावनात्मक माग भनेर टारिदिइन् । दार्जिलिङको सडक इन्दिरा गान्धी मुर्दावाद अनि कांग्रेस पार्टी मुर्दावाद भन्ने नाराले गुञ्जायमान भयो । यसरी इन्दिराले दिएको चोट केही बिसेक हुन नपाउँदै तत्कालीन प्रधानमन्त्री मोरारजी देसाई दार्जिलिङ आए । इन्दिरा गान्धीभन्दा एक कदम अघि बढेर तिनले नेपाली भाषालाई विदेशी भाषा भने । प्रतिवाद र विक्षोभको आगो पहाडभरि सल्कियो । युरिन थेरापीमा विश्वास गर्ने प्रधानमन्त्रीले आफ्नै मूत्रसेवन गर्छन् भन्ने कुरा अन्य देशवासीलाई झैं दार्जिलिङे जनतालाई पनि थाहा थियो । सहरभरिका पाइखानाका भित्ताहरूमा तत्कालै चुना घस्ने काम भयो अनि त्यहाँ लेखियो मोरारजी लज ! आम जनताले यति गरेर बदला लिएको स्वाद पाए तर भाषा समितिले त्यस घटनापछि थप ऊर्जा पाएको अनुभव गर्यो, अनि भाषा मान्यताको आन्दोलन अझ जोडतोडसित सुरु गर्यो । एक थरीले मोरारजी देसाईलाई त्यो मन्तव्यका निम्ति धन्यवाद दिँदै भने, बरु मोरारजीले ठीक गर्यो । सुतिसकेका हामीलाई एकपल्ट फेरि जुरमुराएर उठ्न बाध्य त बनायो ! कांग्रेसले झैं हम देख रहे हैं र हम सोचेंगे जस्ता आश्वासनको लहरामा अल्झाएर त राखेन ! हुन पनि मोरारजीले त्यस्तो अपमानजनक टिप्पणी नगरेका भए हाम्रो नाकमा लाग्ने थिएन अनि भाषा मान्यताको आन्दोलन पनि उग्रतासित अघि बढ्ने थिएन । कुनै पनि काम धेरै समय लाग्ने प्रकारको भए हामी भन्छौं दिल्ली अभी दूर है । वास्तवमा यो दूरी स्थानको नभएर व्यवस्था र मानसिकताको हो भन्ने कुरा आफू सक्रिय राजनीतिमा संलग्न भएर दिल्ली यात्रा गर्न थालेपछि मैले पनि थाहा पाएको हुँ । प्रथमपल्ट कुनै राजनीतिक दलको प्रतिनिधि टोलीको सदस्य भएर म २००७ को डिसेम्बरमा दिल्ली गएको थिएँ । दिल्लीमा यूपीएको सरकार थियो अनि प्रधानमन्त्री थिए डा मनमोहन सिंह । यता दार्जिलिङ पहाडमा २००५ मा हुनुपर्ने दार्जिलिङ गोर्खा पार्वत्य परिषद्को चुनाव दुई वर्षदेखि थाती थियो । आफ्ना २७ जना पार्षदलाई परिषद्बाट राजीनामा दिन लाएर घिसिङ परिषद्को केयर टेकर का रूपमा काम गरिरहेका थिए । कसैले थाहै नपाई तिनले दार्जिलिङका निम्ति छैटौं अनुसूचीको व्यवस्थाका निम्ति राज्य अनि केन्द्र दुवैलाई तयार पारिसकेका थिए । अब बलियो विरोधको आवाज दार्जिलिङबाटै नउठे सदनले छैटौं अनुसूचीको प्रस्ताव लोकसभामा पारित गर्ने निश्चित थियो । हुनलाई जीटीए (गोर्खाल्यान्ड क्षेत्रीय प्रशासन) भन्दा छैटौं अनुसूची धेरै शक्तिसम्पन्न व्यवस्था हो किनकि यसमा कानुन बनाउने अधिकार पनि हुन्छ, तर छैटौं अनुसूची अंग्रेजहरूले ब्रह्मपुत्र नदीपारिका तपसिली जनजातिहरूका निम्ति तयार पारेको व्यवस्था हो । दार्जिलिङ पहाडमा तपसिली जनजाति केवल ३० प्रतिशत छन् । उसो भए ३० प्रतिशतका निम्ति बनेको व्यवस्था ७० प्रतिशत गैरअनुसूचित जनजाति भएको ठाउँमा कसरी लागू गर्न सकिन्छ भन्ने गोर्खा जनमुक्ति मोर्चाको अडान थियो । दिल्लीमा गृह विभागको स्टेन्डिङ कमिटी की अध्यक्ष थिइन् भाजपाकी नेत्री सुषमा स्वराज । गृहमन्त्री शिवराज पाटिल तिनलाई लोकसभामा भेट्दै पछि छैटौं अनुसूचीको सरकारी प्रस्तावलाई समितिले समर्थन जनाइदिने अनुरोध गर्थे (यो कुरा सुषमा स्वराजलाई टोलीले भेट्दा तिनकै मुखबाट भनिएको थियो, जसको प्रत्यक्षदर्शी प्रतिनिधि टोलीको एक सदस्यको हैसियतमा स्वयं म पनि थिएँ) । त्यही समय मोर्चा टोलीको भेट भाजपाका वरिष्ठ नेता लालकृष्ण आडवाणी, राजनाथ सिंह अनि राजीवप्रताप रुडीहरूसित पनि भएको थियो । भाजपा प्रतिपक्षमा भएका कारण यी नेताहरूले आफूहरू गोर्खाल्यान्डको समर्थनमा रहेको बताएका थिए । देशभरि चलेका १२ वटा अलग राज्यका मागमध्ये भाजपा केवल दुईवटा मागलाई जायज ठान्दछ तेलंगाना अनि गोर्खाल्यान्ड । तर गोर्खाल्यान्ड साह्रै अनौठो सुनिन्छ । कताकता भारतदेखि बाहिर भएजस्तो । तिमीहरू नामबारे सोच । गोर्खा प्रान्त अथवा गोर्खा प्रदेश ठीक लाग्छ मलाई त ! यस्तो सुझाव दिएका थिए लालकृष्ण आडवाणीले । सहर्ष स्विकारेका थियौं हामीले । यो कुरा २००७ को हो । २००९ मा भएको लोकसभा चुनावमा मोर्चाको समर्थन लिएर उठेका भाजपा उम्मेदवार जसवन्त सिंहले दार्जिलिङको लोकसभा आसनसिटबाट चुनाव जित्दा बंगालबाट भाजपाको टिकटमा चुनाव जित्ने तिनी एक मात्र उम्मेदवार थिए । आफ्नै दलको भित्री एजेन्डा अनि बहुरूपी चरित्र बुझेका जसवन्त सिंहले एकचोटि तिनलाई भेट्न गएको मोर्चा टोलीलाई भाजपाबाट गोर्खाल्यान्डको आशा नगर्नू, बरु कांग्रेसलाई आगामी चुनावमा समर्थन गरेमा तिमीहरूको माग टुंगोमा पुग्न सक्छ भनेर छक्कै पारेका थिए । उक्त टोलीमा म पनि थिएँ । त्यस दिनदेखि नै मलाई भाजपामाथि शंका लाग्न सुरु भएको थियो । हुन त जसवन्त सिंहले त्यसो भन्नुको अर्को पनि कारण थियो । त्यस बेला भर्खरै जिन्नामाथि लेखिएको तिनको पुस्तक प्रकाशित भएको थियो । पार्टी तिनीसित खुसी थिएन । पुस्तकको प्रचारमा पाकिस्तान गएका बेला तिनलाई भव्य रूपमा स्वागत गरिएको थियो, जुन भाजपालाई मन परेको थिएन । पार्टीबाट छ महिनाका निम्ति निलम्बित भएपछि सिंहलाई पुनः पार्टीमा लिइए पनि पार्टीसित तिनको तिक्तता धेरै बढेको थियो । एक प्रकारले सांसद भएर सदनमा बसे पनि दिल्ली तिनका निम्ति त्यस बेला धेरै टाढा भएको थियो ।छिमेकीहरूमाझ आपस्तमा प्रेम सम्भव छैन किनकि साझा चासोका विषयलाई लिएर त्यहाँ सधैं तनाव हुने गर्छ भनेका थिए चाणक्यले । आजभन्दा लगभग २ हजार ५ सय वर्षअघिको कुरा । चाणक्यको मृत्युको लगभग २८३ वर्षपछि यशु मसिहाको जन्म भयो । तिनले पनि आफ्ना चेलाहरूलाई यही सन्देश दिए, छिमेकीलाई प्रेम गर ! यस विषयमा महान् ब्रिटिस दार्शनिक बर्ट्रान्ड रसेलले आफ्नो पुस्तक ह्वाई आई एम नट अ क्रिस्चियन मा खुबै रसिक ढंगमा लेखेका छन्, मसिहाले छिमेकीलाई माया गर्ने सन्देश दिएर गएको १ हजार ९०० वर्षजति बितिसक्यो तर कति प्रयास गरेर पनि मसिहाको सन्देश छिमेकीकी श्रीमतीभन्दा अघि बढ्न सकेको छैन ।यो दुस्मनीको कुरा व्यक्तिगतदेखि लिएर सामाजिक, धार्मिक अनि राजनीतिक स्तरसम्मै उग्र रूपमा देखिन्छ । उसो त चाणक्यले शत्रुको शत्रु मित्र हुन्छ पनि भनेका थिए । भारतका सन्दर्भमा चीन र पाकिस्तानको मित्रता अनि शीतयुद्धको समयमा भारत र सोभियत संघको मित्रतालाई चाणक्यको यही दर्शनमार्फत व्याख्या गर्न सकिन्छ । साथै यी राष्ट्रहरूमाझको दुस्मनी पनि । सानै रूपमा भए पनि त्यही कुरा समयसमयमा सिक्किमदार्जिलिङका सन्दर्भमा समेत उठ्ने गर्छ, जब दार्जिलिङको कुनै राजनीतिक दलले गोर्खाल्यान्ड त सम्भव छैन तर दार्जिलिङको जमिनको मालिक सिक्किम भएको कारण यसलाई सिक्किम राज्यसित मिलाउनुपर्छ भन्ने दाबीमा दार्जिलिङमा सभा अनि जुलुस आयोजना गर्छ, प्रत्युत्तरमा तुरुन्तै सिक्किमले प्रतिवाद गर्छ, अझ ठूलो सभा र जुलुसको आयोजना गरेर । स्पष्ट रूपमा केही नभने पनि सिक्किम आफ्नो संसाधन अनि सुविधामाथि दार्जिलिङले आँखा गाडेको छ भनी डराउँछ । १९७५ मा हामी अलग राष्ट्रदेखि भारतको एउटा राज्यमा परिणत हुँदा नै भारतमा मर्ज भइसकेका छौं । अब दार्जिलिङसित मिसियौं भने त सबमर्ज हुन्छौं अर्थात् अझ गहिराइमा डुब्छौं, १९८६८७ मा गोरामुमोको आन्दोलनको समय दार्जिलिङलाई सिक्किममा मिलाऊ भन्ने झुन्ड पनि थियो अनि त्यसैको प्रतिक्रियास्वरूप सिक्किमका तत्कालीन मुख्यमन्त्री नरबहादुर भण्डारीले यस्तो टिप्पणी गरेका थिए । हाललाई सिक्किमको कुरा छाडिदिऔं । दार्जिलिङदेखि दिल्ली कति या त किन टाढा छ भन्ने कुरा बुझ्ने प्रयास हाल दार्जिलिङलाई निकै महत्त्वको विषय बनेको छ ।गोर्खाल्यान्डको आन्दोलन चर्किएका बेला १९८६ मा प्रधानमन्त्री राजीव गान्धी दार्जिलिङ आएका थिए । प्रसिद्ध नर्थ पोइन्ट स्कुलको मैदानमा प्रधानमन्त्रीको सभा थियो । घिसिङले सभा बहिष्कारको आह्वान गरेका कारण एउटै मानिस पनि सभा सुन्न गएन । सुरक्षाकर्मीहरूको लस्करलाई आफ्नो श्रोताजस्तो बनाई भाषण गरेर राजीव गान्धी दिल्ली फर्किए । सुकुनादेखि दार्जिलिङसम्मै कालो झन्डाले राजीव गान्धीको स्वागत र बिदाइ गरेको थियो । नेपालका राजालाई सुवास घिसिङले दार्जिलिङको भविष्यबारे चिठी लेखेकामा बंगालका मुख्यमन्त्री ज्योति बसुको आपत्ति थियो जो न्यायसंगत पनि थियो । एउटा देशको समस्या समाधान गरिदेऊ भनेर अर्को देशको राजालाई किन लेख्नु ? तर दिल्लीले दार्जिलिङबारे के अर्थात् कसरी सोच्छ भन्ने कुरा प्रधानमन्त्री राजीव गान्धीको उत्तरले स्पष्ट पार्छ । तिनले बंगालका मुख्यमन्त्रीलाई सहज उत्तर दिँदै भने, तो इस में गलत क्या है ? वे अपने राजा को लिख ही सकते हैं !नेपाली भन्नासाथ कसरी नेपाल जोडिएर आउँछ भन्ने कुराको प्रमाण पनि हो यो । १९८६ मै, आफ्नो अघिल्लो भ्रमणको केही महिनापछि राजीव गान्धी पुनः दार्जिलिङ आए । यस पालि तिनी घिसिङको निमन्त्रणमा आएका थिए । सुकुनादेखि दार्जिलिङसम्मै बाटबाटै तिनको स्वागत भयो । त्यो अपार जनसमूहलाई देखेर राजीव गान्धीले बुझे पहाडमा सुवास घिसिङ एक मात्र राजनीतिक शक्ति हुन् र तिनको कुरा सुन्नुपर्छ । दिल्ली दार्जिलिङभन्दा टाढै बसोस् भन्ने रणनीति दार्जिलिङकै राजनीतिको पनि थियो अनि त्यो सुवास घिसिङकै समयदेखि स्पष्ट रूपमा देखिएको पनि हो । १९८८ मा गोर्खा पार्वत्य परिषद्को गठनपछि देशमा भएको १९८९ को लोकसभा चुनावमा पहिलोपल्ट घिसिङले दिल्लीका इन्द्रजित खुल्लरलाई दार्जिलिङको सांसदका रूपमा प्रार्थी बनाए । दोस्रोपल्ट पनि खुल्लर नै सांसद भए जसको सम्पर्क दार्जिलिङमा जनतासित थिएन, केवल घिसिङसित थियो । एउटा मान्छे खुसी पार्न सके सबै समस्या समाधान हुन्छन् भने २०२२ लाख जनताको गुनासो किन पो सुन्नु र !जनताका निम्ति खुल्लर नै दिल्ली भए पनि खुल्लरका निम्ति घिसिङ नै दार्जिलिङको सम्पूर्ण जनता थिए । जसरी गोर्खा पार्वत्य परिषद् हुँदा सांसद परिषद्का अध्यक्षको पेवा थिए, ठीक त्यस्तै प्रकारले जीटीएको गठनपछि सांसद जीटीएका अध्यक्षको पेवा भए । यसको अर्को महत्त्वपूर्ण कारण थियो घिसिङ र विमल गुरुङ दुवै नै सांसदलाई केवल आफ्नो मुठीमा राख्न चाहन्थे । सांसद स्वतन्त्र रूपमा जनतासित मिसिएर काम गर्न थाले, उसले आफ्नै समर्थनको घडेरी तयार पार्छ अनि भविष्यमा शक्तिका दुईवटा केन्द्र तयार भएको खण्डमा त्यसले आफ्नो एकछत्र शासनलाई चुनौती दिन सक्छ । त्यही सीमित स्वार्थका कारण दिल्ली सधैं दार्जिलिङे जनताको पहुँचबाट बाहिर रह्यो । जो सन्तुष्ट छन् उनीहरूको दिल्ली र जो असन्तुष्ट छन् उनीहरूको दिल्ली बेग्लाबेग्लै ठाउँमा भएको देखिएको छ । सत्तासित सम्पर्क भएकाहरूको दिल्ली नर्थ ब्लक अनि साउथ ब्लक मा छ अनि नभएकाहरू (जसभित्र विभिन्न वर्गका मानिसहरू अनि विशेष गरी आन्दोलनरत अनि प्रतिपक्षमा पर्नेहरू) का निम्ति दिल्ली भनेको जन्तरमन्तर हो जहाँ बाह्रै महिना धर्ना वा प्रदर्शन देख्न पाइन्छ । गोर्खा जनमुक्ति मोर्चाको सदस्य भएदेखि यता म पनि यस्ता थुप्रै धर्ना र सभाहरूमा सहभागी भएको थिएँ । त्यहाँ वर्षौंवर्ष धर्नामा बस्नेहरू भेटेको छु । एउटा रमाइलो कुरा याद आयो । देशमा जुता मार आन्दोलन पनि रहेछ । सयकडौं जोडी पुराना जुत्ताहरूको थाक अघिल्तिर राखी एक्लै बसिरहेका वयोवृद्ध व्यक्तिले मैले त्यसरी बस्नुको कारण सोध्दा भनेका थिए, दस साल हो गया यहाँ पर । कभी तो कोई नेता आएगा जिस को मैं जुता से मार सकूँ यही सोचके बैठा हूँ, लेकिन अभी तक एक भी नेता यहाँ नहीँ आया । एक कमीने को अगर जुता मार सकूँ तो मैं अगले ही दिन अपना देश लौट जाऊँगा । तिनको घर बिहारको मुजफ्फरपुरमा रहेछ । मुजफ्फरपुर तिनका निम्ति देश तर दिल्ली त विदेश नै थियो । १८ सेप्टेम्बर २०१५ मा मोर्चाको प्रतिनिधि टोलीले प्रधानमन्त्री नरेन्द्र मोदीसित भेट्ने मौका पायो । टोलीमा म पनि थिएँ । त्यस समय मोर्चाको समर्थनमा दार्जिलिङबाट भाजपाका सांसद थिए सुरिन्दर सिंह अहलुवालिया । आसनसोलका रैथाने तिनी दार्जिलिङका सांसद भएका थिए । मोदीको कार्यालयमा पस्नासाथ मोदीले भने, आईए आईए । पहले एक फोटो हो जाए !फोटो खिच्न पाएकामा हामी सबै खुसी भयौं । उसो त १९८६ देखि यो पहाडको राजनीति त्यही दिल्लीमा कसले प्रधानमन्त्रीसित फोटो खिच्न पाउँछ भन्नेमा सीमित थियो । त्यसपछिको पन्ध्र मिनेटको वार्ता कुनै वार्ता नभएर सांसद अहलुवालियाले दार्जिलिङको रिपोर्ट बुझाएझैं थियो । पन्ध्र मिनेटसम्म मोदी एकै शब्द पनि बोलेनन् । अहलुवालिया बोलिरहे, मोदीले अहलुवालियालाई सुनिरहे अनि प्रतिनिधि टोलीमा हुने हामीले ती दुईलाई हेरिरह्यौं । प्रधानमन्त्रीको कार्यालयबाट बाहिर निस्कँदा मलाई यो हामी खुसी हुने वार्ता हो कि होइन भन्ने कुरा थाहा थिएन । तर राजनीतिक दल भएपछि दलको प्रत्येक कार्यक्रम सफल अनि विपक्षको उपलब्धि पनि झुटो भन्नुपर्ने बाध्यता सबै राजनीतिक दललाई हुन्छ । हामीलाई पनि थियो । केही नबोल्ने प्रधानमन्त्रीले पनि धेरै कुरा भने भनेर प्रचार गर्नैपर्ने बाध्यता थियो, त्यही गर्यौं । चुनावको समयमा दलको पक्षमा प्रचार गर्न दिल्लीबाट प्रधानमन्त्रीदेखि गृहमन्त्री अनि अन्य राज्यका मुख्यमन्त्रीहरूसम्म पालैपालो दार्जिलिङ आए, चुनाव जितेको खण्डमा घोषणापत्रमा दिएको अलग राज्यको प्रतिश्रुति तुरुन्तै पूरा गर्ने वचन दिए । वचन त दिए तर काम गरेनन् । २०१९ को लोकसभा चुनाव प्रचारको समय दार्जिलिङमा गृहमन्त्री अमित शाहले गोर्खाहरूको दाबीको पक्षमा म चट्टान भएर खडा हुनेछु भनेका थिए । विशाल बहुमतले भाजपाको उम्मेदवारलाई दार्जिलिङले जिताएर पठाएको पनि थियो तर लोकसभामा गोर्खाल्यान्डको एकै शब्द पनि उठेन । सधैंभरि एउटै ठट्टामा हाँस्ने बानी भएका गोर्खाहरू २०२४ को लोकसभामा प्रधानमन्त्री पुनः त्यही आश्वासन लिएर दार्जिलिङ आउनेछन् अनि पाँच वर्षअघि दार्जिलिङ जसरी हाँसेको थियो, ठीक त्यसै गरी ताली बजाएर हाँस्नेछ । हिन्दीका प्रसिद्ध व्यंग्यकार हरिशंकर परसाईले नयाँ खून पुराना खून शीर्षक व्यंग्यमा लेखेका थिए, बारबार एक ही मजाक अच्छा नहीं लगता ! तर हाम्रो त त्यस्तैमा बानी बस्यो । परसाई अझै जीवित भएका भए म तिनलाई एउटा पत्र निश्चय पनि लेख्ने थिएँ अनि लेख्ने थिएँ, क्या करें परसाई जी, वैसे तो दिल्ली हमारे लिए भी अभी वही दूरी पर है । लेकिन माफ किजीएगा, हमारी तो बारबार एक ही मजाक पर हँसने की आदत पड गयी है ।भारतको कालेबुङनिवासी क्षेत्री पश्चिम बंगाल राज्यका पूर्वविधायक हुन् ।"
कैदी सुधार्न पुस्तकालय,"२८ वर्षअगाडि प्रहरी अधिकृतको आधारभूत तालिमको क्रममा हाम्रो सानो टोली केन्द्रीय कारागारको अवलोकनका लागि पुगेको थियो । त्यस बेला जेलरले पर्खालको प्रहरी पोस्ट देखाउँदै भन्नुभएको थियो, ऊ त्यो गणेश बुर्जा, जहाँबाट गणेशमान सिंहले २००१ सालमा पर्खाल नाघेर भाग्नुभएको थियो । त्यति अग्लो पर्खाल कसरी पार गर्नुभयो भनेर हामी भने छक्कै परेका थियौं । जेलरले उभिनै नमिल्ने कैदी बस्ने कोठाहरू पनि देखाउनुभयो । जेलरबाट यस्तो साँघुरो कोठामा पूर्वआईजीपी डीबी लामाले चार वर्ष बिताउनुभएको थाहा पाएर हामी झन् अचम्ममा पर्यौं । जेलको वातावरण देखेर मलाई त्यति बेला उकुसमुकुस भएको थियो । गणेशमान सिंहको आत्मवृत्तान्त मेरो कथाका पानाहरू मा एउटा प्रसंग छ सुविधा र जेल सुधारको माग उठाउँदा जेल निरीक्षण गर्न आएका कर्णेल इन्द्रबहादुरले मलाई हेर्दै भन्नुभयो, हेर नानी ! तिमीहरूलाई यहाँ चरित्र सुधारकै निम्ति राखिएको हो, अझै नचाहिने काम गर्दै हिँड्छौ ? यसले राणाकालमा जेललाई सुधारगृहका रूपमा लिइने रहेछ भन्ने देखाउँछ । अहिलेका शासकमा यस्तो बुझाइ छ ? बहुदलीय व्यवस्थाका प्रायः प्रधानमन्त्री तथा मन्त्रीहरू कुनै न कुनै बेला जेल परेका थिए । वर्तमान प्रधानमन्त्री शेरबहादुर देउवा र प्रतिपक्षी दलका नेता केपी शर्मा ओली पञ्चायतकालमा लामो समय जेल बिताउनेहरूमध्ये नै पर्नुहुन्छ । कम्युनिस्ट नेता राधाकृष्ण मैनालीले लुटिएका दुई थुँगा फूल र नलेखिएको इतिहास किताबमा जेल जीवन र जेल सुधार्ने पक्षहरूबारे उल्लेख गर्नुभएको छ । जेलको अवस्थाबारे उहाँहरू बढी जानिफकार हुनुहुन्छ । पछि ओली दुई पटक प्रधानमन्त्री हुनुभयो, देउवा पाँच पटक । राधाकृष्ण मैनाली पनि पटकपटक मन्त्री हुनुभयो । २०५२२०६२ को जनयुद्धमा जेल परेका माओवादी नेताहरूका आत्मकथा पनि अचेल पढ्न पाइन्छन् । तिनै नेताहरूपछि थुप्रै पटक मन्त्री पनि भए । राष्ट्रिय मेलमिलापको नीति लिएर स्वदेश फर्केका बीपी कोइरालालाई गणेशमान सिंहसँगै सुन्दरीजल जेलमा राखियो । बीपीले फेरि सुन्दरीजल मा त्यति बेलाको मनस्थितिबारे यस्तो लेख्नुभएको छ, जेलको धुनमा मेरो ताल कहिल्यै मिल्दैन । बन्दी जीवन सहन बढी गाह्रो हुन्छ । पर्खालभित्र छिर्नासाथ म अनायास उदास, आफैंभित्र हराएको जस्तो विरक्त, भावुक, खिन्न भएको थिएँ । त्यसैले जेलमा रहँदा म नियमित रूपमा डायरी लेख्ने गर्छु । अर्का प्रभावशाली नेता कृष्णप्रसाद भट्टराईले मेरो म आत्मकथामा लेख्नुभएको छ, सेन्ट्रल जेलमा कैदीहरूलाई एउटै कोठामा राखेर बस्ने, सुत्ने स्थान बित्ताले नापेर बाँड्ने चलन छ । जेलको अवस्था अरूले भन्दा बढी यिनै नेताहरूले देखेभोगेका छन् । त्यसैले यसको सुधारको महत्त्व पनि बुझ्नुपर्ने हो । जेल सुधारका लागि सरकारी स्तरबाट केही प्रयास पनि भएका छन् । श्री ३ पद्मशमशेरको पालामा जनरल सुवर्णशमशेरको नेतृत्वमा २००५ सालमा जेल सुधार आयोग गठन भएको थियो । प्रजातन्त्रको स्थापनापश्चात् अर्थमन्त्री हुँदा २००८ सालमा सुवर्णशमशेरकै संयोजकत्वमा यस्तै आयोग बनेको थियो । त्यसै गरी २०१६ सालमा गणेशमान सिंहको संयोजकत्वमा र २०२९ सालमा रामहरि शर्माको अध्यक्षतामा जेल सुधार आयोग गठन भए । यो सिलसिला बहुदल स्थापनापछि पनि कायमै रह्यो । अन्तरिम सरकारका प्रधानमन्त्री कृष्णप्रसाद भट्टराईले कारागार सुधार समिति गठन गर्नुभएको थियो, सो समितिले ४७ जिल्लाका ४९ कारागारको स्थलगत भ्रमण गरी सुधारका लागि ३३ सूत्रीय सुझाव समेटेर प्रतिवेदन पेस गरेको थियो । यीबाहेक पनि सुधारका नाममा थुप्रै आयोग, समितिहरू बनाइए तर जेलको अवस्था बीसको उननाइस भएको छैन । कुनै अपराध वा मुद्दामा जेल परेकाहरू पनि मानव हुन्, तिनका पनि आधारभूत आवश्यकता हुन्छन् भन्नेमा सरोकारवालाको नजर उति पुगेको छैन । जेल सुधारगृह हो कि यातनागृह भन्ने प्रश्न हाम्रा अगाडि अझै तेर्सिएकै छ । निरंकुशताविरुद्ध लडेका नेताहरू पटकपटक सरकारमा हुँदा पनि जेलको अवस्था दयनीय नै भइरहनु विडम्बना हो । जेलमा बसेकाहरूको कथा पढ्दा पढ्नेलाई त उकुसमुकुस हुन्छ भने भोग्नेलाई कस्तो होला ? ९० वर्षअगाडि १९८८ सालमा राणा शासनविरुद्ध लाग्दा जेल परेका खड्गमान सिंहले जेलमा २० वर्ष आत्मकथामा कैदीको मानसिक अवस्था कस्तो हुन्छ भनेर हृदयविदारक किसिमले लेखेका छन् । ती त निरंकुश राणा शासनकालका कुरा भए, अहिले त निरंकुशताविरुद्ध लडेका नेताहरू नै पटकपटक सरकारमा पुगिसकेका छन् ! जेलमा उचित खाना, न्यानो नाना र सुरक्षित छानाजस्ता आधारभूत आवश्यकताबाहेक विश्वव्यापीकरणका कारण द्रुत गतिमा भइरहेको परिवर्तनबारे कैदीहरू अपडेट रहन अध्ययन सामग्रीको व्यवस्थापन पनि जरुरी छ । तर, यसका लागि जेलहरूमा पुस्तकालयहरू छन् त ? यही प्रश्नको उत्तर खोज्दै नेपाल लाइब्रेरी फाउन्डेसनले केहीअघि जेलहरूमा पुस्तकालय बनाउने अभियान सुरु गरेको थियो । कर्णालीका जेलहरूबाट थालिएको सो अभियान अहिले ओखलढुंगा, सोलुखुम्बु, उदयपुर, सर्लाही, बागलुङ, पर्वत, म्याग्दी, मुस्ताङ, काभ्रेपलान्चोक, दोलखा, चितवनलगायतमा सञ्चालनमा छ । जेलमा कैदीहरूलाई बस्न र सुत्न ठाउँ नपुगिरहेका बेला पुस्तकालयबारे सोच्नु त टाढाको कुरा भयो । मैले हालै केही जिल्लाका जेलबारे बुझेको थिएँ, सोलुखुम्बुको कारागार महिला र पुरुष कैदी गरी जम्मा २५ जना अट्ने क्षमताको रहेछ तर छन् ९० जना । ओखलढुंगामा पनि त्यति थोरै क्षमतामा ९२ जना कैदी राखिएका छन् । ऐनकानुनमा व्यवस्था गरेर मात्र कारागार र बन्दीको अवस्था रातारात सुधार हुँदैन, सोही अनुसारको भौतिक लगायत सुविधाको व्यवस्था गर्नुपर्छ । निकै अघि म जिल्ला प्रहरी कार्यालय, उदयपुरमा अधिकृत छँदा बालबालिका सम्बन्धी ऐन२०४८ आकर्षित हुने आरोपित नाबालकलाई बाल सुधारगृहमा राखेर मुद्दा चलाउन जिल्ला न्यायाधीशले आदेश दिएका थिए । आदेशअनुसार नाबालकलाई राख्न बाल सुधारगृह त्यस बखत उदयपुरमा त के, पूर्व क्षेत्रमै थिएन । अझै पनि यस विषयमा धेरै परिवर्तन आएको छैन । कतिपय कैदीका नाबालक बच्चाहरू अभिभावकसँगै जेल बस्नुपर्ने पनि हुन्छ । जेलको वातावरणमा हुर्किएका बालबालिकाको मनस्थिति कस्तो होला र उनीहरूको व्यक्तित्व कस्तो बन्ला भन्नेमा पनि उत्तिकै ध्यान दिनुपर्छ । त्यस्तै, पढ्दै गरेका नाबालक वा विद्यालयविश्वविद्यालय पढ्दै गरेका अलि ठूला कैदीहरू रहेछन् भने पनि अध्ययनको समुचित व्यवस्था हुन नसकेमा उनीहरूको पढाइबीचमै समाप्त हुन्छ । अध्ययनबाट आफूलाई रूपान्तरण गर्न चाहने यस्ता कैदीहरूलाई कारागारमा हुने पुस्तकालय वा अध्ययनको वातावरणले धेरै फरक पार्छ । अहिले पश्चिमी मुलुकको न्याय प्रणालीमा जघन्य अपराधबाहेकका अपराध र नाबालकहरूलाई जेलमा नपठाई सुधारको मौका दिइने परिपाटीको विकास भइरहेको छ । कतिपय कैदीलाई अपराधको प्रकृति र प्रवृत्ति हेरेर जेल नपठाई निश्चित घण्टा वा दिनसम्म सजायस्वरूप सामाजिक कार्यमा लगाउने गरिन्छ । यसो गर्दा ती व्यक्तिहरूले आफू जेल परेकामा हीनताबोध पनि नगर्ने र सामाजिक काम पनि गर्ने हुँदा राज्य वा समाजलाई सहयोग पुग्ने देखिन्छ । हाम्रो देशको न्याय प्रणालीमा पनि व्यक्तिको अवस्था र अपराधको प्रकृति र प्रवृत्ति हेरेर सामाजिक कार्यमा लगाउने किसिमको सजायको व्यवस्था गर्न सके सामाजिक र न्यायिक सुधारलाई अझ अगाडि लैजान सकिन्छ । जेलमा स्वाभाविक रूपमा हुनुपर्ने सुधार नहुनुको मुख्य कारक हो त्यहाँ सामान्य कैदीहरू मात्रै रहनु । प्रभावशाली कैदीहरू कुनै न कुनै निहुँमा जेलबाहिरै बसेर कैद भुक्तान गरिरहेका हुन्छन् । विशेषतः भ्रष्टाचार अभियोगमा मुद्दा चलाइएका नेता वा विशिष्ट श्रेणीका कर्मचारी अनि व्यापारीहरू बिरामीको बहानामा अस्पतालका सुविधासम्पन्न कोठामा बसेर कैद भुक्तान गर्ने गर्छन् । जबसम्म यस्ता व्यक्तिहरूले जेलमा कैद व्यतीत गर्नुपर्दैन तबसम्म सुधारका लागि दबाब दिने शक्ति हुँदैन । जेल कैदीहरूले आफूले गरेका गल्ती वा अपराधमा पश्चात्ताप गर्ने अनि आफूलाई सुधार्ने थलो हो, यसलाई यही रूपमै विकास गर्दै लैजानुपर्छ । राजा ज्ञानेन्द्र शाहले शासनसत्ता आफ्नो हातमा लिँदा ठाउँठाउँमा नेताहरूलाई पक्रेर थुनामा राख्नुपर्ने भो, यसै क्रममा म कार्यरत लमजुङ जिल्लाका नेताहरू पक्राउ गर्नुपर्यो । सो क्रममा रामबहादुर गुरुङ, हरिभक्त अधिकारी, जमिन्द्रमान घलेलगायत जिल्लाका प्रभावशाली नेतालाई समातेर यथोचित तवरले जेलमा राख्दा उहाँहरूको अनुरोध थियो पुस्तक पढ्न र रेडियो सुन्न पाउनुपर्छ । जेलबाट छुटेपछि उहाँहरूले भन्नुभयो, पुस्तक र रेडियोको सुविधा नदिनुभएको भए हामी डिप्रेसनमै जान्थ्यौं । हो पनि, जेलले डिप्रेसनमै पुर्याउँछ । तर यसलाई थोरै सुविधासम्पन्न बनाउने हो भने यो सुधारगृह पनि हुन सक्छ । सोका लागि सानै भए पनि पुस्तकालयको व्यवस्था गर्न सकियो भने कैदीहरूको मानसिक अवस्थामा धेरै सुधार ल्याउन सकिन्छ । कारागारबाहिर आएपछि समाजमा घुलमिल हुन पनि सजिलो हुन्छ । जेलमा सबै आपराधिक प्रवृत्तिका नै हुन्छन् भन्ने छैन, धेरैजसो परिस्थिति अनि परिबन्दले पनि परेका हुन्छन्Ù त्यस्ता कैदीहरूलाई मानसिक अनि आध्यात्मिक साथसहयोगको खाँचो हुन्छ, जुन केही हदसम्म पुस्तकालयले दिने गर्छ । नेपाल प्रहरीका पूर्वअधिकृत श्रेष्ठ हाल बेलायतको ह्याम्प्सायर पुलिस कन्स्टेबुलरीमा सल्लाहकार छन् ।"
युक्रेनी राजधानी कब्जाको प्रयासमा रुस,"किभ (एजेन्सी) युक्रेनमाथि आक्रमण थालेको तेस्रो दिन रुसी सेनाले राजधानी किभ कब्जा गर्न कडा संघर्ष गरिरहेका छन् । किभका अधिकांश मुख्य स्थान र चोकहरूमा दुई देशका सेनाबीच युद्ध जारी रहेको अन्तर्राष्ट्रिय सञ्चारमाध्यमले जनाएका छन् ।रुसी सैनिकहरू शनिबार बिहान युक्रेनी राजधानी किभ नजिकै आइपुगेका हुन् । त्यसयता किभका विभिन्न स्थानमा भिडन्त जारी छ । रुसी फौजले केही आवासीय क्षेत्रमा पनि आक्रमण गरेका बीबीसीले जनाएको छ । किभको जुलियानी विमानस्थल नजिकै रुसले प्रहार गरेको क्षेप्यास्त्रका कारण एउटा अपार्टमेन्ट भवनमा क्षति पुगेको छ । अधिकारीहरूले उद्धार तथा क्षतिको विवरण संकलन भइरहेको जनाएका छन् ।रुसले राजधानीमाथि नियन्त्रण कायम गर्नका लागि आक्रमण तीव्र पारेपछि युक्रेनी सेनाले नागरिकलाई हतियार दिएको छ । उसले रुसी सैनिकको प्रतिकार गर्न सम्भव भएसम्मका सबै उपाय अपनाउन किभवासीलाई आग्रह गरेको छ । किभका मेयरले कर्फ्यु आदेश जारी गरेका छन् । नगर प्रमुख भिताली क्लित्स्कोले किभमा साँझ ५ देखि बिहान ८ बजेसम्म कर्फ्यु आदेश जारी गरेका हुन् । कर्फ्युको समयमा सडकमा देखिने जोसुकैलाई शत्रु समूहको सदस्य मानिनेछ, उनले भनेका छन् । रुसी सेनाले शनिबार साँझसम्म युक्रेनका दोनेत्स्क, लुहान्स्क, मरिउपोल, खर्किभ पूर्ण रूपमा नियन्त्रणमा लिएका छन् । त्यस्तै राजधानी किभ नजिकैका अधिकांश स्थान पनि रुसी सेनाले कब्जा गरेको बीबीसीले जनाएको छ । युक्रेनका स्वास्थ्यमन्त्रीले रुसी आक्रमणमा १ सय ९८ जना युक्रेनी नागरिकको मृत्यु भएको जनाएका छन् । भिक्टोर ल्यास्कोले रुसी आक्रमणमा परी १ हजार १ सय १५ जना घाइते भएका बताए । उनका अनुसार घाइतेमध्ये ३३ जना बालबालिका छन् । त्यसैगरी, युक्रेनी सेनाले गरेको जवाफी आक्रमणमा ठूलो संख्यामा रुसी सेना मारिएको जनाएको छ । फेसबुकमा प्रकाशित विवरणमा कम्तीमा ३ हजार ५ सय रुसी सैनिकको मृत्यु भएको दाबी गरिएको छ । करिब २ सय जनालाई बन्दी बनाएको युक्रेनी सेनाको दाबी छ । त्यस्तै, १४ वटा रुसी विमान र १ सय २ वटा ट्यांक ध्वस्त पारेको युक्रेनको दाबी छ । तर युक्रेनको दाबी स्वतन्त्र रूपमा पुष्टि भइसकेको छैन । रुसले पनि हालसम्म आफ्नो पक्षमा भएको क्षतिबारे कुनै जानकारी सार्वजनिक गरेको छैन । युक्रेनी रक्षा मन्त्रालयले रुसी सैनिक चढेको एउटा सैन्य विमान शनिबार किभ नजिकै खसालिदिएको दाबी गरेको छ । किभ क्षेत्रमा प्याराट्रूपरलाई अवतरण गराउने प्रयास गरिरहेको रुसी आइएल७६ एमडी सैन्य विमान युक्रेनी सेनाले खसालेको मन्त्रालयले जनाएको हो । उक्त विमानले चालकदलका ६ जनासहित १६३ जना बोक्न सक्छ ।"
राष्ट्रपतिद्वारा देश छाड्न अस्वीकार,"किभ युक्रेनका राष्ट्रपति भ्लोदिमिर जेलेन्स्कीले देश छाडेर सुरक्षित स्थानमा जान अमेरिकाले गरेको प्रस्ताव अस्वीकार गरेका छन् । लडाइँ युक्रेनमा भइरहेको छ । हामीलाई हतियार चाहिएको छ । कुनै उद्धार होइन, अमेरिकी प्रस्ताव अस्वीकार गरेका जेलेन्स्कीले भनेका छन् ।किभका सडकमा देखा परेका उनले आफ्नो देशको प्रतिरक्षा गर्ने बताएका छन् । राष्ट्रपति जेलेन्स्कीले आफैंले खिचेको भिडियो सार्वजनिक गर्दै रुससँग आत्मसमर्पण गर्न सेनालाई आह्वान गरेको समाचारमा कुनै सत्यता नभएको बताएका छन् । भिडियोमा उनी आफ्ना सहयोगीसँग किभमा देखिन्छन् । हामी सबै जना किभमै छौं, उनले भनेका छन् । मैले सेनालाई हतियार बिसाउन भनेको मिथ्या सूचनाहरू सार्वजनिक भइरहेका छन्, उनले भने, किभमै छु । हामी हाम्रो देशको प्रतिरक्षा गर्छौं । जेलेन्स्कीले रुसी आक्रमणविरुद्ध जनाएको प्रतिक्रियाका कारण उनको सामाजिक सञ्जालमा प्रशंसा भइरहेको छ । जेलेन्स्कीले रुसविरुद्ध निरन्तर लडिरहने प्रतिबद्धता जनाएका बीबीसीले उल्लेख गरेको छ । हामी तिमीहरूको आक्रमणको सामना गर्छौं, उनले भनेका छन्, हामी भाग्दैनौं । जेलेन्स्कीले आफूलाई पक्राउ गरेर आफ्नो पक्षका नेतालाई राष्ट्रपति बनाउने रुसी योजना युक्रेनी सेनाले असफल बनाइदिएको बताए । हामीले रुसी योजना असफल पारेका छौं, जेलेन्स्कीले भने । किभ र वरपरका सहरहरू युक्रेनी सेनाको नियन्त्रणमै रहेको उनको दाबी छ । युरोपेली संघमा आबद्ध हुने अधिकार आफ्नो देशसँग रहेको जेलेन्स्कीको भनाइ छ । युक्रेनमाथि रुसले गरेको आक्रमणका कारण देश छाड्नेको संख्या बढ्दै गएको छ । १ लाख १५ हजार युक्रेनी नागरिक छिमेकी देश पोल्यान्ड पुगेका छन् । तीमध्ये १५ हजार पछिल्लो २४ घण्टामा पोल्यान्ड पुगेका हुन् । पोल्यान्डका गृहमन्त्रीका अनुसार पछिल्लो समय रुसले युक्रेनको राजधानी किभमा आक्रमण तीव्र पारेपछि पोल्यान्ड प्रवेश गर्नेहरूको संख्या बढेको हो । यसैबीच, बेलायत र अन्य केही देशले युक्रेनलाई थप मानवीय तथा सैन्य सहयोग उपलब्ध गराउने सहमति गरेका छन् । यूकेका सशस्त्र बलसम्बन्धी मन्त्री जेम्स हिपीले ती देशहरूसँग समन्वय गरेर युक्रेनीहरूको हातमा सैनिक सहायता पुर्याइने बताए । रुसी फौजलाई युक्रेनी सेनाले सशक्त प्रतिवाद गरेको र त्यसको प्रतिक्रिया स्वरूप क्रेमलिनले भीषण गोलाबारी गर्न सक्ने हिपीको भनाइ छ । त्यस्तै, फ्रान्सले पनि युक्रेनी सेनालाई सैन्य सहयोग गरेको छ । युक्रेनका लागि पश्चिमा देशहरूले सहयोग उपलब्ध गराउने बताइरहेका बेला फ्रान्सले हतियार र अन्य सामग्री पठाएको हो । युक्रेनी राष्ट्रपति जेलेन्स्कीले शनिबार बिहान फ्रान्सेली समकक्षी एमानुयल माक्रोंसँग कुराकानी गरेको जनाउँदै कूटनीतिक मोर्चामा नयाँ दिन सुरु भएको बताएका छन् । युद्धविरोधी गठबन्धनले काम गरिरहेको जेलेन्स्कीको भनाइ छ । यसअघि माक्रोंले युद्ध जारी रहने र त्यसका लागि तयार हुनुपर्ने बताएका थिए ।"
दिल्लीमा हटाइयो प्रतिबन्ध,"नयाँदिल्ली (कास) भारतको दिल्ली राज्यमा कोरोना भाइरस फैलिएसँगै लगाइएका सबै प्रतिबन्धहरू हटाइएका छन् । कोरोना संक्रमण दर एक प्रतिशतभन्दा कम हुन थालेपछि दुई महिनाअघि लगाइएका प्रतिबन्धहरू हटाइएको हो । सरकारको पछिल्लो निर्णयअनुसार सोमबारदेखि दिल्ली प्रतिबन्धरहित हुनेछ । मास्क लगाउनुबाहेक कोरोनाकालीन सबै प्रतिबन्धबाट दिल्लीका नागरिकले उन्मुक्ति पाउने छन् । रात्रिकालीन कर्फ्यु, पसल व्यवसाय खोल्ने समयसीमा, आधा क्षमतामा मात्रै होटल रेस्टुराँ, सिनेमा हल चलाउनुपर्ने सबै खाले प्रतिबन्ध हटाइएको छ । अब सार्वजनिक यातायात मेट्रो र बस पनि पूर्ण क्षमतामा चल्न पाउने छन् । यात्रुलाई हरेक सिटमा बस्ने मात्रै होइन, उभिएर यात्रा गर्ने सुविधा पनि प्राप्त हुनेछ ।"
इन्टरनेटका तार भूमिगत गर्न बनेन मोडालिटी,"(काठमाडौं) सुस्त गतिमै भए पनि काठमाडौं उपत्यकामा विद्युतीय तार भूमिगत गर्ने काम एक हिसाबले चलिरहेको छ । तर इन्टरनेट, केबल टेलिभिजन, टेलिफोन लाइन, अप्टिकल फाइबरजस्ता संरचना भने सधैं लथालिंग अवस्थामा छन् । जब कि बिजुलीको पोलमा भएकामध्ये ९० प्रतिशत तार इन्टरनेट र केबल टीभीहरूकै हुन्छन् । उपत्यकाभित्र तार व्यवस्थापन गराउन २०७६ कात्तिक ५ को मन्त्रिपरिषद् बैठकले नेपाल दूरसञ्चार प्राधिकरणलाई निर्देशन दिएको थियो । तर त्यसका लागि अहिलेसम्म केही पहल भएको छैन । मन्त्रिपरिषद् बैठकले नेपाल टेलिकममार्फत उपत्यकाका १५ वटा रुटमा तारहरू व्यवस्थापन गर्न प्राधिकरणलाई निर्देशन दिएको प्राधिकरणका सहप्रवक्ता अच्युतानन्द मिश्रले बताए । कसरी व्यवस्थापन गर्ने भनेर हामीले नेपाल टेलिकमलाई टेक्निकल र अपरेसनल मोडालिटी पेस गर्न भनेका थियौं, उनले भने, दुई वर्ष भइसक्यो, टेलिकमले केही जवाफ दिएको छैन । हामीले बेलाबेला ताकेता गर्दै आएका छौं ।सरकारले २०७६ फागुनदेखि उपत्यका विद्युत् वितरण प्रणाली सुदृढीकरण परियोजना सुरु गरी हाई भोल्टेज ट्रान्समिसन लाइनहरूलाई भूमिगत गर्न थालेको थियो । यसै परियोजनाअन्तर्गत विद्युत्, टेलिफोन र इन्टरनेटका तार पनि भूमिगत गर्ने भनिएको छ । भूमिगत वितरण प्रणाली निर्माणको काम तीन चरणमा ठेक्का लगाइएको छ । यसअन्तर्गत पहिलो प्याकेजमा काठमाडौंका दुई र दोस्रो प्याकेजमा पाँच वितरण केन्द्रको संरचनालाई भूमिगत गरिँदै छ ।इन्टरनेट र केबल टीभीहरूका लागि दुईवटा पाइप छुट्याइएको दोस्रो प्याकेजअन्तर्गत प्राधिकरणको कीर्तिपुर, कुलेश्वर, बालाजु, बानेश्वर र जोरपाटी वितरण केन्द्रभित्र पर्ने ठाउँमा परियोजनाको काम हेरिरहेका आयोजना प्रमुख पीयूष मालाकारले बताए । हामीले जमिनमुनि तीनवटा पाइप हालिरहेका छौं, उनले भने, एउटा पाइप आन्तरिक प्रयोजन (इन्टर्नल अप्टिकल फाइबर) का लागि राखिएको छ भने बाँकी दुई पाइप इन्टरनेट र केबलहरूका लागि छाडिदिएका छौं ।विद्युत् प्राधिकरणले यसरी छाडिदिएका पाइप (डक्ट) मा कसले, कसरी तारहरू भूमिगत गर्ने भन्नेबारे मोडालिटी बनेको छैन । प्राधिकरणले दूरसञ्चार पूर्वाधार कम्पनी स्थापना गरी सोहीमार्फत आफूले डक्ट लिएर इन्टरनेट सेवा प्रदायकहरूलाई दिने योजना बनाएको छ । यसमा एउटै दूरसञ्चार पूर्वाधारमार्फत एकभन्दा बढी सेवा प्रदायक जोडिन सक्छन्, सबैले छुट्टाछुट्टै तार बिछ्याइहरनुपर्दैन । प्राधिकरणले २०७७ को चैतमा कम्पनी स्थापनाका लागि दूरसञ्चार पूर्वाधार नियमावलीको मस्यौदा बनाएर सञ्चार तथा सूचना प्रविधि मन्त्रालयमा पठाएको सहप्रवक्ता मिश्रले जानकारी दिए । यसबारे हालसम्म कुनै निर्णय भएको छैन । उता, विद्युत् प्राधिकरण र सडक विभागबीच पछिल्लो समय विवाद देखिएपछि विद्युत्का तार भूमिगत गर्ने कार्यले पनि गति लिन सकेको छैन । यस्तोमा इन्टरनेट र केबल टीभीका तार कहिले व्यवस्थित हुने, कुनै टुंगो छैन ।अव्यवस्थित रूपले टाँगिएका तारको व्यवस्थापन गर्न २०७५ मा प्राधिकरणले चारवटा विदेशी कम्पनी छानेको थियो । काठमाडौं, पोखरालगायत सहरमा टेलिफोन, इन्टरनेट र केबल टीभीका तार व्यवस्थापनका लागि पाइलट प्रोजेक्ट तयार गर्न कन्सल्टेन्सी कम्पनी छानेको र त्यसले रिपोर्ट बुझाएर गएको प्राधिकरणका सहप्रवक्ता मिश्रको भनाइ छ । रिपोर्टमै आधारित भएर पूर्वाधार नियमावली मस्यौदा बनाएको उनले बताए । बिजुलीका पोलमा गुजुल्टिएका र अव्यस्थित पाराले टाँगिएका तारले सहर कुरूप बनाउनुका साथै बेलाबखत दुर्घटना निम्त्याइरहेको भन्दै सहरवासीले गुनासो गर्ने गरेका छन् । धेरैवटा इन्टरनेट सेवाप्रदायक भएको र तिनका ग्राहक दिनहुँ बढ्दै गएपछि धेरै तार चाहिने थालेको छ । बिजुलीका तार पोलको सबैभन्दा माथि हुन्छन् र तिनलाई कसैले छुन पनि जाँदैनन्, इन्टरनेट सेवाप्रदायक संघ, नेपालका अध्यक्ष सुधीर पराजुलीले भने, हाम्रोचाहिँ एउटा आईएसपीको तार टाँग्दा वा मर्मत गर्दा अर्को प्रदायकको तार चलाइरहेका हुन्छन् । यसले गर्दा बिग्रिने, दुर्घटना हुने, लत्रिनेजस्ता समस्या भइरहेको छ । पराजुलीका अनुसार सेवाप्रदायकले एक जना ग्राहकलाई एक कोर फाइबर अप्टिक केबल दिने गर्छन् । ग्राहक बढ्दै गएपछि ६ कोर, २४ कोर, ४८ कोरको तार तान्न थालिएको छ । सबै ग्राहकलाई एकै मुठोमा तार दिन नमिल्ने उनले बताए । एक किलोमिटरमै सयौं घर भइसकेका छन्, उनले भने, एउटा कोर एउटा क्लाइन्टलाई दिने भएकाले इन्टरनेटको तार धेरै हुन पुगेको हो । हामीकहाँ बिजुलीका तार, टेलिफोनको कपर तार र अप्टिकल फाइबर एकै पोलमा लट्काइएका छन् । कपरको तारमा थोरै करेन्ट बगिरहेको हुन्छ, त्यसबाट लिकेज भएर बेलाबखलत आगलानी हुने गरेका छन् । तारहरू लथालिंग हुँदा पैदलयात्री अल्झिएर दुर्घटना भएका थुप्रै उदाहरण छन् ।"
अमेरिकी डलर अभाव चुलियो,"(काठमाडौं) मुलुकमा विदेशी मुद्राको सञ्चिति घट्दै जाँदा बजारमा नगद अमेरिकी डलरको अभाव पनि बढ्न थालेको छ । नगद डलर अभाव भएकै कारण राष्ट्र बैंकले बैंक तथा वित्तीय संस्थालाई टेलिफोन नै गरेर प्रतिव्यक्ति २ सय ५० अमेरिकी डलर मात्र सटही सुविधा दिन मौखिक निर्देशन दिएको छ । राष्ट्र बैंकको निर्देशन भन्दै बैंक तथा वित्तीय संस्थाले सकेसम्म कम मात्र नगद र बाँकी कार्डमार्फत अमेरिकी डलरको सटही सुविधा दिँदै आएका छन् । पछिल्लो दुई वर्षदेखि नै बजारमा नगद अमेरिकी डलर अभाव रहेको र अहिले त्यो बढ्दै गएको बैंकर्स संघका पूर्वअध्यक्ष एवं नबिल बैंकका प्रमुख कार्यकारी अधिकृत अनिलकेशरी शाहले बताए । करिब साढे दुई वर्षदेखि पर्यटक आउने क्रम ठप्प जस्तै छ, उनले भने, केही बैंकहरू आफैंले डलर आयात पनि गरेका छन् । त्यतिले पनि बजारको माग पूरा गर्न सकेको छैन । यद्यपि अभावका बाबजुद पनि बैंकहरूले नगद कम र बाँकी कार्डमार्फत डलर प्रदान गरिरहेको उनको भनाइ छ । बजारमा डलरको अभावका कारण वैदेशिक रोजगारीमा र अन्य प्रयोजनका लागि विदेश जानेले राष्ट्र बैंकले तोकेको सीमाअनुसार डलर सुविधा पाएका छैनन् । डरलग्दो त के छ भने, उच्च प्रिमियम (विनिमय दरभन्दा बढी तिरेर) मा डलरको कारोबार बढेको जानकारहरू बताउँछन् । यस्तो कारोबारमा क्रिप्टोकरेन्सी, हाइपर फन्डलगायत कारोबार गरिरहेका व्यक्तिको संलग्नता रहेको उनीहरूको दाबी छ । राष्ट्र बैंकले शुक्रबारका लागि एक अमेरिकी डलरको विनिमय दर १२१३५ रुपैयाँ तोकेको छ । बजारमा डलर अभाव भएपछि क्रिप्टोकरेन्सी, हाइपर फन्डलगायत कारोबारमा संलग्न व्यक्तिहरूले मनी चेन्जरहरूमार्फत बजार मूल्यभन्दा धेरै तिरेर खरिद गर्ने क्रम बढेको स्रोतले बताएको छ । राष्ट्र बैंकले तोकेको विनिमय दरभन्दा बढीमा डलरलगायत धेरै माग रहेका विदेशी मुद्राको कारोबार हुनु नेपालमा नौलो होइन, एक वाणिज्य बैंकका प्रमुख कार्यकारी अधिकृतले भने, कतिसम्म बढी दिन्छन् भन्ने यकिन गर्न सकिँदैन । आपत् परेकाले मिटर ब्याजमा पैसा सापटी लिए जस्तै हो । औसतमा बजार मूल्यभन्दा ४५ रुपैयाँ बढीमा कारोबार हुँदै आएको सुनिन्छ । अनौपचारिक कारोबार बढ्दै जाँदा यस्तो कारोबार पनि बढ्ने निश्चित छ ।आयात घटाउन, विदेशी मुद्राको सञ्चिति जोगाउन भन्दै केही महिनायता सरकार र राष्ट्र बैंकले अवलम्बन गरेका नीतिगत व्यवस्थाले बजारमा डलरको माग बढाएकाले बजार मूल्यभन्दा धेरैमा पनि कारोबार भइरहेको ती अधिकारीले स्विकारे । यस्तो कारोबार आउँदा महिनामा झनै बढ्छ, ती अधिकारीले दाबी गरे, आयातका लागि प्रतीतपत्र (एलसी) खोल्दा नगद मौज्दात राख्नुपर्ने व्यवस्था, क्रेडिटमा भारतबाट हुने आयातमा कडाइलगायत व्यवस्थाले अनौपचारिक कारोबार बढ्ने निश्चत छ । तिनको भुक्तानीका लागि डलरको माग झन् बढ्छ ।मनी चेन्जर एसोसिएसनका अध्यक्ष केशवकुमार बस्नेत भने बजारमा हल्ला चलेजस्तो मनी चेन्जर कम्पनीहरूले प्रिमियममा डलरलगायत अन्य विदेशी मुद्रा बिक्री नगरेको दाबी गर्छन् । मनी चेन्जर कम्पनीहरूले बैंक तथा वित्तीय संस्थाबाहेक व्यक्तिलाई विदेशी मुद्रा बिक्री गर्ने छुट छैन । त्यस्ता गतिविधिमा संलग्न हुनु गैरकानुनी हो, उनले भने, कुनै कम्पनी संलग्न भएको भए नियामक निकायले खोजी गरेर कारबाही गर्नुपर्छ । केहीले गल्ती गर्दा सबैलाई आरोप लगाउनुहुन्न । अमेरिकी डलरको गैरकानुनी कारोबारबारे कुनै उजुरी नपरेकाले त्यसबारे आफूहरूले अनुसन्धान नगरेको नेपाल प्रहरीका प्रवक्ता विष्णुकुमार केसी र केन्द्रीय अनुसन्धान ब्युरो (सीआईबी) का प्रवक्ता श्यामकुमार महतोले प्रस्ट्याए । बैंकहरूमा निक्षेप संकलन कर्जा प्रवाह क्षमतासँगै अमेरिकी डलरको मौज्दातमा पनि कमी आएको प्रभु बैंकका प्रमुख कार्यकारी अधिकृत अशोक शेरचनले बताए । डलर आउने नियमित स्रोत पर्यटक, रेमिट्यान्सलगायतमा कमी आउँदा बजारमा नगद डलरमा अभाव भएको उनको भनाइ छ । बैंकहरूले थोरै नगद र बाँकी कार्ड जारी गरेर जेनतेन व्यवस्थापन गरिरहेका छन्, उनले भने, डलर कार्ड लिन नमान्ने ग्राहकले कि त अरू विदेशी मुद्रा लिनुपर्छ कि थोरै डलरमै चित्त बुझाउनुपर्छ । हाल बैंकहरूले प्रतिव्यक्ति २ सय ५० नगद र बाँकी रकम कार्डमा लैजान ग्राहकहरूलाई आग्रह गरिरहेको उनले बताए । बैंकहरूले आफैं विदेशबाट डलर आयात गर्न पाउने सुविधा पनि छ, उनले थपे, केही बैंकले ल्याएका पनि छन् । तर धेरै बैंकले प्रयास पनि गरेका छैनन् । आयात गर्न पनि पैसा चाहियो । धेरै बैंकहरूमा पैसाकै अभाव छ ।नियामक निकायको निर्देशनबमोजिम बैंकहरूले कम नगद र धेरै कार्डमार्फत सटही सुविधा दिँदै आएको नेपाल बैंकर्स संघका उपाध्यक्ष एवं एनएमबी बैंकका प्रमुख कार्यकारी अधिकृत सुनिक केसीको भनाइ छ । एनएमबी बैंकको हकमा आफैं बाहिरबाट डलर आयात गरेका छौं । त्यस्तो अभाव छैन । अझै पनि हामीसँग डलर मौज्दातमा छ । एनएमबी बैंकले ५ सय डलरसम्म नगद र बाँकी कार्डमार्फत सटही सुविधा दिँदै आएको उनले बताए ।बैंकहरूमा नगद डलर अभाव देखिए पनि राष्ट्र बैंकसँग पर्याप्त मौज्दात रहेकाले डराउनुपर्ने अवस्था नरहेको राष्ट्र बैंकका सहायक प्रवक्ता नारायणप्रसाद पोखरेलको दाबी छ । बजारमा अभाव हुन सक्छ । विनिमय दरका कारण बैंकहरूले होल्ड गर्न नचाहेका हुन सक्छन् । उनीहरूको जोखिमको कुरा भयो । जोखिम मोलेर पनि विदेशी मुद्रा आफूसँगै राख भन्न मिल्दैन । तर हामीले दिइरहेका छौं, उनले भने, विदेशी मुद्राको पनि नगद कारोबारलाई निरुत्साहित गर्ने हाम्रो नीति नै हो । तथापि विद्यार्थी, ट्राभलरहरूलाई डलर अभाव छैन । उनीहरूलाई आवश्यकताअनुसार नगद र कार्डमार्फत गरी डलरलगायत विदेशी मुद्राको सटही सुविधा दिइरहेको उनको दाबी छ । माग आएजति शतप्रतिशत नगद पनि दिँदैनौं, उनले थपे, केही नगद र केही कार्डमार्फत दिने गरेका छौं । गत पुससम्म पनि राष्ट्र बैंकसँग साढे ६ महिनालाई पुग्ने वस्तु र सेवा आयात धान्ने विदेशी मुद्राको मौज्दात रहेकाले आत्तिनुपर्ने अवस्था नरहेको पोखरेलले बताए । राष्ट्र बैंकको निर्देशनअनुसार वैदेशिक रोजगारीमा जानेले प्रतिव्यक्ति २ सय अमेरिकी डलर र विदेश भ्रमण जाने नेपालीले अधिकतम १ हजार ५ सय डलर सटही सुविधा पाउँछन् । विदेशी मुद्राको सञ्चिति घट्दै गएपछि राष्ट्र बैंकले गत पुसमा परिपत्र जारी गरेर विदेश भ्रमणमा जाने नेपाली नागरिकले वर्षमा दुई पटक मात्रै अमेरिकी डलर सटहीको सुविधा पाउने व्यवस्था गरेको छ । यसअघि यस्तो सीमा तोकिएको थिएन । सटही सुविधा लिँदा सो रकम वैध स्रोतबाट प्राप्त भएको व्यहोरा जनाउनुपर्ने र सटही लिएको एक महिनाभित्र विदेश भ्रमण हुन नसके सो विदेशी मुद्रा बैंकमै दाखिला गर्नुपर्ने व्यवस्था पनि राष्ट्र बैंकले गरेको छ ।विदेशी मुद्राको सञ्चिति घटेपछि राष्ट्र बैंकले विदेश भ्रमण गर्नेलाई लक्ष्य गर्दै सटही सुविधामा कडाइ गरेको थियो । उक्त निर्देशनपछि राष्ट्र बैंकको सम्बन्धित विभागले बैंकहरूलाई टेलिफोन नै गरेको बढीमा १५ सय डलरसम्म सटही दिन सक्ने व्यवस्था भए पनि नगद ५ सयभन्दा बढी नदिन र बाँकी कार्डमार्फत दिन मौखिक निर्देशन दिएको थियो । माघमा फेरि टेलिफोनमार्फत नगद २ सय ५० डलर मात्र दिन बैंकहरूलाई निर्देशन दिइएको थियो । राष्ट्र बैंकको तथ्यांकअनुसार असार मसान्तसम्म कुल १३ खर्ब ९९ अर्ब ३ करोड बराबर विदेशी विनिमय सञ्चिति रहेकामा पुस मसान्तमा आउँदा १६७ प्रतिशतले कमी आई ११ खर्ब ६५ अर्ब ८० करोडमा सीमित भएको छ ।"
गोरु बेचेर हाते ट्र्याक्टर,"(लमजुङ)बेंसीसहर नगरपालिका३ दारेगौंडाका रिपुमर्दन केसी र लक्ष्मी केसी दम्पतीले ३२ हजार रुपैयाँमा हलगोरु बिक्री गरे । त्यही बिक्री भएको पैसासमेत गरी नगरपालिकाले दिएको अनुदानको हाते ट्र्र्याक्टर किने । पाँच हर्सपावरको ट्र्याक्टरका लागि नगरपालिकाले २८ हजार रुपैयाँ अनुदान दिएको थियो । ६० हजार रुपैयाँ बराबरको ट्र्याक्टर ३२ हजार रुपैयाँमै पाएको उनले बताए । घाँस काट्न परेन । हली खोज्न पनि परेन । जोत्ने बेला ट्र्याक्टरमा डिजेल हाले भयो, रिपुमर्दनले भने, गोरुले दिनभर लगाउने ठाउँमा ट्र्याक्टरले दुई घण्टामै सजिलै जोत्दो रहेछ । गोरुलाई सधैं घाँस काटेर खुवाउँदा गाह्रो थियो । गोरु बेचिदिएपछि सहज भएको रिपुमर्दनकी पत्नी लक्ष्मीले बताइन् । ट्र्याक्टर ल्याइयो । जतिखेर जोत्ने हो, त्यतिखेरै खेतमा लगेर जोते भैगो, उनले भनिन्, काम गर्न छिटो भएपछि अरू बेला अरू नै काम गर्न पाइयो । ट्र्याक्टरमार्फत खेत जोतेको बेंसीसहर नगरपालिका२, भकुन्डेका पूर्णबहादुर देउजाको भनाइ छ । पहिले गाउँकै छरछिमेकका ट्र्याक्टरले जोतेका हौं । यस वर्ष नगरपालिकाको सहयोगमा ट्र्याक्टर पाएको छु, उनले भने, अब आफ्नै ट्र्याक्टर भएपछि जहिले जोते पनि भयो, खने पनि भयो । अब मकै छर्ने बेला भएको र त्यसका लागि हाते ट्र्याक्टर उपयोगी हुने उनले बताए । गोरु पाल्न सकिएन । घाँस हुने ठाउँमा घर बने । कहाँ खोज्नु हलगोरुलाई घाँस ?, उनले भने, यही ट्र्याक्टर किक हो भनेर निवेदन हालें, पाउन पनि पाइयो । दारेगौंडाका रिपुमर्दन र भकुन्डेका पूर्णबहादुर मात्र होइन, अहिले बेंसीसहर नगरपालिकाभित्रका धेरैले हाते ट्र्याक्टरमार्फत खेत जोत्ने गरेका छन् । कम समयमा धेरै जोत्न सकिने र गोरुलाई पालन पोषणमा गाह्रो परेको भन्दै हाते ट्र्याक्टर रोज्नेहरू बढेका छन् । बेंसीसहर नगरपालिकाले यस वर्ष मात्रै बेंसीसहर नगरपालिकाभित्रका २ सय १० जना किसानलाई अनुदानमा हाते ट्र्याक्टर वितरण गरेको नगर प्रमुख गुमानसिंह अर्यालले बताए । हामी कृषिलाई यान्त्रिकीकरण र प्रविधिमैत्री बनाउन चाहन्छौं, उनले भने । नगरपालिकाले कृषिमा यान्त्रिकीकरण गरी लागत घटाउने र उत्पादन बढाउन किसानलाई ५० प्रतिशतसम्म अनुदानमा हाते ट्र्याक्टर वितरण गर्ने गरेको छ । युवालाई गाउँमै स्वरोजगार बनाउन हाते ट्र्याक्टर प्रभावकारी हुने नगरपालिका कृषि तथा पशुपन्छी शाखा प्रमुख सूर्यप्रसाद सेढाईंको भनाइ छ । युवा कि विदेश जान्छन्, हिजोको झैं असिनापसिना गरेर हलोकोदालो गर्न चाहन्नन् । यसको उपाय भनेको हाते ट्र्याक्टर हो, उनले भने, चलाउन जानेपछि यो सजिलो छ । दिनभर हलगोरु लाग्ने गह्रामा १२ घण्टामै मजाले जोतिदिन्छ । कम समयमा जोत्न सकिने भएपछि समयको बचत हुन्छ । अरू काम गर्न पनि सकिन्छ । ट्र्याक्टर पाएपछि पछिल्लो समय बाँझो खेतमा खेती बाली लगाउन थालिएको सेढाईंले बताए ।गाउँघरमा खेतालासमेत नपाइने समस्या रहेको नगरपालिकाका प्रमुख प्रशासकीय अधिकृत इमनाथ कँडेलको भनाइ छ । खेताला नहुँदा आफैंले प्रयोग गर्न सकिने हाते ट्र्याक्टरको माग बढ्दो रहेको उनले बताए । हामीले मागअनुसार दिन सकेका छैनौं । प्राथमिकतामा राखेर कृषकलाई हाते ट्र्याक्टर दिएका हौं, उनले भने । पछिल्लो समय गोरु पाउन गाह्रो हुने, युवा पुस्ता वैदेशिक रोजगारीमा रहेको र गाउँमा खेतालाको अभाव भएपछि खेतीयोग्य जमिन बाँझो रहँदै आएको छ । वैदेशिक रोजगारीबाट फर्केका र गाउँमै बसेकालाई प्राथमिकतामा राखेर अनुदानमा हाते ट्र्याक्टर दिइएको कँडेलले जानकारी दिए । बेंसीसहर नगरपालिकाले हालसम्म ५ सयभन्दा बढी किसानलाई हाते ट्र्याक्टर वितरण गरिसकिएको छ ।"
दुई दशकदेखि जाऊँ है पोखरा,"(पोखरा)विदेशी पर्यटकसँग खानाको ८० रुपैयाँ माग्दा ८० डलर दिने गरेको सम्झना लेकसाइडका होटल व्यवसायी सरोज अधिकारीलाई अझै ताजा छ । उनले कतिपल्ट होटलका कोठा विदेशी पर्यटकले भरिएपछि टेन्टमा राखेका पनि छन् । सशस्त्र द्वन्द्वपछि विदेशी पर्यटकको आगमन घट्यो । पोखराका पर्यटन व्यवसायीलाई व्यवसाय धान्नै गाह्रो भयो । त्यतिबेलै पश्चिमाञ्चल होटल संघले आन्तरिक पर्यटकलाई आकर्षित गर्न जाऊँ है पोखरा अभियान सुरु गर्यो ।आन्तरिक पर्यटकलाई पोखरा बोलाउन हरेक वर्ष होटल व्यवसायी भित्री मधेस, तराई र सीमावर्ती सहरमा पुग्छन् । त्यहाँ रहेका स्थानीय व्यवसायी, ट्राभल एजेन्सी, टुर अपरेटरलगायतसँग भेटघाट गरी आन्तरिक पर्यटक पोखरा पठाउन निम्ता दिन्छन् । दुई दशकअघि सुरु भएको यो अभियान अझै निरन्तर छ । कोरोना महामारीमा समेत यस अभियानले निरन्तरता पाएको छ । अभियान सुरु गर्दाका कार्यसमितिका सचिव एवं पूर्वअध्यक्ष विप्लव पौडेल इलामबाट अभियान सुरु भएको सम्झन्छन् । त्यतिबेला स्वदेशीले घुम्ने चलन निकै कम थियो, अभियानका परिकल्पनकारसमेत रहेका उनी भन्छन्, यही अभियानले पोखरामा आन्तरिक पर्यटक ल्याउन सघायो । संघका सल्लाहकार हरि शर्मा गैह्रेका अनुसार पहिला पोखरामा आन्तरिक पर्यटकको चाप ३ प्रतिशत मात्रै हुन्थ्यो । अहिले पोखराका होटलमा ४० प्रतिशत आन्तरिक पर्यटक हुन्छन् । कोरोना महामारीमा पनि यो अभियान सान्दर्भिक देखिएको उनी बताउँछन् । अहिले विदेशी पर्यटक आइहाल्ने अवस्था छैन, उनी भन्छन्, एक सहरका पर्यटकले अर्को सहरको पर्यटनलाई चलायमान बनाउनुपर्छ । अभियानको उद्देश्य पनि यही हो ।गत वर्ष कोभिड कम भएपछि पूर्व र पश्चिमका सहरमा अभियान चलेको थियो । यस वर्ष यही फागुन ८ देखि १० सम्म अभियान सकेर होटल संघको टोली पोखरा फर्किएको छ । फागुन ८ मा पोखराबाट हिँडेको टोलीले ९ मा लुम्बिनीको बुटवल, १० मा वाग्मतीको हेटौंडा र मधेस प्रदेशको वीरगन्जमा अभियान चलाएको हो । नेपाली पनि पर्यटक हुन सक्छन् भन्ने यथार्थ स्थापित गराउन अभियान सफल भएको अभियानका संयोजक एवं संघका निवर्तमान अध्यक्ष विकल तुलाचन बताउँछन् । होटल क्षेत्रमा खर्बौं रुपैयाँ लगानी रहेकाले पनि त्यसको सुरक्षाका लागि पर्यटन पुनरुत्थान जरुरी देखिएको उनको भनाइ छ । अन्तरप्रदेश पर्यटन प्रवर्द्धनमा आफू सधैं सकारात्मक रहेको लुम्बिनी प्रदेशका पर्यटन सचिव महेशचन्द्र न्यौपानेले बताए । लुम्बिनीका व्यवसायीले बुटवल र पोखराबीच गुणस्तरीय बस सेवा विस्तार र सडकको अवस्था सुधार गर्नुपर्ने सुझाव दिए । पोखरा र भैरहवाबीचको सीधा हवाई सेवाको शुल्क महँगो भएको गुनासो पनि व्यवसायीको थियो । संघले चैत २९ देखि वैशाख १ सम्म पोखरामा फेवा नव वर्ष महोत्सव आयोजना गर्दै छ । महोत्सवमा सहभागी हुन आउने पर्यटकलाई छुटको व्यवस्था गरिएको घोषणा संघले अभियानकै क्रममा गरेको छ । हेटौंडामा संघका अध्यक्ष लक्ष्मण सुवेदीले महोत्सवमा पाहुनालाई होटलका कोठामा ३० प्रतिशत छुट प्रदान गरिने घोषणा गरे । कोभिडबाट प्रभावित पर्यटनलाई पुनर्जागृत गर्न पोखराका विभिन्न पर्यटकीय सेवा सुविधामा व्यवसायीले ३० देखि ५० प्रतिशतसम्म छुट दिँदै आएको उनले स्मरण गराए । पर्यटन क्षेत्र चलायमान हुँदा होटल मात्रै चल्दैनन्, उनले भने, अन्य उद्योग, व्यवसाय पनि चल्छन् । आन्तरिक पर्यटककै कारण पर्यटन क्षेत्रले राहत महसुस गरेकोले अभियानले निरन्तरता पाएको उनले बताए । वीरगन्जमा उद्योग वाणिज्य संघ मधेस प्रदेशका अध्यक्ष गणेशप्रसाद लाठले पोखराको हस्पिटालिटी अन्य सहरले सिक्नलायक रहेको दाबी गरे । मधेसका सहर र भारतबाट समेत पोखरामा विवाह पर्यटनको प्रचुर सम्भावना रहेको उनको भनाइ छ । अहिले पनि वीरगन्जबाट विवाह, व्रतबन्धजस्ता ठूला इभेन्ट गर्न मानिस पोखरा जन्छन्, भारतीयले पनि इच्छा देखाउँछन्, उनले भने, त्यसका लागि पोखराले सेवा सुविधामा अझै विस्तार गर्नुपर्छ ।पोखरा, लुम्बिनी, चितवन र काठमाडौंलाई गोल्डेन ट्र्यांगलका रूपमा स्थापित गरी प्रवर्द्धनका कार्यक्रम अगाडि बढाउनुपर्नेमा संघका सल्लाहकार बच्चुराम तिवारीले जोड दिए । काठमाडौंसहित भैरहवा, भरतपुर, नेपालगञ्ज र सिमराबाट पोखरामा सिधा उडान हुन्छ । फागुन १७ बाट जनकपुरसमेत जोडिँदै छ । सीधा उडान विस्तार हुँदा भारतीय सीमावर्ती सहरबाट पोखरासम्म पर्यटक लैजान सहज हुने पर्यटन व्यवसायी बताउँछन् । पोखरामा थपिएका गन्तव्यको समेत प्रवर्द्धन गर्दै अभियानले निरन्तरता पाएको होटल संघ नेपालका केन्द्रीय सदस्य भरतराज पराजुलीको भनाइ छ । फेवातालसराङकोट केबलकार, सुपरम्यान बञ्जी, जायन्ट स्विङलगायत गतिविधि थपिएका छन्, उनले भने, पहिले पोखरा आइसकेका पर्यटकका लागि पनि यो नयाँ स्वाद हुनेछ । भारतीय पर्यटकलाई आकर्षित गर्न उत्तर प्रदेश र बिहारका सहरमा चलिए पोखरा अभियान गत वर्ष रोकिए पनि छिट्टै सञ्चालन गर्ने तयारीमा रहेको पश्चिमाञ्चल होटल संघका महासचिव राजेन्द्र अधिकारीले जानकारी दिए । कोभिड मत्थर हुँदै गएकाले बंगलादेशमा समेत पोखरा प्रवर्द्धन गर्न पुग्ने योजना रहेको उनले सुनाए ।"
ठेकेदारको मृत्युपछि भेरी पुल अलपत्र,"(जाजरकोट)निर्माण कम्पनीको चरम लापरबाहीले पूर्वपश्चिम जोड्ने मध्यपहाडी राजमार्गमा निर्माणाधीन मोटरेबल पुल १० वर्षदेखि अलपत्र परेको छ । निर्माणको जिम्मा लिएका ठेकेदार राजु श्रेष्ठको मृत्यु भएपछि पुल निर्माणको काम लामो समयदेखि रोकिएको हो । मध्यपहाडी राजमार्गअन्तर्गत जाजरकोटको कुदु र रुकुम पश्चिमको चौरजहारीलाई जोड्न २०६९ मा पुल निर्माणका लागि वाईपी कन्स्ट्रक्सन प्रालि ललितपुरसँग सम्झौता गरिएको थियो । कम्पनीले १३ करोड ४७ लाख रुपैयाँमा पुल निर्माणको ठेक्का लिएको छ । तर अहिलेसम्म दुई पिलरको आधा काम पनि सकिएको छैन । कम्पनीले तीन वर्षभित्र पुल निर्माणको काम गर्ने गरी सम्झौता गरेको थियो । पिलर ठड्याउने डिजाइन नमिलेको बहाना गराएर निर्माण कम्पनीले काम बीचमै अलपत्र छाडेको छ । सम्झौतालगत्तै परिचालन खर्चका नाममा करिब २ करोड ५० लाख रुपैयाँ पेस्की लिएको कम्पनीले बजेट दुरुपयोग गरेको भेरी नगरपालिका१३ का वडाध्यक्ष गोपाल बटालाले बताए । पुल निर्माणमा भएको ढिलाइले रुकुम र जाजरकोट आपसमा सडकले जोडिन सकेका छैनन् । पुल निर्माणमा भएको ढिलाइले यस क्षेत्रकै विकासमा बाधा पुगेको राष्ट्रिय सभा सदस्य मायाप्रसाद शर्माको भनाइ छ । लामो समयदेखि पुल नबन्दा व्यापार व्यवसायमा समेत ठूलो असर परेको उद्योग वाणिज्य संघ चौरजहारीका अध्यक्ष प्रेम सुनारले बताए । १ सय मिटर लम्बाइको उक्त पुल नबन्दा स्थानीय सकसपूर्ण लामो यात्रा गर्न बाध्य छन् । पुल निर्माणको काम अलपत्र परेपछि चौरजहारीमा नयाँ सहर निर्माण आयोजनाको कामसमेत प्रभावित बनेको उनले जानकारी दिए । सरकारले ठेक्का तोड्नेभन्दा पनि पटकपटक म्याद थपिरहेको छ, उनले भने, वषौंसम्म पुल अलपत्र हुँदा पनि कसैलाई चासो छैन ।मध्यपहाडी लोकमार्ग आयोजनाले जाजरकोट र रुकुम खण्डमा कालोपत्र गर्ने काम अन्तिम चरणमा पुर्याएको छ । तर पुल नबन्दासम्म रुकुम र जाजरकोटमा विभिन्न पूर्वाधार निर्माणमा समस्या भएको छ । पुल बने पूर्व इलामको चियाभन्ज्याङ हुँदै पश्चिम दार्चुला झुलाघाटसम्मको मध्यपहाडी लोकमार्ग आयोजनाको दूरी छोटिनेछ । यो पुल निर्माण भए जाजरकोट, दैलेख, बागलुङ, काठमाडौंलगायत जिल्लाको यात्रा सहज हुनेछ । पुल बनेपछि जाजरकोटकाठमाडौं यात्रा करिब ६ घण्टा यात्रा छोटिने बताइएको छ । पुल निर्माणको अवधि वैशाखसम्म थपिएको छ । कोरोना महामारीका कारण डेढ वर्षअघि मूल ठेकेदार राजु श्रेष्ठको मृत्यु भएपछि थप समस्या भएको फिल्ड सुपरभाइजर विमल कार्कीले बताए । उक्त कम्पनीको सहायक कम्पनीमार्फत ६ महिनाभित्र निर्माण सक्ने गरी आवश्यक सामग्री संकलनको काम भइरहेको उनको भनाइ छ ।"
७ वर्षमा २१ किमि मात्रै तटबन्ध,"(बर्दिया)कर्णाली नदी नियन्त्रण व्यवस्थापन आयोजना राजापुरले ५ वर्षमा ७३ किलोमिटर तटबन्ध निर्माण गर्ने लक्ष्य राखेको थियो । तर निर्माण थालिएको ७ वर्ष भइसक्दा २५ प्रतिशत पनि काम हुन सकेको छैन । २०७१ सालबाट सुरु भएकामा अहिलेसम्म २१ किमि मात्र तटबन्ध बनेको आयोजनाले जनाएको छ । आयोजनाका कर्मचारी र ठेकेदारको लापरबाहीका कारण निर्माणले गति लिन नसकेको स्थानीयको आरोप छ । बेलैमा तटबन्ध नबन्दा बर्सेनि कर्णाली नदीको बाढीले खेतीयोग्य जमिन कटान गर्ने क्रम बढ्दो छ ।आयोजनाको गुरुयोजनाअनुसार तटबन्ध सम्पन्न गर्न १२ अर्ब ७४ करोड रुपैयाँको डीपीआर स्वीकृत भएको थियो । हालसम्म २ अर्ब ५ करोड रुपैयाँ खर्च भइसकेको छ । आयोजनाले हिउँदमा गर्नुपर्ने निर्माण वर्षायामको मुखमै गर्दा तटबन्ध पूरा नहुँदै बग्ने गरेको साविक राजापुर गाविसका अध्यक्ष विनयध्वज चन्दले बताए । यसमा आयोजनाको सरासर कमजोरी देखिन्छ, उनले भने, जिम्मेवार पक्षले गम्भीरतापूर्वक लिएको भए गत कात्तिकमा आएको बाढीले किसानले दुःख पाउने थिएनन् । निर्माण भइसकेको तटबन्ध पनि वर्षायाममा बगाउने र ठाउँठाउँमा भासिन थालेपछि यसको गुणस्तरमा समेत प्रश्न उठ्ने गरेको छ ।गत कात्तिक पहिलो साता कर्णाली नदीमा आएको बाढीले करिब १ किमि तटबन्ध बगाएको थियो । टुहुनी, तिघ्रा, वन घुस्रा र सत्तीघाटमा तटबन्ध भासिएको छ । कमिसनतन्त्र हाबी हुनु र भ्रष्टाचार गर्नेलाई राजनीतिक संरक्षण मिल्दा यस्तो अवस्था आएको राजापुर४ का विष्णु रिजालको दाबी छ । कर्णालीमा निर्माण गरिएको तटबन्ध वर्ष दिन नबित्दै भासिने र बगाउने गरेको छ, उनले भने, कर्मचारीलाई नियमन गर्ने निकाय नै मौन बसेकाले भ्रष्टाचार मौलाएको छ ।झन्डै ३ सय मिटर लामो तटबन्ध भासिएपछि राजापुर४ सत्तीघाट पुल र आसपासका दर्जनौं गाउँमा बाढी पस्ने उच्च जोखिम छ । गत कात्तिकमा नेपाल प्रहरी, सशस्त्र प्रहरी बल र स्थानीयको श्रमदानबाट जेनतेन कटान रोक्ने काम भएको थियो ।"
गैंडा मरेपछि वन्यजन्तुमैत्री निर्देशिका,"वन्यजन्तुको वर्गीकरणनिर्देशिकामा वन्यजन्तुको वर्गीकरणसमेत गरिएको छ । जंगली हात्तीलाई धेरै ठूला वन्यजन्तु प्रजातिभित्र राखिएको छ । गैंडा, बाघ, भालु प्रजाति, ठूला मृग प्रजाति, झारल, घोरल, नीलगाई, गौरी गाई, अर्ना ठूला वन्यजन्तु प्रजातिअन्तर्गत पर्छन् । साना जंगली बिरालो प्रजाति, नीर बिरालो, जंगली कुकुर (ढोले), स्याल, ब्वाँसो, लिंक्स, साना मृग प्रजाति, कृष्णसार, चौका, हुँडार, चितुवा प्रजाति, डल्फिन (सोंस), बँदेल प्रजातिलाई मझौला वन्यजन्तु प्रजातिमा राखिएको छ । कछुवा प्रजाति, सर्प प्रजाति, गोहोरो प्रजाति, गोही प्रजाति, छेपारो प्रजाति, भ्यागुताजस्ता उभयचर तथा सरीसृप प्रजाति, लोखर्के प्रजाति, खरायो प्रजाति, दुम्सी प्रजाति, सिभेट प्रजाति, ओत प्रजाति, न्याउरी मुसा, बाँदर प्रजाति, सालक प्रजाति, हाब्रे, चरिबाघ, लिङसाङ, चमेरो जस्ता साना स्तनधारी प्रजातिलाई साना वन्यजन्तु प्रजातिमा समेटिएको छ ।"
बाघ गणनालाई ५ सय २० क्यामरा,"(कञ्चनपुर)शुक्लाफाँटा राष्ट्रिय निकुञ्जसँगै आसपासका वन क्षेत्रमा दुई सातादेखि बाघ गणना भइरहेको छ । शुक्लाफाँटालालझाडीजोगबुडा कम्लेक्समा क्यामरा ट्र्यापिङ विधिबाट बाघको गणना भइरहेको छ । बाघ गणनाका लागि ७० जना प्राविधिक र ५ हात्ती परिचालन गरिएको छ । बाघ विचरण क्षेत्रसंँगै घोलहरू, बाघको पदचाप देखिएका स्थानमा एकएक जोडी स्वचालित क्यामरा राखिएका छन् । बाघको उचाइलाई मध्यनजर गरी त्यसैअनुसार क्यामराहरू छ । शुक्लाफाँटा निकुञ्जसंँगै लालझाडी संरक्षित क्षेत्र, ब्रम्हदेव र जोगबुडा क्षेत्रमा २२ किलोमिटर लम्बाइचौडाइका २ सय ६० ग्रिडहरू बनाइएका छन् । एक ग्रिडमा एक जोडी क्यामरा राखिएको छ । शुक्लाफाँटामा ९५, लालझाडी र ब्रह्मदेवमा १०७ तथा जोगबुडा क्षेत्रमा ५८ गरी २ सय ६० ग्रिडमा ५ सय २० वटा स्वचालित क्यामराहरू जडान गरिएका छन् । ती क्यामराले लेन्स अगाडि हुने पदचापअनुसार स्वचालित रूपमा फोटो खिच्छ । सामान्यतः १५ दिनमा एक पटक बाघ आफ्नो टेरिटोरीमा पुग्छ भन्ने मान्यता छ, राष्ट्रिय प्रकृति संरक्षण कोषको शुक्लाफाँटा संरक्षण कार्यक्रमका प्रमुख लक्ष्मीराज जोशीले भने, त्यही भएर एक ग्रिडमा कम्तीमा १५ दिनसम्म क्यामरा राखिन्छ । उक्त अवधिमा क्यामराहरूको नियमित अनुगमनसंँगै हरेक दोस्रो तेस्रो दिनमा तस्बिर संकलन गर्नेलगायतको काम भइरहन्छ । यसका लागि निकुञ्जमा ४, लालझाडी क्षेत्रमा ४ र जोगबुडामा ३ वटा क्याम्पहरू राखिएका छन् । हरेक क्याम्पमा ६६ जनाको प्राविधिक टोली छ । यी टोलीले नै क्यामराहरूको नियमित अनुगमन गरिरहेको छ । क्यामराले काम गरे नगरेको हेर्ने, तस्बिर डाउनलोड गर्ने, त्यसले खिचेका फ्रेममा जनावरहरू परे नपरेको हेर्ने, मेमोरी कार्ड तथा ब्याट्रीहरू फेर्ने लगायतका कामहरू प्राविधिक टोलीले गर्छ । प्राविधिक टोलीले क्यामराको नियमित अनुगमनसँंगै बाघ पाइने क्षेत्रमा मानवीय चाप र बाघका आहारा प्रजातिका वन्यजन्तुको समेत अनुगमन गरिरहेको छ । प्रत्यक्ष रूपमा फिल्डमै खटिएर यसको अनुगमन भइरहेको जोशीले बताए । उनका अनुसार यसको अध्ययन गर्ने प्राविधिकले प्रत्यक्ष आँखाले अवलोकन गरिरहेका छन् । १५ किलोमिटर चौडाइ र १५ किलोमिटर लम्बाइलाई एउटा ब्लक मानेर मानवीय चाप र आहारा प्रजातिका जनावरको अध्ययन भइरहेको छ । शुक्लाफाँटालालझाडीजोगबुडा कम्पलेक्समा गत माघ २९ देखि बाघ गणनाको काम सुरु भएको हो । २ सय ६० वटै ग्रिडमा क्यामरा राख्न समय लागेका कारण त्यसैअनुसार विवरण संकलन गरिने निकुञ्जका सहायक संरक्षण अधिकृत नरेन्द्र अर्यालले बताए । उनका अनुसार फागुन १७ देखि २२ सम्ममा सबै क्यामराहरूमा संकलित तस्बिर बटुल्ने काम भइसक्ने बताए । सुरुमा राखिएको क्यामराबाटै तस्बिर संकलन सुरु हुन्छ, सबैभन्दा अन्तिममा राखेको क्यामराको काम अन्तिममै हुन्छ, उनले भने, त्यसपछि फिल्डको काम सकिन्छ, तस्बिरहरू संकलन गरेर विश्लेषणको काम सुरु हुन्छ । ३ सय ५ वर्गकिलोमिटर क्षेत्रफल रहेको शुक्लाफाँटामा गत वर्ष गरिएको गणनाअनुसार १९ वयस्क बाघ छन् । २०१८ को राष्ट्रिय गणनामा भने यहाँ बाघको संख्या १६ थियो । हरेक ४ वर्षमा बाघको राष्ट्रिय गणना हुने गरेको छ । शुक्लासंँगै लालझाडी, ब्रह्मदेव र जोगबुडा क्षेत्रमा पनि बाघ देखिने भएकाले उक्त क्षेत्रमा गणना भइरहेको हो । यस वर्ष राष्ट्रिय बाघ गणना मंसिर १९ देखि चितवनपर्सा कम्पलेक्सबाट सुरु भएको हो । चितवनपछि बर्दियाबाँके कम्पलेक्स हुँदै शुक्लाफाँटालालझाडीजोगबुडा कम्पलेक्समा अन्तिम चरणमा गणना हुन लागेको हो ।यसैबीच बाघ गणनाका लागि राखिएकोमध्ये एक जोडी क्यामरा चोरी भएको छ । वेदकोट नगर क्षेत्रको सामुदायिक वनमा राखिएको क्यामरा चोरी भएको सहायक संरक्षण अधिकृत अर्यालले बताए । चोर पत्ता लगाउन सामुदायिक वनका पदाधिकारीसँगै स्थानीयलाई समेत आग्रह गरिएको छ । यसैगरी तिलकेनी क्षेत्रमा मानसिक अवस्था ठीक नभएका एक व्यक्तिले एउटा क्यामरा निकालेर खोलामा फालेको अवस्थामा भेटिएको छ । उक्त स्थानमा भने अर्को क्यामरा सुरक्षित भएकाले व्यक्ति पहिचान भएको छ । मानसिक अवस्था ठीक नभएको भन्ने आएको छ, हामी अनुसन्धान गरिरहेका छौं, उनले भने, अर्को क्यामराले फोटो खिचेकाले मान्छे पहिचान गर्न सजिलो भयो ।"
दोहोरो नागरिकता बनाउने पक्राउ,"पर्वत (कास) दोहोरो नागरिकता बनाएको आरोपमा कुश्मा११ पकुवाका २५ वर्षीय आशिष केसी शुक्रबार पक्राउ परे । जिल्ला प्रशासन र सम्बन्धित वडाध्यक्षको सहयोगमा पक्राउ गरेको प्रहरीले केसीविरुद्ध लिखतसम्बन्धी कसुर किर्ते गर्न नहुने मुद्दा चलायो । जिल्ला सरकारी वकिल कार्यालयमार्फत जिल्ला अदालतबाट पहिलोपटक चार दिनको समय लिएर प्रहरीले उनीमाथि अनुसन्धान गरिरहेको छ । प्रहरी अनुसन्धानबाट एकपछि अर्को पोल खुल्दै जाँदा विभिन्न विश्वविद्यालय, माध्यमिक शिक्षा परीक्षा बोर्ड (एसईई) र कक्षा १२ समेतका नक्कली प्रमाणपत्र, सरकारी कार्यालयका छाप र लेटरप्याड तयार गर्ने गिरोह पत्ता लगायो । कुश्मा११ का वडाध्यक्ष शिवप्रसाद पौडेलका अनुसार पहिलोपटक २०५३ को जन्ममिति राखेर तत्कालीन कुश्मा नगरपालिकाको सिफारिस लिएर केसीले २०७३ मा पहिलो नागरिकता लिएका थिए । वैदेशिक रोजगारीमा जान उमेर घटाउनुपर्ने भएपछि उनी नक्कली कागजातको खोजीमा लागेको हुन सक्ने प्रहरीको अनुमान छ । पोखरामा अध्ययनरत केसीले पोखरामै नक्कली शैक्षिक योग्यताका प्रमाणपत्र बनाएर २०५६ मा जन्मिएको प्रमाण जुटाए । तिनै प्रमाणपत्रका आधारमा फागुन पहिलो साता वडाको सिफारिसमा जिल्ला प्रशासन कार्यालयबाट दोस्रो नागरिकता लिए । लगत्तै उनी द्रुत राहदानी लिन परराष्ट्र मन्त्रालय गए । राहदानी लिने क्रममा उनको डिजिटल औंठाछाप लिने क्रममा दुईवटा नागरिकता लिएको खुल्यो । सोही क्रममा उनले वडाध्यक्षलाई सम्पर्क गरेर आफूले यस अघिसमेत नागरिकता लिएको खुलाए । वडाअध्यक्ष पौडेलले उनलाई गाउँ बोलाए । मैले थाहा पाउनेबित्तिकै उसलाई काठमाडौंबाट यहाँ बोलाएँ । डुब्लिकेट काम गरेको थाहा पाइसकेपछि बचाउन सक्ने कुरै भएन । प्रशासनमा लगेर बुझाएको हुँ, वडाध्यक्ष पौडेलले भने । दुई नागरिकता बनाएको आरोपमा पक्राउ परेका केसीबारे अनुसन्धान सुरु गरेको प्रहरीले केही दिनमै नक्कली कागजात, सरकारी छाप, लेटरप्याडको दुरुपयोग गर्ने गिरोह पत्ता लगायो । केसीले दिएको सूचनाकै आधारमा पर्वत प्रहरीले पोखराका विभिन्न स्थानबाट नक्कली कारोबारी पत्ता लगाएको हो । गिरोहले प्रहरी प्रधान कार्यालय, विभिन्न जिल्ला प्रहरी कार्यालय, जिल्ला प्रशासन तथा विश्वविद्यालयदेखि माध्यमिक शिक्षा परीक्षा बोर्डका नक्कली प्रमाणपत्र बनाएर लाखौं रुपैयाँमा बिक्री गर्दै आएको खुलेको छ । प्रहरीले सुर्खेत घर भई पोखरा बस्दै आएका ३२ वर्षीय तुलाराम राम्जाली मगर र पर्वतको महाशिला२ भोक्सिङ घर भई पोखरामै बस्ने ३८ वर्षीय रिमबहादुर हमाललाई पक्राउ गरी अनुसन्धान अघि बढाएको छ । उनीहरूबाट बरामद भएका कागजपत्रका आधारमा अरू व्यक्तिसमेत संलग्न भएको हुन सक्ने प्रहरीले जनाएको छ ।"
निबन्ध संग्रह आकाशमुखी सार्वजनिक,"काठमाडौं (कास) विश्वका चर्चित निबन्धहरूको नेपालीमा अनुवादित संग्रह आकाशमुखी सार्वजनिक भएको छ । पत्रकार तथा लेखक मोहन मैनालीले अनुवाद गरेको कृतिमा १५ वटा निबन्ध संग्रहित छन् । बुकर टी वासिङ्टन, जर्ज बर्नार्ड शा, सर रिचर्ड लिभिङस्टोन, सर फ्रान्सिस एडवर्ड योङहस्बेन्ड, भर्जिनिया उल्फ, साइभिय द मेस्थ्र, बेन जोन्सन, अल्दस अक्स्ले फ्रान्सिस बेकन, रिस्तो मिनेन्स्की र जेबीएस हल्देनका निबन्धलाई संग्रहमा समावेश गरिएको छ । राजधानीमा शनिबार भएको लोकार्पण समारोहमा अध्येता हरि शर्माले मैनालीको अनुवादलाई आफूले उनकै लेखका रूपमा बुझेको बताए । के कुनै पनि पुस्तक सम्पूर्ण रूपमा अनुवाद मात्रै हुन्छ ? सय प्रतिशत अनुवाद सम्भव छ ? मलाई त त्यस्तो लाग्दैन, उनले भने, यो पुस्तकमा समावेश निबन्धहरू त्यसका लेखकका आइडियाहरू हुन् । तिनलाई यो रूपमा लेखेको मैनालीले हो । त्यसैले मैनाली अनुवादक मात्र नभएर कुनै न कुनै रूपमा यी निबन्धका लेखक पनि हुन् ।कार्यक्रममा लेखक सगुना शाहले अनुवादका जटिलताहरूबारे प्रकाश पारेकी थिइन् । उनी आफूले कान्छा महारानी अनुवाद गर्दाको अनुभव सुनाउँदै भनिन्, हामीकहाँ महिलाले के लेखे होलान् र भनेर प्रश्न गर्ने, उनीहरूको लेखनलाई विश्वास नगर्ने संस्कार अझै छ । कार्यक्रममा मैनालीले आफूले यी निबन्धहरू छान्नुको कारण र अनुवाद गर्दाका अनुभव बाँडेका थिए । पुस्तक बुक हिल पब्लिकेसन्स प्रालिले प्रकाशित गरेको हो ।"
कृष्णबहादुर चौथोपल्ट च्याम्पियन,"(काठमाडौं)आर्मीका धावक कृष्णबहादुर बस्नेतले कीर्तिमानी समय निकाल्दै चौथोपल्ट प्रधानसेनापति खुला म्याराथनको उपाधि जितेका छन् । राजधानीमा शनिबार आयोजित म्याराथन दुरी उनले २ घण्टा १९ मिनेट ५७ सेकेन्डमा पार गर्दै उपाधि जिते । प्रतियोगितामा आफ्नै नामको २ घण्टा २० मिनेट ५१ सेकेन्डको कीर्तिमानलाई कृष्णले उछिनेका हुन् । उनले यसअघि गत वर्षसहित २०७४ र २०७५ सालमा लगातार उपाधि जितेका थिए । उनका प्रतिस्पर्धी आर्मीकै खडकबहादुर खड्काले २ घण्टा २२ मिनेट र एपीएफका किरणसिंह बोगटीले २ घण्टा २४ मिनेट ४० सेकेन्डमा दूरी पार गर्दै दोस्रो र तेस्रो स्थान हात पारे । किरण १३ औं सागका स्वर्णधारी खेलाडी हुन् । उनले दुई महिनाअघि नेपालगन्ज म्याराथन जितेका थिए ।विजेता कृष्णबहादुरले ३ लाख र उपविजेता खडकबहादुरले २ लाख नगदसहित मोटरसाइकल पुरस्कार जितेका छन् । तेस्रो भएका किरणले १ लाख रुपैयाँ पाए । विजेता कृष्णले भने अमेरिकामा हुने वर्ल्ड म्याराथन च्याम्पियनसिपमा सहभागिता जनाउन पाउनेछन् ।२१ किमि हाफ म्याराथनमा पुरुषतर्फ आर्मीका गजेन्द्र राई र महिलातर्फ धादिङकी सन्तोषी श्रेष्ठ च्याम्पियन भएका छन् । गजेन्द्रले १ घण्टा ३४२ सेकेन्डमा दूरी पार गरे । आर्मीका दीपक अधिकारी १ घण्टा ३ मिनेट ४५ सेकेन्ड र बाग्लुङका तीर्थकुमार पुन १ घण्टा ४ मिनेट ५३ सेकेन्ड क्रमशः दोस्रो र तेस्रा भए । सन्तोषीले प्रतियोगितामा पहिलो सहभागितामै उपाधि जितिन् । उनले १ घण्टा १३ मिनेट ४२ सेकेन्डमा दौड सकिन् । उनले नेपालगन्जमा भन्दा ५ मिनेट सुधारिन् । नेपाल पुलिसकी राजपुरा पछाई (१ः१३४२) र आर्मीकी विश्वरुपा बुढा (१ः१८१२) दोस्रा र तेस्रा भए । हाफ म्याराथनतर्फ प्रथम, द्वितीय र तृतीयले क्रमशः ७५ हजार, ५० हजार र ३५ हजार पुरस्कार पाए । विजेता गजेन्द्रले मोटरसाइकल र सन्तोषीले स्कुटर पनि पाए ।१० किमि सैनिक अधिकृत महिलातर्फ सनी तामाङ, कृपा अधिकारी र अस्मिता जीसी तथा पुरुषतर्फ विशालचन्द्र बाजी, चन्द्रबहादुर थापा र गोकुलजंग थापा शीर्ष तीन स्थानमा विजयी भए । उनीहरूले १०, ७ र ५ हजार पुरस्कार पाए । विजेता खेलाडीलाई प्रधानसेनापति महारथी प्रभुराम शर्मालगायतले पुरस्कृत गरे ।"
सिमोन र पुष्पालाई केटीएम रन,"काठमाडौं (कास) १० किलोमिटर केटीएम रनको उपाधि केन्याका धावक सिमोन किप्लागेट र एपीएफ क्लबकी धाविका पुष्पा भण्डारीले जितेका छन् । १० किमिमा सर्वाधिक पुरस्कार राशिमा शनिबार भएको स्पर्धामा पुरुषतर्फ सिमोनले निर्धारित दुरी ३० मिनेट ५५५७ सेकेन्ड र महिलातर्फ पुष्पाले ३६ मिनेट २०२० सेकेन्ड पूरा गरेका थिए । विजेता दुवैले समान एक लाख रुपैयाँ पुरस्कार पाए । शेर्पा आउटडोरको केटीएम सिटीद्वारा आयोजित दौडमा पुरुषतर्फ दुर्गाबहादुर बुढा ३० मिनेट ५७६० सेकेन्ड मुकेश पल ३१ मिनेट २२६३ सेकेन्डबाट दोस्रा र तेस्रा भए । अजितकुमार यादव ३१ मिनेट ३६४२ सेकेन्डबाट चौथो भए । सन्तोष विष्ट, सुवास कार्की, टंक कार्की, राजेन्द्र तामाङ, सञ्जीव नेपाली र दिनेशसिंह बोगटी क्रमशः पाँचौंदेखि १० औं स्थानमा विजयी भए । एपीएफकी फुलमती राना ३७ मिनेट १४०१ सेकेन्डबाट दोस्रो तथा राममाया बुढा ३९ मिनेट ४२०८ सेकेन्डबाट तेस्रो भए । महिलातर्फ विन्द्रा श्रेष्ठ, सिमोन थारु, सरस्वती बोहरा, आशा रावल, विमला कार्की, राधिका श्रेष्ठ र कृष्णश्वेरी सिन्तकला चौथोदेखि १० औं स्थानमा रहे । दुवैका उपविजेताले ५० हजार, तेस्रोले ३० हजार, चौथोले २० हजार, पाँचौंले १० हजार, छैटौंले ५ हजार प्राप्त गरे ।"
सत्यवतीले जित्यो एलपीएल,"(धनगढी)सत्यवती एकेडेमी अत्तरियाले विद्याभूषण पब्लिक स्कुल गेटालाई १ सय ६१ रनले पराजित गर्दै छैटौं धनगढी मेयर लिटल फ्लावर प्रिमियर लिग क्रिकेट जितेको छ । पहिलोपल्ट च्याम्पियन सत्यवतीले एक लाख ५० हजार र विद्याभूषणले ७५ हजार रुपैयाँ पुरस्कार पाए । धनगढीस्थित प्रदेश प्रहरी कार्यालयको मैदानमा सम्पन्न एलपीएल फाइनलमा सत्यवतीले २ सय ५१ रनको लक्ष्य पछ्याएको विद्याभूषणले १२१ ओभरमा ८९ रनमात्र बनाउन सक्यो । त्यसमा नुरेन विष्टले ३१ र प्रशान्त थापाले १३ रन बनाए । अन्य ब्याटरले दोहोरो अंकमा रन बनाउन सकेनन् । सत्यवतीका युवराज खत्री र नीरज भट्टले ३३ तथा सन्तोष कार्की र सुजन गौतमले २२ विकेट लिए ।टस जितेको सत्यवतीले २० ओभरमा ४ विकेट गुमाई २ सय ५० रन बनाउँदा यू१९ राष्ट्रिय टोलीका ओपनर सन्तोष कार्कीले सर्वाधिक ९८ रन बनाए । उनले ४५ बलमा ३ चौका र ११ छक्का प्रहार गरे । खगेन्द्र जोशीले ८३ रन जोड्दा १० चौका र ३ छक्का प्रहार गरे । आदिल अन्सारीले १२ बलमा २ चौका र ३ छक्कासहित अविजित ३५ तथा सुजन गौतमले ५ बलमा ३ छक्कासहित १९ रन बनाए । सन्तोष र खगेन्द्रले १ सय ८० रनको ओपनिङ पार्टनरसिप गरे, जुन प्रतियोगिताकै उच्च साझेदारी हो । विद्याभूषणका प्रदीप चन्दले ३ र वीरेन्द्र नाथले एक विकेट लिए । कप्तान शेर मल्ल ४ ओभरमा ७९ रन खर्चे पनि विकेटविहीन रहे । उत्कृष्ट खेलाडी सत्यवतीका सन्तोष कार्की चुनिए । उनले २० हजार प्राप्त गरे । उत्कृष्ट ब्याटर विद्याभूषणका वीरेन्द्र नाथ र बलर हिमालयन ह्वाइट हाउसका दीपक बोहरा चुनिए । दुवैले जनही १० हजार पाए । उदीयमान खेलाडी सत्यवतीका युवराज खत्री भए । उनले १० हजार पाए ।"
