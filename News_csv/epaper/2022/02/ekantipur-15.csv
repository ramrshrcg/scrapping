शीर्षक,विवरण
एमालेको 'काउन्टर महाभियोग' तयारी,"'एमसीसीको प्रस्ट विरोध गर्नुपर्छ'संसदीय दल बैठकमा रावल, भुसाल, झपट रावललगायतका सांसदले एमसीसीको विपक्षमा उभिनुपर्ने सुझाव राखेका छन् । उनीहरूले एमसीसी देशको हितविपरीत रहेको र चुनावको मुखमा एमालेले त्यसको विरोध गरेर जानुपर्ने बताएका हुन् । सांसद भुसालले पनि एमसीसीका सन्दर्भमा अनिर्णयको बन्दी बन्न नहुने बताए । हामीले एमसीसीमाथि छलफल गर्नुपर्छ र यसको विपक्षमा उभिनुपर्छ, उनले भने । सुरुदेखि नै एमसीसीको विरोध गर्दै आएका भीम रावलले एमसीसीलाई बैठकमा एजेन्डा बनाएर छलफल गर्न लिखित रूपमै माग गरेका थिए । सांसद लालबाबु पण्डित, मोहन बानिया, विमला विक, कृष्णभक्त पोखरेलगायतले एमाले प्रस्ट रूपमा एमसीसीको विपक्षमा उभिनुपर्ने धारणा राखेका थिए ।"
गलपासो बन्ने जोखिम,"(काठमाडौं)प्रधानन्यायाधीशविरुद्ध सत्तापक्षले लगाएको महाभियोगको प्रतिवादमा एमालेले परमादेश जारी गर्ने सर्वोच्चका चार न्यायाधीशविरुद्ध महाभियोग प्रस्ताव अघि बढाउँदा प्रत्युत्पादक हुन सक्ने एमालेकै सांसद र संविधानविद्ले बताएका छन् । संसदीय दल बैठकमा केही सांसदले स्पष्ट र केहीले घुमाउरो रूपमा काउन्टर महाभियोगको प्रस्ताव एमालेका लागि राजनीतिक रूपमा घातक हुन सक्नेतर्फ नेतृत्वलाई सचेत गराएका छन् । अध्यक्ष ओलीलाई संसदीय दलले अधिकार दिए पनि आगामी कदम कस्तो हुन्छ भन्ने अनुमान गर्न गाह्रो छ । संविधानविद् विपिन अधिकारीले पनि प्रतिवादमा अर्को महाभियोगको प्रस्ताव ल्याइए त्यसले नयाँ शृंखला सुरु हुने बताए । त्यो हिसाबले महाभियोग ल्याइन्छ भने त्यसले एउटा शृंखला सुरु हुन्छ, त्यसको सुरुवात जसले पनि गर्न सक्छ तर अन्त्यचाहिँ हुँदैन, हरेक न्यायाधीशलाई कुनै न कुनै सरकारले नियुक्त गरेको हुन्छ, अधिकारीले भने, प्रधानन्यायाधीशविरुद्ध ल्याएको महाभियोगमा टिट फर ट्याट गरियो भने त्यो गर्नेलाई पनि न्यायालय दुवैलाई नराम्रो हुन्छ । कसैले आवेशमा टिप्पणी गरे पनि त्यो हदसम्म नजालान् भन्ने लाग्छ ।एमाले नेताहरूले भने सरकार पक्षबाट भएको गतिविधिलाई चेक गर्न पनि केही कदम चाल्ने बताएका छन् तर महाभियोगको प्रतिप्रस्ताव ल्याउन ओलीका लागि विभिन्न अप्ठ्यारा छन् । एमाले संसदीय दल बैठकमा केही सांसदले विवादास्पद पृष्ठभूमि भएका प्रधानन्यायाधीशलाई बोकेर चुनावमा जान नसकिने धारणा राखेका थिए । महाभियोगविरुद्ध एमालेले काउन्टर प्रस्ताव ल्याए बदनाम बनेका जबराको बचाउ गरेको बुझिने केही सांसदले बताए । बैठकका भीम रावल र घनश्याम भुसालले जबरालाई बोकेर हिँड्न नहुने बताएका थिए । यस विषयमा प्रश्न उठाएपछि ओलीले जवाफ दिनुपरेको थियो । जबराले ओलीसँग साँठगाँठ गरेको सत्तापक्षको आरोपलाई एमालेको भूमिकाले स्थापित गरिदिने जोखिम पनि उत्तिकै छ ।यसलाई व्यक्ति विशेषलाई गरेको आक्रमणका रूपमा मात्रै नबुझेर चोलेन्द्रशमशेर जबराले राम्रो गर्नॅभएको छ वा उहाँप्रति सकारात्मक भएर उहाँलाई बोकेर हिँड्नुपर्छ वा उहाँलाई जोगाउनुपर्छ भन्ने मनसाय एमालेको छैन, उहाँको अनगिन्ती कमजोरी देखिएका छन्, ओलीको भनाइ उद्धृत गर्दै प्रमुख सचेतक विशाल भट्टराईले भने, उहाँ (जबरा) प्रति थुप्रै चार्जहरू लागेका छन् । उहाँप्रति आलोचना पनि छ । एमालेको आलोचना थियो, रहँदै पनि आएको छ । परमादेश गराउने नेतृत्व उहाँले नै गराउनुभएको हो । त्यहींदेखि अदालत बिथोलिएको हो । एमालेले महाभियोग प्रस्ताव जबरा व्यक्तिविरुद्ध नभई प्रणालीविरुद्ध भएको बताउने गरेको छ ।एमालेले जसको विरुद्ध ल्याउने भनेको हो, उहाँहरू विवादास्पद न्यायाधीशहरू होइनन् । अदालतले फैसला गर्दा न्यायलाई कसरी ठाउँमा पार्ने भनेर सोचेको हुन्छ, संविधानविद् अधिकारीले भने, त्यसको पीडित पक्षले अन्याय भयो भन्ने नै भयो । चाहे पार्टी विभाजन होस् वा संसद् विघटनको विषय होस् । जे निर्णय भयो, त्यसमा समस्या थिएन । संसदीय दल बैठकमा अध्यक्ष ओलीले महाभियोगको नियतमाथि प्रश्न उठाएका थिए । अदालतलाई निरन्तर गिजोलिरहने, अस्थिर बनाउने, निर्वाचन सार्ने र एमसीसी पास गर्ने गलत उद्देश्यका साथ यो आएको छ, त्यसकारण यसलाई प्रतिवाद गर्नॅपर्छ । त्यो प्रतिवाद आवश्यक पर्दा सडकबाट, न्यायालयबाट, कानुनी क्षेत्रबाट प्रतिवाद गर्ने मनसायका साथ छ, उनले भनेका थिए ।ओलीले विधि, पद्धति र लोकतन्त्रका लागि काउन्टर प्रस्ताव ल्याउने बताए पनि प्रधानमन्त्रीका रूपमा एमाले अध्यक्ष ओलीले चालेका केही कदमले त्यो दाबीमाथि प्रश्न उठाउने ठाउँ दिएको छ । उनले दुईदुई पटक गरेको विघटनलाई अदालतले गैरसंवैधानिक कदम भन्दै त्यसविरुद्ध फैसला गरेको थियो । पार्टीभित्रको आन्तरिक विवाद निरूपण गर्न नसकेर करिब दुई तिहाइको बहुमत हुँदाहुँदै गरिएको संसद् विघटनलाई लिएर विश्वासको संकट देखिएको छ । जसले संविधान निर्माण भएपछिको सबैभन्दा ठूलो प्रहारका रूपमा हेरिएको थियो ।अहिले काउन्टर प्रस्ताव ल्याउने विषयमा विधि र पद्धतिको भनिन्छ होला तर विगतका घटनाका कारण आममानिसमा यो विषयमा कुनै तरंग ल्याउँछ भन्ने लाग्दैन, एमालेका एक स्थायी कमिटी सदस्यले भने । सर्वोच्च अदालतका न्यायाधीशमाथि महाभियोग प्रस्ताव ल्याउन अर्को संकटको विषयमा भनेको अदालतभित्रको समीकरण पनि हो । आफू मातहतमा रहेका न्यायाधीश तथा कानुन व्यवसायीको असहयोगका कारण प्रधानन्यायाधीश जबरा कात्तिक २९ पछि इजलास बसेका छैनन् । सर्वोच्च अदालतका अन्य न्यायाधीशहरू जबरासँग इजलास सेयर गर्न तयार छैनन् ।एमालेको सहयोगबिना प्रतिनिधिसभाबाट महाभियोग प्रस्ताव पारित हुन सक्दैन तर जबराविरुद्धको प्रस्ताव पारित नभए पनि उनी पुनः इजलासमा फर्किएर काम गर्ने सम्भावना निकै कम छ । अर्कोतर्फ एमालेभित्र महाभियोग लगाउन भनेर छलफलमा रहेका न्यायाधीशहरूको हकमा महाभियोग असफल भएपछि काममा फर्किन कुनै समस्या देखिँदैन । त्यो परिस्थिति अध्यक्ष ओली र एमालेका लागि प्रतिकूल हुने आकलन छ ।एमालेले आफ्नो प्रजातान्त्रिक छविलाई वृद्धि गर्नॅपर्ने अवस्थामा यस्तो प्रकारको प्रक्रियाबाट अघि बढे न्यायालय अझ विक्षिप्त बन्ने अवस्था हुन्छ । त्यसले प्रजातन्त्रलाई फाइदा गर्दैन, अधिकारीले भने, जो जनमतबाट शासन गर्न चाहन्छ । त्यसलाई बेफाइदा हुन्छ ।"
नेताहरूलाई धम्क्याएका छैनौं : अमेरिका,"(काठमाडौं)अमेरिकाले एमसीसीका विषयमा नेपाली नेताहरूलाई धम्की नदिएको बताएको छ । नेपालका लागि अमेरिकी राजदूत र्यान्डी बेरीले अमेरिकी अधिकारीले नेताहरूलाई धम्की दिएको भन्ने सूचना गलत भएको प्रस्ट पारेका हुन् । हामीले नेपाली नेताहरूलाई धम्की दिएका छैनौं, यो कुरा असत्य हो, नेपालका कूटनीतिक मामिला पत्रकारहरूसँग सोमबार राजदूत बेरीले भने । अमेरिकाले नेपाललाई आफ्ना प्रतिबद्धता पालना गर्न आग्रह गरेको उनले बताए । एमसीसीलाई अनुमोदन गर्ने कि नगर्ने भन्ने निर्णय नेपालले एक सार्वभौम लोकतान्त्रिक राष्ट्रका रूपमा गर्ने हो, राजदूत बेरीले भने, नेपालले वाचा पूरा गर्न वर्षौंसम्म ढिलाइ भएपछि हामीले चाहेको यत्ति हो कि सम्झौता अनुमोदनलाई मतदान प्रक्रियामा ल्याइयोस् ताकि नेपाली जनताले निर्वाचित प्रतिनिधिमार्फत आफ्नो भनाइ राख्न सकून् ।दक्षिण तथा मध्यएसियाली मामिलासम्बन्धी अमेरिकी सहायक विदेशमन्त्री डोनाल्ड लुले माघ २७ मा प्रधानमन्त्री एवं कांग्रेस सभापति शेरबहादुर देउवा, सत्ता घटक अर्को दल माओवादी केन्द्रका अध्यक्ष पुष्पकमल दाहाल र प्रमुख प्रतिपक्ष दल एमालेका अध्यक्ष केपी शर्मा ओलीसँग फोन संवाद गरेका थिए । उक्त संवादपछि माओवादी अध्यक्ष दाहालले सार्वजनिक रूपमै आफूसँग चेतावनीको भाषामा मन्त्री लुले कुराकानी गरेको बताएका थिए । त्यसपछि अमेरिकाले नेपाली नेताहरूसँग गरेको संवादलाई लिएर सञ्चारमाध्यममा टीकाटिप्पणी भएको थियो ।राजदूत बेरीले अमेरिकाले नेपाली नेताहरूसँग छलफल गरिरहेको पनि बताए । तर पछिल्लो छलफल केही सञ्चारमाध्यम र अनलाइनमा चित्रण गरिएको बहसजस्तो पक्कै थिएन । नेपाली नेताहरूमा एमसीसीले रोजगारी र पूर्वाधार विकास गर्ने बुझाइ भएको पाइन्छ, उनले भने, सोही कारण नेपाल सरकारले पहिले हामीसँग एमसीसी कम्प्याक्टका लागि आग्रह गरेको हो । बेरीले दुर्भाग्यवश एमसीसी विकास कार्यक्रम भ्रामक सूचनामा फसेकामा दुःख व्यक्त गरे । उक्त भ्रामक सूचना एक यस्तो कार्यक्रमविरुद्ध लक्षित छ, जुन पारदर्शिता, जवाफदेहिता र लोकतन्त्रमा आधारित छ । त्यसको विपक्षमा को हुन सक्छ ? उनले भने । बेरीले अमेरिकानेपाल सम्बन्ध धेरै फराकिलो रहेको बताए । उनले यो वर्ष नेपालअमेरिकाबीच सम्बन्धको ७५औं वर्ष रहेको उल्लेख गर्दै यी वर्षहरूमा नेपालले धेरै ऐतिहासिक र अविश्वसनीय परिवर्तन देखेको उल्लेख गरे ।यी परिवर्तनमा अमेरिका सधैं नेपालसँगै छ र नेपाललाई विकास सहयोग, विपद् प्रतिकार्य र पूर्वतयारी सहायता प्रदान गर्नुका साथै स्वास्थ्य, शिक्षा र अन्य कार्यक्रममा पनि सहयोग गर्दै आइरहेको छ, उनले भने, तर सामान्य रूपमा, दुई देशबीच हस्ताक्षर भएको सम्झौताबाट पछि हट्दा यो सम्बन्धमा असर पर्न सक्छ ।"
प्रेमका लागि २ करोडको गुलाब,"(काठमाडौं)भ्यालेन्टाइन्स डे अर्थात् प्रणय दिवस । प्रेमिल जोडीले गुलाब साटासाट गरे साताभर । साँच्चै, कति गुलाब खपत भयो होला प्रेमका लागि यो वर्ष ? फ्लोरिकल्चर एसोसिएसन नेपालका अनुसार २ लाख ७ हजार स्टिक । यति गुलाब भनेको २ करोड रुपैयाँ बराबरको हो । गुलाबको व्यापार अझै धेरै हुन्थ्यो, तर आयात गरेको फूल भन्सारमै रोकियो, एसोसिएसनका अध्यक्ष मीनबहादुर तामाङ भन्छन्, सोमबार आइपुग्नुपर्ने २५ हजार स्टिक फूल भन्सारमै अड्कियो । वस्तु आयात गर्दा अग्रिम शतप्रतिशत नगद मार्जिन राख्नुपर्ने नियमले व्यवसायीलाई केही असहज भयो । नेपाल राष्ट्र बैंकले गत साता मार्जिनको नियम लगाएपछि आयातमा कडाइ गरिँदा २५ हजार स्टिक फूल भन्सारमै रोकिएको उनले बताए । आयातित गुलाबमा ६० प्रतिशत काठमाडौं उपत्यका र ४० प्रतिशत बाहिरका सहरमा खपत भएको छ ।अरू फूलका तुलनामा तापक्रमको उचित व्यवस्थापन गरे मात्र गुलाब सप्रिन्छ । भ्यालेन्टाइन्स डेका लागि फूल तयारी गर्ने बेलामा यस पटक नेपालमा चिसो निकै भयो । व्यावसायिक रूपमा फूल खेती गरिरहेकाले स्याहार पुर्याउन सकेनन् । त्यसैले नेपाली उत्पादन अपेक्षाकृत परिमाणमा बजारमा आउन सकेन । अध्यक्ष तामाङका अनुसार यो वर्ष प्रणय दिवसका लागि भारतबाट ९० प्रतिशत गुलाब आयो, स्वदेशी उत्पादन मुस्किलले १० प्रतिशत रह्यो । प्रेमिल पर्वको साताको पहिलो दिन गत सोमबार नै ४६ हजार स्टिक गुलाब खपत भएको थियो । कोरोना संक्रमणको महामारी क्रमशः मत्थर हुँदै गएकाले गत वर्षको तुलनामा व्यापार बढेको तामाङको भनाइ छ । कोरोनाको डरबीच पनि पोहोर व्यापार नभएको होइन, निकै कम भएको थियो, उनले भने । व्यापार हुने यामलाई नेपाली व्यवसायीले नबुझेका भने होइनन् । जाडोमा गुलाबको फूल तयार पार्न धेरै स्याहार चाहिने एएस कटफ्लावर नर्सरीका म्यानेजर रमेश मरहट्ठा बताउँछन् । आफ्नो नर्सरीमा १० रोपनी जग्गामा गुलाब फूल रोपेका उनले यस पटक धेरै चिसोले गाह्रो भएको बताए । पुस अन्तिमदेखि ४५ सय स्टिक हुँदै उत्पादन २ सयमा सीमित भएको उनको भनाइ छ । कोरोना महामारीले पनि फूल उत्पादनमा प्रतिकूलता थपेको व्यवसायीको भनाइ छ । एसोसिएसनका अध्यक्ष तामाङका अनुसार कोरोना महामारीको निषेधाज्ञाका समयमा फूल व्यवसायीलाई सरकारले अत्यावश्यकभित्र नराख्दा नर्सरी मलजल गर्न नसक्नुका कारण पनि स्वदेशी उत्पादन बजारमा कम पुगेको हो । स्याहार नपुगेर गुलाबका बिरुवा धेरै मरे, कोरोनाको डरले व्यवसायीले नयाँ बिरुवा सारेनन्, उनले भने । गुलाब फुलाएर बजार पठाउने करिब १० वटा कटफ्लावर नर्सरीमा भएका सबै बिरुवा पुराना छन् । ५ वर्ष नाघेका बिरुवा हुँदा पनि उत्पादन हुने गरेको तामाङले बताए । गुलाब तयार पारे पनि उचित तापक्रमसहित राख्न नेपालमा कोल्ड स्टोरेजको प्रमुख समस्या रहेको फूल व्यवसायी बताउँछन् । थोक बेच्नेसँग साना कोल्ड स्टोरेज छन्, प्राइभेट कोल्ड स्टोरेजमा मुस्किलले २० दिन राख्न सकिन्छ, व्यवसायी मरहट्ठा भन्छन् ।"
जथाभावी चुनढुंगा झिक्दा पानीका मुहान सुके,"(पाल्पा), (रोल्पा), (अर्घाखाँची)लुम्बिनी प्रदेशका विभिन्न जिल्लाका महाभारत क्षेत्रमा पछिल्ला वर्ष चुनढुंगा उत्खनन भइरहेको छ । यसले पार्ने वातावरणीय, मानवीय र प्राकृतिक असरका विषयमा सरोकारवाला निकायले चासो नदिँदा स्थानीय बासिन्दा सास्ती खेप्न बाध्य छन् । पाल्पा, अर्घाखाँची, रोल्पा, प्यूठानलगायत जिल्लामा जथाभावी उत्खनन गर्दा कतै पानीका मुहान सुकेका छन्, कतै बन्दै गरेका करोडौंका खानेपानी योजना प्रभावित भएका छन् । जथाभावी गेग्रेटो फ्याँक्दा खानेपानीका मुहान, ट्यांकी, पाइपलाइन बिग्रिएका छन् । वर्षायाममा गेग्रेटो बगेर तल्लो तटीय क्षेत्रमा पुग्दा झन् समस्या निम्तिएको छ । पाल्पाका १० स्थानमा चुनढुंगा उत्खनन हुन्छ । सत्यवती सिमेन्ट प्रालि कोलडाँडा र बीएस सिमेन्ट धामिगाबाहेक अन्यत्र सबै स्थानमा पानीका मुहान र पाइपलाइनमा असर पुगेको छ । पानीको मुहान सुक्ने, मूल सानो हुँदै जाने समस्या बढेको छ । निस्दीको ज्यामिरेस्थित होङ्सी, माथागढीको रहवासस्थित पाल्पा सिमेन्ट, तिनाउको श्रीडाँडास्थित सिद्धार्थ मिनिरल्स, तिनाउकै मरेकस्थित कञ्चन क्वेरिज, कचल र सिद्धेश्वरको सर्वोत्तम, तिनाउकै सुकेतालस्थित अल्फालगायत चुनढुंगा उत्खनन क्षेत्रको तल्लो भागमा खानेपानीका मुहान, स्थानीयको पाइपलाइन, खानेपानीका ट्यांकी रहेका छन् । हामी ३४ घरपरिवारले खाने पानीका मुहानमा गेग्रेटो बगेर गएर प्रभावित गरेको छ, निस्दी गाउँपालिका७, मठेखर्कका किमबहादुर आले मगरले भने, पहिरोले पाइपलाइन बगायो । यो सबै माथिल्लो भागबाट बगेको गेग्रेटोकै कारण समस्या भएको हो । होङ्सीको चुनढुंगा सञ्चालनमा आएपछि सामान्य पानी पर्दासमेत यहाँ खानेपानी धमिलो हुने गरेको उनले बताए । सरसफाइ नहुने र जथाभावी दिसापिसाब गर्दा खानेपानीको मुहानमा असर परेको छ । वर्षा लाग्यो कि यहाँको खानेपानी पिउनै नमिल्ने हुने गरेको उनले बताए । तिनाउ गाउँपालिका३, श्रीडाँडामा पनि समस्या यस्तै छ । माथिल्लो भागमा चुनढुंगा उत्खनन हुँदा खानेपानीको पाइप बगाउने, मुहानमा क्षति पुग्ने, सिंचाइ कुलो बगाउनेजस्ता समस्या देखिएको छ । खेतमा गेग्रेटो गएको थियो, खानेपानीसमेत गतिलो पिउन नपाउने भइयो, स्थानीय विष्णुमाया सोमैले भनिन्, खानीका विषयमा कोही कसैले केही बोल्दैनन् । अधमारामा खानेपानीको मुहान नै सुकेको छ । ट्यांकी र पाइपलाइनमा पनि समस्या आएको छ । ज्यामिरे गाउँमा ट्यांकी, मुहान र पाइपलाइनमा समस्या आएको स्थानीय कृष्णबहादुर रानाले बताए ।तिनाउ गाउँपालिका२, सुकेतालको माथिल्लो भागमा जथाभावी चुनढुंगा उत्खनन भइरहँदा तल्लो तटीय क्षेत्रका खानेपानीका मुहान मात्र होइन, ताललाई नै असर गरेको छ । सर्वोत्तम सिमेन्टको कचलस्थित खानीमा पनि जथाभावी गेग्रेटो फाल्दा तल्लो तटीय क्षेत्रका खानेपानीका ट्यांकी, मुहान, पाइपलाइनमा वर्षको चार महिना बढी समस्या छ । रैनादेवी छहरा१, सिद्धेश्वरमा सञ्चालित सर्वोत्तम सिमेन्ट्सको सिद्धेश्वर चुनढुंगा उत्खननले खानेपानी आयोजनाको काम प्रभावित भएको छ । सिद्धेश्वरका ४ सय ६२ घरधुरीलाई लक्षित गरी ०७२०७३ सालमा मर्याङ्दीचिसापानी खानेपानी आयोजनाको काम सुरु भएको थियो । चुनढुंगा खानीकै कारण योजनामा ढिलाइ भएको छ, स्थानीय शिव न्यौपानेले भने, लामो समयसम्म आयोजना नै प्रभावित बनेको छ । खानेपानीको मुहानमाथि सर्वोत्तम सिमेन्ट प्रालिले विगत चार वर्षयता चुनढुंगा उत्खनन गरिरहेको छ । उत्खननले खानेपानी आयोजनाको कामलाई प्रभावित पारेको छ । ४ करोड ९८ लाख रुपैयाँको लागतमा खानेपानी आयोजनाको काम सुरु भएको हो । चुनढुंगा खानी उत्खननका कारण पानीको पाइप लाइन परिवर्तन गर्न बाध्य भएको खानेपानी तथा सरसफाइ डिभिजन कार्यालयका प्राविधिक रोमाकान्त न्यौपानेले बताए । चुनढुंगा खानीका कारण पानीको मुहानमा बनाएको ट्यांकी अर्को स्थानमा सार्नुपरेको छ । पहिले बनाउन सर्भे गरेको पाइप लाइनसमेत परिवर्तन गर्नुपर्दा योजनाको काम समयमै सम्पन्न गर्न नसकेको उपभोक्ता समितिका अध्यक्ष ज्ञानबहादुर विकले बताए । खानीपानीको मुहानमाथि नै चुनढुंगा उत्खनन भएको छ । पहिले नै पानीको पाइपलाइन सर्भे गरेको स्थानमा खानी उद्योगले आफ्नो जग्गा भनेपछि पाइप लाइनसमेत परिवर्तन गरिएको छ । ७ सय ५० मिटरलाई बढाएर १ हजार ८० मा पुर्याउनु परेको खानेपानी तथा सरसफाइ डिभिजन कार्यालय पाल्पाका एक प्राविधिक अधिकारीले बताए । खानीका कारण दुई वर्षभित्रै सम्पन्न हुने योजनाको काम समयमै सम्पन्न गर्न ढिला भएको हो । खानीका कारण योजना प्रभावित बनेपछि सिद्धेश्वरको तल्लो असारे, माथिल्लो असारे, भुटुक्दी, मनभाकलगायत स्थानका बासिन्दाले पानी पिउन पाएका छैनन् । लिफ्ट गर्ने खानेपानी ट्यांकीमा समेत माथिल्लो भागबाट फ्याँकेको गेग्रेटोले ट्यांकी पुरेको छ, उनले भने, धेरै पटक उपभोक्ताले हारगुहार गर्दासमेत खानीले अटेरी गर्ने गर्दा ढिलाइ भएको हो । माथिल्लो भागबाट फ्याँकेका गेग्रेटो, माटो र ढुंगा खानेपानीको मुहानसम्म पुगेको छ । खानेपानी योजनाको काम सुरु भएको धेरै वर्ष भइसक्दा पनि पूरा गर्न नसक्नु भनेको चुनढुंगा खानीकै कारण हो, स्थानीय थानेश्वर कँडेलले भने, खानीकै कारण समयमै पिउने पानी पाउन सकेका छैनौं । खानीस्थलबाट २०२५ मिटरको दूरीमै तल्लो र माथिल्लो असारे गाउँ छ । रोल्पाको रुन्टीगढी गाउँपालिका६, गोदेरिचे क्षेत्रमा चुनढुंगा उत्खनन हुन थालेपछि पानीका मुहानमा असर पुगेको छ । रोल्पामा मात्र नभई छिमेकी दाङको तुलसीपुर क्षेत्रमा जाने मुहान क्षेत्रसमेत अहिले सुकेको छ । जथाभावी सडक खन्नु, पानीका मुहान नजिकैबाट दिनहुँ चुनढुंगा निकाल्दा समस्या भएको हो । पानीको स्रोत चुनढुंगा भएकाले पनि जथाभावी पहाड खोतल्दा केही वर्षभित्र नै हाहाकार बढ्ने समस्या हुनेछ, होलेरीका स्थानीय जनक पुनले भने, चुनढुंगा उत्खनन क्षेत्रमा पुग्ने पहुँच मार्ग र माथिल्लो भेगमा ठूला मेसिन सञ्चालनले पनि यस्तो अवस्था आएको हो ।चुनढुंगा उत्खननका लागि सडक निर्माणका क्रममा कतिपय मुहान नै पुरिएका छन् । वर्षायाममा आउने भेलले लेदो बगाउँदा राज्यको करोडौं लगानीमा निर्माण गरिएका संरचना प्रयोगविहीन अवस्थामा पुगेका छन् । कतिपय स्थानमा पानी शुद्धीकरण ट्यांकीमा लेदो जमेर प्रयोगविहीन अवस्थामा पुगेका छन् । खानी उत्खनन गर्ने उद्योग, सरोकारवाला निकायको भने यसतर्फ ध्यान पुग्नै सकेको छैन । पछिल्लो समयमा पानीका मुहान सुक्ने, वन, वातावरणमा असर परेपछि जथाभावी चुनढुंगा उत्खननको विरोध पनि भएको छ । रोल्पाको त्रिवेणी गाउँपालिका४, बुढागाउँको सिम्पानी आसपास क्षेत्रमा चुनढुंगा निकाल्न थालेपछि स्थानीयले विरोध गरेका छन् । वन वातावरणीय प्रभावबारे अध्ययनबिनै चुनढुंगा निकाल्न थालेको स्थानीयको आरोप छ । रोल्पा चुनढुंगा प्रालिले जग्गा खरिद गर्ने र चुनढुंगा निकाल्ने अनुमति पाएको छ । होलेरीको मुरुले लेक जोगाउनसमेत संघर्ष समिति बनाइएको छ । खानेपानीका मुहानलाई असर गर्ने भएपछि यस्ता विरोधका कार्यक्रम सुरु भएका हुन् । स्थानीय तहको सिफारिसमा उद्योग मन्त्रालयले खानी उत्खनन गर्न अनुमति दिन्छ । तर स्थानीय तहमा यसबारे छलफल हुने गरेको छैन । खानी उत्खनन गर्नुअघि वातावरणीय अनुसन्धान र प्रमाणीकरणसमेत गरिएको छैन । वातावरणीय दृष्टिकोणले खानी सञ्चालन गर्नुअघि सामाजिक, वातावरणीय र भौगोलिक रूपमा अध्ययन नगरेको मुरुलेका युवा केशव चन्दले बताए । रुन्टीगढी गाउँपालिकास्थित होलेरी नजिकै रहेको मुरुले लेक र सुन्दर वन क्षेत्र संरक्षण गर्न युवाहरूले लामो समयदेखि सक्रियता देखाउँदै आएको उनले बताए । स्थानीयको भावना स्थानीय तहले नबुझेजस्तो देखिएको छ, उनले भने । संघीय सरकारबाट अनुमति लिई एकै पटक चुनढुंगा निकाल्न व्यापारी आइसकेपछि मात्रै जानकारी हुने उनले बताए । स्थानीय तहको अनुमतिबिना उनीहरू आउने कुरा भएन, उनले भने, स्थानीयका बीच यसबारे कुनै छलफल भएको छैन । अर्घाखाँचीमा पनि अवस्था उस्तै छ । जंगलसहितको नरपानी पहाडमा जथाभावी चुनढुंगा उत्खनन गर्दा खानेपानीको मुहान नै सुकेको थियो । नरपानीमा चुनढुंगा प्रमाणित हुँदा खुसी भएका स्थानीय खानेपानी बन्द भएपछि भने विरोधमा उत्रिएका थिए । चुनढुंगा उत्खननको दुई वर्षपछि खानेपानीको मुहान नै सुक्यो, स्थानीय पदम केसीले भने, सबै जना सडक आन्दोलनमा उत्रिएर खानी बन्द गरायौं । गाउँका धेरै मुहान नरपानीमै भएकाले खानी नै बन्द गर्नुपरेको हो ।अर्घाखाँची सिमेन्ट प्रालिले नरपानीमा चुनढुंगा उत्खनन गरेको थियो । स्थानीयको विरोधका बाबजुद पनि ढुंगा निकालेको कम्पनीले २०६८ कात्तिक २० गतेयता निकालेको छैन । मुहान सबै सुके । मेसिनले पहाड फोर्दा जमिन हल्लिएर पानीका मुहान सुकेका हुन्, केसीले भने, उत्खनन बन्द भएको १० वर्षपछि अहिले फेरि मुहानमा पानी पलाएको छ । नरपानीडाँडाको पश्चिमपट्टि खाँची लेकको तीनपाने डाँडोमा भूगर्भ सिमेन्टले ढुंगा उत्खनन गरेको छ । तीनचार वर्षमै हरियाली सुन्दर डाँडो मैदान बन्न लागेको छ । चुनढुंगा निकाल्न थालेपछि खानेपानीका मुहानमा पानी घट्दै गएको स्थानीय थम्मन केसीले बताए । खानेपानीको मूल सुक्दै गएपछि खानीमै पुगेर नेत्रविक्रम चन्द विप्लप नेतृत्वको नेकपाले विरोध गर्दै आएको छ । तीनपानेको लेकमा ढुंगा उत्खनन गर्दा वातावरण बिग्रियो, हरियाली सुन्दर डाँडो मैदान बन्यो, भूक्षयको खतरा भयो, केसीले भने, खानेपानीका मुहान सुक्दै छन् । यहाँ ढुंगा उत्खनन बन्द गरिनुपर्छ । पर्यटकीय गन्तव्य बनाउनुपर्छ ।"
कमलामा चिनियाँ कम्पनीको अवैध उत्खनन,"(धनुषा)पूर्वपश्चिम राजमार्गलाई चार लेन बनाउने ठेक्का पाएको चिनियाँ कम्पनी चाइना रेल्वे नम्बर २ इन्जिनियरिङ ग्रुपले धनुषाको कमला नदीमा ढुंगागिट्टीको अवैध उत्खनन गरिरहेको खुलेको छ । नदीजन्य पदार्थ झिक्न कम्पनीले अनुमति लिएको छैन । नदीजन्य पदार्थको उत्खनन र ढुवानीमा प्रयोग गरिएका गाडी र उपकरणहरू धनुषा प्रहरीले नियन्त्रणमा लिएको छ । गणेशमान चारनाथ५ स्थित कमला खोलामा अवैध उत्खनन गरिरहेको अवस्थामा आइतबार साँझ टिपर र एक्स्काभेटर नियन्त्रणमा लिइएको धनुषा प्रहरीका प्रहरी नायब उपरीक्षक जितेन्द्र बस्नेतले बताए । प्रहरीले ७ वटा टिपर र एउटा एक्स्काभेटर नियन्त्रणमा लिएको हो । कमलाबाट अवैध उत्खनन गरेर लगेको ढुंगागिट्टी सिरहाको कर्जन्हास्थित यार्डमा कम्पनीले थुपारिरहेको थियो । स्थानीय सन्तोष साहका अनुसार करिब चार दिनदेखि कम्पनीले मेसिनबाट बालुवागिट्टी खनेर लग्ने गरेको थियो । साँझको समय नदीमा मेसिन राखेर बालुवागिट्टी झिकिरहेको थियो, उनले भने, स्थानीय प्रहरीले नटेरेपछि हामीले जिल्ला प्रहरीमा गुनासो गर्यौं । बल्ल सवारीसाधन नियन्त्रणमा लिएका छन् ।उत्खनन स्थलमा प्रहरी पुग्दा चालकहरू फरार भएपछि टिपर र एक्स्काभेटर नियन्त्रणमा लिएको र यसबारे बुझ्न हालसम्म कोही नआएको पोर्ताहा प्रहरी चौकीका इन्चार्ज रामनाथ यादवले बताए । कारबाही प्रक्रियाका लागि स्थानीय तहमा बुझाउने तयारी इलाका प्रहरी कार्यालय ढल्केवरले गरेको उनले बताए । इलाकामा भने यसबारे कुनै जानकारी नआएको निमित्त प्रमुख प्रहरी सहायक निरिक्षक जयप्रसाद नेपालले बताए । प्रमुख जिल्ला अधिकारी सुरेन्द्र पौडेलले पनि टिपर र एक्स्काभेटर प्रहरीले नियन्त्रणमा लिएको बारे जानकारी नभएको बताए ।जिल्ला समन्वय समिति धनुषाका अध्यक्ष रामदेव बनरैत यादवले भने कारबाहीका लागि आफूहरूसँग कुनै समन्वय नगरेको बताए । नदीमा अवैध उत्खनन गर्ने उपकरण प्रहरीले नियन्त्रणमा लिए पनि कारबाहीका लागि जिल्ला समन्वय समितिमा पठाउँदैन, यादवले भने, प्रहरीले आर्थिक लेनदेन गरी टिपर र डोजर छाड्ने गरेको हामीसँग थुप्रै जानकारी आएको छ । यसैबीच, टिपर र एक्स्काभेटर छाड्न चिनियाँ ठेकेदार कम्पनीले जनप्रतिनिधिमार्फत धनुषा प्रहरीमाथि दबाब बढाएको छ । कर्जन्हा नगरपालिकाका उपमेयर ज्ञानु श्रेष्ठले कमलामा उत्खनन गर्न आफूले अनुमति दिएको भन्दै नियन्त्रणमा लिइएको सवारीसाधन छोड्न दबाब दिएको धनुषाका एक प्रहरी अधिकृतले बताए । नियन्त्रणमा लिइएको सवारीसाधनमा उपमेयरको पनि गाडी छ, ती अधिकृतले भने, उहाँले धेरै जोडबल गर्नुभयो । हामीले कारबाही प्रक्रियामा लाने भनेपछि शान्त हुनुभयो । कम्पनीका प्रतिनिधिले भने यस विषयमा कुनै प्रतिक्रिया दिन चाहेनन् ।"
कांग्रेस बैठकमा बल्झिएका तीन मुद्दा,"(काठमाडौं)नेपाली कांग्रेसको जारी केन्द्रीय कार्यसम्पादन समिति बैठक एमसीसी, भ्रातृ संस्था र स्थानीय तह निर्वाचनको मुद्दामा केन्द्रित छ । बिहीबार सुरु भएको बैठकमा एमसीसी र स्थानीय निर्वाचनमा चुनावी समीकरणको मुद्दा औपचारिक एजेन्डाका रूपमा प्रस्तावित नभए पनि नेताहरूले आफ्नो धारणा राखिरहेका छन् । आइतबारबाट प्रधानन्यायाधीशविरुद्ध महाभियोग प्रकरणले पनि प्रवेश पाएको छ । तीन दिन (बिहीबार, शुक्रबार र आइतबार) चलेको बैठकमा करिब ३० नेताले धारणा राखेका छन् । बैठकमा व्यक्त विचारका आधारमा निर्णयमा पुग्न सोमबार उपसभापति पूर्णबहादुर खड्काको संयोजनमा केन्द्रीय कार्यालय सानेपामा पदाधिकारी बैठक बसेको थियो । बैठकमा सहभागी एक नेताका अनुसार पदाधिकारीले तयार गरेका प्रस्ताव मंगलबार कार्यसम्पादन समितिको बैठकअघि सभापति शेरबहादुर देउवालगायत नेतासँग छलफल गरी अन्तिम रूप दिइनेछ । विशेषगरी भ्रातृ संस्थाको सन्दर्भमा कार्यसम्पादन बैठकमा झैं पदाधिकारी बैठकमा पनि विमति देखिएका छन्, तैपनि मंगलबारको बैठकबाट निर्णय हुनेतर्फ सहमति जुटेको छ, ती नेताले भने ।सबैभन्दा बढी मतभेद भ्रातृ संस्थालाई गतिशील बनाउने विषयमा देखिएको छ । कांग्रेसका १३ मध्ये ५ भ्रातृ संस्था विधानअनुसार स्वतः नेतृत्वविहीन छन् । पार्टीको मंसिरमा सम्पन्न महाधिवेशनबाट नेपाल तरुण दलका अध्यक्ष जितजंग बस्नेत, नेपाल महिला संघकी अध्यक्ष उमा रेग्मी, नेपाल विद्यार्थी संघका अध्यक्ष राजीव ढुंगाना, नेपाल दलित संघका अध्यक्ष मीन विश्वकर्मा र नेपाल मुस्लिम संघका अध्यक्ष अब्दुल सत्तार केन्द्रीय सदस्य निर्वाचित (रेग्मी र विश्वकर्मा मनोनीत) भएका थिए । विधानको धारा ४२ मा भ्रातृ संघको कार्यसमितिका पदाधिकारी वा सदस्य पार्टीको कुनै पनि तहको कार्यसमितिमा निर्वाचित वा मनोनीत भए निजको भ्रातृ संघको पद स्वतः रिक्त हुने उल्लेख छ । केन्द्रीय सदस्य निर्वाचित अध्यक्षहरू भने अहिले पनि जिम्मेवारीमै छन् । पूर्वमहामन्त्री कृष्णप्रसाद सिटौलाले कार्यसम्पादन समिति बैठकमा धारा ४२ निलम्बन गरेर अहिलेकै कार्यसमितिलाई अधिवेशन सम्पन्न गर्ने जिम्मेवारी दिनुपर्ने धारणा राखेका छन् । सिटौलाले बुधबार सभापति देउवालाई भेटेर धारा निलम्बनको सुझाव दिएका थिए । देउवा समूहका अन्य नेताले भने धारा निलम्बनको गलत अभ्यास गर्न नहुने धारणा राखेका छन् । देउवा भने पुरानालाई हटाएर नयाँ नेतृत्व ल्याउँदा विवाद भई स्थानीय तह निर्वाचनमा असर पर्नेतर्फ सजग छन् । अधिकांश पदाधिकारीले विधानअनुसार रिक्त पदमा नयाँलाई जिम्मेवारी दिनुपर्ने सुझाव दिनुभएको छ, सहमहामन्त्री जीवन परियारले भने, उहाँ (सभापति) को चासो भने नेतृत्व परिवर्तन गर्दा स्थानीय तह निर्वाचनमा विवाद भई असर पर्छ कि भन्ने देखिन्छ । केन्द्रीय सदस्य भएका पाँचवटै भ्रातृ संस्थाका अध्यक्ष देउवानिकट हुन् । सोमबारको पदाधिकारी बैठकमा पदाधिकारीबीच भ्रातृ संस्थालाई गतिशील बनाउने विषयमा मत बाझिएको छ । सहमहामन्त्री महेन्द्र यादव, प्रवक्ता प्रकाशशरण महतलगायत केही पदाधिकारीले रिक्त पदमा नयाँलाई जिम्मेवारी दिएर अन्यलाई यथावत् राख्नुपर्ने धारणा राखेका थिए । उनीहरू हालकै कार्यसमितिलाई म्याद थपेर महाधिवेशनको जिम्मा दिनुपर्ने पक्षमा देखिएका थिए । संस्थापनइतर समूहले भने विधानअनुसार नेतृत्वविहीन भएका र अन्य भ्रातृ संस्थालाई तदर्थ समिति (नयाँ समिति) मार्फत गतिशील बनाउनुपर्नेमा जोड दिएको छ । नेता अर्जुननरसिंह केसीले विधानअनुसार स्वतः रिक्त भएका भ्रातृ संस्थाका अध्यक्षलाई पदमै थमौती गर्न विधानको धारा निलम्बन गर्नु अनुचित रहेको बताए । हामीले कार्यसम्पादन समिति बैठकमा स्पष्ट रूपमा नेतृत्वविहीन भएका संस्थालाई गतिशील बनाउन ६ महिनाभित्र अधिवेशन गर्ने गरी तदर्थ समिति बनाउनुपर्छ भनेका छौं, उनले भने । नेता शेखर कोइरालाले पनि विधि, विधान र लोकतान्त्रिक प्रक्रियाबाट भ्रातृ संस्थाको नेतृत्व चयन गर्नुपर्नेमा जोड दिएका छन् । अहिले कतिपय भ्रातृ र शुभेच्छुक संस्थाहरूको संस्थाका सभापतिहरू केन्द्रीय समितिमा हुनुहुन्छ, विधानतः ती संस्थाहरू नेतृत्वविहीन छन्, उनले बैठकमा भने, कतिपय संस्थाहरूको समयावधि सकिएको वर्षौं भइसक्यो, अब ती सबै भ्रातृ संस्थाहरूलाई विधानअनुसार अधिवेशनको प्रक्रियामा लैजानुपर्छ । नेतृत्वविहीन भएका संस्थामा उपाध्यक्षलाई कार्यवाहक दिएर अधिवेशन गर्ने जिम्मेवारी तोक्ने विकल्पबारे पनि छलफल भएको छ । तर संस्थापन पक्ष यसमा सहमत छैन । नेतृत्वविहीन भएकामध्ये महिला संघबाहेक सबैमा उपाध्यक्ष कायमै छन् । कांग्रेसमा १३ भ्रातृ संस्था रहेकामा नेपाल भूतपूर्व सैनिक संघ र नेपाल राष्ट्रिय मगर संघबाहेक अन्यको अधिवेशन हुन सकेको छैन । नेपाल किसान संघको त स्थापना (१२ वर्षर्) देखि अधिवेशन हुन सकेको छैन । यसअघि पार्टी केन्द्रीय कार्यसमितिले पटकपटक म्याद थप्दै संस्थालाई पुनर्जीवन दिँदै आएको छ । १४ औं महाधिवेशनमा केन्द्र, प्रदेश, जिल्ला र पालिकाको नेतृत्वमा निर्वाचित र मनोनीत भएका कारण भ्रातृ संस्थाका करिब ५ सय पद स्वतः रिक्त छन् । बैठकको निर्णयले ती पदमा नयाँ पदाधिकारी आउने कि तिनैले निरन्तरता पाउने भन्ने निर्क्योल गर्नेछ । बैठकमा केन्द्रीय सदस्य एनपी साउद संयोजकत्वको विधान संशोधन मस्यौदा समितिले दिएको प्रतिवेदनअनुसार भ्रातृ संस्थामा एकरूपता कायम गर्नेबारे छलफल भएको छ । विधान मस्यौदा समितिमा रहेका युवा नेता गुरुराज घिमिरेले सबै भ्रातृ संस्थामा नयाँ विधान लागू गरेर नयाँ कार्यसमिति (तदर्थ) मार्फत अधिवेशन गर्नुपर्ने बताए । नेपाल विद्यार्थी संघमा ३२ वर्षे उमेर हद पनि कार्यान्वयन गनुपर्ने उनको भनाइ छ ।संसद्बाट एमसीसी अनुमोदन गर्नुपर्छ भन्नेमा कांग्रेसभित्र मतभेद छैन । यसलाई कहिले र कसरी अनुमोदन गर्ने भन्नेबारे भने फरकफरक मत छन् । एक थरीले सम्झौता यथाशीघ्र अनुमोदन गर्नुपर्नेमा जोड दिएका छन् भने अर्को थरीको मत जनस्तरमा पुगेका भ्रम निवारण गरेरमात्र अनुमोदन प्रक्रियामा जानुपर्छ भन्ने छ । नेता शेखर कोइरालाले शुक्रबारको बैठकमा सम्भव भए राजनीतिक दलबीचको सहमतिबाट, नभए सार्वभौम संसद्मा संसदीय प्रक्रियामार्फत यथाशीघ्र निकास दिनुपर्ने बताएका थिए । नेपालको विकासका लागि आएको अनुदानलाई विभिन्न रङ दिएर राजनीति गर्न नहुने उनको भनाइ थियो । बिहीबार बैठकमा रामशरण महतले एमसीसी नेपालको हितमा रहेको तर्क गर्दै कार्यान्वयनका लागि पार्टी र सरकारले पहल गर्नुपर्ने बताएका थिए । सत्ता गठबन्धनले प्रधानन्यायाधीश चोलेन्द्रशमशेर जबराविरुद्ध महाभियोग प्रस्ताव दर्ता गरेको विषय पनि बैठकमा प्रवेश भएको छ । आइतबारको बैठकमा सरकारका प्रवक्तासमेत रहेका केन्द्रीय सदस्य ज्ञानेन्द्रबहादुर कार्कीले महाभियोग लगाउनुको कारणबारे जानकारी गराएका थिए । उनले संसद्मा पेस भएको २१ बुँदा उल्लेख गर्दै महाभियोग प्रस्तावको औचित्य प्रस्ट्याएका थिए । सरकारले न्यायालय कमजोर भएको टुलुटुलु हेरेर बस्न सक्दैन, कुनै न कुनै माध्यमबाट निकास दिनुपर्छ, प्रवक्ता कार्कीको भनाइ थियो । बैठकको सुरुमै सहमहामन्त्री बद्री पाण्डेले महाभियोग प्रस्ताव दर्ता कसरी, किन भएको हो भनेर जिज्ञासा उठाएका थिए । अन्य नेताहरूको प्रश्न थियो संसद्मा हामीसँग सामान्य बहुमतसमेत छैन, दुई तिहाइ कहाँबाट जुटाउने ? कतिपय नेताले पार्टीभित्र छलफलै नभई महाभियोग दर्ता गरिएको भन्दै असन्तुष्टि पोखेका थिए । स्थानीय तहमा गठबन्धन कि एक्लै ?स्थानीय तह निर्वाचनमा गठबन्धन दलबीच समीकरण गर्ने कि नगर्ने भन्नेमा पनि मत बाझिएका छन् । सभापति देउवाले बैठकमा चुनावी समीकरणबारे अहिल्यै छलफल र बहस गर्न नहुने बताएका थिए । निर्वाचनमा एक्लै लड्ने कि समीकरण गरेर जाने भन्नेबारे अहिल्यै बहस गर्ने समय भइनसकेको प्रवक्ता महतले कान्तिपुरसँग बताए । निर्वाचन घोषणापछि पार्टीलाई थप सुदृढ र सशक्त गराउन अभियान सुरु गरिने उनको भनाइ छ । अबको तीन महिना अवधि कांग्रेसमात्र होइन अन्य दलका लागि पनि जनतासँग जोडिने, आफ्नो अवस्था मूल्यांकन गर्ने समय हो, उनले भने, त्यसपछि मात्र सबैले चुनावमा कसरी प्रतिस्पर्धा गर्ने, एकल जाने कि समीकरण गरेर जाने निर्णय लेलान् । कोइराला समूह भने निर्वाचनमा कांग्रेस एक्लै लड्नुपर्ने पक्षमा छ । नेता कोइरालाले कांग्रेसको राजनीतिक आदर्शविपरीत अप्राकृतिक गठबन्धन गर्नुको साटो पार्टीभित्र सृदृढ एकता कायम गर्दै कार्यकर्ताको न्यायोचित व्यवस्थापन गरेमा स्थानीय तहमा एक्लै अत्यधिक सिट जित्न सक्ने बताए । पार्टीको तल्लो तहमा बसेर काम गरिरहनुभएका साथीहरूको सुझाव र भावना पनि यही छ, बैठकमा उनको भनाइ थियो, स्थानीय तहमा जितको बलले प्रदेश र संघीय निर्वाचनमा समेत कांग्रेस एक्लै बहुमत प्राप्त गर्न सक्छ ।"
जसपामा कार्यकारिणी अध्यक्षको बहस,"(काठमाडौं)जनता समाजवादी पार्टी (जसपा) मा तीन अध्यक्षमध्ये एक रिक्त पदमा वरिष्ठ नेता अशोक राईलाई चयन गर्ने विषयमा छलफल सुरु भएको छ । पार्टीमा आन्तरिक विवाद चर्किएपछि शीर्ष नेताबीच छलफल सुरु भएको हो । राईसहित अध्यक्ष उपेन्द्र यादव, परिषद् अध्यक्ष बाबुराम भट्टराई, राजेन्द्र श्रेष्ठ र कार्यकारिणी सदस्य महिन्द्र राय यादवबीच छलफल भएको थियो । वरिष्ठ नेता महन्थ ठाकुरले पार्टी छाडेर लोकतान्त्रिक समाजवादी पार्टी (लोसपा) गठन गरेपछि क्लस्टरअनुसार तीन अध्यक्ष पदमध्ये एउटा रिक्त छ । पार्टीको विधानअनुरूप समावेशी नेतृत्व बनाउनुपर्ने विषयलाई लिएर छलफल गरिएको कार्यकारिणी सदस्य प्रशान्त सिंहले बताए । राईलाई जनजातिका तर्फबाट कार्यकारिणी अध्यक्ष बनाउने प्रस्तावमाथि छलफल भएको थियो । अध्यक्षमा भट्टराईजी आर्य हुनुहुन्छ, राई जनजाति र यादवले मधेसको प्रतिनिधित्व गर्नुहुन्छ, सिंहले भने, यसले पार्टीलाई साझा चरित्रको बनाउँछ । भट्टराई, महिन्द्र राय र राईले समावेशी नेतृत्वमा सहमति जनाएका थिए भने श्रेष्ठले बहुअध्यक्ष प्रणाली असफल हुने तर्क राखेका थिए । बैठकमा उठेका एजेन्डामा अध्यक्ष यादवले कुनै प्रतिक्रिया नदिएको सिंहले जानकारी दिए । पार्टीमा व्यक्ति विशेषभन्दा पनि समावेशी एजेन्डाको सम्बोधन हुनुपर्ने अर्का कार्यकारिणी सदस्य मोहम्मद इस्तियाक राईले बताए । फरक र वैकल्पिक पार्टीको चरित्र देखाउन पनि समावेशी हुनैपर्ने उनको अडान छ । बैठकमा अध्यक्ष यादवको कार्यशैलीमाथि आलोचना भएको थियो । मन्त्रिपरिषद्मा सहमतिबिना मन्त्रीहरूको नाम चयन गर्नेदेखि मनोमानी ढंगले काम गरेको विषय उठाएपछि उनी बैठकमा मौन बसेका थिए । भट्टराईले पार्टीमा उठेका असन्तुष्टिलाई सुल्झाउन र जिम्मेवार हुन अध्यक्ष यादवको ध्यानाकर्षण गराएका थिए । यादवले छलफलमा उठेका विषय केन्द्रीय समितिमा पेस हुने बताएका थिए । पार्टीलाई समावेशी बनाउन तीन वर्षदेखि मौखिक रूपमा अध्यक्ष यादवलाई आग्रह गर्दै आए पनि कार्यान्वयन नभएको एक नेताले बताए । जसका कारण पार्टीमा आन्तरिक विवाद जारी छ ।"
आमाको नामबाट दिइएन नागरिकता,"(काठमाडौं)दुई छोरीको नागरिकता बनाउनका लागि रश्मि भट्टराईले कति पटक जिल्ला प्रशासन कार्यालय धाइन् भन्ने हिसाब छैन । २२ वर्षीया नेहा र २० वर्षीया निष्ठाको नागरिकता बनाउनका लागि उनले पाएको सास्ती अवर्णनीय छ । संविधानको धारा १२ मा वंशजका आधारमा नेपालको नागरिकता प्राप्त गर्ने व्यक्तिले निजको आमा वा बुबाका नामबाट लैंगिक पहिचानसहितको नेपालको नागरिकताको प्रमाणपत्र पाउन सकिने उल्लेख छ । तर आमाका नामबाट सन्तानलाई नागरिकता दिने प्रक्रियामा प्रशासनले थापेको उल्झनमा भट्टराई वर्षौंदेखि परिरहेकी छन् । फलतः उनका छोरीहरूले बालिग भइसक्दा पनि नागरिकता पाएका छैनन् । सुनसरी बराहक्षेत्रकी रश्मिले भोजपुरका राजेन्द्र थापासँग १६ वर्षकै उमेरमा प्रेमविवाह गरिन् । राजेन्द्रले उनलाई विवाहपछि कहिल्यै घर लगेनन् । दुई छोरी जन्मिएपछि राजेन्द्र दुबई पुगे । तीन वर्षपछि स्वदेश फर्के र भक्तपुरको च्याम्हासिंहमा ५ आना जग्गा खरिद गरी घर बनाए । घर बनाएको केही वर्षमै राजेन्द्र बेपत्ता भए ।जेठी छोरी अहिले सिभिल इन्जिनियरिङको स्नातक तह तेस्रो सेमेस्टरमा अध्ययनरत छिन् भने कान्छीले कक्षा १२ पास गरिसकेकी छन् । नागरिकताको अभावमा निष्ठा बीएस्सी नर्सिङ पढ्नबाट वञ्चित भइन् । मेडिकल विषयमा अध्ययन गर्न नागरिकता चाहिन्छ, मसँग छैन, उनले गुनासो गरिन्, नर्सिङमा भर्ना हुन नपाएपछि इन्जिनियरिङकै तयारी थालें ।गट्ठाघरस्थित एउटा टहरामा चटपटे र पानीपुरी बेचेर जीविकोपार्जन गर्दै आएकी रश्मिलाई हरेकपल्ट छोरीहरूको नागरिकताको विषय खट्किन्छ । पति बेपत्ता भएपछि उनले आफन्तको सर्जमिनमा सुनसरी बराहक्षेत्रबाट छोरीहरूको जन्मदर्ता गराइन् । जन्मदर्तामा बुबा र आमा दुवैको नाम उल्लेख छ । त्यसपछि नागरिकताका लागि सुनसरी जिल्ला प्रशासन कार्यालय पुगिन् तर कर्मचारीले आमाको नामबाट नागरिकता दिन नमिल्ने अड्डी लिए । उनले भनिन्, बारम्बार धाउँदा पनि नागरिकता मिलेन । जन्मदर्तामा बुबा र आमाको नाम भए पनि विवाह दर्ता प्रमाणपत्र र बुबाको नागरिकता नभएको भन्दै प्रशासनले फर्काएको उनले बताइन् । च्याम्हासिंहमा बनाएको घर बेचेर मध्यपुर थिमि७ नगदेशमा जग्गा किने पनि रश्मिलाई वडा कार्यालयले नागरिकताको सिफारिस गरिदिएन । महिलाको कानुनी अधिकारका निम्ति काम गर्दै आएको गैरसरकारी संस्था महिला कानुन र विकास मञ्च (एफडब्लूएलडी) ले दबाब तथा सहजीकरण गरेपछि वडा कार्यालयले बसाइँसराइ दर्ताका आधारमा नेहा र निष्ठाको नागरिकताका लागि सिफारिस गरिदियो तर जिल्ला प्रशासन कार्यालय भक्तपुरले पनि उनलाई निराश बनायो । भक्तपुरकी प्रमुख जिल्ला अधिकारी रुद्रादेवी शर्माले संविधानमा आमाका नामबाट नागरिकता बन्ने उल्लेख भए पनि नागरिकता ऐन संसद्बाट पारित हुन नसक्दा आमाका नामबाट नागरिकता दिन नसक्ने बताइन् । आमाका नामबाट नागरिकता प्राप्त गर्न सकिने स्पष्ट व्यवस्था कानुनमा छैन, उनले भनिन्, आमाका नामबाट नागरिकता लिने भए बुबाको पहिचान खुल्नुपर्ने बाध्यकारी व्यवस्था छ । विवाह दर्ता प्रमाणपत्र र बुबाको नागरिकता नहुँदा नागरिकता दिन नसकिएको उनले बताइन् । संविधानको धारा १० (१) मा कुनै पनि नेपाली नागरिकलाई नागरिकता प्रदान गर्ने हकबाट वञ्चित गरिने छैन भन्ने उल्लेख छ । आमाको अधिकार सुनिश्चित हुने गरी विधेयक आउनुपर्ने र लैंगिक पूर्वाग्रही तरिकाले विधेयक आउन नहुने अधिवक्ता किरण न्यौपाने बताउँछन् ।"
फरार अभियुक्त पक्राउ,सिन्धुपाल्चोक (कास) मानव बेचबिखन तथा ओसारपसार मुद्दामा जिल्ला अदालतबाट एक वर्ष ५ महिना कैद तोकिएका २० वर्षदेखि फरार अभियुक्त बुधबार पक्राउ परेका छन् । जिल्ला प्रहरीका डीएसपी दक्षबहादुर बस्नेतका अनुसार चौतारा साँगाचोकगढी४ कुबिन्डेका चोपनाथ नेपाललाई गाउँबाटै पक्राउ गरिएको हो । २०५८ पुसमा जिल्ला अदालतले उनलाई १७ महिना कैद सजाय तोकेको थियो । कैद भुक्तानीका लागि उनलाई चौतारा जेल चलान गरिएको छ । त्यसैगरी मेलम्ची१० साँधीखोलाकी ५९ वर्षीया मीनकुमारी खड्काका हत्याका आरोपीलाई प्रहरीले बिहीबार पक्राउ गरेको छ । प्रहरीका अनुसार बुधबार जंगलमा घाँस काट्न गएकी खड्कालाई इन्द्रावती गाउँपालिका४ टाकुरे तामाङटोलका ३२ वर्षीय कुमार तामाङले ढुंगा प्रहार गरेर हत्या गरेका थिए ।
लिफ्टिङ गरेर खानेपानी,"सिन्धुली (कास) निर्माणाधीन लिफ्टबाट सुनकोसीको पानी तान्ने परीक्षण सफल भएपछि फिक्कलका चार गाउँमा खानेपानी पुग्ने भएको छ । फिक्कल गााउँपालिका२ पोखरीमा पाँच सय मिटर तल सुनकोसीबाट लिफ्टिङ गरी उपभोक्ताको घरघरमा पानी पुर्याउन लागिएको हो ।गाउँपालिकाले आफ्नै लगानीमा लिफ्ट खानेपानी योजना सञ्चालन गरी चन्डिभन्ज्याङ, डडुवा, बबला र गैरीगाउँका दुई सय घरमा पानी वितरण गर्न इन्टेकमा खसालेको छ । सुनकोसीको नवलपुरबाट पानी लिफ्ट गरी झन्डै पाँच सय मिटरमाथि फाल्न सफल भएकाले गाउँमा खुसियाली छाएको छ । गाउँपालिकाका सूचना अधिकारी नारायणप्रसाद अधिकारीका अनुसार ५० हजार घनमिटर क्षमताको इन्टेक ट्यांकीमा पानी जम्मा गरेर गाउँमा वितरण गर्ने योजना छ । सुनकोसीको पानी फागुनभित्र उपभोक्ताको घरघरमा पुर्याउने लक्ष्यसहित अहिले धमाधम योजनाको काम भइरहेको उनले बताए । खानेपानीको चरम अभाव खेपेका ती गाउँका बासिन्दा अब दुःख हट्नेमा आशावादी छन् । घरको एक जनाको काम नै पानी बोक्ने मात्रै छ, स्थानीय उपभोक्ता उत्तम पहाडीले भने, पानीको अभावमा हिउँद महिना लाग्नासाथ सुक्खा नै हुन्छ । गाउँमा खानेपानी ल्याएको बल्छे खोलाको मुहान भूकम्पले सुकेपछि सुनकोसीको पानी घण्टौं बोकेर ल्याउनुपर्ने बाध्यता छ । सुनकोसीको पानी माथि डाँडामा रहेको इन्टेकमा खसाल्ने काम सकिएको छ । अब पाइपलाइनबाट पानी वितरणको काम बाँकी रहेको वडाध्यक्ष भण्डारीले बताए । तीन वर्षअघि सुरु भएको लिफ्ट खानेपानी योजनामा ६६ लाख रुपैयाँ खर्च भइसकेको गाउँपालिकाले जनाएको छ ।"
त्रिविमा दुई वर्षमा दुई सय दिन तालाबन्दी,"(काठमाडौं)उच्च शिक्षाका ८० प्रतिशतभन्दा बढी विद्यार्थी अध्ययन गर्ने त्रिभुवन विश्वविद्यालयमा पछिल्लो दुई वर्षयता करिब दुई सय दिन तालाबन्दी भएको छ ।विद्यार्थी र प्राध्यापकका विभिन्न संगठनले गरेको तालाबन्दीका कारण दैनिक कामकाज मात्र ठप्प नभएर विश्वविद्यालयको दीर्घकालीन लक्ष्य र योजना नै अलपत्र बन्न पुगेको छ । वर्षभरिमा करिब साढे दुई सय दिन विश्वविद्यालयको प्रशासनिक कामकाज सञ्चालन हुने गर्छ तर २०७६ कात्तिकयता करिब दुई सय दिन विभिन्न कारण तालाबन्दी भएको छ । यस हिसाबले दुई वर्षमा विश्वविद्यालय खुल्ने दिनमध्येको करिब आधा समय तालाबन्दी भएको छ । सबैभन्दा बढी तालाबन्दी गर्नेमा सत्तारूढ कांग्रेसनिकट नेपाल विद्यार्थी संघका कार्यकर्ता, आंशिक र करार प्राध्यापक छन् । तालाबन्दीमा सहभागीलाई सत्तारूढ कांग्रेसकै समर्थन र संरक्षण छ । आंशिक प्राध्यापकलाई करार गर्न र करारलाई आन्तरिक प्रतिस्पर्धाबाट स्थायी गर्न विश्वविद्यालयका कुलपतिसमेत रहेका प्रधानमन्त्री शेरबहादुर देउवाले दबाब दिँदै आएका छन् । पछिल्लो पटक नेविसंघ त्रिवि इकाईले माघ ७ मा उपकुलपति, रजिस्ट्रार, रेक्टरलगायतको कार्यालयमा तालाबन्दी गरेको छ । त्यस्तै आंशिक प्राध्यापकले त्रिवि सेवा आयोगलगायत निकायमा तालाबन्दी गर्दा झन्डै एक महिनादेखि त्रिविका कार्यालय ठप्प छन् । नाजायज र असान्दर्भिक माग राखेर भइरहेको तालाबन्दीको त्रिविकै प्राध्यापक र कर्मचारीले विरोध गर्दै आएका छन् । नेविसंघले अनौठो माग अघि सारेर तालाबन्दी गरेको हो । जनकपुरस्थित युथ क्याम्पसले घूस नदिँदा त्रिविले बीसीए कार्यक्रमको सम्बन्धन खारेज गरेको आरोप लगाएको छ । नेविसंघका इकाई सभापति हरि आचार्यले घूस उठाउने उपकुलपति, रजिस्ट्रार, रेक्टरलगायत पदाधिकारीलाई बर्खास्त गर्नुपर्ने माग राख्दै अनिश्चितकालीन तालाबन्दी गरेका हुन् । उपप्राध्यापक प्रेमबहादुर चलाउनेमाथि गत वर्ष आक्रमण गरेको आरोपमा आचार्य, नेविसंघका त्रिवि इकाई सचिव योगेन्द्र रावललगायत कार्यकर्तामाथि ज्यान मार्ने उद्योगको मुद्दा अदालतमा विचाराधीन छ ।तालाबन्दीका कारण सम्बन्धनका लागि घूस मागेको विषयको छानबिन पनि ओझेलमा परेको त्रिविका पदाधिकारीले बताए । त्रिविले उक्त विषयमा छानबिन गर्न कानुन संकायका पूर्वडिन ताराप्रकाश सापकोटाको संयोजकत्वमा समिति बनाएको छ । उपकुलपति, रजिस्ट्रार र रेक्टरका कार्यालयमा तालाबन्दी भएका कारण आवश्यक कागजात थुनिएकाले छानबिन अघि बढ्न नसकेको हो । नेविसंघ तालाबन्दी खुलाउन त्रिविले गठन गरेको वार्ता समितिको सम्पर्कमा समेत छैन । त्रिविले विद्यार्थी कल्याण निर्देशनालयका प्रमुख पशुपति अधिकारीको संयोजकत्वमा वार्ता कमिटी गठन गरेको छ ।सरकारले सुरक्षाको प्रबन्ध मिलाएर शैक्षिक वातारण बनाउन सहयोग नगरेकामा त्रिविका पदाधिकारीले असन्तुष्टि प्रकट गर्दै आएका छन् । उपकुलपति धर्मकान्त बाँस्कोटाले गत माघमा सहकुलपति तथा शिक्षामन्त्री देवेन्द्र पौडेलसँगको भेटघाटमा त्रिविको मुख्य समस्यामध्ये तालाबन्दी एक रहेको औंल्याएका थिए । आफू नियुक्ति भएको दुई वर्षमा उपकुलपति कार्यालयमा मात्र डेढ सयभन्दा बढी दिन तालाबन्दी भइसकेकाले उक्त समस्या समाधान गर्न उनले सरकारसँग आग्रह गरेका थिए । त्यसपछि महिना दिनदेखि तालाबन्दी जारी छ । डिन कार्यालय र विभागमा भएका तालाबन्दीको त्रिविसँगै रकर्ड नै छैन । नेविसंघभन्दा अगाडि करारलाई आन्तरिक प्रतिस्पर्धाबाट स्थायी नगर्न माग गर्दै अनेरास्ववियुलगायत विद्यार्थी संगठनले झन्डै महिना दिन तालाबन्दी गरेका थिए । प्रजातान्त्रिक, समाजवादी प्रध्यापक संगठन, करार र आंशिक प्रध्यापकले पनि आफ्ना माग पूरा गराउन तालाबन्दीको हतियार प्रयोग गर्दै आएका छन् । निरन्तरको तालाबन्दीको विषयमा कुलपति तथा प्रधानमन्त्री देउवा र शिक्षामन्त्री पौडेललाई जानकारी गराउँदा पनि सरकारबाट शान्ति सुरक्षा व्यवस्था गर्न सहयोग नपाएको पदाधिकारी गुनासो छ ।उपकुलपति, रजिस्ट्रार, रेक्टरलगायत पदाधिकारीले इन्जिनियरिङ अध्ययन संस्थान पुल्चोक, परीक्षा नियन्त्रण कार्यालय बल्खुलगायत स्थानमा बसेर जरुरी र दैनिक कामकाज गर्दै आएको त्रिविले जनाएको छ । कर्मचारीहरू विभिन्न विभाग र कार्यालयमा हाजिर भएर काम गर्छन् । त्रिविले प्राध्यापक र कर्मचारीलाई नियमित तलबसमेत उपलब्ध गराउन सकेको छैन । नियमित कार्यालय सञ्चालन नहुँदा विश्वविद्यालयको शैक्षिक, भौतिक सुधार र अन्य कार्यक्रम लथालिंग बनेको छ । तालाबन्दीले म आजित भइसकें, काम गर्नै नसक्ने अवस्था आयो, उपकुलपति बाँस्कोटाले भने, कोभिडले गाँजेको विश्वविद्यालयले तालाबन्दीले झनै धराशायी बन्दै गएको छ । उनले वार्ता, छलफलबाटै समस्या समाधान गर्न पनि अपिल गरे । विश्वविद्यालयमा शैक्षिक वातारण बनाउन सबैको सहयोग जरुरी भएको उनले जनाए । आन्दोलन गर्ने पक्षले तोडफोड, प्रदर्शन र आक्रमण गर्ने भयले ताला फुटाएर पनि शैक्षिक गतिविधि अघि बढाउन असम्भव छ । विभागमा लगाएको ताला फुटाउनुपर्ने अडान लिने उपप्राध्यापक चलाउनेमाथि गत वर्ष आक्रमण भएकाले पनि भरपर्दो सुरक्षा व्यवस्था नभएसम्म ताला फुटाएर विश्वविद्यालयका गतिविधि अघि बढाउन नसकिने पदाधिकारीहरूको निष्कर्ष छ ।"
"प्रवासीको नोट चल्यो, भोट चलेन","(काठमाडौं) कतारमा पाइला राखेयता पोखराका बिल गुरुङले कुनै पनि निर्वाचनमा मत दिन पाएका छैनन् । मुलुकको निर्वाचनमा भाग लिई राज्यको नीति, निर्माण र शासन व्यवस्थामा मत जाहेर गर्ने अधिकारबाट उनी वञ्चित हुँदै आएका छन् । माघ १९ मा रोजगारीका लागि कतार बस्न थालेको २० वर्ष पुग्यो, यसबीच कुनै निर्वाचनमा सहभागी हुन पाइनँ, गुरुङले भने, मुलुकमा निर्वाचनको माहोल सुरु भएपछि आफू अनागरिक भएको अनुभव हुन्छ । तर, मेरो एउटा मतको अर्थ छ । उनीसँगै फिलिपिन्सका नागरिक पनि काम गर्छन् । फिलिपिनो सहकर्मी देशमा हुने हरेक निर्वाचनमा कतारबाटै सहभागी हुन पाइरहे पनि आफूहरू सधैं बहिष्कृत हुनुपरेको उनले गुनासो गरे । फिलिपिन्सका प्रवासी नागरिकले दूतावासमार्फत भोट हाल्न पाउने व्यवस्था छ, उनीहरूले राष्ट्रपति र उपराष्ट्रपतिलाई भोट हाल्न पाउँछन्, गुरुङले भने, सबैलाई निश्चित समयावधि तोकेर भोट गर्न दूतावासले आह्वान गर्ने रहेछ । त्यहीं तोकिएको मिति र समयमा गएर दूतावासमा भोट हाल्दा रहेछन् । साउदी अरबमा कार्यरत धरम केसी मुलुकबाहिर रहेका नेपालीको मत नचल्दा राज्य संयन्त्रले आफूहरूलाई हेपिरहेको बताउँछन् । हाम्रो भोट नै चल्दैन, त्यसैले तिमीहरूलाई बोल्ने अधिकार छैन भन्छ, केसीले भने, वार्षिक नीति र बजेटमा हामीलाई भन्दा हाम्रो रेमिट्यान्सलाई महत्त्व दिइन्छ । हाम्रो सुरक्षा, मर्यादा, न्यायका बारेमा राज्य संयन्त्रले ख्याल गरेको छैन । २०७८ को प्रारम्भिक जनगणनाअनुसार २१ लाख ६९ हजार जना मुलुकबाहिर छन् । जसमध्ये पुरुष १७ लाख ६३ र महिला चार लाख ६ हजार जना छन् । सर्वोच्च अदालतको आदेश भएपछि भोट हाल्न पाउने आशा थियो, उनले भने, हामी जनगणनामा पनि हराउने, मतदाताको सूचीमा पनि नपर्ने भयौं ।वैदेशिक रोजगारीमा रहेका नेपाली नागरिकहरूमा मात्र मतदानको अधिकार सीमित नगरी विभिन्न उद्देश्यले विदेशमा रहेका सबै नागरिकहरूलाई मतदानको अधिकार सुनिश्चित गर्न आवश्यक प्रबन्ध गरी व्यवस्थित गर्नेतर्फ आवश्यक कदम चाल्न सर्वोच्च अदालतले २०७४ चैत ७ मा निर्देशात्मक आदेश जारी गरेको थियो । न्यायाधीश सपना प्रधान मल्ल र पुरुषोत्तम भण्डारीको संयुक्त इजलासको आदेशबमोजिम आगामी निर्वाचनमा विदेशमा रहेका नेपालीलाई सहभागी गराइनुपर्थ्यो । विदेशमा रहेका नागरिकहरूको वास्तविक लगत संकलन गर्न दर्ता प्रक्रिया अविलम्ब सुरु गरी आउँदो निर्वाचनसम्ममा विदेशमा रहेका नेपाली नागरिकहरूले मतदानमा सहभागी हुन सक्ने वातावरण मिलाउन आदेशमा भनिएको थियो । विदेशमा बसेको भए पनि नेपाली नागरिकता नत्यागेको र कुनै पनि देशको नागरिकता नलिएका नागरिकलाई एक्स्टर्नल भोटिङ का लागि योग्य मानी सोहीअनुसारको व्यवस्था गर्न सर्वोच्चले भनेको थियो ।मलेसियामा कार्यरत सपना बस्यालले विदेशका नेपालीलाई विभेदपूर्ण व्यवहार गरिएको गुनासो गरिन् । रेमिट्यान्समा मात्रै सरोकार देखिन्छ । विदेशमा जानेहरू आफ्नो नागरिकता त्याग्न हतारमा छन् भन्ने गलत सोचाइ छ, उनले भनिन्, विदेशमा आएपछि देशको महत्त्व अझै थाहा हुन्छ । हामीलाई पनि स्वदेशमा बस्नेजतिकै देशको माया लाग्छ । हामी पनि राज्यको नीति, निर्माण र शासन व्यवस्थामा सहभागी हुन चाहन्छौं । पूर्वप्रमुख निर्वाचन आयुक्त नीलकण्ठ उप्रेतीले सर्वोच्च अदालतको फैसलालाई कार्यान्वयन गर्न ढिलाइ भएको बताए । विदेशका नेपालीबाट पैसा ल्याउन बाटो र उपाय हुने तर मताधिकारको अधिकारलाई प्रयोग गर्न नसक्ने भन्ने हुँदैन, उनले भने, अब विद्युतीय मतदानमै जानुपर्छ । निर्वाचन आयोग र परराष्ट्र मन्त्रालयको समन्वयमा विदेशमा रहेका नेपालीलाई मतदाता नामावलीमा समावेश गर्न सकिन्छ । राहदानी बनाउँदा फोटो र औंठा छाप लिइएको हुन्छ । मतदाता परिचयपत्र बनाउँदा पनि फोटो र औंठा छाप लिइन्छ, उनले भने, त्यही सूचना निर्वाचन आयोगले परराष्ट्रबाट लिन सक्छ । आयोगले विदेशमा रहेका नेपालीको मताधिकार सुरक्षित गर्न भन्दै खाडीसहित ५ मुलुकको स्थलगत अध्ययन गरी प्रतिवेदन तयार गरिसकेको छ । विश्वमा ५० भन्दा बढी देशले आफ्ना नागरिकका लागि एक्स्टर्नल भोटिङ को व्यवस्था गरिसकेका छन् । उनीहरूले मुलुकबाहिर रहेका नागरिकको मताधिकार सुरक्षित गर्न अलगअलग मोडल प्रयोग गरेका छन् । फिलिपिन्स, अफगानिस्तान, अर्जेन्टिना, हंगेरी र दक्षिण अफ्रिकाले विदेशस्थित आफ्नो कूटनीतिक नियोग वा अन्य तोकिएको मतदान केन्द्रमा गई व्यक्तिगत मत दिन पाउने व्यवस्था गरेको छ । क्यानडा, नर्बे, मेक्सिको र स्विट्जरल्यान्डले मतपत्रमा मतदान गरेर आफ्नो मुलुकमा डाँकमार्फत पठाउने व्यवस्था मिलाएको छ । मौरिसस, नाउरु, टोगोमा वारेसमार्फत मत दिन पाउने व्यवस्था छ । नेदरल्यान्ड्स, फ्रान्स र इस्टोनियामा विद्युतीय माध्यमबाट मत दिने व्यवस्था छ । प्रवासमा कार्यरत नेपाली थिङ्क ट्यांकहरूको संस्था नेपाल पोलिसी इन्स्टिच्युटका अध्यक्ष खगेन्द्र ढकालका अनुसार इन्डोनेसिया र मेक्सिकोको मोडल नेपालीका लागि सिकाइ हुन सक्नेछ । इन्डोनेसियाले मुलुकबाहिर रहेका ९० लाख आप्रवासी कामदारले कर्मदेशमै बसेर भोट गर्ने व्यवस्था मिलायो । भारतमा रहेका नेपालीका लागि मेक्सिकोको मोडल हुन सक्छ, उनले भने, विभिन्न विधिमध्ये नेपालीका लागि ईभोटिङ नै सबैभन्दा उपयुक्त विधि हो ।आयोगले आउँदो संसद्को चुनावमा भने सानो क्षेत्रफल भएका मुलुकबाट परीक्षणका रूपमा मताधिकार प्रयोग गर्ने तयारी गरेको छ । अहिले जहाँजहाँ नेपाली छन्, सबै देशबाट एकैपटक मताधिकार सुरक्षित गर्न सकिँदैन । थोरै नेपाली भएको सानो देशबाट गर्न सकिन्छ कि भनेर लागेका छौं, प्रमुख निर्वाचन आयुक्त दिनेश थपलियाको भनाइ उद्धृत गर्दै दक्षिण एसिया ट्रेड युनियन काउन्सिल (सार्टुक) का महासचिव लक्ष्मण बस्नेतले भने, आवश्यक कानुन संशोधनको लागि मस्यौदा तयार भइसकेको छ । त्यसलाई संसद्बाट पास गर्न राजनीतिक दललाई दबाब दिन जरुरी छ ।"
ढिलो चालिएको उपयुक्त कदम,"लामो अल्याङमल्याङपछि अन्ततः सत्तारूढ तीन दलका ९८ सांसदले आइतबार प्रधानन्यायाधीश चोलेन्द्रशमशेर जबरामाथि प्रतिनिधिसभामा महाभियोग प्रस्ताव दर्ता गराएर सकारात्मक पहलको थालनी गरेका छन् । न्यायालयभित्र विविध विकृति र बेथितिलाई उत्कर्षमा पुर्याएको मात्र होइन, कार्यपालिकासित पनि भाग माग्न थालेपछि आन्दोलनको तारो बन्दै आएका राणा आफैंले नैतिकताका आधारमा राजीनामा दिन नचाहेपछि निर्विकल्प उपाय यही एउटा बाँकी थियो । इतिहासमै सर्वोच्च संकटबाट गुज्रिएको न्यायालयबाटै स्वाभाविक निकास ननिस्किएपछि यो दायित्व स्वतः दलहरूमार्फत संसद्तर्फ सरेको हो । यसका निम्ति दलहरूले ढिलाइ गरेका अवश्य हुन्, तर यो कुबेला नै भने होइनÙ जतिसुकै आरोप खेप्दा पनि नैतिक आधारमा बहिर्गमन रोज्न नचाहेका राणाको पदावधि अझै १० महिना बाँकी भएकाले न्यायालयभित्रको अनिश्चय तोड्न र सुधारको थालनी गर्न यो कदम प्रथम सर्त भैसकेको थियो । त्यसैले अबको प्रश्न महाभियोग अहिले किन भन्दा पनि अब के भन्ने बन्नुपर्छ । र, यो महाभियोगलाई सफल तुल्याएर न्यायालयको दीर्घकालीन सुधारको थालनी हुनुपर्छ । महाभियोगको अन्तर्यलाई लिएर केही कोणबाट प्रश्न भने उठेका छन्, सत्तारूढ तीन दलको तीर न्यायालय सुधारभन्दा अन्यत्रै भएको आशंका गर्नेहरू पनि छन् । महाभियोग सकारात्मक र अत्यावश्यक कदम हुँदाहुँदै पनि सत्तारूढ तीन दलले जसरी अचानक यो प्रस्ताव संसद्मा दर्ता गराए, त्यसमा थोरै अपरिपक्वता अवश्य देखिएको छ, यही कारण प्रश्न उठ्न पाएको हो । प्रतिपक्षी नेकपा एमालेलाई त उनीहरूले यसबारे कुनै सुइँको दिएनन् नै, सत्ता सहयात्री जसपाकै सांसदहरूलाई पनि यो प्रस्तावमा समेटेनन् । प्रस्तावकर्ता तीन दल अब यो प्रारम्भिक भूललाई महसुस गर्दै संसद्मा प्रतिनिधित्व गर्ने सबै दलसित छलफल गरेर अघि बढ्नुपर्छ । किनभने यो कुनै सस्तो राजनीतिक तुरूप होइन, राज्यको एउटा अंगको प्रमुखमाथि अर्को अंगले प्रयोग गर्न पाउने ब्रह्मास्त्र हो, जो अति विरलै र अति आवश्यक अवस्थामा मात्र प्रयोग गरिन्छ । अनि कथं सफल हुन सकेन भने समस्या अझ बल्झन सक्छ । जगजाहेरै छ, यसलाई सफल बनाउन साधारण बहुमतले पुग्दैन, दुईतिहाइ चाहिन्छ जुन सत्ता गठबन्धनसित छैन । त्यसका निम्ति संसद्का सबैजसो ठूला दलको साथ अपरिहार्य छ । र, अभियोगपत्रको अन्तर्वस्तुलाई विधिशास्त्रीय हिसाबले बलियो बनाउन पनि प्रस्तावक दलहरूले थप मेहनत गर्नुपर्ने देखिन्छ । उल्लेख गरिरहनु परोइन, प्रधानन्यायाधीश राणामाथिका आरोपहरू एउटा न्यायिक राज्यमा कल्पनै गर्न नसकिने किसिमका छन् । न्यायालयमा बिचौलिया राज बढाएको तथा इजलास गठन र मुद्दा फैसलामा समेत मिलेमतो गरेको जस्ता गम्भीर आरोप लगाउँदै उनको बहिर्गमनका लागि सहकर्मी न्यायाधीश, पूर्वप्रधानन्यायाधीशन्यायाधीश, नेपाल बार एसोसिएसन र नागरिक समाजले दबाब दिएको सय दिन नाघिसक्यो । नेपाल बार त निरन्तर आन्दोलनमै छ । सुरुमा अवज्ञामा मात्र उत्रिएका सहकर्मी न्यायाधीशहरूले पनि राणासित सँगै इजलासमा नबस्ने अडान लिएका थिए । यही कारण संवैधानिक इजलास ठप्प थियो । हरेक दिन सर्वोच्च पुग्ने राणा न्याय निरूपण प्रक्रियाबाट बाहिरै थिए । यस्तै, राणाले बैठकहरू डाके पनि सदस्यहरू उपस्थित नहुँदा न्यायपरिषद् र न्याय सेवा आयोग निष्क्रिय हुँदा न्याय प्रशासन पनि ठप्पझैं थियो । तैपनि आयोग र परिषद्मार्फत उनी न्यायाधीश नियुक्ति र सरुवामा सक्रियता बढाउन खोजिरहेका थिए । सत्ता गठबन्धनले उनको यही पछिल्लो सक्रियताबाट बढी झस्किएर महाभियोग लगाएको बुझिन्छ, यद्यपि राणामाथिको कारबाही उनका समग्र गलत कार्यहरूका आधारमा अघि बढाइनुपर्छ । जुनसुकै विन्दुपछि नै किन नहोस्, उनीमाथि अत्यावश्यक प्रस्ताव दर्ता भएको छ, अब यसलाई गम्भीरतापूर्वक अघि बढाइनुपर्छ । यो महाभियोग कुनै अतिप्रचारका निम्ति वा राणालाई तत्काल निलम्बन गरेर तर्साउन वा अरू कुनै उद्देश्यबाट प्रेरित भएर ल्याइएको हुनु हुन्न । अतः जसरी हुन्छ, भोलिका दिनमा संसद्मा यसलाई विफल हुन दिइनु हुन्न । यो दायित्व यसको प्रस्तावक रहेका सत्तारूढ दलहरूको हो, राणाविरुद्धको प्रस्तावलाई उपलब्धिमूलक तार्किक निष्कर्षमा पुर्याएर न्यायालय सुधारको ढोका खोल्न उनीहरूले एमालेसहितलाई साथ लिएर अघि बढ्ने विवेक देखाउनैपर्छ । र, एमालेले पनि यो प्रस्तावलाई सत्ताधारीको तुजुकका रूपमा होइन, अत्यावश्यक कदमका रूपमा लिएर त्यही अनुसार अघि बढ्ने बुद्धिमत्ता प्रस्तुत गर्नुपर्छ । न्यायालय सरकारको नभएर राज्यको अंग हो, जसबारे चिन्तित हुनु प्रमुख प्रतिपक्षी दलको पनि उत्तिकै दायित्व हो । यसबीचमा एमालेले संसद् विघटनविरुद्धको मुद्दामा फैसला गर्ने अरू चार जना न्यायाधीशविरुद्ध पनि महाभियोग प्रस्ताव ल्याइने चर्चा चलेको थियो, भलै त्यो मनसायबाट पार्टी पछाडि हटेको जस्तो देखिएको छ । यस्तो बदलाको राजनीतिले कसैको पनि हित नहुने पक्कै उसले बुझेको छ, बुझ्नु पनि पर्छ । एमाले संसदीय दलको सोमबारको बैठकमा अध्यक्ष केपी शर्मा ओलीले उत्तेजित नभईकन निर्णय लिन्छौं भनेका छन्, आशा गरौं अध्यक्ष ओली र उनको दलले ठन्डा दिमागले सोचेर यसलाई मुठभेडको विषयभन्दा पनि न्यायालय सुधारको अवसरका रूपमा लिनेछन् । र, जिम्मेवार सबै दलले महाभियोगलाई गम्भीरतापूर्वक लिएर न्यायालय सुधारको ढोका खोल्नेछन् ।"
दिगो कृषि र युवाशक्तिको टेको,"डेनमार्कमा अर्गानिक फर्टिगेसन फर ग्रीनहाउस क्रप्स विषयमा विद्यावारिधि उपाधि लिएर केही वर्ष त्यहीँका कृषि संस्थानमा अनुसन्धान गर्दै निकै राम्रो जीवनयापन गरिरहेका डा भानेश्वर पोखरेललाई एकाएक नेपाल फर्किने भूत चढ्यो । त्यहाँ आफूले गर्ने हरेक अनुसन्धान र तिनका सफल उपलब्धिहरूले यही ज्ञान र ऊर्जा आफ्नो गाउँठाउँमा, आफ्नो देशमा लगेर खन्याउन पाए कस्तो हुँदो हो भन्ने हुटहुटीले उनलाई बेचैन बनाउन थाल्यो । बघौडा, माडीको साधारण किसान परिवारका पोखरेल रामपुर कृषि क्याम्पस हुँदै डेनमार्कको आर्हस युनिभर्सिटीसम्मको यात्रा तय गर्दाका एकएक खुड्किला सम्झेर खुबै भावुक हुन्थे । विदेशको उन्नत जीवनशैली र पुगीसरी दैनिकीबीच बाँच्दा देश र समाजप्रतिको अपराधबोध ले हरेक दिन आफैंभित्र लखेटिएपछि अन्ततः उनले नेपाल फर्कने निर्णय गरे । छँदाखाँदाको प्रतिष्ठित काम र दह्रो आयस्ता छोडेर सधैंका लागि देश फर्कंदा उनीसँग अहिलेसम्म कमाएको सञ्चित रकम र देशमै बसी कृषि अनुसन्धान तथा उद्यम गरेर युवा पिँढीमा कृषिप्रति व्यापक आकर्षण बढाउने चोखो मनसुबाबाहेक केही थिएन ।अढाई वर्षअघि देश फर्किंदा उनी तीव्र उत्साह र योजनासहित आएका थिए । आफ्नै गाउँठाउँमा मात्र सीमित नभई देशव्यापी रूपमा प्रभावकारी हुन सक्ने सामूहिक र बृहत् परियोजनाको लक्ष्य बोकेर फर्केका थिए । यसको सुरुआत गर्न व्यक्तिगत लगानीमा झन्डै ४ करोडको योजना आँटेर माडी नगरपालिकासँग मगुई खोलाछेउको ऐलानी जग्गा उपयोग गर्ने सम्झौता गरी उनले तीव्रतासाथ काम थालेपछि माडीका कृषक समुदायसमेत निकै उत्साहित भए । खोलाले बगर पारेर छाडेको ठाउँमा उनको पशुपन्छीसहित तरकारी र फलफूलको बहुकृषि उद्यम पचासौं जनालाई दैनिक रोजगारी दिने गरी चलायमान हुन थालेपछि एकाएक केही महिनापहिले नगरपालिकाले जग्गा उपयोगको सम्झौता एकपक्षीय रूपमा खारेज गरिदियो । यसले पहिलो गाँसमै ढुंगो लागेजसरी पोखरेललाई नराम्रोसँग रन्थनाइदियो । नगरपालिकासँग भएको सम्झौता अनुसारकै उक्त जग्गाको आम्दानी सम्बन्धित वडास्थित विद्यालयलाई बुझाउने नयाँ व्यवस्था गरिएको भए पनि छिनछिनमै फेरिने सरकारी नीतिनिर्णयले उनलाई झस्काइदिएको छ । ठूलठूला टनेल र भौतिक संरचनाहरूसमेत उभ्याइसकेको यो जग्गामा गाईभैंसी, कुखुरा, बाख्रा, माछा, फलफूल र तरकारीको व्यवस्थित कृषि फार्म मात्र होइन, अनुसन्धान केन्द्र र फार्म स्टेसमेत सञ्चालन हुँदै छन् । कृषि फार्म र अनुसन्धान प्रयोजनका लागि वाग्मती प्रदेश सरकारबाट केही अनुदान रकम प्राप्त गरेकाले सरकारसँग अनुगृहीत भए पनि सरकारी नीतिहरूकै अभरका कारण आफ्नो ऊर्जा र सपनाको भविष्य के होला भन्ने तनावले उनको भोकनिद्रा खोसिदिएको छ । यद्यपि, पंक्तिकारसँग ठीक दुई वर्षअघि माडीको वसन्तपुरस्थित एउटा चियापसलमा पहिलोपल्ट भेटिँदा उनको अनुहारमा दौडिएको उत्साह र संकल्प भने आज पनि उस्तै जीवन्त देखिन्छ ।भानेश्वर पोखरेलको यो संक्षिप्त कथाले धेरै कुरा भन्छ । राष्ट्रिय कृषि नीति२०६१ ले तय गरे अनुसार निर्वाहमुखी कृषि प्रणालीलाई व्यावसायिक र प्रतिस्पर्धात्मक कृषि प्रणालीमा रूपान्तरण गरी दिगो कृषि विकास गर्ने लक्ष्य राखिए पनि फिल्ड मा तदनुसारको सरकारी गम्भीरता महसुस हुँदैन । कागजमा लेखेर राख्न त के नै बाँकी छ र ! तर अभ्यास र कार्यान्वयनको पाटो हेर्ने हो भने कृषिप्रधान भनिएको देशको सबभन्दा बढी युवाशक्ति सस्तो भाउको श्रमिकका रूपमा विश्वका विभिन्न मुलुकमा बेचिने क्रम घटेको छैन बरु झन् बढेको छ । यो विडम्बना नै हाम्रो कृषिलाई हेर्ने मुख्य आँखीझ्याल हो । उत्तम खेती, मध्यम व्यापार, कनिष्ठ नोकरी भनेर खेतीपातीलाई सबभन्दा आदर्श उद्यम मान्ने सोच इतिहास बनिसकेको छ । अब खेती अर्थात् कृषि उद्यम आफैंमा जीवन निर्वाहको निरपेक्ष कर्म मात्र रहेन । रहिरहनु पनि हुँदैन । आजका किसान आफैं उत्पादक, उत्पादनको विक्रेता र वितरकसमेत हुनुपर्ने तेहरो भूमिकाको चुनौतीमा छन् । किनभने देशको कृषि उत्पादन र वितरण प्रणाली निकट छिमेकी देशको एकोहोरो बजार दबदबाबाट आक्रान्त छ । सरकार ठूलो मात्राको विषादीयुक्त विदेशी उत्पादनलाई बिनापरीक्षण भित्र्याएर जनस्वास्थ्यमा खेलबाड गरेरै भए पनि छिमेकी रिझाउन बरु तयार छ तर आफ्ना किसानको उत्पादनले बजारभाउ नपाउँदा बजारको उपयुक्त मूल्य तथा व्यापार पद्धति निर्माण र नियमन गर्न तयार देखिँदैन । राष्ट्रिय कृषि नीति२०६१ को उद्देश्य छ, व्यावसायिक र प्रतिस्पर्धात्मक कृषि प्रणालीबाट आर्थिक वृद्धि हासिल गरी खाद्य सुरक्षा र गरिबी निवारणमा योगदान गर्ने, उत्पादन र उत्पादकत्व बढाएर क्षेत्रीय र विश्व बजारसँग समेत प्रतिस्पर्धा गर्ने । तर हालत के छ भने, तथ्यांक अनुसार यो कृषिप्रधान मुलुकमा दैनिक ११ करोडको त चामल मात्रै आयात हुन्छ । आर्थिक वर्ष २०७६७७ मा मात्रै ३३ अर्ब ६५ करोड रुपैयाँको चामल आयात गरिएको रहेछ । चामलपछि मकै र गहुँ सबभन्दा बढी आयात हुने अन्न हुन् । यी सबै आयातका मुख्य स्रोतदेश भारत र अमेरिका हुन् । सोही आर्थिक वर्षमा भारत र अमेरिकासहित ब्राजिल, अर्जेन्टिना र दक्षिण अफ्रिकाबाट आयात गरिएका सबै थरी अन्न किन्दा नेपालबाट ४२ अर्ब रुपैयाँ बिदेसिएको तथ्य छ (स्रोत : बीबीसी नेपाली समाचार) । पर्याप्त कृषि उत्पादन क्षेत्र हुँदाहुँदै यसरी आयातित अन्नले पालिनुपर्ने दुरवस्थाका बीच आम नेपालीको क्रयशक्ति थेगिराख्ने मुख्य माध्यम वैदेशिक रोजगारी नै हो । देशको ऊर्जाशील श्रमशक्ति विदेशमा बेचेर त्यसैको रेमिट्यान्सले बजेट धान्ने राष्ट्रिय निर्लज्जता देखाइरहेका सरकार र ती सरकार चलाउने दलहरू बेलाबेला नक्सा र सीमाका चर्का भाषण फलाकेर रहेबचेका युवालाई नै परिचालित गर्छन् र चुनाव जित्छन् । यो दुश्चक्रले गएका तीसौं वर्षदेखि हरेक पिँढीका युवायुवतीको भविष्य ध्वस्त पारिदिएको छ । देशमै बसेर सम्मानको जिन्दगी बाँचौं भन्ने हो भने दलका नेता र तिनको आसपासका ठूलामझौला व्यापारी, दलाल र बिचौलियाको वरिपरि घुमेर जीहजुरी गर्दै टिक्नुपर्ने अवस्था छ । देशमा टिकिखान नसकेर बाध्य भई वैदेशिक रोजगारीको शरणमा जाँदा पनि आप्रवासी श्रमिकको हितरक्षाका लागि स्पष्ट र बलिया कानुनी आधार र नियम छैनन् । यस्तो देशमा काठको बाकस जस्ता कविता र चालीस कटेसि रमाउँला जस्ता गीत किन लोकप्रिय हुन्छन्, मन्त्रालयहरू हाँक्ने र योजना आयोगदेखि राज्यका अन्य जिम्मेवार निकायमा बस्नेको दिमागमा कहिले घुस्ला ?देशका सरकारहरू पालिने युवा श्रमशक्ति बापतको रेमिट्यान्स र जनसाधारण पालिने खाद्यान्न दुवैका लागि विदेशीको भर पर्नुपर्ने विडम्बनाका बीच भानेश्वर पोखरेलजस्ता दक्ष कृषिअनुसन्धानकर्मी र उद्यमी युवाको लगन, ऊर्जा र सपनाका बारेमा एकै छिन गमौं । उनको देशफिर्ती र नयाँ योजनाका कारण सबभन्दा बढी खुसी हुने उनैको गाउँछिमेकका दामली र तन्नेरीहरू थिए । उनको फिर्तीको तरंगले माडीमा कृषक समूहहरू खोल्ने र सामूहिक रूपमा खेती, पशुपालन, माछापालन लगायतमा हौसिएर लाग्नेहरूमध्ये अधिकांश युवा नै छन् । यसले सृजना गरेको नयाँ लहरले विकास र निकास (निकुञ्जजनता द्वन्द्व) को लामो सपनाजपनाबाट बौरिएजसरी यतिखेर माडीको जनमानस कृषिलाई नै उद्यम र पर्यटनको समेत हब बनाउन सकिने सम्भावना खोजिरहेको छ । तर कृषिमाथि नै भरोसा र विश्वास बोकेर विदेशबाट हुत्तिएर देश फर्केको एउटा युवा निरन्तर उत्साही हुने वातावरण हामीकहाँ छ त ? के हाम्रा सरकारहरू र दलहरू यस्ता कुरामा साँच्चिकै गम्भीर छन् ?तीन वर्षअघि खप्तड यात्राका क्रममा सँगै गएका मित्रको हातमा हरियो गाता भएको एउटा रोचक शीर्षकको किताब थियो, क्युबामा जैविक क्रान्ति । पैदलयात्राकै क्रममा हामीले सन् १९९० मा सोभियत रुस तथा समाजवादी देशहरूको आर्थिक सहयोग परिषद् को संस्थागत अन्त्यपछि बेहोरेको आर्थिक र मुख्यतः खाद्यान्न संकटबाट बाहिर निस्कन क्युबाले गरेको जैविक (कृषि) क्रान्तिबारे निकै बेर छलफल गरेका थियौं । फिडेल क्यास्ट्रो नेतृत्वको क्युबाली सरकारले तय गरेको शान्तिपूर्ण कालको विशेष समय मा अपनाइएका संकटमोचनका मौलिक तरिकाहरू र त्यहाँको जैविक क्रान्तिका चरणहरूबारे वर्णन गर्दा ती मित्रको भाषा र भंगिमा यति सम्मोहक थियो कि, यात्राबाट फर्केलगत्तै त्यो किताब किनेर पढ्ने हुटहुटी तीव्र भयो । भारतीय लेखक भरत मन्साटाले लेखेको अर्गानिक रिभोल्युसन अन द एग्रो इकोलोजिकल ट्रान्सफर्मेसन अफ क्युबा सिन्स नाइन्टिन नाइन्टी शीर्षक उक्त पुस्तकको नेपाली अनुवाद झलक सुवेदीले गरेका रहेछन् । यो किताब पढेपछिको व्यावहारिक उपलब्धि के रह्यो भने, घरपछाडिको करेसाबारी अब सधैं हराभरा हुन थाल्यो । जैविक मल बनाउने, वरपर छिमेकमा प्राप्त हुने गाईभैंसीको पिसाबलाई विषादीका रूपमा प्रयोग गर्ने, उपाय लागेसम्म रासायनिक विषादी प्रयोग नगर्ने काम थालियो । अति सानो स्केलमा गरिएको कृषिकर्मको यो व्यक्तिगत अनुभवले भन्छ, कृषि असाध्यै धेरै धैर्य र परिपाठ चाहिने क्षेत्र हो । यस्तो क्षेत्रमा व्यावसायिक ढंगले नै काम गर्छु भन्ने संकल्प र योजनासहित अगाडि आउने जोकसैलाई पनि राज्यले उच्च प्राथमिकतासहित निरन्तरताका लागि प्रेरित गरिरहन र टिकाउन सक्नुपर्छ । क्युबाको अनुभव ग्रामीण इलाका र ठूलो क्षेत्रफलका कृषकलाई मात्रै होइन, सहरी इलाकाका करेसा र कौसी खेतीका लागि पनि उत्तिकै अनुकरणीय छ । क्षणिक उत्साह र तत्कालको लाभहानिभन्दा माथि उठेर दिगो कृषि उद्यमका बारेमा सोच्ने हो भने त क्युबा हाम्रा लागि रोल मोडल नै हुन सक्छ । पहिले स्पेनी उपनिवेशकहरूले र सन् १८९८ पछि अमेरिकीहरूले कब्जा गरेको क्युबा उखु र सुर्तीको एकल खेती र त्यसको प्रशोधित उत्पादनबाट विश्वबजार धान्न प्रयोग गरिएको भूमि थियो । आयातित अफ्रिकी दासताको इतिहाससँग जोडिएको यो देश सन् १९५९ को कम्युनिस्ट क्रान्तिपछि मात्रै अमेरिकी प्रभुत्वबाट स्वतन्त्र भएको थियो । त्यसलगत्तै अमेरिकाको लामो आर्थिक नाकाबन्दी झेलेको क्युबाको अर्थतन्त्र ठूलो मात्रामा उखुको उत्पादन र प्रशोधन अनि चिनीको व्यापारका भरमा चलेको थियो । अमेरिका र उसका साम्राज्यवादी मित्रदेशहरूमा बजार नपाइने भएपछि क्युबासँग एक मात्र विकल्प थियो शीतयुद्धकालको अर्को शक्ति सोभियत संघ खेमाका देशहरूसँग कारोबार गर्नु । उसले ती देशलाई प्रशस्त मात्रामा चिनी बेच्थ्यो र उनीहरूसँग आफूलाई चाहिने खाद्यान्न किन्थ्यो । यो सिलसिला सन् १९९० को सोभियत संघ विघटनपछि पूरै अवरुद्ध भयो । त्यसपछि क्युबा सरकारले झन्डै युद्धकालीन आवेगका साथ नागरिकहरूलाई जमिनको एक टुक्रा पनि खाली राख्न नपाउने उर्दीसहित खेतबारीमा मात्र होइन, करेसाबारी र फूलबारीमै पनि खेती गर्नैपर्ने आपत्कालीन नियम घोषणा गर्यो । संकटले ल्याएको बाध्यकारी अवस्थालाई जनताले पनि साथ दिए । संकटमोचक कृषिलाई राष्ट्रिय आत्मनिर्भरता र वातावरणीय संरक्षणसहित दिगो कृषिमा रूपान्तरित गरी विश्वमै उदाहरणीय बनाउने काममा क्युबा सरकार पूर्णतः सफल भयो । तर दुःखद पक्ष के छ भने, लगातार क्युबालाई तानाशाह कम्युनिस्ट देश भनेर दुष्प्रचार गर्ने अमेरिकी गुटको सूचना प्रभुत्वका कारण क्युबाले कृषि, पर्यावरण, स्वास्थ्य लगायतका क्षेत्रमा गरेका विस्मयकारी उपलब्धिहरूबारे हामीले हत्तपत्त थाहा पाउँदैनौं ।कृषिबाट आत्मनिर्भर राष्ट्रिय अर्थतन्त्र बनाउन प्रतिबद्ध कृषि उद्यमीहरूको लामो पंक्ति नै चाहिन्छ । देशमा भैरहेको अन्न तथा फलफूल, तरकारी लगायत कृषिउपजको आयात घटाउन उत्पादकत्व बढाउने उपायहरू खोज्ने र राष्ट्रिय अर्थतन्त्रको दिगो यात्रा तय गर्ने हो भने कृषि जोखिमको क्षेत्र हुनबाट बच्न सक्छ । आज कृषिमा लाग्ने जोकसैका लागि यो अस्थिर क्षेत्र हो । किनभने सरकारकै भरोसा र प्रतिबद्धता छैन । दलहरू कार्यकर्ता उत्पादनमा जति चासो राख्छन्, कर्मठ उद्यमी उत्पादनमा राख्दैनन् । यो पनि प्रस्टै छ । कृषिलाई थेग्न धेरै ठूला काम गर्नुपर्दैन, यो व्यवस्थालाई विवेकशील मात्रै बनाइदिए पुग्छ । जैविक र पर्यावरणीय विविधताअनुकूलको कृषि नीतिको निर्माण र कार्यान्वयन गर्ने, आकर्षक कृषि अनुदान र सस्तो ऋण लगायतका कार्यक्रमबाट सबै वर्ग क्षेत्र र लिंगका उद्यमी लाभग्राही बन्न सक्ने समाजवादी चरित्रको पारदर्शी पद्धति बनाउने, कृषिका लागि भूउपयोगमा सरकारले बनाएको नीति अनुसार भूमि बैंकको प्रावधानलाई इमानपूर्वक कार्यान्वयन गर्ने, यस क्षेत्रमा आउन चाहने युवा कृषकहरूलाई बढीभन्दा बढी यसैमा टिकाइराख्ने र व्यावसायिक कृषि प्रवर्द्धनमा उनीहरूको सक्रिय भूमिकाका क्षेत्र निर्धारण गर्ने कामलाई तीव्रता दिने, कृषि अनुसन्धानकर्मी र अध्येताहरूका लागि पर्याप्त मात्रामा जमिन उपलब्ध गराएर सरकारी लागतमै बीउ तथा मल (खास गरी जैविक मल) उत्पादन र बिक्रीमा जोड दिने एवं वातावरण तथा खाद्य उपभोगमा असुरक्षा नहुने गरी मात्र औद्योगिक कृषि उत्पादनलाई बढावा दिने । यति कामका लागि राज्य आफैंले बनाएको कृषि नीतिकै अक्षरशः परिपालन गरे पुग्छ । युवाहरूलाई विदेश खेदेर तिनैको पसिनाले मनमौजी रजाइँ गर्ने कि दिगो र अडिलो विकासका लागि कृषि क्षेत्रमा आकर्षित गरेर आर्थिकजैविक र समग्र सामाजिक विकासमा टेवा दिन अग्रदस्ताका रूपमा युवाको भर लिने ? दैनन्दिन सत्ताकै छिनाझपटीमा मग्न दलहरू र स्थायी सत्ताका रूपमा कामभन्दा कुरा बढी गर्दै ढलीमली गरिआएको कर्मचारीतन्त्रलाई यसरी सोच्ने फुर्सद होला ?"
अझै बाँकी छ जबरा प्रवृत्ति,"शक्ति पृथकीकरणको सिद्धान्तलाई बेवास्ता गरी जेठान नाता पर्ने गजेन्द्रबहादुर हमाललाई मन्त्रीमा पदासीन गराएपछि बढी बदनाम भएका प्रधान न्यायाधीश जबराले अन्ततः महाभियोगको सामना गर्नुपर्ने भएको छ । प्रधान न्यायाधीशविरुद्ध बारको लगातारको बहिष्कार हुँदाहुँदै सत्तापक्षले कुनै किसिमको मध्यस्थता गर्न चाहेन । सत्ता र विपक्षका गगन थापा र भीम रावल आदि नेताले संसदीय बेथितिसम्बन्धी पटकपटक जोडदार आवाज उठाउँदासमेत सत्तापक्षले चेतेन । विपक्षी एमाले प्रधान न्यायाधीशको सहयोगमा पुनः सत्तारूढ हुन सक्ने षड्यन्त्रको गन्ध पाएपछि गठबन्धन सरकार सक्रिय भई महाभियोग दर्ता भएको देखिन्छ । आफ्नो हित र फाइदाका लागि जायजनाजायज केही नहेरी, मोलमोलाई गरेर इमान खराब गर्ने राजनीतिक दलहरूका नेताकार्यकर्ता रहँदासम्म यस्ता क्रियाकलाप चलिरहनेछन् । यस्तो प्रवृत्तिले भ्रष्टाचार बढ्छ, जनतामा नैराश्यता छाउँछ र देशको छवि अन्तर्राष्ट्रिय जगत्मा धूमिल हुन्छ । भ्रष्टाचारी र अनैतिक व्यक्तिलाई कारबाही हुनुका साथै राजनेताहरूले आफू र कार्यकर्ताहरूलाई समेत सदाचारमा राख्न सक्नुपर्छ । महेन्द्रसिंह बम, टीकापुर१, कैलालीअन्ततः प्रधान न्यायधीश जबराविरुद्ध महाअभियोग प्रस्ताव दर्ता भएको छ । मुलुकमा कस्तो मानक स्थापना गर्ने भन्ने हाम्रा राजनीतिक दलहरूको हातमा छ । दल र दलका नेताहरू इमानदार भए पक्कै मुलुकमा सुशासन आउँछ, सबै जनताले न्याय र शान्तिको श्वास फेर्न पाउँछन् । हुन त, एक व्यक्तिलाई कारबाही गर्दैमा मुलुकमा पूरै सुशासन आयो भन्न मिल्दैन । त्यसका लागि सबै क्षेत्रको विकृति विसंगतिमा दह्रोसँग सुधारको पाइला चाल्नुपर्छ । जबराविरुद्धको महाअभियोग सुशासनको पहिलो पाइला हो, जसलाई सबै दलका नेता, कार्यकर्ता र नागरिक समाजले साथ दिनुपर्छ । जे कुरालाई पनि शंकाले हेर्ने गरेमा भ्रष्टहरू पुरस्कृत हुँदै जाने अनि इमानदारहरू पाखा लाग्ने अवस्था आउँछ । जबरामाथि २१ अभियोग लागेका छन् । न्यायपालिकाको मूल नै भष्ट चरित्रको भए त्यसले मातहतका सबै निकायलाई भ्रष्ट नै बनाउँछ । जबराकै कारण छ महिनादेखि न्यायालय ठप्पझैं भएको थियो । निकासका लागि जति प्रयत्न गरे पनि उनी बाधक नै बने । तर, अब निर्णय लिने बेला आयो । हाम्रा पार्टीहरू भ्रष्टाचार निर्मूल होस् भन्ने पक्षमा कि विपक्षमा ? यो प्रश्नको उत्तर अरू पार्टीले त छँदैछ प्रमुख प्रतिपक्ष एमालेले पनि दिनुपर्ने बेला आएको छ । महाअभियोगलाई साथ दिए एमालेप्रति जनविश्वास बढ्नेछ भने त्यसविरुद्ध लागे सर्वसाधारण चिढिनेछन्, जसको प्रत्यक्ष असर आउने निर्वाचनमा पर्न सक्छ । जनभावनाविपरीत हिँड्दा पार्टीको अस्तित्व नै धरापमा पर्न सक्ने हेक्का एमाले नेताहरूलाई हुन जरुरी छ । गोपाल देवकोटा, जोरपाटी, काठमाडौं महाअभियोग दर्ता गरेसँगै प्रधान न्यायाधीश जबरा निलम्बित भएका छन् । जबराका कारण न्यायालय बन्धक बनेको थियो, जब उनी विवादमा परे तब नैतिकताका आधारमा राजीनामा दिनुपर्थ्यो तर उनले त्यो हिम्मत गरेनन् । परिणामतः महाअभियोगको सामना गर्नुपर्यो । प्रधान न्यायाधीश जबरालाई मानव अधिकार, लोकतन्त्र, विधिको शासन, कानुनी सर्वच्चताको धज्जी उठाएको आरोप लगाएर महाअभियोग दर्ता गरिएको छ । तर, महाअभियोग लाग्दा पनि उनको सेखी झरेको छैन, उल्टो हेरौं कसरी पारित गर्छन् भनेर बसेका छन् । दलहरूले इमानदारीका साथ एकजुट भएर महाअभियोग पारित गरे न्यायालयको बिग्रेको साख केही हदसम्म बचाउन सकिन्छ । महाअभियोग मात्र होइन उनीमाथि लागेका आरोपहरू कानुन अनुसार निरूपण हुनुपर्छ । न्यायालयलाई राजनीतिबाट अलग राख्न नसक्दाको दुष्परिणाम हो यो । अब दलहरूले न्यायालयलाई स्वतन्त्र बनाउन पहल गर्नुपर्छ । लोकतन्त्रको बलियो खम्बा न्यायालय कमजोर बन्यो भने यो व्यवस्थामै संकट निम्तिन्छ । त्यसैले दलहरूले यसतर्फ यान दिनु जरुरी छ । पुरुषोत्तम घिमिरे, जोरपाटी, काठमाडौं"
अपराध कर्ममा हुर्केको राजनीति,"अपराध अस्वीकार्य चरित्र र व्यवहार हो तर अपराध कर्ममा निर्भर नभई शासकीय हैसियत नै हासिल गर्न सकिन्न भन्ने मनोविज्ञानले ग्रस्त हाम्रा नेताहरूले अपराधलाई राज्यशक्तिको प्रमुख स्रोत मानेका छन् । हरेक सफल नेताका पछाडि आपराधिक ढंगले आर्जन गरेको शक्ति नै प्रमुख स्रोत रहने भएकाले राज्यको प्रत्येक अंगमा आपराधिक पहुँचलाई निर्बाध रूपमा स्थापित गरिएको छ । जो भ्रष्ट छ उही प्रस्ट छ, बाँकी सबै राज्यशक्तिको पहुँचबाट कोसौं टाढा छन् । आपराधिक मार्ग सहज र उल्लंघन गर्न सकिने भएकाले यहाँ विधिविधान र प्रणालीको पालना गरिरहनुपर्दैन । परिणामस्वरूप अयोग्यहरूको सेटिङले राज्यशक्तिलाई आफूअनुकूल परिचालन गरिरहेको हुन्छ । लोकतान्त्रिक विधि, निर्वाचन, जवाफदेहीको प्रश्नजस्ता विषय पनि अयोग्य र भ्रष्टलाई नै वैधता दिने राज्य संयन्त्रका वैधानिक माध्यम बनेका छन् । विकास र अविकासबीच आपराधिक चरित्र र भ्रष्ट राजनीति हुर्केकाले हामी सम्भावनायुक्त भएर पनि सम्भावनाविहीन अँध्यारो भविष्यको जोखिममा परेका छौं । श्रम गरेर एकसरो जीवन पनि धान्न नसक्ने कस्तो लोककल्याणकारी राज्यको व्यवस्थामा हामी बाँचेका छौं, यो आफैंमा लोकतान्त्रिक व्यवस्थाको सबैभन्दा ठूलो मजाक हो । आफ्नो श्रम, सीप र योग्यतामा समेत आपराधिक विधि र सेटिङको प्रभाव रहने मुलुकका नागरिकले राज्यबाट समन्यायको अपेक्षा गर्नु निरर्थक छ । उखु किसानले भोगिरहेका समस्याहरूको एक मात्र घटनाले पनि राज्यको प्रकृति र आपराधिक परिचय प्रस्ट पार्छ ।हामीकहाँ राज्यका तीनवटै अंगमा आपराधिक बलको पृष्ठभूमिबाट आर्जन गरेको शक्तिले निर्णायक भूमिका खेलिरहेको प्रस्टै देखिन्छ । म भ्रष्ट र अयोग्य भएर के भो त, मेरो आपराधिक शक्ति र पहुँचलाई मैले राज्यको निर्णायक स्थानमा स्थापित गरिसकेको छु भन्ने सन्देश र चुनौती दिइरहने प्रवृत्ति भएका पात्रहरूले नै राज्यशक्तिको दोहन गरिरहेका छन् । मेरिटोक्य्रासी बिनाको डेमोक्य्रासी ले धान्नै नसक्ने भएपछि राजनीतिक व्यवस्थाकै विकल्पका मुद्दा जहिले पनि बहसको विषय बनिरहन्छन् । हामीले पनि कहीँ व्यवस्थामै त खोट छैन भनेर सबै खाले राजनीतिक प्रणालीको अभ्यास गरिसकेका छौं । परिवर्तित राजनीतिक व्यवस्थाको स्वरूपमा आफ्नो आपराधिक राजनीतिको कुरूप चित्र नअटाएकाले जहिले पनि प्रणालीलाई नै दोष दिने गरेका हौं भन्ने विषयमा हामी भ्रमित रहेकाले प्रणाली र प्रवृत्तिबीचको भिन्नता छुट्याउन सकिरहेका छैनौं । हामीले राजनीतिलाई स्वआर्जनको सजिलो माध्यम बनाएकाले पनि सबै खाले आपराधिक मनोवृत्तिका व्यक्तिका लागि राजनीति एक मात्र आकर्षक, भरपर्दो, जोखिमविहीन र प्रतिफलयुक्त व्यवसायका रूपमा फस्टाउँदै गएको छ । राजनीति फोहोरी खेल नै हो, यहाँ जसले जसरी खेले पनि हुन्छ भन्ने मनोवृत्ति र प्रवृत्तिलाई राजनीतिक दलका कार्यकर्ताले निर्वाचन प्रणालीका माध्यमबाट अनुमोदन गरिदिएकै कारणले पनि राजनीतिभित्रको आपराधिक प्रवृत्ति दिनानुदिन हौसिँदै गइरहेको हो । व्यंग्यकार शैलेन्द्र सिंखडाले भनेजस्तै, हरेक दलमा झोले, खोले र केही नबोले तीन प्रकारका कार्यकर्ता छन् जसले आफ्नो नितान्त निहित स्वार्थका लागि दलभित्र सम्झौतापरस्त राजनीतिक सौदाबाजी गरिरहेका छन् । परिणामस्वरूप, पुस्तान्तरण र परिवर्तनका मुद्दा हरेक दलभित्रको दलदलमा फसेका छन् । जब भ्रष्ट र अयोग्यलाई नै कथित लोकतान्त्रिक विधिले समेत अनुमोदन गरिदिने अवस्थाको सुनिश्चितता हुने गर्छ, त्यति बेला नै मुलुकको सुनौलो भविष्यको सपनाको अन्त्य र आपराधिक कर्म फलीभूत हुने अवस्था बन्ने गर्छ ।हामीकहाँ राजनीति र अपराधबीचको कसिलो र अन्तरनिर्भर सम्बन्ध प्रणालीकै रूपमा विकसित भैसकेकाले राज्यले लोकहितका सार्वजनिक मुद्दामा भन्दा सेटिङका माध्यमबाट सेवाप्रवाह गर्ने प्रवृत्तिलाई प्रश्रय दिने नीति अवलम्बन गरिरहेको छ । परिणामस्वरूप ओम्नी, यती, बतास आदि समूह र प्रवृत्तिको यत्रतत्र हालीमुहाली देख्न सकिन्छ । सेटिङमा लिने र दिनेबीचको पारस्परिक हित नै सर्वोपरि मुद्दा बन्ने भएकाले लक्षित समूह वैकल्पिक सेवाका रूपमा मात्र रहने गर्छ । तसर्थ सेवाग्राहीले राज्यबाट गुणस्तरीय र सर्वसुलभ सेवाको कल्पनासम्म गर्न सक्दैन । भनिन्छ, आपराधिक कर्ममा टिकेको राजनीति होस् वा व्यवसाय, दुवैको आयु लामो हुँदैन तर आपराधिक कर्म नै सामाजिक मान्यता र राजनीतिक विधिद्वारा अनुमोदित कर्मका रूपमा स्थापित भएको अवस्थामा भने यही कर्म नै धर्ममा रूपान्तरण हुने हुन्छ । र, कर्म र धर्मका सीमारेखा नै समाप्त भई सामाजिक मूल्यमान्यताको स्खलन हुँदै जाने र आसुरी शक्तिले सिंगो युगकै प्रतिनिधित्व गरिरहने पो हो कि भन्ने भय रहने गर्छ । स्थापित विधिले उपचार नदिने भनेकै अन्तिम र विकल्पविहीन अवस्था हो ।पुरानाले पुरातन ढंगले राज्यशक्तिको दोहन गरिरहने, नयाँले नवीनतम ढंगले सोच्ने र प्रतिवाद गर्ने आँट नगर्ने हो भने समृद्धि र विकासका विषयमा मिथ्यामा किन बहस गरिरहनु भन्ने निराशा र कुण्ठाको अवस्थामा हामी पुगेका छौं, जसले अन्ततोगत्वा आपराधिक प्रवृत्तिलाई नै निर्विकल्प शक्तिका रूपमा स्थापित गर्दै जानेछ । दशकौंको लोकतान्त्रिक अभ्यासका बावजुद हामी तिनै असफल, द्रष्टा र दृष्टिविहीन नेतृत्वको मार्गनिर्देशनमा डोरिइरहनुपर्ने र दलभित्रका गगनहरूको गर्जन गनगनमै सीमित रहिरहने हो भने हाम्रो लोकतन्त्र र जनचेतनाबीचको खाडल ठूलै छ भनी बुझ्नुपर्ने हुन्छ । व्यक्तिगत स्वार्थका लागि आफ्नो ब्रह्म चेतनालाई समेत बन्धकीमा राखेर अयोग्यलाई नै स्विकार्ने र शिरोधार्य गरिरहने प्रवृत्तिका कारण अपराध र राजनीतिबीचको सीमारेखा मेटिएको हो । जो सम्भावनाविहीन छन्, तिनैमा सम्भावनाको खोजी गरिरहने हो भने परीक्षणयोग्यको सूची नै खारेज गरिदिए हुन्छ । आफ्नो नियतलाई नियतिको जामा लगाइदिएर बसे हुन्छ, जुन सजिलो र आत्मसमर्पणको उपयुक्त विकल्प हो । पुरानो पुस्ताका नेताहरूमा एक मात्र सबल पक्ष के देखिन्छ भने, उनीहरू उमेरका दृष्टिले अझै थप बिग्रने सम्भावना रहँदैन । ती जति बिग्रनु थियो, बिग्रिसके, अब थप बिग्रने जोखिम लिन उमेरले साथ दिँदैन । उनीहरू अन्तिम इनिङमा रहेकाले कम आलोच्य भएर बहिर्गमन गर्न पाए हुन्थ्यो भन्ने सोचबाट प्रेरित हुन सक्छन् । तर, स्वभावैले अपराधकर्ममा हुर्केका नेताहरू भने आपराधिक घेराबाट एक्कासि बाहिरिँदा आपराधिक समूहबाटै खतरा रहिरहने मानसिकताबाट ग्रस्त हुन सक्छन् र अन्तिम अवस्थामा समेत स्वार्थ समूहकै मेकरका रूपमा काम गर्न सक्छन् । सिद्धान्ततः राज्यका प्रमुख तीन अंग व्यवस्थापिका, कार्यपालिका र न्यायपालिका भनिए पनि व्यवहार र अभ्यासमा हामीकहाँ राज्यका तीन अंगमा मेकर, ब्रोकर र ब्रेकर सक्रिय रहने गर्छन् । यिनीहरूबीच शक्ति सन्तुलनको स्थितिमा कुनै गडबडी देखिन्न । किनभने उनीहरू सबैको अन्तिम लक्ष्य एउटै हुन्छ । विषय वा प्रसंगले अर्को अर्थ नलागेमा, यहाँ मेकरमा नेता, ब्रोकरमा तोकिएकाठेकिएका पदाधिकारी र ब्रेकरमा आपराधिक प्रवृत्तिका कार्यकर्ता वा समूहलाई सम्झनुपर्छ । मेकरले ब्रोकरका माध्यमबाट प्राप्त सूचना र निर्देशनका आधारमा नीति निर्माण गरिदिने र त्यसलाई ब्रेकर अर्थात् आपराधिक प्रवृत्तिका समूहका माध्यमबाट कार्यान्वयन गर्ने काम भइरहेको हुन्छ । राज्य संयन्त्रभित्र मेकर, ब्रोकर र ब्रेकरको यो अघोषित त्रिवेणीको मुहान र गन्तव्य एउटै भएकाले यसको अन्त्य नभएसम्म अपराधमा निर्भर राजनीति र राजनीतिमा निर्भर अपराधको लगनगाँठो झनै कस्सिँदै गइरहनेछ । यस्तै राजनीतिक चरित्र र स्वभाव रहिरहे कुनै अप्रत्याशित र अस्वाभाविक घटना वा दुर्घटनालाई पनि नकार्न सकिन्न । किनभने अतिले नै क्षतिको ढोका खोलिदिने र बन्द गरिदिने गर्छ । यो नियत र नियतिबाट भने कोही पनि भाग्न, उम्कन पाउँदैन ।"
सीमामै रोकिए प्रदर्शनकारी,"पेरिस (कास) कोरोना नियमविरुद्ध विरोध जनाउन बेल्जियमको राजधानी ब्रसेल्स हिँडेका प्रदर्शनकारी फ्रान्सको सीमामै रोकिएका छन् । संक्रमण नियन्त्रण गर्न सरकारले जारी गरेका प्रतिबन्ध र अनिवार्य कोभिड खोपको विरोध गर्न बेल्जियमको राजधानी ब्रसेल्स हिँडेका प्रदर्शनकारीलाई फ्रान्सेली प्रहरीले रोकेको हो । क्यानडाका ट्रक चालकले गरेको प्रदर्शनको शैलीमा विरोध जनाउन ब्रसेल्स हिँडेका सयौं कार, क्याम्परभ्यान्स र ट्रकलाई प्रहरीले फ्रान्सेली सीमामै रोकिदिएका हुन् । पेरिसमा ट्रक ड्राइभरहरूले प्रदर्शन गरेको देख्नासाथ बेल्जियमका अधिकारीहरूले प्रदर्शनमा प्रतिबन्ध लगाएका थिए । फ्रान्सेली प्रहरीका अनुसार बेल्जियम प्रवेश गर्न फ्रान्सबाट करिब १ हजार ३ सय सवारीसाधन आइतबार फ्रान्सेली सीमावर्ती सहर लिलनजिक पुगेका थिए । फ्रान्सेली झन्डा बोकेका प्रदर्शनकारी लिलनजिकै पार्किङ स्थलमा क्याम्प लगाएर बसेका थिए । प्रहरीले बेल्जियम पस्न रोकिदिएपछि उनीहरूले हामी हार मान्ने छैनौं स्वतन्त्रता चाहिन्छ, स्वतन्त्रता गुम्न दिँदैनौं, लगायतका नारा लगाएका थिए । रोक्ने प्रयास गरे पनि हामी जुनसुकै हालतमा ब्रसेल्स जान्छौं । स्थायी नियन्त्रण नीतिविरुद्ध लड्न हामी गएरै छाड्छौं, आन्दोलनकारीले भनेका छन् । स्वास्थ्य प्रतिबन्ध र खोप पासविरुद्ध यही सप्ताहन्तमा हजारौं प्रदर्शनकारीले फ्रान्सको राजधानी पेरिसलाई नाकाबन्दी गर्ने प्रयास गरेका थिए । त्यसलगत्तै प्रधानमन्त्री जाँ कास्टेक्सले शहरलाई नाकाबन्दी गर्ने गरी प्रदर्शन गर्न प्रतिबन्धको घोषणा गरेका थिए । फ्रान्समा राष्ट्रपति इमानुएल म्याक्रों नेतृत्वको सरकारले रेस्टुराँ, क्याफे र अन्य सार्वजनिक स्थानमा प्रवेश गर्न खोप पास हुनुपर्ने नियम लागू गरेपछि प्रदर्शन सुरु भएको हो । बेल्जियमका अधिकारीहरूले राजधानीमा गाडीहरूसहित गरिने सबै प्रदर्शनमाथि प्रतिबन्ध लगाएका छन् । ब्रसेल्स प्रहरीले सामाजिक सञ्जालमार्फत सबै नागरिकलाई कार वा सार्वजनिक यातायातबाट यात्रा गर्न सुझाव दिएको छ । अन्तर्राष्ट्रिय उच्च अदालत रहेको नेदरल्यान्ड्सको सहर द हेगमा आयोजना गरिएको यस्तै विरोधमा सहभागी केहीले बेल्जियम जाने आफ्नो मनसाय रहेको घोषणा गरेपछि नेदरल्यान्ड्स र बेल्जियमको सीमाक्षेत्रमा पनि थप कडाइ गरिएको छ । बेल्जियमको प्रहरीले सीमामा सवारी चेक गर्ने योजना बनाइएको भन्दै प्रतिबन्धको बाबजुद सवारीसाधन राजधानी आएमा अन्यत्र पठाइने चेतावनी दिएको छ । ब्रसेल्स विमानस्थलका अधिकारीले यात्रुहरूलाई सावधानी अपनाउन र सडक अवरुद्ध हुन सक्ने भन्दै रेलबाट यात्रा गर्न सुझाव दिएको छ ।"
उत्तराखण्डमा भाजपाकंग्रेस टक्कर,"(नयाँदिल्ली) नेपालसँग सीमा जोडिएको भारतको उत्तराखण्ड राज्यको विधानसभामा भारतीय जनता पार्टी (भाजपा) र विपक्षी दल कंग्रेसबीच कडा टक्कर देखिएको छ । मतदाताको रोजाइ भने सोमबार नै मतपेटिकामा कैद भइसकेको छ । आगामी सरकार कुन दलले बनाउने भन्ने हेर्नचाहिँ करिब एक महिना कुर्नुपर्छ । निर्वाचन आयोगले मार्च १० बाट मात्रै मतगणना गरिने कार्यतालिका यसअघि नै सार्वजनिक गरिसकेको छ । उत्तर प्रदेशबाट छुट्टिएर उत्तराखण्ड गठन भएको २२ वर्ष पुगेको छ । यसअवधिमा सरकार निर्माणका लागि भएको यो पाँचौं चुनाव हो । अघिल्लो चुनावमा भारी सिटसहित विजयी भाजपाले हाल सरकार चलाइरहेको छ । गत चुनावमा विधानसभाका ७० मध्ये भाजपाले ५६ सिट जितेको थियो । यसपटक भाजपा अबकी बार ६० पार (यसपटक ६० भन्दा बढी सिट) को नारासहित चुनावी मैदानमा होमिएको हो । देहरादूनस्थित पत्रकार तथा राजनीतिक विश्लेषक राकेश खण्डुडी भाजापले नारा दिएजस्तो उसले सफलता प्राप्त गर्न मुस्किल देख्छन् । उनले कंग्रेसले राम्रो टक्कर दिइरहेको बताए । भाजपा र कांग्रेसबीच १९२० को टक्कर छ, उनले भने त्यसमाथि आम आदमी पार्टी (आप) ले लोकप्रिय योजनामार्फत मदाता लोभ्याउने कोसिस गरेको छ । उत्तराखण्डमा हरेक चुनावपछि सरकार फेरिएको उदाहरण स्थापित छ । सन् २००२ मा भएको पहिलो चुनावपछि कंग्रेसले सरकार बनाएको थियो । त्यसपछि सन् २००७ मा भाजपा, २०१२ को चुनावमा कंग्रेस र २०१७ को चुनावबाट भाजपा सरकारमा आएको थियो । अघिल्लो चुनावमा जम्मा ११ सिट ल्याएको कंग्रेसले विधानसभामा आफ्नो उपस्थिति बढाउने अनुमान छ । चुनावी सर्वेक्षणले भाजपालाई आफ्नो पुरानो स्थिति कायम राख्न मुस्किल देखाएका छन् । एबीपी न्युजले गरेको सर्वेक्षणमा भाजपा र कंग्रेसलाई बराबरीको स्थितिमा देखाएको छ । पत्रकार खण्डुडी पनि उत्तराखण्डको चुनावी परिणाम त्यस्तै आउन सक्ने अनुमान गर्छन् । कडा टक्करभन्दा हुन्छ, । दुवै दलको अवस्था उस्तै उस्तै देखिन्छ, उनले भने । खण्डुडीले दुवै दल बराबरीको स्थितिमा देखिँदा कुनै पनि दलको यस्तै, गोवामा पनि सोमबार चुनाव सकिएको छ । ४० सदस्यीय विधानसभाका सबै सिटमा एकै चरणमा मतदान भएको हो । भाजपा र कंग्रेसबाहेक यहाँ आप, ममता बनर्जीको तृणमूल कंग्रेस र अन्य साना दल पनि प्रतिस्पर्धामा छन् । सरकार गठनका लागि २१ सिट आवश्यक पर्ने राज्यको अघिल्लो चुनावमा कसैको बहुमत आएको थिएन । १७ सिट ल्याएको कंग्रेस ठूलो दल भए पनि १४ सिट जितेको भाजपाले अन्य पार्टीको सहयोगमा सरकार चलाइरहेको छ ।"
रुससँग वार्ता गर्न युक्रेनको माग,"मिन्स्क (एजेन्सी) युक्रेनले रुस र एक मुख्य युरोपेली सुरक्षा समूहका सदस्यसँग बैठक गर्न माग गरेको छ । युक्रेनी विदेशमन्त्री दिमाइत्रो कुलेबाले रुससँग आफ्नो देशको सीमा क्षेत्रमा उच्च मात्रामा सैन्यशक्ति तैनाथ गर्नुको कारण माग गरेका थिए । तर त्यस्तो औपचारिक आग्रहलाई रुसले अस्वीकार गरिदिएको छ । विदेशमन्त्री कुलेबाले रुसी योजनाको पारदर्शिता खोज्ने अर्को कदम स्वरूप ४८ घण्टाभित्र बैठक आह्वान गरिएको जनाएका बीबीसीले उल्लेख गरेको छ । रुसले युक्रेनी सीमामा बख्तरबन्द गाडी, तोप तथा अन्य हतियारसहित एक लाख सेना तैनाथ गरेको छ । छिमेकी देश बेलारुसमा पनि कम्तीमा ३० हजार रुसी सेनाले अभ्यास गरिरहेका छन् । तर रुसले युक्रेनमाथि आक्रमण गर्ने योजना नरहेको बताउने गरेको छ । तर अमेरिकालगायत केही पश्चिमा देशले रुसले तयारी तीव्र पारेको र जुनसुकै बेला हवाई बम आक्रमण गर्न सक्ने जनाएका छन् । एक दर्जन देशले आफ्ना नागरिकहरूलाई तत्काल युक्रेन छाड्न सूचना जारी गरिसकेका छन् । तीमध्ये कतिपयले कूटनीतिक निकायका कर्मचारी र उनीहरूका परिवारलाई फिर्ता गरिसकेका छन् । बेलायतका लागि युक्रेनी राजदूत भदिम प्राइस्ताइकोले आफ्नो देश उत्तर एट्लान्टिक सन्धि संगठन (नाटो) मा संलग्न हुने विषयमा केही लचिलो बन्न तयार रहेको बताएका छन् । हामी समस्या हल गर्ने प्रयासमा उदार छौं । त्यसका लागि गम्भीर सम्झौता गर्नुपरे पनि हामी विचार गर्नेछौं, उनले भने । तर नाटोमा आबद्ध हुने विषय युक्रेनी संविधानमा प्रतिबद्धताका रूपमा रहेको उनको भनाइ छ । भियना सम्झौताकाअन्तर्गतको युरोपमा सुरक्षा र समन्वय संगठन (ओएससीई) का आधारमा रुसले सैन्य शक्ति भेला पार्नुको मनसायबारे युक्रेनले जवाफ खोजेको हो । रुससमेत संलग्न ओएससीईका सदस्य राष्ट्रले अन्य सदस्य देशहरूका सैन्य गतिविधिका विषयमा जानकारी लिन सक्छन् । युक्रेनका राष्ट्रपति भोलोदिमिर जेलेन्स्कीले भने रुसी हमलाको योजनाबारे कुनै ठोस प्रमाण नदेखिएको दाबी गरेका छन् । उनले अमेरिकी राष्ट्रपति जो बाइडेनलाई युक्रेन भ्रमणको निम्तो दिएका छन् । रुसी राष्ट्रपति भ्लादिमिर पुटिनसँग आइतबार भएको टेलिफोन कुराकानीमा बाइडेनले युक्रेनमाथि आक्रमण गरे ठूलो मूल्य चुकाउनुपर्ने चेतावनी दिएका थिए । त्यसका लागि बाइडेनलाई धन्यवाद दिएका जेलेन्स्कीले बाइडेनलाई भ्रमणको निम्तो दिएका हुन् ।"
"अकासिँदै बजार मूल्य, नियन्त्रणमा सरकार निरीह","पछिल्लो समय दैनिक उपभोग्य वस्तुको बजार भाउ क्रमशः उकालो लागिरहेको छ । कच्चा पदार्थमा मूल्यवृद्धि, लागत र ढुवानी भाडा बढेको लगायत बहानामा व्यवसायीहरूले मूल्य बढाएका हुन् । ठूला व्यापारीहरूले अन्तर्राष्ट्रिय कारण देखाएर मूल्य बढाएका छन् । सबैभन्दा बढी खाने तेलको मूल्य बढेको छ, खुद्रा व्यापार संघका महासचिव अमुलकाजी तुलाधारले भने, कम्पनी, होलसेल व्यवसायीले मूल्य बढाएपछि खुद्रामा पनि बढाउन बाध्य हुन्छौं तर अनुगमन ठूलालाई हुँदैन । सानालाई मात्रै हुँदै आएको छ । तुलाधारका अनुसार खाने तेलमा कम्पनीको मूल्य ३२ रुपैयाँसम्म बढाइएको छ । एक महिनाअघि प्रतिकिलो ९०९५ रुपैयाँ पर्ने चिनीको मूल्य अहिले १०० रुपैयाँ पुगेको छ । चामलको मूल्य प्याकेट (बोरामा) मा १ सयदेखि २ सय रुपैयाँसम्म बढेको छ । ११० देखि १२० रुपैयाँसम्म पर्ने मुसुरोको दाल १ सय ६० रुपैयाँसम्म पुगेको छ, उनले भने, दैनिक उपभोग्य अधिकांश सामग्रीको मूल्य बढेको छ ।खाने तेलको कच्चा पदार्थ सिंगापुर, मलेसियाबाट आउँछ । रिफाइन गरेर पुनः भारत पठाउँछन् । साथसाथै अनेकन खेल पनि हुन्छ, नेपाल खाद्य किराना व्यवसायी संघका अध्यक्ष देवेन्द्रभक्त श्रेष्ठले । बजार अनुगमन तथा मूल्य नियन्त्रण गर्ने दायित्व पाएको वाणिज्य आपूर्ति तथा उपभोक्ता संरक्षण विभागले पनि खाने तेलको मूल्य बढेको जनाएको छ । विभागको तथ्यांकअनुसार शिवशक्ति घिउ उद्योगले उत्पादन गर्ने तोरीको तेलमा फ्याक्ट्री मूल्य लिटरमा १५ रुपैयाँले बढेको छ । पुसमा प्रतिलिटर २२९९४ रुपैयाँ रहेको तेलको मूल्य माघमा बढेर २४५ रुपैयाँ पुगेको हो । स्वस्तिक आयलको उत्पादन सोयाबिन तेलको फ्याक्ट्री मूल्य प्रतिलिटर २१४ बाट २४४ रुपैयाँ, सनफ्लावर तेलको मूल्य २३३ बाट २ सय ६५ रुपैयाँ पुगेको छ । यस्तै, सुशील वनस्पति प्रालिको सोयाबिन तेलमा प्रतिलिटर २६ रुपैयाँले मूल्य बढेको छ । पुसमा प्रतिलिटर २०८३० रहेकामा अहिले बढेर २३४४७ रुपैयाँ पुगेको छ । यस्तै, सनफ्लावर तेलको मूल्य प्रतिलिटर २२० बाट बढेर २३७ रुपैयाँ पुगेको छ । पशुपति खाद्यको सनफ्लावर तेलको मूल्य प्रतिलिटर २२५ बाट बढेर २४० रुपैयाँ पुगेको छ । सौरभ आयलको उत्पादन तोरीको तेल प्रतिलिटर ३३२ बाट बढेर ३३९ रुपैयाँ पुगेको छ । मूल्य विश्लेषण गर्दा तेलको मूल्य बढेको देखिन्छ । युक्रेनबाट आउने कच्चा पदार्थ र डलरका कारण मूल्य बढेको उद्योगहरूले बताएका छन्, विभागका निरीक्षण अधिकृत धनेश्वर पौडेलले भने, विभागबाट पनि विश्लेषणको काम भइरहेको छ । नेपाल वनस्पति घिउ तेल उत्पादक संघले उद्योगहरू शतप्रतिशत आयातित कच्चा पदार्थमा निर्भर रहेको र ब्राजिल, अर्जेन्टिना, युक्रेन, रसियाबाट मूल्य बढेर आएको जनाएको छ । कच्चा पदार्थसँगै इन्धनमा भएको मूल्यवृद्धि, डलरसँग भएको विनिमय दरको वृद्धिले मूल्य उच्च दरले बढेको छ, संघका महासचिव अमित मोरले विभागलाई पठाएको पत्रमा भनिएको छ, नेपालमा तरलता अभाव र ब्याजदरमा वृद्धि, कच्चा तेललाई प्रशोधन, प्याकिङ गर्ने लागत प्रक्रियामा लाग्ने रासायनिक पदार्थको अभाव, ढुवानी र श्रमका कारण मूल्यमा उतारचढाव भएको छ । सबै उद्योगीको खरिद मूल्य फरकफरक हुने हुँदा उद्योगको मूल्य पनि फरक पर्छ । राष्ट्र बैंकको विवरणले पनि बजार भाउ उच्च दरले बढेको देखाउँछ । राष्ट्र बैंकको तथ्यांकअनुसार साउनयताको ६ महिनामा बजार भाउ ५६५ प्रतिशतले बढेको छ । जसमध्ये सबैभन्दा बढी खाने तेलकै मूल्य बढेको छ । राष्ट्रिय उपभोक्ता मञ्चका अध्यक्ष प्रेमलाल महर्जनले व्यवसायीहरूको अगाडि नियामक निकाय निरीह हुँदा बजार अस्तव्यस्त बनेको आरोप लगाए । नियामक निकायहरू अकर्मण्यताको बन्दी भए । नेतृत्व तथा सरकारी अधिकारीहरू व्यापारीसँगको साँठगाँठ, उठबसमा रमाए, उनले भने, बजार उपभोक्तामुखी हुनै सकेन । वाणिज्य विभागले अनुगमन गरे पनि राजस्वमै केन्द्रित छ । अनुगमनको अधिकार संविधानले स्थानीय तहलाई दिए पनि उनीहरू पनि पन्छिएका छन् । जसले गर्दा बजार नियन्त्रणभन्दा बाहिर गएको सरोकारवालाहरू बताउँछन् । सरकारले हालै स्थानीय तहको निर्वाचनको मिति घोषणा गरेकाले पनि बजार भाउ थप बढ्ने उनीहरूको भनाइ छ । चुनावमा खर्च गर्नका लागि राजनीतिक दलले ठूला व्यापारीबाटै रकम उठाउँछन् । व्यापारीले एक करोड चन्दा दिए बजारबाट ५ करोड असुल्छन्, तुलाधारले भने, मूल्य नियन्त्रण गर्ने सरकारले नै हो तर त्यसमा कत्ति ध्यान गएको देखिँदैन ।विभागका महानिर्देशक प्रेमकुमार श्रेष्ठले व्यवसायीहरूले कच्चा पदार्थका कारण मूल्य बढेको जानकारी गराएकाले भन्सारबाट प्रज्ञापनपत्रहरू मगाएर अध्ययन भइरहेको बताए ।"
६५ प्रतिशत जनसंख्या अझै बिमा पहुँचबाहिर,"(काठमाडौं)बिमा क्षेत्रलाई राज्यले प्राथमिकता दिएको भनिए पनि मुलुकको कुल जनसंख्याको करिब ६५ प्रतिशत अझै बिमाको पहुँचमा छैनन् । बिमा समितिको तथ्यांकअनुसार पुससम्म करिब ३५ प्रतिशत जनसंख्यामा मात्रै बिमा पहुँच पुगेको छ । यो तथ्यांकमा वैदेशिक रोजगारीमा गएकाहरूले गरेको बिमा पनि समावेश छ । गत आर्थिक वर्षको पुससम्म यो कुल जनसंख्याको २४४६ प्रतिशत थियो । धेरै नागरिकमा बिमासम्बन्धी चेतना नहुनु, कम्पनीहरू सहर तथा सुविधासम्पन्न क्षेत्रमा सीमित भएकाले अझै पनि जनसंख्याको ठूलो हिस्सा बिमा सेवाबाट वञ्चित छन् ।वैदेशिक रोजगारीमा गएका नेपालीहरूले अनिवार्य रूपमा बिमा गर्नुपर्ने हुन्छ । बिमा पहुँचको तथ्यांकमा वैदेशिक रोजगारीमा गएकाहरूको बिमालाई अलग राखिन्छ । यस्तो बिमालाई हटाउँदा पुससम्म कुल जनसंख्याको ३१९७ प्रतिशतमा मात्र बिमा पहुँच पुगेको छ । २०७७ पुसमा यो आँकडा २२५ प्रतिशत थियो । पुससम्म ९ लाख ९ हजार ९ सय ९ जनाले वैदेशिक रोजगार बिमा गरेका समितिको तथ्यांक छ ।बिमा पहुँचको तथ्यांक गणना गर्दा जीवन बिमा सेवा लिएको जनसंख्यालाई मात्र समावेश गरिन्छ । यो अन्तर्राष्ट्रिय प्रचलन हो । निर्जीवन बिमा निश्चित अवधिको (म्यादी) हुने भएकाले बिमा पहुँचमा समावेश नगरिएको हो । एक व्यक्तिले एकभन्दा बढी जीवन बिमा पनि गरेका हुन्छन् । यसकारण जारी बिमालेखकै आधारमा त्यत्तिकै संख्यामा नागरिकसम्म सुविधा पुग्यो भन्ने हुँदैन । बिमा पहुँचको तथ्यांक गणना गर्दा यस्तो प्रकारको दोहोरोपन हटाउनुपर्छ । यसका लागि कुल जारी बिमालेखबाट ५ प्रतिशत घटाएर बचेको बिमालेख सोही अवधिको कुल जनसंख्यासँग तुलना गरेर बिमा पहुँच गणना गर्ने विश्वव्यापी प्रचलन छ । जसअनुसार पुससम्म बिमा कम्पनीहरूले १ करोड ५ लाख ३४ हजार ५ सय २९ वटा बिमालेख बिक्री गरेका छन् । यसको अर्थ करिब १ करोड ५ लाख नेपालीले बिमा गरेका छन् भन्ने हो ।पछिल्ला वर्षहरूमा बिमासम्बन्धी ज्ञान बढ्नुका साथै बिमा कम्पनीको संख्या बढेकाले बिमामा पहुँच बढेको हो । हाल मुलुकभर १९ वटा जीवन बिमा, २० वटा निर्जीवन बिमा र २ वटा पुनर्बिमा कम्पनी सञ्चालनमा छन् । विभिन्न बिमा कम्पनीहरूले ३ हजार २ सय ७९ वटा शाखा कार्यालयमार्फत मुलुकभर बिमा सेवा दिँदै आएका छन् । अघिल्लो पुससम्म यो संख्या २ हजार ८ सय ४६ थियो । पुससम्म जीवन बिमालेख कम्पनीहरूले कुल १ करोड १० लाख ४१ हजार बिमालेख जारी गरेका छन् । यही अवधिमा निर्जीवन बिमा कम्पनीले १४ दाख ८५ हजार ८ सय ५१ वटा बिमालेख जारी गरेका छन् । गत वर्षको यही अवधिमा जीवन बिमा कम्पनीले ७७ लाख २५ हजार र निर्जीवन बिमा कम्पनीले १४ लाख ९८ हजार बिमालेख जारी गरेका थिए । अघिल्लो पुससम्मको तुलनामा चालु वर्षको सोही अवधिसम्म जीवन बिमा कम्पनीद्वारा जारी बिमालेख करिब ४३ प्रतिशतले बढी हो । निर्जीवन बिमा कम्पनीहरूद्वारा जारी बिमालेख ०८४ प्रतिशतले घटेको छ । गत वर्षको दोस्रो त्रैमासम्म बिमा कम्पनीहरूले (जीवन र निर्जीवन) कुल ९० अर्ब रुपैयाँ बिमा शुल्क संकलन गरेका बिमा समितिको तथ्यांक छ । हाल यस्तो शुल्क १४८१ प्रतिशतले बढेको छ । जीवन बिमा कम्पनीहरूको बिमा शुल्क संकलन १२२१ प्रतिशतले र निर्जीवन बिमा कम्पनीहरूको २५६५ प्रतिशतले बढेको हो । कुल गार्हस्थ्य उत्पादन (जीडीपी) मा बिमा क्षेत्रको योगदान पनि बढेर करिब साढे ३ प्रतिशत पुगेको छ । पछिल्ला वर्षहरूमा बिमासम्बन्धी चेतना विस्तार गर्न विभिन्न प्रशिक्षण तथा प्रचारप्रसार बढाइएकाले बिमा पहुँच बढेको दाबी बिमा समितिको छ । यही गतिमा बिमा सेवा विस्तार भइरहेमा आउँदो असारसम्म बिमा पहुँच ४० प्रतिशतभन्दा माथि पुग्ने समितिको आकलन छ । बिमा क्षेत्रको दायरा विस्तार गर्नकै लागि हरेक प्रदेशमा प्रादेशिक कार्यालय खोल्ने तयारी समितिले गरेको छ । जसअनुसार पहिलो चरणमा मधेस, कर्णाली र सुदूरपश्चिम प्रदेशमा यसै वर्षभित्र कार्यालय खोल्ने निर्णय समितिले गरिसकेको छ ।बिमा समितिका अनुसार कोरोना बिमाबापत कम्पनीहरूले १० अर्ब ५० करोड ५२ लाख रुपैयाँ भुक्तानी गर्न बाँकी छ । संख्याका आधारमा हेर्दा करिब १ लाख ५ हजार बिमितले अझै भुक्तानी पाएका छैनन् । १७ लाख ५८ हजार ३ सय ४३ जनाले कोरोना बिमा गरेका थिए । बिमालेख बिक्रीबाट कम्पनीहरूले करिब १ अर्ब ५ करोड रुपैयाँ बिमा शुल्क संकलन गरेका छन् । बिमा गरेकामध्ये १ लाख ६१ हजार ५ सय ४९ जनाले रकम दाबी गरेका थिए । परेको कुल दाबी १५ अर्ब ९३ करोड २० लाख रुपैयाँको हो । त्यसमध्ये हालसम्म करिब ४ अर्ब ८१ करोड ७८ लाख ३६ हजार रुपैयाँ मात्रै भुक्तानी भएको छ । अब सरकारले ११ अर्ब ८२ करोड २० लाख रुपैयाँ भुक्तानी गर्न बाँकी छ ।"
सेबोन नेतृत्वमा ३ नाम सिफारिस,"काठमाडौं (कास) नेपाल धितोपत्र बोर्ड (सेबोन) को अध्यक्ष छनोटका लागि गठित सिफारिस समितिले ३ जनाको नाम सिफारिस गरेको छ । समितिले सिफारिस गरेका ३ मध्ये एक जनालाई मन्त्रिपरिषद्को बैठकले बोर्डको अध्यक्षमा नियुक्त गर्नेछ । समितिको बैठकले यसअघि छनोटमा परेका ५ जनामध्ये गोपालप्रसाद भट्ट, कृष्णराज पोखरेल र रमेशकुमार हमाललाई सिफारिस गरेको स्रोतले जानकारी दियो । नीरज गिरी र खगेन्द्र कटुवालको नाम अन्तिम नामावलीबाट हटाइएको हो ।छनोट परेका भट्ट नेपाल राष्ट्र बैंकका पूर्वकार्यकारी निर्देशक हुन् । उनले पुँजी बजारमै विद्यावारिधि गरेका छन् । पोखरेल धितोपत्र बोर्डका उपकार्यकारी निर्देशक हुन् । उनले त्रिभुवन विश्वविद्यालयबाट व्यवस्थापनमा स्नातकोत्तर गरेका छन् । हमाल नेपाल विद्युत् प्राधिकरणका पूर्वकर्मचारी हुन् । उनले भारतबाट इलेट्रिकल इन्जिनियरिङ र थाइल्यान्डको एआईटीबाट एमबीए गरेका छन् । भीष्मराज ढुंगाना सेबोन अध्यक्षबाट बर्खास्त भएपछि उक्त पद खाली छ । सर्वोत्तम सिमेन्टको सेयर कारोबारमा संलग्न भएको भेटिएपछि ढुंगानालाई सरकारले बर्खास्त गरेको थियो । चारवर्षे कार्यकाल पूरा नहुँदै ढुंगाना बाहिरिएकाले अब बन्ने अध्यक्षले उनको बाँकी कार्यकाल मात्र काम गर्न पाउँछन् । यसका आधारमा अब बन्ने अध्यक्षको कार्यकाल २०८० पुस २४ सम्म मात्रै रहनेछ ।धितोपत्र ऐन २०६३ मा धितोपत्र अध्यक्षका लागि उच्च नैतिक चरित्र भएको नेपाली नागरिक हुनुपर्ने, धितोपत्र बजार व्यवस्थापन, पुँजीबजार विकास, आर्थिक, वित्तीय, वाणिज्य व्यवस्थापन वा कानुन क्षेत्रमा कम्तीमा ७ वर्षको पेसागत अनुभव हासिल गरेको व्यक्ति हुनुपर्ने प्रावधान छ । तर सरकारले सेबोन र नेपाल स्टक एक्सचेन्ज (नेप्से) मा प्रमुख कार्यकारी नियुक्त गर्न पार्टीगत भागबन्डा गरेको देखिन्छ । जसअनुसार नेप्सेको प्रमुख कार्यकारी अधिकृतमा माओवादी केन्द्रको कोटाबाट कृष्णबहादुर कार्की नियुक्त भइसकेका छन् । अहिले सेबोनको नेतृत्व कांग्रेसको कोटाबाट चयन गर्न थालिएको हो ।"
ओखरको काठबाट घडी !,"(काठमाडौं)पाँच वर्षअघि अस्ट्रेलियाबाट ब्याचलर्स इन आईटीको पढाइ सकेपछि ३३ वर्षीय प्रकाश दाहालले केही वर्ष ईकमर्स क्षेत्रमा अनुभव बटुले । दोहा केन्द्रित भए ग्राफिक्स डिजाइनिङको काम पनि गरे । दोहा बसाइका बेला उनको काठमाडौं नियमित आउजाउ चलिरहन्थ्यो । कोरोना महामारी सुरु भएपछि उनी नेपालकै केही गर्ने निष्कर्षमा पुगे र काठको घडी बनाएर बजारमा पठाउन सकिन्छ कि भनेर काम थाले । त्यस्तो सोच आउनुमा सानैदेखि उनीभित्र हुर्किरहेको घडीबारे जान्नेबुझ्ने सोख मुख्य कारण थियो । प्रकाशले सम्झिए, म घडीहरू संकलन गर्थें अनि त्यसका आकारप्रकारबारे घोत्लिराख्थें । घडी कसरी बन्छ, त्यसभित्र केके प्रयोग गरिन्छ भनेर पनि चासो राखिरहन्थें ।लकडाउनकै बेला उनले घडीको डिजाइनमाथि काम गर्न थाले । त्यसपछिका ६ महिना यसैको थप तयारीमा बिताए । एक वर्षअघि उनले कास कर्प प्राइभेट लिमिटेड नामक कम्पनी खोले । जसले अहिले नेपाली बजारमा नपाइने ओखरको काठबाट बनेका घडीहरू ओखर ब्रान्डमा उत्पादन गर्छ । अन्तर्राष्ट्रिय बजारमा आइसकेका भए पनि यस्तो घडी हामीले नै पहिलो पटक नेपाली बजारमा ल्याएका हौं, उनको दाबी छ । ओखरसँग तिहारको साइनो भएकाले गत वर्ष उनले तिहारलाई नै लक्षित गरी घडी बजारमा ल्याएका थिए । जसमा जापानमा बनेको घडीको दम, समय देखिने डायल, सुई, सिसा, डायलको केस, ब्याक कभर र डिजाइनअनुसार चीनमा बनाइएका चेनमा प्रयोग गरिने काठ प्रयोग गरिएको छ । विदेशबाट ल्याइएका यी सबै सामानहरूको उनले नेपालमै एसेम्बल गर्छन् र बेच्छन् । अहिले घडी निर्माण र बजारीकरण गरी ६ जनालाई रोजगारी दिएको उनले सुनाए ।यसअघि तिहारलाई लक्षित गरी घडी बेचेका उनले यसपाला भ्यालेन्टाइन्स डे लक्षित बजारीकरण गरे । गत वर्षको भ्यालेन्टाइन्स डेमा १५० वटा घडी बेचेका थियौं, उनले भने, यो वर्ष ५ सयसम्म वटा बेच्ने लक्ष्य छ । उनका अनुसार यस्ता घडीमा तन्नेरी पुस्ताको आकर्षण बढी छ । घडीमा उपभोक्ताले आफूले भनेअनुसारको चित्र वा जसलाई उपहार दिन लागिएको हो, उसको नाम वा सन्देश खोपाउन सक्छन् ।उनले ३ नामका घडी बजारमा ल्याएका छन् काष्ठमण्डप, कालापत्थर र मुर्चुङ्गा । थपिएको अर्को नयाँ ब्रान्ड अष्टमंगल घडी यही महिना बजारमा आउने उनले बताए । घडीमा बढी केन्द्रित भएको देखिए पनि यो कम्पनीले काठकै फ्रेम भएको चस्मा, चस्माको बट्टा, मोबाइलको कभर, नर्स वाच, कानमा लगाउने झुम्का, औंठीलगायत पनि बिक्री गर्दै आएको छ ।कालापत्थर घडीको डायलमा ढुंगाको टेक्स्चर दिने थ्रीडी प्रिन्ट राखेका छन् भने अष्टमंगलमा अष्टमंगलकै चिह्न राखेर ल्याउने तयारी छ । बजारमा ल्याइसकेका घडी महँगो भएको प्रतिक्रियापछि काठको स्ट्र्याप प्रयोग गरी सामान्य घडीको डायल राखी मुर्चुङ्गा घडी पनि बजारमा ल्याइसकेका छन् । अन्य घडीको तुलनामा यो घडी सस्तो छ ।ओखरको काठ प्रयोग गरी बनाइएका घडी युवाहरूको बढी आकर्षण देखिएको उनले बताए । अन्य घडीभन्दा हलुंगो र देख्दैमा फरक र आकर्षक भएकाले पनि धेरैले मन पराएको उनको दाबी छ । पर्यावरणमा चासो राख्नेलाई लक्षित गर्दै एक घडी बिक्री भए कम्पनीले एउटा ओखरको बिरुवा रोप्ने प्रतिबद्धता समेत जनाएको छ । ४ जनाको समूहले २० लाख रुपैयाँबाट सुरु गरेको कम्पनीको लगानी अहिले १ करोडभन्दा बढी भइसकेको प्रकाशले बताए ।"
एमसीसी संसद्मा लैजाऔं : देउवा,"(काठमाडौं)प्रधानमन्त्री शेरबहादुर देउवाले एमसीसी संसद्मा लगेर टुंगो लगाउनुपर्नेमा जोड दिएका छन् । सभामुख अग्निप्रसाद सापकोटाले सोमबार बोलाएको सर्वदलीय बैठकमा देउवाले एमसीसी संसद्मा पेस गर्नुपर्ने बताएका हुन् । सभामुख सापकोटाले भने एमसीसीबारे दलहरूबीच सहमति भएमा आफूले नरोक्ने बताएका छन् ।प्रधानमन्त्रीले एमसीसी सदनमा लगौं, छलफल गरौं भन्ने कुरा राख्नुभयो, संसद्मा प्रतिनिधित्व गर्ने एमालेबाहेक दलको बैठकमा सहभागी एक नेताले भने, संसदीय प्रक्रियामा अगाडि बढाउँदै यसलाई टुंगो लगाऊँ भन्नुभयो । देउवाले सांसद र राजनीतिक दलले एमसीसीबारे सदनमै कुरा राखेर टुंगो लगाउनुपर्ने र संसद्ले जे निर्णय गरे पनि सबैले स्वीकार्नुपर्ने बताएका थिए । एमसीसी सम्झौताले नेपालको विश्वसनीयतामाथि प्रश्न उठाएको देउवाको भनाइ थियो । विश्वसनीयताको कुरा हुन्छ, यसलाई अल्झाएर राख्नुहुन्न, उनले भनेका थिए ।सभामुख सापकोटाले भने निर्णायक भूमिका दलहरूको हुने बताएका छन् । सबै विषयमा छलफल भएको छ, उहाँहरूले आआफ्नो धारणा राख्नुभएको छ । मैले सबैका धारणालाई तटस्थ, निष्पक्ष र स्वतन्त्रतापूर्वक सोचें, म खुला छु र मैले सबैका कुरा गम्भीरतापूर्वक सुनेको छु, उनले भने, मैले विशेष रूपमा जोड दिएको चाहिँ संसद् सुचारु हुनुपर्छ । मेरो त अन्तिममा कुरा के हुन्छ भने म अम्पायर न हो, निर्णायक भूमिका दलहरूकै हुन्छ । एमालेको अवरोधका बीच एमसीसी टेबुल र निर्णयार्थ प्रस्तुत नगर्ने अडान लिँदै आएका सभामुखले भने, राष्ट्रिय महत्त्वका विषयमा आम सहमति बन्दा धेरै राम्रो कुरा हुन्छ । माओवादी केन्द्रका अध्यक्ष पुष्पकमल दाहालले भने संशोधन गरेर मात्रै अगाडि बढाउनुपर्ने धारणा दोहोर्याएका थिए । नेकपा हुँदा नै संशोधन गरेर पारित गर्नुपर्छ भनेको हो, माधवजी हामी सबै त्यहाँ थियौं । अहिले पनि मेरो कुरा त्यही छ, उनले भनेका थिए ।एकीकृत समाजवादीका अध्यक्ष माधवकुमार नेपालले भने सबै विषयमा सहमति गरेर अगाडि बढाउनुपर्ने धारणा राखेका थिए । सर्वदलीय बैठकमा परराष्ट्रमन्त्री नारायण खड्काले एमसीसी सुरुवातदेखि नेपाल सहभागी हुने बेलासम्मको वृत्तान्त सुनाएका थिए । कांग्रेस सचेतक पुष्पा भुसालले एमसीसी पारित गर्ने समयसीमा थोरै भएकाले अगाडि बढाउन प्रधानमन्त्रीले जोड गरेको बताइन् । सरकारमा रहेका बेला सबै राजनीतिक दलले एमसीसी परियोजनाबारे निर्णय गरेकाले अब पछि हट्न नमिल्ने कुरा बैठकमा सरकारको तर्फबाट आएको उनले बताइन् । एमसीसीलाई फागुन १६ भित्र पारित गर्नुपर्ने सीमा रहेको पनि राजनीतिक दलका नेताहरूलाई प्रधानमन्त्रीले स्मरण गराएको उनले जानकारी दिइन् । सर्वदलीय बैठकमा एमालेलाई पनि सहमतिमा ल्याएर संसद् बैठक सुचारु गराउनेबारे छलफल भएको भुसालले बताइन् । त्यसका लागि सभामुख, सरकार र सत्तारूढ दलहरूले थप पहल गर्नुपर्ने धारणा राखेका थिए ।माओवादीका प्रमुख सचेतक देव गुरुङले एमसीसी प्रक्रिया मिचेर संसद्मा प्रवेश भएको बताए भने जनमोर्चाकी सांसद दुर्गा पौडेल र नेमकिपा सांसद प्रेम सुवालले एमसीसी पारित गर्न नहुने बताए । जसपा अध्यक्ष उपेन्द्र यादव एमसीसीका विषयमा मौन बसे । नेमकिपाका सांसद प्रेम सुवालले एमसीसी नेपालको अहितमा रहेकाले अस्वीकार गर्नुपर्ने बताएका थिए ।"
सिर्जनासँगै आत्मनिर्भरताको बाटो,"क्यानभास र कुचीमात्र नभएर माटोका कला, सेरामिक आर्टमा समेत महिलाहरू सक्रिय रहेमा आत्मनिर्भर हुन सक्छन् भन्ने सुशीला सिंहले देखाइरहेकी छन् । सेरामिक आर्ट माध्यमबाट नै मौलिक तथा परम्परागत झल्काउने चित्र तथा दैनिक उपयोगका सामग्री बनाएर उनले आफूलाई सबल रूपमा स्थापित गरेकी छन् । सेरामिक आर्टको महत्त्वलाई बिस्तारै मानिसहरूले बुझ्दै गएकाले बजारको हिसाबमा पनि निकै राम्रो रहेको उनको भनाइ छ । यसबाट आयआर्जनको बाटो बनेको उनले बताइन् । कला क्षेत्र अहिले आफ्नै आनन्दका लागि गरिने सिर्जनामा सीमित छैन । शिक्षाको समेत अवधारणा विकास भएकाले अधिकांश महिला कलाकारहरू कला शिक्षण पेसामा समेत आबद्ध छन् । कला क्षेत्रमा हस्तकला, ग्राफिक्स डिजाइन, एनिमेसन, इलुस्ट्रेसन जस्ता विधा पनि छन् । कुची र क्यानभासको घेराभित्र भन्दा जोडिएका अरू विधामा पनि संलग्न हुन सकेमा आर्थिक पाटोमा अझ प्रगति गर्न सकिने कलाकार नम्रता सिंह सुनाउँछिन् । उनी चित्रकलासँगै बालकथाका संग्रहहरूमा इलुस्ट्रेसन गर्ने पनि गर्छिन् । यसले आत्मनिर्भरताको पाटोलाई मजबुत बनाएको उनको भनाइ छ । आर्थिक पाटो अभिन्न भए पनि कलाकर्मीले सिर्जनाको मर्म भने भुल्न नहुने मल्लको बुझाइ छ । सिर्जना एक पक्ष हो भने बाँच्ने अर्को लडाइँ हो । कलाको सिर्जनात्मक मूल्य कति भन्दा पनि के हो भन्ने महत्त्वपूर्ण पाटो हो, उनी भन्छन्, सिर्जनालाई कसरी र कुन रूपमा लिने भन्ने कुरा कलाकारमा भर पर्छ । सिर्जनशीलतामा आफ्नो उच्च छवि बनाउँदै आर्थिक रूपमा सक्षम बनेका कलाकार लक्ष्मण श्रेष्ठको उदाहरण दिँदै उनी कलाकारले बजार हेरेर सिर्जना गर्न नहुने तर्क राख्छन् ।"
साहित्यमा द्वन्द्वको दशक,"काठमाडौं (कास) विगतको दशक लामो सशस्त्र द्वन्द्वले राजनीति मात्र नभएर सिंगो संस्कृति, साहित्य तथा संगीतलाई प्रभाव पार्यो । तत्कालीन माओवादी पार्टीले भूमिगत भएर २०५२ फागुन १ देखि त्यसबेलाको राज्यसत्ताविरुद्ध सशस्त्र विद्रोह थालेको थियो । १० वर्षसम्म चलेको उक्त द्वन्द्वमा १७ हजारभन्दा बढीको ज्यान गयो, हजारौं घाइते भएका थिए । विस्तृत शान्ति सम्झौतापछि मुलुकको शासकीय स्वरुप फेरियो । माओवादी पक्षले जनयुद्ध भन्ने गरेको उक्त संघर्षका पृष्ठभूमि साहित्यका विभिन्न विधामा लामो समय आइरहने भएको छ । राजधानीमा सोमबार आयोजित कार्यक्रममा त्यही सशस्त्र द्वन्द्वले नेपाली साहित्यमा पारेको प्रभावका विषयमा चर्चा गरिएको छ । जनसांस्कृतिक महासंघले कोटेश्वरस्थित नेकपा माओवादी केन्द्रको केन्द्रीय कार्यालयमा गरेको कार्यक्रममा नेपाली साहित्यमा जनयुद्धको प्रभाव बारे सहभागीहरूले चर्चा गरे । प्राडा मधुसूदन गिरीले कार्यपत्र प्रस्तुत गर्दै जनयुद्ध ले हिमाल, पहाड तराई, गाउँसहर सबै ठाउँमा बस्ने सबै विचारका, सबै वर्ग, तहतप्का, भाषा, संस्कृतिमा प्रत्यक्ष प्रभाव पारेको जिकिर गरे । नेपालीको सामाजिक संरचना एवं त्यसमा देखिने विविध प्रकारका द्वन्द्व, संघर्ष र परिवर्तनको ऐनाका रूपमा रहेको साहित्य यसको प्रभावबाट अछूतो रहनु असम्भव नै थियो, उनले भने । राजेन्द्रप्रसाद अधिकारीले द्वन्द्व र त्यसले उठाएका विषयलाई अझ गहन ढंगले अन्वेषण हुनुपर्नेमा जोड दिँदै यसको सैद्धान्तीकरण गर्न सके नेपाली साहित्य समृद्ध बन्ने विचार व्यक्त गरे । त्यस्तै टिप्पणीकार प्राडा ताराकान्त पाण्डेयले जनयुद्धका आदर्श स्खलित भएको अवस्था साहित्यमा समेत आएको बताए । नेपालको प्रगतिवादी साहित्यिक धारालाई जनयुद्धले निकै प्रभाव पारेको छ, उनले भने, यसैको जगमा लेखिएको साहित्यले नेपालको सांस्कृतिक रूपान्तरणमा विशिष्ट भूमिका खेल्न सकेको छ । माओवादी केन्द्रका नेता हितमान शाक्यले जनयुद्धमा साहित्य, कला तथा संगीतले विशिष्ट प्रभाव पारेको जिकिर गरे । उनले भने कला साहित्यले जनयुद्धको प्रभावलाई राष्ट्रिय तथा अन्तर्राष्ट्रिय स्तरमै प्रभाव पार्न सफल भएको छ । साथै दर्शन, विचार, राजनीति आदिमा समेत विशिष्ट प्रभाव पारेको छ । कार्यक्रममा केशर कालीकोटे र धनु ज्ञाङ्मी मगरले गीत गाए भने कवि प्रथा, बलराम तिमल्सिना, सुधा मैनाली लगायतले कविता वाचन गरेका थिए ।"
आयरल्यान्डसँग गुमेको अवसर,दीपेन्द्रको चौथो उत्कृष्ट बलिङदीपेन्द्रले आयरल्यान्डविरूद्ध ट्वान्टी२० अन्तर्राष्ट्रियमा नेपाली खेलाडीको चौथो उत्कृष्ट बलिङ गरे । उनले ४ ओभरमा २१ रन खर्चेर ४ विकेट लिए । यसअघि उनले ट्वान्टी२० अन्तर्राष्ट्रियमा एक विकेटमात्र लिएका थिए । वसन्त रेग्मीले २०१५ मा उत्तरी आयरल्यान्डको बेलफास्टमा हङकङविरूद्ध १६ रन खर्चेर ४ विकेट लिनु नेपाली खेलाडीको यसअघिको उत्कृट बलिङ थियो । सन् २०१९ मा मस्कटमै भएको पाँचदेशीय ट्वान्टी२० शृंखलामा नेदरल्यान्ड्सविरूद्ध करण केसीले १७ र सन्दीपले २० रन खर्चेर ४४ विकेट लिएका थिए ।
सन्दीपको 'विकेट अर्धशतक',सन्दीप लामिछाने ट्वान्टी२० अन्तर्राष्ट्रियमा ५० विकेट लिने पहिलो नेपाली खेलाडी बने । उनले आयरल्यान्डका जर्ज डकरेललाई आउट गर्दै विकेटमा अर्धशतक पूरा गरेका हुन् । सन्दीपले २९ खेलमा यो सफलता हात पारेका हुन् । उनले ट्वान्टी२० अन्तर्राष्ट्रियमा तेस्रो सर्वाधिक चाँडो ५० विकेट पूरा गरेका हुन् । श्रीलंकाका अजन्था मेन्डिसको नाममा सबैभन्दा छिटो ५० विकेट पूरा गर्ने कीर्तिमान छ । उनले २६ खेलमै यो सफलता पाएका थिए । आयरल्यान्डकै मार्क एडेयरले २८ खेलमा ५० विकेटको कीर्तिमान छोएका थिए । उनले नेपालविरूद्ध २ विकेट लिएका थिए । अफगानिस्तानका राशिद खान र दक्षिण अफ्रिकाका इमरान ताहिर समान ३१ खेलमा ५० विकेट लिई सबैभन्दा चाँडो अर्धशतक विकेट पूरा गर्ने सूचीमा संयुक्त चौथो स्थानमा छन् । सन् २०१८ मा आईसीसी विश्व ११ बाट वेस्ट इन्डिजविरुद्ध खेल्दै ट्वान्टी२० अन्तर्राष्ट्रियमा डेब्यु गरेका सन्दीपले त्यसयता प्रभावशाली प्रदर्शन गर्दै आए पनि ओमानमा यसपालि ३ खेलमा ३ विकेटमात्र लिएका छन् ।
'विकेन्ड लिग' नाम मात्रको,"(काठमाडौं)अखिल नेपाल फुटबल संघ (एन्फा) का अध्यक्ष कर्माछिरिङ शेर्पाले सहिद स्मारक ए डिभिजन लिग २०७८ का खेलहरू विकेन्ड लिग को अवधारणाअनुसार सञ्चालन गर्ने घोषणा गरेका थिए । विकेन्ड लिग अर्थात् सप्ताहन्तमा हुने लिग नेपाली फुटबलमा नौलो दाबी गरिएको थियो । तर, यस्तो प्रयोग धेरै टिकेन । एन्फाले १० औं चरणमा आएर विकेन्ड लिगलाई दिनदिनै खेल्ने लिगमा परिणत गरेको छ ।करोडौं समर्थकले पछ्याउने गरेका इंग्लिस प्रिमियर लिग, स्पेनी ला लिगा, जर्मन बुन्डेसलिगा, इटालियन सिरी ए लगायत विश्व फुटबलमा राम्रो टिमको रूपमा चिनिएका देशहरूमा लिगका खेलहरू सप्ताहन्तमा हुने गर्छ । अर्थात् खेल सार्वजनिक बिदामा सञ्चालन हुन्छ । त्यसको मतलब शनिबार र आइतबार लिगका खेल हुन्छन् । कहिलेकाही शुक्रबार, सोमबार र सार्वजनिक बिदा परेको बेला मिडविक मा पनि आयोजना गरिन्छ । त्यही पद्धतिलाई यसपालि नेपालमा लागू गर्ने एन्फा अध्यक्ष शेर्पाले लिगअघि घोषणा गरेका थिए ।मंसिर ३ देखि सुरु भएको लिगमा खेलहरू शनिबार र आइतबारमात्रै होइन, शुक्रबार र सोमबार पनि सञ्चालन गरियो । यसलाई पनि नेपाली फुटबलमा फरक अभ्यासको रूपमै लिनुपर्छ । पछिल्ला १२ संस्करणमा खेल दिनदिनै सञ्चालन गरिएको थियो । कतिपल्ट त क्लबहरूले एक साताभित्रै तीन वटासम्म खेल खेल्नुपरेको छ । लिग एकडेढ महिनामै सकिन्छ भने त्यसलाई फुटबल विकासमा उपयुक्त पद्धति मानिँदैन । त्यसैले तीन दिन (मंगलबार, बुधबार र बिहीबार) ब्रेक दिइएको यसपालिको लिगलाई सकारात्मक संकेतको रूपमा लिइएको थियो । तर, कुल ९१ मध्ये ६३ खेल सकिएपछि लिगलाई पुरानै शैलीमा फर्काएर एन्फा औकातमा आएको छ । एन्फाले एक चरण समाप्तिपछि एक दिनमात्रै बिराएर अर्को चरणका खेल सञ्चालन गर्न थालेको छ । अर्थात् लगातार तीन दिन खेल सञ्चालन भएपछि एक दिन ग्याप राखिएको छ, त्यसपछि अर्को चरणको प्रतिस्पर्धा सुरु भइहाल्छ । त्यसैले डिफेन्डिङ च्याम्पियन मछिन्द्रले ८ दिनभित्र ३ खेल खेल्दैछ । दसौं चरणको सुरुआतसँगै केही टिमलाई प्रतिस्पर्धा गरेको तीन दिनभित्रै दुई खेल खेल्न मैदानमा फर्किनुपर्ने बाध्यता छ । मछिन्द्रका प्रशिक्षक प्रवेश कटुवालले भने, नवौं चरणसम्म सातामा एक खेल खेलाइयो । त्यसपछि सातामै २३ खेल खेलाउँदा खेलाडीलाई गाह्रो हुन्छ । खेलाडीलाई पनि विश्राम चाहिन्छ । फिफा डे (अन्तर्राष्ट्रिय खेलको लागि छुट्याइएको समय) पनि आहारारा गोल्डकप खेलेका थिए । त्यसैले खेलाडीहरूले आराम पाएका छैनन्, तीन महिनादेखि लगातार खेलिरहेका छन् । यस्तोमा खेलाडीलाई आफ्नो स्तरअनुसार प्रदर्शन गर्न गाह्रो हुन्छ । फेरिएको खेल तालिकाबारे उनले भने, कसैलाई ५ दिनमा एक खेल, कसैलाई ४ दिन र कसैलाई ३ दिनमै खेल खेल्नुपर्ने भएको छ । यो खालको टाइसिटले क्लबहरूप्रति समान व्यवहार देखाउँदैन ।फागुन १४ गतेभित्र सकिने लिगबारे उनले थपे, त्योभन्दा पनि लिगलाई एक सातापछि सकिने बनाइएको भए विकेन्ड लिग नै हुने थियो । सातामा एक खेलमात्रै खेल्नुपर्ने हुन्थ्यो । लिगमा यो सामन्य कुरो हो, गर्नेले गरिदिएको भए सबैलाई सजिलोराम्रो हुन्थ्यो । अन्तर्राष्ट्रिय खेल, लिग र मोफसलका प्रतियोगिताको तालिका एन्फाले मिलाउनुपर्छ । तर, राम्रोसँग सुरु गरेको लिग हतारमा सकाउन खोज्यो । मछिन्द्र ८ जित र २ बराबरीसहित २६ अंक बनाएर उपाधि रक्षा नजिक पुगेको छ । टोलीले दोस्रो स्थानको मनाङमाथि ६ अंकको अग्रता लिएको छ । ए डिभिजन लिगको नयाँ टिम सातदोबाटो युवा क्लबलाई बुधबार पराजित गर्न सके मछिन्द्रले दुई खेल बाँकी छँदै उपाधि जित्नेछ ।खेल कहिले सुरु गर्ने, कहिलेकहिले खेल्नुपर्ने भनेर टाइसिट एकदमै ढिला दियो । एन्फाको यस्ता धेरै कमजोरी छन्, एनआरटीका प्रशिक्षक राजुकाजी शाक्यले भने, फिफा डेमा राष्ट्रिय टिमको खेल पहिला नै निश्चित भइसकेको हुन्छ । त्यसैले यसरी चलिरहेको लिगको संरचनालाई बीचमा आएर परिवर्तन गर्नु राम्रो होइन । राष्ट्रिय टिमका पूर्वकप्तानसमेत रहेका उनको टिम ३ जित, ५ बराबर, २ हार खेल्दै १४ अंकसहित सातौं स्थानमा रहेको छ ।घरेलु फुटबलको सबैभन्दा महत्त्वपूर्ण प्रतियोगिताको संरचना बीचमै फेरिएकोमा बचाउ गर्दै लिग कमिटीका संयोजक विज्ञानराज शर्माले भने, बी डिभिजन लिग चाँडै गर्नुपर्ने भयो । सँगसँगै म्याच (एउटै समयमा) गराउनुपर्ने अवस्था आएकाले खेल दुई स्थानमा गर्नुपर्ने भयो । च्यासलको मैदान बन्न सकेन । दशरथ रंगशालाको मैदानमा ओभरलोड भयो । त्यसैले विकेन्ड लिगलाई परिवर्तन गरिएको हो । खेलाडीलाई विश्राम गर्ने समय नपुग्दा प्रदर्शनमा असर पर्दैन त ? यसलाई स्वीकार्छौं, शर्माले जवाफ दिए, फुटबललाई स्पोर्टिङ स्पिरिट मा खेलाउन खोजिएको हो फिक्सिङ नहोस् भनेर । मैदानको समस्याले पनि यस्तो भएको हो ।पुछारका चार टिम भिड्दैकाठमाडौं सहिद स्मारक ए डिभिजन लिग २०७८ मा रेलिगेसनबाट बच्ने अभियानमा रहेका पुछारका चार क्लब मंगलबार आपसमा भिड्दै छन् । लिगमा ११ औं चरण सुरु हुँदा जावलाखेलले फ्रेन्ड्सविरुद्ध एन्फा कम्प्लेक्समा खेल्नेछ भने ब्रिगेड ब्वाइज र च्यासल युथ क्लब दशरथ रंगशालामा भिड्नेछन् । दुवै खेल एउटै समयमा हुनेछ ।यो सिजन पुछारका दुई टिम रेलिगेसनमा पर्दै दोस्रो श्रेणीमा झर्नेछन् । यही दुई टिममा नपर्ने अभियानमा छन् जावलाखेल, फ्रेन्ड्स, ब्रिगेड ब्वाइज र च्यासल । १४ क्लब सहभागी लिगको तीन चरणका खेल बाँकी छँदा अन्तिम चार स्थानमा रहेका टिमहरू पनि यिनै हुन् । जावलाखेल ९ अंकसहित ११ औंमा छ । फ्रेन्ड्स र ब्रिगेड ब्वाइजले ६६ अंक जोडेका छन् । फ्रेन्ड्सले एकमात्र जित ब्रिगेड ब्वाइजविरुद्ध हात पारेको हो । त्यसैले फ्रेन्ड्स हेड टु हेड को आधारमा रेलिगेसन क्षेत्रभन्दा एक स्थानमाथि १२ औंमा छ । ब्रिगेड ब्वाइज १३ औंमा भइहाल्यो । ५ अंकमात्रै बनाएको च्यासल १४ औं अर्थात् अन्तिम स्थानमा छ । त्यसैले रेलिगेसनबाट बच्ने प्रतिस्पर्धामा मंगलबारका दुई खेललाई महत्त्वपूर्ण मानिएको छ । आजका खेलजावलाखेलविरुद्ध फ्रेन्ड्स (एन्फा मैदान) ब्रिगेड ब्वाइजविरुद्ध च्यासल (रंगशाला)समय: १३ः०० बजे"
वाग्मती प्रदेश खेलकुद फागुनमै,"(मकवानपुर)वाग्मती प्रदेश सरकारले फागुन अन्तिम सातादेखि प्रदेश खेलकुद प्रतियोगिता२०७८ आयोजना गर्ने भएको छ । फागुन २८ देखि चैत ५ सम्म हुने प्रतियोगितामा आठ खेल समावेश हुने प्रदेश खेलकुद विकास परिषद् हेटौंडाले जनाएको छ । परिषद्का सदस्यसचिव सूर्यलाल भण्डारीका अनुसार फुटबल, क्रिकेट, भलिबल, तेक्वान्दो, कराते, एथलेटिक्स, बक्सिङ र ब्याडमिन्टन खेललाई प्रतियोगितामा समावेश गरिएको छ । प्रतियोगिताको उद्घाटन हेटौंडा र समापन चितवनमा हुने गरी तयारी अगाडि बढाइएको भण्डारीले बताए ।प्रतियोगितामा करिब ८ करोड ४ लाख रुपैयाँ खर्च अनुमान गरिएको छ । प्रतियोगितामा सहभागी हुने खेलाडी पालिका र जिल्लास्तरीय प्रतियोगिताबाट छनोट गरिने छ । १ सय १९ वटै स्थानीय तहबाट छनोट भएका खेलाडीले जिल्लास्तरका प्रतियोगितामा प्रतिस्पर्धा गरी प्रदेशमा पदकका लागि खेल्नेछन्, उनले भने ।प्रतियोगितामा खेलाडी, अफिसियल र प्रशिक्षक गरी करिब ३ हजार जना सहभागी हुने अनुमान गरिएको छ । महिला र पुरुषको समान विधा समावेश गरेका छौं । कुनै जिल्लाबाट महिलाका सहभागिता कम हुने हो कि भन्ने मात्र हो, उनले भने ।भण्डारीका अनुसार प्रतियोगितालाई व्यवस्थित गर्न मूल आयोजक समिति र ६ उपसमिति गठन गरिएको छ । खेलाडी छनोट गर्न प्रत्येक जिल्ला खेलकुद विकास समितिलाई जिम्मेवारी दिइएको छ । फागुन २० भित्रमा जिल्ला छनोट सम्पन्न गर्न परिषद्ले पत्राचार गरिसकेको छ । पालिका तहबाट छनोट भएका खेलाडीलाई जिल्लामा प्रतिस्पर्धा गराएर प्रदेशमा अन्तिम प्रतिस्पर्धाका लागि ल्याउन परिषद्ले जिल्लालाई पत्राचार गरेको हो ।खेलअनुसार टेक्निकल कमिटीसमेत गठन भइसकेको छ । कुन जिल्लामा कुन खेल हुने भन्ने अझै टुंगो लागिसकेको छैन । हेटौंडा र चितवनमा मात्र होइन । अन्य जिल्लामा पनि खेल हुनेछन् । हामी पूर्वाधार हेरेर निर्णय गर्नेछौं, भण्डारीले भने । प्रदेशबाट विजेता वा छनोट भएका खेलाडीलाई राष्ट्रिय प्रतियोगितामा सहभागी गराइने छ । सात प्रदेश र विभागिय टोलीबीच हुने विभिन्न प्रतियोगितामा यहाँबाट छनोट वा सहभागी खेलाडीले भाग लिनेछन् । जसले गर्दा प्रदेशको आफ्नो छुट्टै टोली तयार पार्न हामीलाई सहज हुन्छ, सदस्यसचिवले भने । प्रतियोगिता बर्सेनि गर्ने परिषद्को तयारी छ ।"
रियलको नजर एमबाप्पेमा,"पेरिस (एएफपी) पेरिस सेन्ट जर्मेन (पीएसजी) ले मंगलबार युरोपेली च्याम्पियन्स लिग फुटबलमा रियल म्याड्रिडको सामना गर्दै छ । फ्रान्सेली क्लब त्यसमा जित निकालेर आफ्ना स्टार खेलाडी केलियन एमबाप्पेलाई बुझाउन चाहन्छ स्पेनी राजधानीमा जानुभन्दा पेरिसमै रहनु ठीक भनेर । विश्वकप विजेता खेलाडी र पीएसजीबीचको अनुबन्ध जुनमा सकिँदै छ । एमबाप्पे ५ वर्षअघि २० करोड ४० लाख डलरमा आफ्नो घरेलु क्लब मोनाकोबाट पेरिस आएका थिए । अगस्टमा रियलले एमबाप्पेका लागि त्यत्तिकै बराबरको रकम तिर्ने प्रस्ताव राखेको थियो, तर त्यसलाई पीएसजीले स्वीकारेको थिएन । यस्तोमा एमबाप्पे कम्तीमा एक सिजनमात्र पीएसजीमै रहने निश्चित भएको थियो । यसक्रममा क्लबको आक्रमण उनीसँगै लियोनल मेसी र नेयमरमा केन्द्रित भएको थियो । यसको अर्थ क्लबका कतारी मालिकका लागि पैसा केही पनि नभएको साबित भएको थियो । तर अब तिनै मालिक २३ वर्षीय एमबाप्पेलाई रियल जानबाट रोक्न असमर्थ देखिएको छ । रियलले एमबाप्पेलाई किशोर उमेरदेखि नै अनुबन्ध गर्न खोजिरहेको थियो । यसक्रममा क्लबले उनीमात्र नभएर परिवारलाई नै सान्टियागो बेर्नाबेउमा बोलाएको थियो । त्यही बेला प्रशिक्षक जिनेदिन जिदानले उनलाई भेटेका थिए । तर उनले मोनाकोकै लागि खेल्ने निर्णय गरे । सन् २०१७ मा पनि उनले पीएसजीकै बाटो रोजे । अब भने उनको रियल जाने बाटो खुलेको देखिएको छ । मेसी आइसक्दा पनि उनी फ्रान्सेली लिग वानका पछिल्ला दुई सिजन सर्वाधिक गोल गर्ने खेलाडी हुन् । अहिले मेसी र नेयमर टिममा रहे पनि उनी नै पीएसजीका लागि निर्णायक खेलाडी साबित भएका छन् । गत शुक्रबार मात्रै उनकै निर्णायक गोल मदतमा पीएसजीले रेनेसलाई हराएको थियो । यस सिजन त्यो उनको २१ औं गोल थियो । मेसी, नेयमर, एन्जेल डी मारिया र माउरो इकार्डी सबैको गोल जोडेर पनि एमबाप्पे नै यस होडमा अगाडि छन् । क्लब कप्तान मार्क्विन्होसले एमबाप्पे क्लब इतिहासकै सर्वाधिक महान खेलाडी रहेको बताइसकेका छन् । अन्तिम १६ को खेलमा पीएसजीले रियललाई हराउने हो भने एमबाप्पेको मन फेरिनेमा क्लब आशावादी छ । त्यसको पहिलो लेगको खेल मंगलबार पेरिसमा हुनेछ । दोस्रो लेगको खेल मार्च ९ मा स्पेनमा हुनेछ । गत साता एमबाप्पेले भनेका थिए, मैले केही निर्णय गरेको छैन । तत्काल हामीले रियलको सामना गर्दैछौं र यो खेलले धेरै स्थिति निर्धारण गर्नेछ ।सिटीविरुद्ध लिस्वनम्यानचेस्टर म्यानचेस्टर सिटीको युरोपेली च्याम्पियन्स लिग खेल्ने सपनाको यसपल्टको नकआउट यात्रा मंगलबार सुरु हुनेछ । सिटीले स्पोर्टिङ लिस्वनको सामना गर्नेछ । सिटीले पोर्चुगलको यात्रा गर्दै छ । यो टोलीका तीन प्रमुख खेलाडीको घर फर्काइ पनि हुनेछ । जाओ क्यान्सेलो, रुबेन डियास र बर्नार्डो सिल्भा सबैले आफ्नो खेलजीवन लिस्वनको अर्को क्लब बेन्फिकाबाट सुरु गरेका थिए । सिटी अहिले ५ वर्षयता चौथोपल्ट इंग्लिस प्रिमियर लिग जित्ने संघारमा छ । तर सिटीका लागि च्याम्पियन्स लिग उपाधि अझै सपनामै सीमित छ । अबुधाबीका क्लब मालिकले करोडौं डलर लगानी गरे पनि सिटी युरोपेली क्लब फुटबलको सबैभन्दा ठूलो प्रतियोगिता जित्न असफल छ । सिटी गत सिजन फाइनलमा चेल्सीको हातबाट पराजित भयो ।"
कीर्तिपुर र रोयल विजयी,"काठमाडौं (कास) कीर्तिपुर नगरपालिकाले सोमबार टेन्डी शेर्पा स्मृति खुला पुरुष तथा महिला बास्केटबल प्रतियोगितामा विजयी सुरुआत गरेको छ ।त्रिपुरेश्वरस्थित राखेप कभर्डहलमा भएको उद्घाटन खेलमा कीर्तिपुरले बीएमकेलाई ९५६९ स्कोरले हरायो । कीर्तिपुरले चारै क्वाटरमा अग्रता लियो । कीर्तिपुरले २५२१, २३१८, २४१६, २३१४ को अग्रता बनाएर नतिजा निकाल्यो । टोलीको जितमा सोमन महर्जनले २४ स्कोर गरे । बीएमकेका मिलन मल्लले २९ स्कोर गरे पनि टोलीलाई पर्याप्त भएन ।पुरुषमै सुजन महर्जनको ३१ स्कोरमा ड्रिम टिमले शंकरदेव क्याम्पसलाई ८३४८ ले हरायो । शंकरदेवका राजेश ठकुरीले १६ स्कोर गरेका थिए । पहिलो क्वाटरमा १५१४ को साँघुरो अग्रता लिएको ड्रिम टिमले अन्तिमसम्म त्यसलाई जोगाइराख्यो । ड्रिम टिमले दोस्रोमा २३१३, तेस्रोमा ३२१२ र चौथो क्वाटरमा १३९ को अग्रता बनाएको हो ।महिलातर्फ रोयल बास्केटबल एकेडेमीले ललितपुर हाइलाई ४८३९ स्कोर हराएको छ । पहिलो क्वाटरमा १४१० को अग्रता बनाएको रोयल दोस्रोमा ९९ को बराबरीमा रोकियो । तेस्रो क्वाटरमा रोयल ८१२ ले पछि परेपछि खेल ३१३१ को बराबरीमा पुग्यो । चौथो तथा अन्तिम क्वाटर रोयलले १७८ ले आफ्नो पक्षमा पार्दै जित सुनिश्चित गर्यो ।नेपाल बास्केटबल संघले पूर्वअध्यक्ष स्व लामा टेन्डी शेर्पाको स्मृतिमा प्रतियोगिता आयोजना गरेको हो । प्रतियोगिताको लामाका पिता पासाङ शेर्पा र दाइ नवाङ निमा लामाले उद्घाटन गरेका थिए । फागुन १२ सम्म चल्ने प्रतियोगितामा पुरुषतर्फ १३ र महिलातर्फ ५ टिम सहभागी छन् ।"
सत्यवतीको सुरुआत,धनगढी (कास) कैलालीको धनगढीमा सोमबारदेखि यू१९ विद्यालयस्तरीय धनगढी लिटर फ्लावर प्रिमियर लिग ट्वान्टी२० क्रिकेटको छैटौं संस्करण सुरु भएको छ । धनगढीस्थित संघीय प्रहरीको खेल मैदानमा भएको उदघाटन खेलमा सत्यवती एकेडेमीले आयोजक लिटल फ्लावरलाई ७३ रनले पराजित गर्यो । खेलमा सत्यवतीले दिएको १ सय ९८ रनको लक्ष्य पछ्याउने क्रममा लिटलले पूरै २० ओभर खेले पनि ८ विकेट गुमाई १ सय २४ रनमात्र बनाउन सक्यो । टस जितेको सत्यवतीले निर्धारित २० ओभरमा ८ विकेट गुमाई १ सय ९७ रन बनाएको थियो । प्लेयर अफ द म्याच सन्दीप खत्री घोषित भए ।
न्यु मुन र काशी विजयी,"लुम्बिनी (कास) खड्गप्रसाद गौचन मेमोरियल यू१६ राष्ट्रिय क्रिकेटअन्तर्गत सोमबार न्यु मुन एकेडेमीले दमकडा क्रिकेट एकेडेमीलाई ३ विकेटले हराएको छ । ७४ रनको लक्ष्य न्यु मुनले २१४ ओभरमा ७ विकेट गुमाएर पूरा गरेको थियो । शेहजाद आलमले १४ र नन्दलालले ११ रन बनाए । दमकडाका सुप्रिम बेलवासे र अमन कुमारले २२ विकेट लिए । न्यु मुनका शैलेन्द्र यादव म्यान अफ द म्याच भए । त्यसअघि टस जितेको दमकडाले ७३ रन बनाउँदा राहुल भुसालले १२ र शिशिर देवकोटाले ११ रन जोडे । दमकडालाई सस्तैमा समेट्न न्यु मुनका शैलेन्द्र यादव एक्लैले ५ विकेट, माधवेन्द्र सिंह र शेहजाद आलमले २२ विकेट लिए । अर्को खेलमा काशी नोबेल एकेडेमीले आयोजक स्टार क्रिकेट एकेडेमीलाई ५ विकेटले हरायो । काशीले ८२ रनको लक्ष्यलाई २१ ओभरमा ५ विकेट गुमाई पूरा गर्यो । अंकित बीएमले २० र आशिष रोक्काले १९ रनको योगदान गरे । स्टारका जीवन खनाल र ब्रिजेश चौधरीले २२ विकेट लिए । टस जितेको स्टार एकेडेमीले ८१ रन बनाउँदा प्रतीक भट्टराईले २७ र नितिन छन्त्यालले १५ रन जोडे । काशीका अर्जुन कारुसले ३ र सन्देश जिसीले २ विकेट लिए ।"
बार्सिलोनाको बराबरी,"बार्सिलोना (एएफपी) बलियो सुरुआत र अन्त्य गरेको बार्सिलोनाले आइतबार स्पेनी ला लिगामा छिमेकी स्पान्योललाई २२ को बराबरी खेलेको छ । टोली यससँगै अंकतालिकाको चौथो स्थानमा उक्लेको छ । पेड्रीको गोलमा बार्सिलोनाले दोस्रो मिनेटमै अग्रता लियो, तर ४० औं मिनेटमा सर्गेइ डार्डेरले बराबरी गोल फर्काए । यस्तै ६४ औं मिनेटमा राउल डी टोमसले डार्डेइकै पासमा स्पान्योलका लागि दोस्रो गोल थपेर टिमलाई अग्रता दिलाए । खेल समाप्त हुने छाँट देखिएकै बेला ल्युक डी जोङले बार्सिलोनाका लागि बराबरी गोल फर्काए । अझै बार्सिलोना शीर्षस्थानको रियल म्याड्रिडभन्दा १५ अंकले पछाडि छ । रियल बेटिसले लेभान्टेमाथि ४२ को जित निकालेको छ ।"
