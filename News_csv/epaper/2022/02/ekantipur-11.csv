शीर्षक,विवरण
एमसीसी अनुमोदन नभए नेपाल नीति पुनर्विचार गर्ने अमेरिकी चेतावनी,प्रधानमन्त्री निवास बालुवाटार स्रोतका अनुसार काठमाडौंस्थित अमेरिकी दूतावासले फोन संवादको संयोजन गरेको थियो । अनुमोदनमा ढिलाइ भएको भन्दै लुले गत मंसिर १३ मा नेपाल भ्रमण गरेर नेता तथा अधिकारीहरूसँग संवाद गरेका थिए । त्यसअघि भदौ २४२८ मा एमसीसी उपाध्यक्ष फातिमा सुमार काठमाडौंमा थिइन् । प्रधानमन्त्री देउवा जतिसक्दो चाँडो एमसीसी सम्झौता अनुमोदन गर्नुपर्ने पक्षमा छन् । देउवा र दाहालले असोज दोस्रो साता एमसीसी मुख्यालयलाई पत्र लेखी सम्झौता अनुमोदन गर्ने प्रतिबद्धता गर्दै चारपाँच महिना मागेका थिए । विपक्षी एमाले अध्यक्ष ओलीले सत्ता गठबन्धनको धारणा आएपछि उपयुक्त निर्णय लिने बताउँदै आएका छन् ।
धमाधम बन्दै निर्वाचन सुरक्षा कार्ययोजना,"यसैगरी, सशस्त्र प्रहरी बल (एपीएफ) ले कार्य तथा सीमा विभाग प्रमुख सशस्त्र प्रहरी अतिरिक्त महानिरीक्षक पुष्पराम केसी मातहत रहने गरी परिचालन निर्देशनालयका नायब महानिरीक्षक (डीआईजी) कालीदास धौवजीको नेतृत्वमा निर्वाचन सेल बनाएको छ । निर्देशनालयले प्रदेश तहमा रहेका ७ वटा वाहिनीसँग प्रत्यक्ष समन्वय गर्न ७ जना अधिकृत (आवश्यकताअनुसार डीएसपीएसपी) को कमान्डमा छुट्टाछुट्टै इकाई स्थापना गरिएको सशस्त्र प्रहरी प्रधान कार्यालयले जनाएको छ । राष्ट्रिय अनुसन्धान विभागले पनि केन्द्रमा छुट्टै सेल र त्यसमार्फत प्रदेश तहसँग समन्वय गर्न ७ वटै सम्पर्क इकाई बनाएको छ ।मुलुक संघीय संरचनामा गइसकेपछि सुरक्षा संयन्त्र पनि सोहीअनुसार हेरफेर भइसकेका छन् । जसअनुसार निर्वाचनमा केन्द्रीय संरचनाअन्तर्गत गृहमन्त्रीमातहतको केन्द्रीय सुरक्षा समिति, चारवटै सुरक्षा निकायमा केन्द्रीय निर्वाचन सेल, जिल्ला सुरक्षा समिति र जिल्ला निर्वाचन सेल रहन्छन् । त्यस्तै, केन्द्रीय सुरक्षा समितिको समन्वय र सहजीकरणमा प्रदेशका आन्तरिक मामिला तथा गृहमन्त्रीको संयोजकत्वमा प्रदेश सुरक्षा समिति, प्रदेश निर्वाचन सेल रहने व्यवस्था छ । निर्वाचन सुरक्षामा संघीय सरकारमातहत रहेका प्रादेशिक सेलहरू प्रजिअकै खटनपटनबाट परिचालित हुन्छन् । स्रोतका अनुसार चारवटै सुरक्षा निकायले सीमा क्षेत्र, जनघनत्व, राजनीतिक दलबीचको चुनावी प्रतिस्पर्धा, सशस्त्र समूह तथा उनीहरूबाट सम्भावित गतिविधि, सहरी इलाका तथा विगतका निर्वाचनमा देखा परेका विभिन्न प्रवृत्तिलाई समीक्षा गरेर ७७ जिल्लालाई अति संवेदनशील, बढी संवेदनशील र संवेदनशील गरी तीन समूहमा राखेर कार्ययोजना बनाइरहेका छन् । विगतमा अति संवेदनशील, संवेदनशील र सामान्य गरी तीन समूहमा कार्ययोजना बन्ने गरेकामा यस पटक निर्वाचन आयोगले जिल्ला, निर्वाचन क्षेत्र र मतदान केन्द्रस्थललाई अति संवेदनशील, बढी संवेदनशील र संवेदनशील क्षेत्रका रूपका किटान गरी सोहीअनुसार सुरक्षाकर्मी परिचालनको रणनीति बनाएको छ ।चारवटै सुरक्षा निकायबाट तयार निर्वाचन सुरक्षा कार्ययोजनालाई केन्द्रीय सुरक्षा समितिले अनुमोदन गरेपछि त्यसलाई निर्वाचन आयोगमा पठाउने चलन छ । त्यसपछि आयोगले गृह र रक्षा सचिव, चारवटै सुरक्षा निकायका प्रमुखलगायत सम्मिलित बैठक राखेर कार्ययोजनालाई अन्तिम रूप दिनेछ । त्यसपछि जोखिमका आधारमा सुरक्षाकर्मीको संख्या, तैनाथी र गस्तीको निर्धारण हुने गर्छ ।२०७४ मा भएको प्रदेशसभा र प्रतिनिधिसभा सदस्य निर्वाचनमा १ सय ६५ निर्वाचन क्षेत्रमध्ये ४३ क्षेत्रलाई अति संवेदनशील, ७८ क्षेत्रलाई संवेदनशील र ४४ क्षेत्रलाई सामान्य किटान गरिएको थियो । १० हजार ६ सय ७१ मतदान स्थल र १९ हजार ८ सय ९ मतदान केन्द्र तोकिएको थियो । त्यसमध्ये अति संवेदनशील, संवेदनशील र सामान्य मतदान स्थलको संख्या क्रमशः ३ हजार ६६, ३ हजार ८ सय ६९ र ३ हजार ७ सय ३६ थियो । त्यस्तै, अति संवेदनशील, संवेदनशील र सामान्य मतदान केन्द्रको संख्या क्रमशः ५ हजार ४ सय ४०, ७ हजार २ सय ५७ र ७ हजार १ सय १२ थियो । समग्र चुनावी सुरक्षाका लागि ९८ हजार २ सय ६८ म्यादी प्रहरीसहित २ लाख ७४ हजार ९७ सुरक्षाकर्मी खटिएका थिए ।मतदाताको संख्या बढेका कारण यस पटक मतदान स्थल र मतदान केन्द्रको संख्या गत चुनावभन्दा बढ्ने निर्वाचन आयोगले जनाएको छ । गत प्रतिनिधिसभाप्रदेशसभा निर्वाचनमा १ करोड ५४ लाख २७ हजार ९ सय ३५ मतदाता कायम गरिएको थियो । अहिले कायम हुने मतदाताको संख्या छिट्टै सार्वजनिक गरिने आयोगका एक अधिकारीले जानकारी दिए । यसअघिको चुनावमा सीके राउत र नेत्रविक्रम चन्द समूह निर्वाचनविरोधी गतिविधिमा लागेका कारण उनीहरूलाई सुरक्षा चुनौती का रूपमा राखिएको थियो । कतिपय स्थानमा प्रमुख राजनीतिक दलहरूकै उम्मेदवारले पहुँच र शक्तिको दुरुपयोग गर्दै धाँधली, बुथ कब्जा र मतदातालाई छेक्ने गरेका विगतका घटनालाई ध्यानमा राखेर सुरक्षा निकाय परिचालन गर्ने तयारी रहेको गृह स्रोतले बतायो ।त्यस्तै, तराईमधेस र अन्तर्राष्ट्रिय सीमावर्ती क्षेत्रमा छिटपुट रूपमा सक्रिय सशस्त्र समूहका गतिविधिलाई पनि चुनावी सुरक्षा चुनौतीका रूपमा राखिएको थियो । यसपटक सीके राउत जनमत पार्टीका नाममा चुनाव लड्ने तयारीमा छन् । चन्द समूहले चुनावमा भाग लिनेनलिनेमा अझै टुंगो छैन । चन्दको दल नेकपा निर्वाचन आयोगमा दर्तासमेत छैन ।गत स्थानीय, प्रदेश र प्रतिनिधिसभा निर्वाचनमा मतदान स्थललाई चार घेराको सुरक्षामा राखेर सोहीअनुसार जनशक्ति परिचालन गरिएको थियो । गृह स्रोतका अनुसार आसन्न निर्वाचनमा पनि जोखिमको परिस्थिति मूल्यांकन गरेर सिंगो गाउँटोल तथा मतदाता घरबाट मतदान स्थलमा जाने बाटो सुरक्षित र भयरहित बनाउन सैनिक गस्ती खटाइने गरी कार्ययोजनाको खाका बन्ने क्रममा छ । संवेदनशीलताका आधारमा यसअघिकै जस्तो सैनिक तैनाथीकै प्रकृति र आवश्यकताअनुसार मतदान स्थलको बाहिरी घेरामा सशस्त्र प्रहरीलाई खटाइने गरी अवधारणा बन्दै छ । यसअघि मतदान स्थल प्रवेशघेरामा एकएक जना प्रहरी र म्यादी, त्यसभित्र निर्वाचन सुरक्षा अधिकृत, मतपेटिका नजिकै प्रहरी र मतदान गरेर बाहिरिने द्वारमा आवश्यकताअनुसार प्रहरी र म्यादी सुरक्षाकर्मी खटाइएको थियो । यस पटक पनि त्यही अवधारणालाई अन्तिम रूप दिन लागिएको छ ।गृह मन्त्रालयका प्रवक्ता फणिन्द्रमणि पोखरेलले विगतका अनुभवबाट पाठ सिकेर बदलिँदो परिस्थितिअनुसार चुस्त सुरक्षा व्यवस्थापन गरिने बताए । विगतमा जेजस्ता सुरक्षा रणनीति अपनाइएको थियो, त्यसबाट पाठ सिक्दै हालको परिस्थितिअनुसार रणनीति विकास गरिनेछ, उनले भने, यसमा कतिपय योजना पुरानै पनि हुन सक्नेछन् । मन्त्रालयका अनुसार निर्वाचन अवधिभर सुरक्षा क्षेत्र तथा जिम्मेवारी वहन गर्ने निकायलाई सोहीअनुसार कार्यविभाजन गरी जनशक्ति व्यवस्थापन गरिनेछ । गत निर्वाचनमा महत्त्वपूर्ण प्रतिष्ठानकारागार, मतदाता, केन्द्राध्यक्ष, उम्मेदवारप्रतिनिधि, निर्वाचन सामग्रीको सुरक्षा एवं भण्डारण, निर्वाचनमा खटिने कर्मचारी, मतगणना स्थल, चुनावी प्रचारर्यालीजुलुस, विजयीपराजित उम्मेदवार, अनुगमनमा खटिने पर्यवेक्षकलगायतका लागि छुट्टाछुट्टै रणनीति बनाएर सुरक्षा कार्ययोजना बनाइएको थियो । निर्वाचनमा करिब १ लाख म्यादीसहित चारवटै सुरक्षा निकायबाट ८० प्रतिशतभन्दा बढी जनशक्तिलाई तैनाथ गराउने योजना सरकारको छ । म्यादी प्रहरी भर्नासम्बन्धी कार्यविधि प्रहरी प्रधान कार्यालयले बनाइरहेको छ ।"
एमसीसी अघि बढाउने पक्षमा कांग्रेस,"सभामुखप्रति असन्तुष्टिकांग्रेस नेताहरूले सभामुख अग्निप्रसाद सापकोटाले एमसीसी सम्झौता अनुमोदन प्रक्रिया अघि बढाउन आलटाल गरेको भन्दै असन्तुष्टि जनाएका छन् । कार्यसम्पादन समितिको बैठकमा सभामुखको भूमिकाबारे औपचारिक छलफल नभए पनि नेताहरूले एमसीसीका विषयमा असहयोग रहेको बताएका थिए । पार्टी प्रवक्ता प्रकाशशरण महतले एमसीसीबारे अनावश्यक भ्रम सिर्जना गरिएको र त्यसलाई संसदमा स्पष्ट पार्नुपर्नेमा ढिलाइ भइरहेको बताए । सरकारले जस्तै सभामुखले पनि यसमा सक्रियतासाथ पहल गर्नुपर्छ भन्ने हाम्रो भनाइ हो, उनले भने, बाहिर भ्रम फैलाउने काम भइरहेको छ, तर जहाँ (संसद्मा) छलफल हुनुपर्ने हो, त्यहाँ किन रोक्ने ? उनले सरकारले राखेको प्रस्तावलाई सभामुखले इमानदारीपूर्वक अघि बढाउनुपर्ने बताए । सरकारले पेस गरेको प्रस्तावलाई छलफलमा लिनुपर्ने सभामुखको जिम्मेवारीबाट सापकोटा पछि हटेका हुन् कि भन्ने आभास मिल्न थालेको उनको भनाइ छ ।"
एमसीसी सम्झौतामा परराष्ट्रलाई बेवास्ता,"(काठमाडौं)  अमेरिकी सहयोग नियोग मिलेनियम च्यालेन्ज कर्पोरेसन (एमसीसी) सँगको सम्झौताका विषयमा अर्थ मन्त्रालयले सरोकारवाला निकाय परराष्ट्र मन्त्रालयसँग समन्वय नगरेको पाइएको छ । सम्झौता कार्यान्वयनका विषयमा विभिन्न चरणमा भएका पत्राचार पनि कूटनीतिक मर्यादाविपरीत देखिएका छन् । सरकारको कार्य विभाजन नियमावलीमा परराष्ट्र मन्त्रालयले विषयगत मन्त्रालयबाट हुने वार्ता, सम्झौता, सन्धि, समझदारीमा सहमति र समन्वय गर्ने भनिएको छ । अर्थ मन्त्रालयले आर्थिक तथा सामाजिक विकास र मुद्रा तथा बैंकिङसम्बन्धी द्विपक्षीय, बहुपक्षीय अन्तर्राष्ट्रिय संस्थाहरूसँग सम्पर्क र समन्वय गर्छ । वैदेशिक ऋण, अनुदान तथा अन्य द्विपक्षीय र बहुपक्षीय सहायतासम्बन्धी अन्तर्राष्ट्रिय सन्धि, सम्झौता र कार्यान्वयन अर्थले गर्ने नियमावलीमा उल्लेख छ । सम्झौतामा हस्ताक्षर हुँदाबाहेक परराष्ट्र मन्त्रालयलाई कुनै पनि गतिविधिमा सामेल गराइएको छैन, परराष्ट्र मन्त्रालयका एक अधिकारीले भने । अर्थमन्त्री ज्ञानेन्द्र कार्की र एमसीसीका कार्यवाहक प्रमुख कार्यकारी अधिकृत जोनाथन नासले २०७४ भदौ २९ मा एमसीसी सम्झौतामा हस्ताक्षर गरेका थिए । उक्त कार्यक्रममा अमेरिकाका लागि तत्कालीन नेपाली राजदूत अर्जुन कार्की पनि सहभागी थिए । त्यसअघि सम्झौताका लागि भएको छलफलमा वासिङ्टन डीसीस्थित नेपाली दूतावासका तत्कालीन उपसचिव जीवनप्रकाश श्रेष्ठ सहभागी थिए । एमसीसी सम्झौता कार्यान्वयनका सन्दर्भमा गरिने कारबाहीमा भने समन्वय नगरी अर्थ मन्त्रालयले गृहकार्य गरेको परराष्ट्रका कर्मचारी बताउँछन् । परराष्ट्रको समन्वयबिना नेपालबाट एमसीसी मुख्यालयलाई पठाइएका पत्रहरूले कूटनीतिक कमजोरी छताछुल्ल पारिरहेका छन् । प्रधानमन्त्री शेरबहादुर देउवा र माओवादी केन्द्रका अध्यक्ष पुष्पकमल दाहालले असोज १३ मा एमसीसीका कार्यवाहक प्रमुख कार्यकारी अधिकृत महमुद बाहलाई लेखेको पत्र सार्वजनिक भएपछि अनेक टीकाटिप्पणी भइरहेको छ । सम्झौतामाथि प्रश्न उठेपछि अर्थ मन्त्रालयले एमसीसी मुख्यालयलाई गत भदौ १८ मा थप प्रस्ट हुन भनेर ११ प्रश्न पठाएको थियो । जसको उत्तर भदौ २३ मा एमसीसी मुख्यालयले जवाफ पठाएको थियो । अर्थ मन्त्रालयले पठाएको पत्रमा सार्वभौम मुलुकले सोध्न नमिल्ने खालका प्रश्नहरू गरिएका थिए । पत्रमा एमसीसी सम्झौताले चीनले अघि सारेको बेल्ट एन्ड रोड इनिसिएटिभ लाई के असर गर्छ भन्ने प्रश्नसमेत उल्लेख थियो । उक्त पत्राचारबारे परराष्ट्र मन्त्रालय बेखबर थियो । विदेशी मुलुक र संस्थासँग कुनै पनि कूटनीतिक पत्राचार परराष्ट्र मन्त्रालयमार्फत हुनुपर्नेमा अर्थ मन्त्रालयले सिधै नेपालस्थित अमेरिकी दूतावासलाई पठाएको थियो । पूर्वपरराष्ट्रमन्त्री भेखबहादुर थापा अर्को देशसँगको सम्बन्धमा परराष्ट्रको चासो मात्र होइन, जिम्मेवारीसमेत रहने बताउँछन् । समन्वय नहुनुको कारण मलाई थाहा छैन । समन्वय नहुँदा मुलुकले अप्ठ्यारो बेहोर्नुपर्यो, उनले भने, एकले अर्कोलाई दोष दिएर मात्र के गर्ने ? यसले प्रशासनिक संयन्त्रलाई उदांगो पारिदिएको छ । वैदेशिक र द्विपक्षीय सहयोगका सम्बन्धमा अर्थ मन्त्रालयले परराष्ट्र मन्त्रालयसँग समन्वय नगरीकनै काम गरिरहेको लामो समय भइसकेको छ । तत्कालीन राजा महेन्द्र शाहका पालामा बनेको राष्ट्रिय योजना परिषद्ले वैदेशिक सहयोगका मामिला हेर्थ्यो । त्यसअघि वैदेशिक सहायता राष्ट्रिय योजना आयोगले हेर्ने गरेको थियो । परिषद् बनेपछि सदस्यसचिवमा भेखबहादुर थापा नियुक्त भएका थिए । परिषद्को अध्यक्ष राजा नै हुने प्रावधान थियो । पछि उक्त परिषद् खारेज गरेर आर्थिक योजना मन्त्रालय गठन गरियो । जसको सचिवमा फेरि थापा नै नियुक्त भए । केही समयपछि आर्थिक योजना मन्त्रालयलाई अर्थ मन्त्रालयमा गाभेर थापालाई नै अर्थ सचिव बनाइयो, परराष्ट्र मन्त्रालयका पूर्वसचिव मदनकुमार भट्टराईले भने । उनका अनुसार आर्थिक सम्बन्ध शाखामहाशाखा परराष्ट्र मन्त्रालयमा पनि थियो । तर पछि त्यसलाई हटाइयो र वैदेशिक सहयोगमा सम्झौता गर्ने एकाधिकार अर्थ मन्त्रालयले लियो । त्यसपछि अर्थले परराष्ट्र मन्त्रालयलाई आवश्यक परे समन्वय गर्ने, नत्र मतलब नगर्ने हुन थाल्यो, भट्टराईले भने । नेपाल र अमेरिकाबीचको ७ दशकभन्दा लामो कूटनीतिक सम्बन्धमा चिसो आउने गरी एमसीसी सम्झौतामा विवाद निस्किएको छ । नेपालले पहिलेबाटै कूटनीतिक रूपमा भन्दा पनि अर्थ मन्त्रालयबाट पहल गर्दा समस्या उत्पन्न भइरहेको कूटनीतिज्ञहरू बताउँछन् । परराष्ट्र मामिला विज्ञ दिनेश भट्टराई परराष्ट्र र अर्थ मन्त्रालयबीच सहकार्य नदेखिएको बताउँछन् । प्रत्येक आर्थिक सहयोगको पछाडि कूटनीतिक, राजनीतिक, आर्थिक र सैन्य पक्ष हुन्छ । भूराजनीतिक तहबाट त अर्थ मन्त्रालयले बुझ्दैन, उनले भने, अर्थ मन्त्रालयले त पैसा लिएर कतातिर प्रयोग गर्न सकिन्छ भन्ने हो । परराष्ट्र मन्त्रालयलाई आर्थिक सहयोगलाई कसरी प्रयोग गर्ने भन्नेबारेमा थाहा हुँदैन । भूराजनीतिक कोणबाट त परराष्ट्र मन्त्रालयले हेर्छ । भट्टराई नेपालमा पछिल्लो समय परराष्ट्र मन्त्रालय र परराष्ट्र सेवालाई कमजोर पारिएकाले भूमिका खुम्चिएको बताउँछन् । मन्त्रालय र सेवा कमजोर भएकै कारणले गर्दा कर्मचारीहरूले बोल्न सकेका छैनन्, उनले भने, मन्त्रालय र सेवामा सुधार नभएसम्म नेपालको कूटनीति बलियो हुँदैन । उनले अघिल्लो सरकारले संघीय निजामती ऐन ल्याउने तयारी गर्दा अन्य सेवाबाट परराष्ट्र सचिवमा आउन पाउने प्रावधान राखेको उल्लेख गर्दै भने, सुशील कोइरालाका पालामा अन्य सेवाबाट परराष्ट्र सेवामा प्रवेश गर्न नपाउने भन्ने गरिएको थियो । त्यसलाई भत्काउन थालेपछि कहाँ परराष्ट्र सेवा बलियो हुन्छ र !"
"चर्को नुन, अलिनो कर्णाली","(सुर्खेतमुगु)  पैंतीस वर्षअघि पहिलोपटक ८ धार्नी (४० माना) घिउ बोकी १८ दिन पैदल हिँडेर कैलालीको चिसापानी हाट बजार पुगेका कालीकोट पताला६ का हर्कुजंग बुढाले हाटबाट फर्कंदा वर्षभरि पुग्ने नुन एकैपल्ट ल्याउँथे । अहिले नुनका लागि पतालामै साल्ट ट्रेडिङ कर्पोरेसनले डिपो राखेको छ । तर नुन कहिल्यै पाइँदैन । आएको नुन २४ दिनमै सकिन्छ, बुढाले भने । त्यसैले उनी ढिकेनुन खोज्दै झन्डै ५ घण्टा हिँडेर थिर्पुस्थित बाख्रेबजार पुग्छन् । सदरमुकाम मान्ममा ९ रुपैयाँमा आयोडिनयुक्त नुन पाइन्छ । गाउँका डिपोमा भने नुन छैनन् । हामीले त सधैं नुनका लागि दुःख भोग्नुपर्ने भयो, पताला९ कै कर्णे बुढाले भने, गाउँमा आयोडिन नुन पाइए सस्तो हुन्थ्यो, कुपोषणको समस्या पनि हल हुन्थ्यो । ढिकेनुन लिनसमेत बाख्रेबजारमा दैनिकजसो भीड हुन्छ । गाउँबाट आएकाहरू २३ महिना पुग्ने नुन लिएर फर्कन्छन् ।कर्णालीको हिमाली जिल्लाका डिपोमा कर्मचारी नहुँदा ठेकेदारले स्थानीयलाई चौरमै डाकेर नुन बेच्छन् । मुगुका ४ स्थानीय तहमध्ये सोरु र खत्याड गाउँपालिकामा नुन डिपो काजमै सीमित छ । कर्मचारी र भवन नहुँदा ठेकेदारले मनपरी गरिरहेको स्थानीय जगत शाहीले बताए । एकाध पटक ठेकेदार आउँछन्, पैसा लिएर नुन लिन आऊ भन्छन् उनले भने, तर चाहिएका बेला भने नुन पाइँदैन । अनि ढिकेनुनकै खोजी गर्नुपर्ने हुन्छ । वर्षौंदेखि नुनका लागि ठेकेदारको बाटो कुर्नुपर्ने बाध्यता रहेको सोरुका पदमबहादुर शाहीले बताए । ठेकेदारले ल्याएको नुन एकैपल्ट खरिद गर्न सकिँदैन, पैसा हुनेले वर्षभरि पुग्ने किन्छन्, उनले भने, हामी गरिबले त कहिलेकाहीँ अलिनै खानुपर्ने बाध्यता छ । उनले हिमपातका बेला पहिले नै नुन स्टक गर्न नसके समस्या हुने गरेको बताए । गाउँपालिका अध्यक्ष लोकबहादुर शाहीका अनुसार स्थानीयले ढिकेनुन नै प्रतिकिलो ५० रुपैयाँसम्ममा किनेर खाइरहेका छन् । पोहरसालको हिमपातमा त नुनकै संकट थियो, उनले भने । मुगुमा गमगढी, श्रीकोट र सोरुकोटमा डिपो छन् । तर डिपो नभएको सबैभन्दा दुर्गम मुगुमकार्मारोङका बासिन्दा ५ दिनको समय छुट्याएर नुन ल्याउन सदरमुकाम धाउँछन् । ५ वर्षयता चिनियाँ नाकाबाट ढिकेनुनको आयात हुन छाडेपछि चितै, डोल्फु, कार्ती, किम्री, मुगुलगायत १७ गाउँका बासिन्दालाई सदरमुकाम धाउनुपर्ने बाध्यता भएको हो । २ दिन आउन र जान २ दिन गरी बाटोमा मात्रै ४ दिन लाग्छ, मुगुगाउँका उर्गिन तामाङले भने, एक दिन नुन निकाल्न गमगढीमा बास बस्नुपर्छ । गाउँमा सडक सुविधा नहुँदा चामल र नुन पिठ्युँमा बोकेरै ल्याउनुपर्ने बाध्यता भएको उनको भनाइ छ ।नुनका लागि स्थानीयले वर्षौंदेखि सास्ती भोगिरहेको मुगुम कार्मारोङ गाउँपालिका अध्यक्ष छिरिङक्याप्ने लामाले बताए । पहिले तिब्बतबाट ढिकेनुन ल्याएर जीविका चलाउँथे, उनले भने, चीनले कोरोनाका कारण नाका बन्द गरेपछि अब नुन ल्याउन गमगढी नपुगी सुखै छैन । गमगढी आउँदा होटेलमा बाससहित प्रतिव्यक्ति ५ देखि ७ हजार रुपैयाँसम्म खर्च हुने गरेको उनले बताए । गाउँपालिकाको माथिल्लो बस्तीका स्थानीय १ किलो ढिकेनुन ७५ रुपैयाँमा किन्न बाध्य छन् । सरकारी अनुदानमा वितरण गरिने भानु नुनको मूल्य ९ रुपैयाँ भए पनि स्थानीयले २० रुपैयाँ प्रतिकिलो भाडा तिर्नुपर्ने बाध्यता छ । त्यसमा व्यापारीले झन्डै दोब्बर नाफा खाने डोल्फुका टासीछेवाङ तामाङले बताए । सरकारले यो वर्ष गमगढीका लागि १५ सय तथा श्रीकोट र सोरुकोटका लागि ११ हजार क्विन्टल नुनको कोटा तोकेको छ । सरकारले नै ढुवानीका लागि गमगढीमा ९, सोरुकोटका लागि साढे १४ र श्रीकोटमा साढे १० रुपैयाँ प्रतिकिलो ढुवानी अनुदान व्यहोरिरहेको छ । तर स्थानीयले अनुदानको नुन पाउनै मुस्किल रहेको नागरिक अगुवा रूपबहादुर मल्लले बताए । एकजना कार्यालय सहयोगी र आफूले मात्र जिल्लाभरि नुनको व्यवस्थापन हेर्नुपर्ने बाध्यता रहेको साल्ट ट्रेडिङ कर्पोरेसनका प्रमुख खगेन्द्र कार्कीको गुनासो छ । डिपोमा भवन र कर्मचारी नहुँदा नुन स्टक राख्न समस्या छ, उनले भने, डिपोमा कर्मचारी भए वर्षभरि नुन पाइन्थ्यो । हुम्लाका श्रीनगर, सर्केघाट, सिमकोट र याल्बाङमा नुनको डिपो छ । तर सदरमुकामबाहेक अन्यत्र कर्मचारी नहुँदा ठेकेदारले स्थानीय जनप्रतिनिधिको रोहवरमा नुन वितरण गर्ने गरेका छन् । हुम्लामा साल्ट ट्रेडिङको नुन प्रतिकिलो ७८ रुपैयाँ जहाज भाडा तिरेर सदरमुकाम सिमकोट पुर्याइन्छ । सिमकोटबाट यालबाङ पुर्याउन १६, सर्केघाट पुर्याउन १७ र श्रीनगर पुर्याउन १३ रुपैयाँ प्रतिकिलो अनुदान पनि सरकारले नै थपेको छ । तर अनुदानको नुन गाउँमा नपाइँदा बजारको ढिकेनुन ५० रुपैयाँमा खरिद गर्नुपर्ने सर्केगाडका रवीन्द्र देवकोटाले बताए । कि ठेकेदारले ल्याएको बेला एकैपल्ट १०१५ हजारको नुन झार्नुपर्यो, उनले भने, ठेकेदारले कहिले नुन ल्याउँछन् थाहै हुँदैन, ल्याए पनि पहुँचवाला र पैसा हुनेले मात्र पाउँछन् । उनले गत वर्ष हिमपात हुनुअघि सदरमुकाम पुगेर ढिकेनुन खरिद गरी ल्याएको बताए । नाम्खाका बासिन्दाका लागि साल्ट ट्रेडिङले २०६२ सालदेखि चिनियाँ नाका हुँदै हिल्सा भएर अनुदानको नुन पठाउँथ्यो । नाका बन्दका कारण स्थानीयले चिनियाँ बजार ताक्लाकोटबाट पनि नुन खरिद गर्न सकेका छैनन् । नाम्खाका अधिकांश गाउँबाट सदरमुकाम सिमकोट आउन कम्तीमा ५ दिन लाग्छ । त्यसैले उनीहरूले विगत वर्षहरूमा ताक्लाकोटबाटै नुन किनेर ल्याउँथे । अनुदानको नुन गाउँमा कहिल्यै आउँदैन, नाम्खा६ हल्जीका नुटुप लामाले भने, बजारको ढिकेनुन १ सय ५० रुपैयाँ हालेर किन्छौं, सडक सुविधा नभएकाले त्यही नुन पनि चाहेको बेला किन्न पाइँदैन । उनले स्थानीय बजारमा व्यापारीले ल्याउने नुन पनि खोसाखोस गरी १२ दिनमै सकिने गरेको बताए । साल्ट ट्रेडिङको नेपालगन्जस्थित क्षेत्रीय कार्यालयका प्रमुख मनोज चौधरीले गत असारमा सिमकोटबाट स्थलमार्ग हुँदै ६ सय क्विन्टल नुन यालबाङ पठाइएको बताए । तर नाम्खाको हल्जीका बासिन्दालाई त्यहाँ पुग्न कम्तीमा २ दिन लाग्छ । डोल्पामा पनि ३ कर्मचारीको भरमा साल्ट ट्रेडिङ चलेको छ । डोल्पाको दुनैमा नुन पुर्याउन सरकारले प्रतिकिलो साढे १३ रुपैयाँ अनुदानको व्यवस्था गरेको छ । डोल्पा सदरमुकाममा जुफाल र दुनै गरी २ डिपो स्थापना गरिएका छन् । ती डिपोमा यो वर्ष ५५ सय क्विन्टल नुनको कोटा निर्धारण गरिएकामा अहिलेसम्म ११ सय क्विन्टल गएको छ । सर्मी, काइगाउँ र लिकु डिपोमा २२ सय क्विन्टल कोटा तोकिए पनि त्यहाँ नुन पुग्न बाँकी छ । डोल्पामा मात्रै सरकारले झन्डै २५ लाख रुपैयाँ ढुवानी अनुदान दिने भए पनि स्थानीयले लामो समयदेखि अनुदानको नुन पाउन नसकेको बबी गुरुङले बताए । ट्रेडिङको क्षेत्रीय कार्यालयका प्रमुख चौधरीले कर्णालीमा झन्डै ३२ हजार क्विन्टल नुन खपत हुने बताए । उनका अनुसार कर्णालीको सुर्खेत, दैलेख र सल्यानबाहेक अरू सबै जिल्लामा सरकारले ढुवानी अनुदान बेहोरिरहेको छ ।"
चुनावअघि नै शैक्षिकसत्र अन्त्यको तयारी,"(काठमाडौं)  स्थानीय तहको निर्वाचनअघि नै कक्षा ११० को शैक्षिकसत्र अन्त्य गरी परीक्षासमेत सञ्चालन गर्न राष्ट्रिय परीक्षा बोर्डले तयारी थालेको छ । कोभिड संक्रमणका कारण शैक्षिकसत्रको सुरुमा र अहिले पनि पठनपाठन प्रभावित बनिरहेको छ । चुनावका कारण पठनपाठन अझ प्रभावित हुन सक्ने भएकाले बोर्डले त्यसअघि नै परीक्षा सकेर नयाँ शैक्षिकसत्रको तयारी गर्न लागेको हो । बोर्डले ७७ वटै जिल्लाका शिक्षा विकास तथा समन्वय इकाई प्रमुखहरूसँग परीक्षा सञ्चालनका विषयमा छलफल गरेको थियो । प्रमुखहरूले ७० प्रतिशत पाठ्यक्रम पूरा भएकाले फागुन र चैत महिनाभर कक्षा सञ्चालन हुन सके वैशाखमा परीक्षा गर्न सकिने राय दिएका थिए । पहिले चैतको पहिलो साता परीक्षा हुन्थ्यो, यसपालि पढाइमा असर पुगेर चैत महिनाभर पठनपाठन गराउने र वैशाखमा परीक्षा सञ्चालन गर्ने व्यवस्था मिलाइएको छ, बोर्ड अध्यक्ष महाश्रम शर्माले भने, चुनावअघि परीक्षा सकिन्छ । ३० प्रतिशत मात्रै पाठ्यक्रम बाँकी रहेकाले दुई महिना कक्षा सञ्चालन हुन पाए परीक्षा लिन सकिने उनको भनाइ छ । शिक्षा मन्त्रालयका प्रवक्ता दीपक शर्माले एसर्ईई सँगसँगै पालिकाहरूले पनि कक्षा १९ को परीक्षा सञ्चालन गर्नुपर्ने आग्रह गरे । बोर्डले वैशाख ९ बाट माध्यमिक शिक्षा परीक्षा (एसईई) सञ्चालन गर्न बुधबार समय तालिका प्रकाशित गरिसकेको छ । अन्तिम चैतसम्म विद्यार्थीले पढ्न पाउँछन्, चुनावअघि नै परीक्षा सकेर निर्वाचनमा सहयोग गर्नुपर्छ, शर्माले भने, विद्यालयहरू मतदान केन्द्रका रूपमा प्रयोग हुने भएकाले पनि त्यसअघि नै पढाइ र परीक्षा सक्नुपर्ने हुन्छ । वैशाखमा नै भर्ना अभियानसमेत सञ्चालन गर्न सके जेठ १ गते नयाँ शैक्षिक सत्र सुरु गर्न सकिने मन्त्रालयको योजना छ । विद्यालयले चैत महिनाभर पढाइ सके भने पाठ्यक्रम पूरा हुन्छ भन्ने अनुमान छ, प्रवक्ता शर्माले भने, चुनावले बालबालिकाको पठनपाठन बिथोलिन सक्छ, त्यसैले पहिले नै उनीहरूको सिकाइ उपलब्धि मापन गर्नुपर्छ । शिक्षाविद्हरूले पनि फागुन र चैतभर निरन्तर कक्षा सञ्चालन गरेर चुनावअघि नै परीक्षा सञ्चालन गर्नुपर्ने सुझाव दिएका छन् । कोभिडको तेस्रो लहरका कारण बन्द विद्यालय फागुन १ देखि सञ्चालन गर्न सरकारले अनुमति दिइसकेको छ । जोखिम कम रहेका अधिकांश पालिकाले भने विद्यालय सञ्चालन गर्न थालिसकेका छन् । निर्वाचनमा शिक्षकसमेत परिचालन हुने सम्भावना रहेकाले पहिल्यै परीक्षा सञ्चालन गर्न लागिएको हो । कक्षा ११ र १२ को परीक्षा भने चुनावपछि जेठको अन्तिमसम्म सञ्चालन गर्न सकिने बोर्डले जनाएको छ ।एसईई सञ्चालनका लागि बोर्डले आफ्नो तयारी बढाइसकेको एसईई परीक्षा नियन्त्रण अर्जुन रायमाझीले जानकारी दिए । चुनावले परीक्षालाई र परीक्षाले चुनावलाई असर नगर्ने गरी समय तालिका मिलाएका छौं, उनले भने । एसईईमा करिब ५ लाख ८ हजार परीक्षार्थी सहभागी हुने प्रारम्भिक अनुमान छ । बोर्डले प्रश्नपत्र छपाइको काम सुरु गरिसकेको छ । यसअघिका दुई शैक्षिकसत्रमा एसईई सञ्चालन हुन नसक्दा आन्तरिक मूल्यांकनका आधारमा नतिजा प्रमाणीकरण गरिएको थियो । कोभिड नभए शतप्रतिशत पूर्णाङ्कमा पहिले जस्तै परीक्षा सञ्चालन गर्न प्रश्नपत्र छपाइ गरिरहेका छौं, रायमाझीले भने, परीक्षा केन्द्र तोक्ने छनोटको काम पनि भइरहेको छ । कोभिड संक्रमण नबढे कक्षा १२ को परीक्षा पनि दुई वर्ष पहिले जस्तै निश्चित केन्द्र तोकेर सञ्चालन गर्ने बोर्डको तयारी छ । अघिल्ला दुई वर्ष संक्षिप्त परीक्षा होमसेन्टरमा नै लिइएको थियो । दुई वर्षदेखिको महामारीका बीच कक्षा ११ को परीक्षा सञ्चालन गर्ने अधिकार बोर्डले विद्यालयलाई नै दिएको छ । फागुन पहिलो सातादेखि त्रिभुवन विश्वविद्यालयलगायत विश्वविद्यालय र सीटीईभीटीलगायत शिक्षण संस्थाको स्थगित परीक्षा पनि सञ्चालन हुँदै छ ।"
प्रधानसेनापतिद्वारा टिंकर सडक निरीक्षण,(दार्चुला)  प्रधानसेनापति प्रभुराम शर्माले महाकाली लोकमार्गअन्तर्गत सेनाले निर्माण गरिरहेको टिंकर सडकको हवाई निरीक्षण गरेका छन् । बिहीबार दिउँसो हेलिकोप्टरमार्फत उनले टिंकर सडकको कोठेधारदुम्लिङ खण्ड र पछिल्लो समय सरकारले सेनालाई निर्माणको जिम्मा दिएको थप ४ किलोमिटर सडकको पनि निरीक्षण गरेका हुन् । गुरु गोरख गुल्मले महाकाली नगरपालिका५ खेटबोकेमा आयोजना गरेको तीनमहिने सैनिक तालिमको समापनलगत्तै प्रधानसेनापति शर्मा हेलिकोप्टरमार्फत टिंकर सडकको निरीक्षणमा निस्किएका प्रमुख जिल्ला अधिकारी दीर्घराज उपाध्यायले बताए । उपाध्यायका अनुसार त्यस क्रममा उनले सडक निर्माणको प्रगतिबारे जानकारी लिएका थिए । प्रधानसेनापतिसँगै रक्षा मन्त्रालयका सचिव किरणराज शर्मा पनि थिए ।सेनाले सुन्सेरा र दुम्लिङमा क्याम्प राखेर सडक निर्माण गरिरहेको छ । ८७ किलोमिटरमध्ये हालसम्म डेढ किलोमिटरभन्दा बढी सडकको ट्र्याक खोलिसकिएको छ । सेनाका अनुसार कोठेधारदुम्लिङ खण्डका ४ स्थानबाट एकै पटक ट्र्याक खोल्ने काम भइरहेको छ । यसअघि सेनाले निर्माण सुरु गरेको ठाउँसम्म पहुँच मार्ग नबन्दा निर्माण सामग्री ढुवानीमा समस्या हुँदै आएको थियो । अब सरकारले तुसरपानीदेखि मालसम्मको ४ किमि सडक निर्माणको जिम्मा पनि सेनालाई सुम्पेपछि निर्माणकार्यले गति लिने र सहज हुने अनुमान गरिएको छ । सोहीअनुसार सेनाको विकास दलले व्यास गाउँपालिका२ को कोठेधारदेखि दुम्लिङसम्मका विभिन्न खण्डमा निर्माणकार्य थालनी गरेको हो । आर्थिक वर्ष ०६५६६ देखि निर्माण सुरु गरिएको यो खण्ड कञ्चनपुरको ब्रह्मदेवदेखि दार्चुलाको टिंकरसम्म पुग्ने सामरिक महत्त्वको सडक हो । यसअघि सेनाले व्यास गाउँपालिकाको घाटिबगर क्षेत्रमा साढे चार सय मिटरभन्दा बढी घोडेटो बाटोसमेत बनाएको थियो ।
सुनकै भाउ छ हिमालमा नुनको !,"देशको एउटा चित्र यस्तो छ जहाँ आयआम्दानीको बाटो खासै छैन, रोजगारीका अवसरहरू छैनन्, त्यहीँ खाद्यान्न लगायत अत्यावश्यकीय उपभोग्य सामग्रीको मूल्य अचाक्ली महँगो छ, दैनिक भान्सामा नभई नहुने नुनकै भाउ छोइनसक्नु छ । राजधानी लगायत अधिकांश जिल्ला सदरमुकामका बासिन्दाले २० रुपैयाँमा पाउने एक किलोग्राम नुनलाई कतिपय हिमाली जिल्लाका विकट गाउँका विपन्नहरू २३० रुपैयाँसम्म खर्चन विवश छन्, यसकै लागि पनि कतिलाई त बजार पुग्नै दिनभर हिँड्नुपर्छ । सुगम स्थानका बासिन्दाले एक रुपैयाँमा नौ चियाचम्चा नुन किन्दा त्यति नै रकमले दुर्गम क्षेत्रकाले एक चम्चा पनि किन्न सक्दैनन् । भौगोलिक विकटताले निम्त्याएको यो बजारविषमताको मारमा विपन्नहरू वर्षौंदेखि पिसिइरहेका छन् । जबसम्म हिमाली भेगका विकट बस्तीहरू भरपर्दो सडक सञ्जालले जोडिन्नन् र ढुवानी सेवा सहज हुन्न, तबसम्म अन्यत्रबाट लैजानुपर्ने हरसामग्रीको भाउ त्यहाँ महँगै भइरहन्छ । झन् नुन त अर्कै देशबाट ल्याउनुपर्छ । यस्तो अवस्थामा खाद्यान्न लगायतका अत्यावश्यकीय सामग्रीका लागि राज्यले राहत दिनुपर्ने हो । आफूले सडकविकास पुर्याउन नसक्दाको मूल्य राज्यले आधारभूत सामग्रीमा राहतसहुलियत दिएर तिर्नुपर्ने हो । सरकारी सोच र योजना त्यस्तो नभएको पनि होइन, दुर्गम स्थानहरूमा नुन ढुवानी गर्न मात्रै सरकारले वार्षिक १७ करोड रुपैयाँ अनुदान दिन्छ । तर, अनुदान कार्यान्वयनमा खेलाँची छ । राज्यले रकम छुट्याइदिए पनि त्यसको यथोचित लाभ लक्षित जनताले पाउन सकेका छैनन् । दोलखाको गौरीशंकर९ स्थित बेदिङवासी १३० रुपैयाँ तिरेर एक किलो नुन किन्छन् । सोलुखुम्बुको थामे दिङबोचेमा २३० पर्ने नुनको उपल्लो डोल्पामा २०० पर्छ, र गोरखाको छेकम्पार र सामागाउँमा किलोको १६० रुपैयाँसम्म । अति दुर्गम भन्न नमिल्ने कति स्थानहरूमा पनि ६०, ७० घटी आउँदैन । दुर्गममै पनि खाद्यान्नको विकल्प हुन सक्छ, चामल नपाउँदा पनि अरू अन्नले गुजारा चल्न सक्छ । तर एक चिम्टी चाहिने नै सही, नुनको विकल्प नुनै हो । विश्व स्वास्थ्य संगठनका अनुसार, मानव शरीरलाई प्रत्येक दिन बढीमा ५ ग्राम नुन आवश्यक पर्छ, जुन कमी भयो भने अल्प रक्तचापको समस्या देखा पर्छ । नुनमा पाइने सोडियमजस्ता तत्त्वको अभावले स्वास्थ्यमा असर पुग्छ, आयोडिनको कमीले रोगप्रतिरोधी क्षमता कम हुन्छ, अनि उमेर अनुसार तौल र उचाइ नहुने समस्या देखिन्छ । त्यसैले महँगो भएकै कारण आयोडिनयुक्त नुनको साटो अर्कै नुन किन्दा पनि नागरिकको स्वास्थ्यमा समस्या निम्तिरहेको छ, गर्भवती महिलाको स्वास्थ्यमा असर परिरहेको छ । साल्ट ट्रेडिङले १७ जिल्लाका ६१ ठाउँबाट सरकारी अनुदानको नुन वितरण गर्दै आएको छ । दुर्गम जिल्लाका प्रमुख जिल्ला अधिकारी (प्रजिअ) ले कुपन वितरण गरेपछि मात्रै नुन ढुवानीवितरण हुन्छ । प्रजिअको तजबिजीमा वितरण हुने नुनको वितरण प्रणाली परम्परागत शैलीकै छ, चुस्त छैन । अनुदानको नुन तत्तत् जिल्लाका पहुँचवाला तथा बजारक्षेत्रका बासिन्दाले मात्रै उठाइरहेका छन् । बाजुराका आठ ठाउँमा नुन वितरण डिपो छ, तर जिल्लाका अन्य दुर्गम ठाउँका बासिन्दालाई डिपोसम्म पुग्न सिंगै दिन हिँड्नुपर्छ, नत्र व्यापारीबाट महँगोमा किन्नुपर्छ । यही कारण गणतन्त्र आएपछि पनि बाजुरावासीले नुनको डिपोका लागि आन्दोलन गरेका छन् । मुगुमा त झन् मुगुम कार्मारोङको डोल्फु गाउँका बासिन्दालाई नुन किन्न पाँच दिन समय छुट्याएर सदरमुकाम गमगढी पुग्नुपर्छ । एकाध किलो नुन किन्न ५७ हजार खर्च हुन्छ । अर्कातिर, सरकारले सडक सञ्जाल पुगेको भन्दै दोलखासहित रसुवा, सिन्धुपाल्चोक, धादिङ, अछाम र गोरखा जिल्लालाई अनुदानको नुन पाउने सूचीबाट हटाएको छ, तथापि यी जिल्लाका दुर्गम भेगका जनता नुन चर्को मूल्य तिरेर किन्न बाध्य छन् ।सरकारी अनुदानको नुन नपुग्दा हिमाली जिल्लाका कतिपय गाउँहरू सीमावर्ती चिनियाँ बजारमा निर्भर थिए । तिब्बतका बस्तीहरूसित नुन र अरू खाद्यान्नको विनिमय बजार चल्थ्यो । अहिले अर्थतन्त्रको आयाम बदलियो, उक्त चलन हरायो । पछिल्लो समय त सीमा क्षेत्रमा चीनले गरेको कडाइले पनि असर पुगेको छ । आज पनि हिमाली भेगको अर्थतन्त्र हिजोकै जस्तो रहोस् भन्नु व्यावहारिक हुन्न । सरकार र निजी क्षेत्रले नेपाली बजारलाई सहज र विपन्नका निम्ति पहुँचयोग्य बनाउने हो । त्यतिन्जेलसम्म अनुदानलाई प्रभावकारी तुल्याउने हो । राज्यको काम पैसा छुट्याइदिएर मात्रै सकिँदैन । उक्त अनुदान दिनुको उद्देश्य हासिल भयो कि भएन, अर्थात् त्यसबाट जनताले राहत पाए कि पाएनन् भनेर पनि हेर्नुपर्छ । राज्यको उपलब्धि जनतालाई राहत दिएपछि मात्र हासिल हुन्छ, पैसा छुट्याउँदैमा हुँदैन । यसका निम्ति सरकारले अनुदानको नुनको लक्षित वर्ग किटान गर्नुपर्छ, र वितरण प्रणाली चुस्त बनाउनुपर्छ ।"
टुटफुटको राजनीति,"बाबुराम भट्टराईको फेरि पार्टीभित्र किचलो सुरु भएछ । अब कुन दिन नयाँ दलको घोषणा गर्ने हुन् ? त्यस्तै गीता छोएर कसम खाएका कमल थापाले पनि नयाँ दल खोल्न सुर कसेछन् । लामो समय कम्युनिस्ट पार्टीको शक्तिशाली पदमा रहेका, दुई ठाउँबाट चुनाव हारेर पनि प्रधानमन्त्री भएका माधव नेपालले अन्ततः कम्युनिस्ट पार्टीको पुछारमा समाजवादी जोडेर अध्यक्ष हुने रहर पूरा गरेका छन् । यीबाहेक वामदेव गौतम, विजय गच्छदार, अशोक राईदेखि महन्थ ठाकुरसम्मका अनेक जोडघटाउ बेलाबखत चलिरहन्छ । हामीकहाँ पार्टी फुट्नु र जुट्नु नौलो पनि रहेन । हाम्रोजस्तो मुलुकमा धेरै दल आवश्यक छैन । हामीले धेरै परिवर्तन देख्यौं तर नागरिकका दिन बदलिएनन् । बीपीले राष्ट्रमा संकट आउँदा वा देशबारे केही सोच्नुपर्दा भुइँको दुई मुठी माटो लिएर सोच्नू भनेको दिव्योपदेशलाई अहिलेका नेताहरूले बिर्सिरहेका छन् । अदृश्य शक्ति र श्रीमती, नातागोतासहित सीमित आफ्ना वफादार पात्रलाई सोधेर निर्णय लिने वा तिनका सुझाव मुताबिक कार्य गर्न उद्यत छन् । नागरिकबारे सोच्ने नेताहरू भइदिए यस्तो देशको यस्तो हालत हुने थिएन । श्रीकृष्ण राजवंशी, सुनकोसी३, सिन्धुलीपार्टी फोर्नु, नयाँ पार्टी खोल्नु नेपाली राजनीतिमा सामान्य भइसक्यो । किन पार्टी फोर्ने भन्ने प्रश्नको जवाफ हो आफूअनुकूल चलाउन नपाएर । कांग्रेस, एमाले, माओवादी, राप्रपा, राजपाहरू कति पटक फुटे कति पटक जुटे, हिसाबकिताबै छैन । पार्टी फुट्दा नेतालाई फाइदा भयो होला तर देश र जनतालाई भने घाटा लाग्यो । तन्त्र जे ल्याए पनि के गर्नु नेताको सोचमा परिर्वतन नआएपछि । नेता सिद्धान्तविहीन भएपछि जनताले कसरी विश्वास गर्न ? नेताहरू सब अवसरवादी भए । मनोमानी पार्टी चलाउन पाउन्जेल ठीक नत्र बेठीक भनेर पार्टी फोर्ने नेताहरूबाट राजनीति सही मार्गमा चल्ला ? नेताहरूका वाचाकसम बेकार रहेछ । कमल थापाजस्ता नेतालाई जनताले केका आधारमा विश्वास गर्ने ? थापाले जब महाधिवेशनमा हारे तब उनको रोइलो सुरु भयो । विधिपद्धति मान्छु भनेर गीतामा हात राखेर पार्टी नफेर्ने कसम खाएका थापाले कसम खाएको केही समयमै पार्टी फोरेर आफ्नो व्यक्तित्व उजागर गरे । थापाको भनाइ छ निर्वाचनमा हराउन पूर्वराजपरिवार लाग्यो रे १ हिजो राजाको प्रत्यक्ष शासनमा गृहमन्त्री बनेर राजाको जय जय कार गर्दै हिँडे । आज पार्टी अध्यक्षमा हारेपछि त्यही राजसंस्था उनका लागी घाँडो भयो । राजसंस्थाका लागि उनले जे गरे, त्योभन्दा कैयौं गुणा बढी राजसंस्थाले उनका लागि गर्यो होला । हिजो राजसंस्था र हिन्दु राष्ट्रको एजेन्डा बोकेर समानुपातिकमा २४ सिट जितेको होइन उनको पार्टीले ? त्यत्रो सिट ल्याउने आधार के थियो ? पछिल्लो चुनावमा उनले किन आफ्नो वर्चस्व कायम राख्न सकेनन् ? पुरुषोत्तम घिमिरे, जोरपाटी, काठमाडौं"
पूर्वाधारहरूको दुर्दशा,"ठूला राजनीतिक दलका शीर्षनेताको गतिविधि नियाल्ने हो भने विकासको हुटहुटीले घेरेझैं लाग्छ । तर शताब्दी अघिदेखिका समृद्धिका क्रियाकलापको सिंहावलोकन गर्दा निराशाबाहेक केही देख्न सकिँदैन । असफलताको ज्वलन्त उदाहरणका रूपमा जनकपुरजयनगर रेलसेवालाई लिन सकिन्छ । झन्डै १०० वर्षअगाडि सञ्चालित रेलको लिकमा एउटा किला ठोक्ने प्रविधिसम्म हामीले सिक्न सकेनौं । अहिले रेल विभाग स्थापना भएको, चार वर्षदेखि मधेस प्रदेशमा ठूला शासकले कब्जा जमाउँदा पनि भारतबाट खरिद गरिएको नयाँ रेललाई घुम्टो ओढाएर दुनियाँ हँसाउने काम भएको यथार्थले अल्छीपनाबाट अर्को शताब्दी पार नहोला भन्न सकिँदैन । चिनियाँ सहयोगबाट निर्मित उपत्यकाको गौरव मानिने ट्रलीबसको जराकिला उखेलियो, गैंडाकोटस्थित भृकुटी कागज कारखाना, हेटौंडा कपडा कारखानाको अस्तित्व समाप्त पारियो । पछिल्लो समय तीर्थयात्रीको सुविधाका निम्ति पशुपति र जनकपुरको जानकी मन्दिर परिसरमा भारतले निर्माण गरिदिएका धर्मशालाहरूलाई सत्ताधारीकै समर्थनमा व्यवसायीले पाँचतारे होटलजस्तो बनाएर लुट मच्चाएको निकृष्ट कार्यले मुलुकमा सरकार कहाँ छ भन्ने प्रश्न खडा गरेको छ । छिमेकी देशहरूको विशुद्ध सहयोगबाट निर्मित संरचना, उद्योगमाथि विध्वंस मच्चिँदा पनि हाम्रा शासक, नेतृत्वमा आत्मग्लानि, पछुताउ देखिँदैन, लाज पचाएर छिमेकीसँग हात पसार्ने बानी पनि छुटेको पाइँदैन । सहयोगबाट विविध क्षेत्रमा नेपालमा विकास हुने विश्वास राख्दै आएका छिमेकीलाई गर्नेलाई भन्दा देख्नेलाई लाज लागेजस्तो भएको छ । यता पुष्पकमल दाहालजस्ता मूर्धन्य नेता ठाउँठाउँमा पुगेर आर्थिक क्रान्ति गर्नेजस्तो बेतुकको भाषण गर्न पछि परेको देखिँदैन । देशका निम्ति समृद्धिको आधार ठानिएको बूढीगण्डकी जलविद्युत् आयोजनालाई गिजोलेर क्षतविक्षत बनाइएको, कमिसनको दलदलमा गाडेको, उता एमसीसी परियोजनाको विषयलाई उचाल्ने, घुमाउने र बजार्ने काममा दलहरू सक्रिय देखिँदा नवीन उद्योगधन्दालाई आकार दिनेभन्दा अस्तित्व मेटाउने काममा शीर्षनेता लागिपरेको भन्न कर लाग्छ । बोलीबाट झुटा सपना देखाउनेभन्दा अल्छीपना छाडेर मुलुकलाई दिशानिर्देश गर्ने काममा नेतृत्व नलागेसम्म मुलुकको दुर्दशा अन्तहीन हुने निश्चित छ । भुवनेश्वर शर्मा, चन्द्रागिरि२, काठमाडौं"
भारतको धार्मिक द्वन्द्व र नेपाल,"केही दिनदेखि भारतको कर्नाटक राज्यमा हिजाब लगाउने र नलगाउने विषयमा विवाद भइरहेको छ । त्यहाँको एउटा महिला विद्यार्थीले हिजाब लगाएर कलेज जाँदै गर्दा, हिन्दु संगठनमा आबद्ध कार्यकर्ताहरूले विरोध गरेको भिडियो सामाजिक सञ्जालमा भइरल छ । यस विवादले त्यहाँ धार्मिक द्वन्द्व निम्त्याउने सम्भावना देखिएको छ । सरकारले यस विषयलाई बेलैमा सम्बोधन नगरे समाज हिंसातर्फ मोडिने आकलन पनि भइरहेको छ । कुनै पनि समाजमा मानिसले आफ्नो आस्था, विश्वास र प्रचलनलाई निरन्तरता दिन पाउनुपर्छ र कुनै संस्था वा निकायले धार्मिक मान्यतामा आधारित भएर आफ्नो पक्षमा सबैलाई ढाल्न खोज्नु विश्वव्यापी मानव अधिकारको बर्खिलाप हो । यस्ता विभेदकारी प्रयोगलाई मानिसले सहन सक्दैन । त्यसकारण शिक्षा, स्वास्थ्य, सञ्चार, उद्योग आदि क्षेत्रमा सबै धर्म, तह र तप्काका नागरिकले सजिलै आफ्नो सहभागिता पाउन नसक्ने किसिमको वातावरण सृजना गर्नु द्वन्द्वतर्फ जानु हो । यसकारण कर्नाटक राज्यको हिजाब घटनाबाट सृजित द्वन्द्वलाई छिटोभन्दा छिटो समाधान गर्न भारत सरकारले पहल गर्नुपर्छ र यस्ता घटनाबाट हामी सबैले पाठ सिक्नुपर्छ । राज्यको धर्मको सम्बन्धमा निरपेक्ष हुनुपर्छ । नेपालले पनि यस्तो क्रियाकलाप हुन दिनु हुन्न । कतिपय दलले धर्मलाई राजनीतिक मुद्दा बनाउने छाँटकाँट देखिइरहेको सन्दर्भमा कर्नाटकको यो विवादबाट पाठ सिक्नु जरुरी छ । केपी अधिकारी, भैंसेपाटी, ललितपुर"
कांग्रेसको भाग्य !,"संघ, प्रदेश र स्थानीय तहको पछिल्लो चुनावमा नेपाली कांग्रेसको दयनीय हार र त्यसपछि पनि उसमा कुनै चेत नपलाएको देख्दा भने यो पार्टी साँच्चै पार्टीगत संगठनात्मक रणनीति बनाउन नसक्ने र काम नलाग्ने नै रहेछ भन्ने सन्देश गएको छ । तर यसैबीच सदाचार, सुशासन र समृद्धिका सन्दर्भका सिन्को पनि नभाँची दुईतिहाइ नजिकको कम्युनिस्ट सरकारको पतनसँगै कांग्रेसले सत्ताको वागडोर सम्हाल्ने मौका पायो । भाग्यमा भए लडीलडी आउँछ भनेको यही त होला १ कांग्रेसको भाग्य यतिमा मात्रै पनि टुंगिएन । नेकपा टुक्रेपछि प्रकारान्तरले अब ठूलो र सग्लो पार्टी भन्नु कांग्रेस नै रह्यो । यो पार्टीको अधिवेशन पनि एमाले र माओवादी केन्द्रको भन्दा प्रजातान्त्रिक तरिकाले भएको सर्वविदितै छ ।सधैं ढाँट्न पल्केका पुष्पकमल दाहालले, एमसीसी सम्झौताका विषयमा अपनाएको दोहोरो शैली उपयुक्त समयमा सार्वजनिक भएपछि माओवादी केन्द्रको छवि राष्ट्रिय मात्र होइन, अन्तर्राष्ट्रिय रूपमै धूमिल भएको छ । यता, एमसीसीका विषयमा खुलेआम समर्थन र अडान कायम गर्ने प्रधानमन्त्री शेरबहादुर देउवा, केपी शर्मा ओलीदाहालजस्ता प्रतिगमनकारी, अवसरवादी र ढाँट पनि देखिएका छैनन् । आफू कमसल भए पनि, अरू झन कमसल भइदिँदा असलमा बदलिने अवस्था आउँदो रहेछ । यो बेलामा थोरै मिहिनेत र सहकार्यको वातावरण बन्ने हो भने आगामी चुनावमा कांग्रेसले पहिलो पार्टी हुने अवसर पाउने सम्भावना छ । र, यस्तै गरी पार्टी चल्ने हो भने, देशका लागि सुखदायी नहुन सक्छ । वज्रपाणि श्रेष्ठ, सिद्धिचरण मार्ग, ओखलढुंगा"
जोगाउन नसकिएको दुर्लभ गिद्ध,"सिमलसँगै ढल्यो संरक्षण सपना समाचारले निकै निराश बनायो । समाचार अनुसार पृथ्वी राजमार्ग विस्तारका क्रममा सिमलको ठूलो रूख हटाउनुपर्ने थियो तर त्यस रूखमा नेपालमा अति संकटापन्न प्रजातिको गिद्धले गुँड बनाएर ओथारो बसेको थियो । संरक्षणकर्मी हेमन्त ढकालले यसबारे अध्ययन गर्दा रहेछन् । उनले गिद्धको गतिविधिको फोटो पनि नियमित खिच्ने रहेछन् । शुक्लागण्डकी नगरपालिकालाई गिद्ध जोडीले चल्ला कोरलेर बच्चा नउडाउन्जेल पोखराका संरक्षणकर्मीले रूख नकाटिदिन आग्रह गरेका रहेछन् । बच्चा उड्नका लागि लगभग दुई महिना कुरे हुने रहेछ, तैपनि कुरिएन । नगरपालिकालाई पत्र लेखेर सडक विभागसँग समन्वय गरिदिन ध्यानाकर्षण गराउँदागराउँदै पनि निर्माण कम्पनीसँग समन्वय नगरिदिँदा उक्त रूख ढलेको छ ।विश्वकै दुर्लभ पन्छीले यसरी बच्चा कोरलिरहनुजस्तो सुखद आश्चय के नै हुन्छ र ? रूख काटिएको यो घटनाले सबै प्रकृतिप्रेमीहरूको मन कुँडिएको छ । एउटा गिद्ध बढाउन अन्य विकसित मुलुकमा निकै साधनस्रोत खर्च गरिएको हुन्छ, यहाँ त केही मिहिनेत नगरी हुर्किरहेको गिद्धलाई पनि जोगाउन सकिएन । समाचार पढ्दा नगरपालिकाका मेयरले चल्ला जोगाउन संरक्षणकर्मीहरूसँग सहमत भएको देखिन्छ । तर, उनले निर्माण कम्पनीसँग समन्वय गरेनछन् । मेयरलाई यो अति महत्त्वपूर्ण विषय हो भन्ने नलागेरै होला यसका बारे निर्माण कम्पनीलाई बताउन बिर्सिए वा के भयो उनै जानून् । सरसर्ती हेर्दा यो हेलचक्य्राइँ नै हो । किनभने विद्युत् प्राधिकरणको प्रसारण लाइन नसार्दासम्म रूख काटिहाल्नुपर्ने पनि रहेनछ । सिमलको रूखलाई केही महिना जोगाउन सकिन्थ्यो । सम्बन्धित निकायबीच समन्वयको अभावमा यस्तो घटना हुन गयो । यस घटनाबाट पाठ सिकेर आगामी दिनमा यस्तो गल्ती नदोहोरियोस् भन्नेमा सम्बन्धित निकाय सचेत हुनुपर्छ । वीरेन्द्र सुवाल, ब्यासी, भक्तपुर"
हाम्रो राष्ट्रिय सुरक्षा खतरा के हो ?,"अन्तरिक्ष यन्त्रमाथिको प्रहार, जैविक युद्ध र साइबरह्याकिङ त सामान्य भए, कतिपय देशले टिकटकदेखि झिँगेमाछासम्मलाई राष्ट्रिय सुरक्षा खतरा भनेका छन् । फरक यत्ति हो, कुनै तर्कसंगत छन्, कुनैमा राजनीति मिसिएको । हामीकहाँ चाहिँ राष्ट्रिय सुरक्षानीति बनिसक्यो त भनिएको छ, तर जसका लागि यो नीति बनाइएको हो, तिनै जनतालाई यो नीति पढ्नसम्म पहुँच दिइएको छैन (भलै सिंहदरबारसँग साखुल्ले हुनेहरूले यसको प्रतिलिपि उहिल्यै पाइसके) । यतिचाहिँ निश्चित छ, नेपाली जनता र नेपाल मुलुकलाई केबाट सबैभन्दा ठूलो खतरा छ भन्ने किटान अहिलेसम्म वस्तुगत हुन सकेको छैन । यो छोटो लेखमा हाम्रा राष्ट्रिय सुरक्षा खतरा यीयी हुन् भनी किटान गर्न खोज्नु त महत्त्वाकांक्षी होला तर यहाँ म तिनको किटान गर्ने राजनीतिककर्मचारीतन्त्रीय प्रक्रिया किन धरातलीय यथार्थमा आधारित र वस्तुसंगत छैन भन्ने चर्चा गर्नेछु ।आदिमकालमा मानव समाजहरू एकअर्काका शत्रु थिए । आफूहरूलाई आन्तरिक र बाह्य खतराबाट जोगाउन तिनले राज्य भनिने संस्था सुरु गरे । कुनै पनि राज्यको सुरक्षा खतरा दुई खाले हुन्छन् जनता अकालमै मर्ने खतरा र राज्य नै नबाँच्ने खतरा । जनताको जीवन जोगाउन आधारभूत स्वास्थ्य, खाद्य उपलब्धता, ऊर्जाको सुनिश्चितता र शान्तिसुरक्षा आदिमा लगानी गरिन्छ । राज्यको अस्तित्व जोगाउन सीमा सुरक्षा, अन्तर्राष्ट्रिय सम्बन्ध, राज्यको पहिचान र सार्वभौमसत्ताको रक्षामा लगानी गरिन्छ । संसारभरका सुरक्षा सम्बन्धी ऐन, कानुन, नीति र नियमावलीको आधारशिला यही हो ।राष्ट्रिय सुरक्षा खतराको किटान गर्दा आगामी निश्चित वर्षहरूभित्र जनता र राज्यकै जीवनमा आउने खतरा प्रक्षेपण गरिन्छ । यो अनुमानभन्दा तथ्यमा आधारित र गतिशील हुनुपर्छ । तर कुनै विषयलाई संवेदनशील देखाउन, भोट तान्न वा त्यसको पक्ष वा विपक्षमा बजेटको कुलो सोझ्याउन राजनीतिकर्मीले त्यसलाई सुरक्षा खतरा भनिदिन्छन् । अनि जनभावना उतै उर्लिन्छ । सुरक्षाशास्त्रमा यसलाई सुरक्षाकरण (सेक्युरिटाइजेसन) भनिन्छ । जस्तै, अमेरिकाले इराक सुरक्षा खतरा हो भनी किटान गर्दा त्यसमाथि युद्ध छेड्न सजिलो भयो । इराकमा हमला गर्दा अमेरिकाले चार कारण दिएको थियो सद्दाम हुसेनको सत्ताले आमसंहारका हतियार बनाएको, आतंककारीहरूलाई आश्रय दिएको, मानव अधिकार उल्लंघनका गम्भीर अपराध गरेको र राष्ट्रसंघका न्यायोचित मागहरूलाई बेवास्ता गरेको । अमेरिकी आक्रमणपछि इराकमा ३ लाख सर्वसाधारण र ४,५०० अमेरिकी सैनिक मारिए । पछि मात्रै अमेरिकी वैदेशिक गुप्तचर (सीआईए) र सैनिक गुप्तचर (डीआईए) निकायले इराकमा आमसंहारका हतियार भएका भनिएका तथ्यहरू गलत भएको सकारे । तिनले भर गरेका व्यक्तिले नै झुट बोलेका थिए । यति बेलासम्म युद्धले थुप्रैको जीउधन सकिसकेको थियो । युद्धसामग्री बेच्ने कम्पनीको लाभ भने रातारात अकासिएको थियो ।चिनियाँ लगानीका कारण टिकटक प्रयोगकर्ताहरूका व्यक्तिगत तथ्यांकमा चीन सरकारको मनमौजी पहुँच छ भनिन्छ । यो एपलाई नै राष्ट्रिय सुरक्षा खतरा मान्नुपर्ने बहस कतिपय पश्चिमा मुलुकमा छ । त्यस्तै, अस्ट्रेलियाको झिँगेमाछा (लब्स्टर) लाई हङकङका अधिकारीहरूले राष्ट्रिय सुरक्षा खतरा भनेका छन् । यसमा पत्यारिलो कारण त थिएन, तर यो निर्णय अस्ट्रेलिया र चीनबीच देखिएको राजनीतिक दरारको प्रतिविम्ब थियो । सुरक्षा खतरा हो भनिदिँदा राम्रो मूल्यको लब्स्टरको आयात रोक्न हङकङलाई सजिलो हुन्थ्यो ।सीमासम्म बाटो बनाइयो भने सीमा मिचिँदैन भन्ने भाष्य पनि यस्तै उदाहरण हो । मोटरबाटोले सुरक्षाकर्मी खटाउन सकिने क्षमता (डिप्ल्योएबिलिटी) त बढाउला, तर सीमा समस्या समाधान गर्ने पक्का हुँदैन । स्थानीय ठेकेदारहरूसँग राजनीतिकर्मीको लेनदेनले यस्ता भाष्य निर्माण गरिन्छन् र सुरक्षा खतरा किटान गर्ने प्रक्रियालाई विषयगत बनाइदिन्छन् ।राष्ट्रिय सुरक्षा खतरा समय अनुसार परिवर्तन भइरहन्छ । जस्तै, मोटोपना र स्थूलता (ओभरवेट र अबिसिटी) अहिले अमेरिकाको राष्ट्रिय सुरक्षा खतरा बनेको त्यहाँका रथी मार्क हर्टलिङले किटान गरेका छन् । उनका अनुसार, अमेरिकी सेनामा भर्ना हुन चाहेका १७२४ वर्षसम्मका युवामध्ये ७५ प्रतिशत अधिक मोटो हुनाले अयोग्य थिए । बाँकी २५ प्रतिशतमध्ये दुईतिहाइले नियमित व्यायाम नै गर्थेनन् । तिनले सामान्य शारीरिक परीक्षा पनि पास गर्न सकेनन् । जनता नै अस्वस्थ हुँदा सेनामा भर्ती छान्नै सकस भयो । हामीकहाँ योबारे चासो धेरै छैन । सन् २०१३ को अध्ययनले १५६९ वर्षका लगभग २१ प्रतिशत नेपाली अधिक मोटो (ओभरवेट) वा स्थूल (अबिस) रहेका देखिन्छन् ।फेक ट्रेन्डिङ सुरक्षा चुनौतीको अर्को उदाहरण हो । केही समूहले प्रविधिको दुरुपयोग गरी सामाजिक सञ्जालमा एकैचोटि हजारौं पोस्ट र ह्यासट्याग सृजना गरी प्रयोगकर्तालाई निश्चित विषय ट्रेन्डिङमा परेको भ्रम दिन्छन् । तिनले कसैलाई प्रिय वा अप्रिय बनाइदिन्छन् वा सार्वजनिक बहसलाई विषयान्तर गराउँछन् । जस्तै, लाखौं फलोअर भएका सामाजिक सञ्जालका पेज वा व्यक्तिले साम्प्रदायिक हिंसा चर्किंदा मानिसको मन बहलाइदिन सक्छन् । पहिले यस्ता कल्पित खतराको सृजना राज्य वा मिडियाले गर्थे, अहिले एउटा अमुक व्यक्तिले नै गर्न सक्छ ।अब प्रश्न आउँछ, नेपाली जनताको जीवन नै रहनेनरहने भन्ने अस्तित्वमाथिको खतरा (एग्जिस्टेन्सल थ्रेट) के हो त ? नेपालीको ज्यान अकालमै जाने उदाहरण बग्रेल्ती छन् । हामीकहाँ प्रतिवर्ष औसतमा २,५०० मानिस सडक दुर्घटनामा मर्छन् । हजारौं घाइते र सयौं अपांग हुन्छन् । गत पाँच वर्षमा मर्नेचाहिँ १५ देखि ४० वर्षको उत्पादक उमेरका नागरिक थिए । यसको मतलब, हामीले प्रत्येक दिन औसतमा ७ जना उत्पादक नागरिक व्यर्थमा गुमाइरहेका छौं । दसवषर््ों माओवादी विद्रोहकालमा १७,००० मानिस मारिए, तर २४,००० जना त्यसपछिको दस वर्षमा सडक दुर्घटनामा । त्यसले मृतकका परिवार र सन्ततिमा वर्षौंसम्म पर्ने आर्थिक र मनोवैज्ञानिक असरको त लेखाजोखा नै छैन ।अमृत बाँस्तोलाले वेस्ट इंग्ल्यान्ड विश्वविद्यालयमा गरेको अनुसन्धानले नेपालमा सडक दुर्घटनाहरूका कारण १४ अर्ब रुपैयाँ वार्षिक आर्थिक भार पर्ने देखाउँछ । यति लगानी सडक सुरक्षामा लगाउने हो भने त्यो भार पक्कै घट्छ । हामीसँग देश बनाउने उपाय नभएका हैनन्, अनुसन्धानलाई सुन्ने आँट नभएको हो ।नेपालमा हुने कुल मृत्युमध्ये ६ प्रतिशत त फोक्सो सम्बन्धी रोग (सीओपीडी) ले हुने गरेको छ, जुन धेरै मात्रामा घटाउन सकिन्छ । त्यस्तै, इमर्जेन्सीमा भर्ना हुन आउनेमध्ये २१ प्रतिशत हृदयाघातले मर्छर्न् भने मर्नेमध्ये आधाजसोले भर्ना भएको ६ घण्टामै प्राण गुमाउँछन् ।जनकपुरमा ४० वर्षमुनिका हरेक तीन मृतकमध्ये दुईको विषाक्त पदार्थका कारण ज्यान जान्छ । खेतीमा प्रयोग हुने विषादीको भण्डारण र प्रयोग सम्बन्धी सामान्य ज्ञानको अभाव नै यसको मूल कारण हो । त्यस्तै, त्यहाँ २० वर्ष नहुँदै मृत्यु भएका बालबालिकामध्ये ७२ प्रतिशतको पानीमा डुब्दा ज्यान गुमेको छ । यसको अर्थ माथिका विषय मात्रै हाम्रा राष्ट्रिय सुरक्षा खतरा हुन् भन्ने हैन । तर जनताको जीवन र राज्यको अस्तित्वमाथि खतरा केबाट छ भन्ने विश्लेषण लोकप्रियतावादी राजनीति र अनुमानका आधारमा गर्न छोड्नुपर्छ भन्ने हो । भारत र चीनसँगको सम्बन्ध, क्षेत्रीय तनाव तथा हाम्रा सुरक्षाकर्मीको संख्या र प्रभावकारिता खतरा प्रक्षेपणको एउटा पाटो हो । तर जनतालाई तात्कालिक खतरा ससाना मूर्त कुराबाट छन् । सुरक्षा नीतिनिर्माता भने जहिल्यै अमूर्त खतराको पछि लागिरहेका छन् । हाम्रो सुरक्षा खतरा किटान गर्ने प्रक्रियालाई अब सक्दो छिटो पारदर्शी र वस्तुगत बनाउनु जरुरी छ । सुरक्षा खतरा किटानमा जनताको जीवन प्रधान विषय बनेको छ कि छैन भन्ने मूल्यांकन गर्न ढिलो भइसकेको छ ।"
भ्रष्टाचार : समृद्धिको बाधक,"भ्रष्टाचार न्यूनीकरणमा सरोकारवालानागरिकको भूमिकाभ्रष्टाचारका कारण शिक्षा, स्वास्थ्य लगायतका सेवा प्रवाह तथा नागरिकको मौलिक हकअधिकारको प्राप्तिमा नकारात्मक असर परेको छ । राज्यको हरेक तहमा व्यक्तिगत, संस्थागत र नीतिगत रूपमा भ्रष्टाचार भइरहेका छन् । नागरिकले प्रत्यक्ष सेवा लिने सरकारी कार्यालयको अवस्था र कामकारबाहीको स्थितिले हाम्रो समग्र व्यवस्थाको चित्रण गरेको छ । न्यायपालिकाले सदाचारीलाई सम्मान र भ्रष्टाचारीलाई दण्डको नीति अख्तियार गरेमा भ्रष्टाचार न्यूनीकरण हुन समय लाग्दैन । सबै क्षेत्रका मानिसले सदाचार अवलम्बन गरेमा भ्रष्टाचार नियन्त्रण सम्भव हुन्छ । नागरिकहरूले घूस लिने र दिने कामलाई निरुत्साहित गर्दै सामाजिक व्यवहार सुधार्नुपर्छ । भ्रष्टाचारीहरूलाई सामाजिक रूपमै बहिष्कार गर्ने संस्कृति अनुसरण गर्नुपर्छ ।अहिले सूचना प्रविधि र सामाजिक सञ्जालमा धेरै नागरिकको पहुँच बढेको छ । यही कारण पनि नागरिक तहमा भ्रष्टाचारबारे उजुरी दिने संस्कार विस्तार हुँदै गएको छ । भ्रष्टाचारविरोधी अभियान सञ्चालन गर्दै जनमत निर्माणमा सरकारका निकाय, नागरिक समाज, सञ्चारमाध्यम र गैरसरकारी निकाय अझ बढी क्रियाशील हुनुपर्छ । अन्तमा, भ्रष्टाचार सामाजिक महारोग भएकाले कुनै एउटा आयोग, मातहतका निकाय वा केही मानिसको सक्रियताले मात्र न्यूनीकरण हुन सक्दैन । यसका निम्ति सामूहिक संकल्प र प्रतिबद्धता आवश्यक हुन्छ । भ्रष्टाचार नियन्त्रण तथा सुशासन कायम गर्ने प्राथमिक दायित्व राज्यको हो । भ्रष्टाचार नियन्त्रणका लागि आवश्यक नीतिगत, संस्थागत, संरचनागत र कार्यगत व्यवस्था मिलाउने प्रमुख जिम्मेवारी सरकारकै हो । साथै, भ्रष्टाचार नियन्त्रणमा संलग्न सरकारी निकायहरू, गैरसरकारी तथा निजी क्षेत्र लगायतका सरोकारवाला पक्षबीच समन्वय गर्ने तथा सञ्चालित कार्यहरूको संयोजन गर्ने दायित्व पनि सरकारकै हो । भ्रष्टाचार नियन्त्रण र सुशासन प्रवर्द्धनका लागि अख्तियार दुरुपयोग अनुसन्धान आयोगले दिएका सुझावहरूको प्रभावकारी कार्यान्वयनमा समेत सरकारको महत्त्वपूर्ण भूमिका हुन्छ । आयोगले अन्य क्षेत्रसँग सहकार्य गर्दै भ्रष्टाचार नियन्त्रण गर्न सक्रियता बढाएको छ । आयोगले भ्रष्टाचारमुक्त कार्यालय वा नेपाली समाज भनेर परिकल्पना गरे पनि सेवाग्राहीले बिनाझन्झट कार्यसम्पादन गर्न सक्ने वातावरण बनेको छैन । तसर्थ भ्रष्टाचारलाई मूलबाटै कम गर्न राजनीतिक, सामाजिक तथा मनोवैज्ञानिक चेत बढ्नु आवश्यक छ । यसतर्फ सरोकारवालाको ध्यान जानुपर्छ र सबै नागरिकले राज्यका निकायसँग हातेमालो गर्नुपर्छ ।अमात्य अख्तियार आयुक्त हुन् ।"
कोमामा अख्तियार,"कोमामा अख्तियारकार्कीको बहिर्गमनपछि अख्तियार अर्का खेलाडी दीप बस्न्यातको भागमा आयो । सात महिनाको छोटो कार्यकालमा उनले खासै केही काम गरेनन् । ललिता निवास जग्गा प्रकरणमा बस्न्यातविरुद्ध अख्तियारले नै मुद्दा दर्ता गर्यो । केही समय थुनामा रहेका बस्न्यात सर्वोच्चको आदेशपछि ५ लाख धरौटीमा छुटे ।बस्न्यातपछि नेकपाको सरकारले अख्तियार नवीनकुमार घिमिरेको जिम्मामा लगायो । उनले काम गर्नुभन्दा सरकारमा रहेकाहरूलाई सहयोग गरेर समय खेर फाले । घूसको आरोपमा पक्राउ परेका सामान्य सरकारी कर्मचारी र नक्कली प्रमाणपत्रका विषयमा घिमिरे बढी केन्द्रित थिए । उनले बढी भ्रष्टाचार हुने क्षेत्रलाई ध्यान नदिएर सरकारलाई सहयोग गरे । घिमिरेले अख्तियारको प्रमुख आयुक्त कम सरकारको सहयोगी बढी बनेर समय बिताए । घिमिरेपछि अख्तियारमा पुगेका प्रेमकुमार राईको अवस्था पनि उस्तै देखिन्छ ।अहिले अख्तियार कोमामा गइसकेको छ । यही अवस्थामा अख्तियारलाई ब्युँझाएर पनि केही हुनेवाला छैन । अख्तियारको विकल्प खोज्न ढिलो भैसकेको छ । यसको विकल्प भनेको स्वतन्त्र निकायका रूपमा अख्तियारको विकास हो, आफ्नै कर्मचारी संयन्त्र भएको अख्तियार हो । तर यो काम अहिलेको नेतृत्ववाट सम्भव देखिँदैन ।"
किताबी दुनियाँ र लोकतन्त्र,"करिब चार महिनापहिलेको घटना हो । सिक्किमको गान्तोकस्थित पुस्तकपसल रचना बुक्समा एक ग्राहक आएर किताब हेर्न थालिन् । पसलका र्याकमा सजाइएका किताबहरूमध्ये केही हातमा लिँदै, अमेजन वेबसाइटमा बिक्रीमा राखिएका तिनै किताबको दामसँग रुजु गरिन् । पसल सञ्चालकले ग्राहकका गतिविधि केही बेर नियालेपछि उनको नियत बुझे र त्यसो नगर्न अनुरोध गरे । पसलले छानेर ल्याएका राम्रा किताबबारे पसलबाट जानकारी लिने, ती किताबको दाम अमेजनमा जाँचेर सस्तो भएको बुझेपछि, मोबाइलबाटै अनलाइन मगाउने नियत थियो ग्राहकको । चाला निको नलागेपछि र सोही उपक्रम दोहोरिएपछि ग्राहकका काखमा रहेका किताबहरू थुतेर सञ्चालकले यस्तो काम आइन्दा नगर्न चेतावनी दिँदै पसलबाट धपाए । पसलमा आएका ग्राहक धपाउनु व्यापारीका लागि सुखद अनुभव होइन, धपाइनु ग्राहकका लागि पनि रमाइलो हुँदैन । केही दिनको अन्तरालमा सोही उपक्रम दोहोर्याए, सिक्किम विश्वविद्यालयका एक प्राध्यापकले । ती पहिलेकी ग्राहकझैं, उनले पनि पसलले छनोट गरेर ल्याएका किताबहरूका गातामा लेखिएका सूचना र जानकारी पढे, परिचय खण्ड हेरे होलान्, अनि आफूलाई जँचेपछि मोबाइल निकालेर अमेजनको एपमा दाम रुजु गर्न थाले । जुन बेला उनले पसलका किताबहरू अमेजनमा खोजेर मगाउँदै थिए, सिक्किम विश्वविद्यालयकै केही विद्यार्थीले भने पसलबाटै किताब खरिद गरेर लगे । दुवै थरी ग्राहकका गतिविधि हेरेर बसेका पसल सञ्चालक प्राध्यापकसँग बेखुसी भए, पुस्तक खरिद गर्ने विद्यार्थीहरूको पहिचान गरी तिनलाई सधैं सहुलियत दिने निर्णय गरे । गान्तोकको रचना बुक्स नाम चलेको पुस्तकपसल हो जहाँ साहित्य, संगीत र कला सम्बन्धी विविध कार्यक्रमसमेतको आयोजना गरिन्छ । रचना पसल मात्र होइन, स्वयंमा पछिल्ला केही पठनीय किताबहरूको प्रकाशक पनि हो । नेपालमा पहिलो पटक नेपाली भाषामा प्रकाशित भएर चर्चा पाएको छुदेन काबिमोको उपन्यास फात्सुङ को अंग्रेजी अनुवाद प्रकाशन गर्नेमध्ये एउटा रचना पनि हो । सिक्किमको इतिहासबारे प्राज्ञिक अनुसन्धान गर्ने साउल मुल्लार्ड र एलेक्स म्याकेजस्ता लेखकका महत्त्वपूर्ण ग्रन्थ रचनाका पछिल्ला प्रकाशन हुन् । नेपाल सम्बन्धी केही राम्रा अंग्रेजी पुस्तकसमेतको सम्पादन गरिसकेका अनुराग बस्नेत रचनाले प्रकाशन गरेका महत्त्वपूर्ण किताबका पनि सम्पादक हुन् । पुस्तक प्रकाशन, वितरण एवं पुस्तक सम्बन्धी महत्त्वपूर्ण कार्यक्रम गरेर उचो नाम र प्रतिष्ठा आर्जन गरेको रचना बुक्सका सञ्चालक रमन श्रेष्ठ हुन् । रचनाको ट्वीटर ह्यान्डलबाट माथि उल्लिखित घटनाहरू सार्वजनिक गरिएका थिए । सम्भवतः सञ्चालक श्रेष्ठ स्वयंले प्रकाशनको ट्वीटरबाट ती घटनाबारे लेखेका हुन् । सहजै अनुमान गर्न सकिन्छ, यी घटना सार्वजनिक गर्नु र यीबारे विमर्श होस् भनी चाहनुका खास कारण छन् । पुस्तक लेखन, प्रकाशन र वितरणमा देखा परेका समस्याका कारण पनि ती अनुभवहरू ट्वीटरमा लेखिन पुगेका हुन् । ग्राहकलाई चिढ्याउन वा आफ्नो पसलबाट अमेजनभन्दा महँगो दाम हालेर किताब किन्नैपर्छ भन्ने हठ जताउन ती ट्वीट लेखिएका होइनन् । पुस्तक पसल टिकाउन, प्रकाशन सुचारु राख्न र आम मानिसको पहुँच भएको बौद्धिक विमर्शको थलो चलायमान राख्न उल्लेख्य पाठकहरूको साथ आवश्यक छ । पसलमा पुगेका ग्राहकहरूको सदाशयबिना अब रचनाजस्ता पसलहरू टिकाउन असम्भवप्रायः छ । कारण, पुस्तकका लागि वरपरका पसलहरूमा मात्र भर पर्नुपर्ने अवस्था छैन । पुस्तक हात पार्ने अनेक उपाय छन्, र ती सहज उपाय सबैका हातमा पुर्याइदिनेहरू अमेजनजस्ता नाफाको दुनियाँका अजेय बादशाह हुन् । किताब साझा सम्पत्ति हुन् र तिनमा सबैको सहज पहुँच हुनुपर्छ भनेर कपिलेफ्ट वा कमन्स को अवधारणामा काम गर्ने र इन्टरनेट साइटमा सित्तैंमा डाउनलोड गर्न मिल्ने गरी किताब राखिदिनेहरूको कामलाई पनि यहाँ स्मरण गर्नुपर्छ । तर डिजिटलमा बानी पर्न नसकेका, हातमा बोकेर कागज र मसीसहितको भौतिक किताब पढ्ने पाठकको असाध्यै ठूलो संख्यालाई रचनाजस्ता पसलबाट भड्काएर अमेजनले आफ्नो काबुमा कैद गरिसकेको यथार्थबाट झस्किन ढिलो भइसकेको छ । अमेजनले खरिद गरेर गत साता एक्कासि बन्द गरिदिएको वेस्टल्यान्ड पब्लिकेसनका कर्मचारी र लेखकहरूको बिचल्लीले पनि आसन्न संकटतर्फ औंल्याउँछ । यी विषयमा छुट्टै चर्चा गर्न आवश्यक छ, अहिलेलाई पुस्तकपसलमै फर्कौं । पसल सञ्चालक आफैं किताबमा रुचि राख्ने भएका कारण सानो व्यापार गर्ने मूल उद्देश्यले खुलेको मझौलो पसल आफैंमा बौद्धिक विमर्शको स्पेस पनि बन्न पुगेको हो । बजारमा आएका हजारौं किताबमध्ये असल, उपयोगी र आफ्नामा आइपुग्ने पाठकका प्राथमिकतासमेतको अन्दाज गरेर पुस्तक ल्याउने काम सोचेजति सहज हुँदैन । सिंगो प्रक्रियामा पुँजी र आर्थिक जोखिम मात्रै मुख्य सवाल हुँदैनन्, बरु पाठकको विश्वास, सामाजिक सम्बन्धको फैलावट र पसल आवश्यक छ भन्ने आम पाठकले महसुस गर्ने अवस्था बन्छ कि बन्दैन भन्ने विषय महत्त्वपूर्ण हुन्छन् । त्यसरी भरपर्दो अवस्था नबन्दासम्म पसललाई चलायमान राख्न सञ्चालक चनाखो रहन अत्यावश्यक हुन्छ । यहाँ पाठकको क्रयशक्ति महत्त्वपूर्ण विषय हुन सक्छ, तर प्राथमिक सवाल त्यो होइन । सवाल त यस्ता ठाउँहरू बचाउनुपर्ने चेतना हुर्केका पाठक कति छन् र त्यस्ता पाठकको संख्या नभइन्जेल पुस्तकपसलहरू नै टिक्न सक्छन् वा सक्दैनन् भन्ने हो । क्रयशक्तिबारे सोच्दा पुस्तकभन्दा धेरै गुणा बढी अरू अनावश्यक खाद्य र जिन्सी वस्तुको बिक्री भइरहेको र उपभोगवादले शासन गरेको तथ्य बिर्सन मिल्दैन । नजिकको पसलबाट आवश्यक सूचना, जानकारी र त्यस्ता किताब प्रकाशित भएको थाहा पाएर अमेजनजस्ता कर्पोरेटबाट खरिद गर्ने ग्राहकको संख्या वृद्धि हुँदै गए, स्थानीय पसलको आर्जनमा उल्लेख्य कमी आउँछ । यही अवस्था सधैं सुचारु रहे, कुनै पनि विन्दुमा पसल बन्द हुन सक्छ । यस्ता पुस्तकपसल बन्द हुँदा के हुन्छ ? सतहमा हेर्दा कोही एकादुईको व्यापार मात्र बन्द हुन्छ । कुनै एक परिवारले थोरैतिनो आर्जन गरिरहेको एउटा स्रोत बन्द हुन पुगेकामा बेवास्ता पनि होला । तर, यसो सतह उक्काएर हेर्न सक्नेले सहजै देख्छ, कुनै एक व्यक्तिको नाफा वा घाटाको मात्र सवाल होइन यो, बरु लोकतन्त्रजस्तो कतै प्रतीत नभइरहेको लोकतान्त्रिक भनिएको व्यवस्थामा खुम्चँदै, मासिँदै र पूर्णतया व्यापारिक बन्दै गएको आमवृत्त अझ कमजोर भएको एउटा उदाहरण हो । रचना बुक्सका ती ग्राहकका उदाहरणबारे एक छिन सोचौं । ती दुवै ग्राहक जसले पसलमा पुगेर किताब खरिद गरेनन्, बरु अमेजनबाट मगाए, उनीहरूले कति पैसा जोगाए होलान् ? मानिलिऔं, दुई किताब खरिद गरेबापत तिनले दुई सय रुपैयाँ जोगाए । त्यसरी जोगिएको दुई सयमध्ये पसलमै केही प्रतिशत छुट माग्दा पक्कै अमेजनजति सस्तो नभए पनि पचास रुपैयाँ वा सोभन्दा बढी छुट पाउन सक्थे । त्यसो गर्दा, दुई सयको ठाउँमा एक वा डेढ सय मात्र जोगिन्थ्यो । यसरी हेर्यो भने, खासमा जोगिएको त्यही एक सय पचासजति मात्रै हो । यति पैसा जोगाउँदाको परिणाम भने ठूलो मूल्यको हुन्छ । यामानको कर्पोरेट अमेजन जोसँग अहिले नै अकल्पनीय धन थुप्रिएको छ, उसैलाई नै थप धनी बनाउने उपक्रममा सहभागी भएका छन् ती ग्राहक । त्यसो गर्नु कुनै अपराध नै त होइन, तर सो उपक्रममा स्थानीय पुस्तकपसललाई घाटा मात्र लगाइएन, खुम्चँदै गएको आमवृत्तलाई थप खुम्च्याउन मद्दत पुर्याइयो । पसल सञ्चालकले किताब छनोट गर्न र विमर्शको थलो सञ्चालन गर्न गरेको मिहिनेतको उचित सम्मान हुन सकेन । साथै, पसल बन्द गर्नुपर्ने अवस्था छिटै उत्पन्न गर्ने उपक्रममा पनि सहभागी भइयो । भौगोलिक एवं भावनात्मक रूपमा नजिकको स्थानीय, स्वयं सञ्चालकसँग सम्पर्कमा रहन सकिने, सहजै भेट्न र आफूलाई लागेको भन्न सकिने, आफ्नै वरपर बसेर ज्ञान उत्पादनमा समेत सरिक भइरहेको सानो उद्यमलाई पछि पारेर कहिल्यै भेट्न, छुन, बोल्न, केही भन्न नसकिने, ऊ पर आकाशमा कतै बसिरहेको संसारकै मालिकलाई थप अघि बढाउन गरिएको उपक्रमले अन्ततः लोकतान्त्रिक व्यवस्थालाई नै हानि पुर्याउँछ । अर्थात्, आफैंलाई नोक्सानी गर्छ । उन्नत लोकतन्त्रबारे चिन्तन गर्नेहरूले त्यसै भनेका होइनन् साना र मझौला किसान, साना व्यापारी र ससाना उद्यमका सञ्चालकहरू जो ऋणको भारले थिचिएका हुँदैनन्, जो बैंक र अन्य कर्पोरेटका दबाबमा हुँदैनन्, जो आफ्नो उद्यमका आफैं व्यवस्थापक हुन्छन्, यस्ता सानाहरूको बाहुल्य भएको समाजमा मुट्ठीभर ठालुको शासन चल्दैन र आमवृत्त स्वतन्त्र हुन्छ । त्यस्तो स्वतन्त्र आमवृत्त जहाँ प्रत्येक व्यक्तिले आफ्नो मत खुलस्त राख्न सक्छ, तथ्य र सूचनाका आधारमा निर्भयतापूर्वक विमर्श हुन्छ, र ननिको सत्तालाई खबरदारी गर्ने र सच्याउने काम प्रभावकारी हुन्छ । त्यसैले पुस्तकपसलमा पसेर, पसलबाट प्राप्त सूचना र पसलकै इन्टरनेट सेवा उपयोग गर्दै अमेजनबाट किताब मगाउने ती ग्राहकले गरेका कामलाई हामीले विमर्शको विन्दु बनाउन आवश्यक छ । ती ग्राहकलाई चोर वा अपराधी करार गर्नका लागि किमार्थ होइन, बरु हामीले सामना गरिरहेको व्यवस्थाबारे बुझाइ गहिर्याउन र आफ्नो व्यक्तिगत तहबाट गर्न सकिने साना देखिने महत्त्वपूर्ण काम गरेर स्थानीयता र समुदायलाई बलियो बनाउन । बजारका खुनी नंग्रालाई भुत्ते तुल्याउँदै अन्ततः असान्दर्भिक बनाइदिन !"
युक्रेन पुग्यो अमेरिकी हतियार,"किभ (एजेन्सी) युक्रेनका लागि अमेरिकाले सहयोग गरेको हतियार राजधानी किभ पुगेको छ । युक्रेनी रक्षामन्त्री ओलेक्सी रेज्निकोभले ट्वीट गर्दै १० वटा विमानमा ८० टनभन्दा बढी हतियार बिहीबार युक्रेन आइपुगेको जनाएका हुन् । अमेरिकाले ४५ विमानमार्फत् हतियार आपूर्ति गर्ने योजना बनाएको अन्तर्राष्ट्रिय सञ्चारमाध्यमले जनाएका छन् । युक्रेनले नाटोको सदस्यता लिने तयारी गरेपछि पछिल्लो समय रुस रुष्ट बनेको छ । उसले युक्रेनी सीमामा बख्तरबन्द गाडी, तोप तथा अन्य हतियारसहित एक लाख सैनिक तैनाथ गरेको छ । तर युक्रेनमाथि आक्रमण गर्ने कुनै योजना नरहेको उसको दाबी छ । युक्रेनलाई नाटोको सदस्यता दिन नहुने र पूर्वी क्षेत्रमा नाटोको थप बिस्तार रोकिनुपर्ने रुसको माग छ । तर अमेरिकालगायत राष्ट्रहरूले रुसी मागको बेवास्ता गर्दै आएका छन् । रुसी राष्ट्रपति भ्लादिमिर पुटिनले पश्चिमा देशले आफ्नो सुरक्षा चासोलाई बेवास्ता गरेको दाबी गर्दै युक्रेनलाई नाटोमा सामेल गरिए युद्धको अवस्था आउने चेतावनी दिँदै आएका छन् । यसैबीच, रुसले बेलारुससँग मिलेर संयुक्त सैन्य अभ्यास सुरु गरेको छ । बिहीबार सुरु सैन्य अभ्यास १० दिनसम्म चल्ने जनाइएको छ । दुई देशबीचको सैन्य अभ्यास शीतयुद्धपछिकै सबैभन्दा ठूलो भएको नाटोलाई उद्धृत गर्दै बीबीसीले जनाएको छ । ३० हजार रुसी सेनाले सहभागी सैन्य अभ्यास युक्रेन र बेलारुसको सीमानजिकै सुरु गरिएको हो । रुसले युक्रेनविरुद्ध कारबाही थालेको खण्डमा संयुक्त अभ्यासमा सहभागी सेनाले युक्रेनी राजधानी किभमा सहजै आक्रमण गर्न सक्ने जनाइएको छ । युक्रेनका राष्ट्रपति अलेक्जेन्डर लुकासेन्को र रुसी राष्ट्रपति पुटिनबीच निकै निकट सम्बन्ध रहिआएको छ । युक्रेनमा सन् २०२० मा भएको आन्दोलन दबाउन पुटिनले सघाएका थिए ।"
यूपीमा भाजपासमाजवादी टक्कर,"(नयाँदिल्ली)  भारतका ५ राज्यका लागि घोषित विधानसभा चुनाव बिहीबार उत्तर प्रदेश (यूपी) बाट सुरु भएको छ । ११ जिल्लाका ५८ निर्वाचन क्षेत्रका लागि बिहीबार मतदान भएको हो । उत्तर प्रदेशसँगै पञ्जाब, उत्तराखण्ड, गोवा र मणिपुरमा ७ चरणमा मतदान हुँदै छ । निर्वाचन आयोगले शान्तिपूर्ण रूपमा मतदान भएको तर कतिपय केन्द्रमा विद्युतीय मेसिनमा खराबी देखिएको जनाएको छ । भारतीय प्रधानमन्त्री नरेन्द्र मोदीले सहरणपुरस्थित चुनावी र्यालीलाई सम्बोधन गर्दै योगी आदित्यनाथ नेतृत्वको सरकारको विकल्प नभएको दाबी गरेका छन् । राज्य सरकारले मुस्लिमविरुद्धका अपराध नियन्त्रणमा उल्लेखनीय काम गरेको भन्दै उनले मतदाता रिझाउने प्रयास गरेका छन् । यद्यपि, उनीहरूको सुरक्षाका लागि आफूहरूको नेतृत्वमा सरकार गठन हुनुपर्ने विपक्षीहरूले दाबी गरेका छन् । सबैभन्दा धेरै जनसंख्या रहेको यूपीमा ७ चरणमा निर्वाचन हुँदै छ । यूपीमा सत्तारूढ दल भारतीय जनता पार्टी (भाजपा) लाई समाजवादी पार्टी (सपा) बीच कडा प्रतिस्पर्धा देखिएको छ । भाजपाले मुख्यमन्त्रीमा योगी आदित्यनाथलाई नै दोहोर्याउने जनाएको छ भने सपाले अखिलेश यादवलाई अघि सारेको छ । ४ सय ३ सिटको विधानसभामा सरकार गठनका लागि २ सय २ सिट आवश्यक पर्छ । सन् २०१७ को चुनावमा भाजपा गठबन्धनले ३ सय २५ सिट जितेको थियो । उक्त चुनावअघिको सत्तारूढ दल सपाले ४७ सिटमा चित्त बुझाएको थियो । बहुजन समाज पार्टी (बीएसपी) ले १९, कांग्रेसले ७ र अन्य दलले ५ सिट जितेका थिए । अहिलेको चुनावी सर्वेक्षणहरूले भाजपा नै ठूलो पार्टी बन्ने आँकलन गरेका छन् । तर, अघिल्लो पटक उसले हात पारेकामध्ये कतिपय सिट यसपटक गुमाउने देखिएको छ । भाजपाले २२३ देखि २३५ सिट जित्ने अनुमान छ । जुन अघिल्लो चुनावको भन्दा करिब एक सय कम हो । समाजवादी पार्टीले १४५ देखि १५७ सिट जित्न सक्ने आँकलन छ । अघिल्लो चुनावभन्दा तीन गुणा बढी सिट जिते पनि सपालाई सरकार बनाउन पुग्ने देखिँदैन । बीएसपी १५ र कांग्रेस १० सिटभित्र सीमित हुने सर्वेक्षणहरूको दाबी छ । एबीपी न्यूज उत्तर प्रदेशका वरिष्ठ सम्पादक पंकज झा धेरैजसो सिटमा भाजपा र समाजवादी पार्टीबीच नै प्रतिस्पर्धी हुने बताउँछन् । कतैकतै बसपासहित त्रिकोणीय भिडन्त पनि छ, उनले भने, पहिलो र दोस्रो भाजपा र सपानै हुन् । प्रियंका गान्धी बाड्रालाई चुनावी कमान्डरका रूपमा उतारेको कंग्रेसले पनि शक्ति केन्द्रित गरेको छ । उनले महिलालाई प्राथमिकतामा राखेर टिकट वितरण गरेपनि मतदाता रिझाउन पर्याप्त देखिएको छैन । केन्द्रीय सरकार गठनका लागि यूपीको भूमिका महत्वपूर्ण भएकाले भाजपाले पूरै शक्ति खनाएको छ । राज्यबाट लोसभमा ८० सदस्य चुनिन्छन् । अर्कोतिर, यूपीमा लामो समय सत्ता सञ्चालन गरेको समाजवादी पार्टी (सपा) ले आफ्नो पुरानो साख फर्खाउन कुनै कसर बाँकी राखेको देखिँदैन । अघिल्लो चुनावमा सपामाथि परिवारवाद र जातिवादको आरोपले क्षति पुगेको थियो । समाजवादी अध्यक्ष अखिलेश यादवले उक्त आरोप चिर्ने कोसिसमा छन् । सपाले यादव, मुस्लिमा र पिछिडिएका जातिको भोट बटुल्ने प्रयास गरिरहेको छ । साथै ब्राह्मण भोटलाई पनि तान्ने कोसिस उनको छ ।अखिलेशले यसपटक राष्ट्रिय लोकदलसँग गरेको गठबन्धन विशेष चर्चामा छ । पूर्वप्रधानमन्त्री तथा किसान नेता चौधरी चरण सिंहका नाति जयन्तको हातमा दलको कमान्ड छ । किसान बाहुल पश्चिम उत्तर प्रदेश र मुसलमान समुदायमा उक्त पार्टीको प्रभाव छ । यूपीको चुनावमा जातीय मुद्दाले धेरै भूमिका खेल्ने गरेको र यसपटक पनि दल तथा उम्मेदवारले जातीय मुद्दालाई प्राथमिकतामा राखेका पत्रकार झाको बुझाइ छ ।"
कलेजमा धार्मिक पोसाक रोक्न आदेश,नयाँदिल्ली (कास) भारतीय राज्य कर्नाटकको उच्च अदालतले स्कुल तथा कलेजमा कुनै पनि धार्मिक कपडा लगाउन रोक लगाएको छ । मुस्लिम छात्राले हिजाब लगाएपछि केही हिन्दुहरूले त्यसको विरोध गरेपछि उक्त विषय विवादित बनेको हो । स्कुल कलेजमा मुस्लिम समुदायका छात्राले हिजाब लगाउन पाउनेनपाउने विषय अदालतमा पुगेको थियो । कर्नाटकमा हिजाब र भगवा सलको विषयलाई लिएर विवाद चर्किएको छ । कर्नाटक उच्च अदालतले तत्काललाई स्कुल तथा कलेजमा हिजाब वा केसरिया कपडा लगाउन रोक लगाएको हो । हिजाब प्रतिबन्धविरुद्ध परेको रिटको सुनुवाइ गर्दै तीन न्यायाधीशको इजलासले अन्तिम निर्णय नआएसम्म त्यस्तो कपडा नलगाउन आदेश गरेको हो ।
खर्च गर्न नसक्दा घटाइयो आयव्यय,"प्रविधिको प्रयोगबाट हुने अवैध कारोबार नयाँ चुनौतीअर्थमन्त्री जनार्दन शर्माले विभिन्न किसिमका आधुनिक प्रविधिको प्रयोगबाट हुने आर्थिक कारोबार अर्थतन्त्रको अहिलेको चुनौतीका रुपमा देखिएको बताएका छन् । प्रविधिको प्रयोगबाट अवैध रूपमा ठूलो पुँजी पलायन (क्यापिटल फ्लाइट) भइरहेको उनको भनाइ छ । चालु आर्थिक वर्षको बजेटको मध्यावधि समीक्षा कार्यक्रममा अर्थमन्त्री शर्माले प्रविधिको प्रयोग गरी भइरहेका क्रिप्टो, हाइपर फन्ड, अनलाइन गेमिङलगायत अवैध कारोबार चुनौतीका रूपमा आएको बताए । हाइपर फन्ड, बेटिङ, गेमिङ, क्रिप्टोकरेन्सी कारोबार लगायतका अवैध कारोबारबाट क्यापिटल फ्लाइट भइरहेको छ, शर्माले भने, हाम्रो कानुन एकातिर छ, अर्कातिर तिनको कारोबार भइरहेका छन् । पुँजी पलायन हिजो एक ढंगले हुन्थ्यो भने आज अर्को किसिमले भइरहेको छ ।यस्ता अवैध कारोबारलाई निगरानी, नियमन र नियन्त्रण गर्न उच्चस्तरीय अध्ययन समिति गठन गर्ने तयारी सरकारले गरेको पनि उनको भनाइ छ । नेपाल राष्ट्र बैंकलगायत सरोकारवाला निकायको प्रतिनिधित्व रहनेगरी संयुक्त कार्यदल बनाएर अनुसन्धान थालिने शर्माले बताए ।"
दूधमा उपभोक्तालाई थप १४ रुपैयाँ भार,स्ट्यान्डर्ड मिल्क (नीलो प्याकेट) ९ रूपैयाँटीमिल्क (रातो प्याकेट) १० रूपैयाँ काउमिल्क (पहेंलो प्याकेट) १२ रूपैयाँ फुल क्रिम मिल्क (हरियो प्याकेट)१४ रूपैयाँ
ग्रिनलाइन सञ्चालक सम्पर्कमा,"काठमाडौं (कास) बैंकहरूको ऋण नतिरी फरार रहेका ग्रिनलाइन सेन्टर प्रालिका सञ्चालकहरू अभिषेक अग्रवाल र अमित अग्रवाल काठमाडौं फर्किएका छन् । गत पुस २२ देखि सम्पर्कविहीन उनीहरू बुधबार प्रहरीको सम्पर्कमा आएको र बिहीबार काठमाडौं आइपुगेको बताइएको छ । एक महिनाअघि उजुरी दर्ता गराएकी ओमप्रकाश अग्रवालकी छोरी रजनी अग्रवालले आफ्ना बुबालगायत माइती घरपरिवार सम्पर्कमा आएको र उहाँहरू सकुशल रहेको बताउनुभयो, प्रहरी परिसर काठमाडौंका एसएसपी सुदीप गिरीले भने, उहाँहरूसँग टेलिफोनमा हामीले पनि कुराकानी गर्यौं । कुराकानीमा उहाँहरूले बिहीबार काठमाडौं आइपुग्ने बताउनुभएको थियो । आज उहाँहरू काठमाडौंमै रहेको जानकारी पाएका छौं । अनुसन्धानका क्रममा अग्रवाल परिवार सडकमार्ग हुँदै भारत पुगेको तथ्य प्रहरीले फेला पारेको थियो ।"
कमल थापा पनि गणतन्त्रको बाटोमा,"काठमाडौं (कास) यसै साता राप्रपा परित्याग गरेका कमल थापाले संवैधानिक राजतन्त्रको मुद्दा छाडेर नयाँ दल खोल्ने भएका छन् । धुम्बाराहीस्थित थापाको सम्पर्क कार्यालयमा भेला भएका राप्रपाका पूर्वनेताहरूले हिन्दु राष्ट्र, सुशासन र समृद्धिलाई पार्टीको मुख्य एजेन्डा बनाउने निर्णय गरेका हुन् । दल दर्ताका लागि शनिबारसम्म तयारी पूरा गर्ने राप्रपाका केन्द्रीय सदस्य राजाराम बर्तौलाले बताए । बर्तौला हाल राप्रपामै रहे पनि कमल थापानिकट नेता हुन् । २०६२०६३ को जनआन्दोलनपछि अधिकांश राजनीतिक दलले संघीयता, लोकतान्त्र, गणतन्त्र र धर्मनिरपेक्षतालाई आाफ्नो एजेन्डा बनाउँदा थापा एकात्मक हिन्दु अधिराज्यको पक्षमा उभिएका थिए ।मंसिरको तेस्रो साता भएको राप्रपाको महाधिवेशनमा अध्यक्षमा पराजित भएपछि असन्तुष्ट थापाले पूर्वराजा ज्ञानेन्द्र शाह र निर्मल निवासले हराउन भूमिका खेलेको आरोप लगाउँदै आएका थिए । एक दिनअघि राप्रपा छाडेका उद्धव पौडेलले नयाँ दलको दर्ताका लागि फागुन १ गते नै निर्वाचन आयोग जाने सम्भावना रहेको जानकारी दिए । दलको नामको टुंगो पनि शनिबारसम्म लाग्ने उनले बताए । केही नाम प्रस्तावमा आएका छन् । अन्तिम निर्णय भइसकेको छैन, पौडेलले भने । उनका अनुसार राष्ट्रिय जनएकता पार्टी, परिवर्तन नेपाल पार्टी लगायतका नाम छलफलमा आएका छन् । थापाको पार्टीको केन्द्रीय कार्यालय राप्रपाको पार्टी कार्यालय नजिकै धुम्बाराहीमै रहने बताइएको छ ।"
२ लाख चुकाउन नसक्दा भूमिहीन,"(नेपालगन्ज)  आफ्नो जग्गा एक समूहले झुक्याई लगेको एक वृद्धको जाहेरी प्रहरीले दर्ता गरेको छ । नेपालगन्ज२० मनिकापुरका हरिहर खटिकको जाहेरी दर्तासँगै प्रहरीले अनुसन्धान थालेको छ । ७० वर्षीय खटिकलाई लेखपढ आउँदैन, आँखा पनि प्रस्ट देख्दैनन् । खनखाँचो र बिरामी पर्दा उपचारका लागि गरी पटकपटक गरेर आफ्नै गाउँका दुर्गासमुद्र शुक्लसँग २ लाख रुपैयाँ ऋण लिएको बदलामा आफ्नो ३० कट्ठा जग्गा गुमाउनुपरेको जाहेरीमा छ । ऋणको रकम फिर्ता गर्न नसक्दा तमसुक भन्दै झुक्याएर सहीछाप गराई आफ्नो सबै जग्गा एक समूहले लुटेको जिकिर उनले जाहेरीमा गरेका छन् । उनको जग्गा शुक्लको नाममा भने पास भएको होइन । मालपोत परिसरमा लेखापढी व्यवसायीको काम गर्ने शुक्लसमेतको मिलेमतोमा झुक्याएर जग्गा लुटिएको भनाइ खटिक परिवारको छ । आफ्नो जग्गा फिर्ता पाउने आसमा खटिक प्रहरी, प्रशासन र अदालत धाइरहेका छन् । बाबुबाट अंश पाउन हरिहरका जेठा छोराले मुद्दा हालेका थिए । सुनुवाइका क्रममा बाँके जिल्ला अदालतले जायजेथाको विवरण मागेको थियो । मालपोत कार्यालयले अदालतलाई पठाएको पत्रमा हरिहरका नाममा जग्गा नै नभएको उल्लेख गरेपछि खटिक परिवारले बल्ल थाहा पाएका हुन् । मेरो जग्गा पापीहरूले हडपे, अदालत परिसरमा रुँदै गरेको भेटिएका हरिहरले पीडा पोखे, म न्याय खोज्न कहाँ जाउँ ? मलाई अन्याय भयो । उनका दुई छोरा छन् । परिवारका अनुसार कान्छा छोरा केही समय लागूऔषधको लती थिए । एउटी छोरी शारीरिक अपांगता भएकी छन् । सगोलमा रहेको परिवारमा हरिहर र उनकी भाउजूका नाममा ६० कट्ठा जग्गा थियो । जसमध्ये आफ्नो हकको ३० कट्ठा जग्गा ल्याप्चेकै भरमा अर्काले नामसारी गरेको हरिहरको भनाइ छ । बिरामी हुँदा २ लाख ऋण लिएको हो । त्योभन्दा एक रुपैयाँ लिएको छैन, उनले भने, ऋण लिएको कागजमा ल्याप्चे लगाउनु छ भन्दै थुप्रै कागजमा गराए । पछि जग्गा अर्कैका नाममा पास भएको थाहा पाएँ । हरिहरको जग्गा राजमार्गबाट ५० मिटरको दूरीमा छ । उक्त जग्गा अहिले निकै महँगो मूल्य पर्छ । मालपोत कार्यालयमा पाइएको रेकर्डअनुसार हरिहरका नामको जग्गा पहिलो पटक २०७७ भदौ २४ मा अर्कैका नाममा नामसारी भएको पाइएको छ । ८० लाख रुपैयाँ बिगो राखेर जग्गा पास भएको कागजमा उल्लेख गरेको देखिन्छ । १० लाख रुपैयाँभन्दा बढीको जग्गा पास गर्दा रकम बैंक दाखिला गरेको हुनुपर्छ । तर, उक्त जग्गा नामसारी गर्दा पैसा कसरी लेनदेन भयो भन्ने उल्लेख छैन । उनको नामको जग्गा कित्ता नं ४ को ३२२५, किन २० को २१८०, किन १११ को ४५७० वर्गमिटर जग्गा २०७७ असोज १२ मा जानकी गाउँपालिका३ का सहाबुद्दिन बेहना, नेपालगन्ज५ का रिजवान अली अन्सारी, १९ का साबिरअलि बेहना र २२ का राजेशकुमार कुर्मीले ९० लाख मूल्य राखेर मालपोत कार्यालयबाट राजीनामा पास गरेको कागज बनाएर मिसिल तयार पारेको पाइएको छ । २०७७ फागुन १० मा ४९ लाखको ऋण लिएको देखाएर हरिहरसँग कित्ता नं १०४ को ३५१०, किनं १६८ को ७७०, किनं १७४ को ४५५ र किनं ६६ को ४६० वर्गमिटर जग्गा रिजवान अली अन्सारीले दृष्टिबन्धक कागज पास गराएका छन् । दृष्टिबन्धकको कागजअनुसार ऋण तिर्न नसके जग्गा अन्सारीकै नाममा जाने छ । मैले २ लाखभन्दा लिएको छैन । कागज गर्नुपर्छ भन्दै पटकपटक मालपोत लगे । मलाई छाप लगाएर पठाए, हरिहरले भने, मेरो सम्पत्ति लुटिदिए । हरिहरका नामबाट अर्काका नाममा दृष्टिबन्धक भएको जग्गा उनकी भाउजू कमलन खटिकका नाममा संयुक्त थियो । हरिहरको हिस्सा अर्कैका नाममा बिनाबैंक भुक्तानी सारेको मालपोत कागजबाट देखिएको छ । जग्गा पास गर्नेहरूले संयुक्त रूपमा पास गर्ने र दृष्टिबन्धक कागज गराउने पनि एउटै व्यक्ति पनि संलग्न छन् । जग्गा अर्कैका नाममा गएको थाहा पाएपछि खटिक परिवारले गत चैतमै प्रहरीमा ठगी उजुरी दर्ता गराउन खोजेको थियो । तर त्यसबेला जग्गा हडपेकाहरूको प्रभावका कारण प्रहरीले उजुरी नै नलिएको भनाइ खटिक परिवारको छ । प्रहरीको असहयोगका कारण हरिहरको मुद्दा अदालत पुग्न सकेको छैन । थाहै नदिई ल्याप्चे लगाएर निजामुद्दिन बेहनाले २०७७ भदौ २४ मा ८० लाख दिएको भन्दै जग्गा पास गराएको दाबी हरिहरको छ । साबिर अली, सहाबुद्दिन बेहना, राजेशकुमार कर्मी, रिजवान अली अन्सारीले तीनवटा कित्ता ९० लाखमा राजीनामा पास गराएका छन् । मलाई लेखपढ आउँदैन, लिएको जम्मा २ लाख थियो, त्यसको नाममा पटकपटक उनीहरूले भनेका ठाउँमा ल्याप्चे लगाए, उनले भने, मेरो ३० कट्ठा जग्गा खोसे मेरो संसार लुटियो । हरिहरको परिवारमा पत्नी, छोरा, बुहारी, ३ नातिनातिनी छन् । न्यायका लागि ससुरालाई लिएर नेपालगन्ज लिएर आएकी बुहारी अर्चना ८ महिनाकी गर्भवती छन् । घरमा तीन बच्चा छन् । ठूलो परिवार छ । अब एक इन्च जग्गा छैन । हाम्रो सर्वस्व लुटियो, उनले भनिन्, जग्गा खानेहरू न्यायाधीश र प्रहरीलाई हामीले किन्छौ भन्दै उल्टै घरमा आएर धम्की दिन्छन् । एक कानुन व्यवसायीका अनुसार खटिकको जग्गा आफ्नो नाममा गराएकाहरूले पास गर्दा गरिनुपर्ने प्रक्रिया पूरा गरेको देखिँदैन । १० लाख रुपैयाँभन्दा बढी मूल्यको जग्गा पास गर्दा जग्गाधनीको खातामा पैसा जम्मा गरिएको हुनुपर्छ । यहाँ त जग्गाको मिसिल लिखत नै गायब छ, उनले भने, जग्गा बेचेका भए त्यो बेचेको पैसा कहाँ गयो ? यति धेरै पैसा नगदमा लेनदेन हुँदैन, कारोबार कसरी गरिएको थियो भन्ने मालपोतमा कुनै प्रामाणिक कागज देखिँदैन । हरिहरका छोरा इन्द्रदेव प्रहरी प्रशासन र भूमाफियाकै मिलेमतोमा भएको आफ्नो आवाज नसुनिएको आरोप लगाउँछन् । हामीले पहिले पनि जाहेरी दिएका हौं, दर्ता गरिदिएनन्, हामी गरिब कहाँ गएर कसलाई भन्नु ? उनले भने । जिल्ला प्रहरी कार्यालय बाँकेका डीएसपी मधुसूदन न्यौपानेले पीडितले कुरा नबुझेर समस्या भएको बताए । जाहेरी आएको १२१५ दिन भयो । ठगीअन्तर्गत जाहेरी दर्ता भएर काम अनुसन्धान अगाडि बढाएका छौं, उनले भने, त्यो जग्गाको अदालतमा मुद्दा पनि परेकाले थप खोजीनिती भइरहेको छ । भूमि सुधार तथा मालपोत कार्यालयका प्रमुख छविलाल परियारले सम्बद्ध फाइल अध्ययन गर्न बाँकी रहेको बताए ।"
परम्परामा आधुनिकताको धार,"(काठमाडौं)  परम्परागत चित्रकलाको मौलिक धारमा टेकेर समकालीन समाजको चेत प्रस्तुत गर्ने समुन्द्रमान सिंह श्रेष्ठ ललितकलाको क्षेत्रमा स्थापित नाम हो । थांका तथा पौभा परम्परागत चित्रकलाका माध्यममा उनी धर्म, दर्शन र शास्त्रका पक्षलाई उठान त गर्छन् नै, सँगै आफू बाँचेको समय र कल्पनाशीलताको फ्युजन क्यानभासमा प्रस्तुत गर्छन् । कला सिर्जना रङ र ब्रसको सहायताले कोरिएको स्केच मात्र होइन, भाव र मनोदशा जोडिएको हुन्छ भन्ने धारणा राख्ने समुन्द्रका चार दर्जनभन्दा बढी चित्र अहिले ठमेलको काठमाडौं गेस्ट हाउसस्थित कला संग्रहालय मोना (म्युजिक अफ नेपाली आर्ट्स) मा आइतबारदेखि प्रदर्शनीमा छन् । प्रदर्शनीमा २०४८ देखि हालसम्म सिर्जना गरिएका उनका चित्रकलाले समय र समाजको बयान गरेको छ । संग्रहालयमा प्रवेश गर्नेबित्तिकै बायाँतर्फ भित्तामा सजिएका चित्रहरूले उनको कला यात्राको प्रारम्भिक समयको झल्को दिन्छ । उनले बाल्यकालमा कोरेका स्वयम्भू र कमिक्सका पात्र जस्ता चित्रहरू छन् । कला अध्ययनकै क्रममा सिर्जना गरेको परम्परागत स्वरूप झल्कने संरचना, उपत्यकाको सांस्कृतिक जात्रा, पर्व, मानव शरीरको संरचना, आफ्नै मुहार चित्र हुँदै धर्मशास्त्रलाई आधार बनाएर कोरेका चित्रहरू छन् । समुन्द्र आफ्नो तीन दशकको कला यात्राको सुरुवाती चरण र हालको सिर्जना कला पारखीलाई देखाउन चाहन्छन् । कला सिर्जनाका लागि लामो साधना चाहिन्छ, उनी भन्छन्, कुनै पनि कुरा एकै पटक माथि पुगेको हुँदैन । प्रत्येकको माथि चढ्ने खुड्किला हुन्छन् । मेरा प्रत्येक चित्रले कला यात्राको आयाम देखाउँछ । कमिक्स, कार्टुन चित्रको प्रभावले उनको कला यात्रा सानो स्केचबाट सुरु भएको थियो । लामो समय लगाएर तयार पारेका उनका कलाकृति देख्नेका लागि यो प्रदर्शनी अलि पृथक् छ । बाल्यकालका सिर्जना अनौठा छन् । विद्यार्थी जीवनका चित्र हेर्दै आउँदा नजिकै टिचिङ अफ बुद्ध शीर्षकको चित्रले दर्शकको ध्यान केन्द्रित गर्छ । उनका अनुसार भगवान् बुद्धको दर्शन समेटिएको उक्त चित्रमा बुद्धले देवदेवी, असुरदेखि प्रत्येक प्राणीलाई धर्मदेशना मायाजाल तन्त्रसम्बन्धी उपदेश दिइरहेका छन् । चित्रमा वज्रपाणी भैरव, बुद्धको आसन, बुद्ध तथा भैरवको मुहारको भावमा नौलो प्रयोग देख्न सकिन्छ । चर्किएको जस्तो भित्ता पृष्ठभूमिमा राखेर सिर्जना गरिएका मञ्जुश्री, आर्यअवलोकितेश्वर र वज्रपाणि भैरवको चित्रमा उनले परम्परागत चित्रकलासँगै नासिँदै गएको पुरानो संरचनाको पक्षलाई जोड दिएका छन् । २०७२ को भूकम्पपछि जीर्ण बन्दै गएका मौलिक भित्ते चित्रको अवस्थालाई क्यानभासमा परम्परागत चित्रको धारमा तयार गरिएको समुन्द्रले सुनाए । महत्त्व हुँदाहुँदै पनि उपेक्षित भएका पक्षलाई चित्रमा देखाउने हो । परम्परागत धारको सिर्जनामा मनलाग्दी प्रयोग भने हुनु हुँदैन, मुख्य कुरा के हो, त्यसैलाई आधार बनाउनुपर्छ, उनी भन्छन् । तीनवटा श्वेत तारालाई उनले विभिन्न स्वरूपमा देखाएका छन् । तारामा प्रयुक्त आसन, गहना, पृष्ठभूमिको रङलाई फरकफरक कोणमा ढालिएका छन् । पात्र उही भए पनि समयअनुसार सिर्जना गरिएका चित्रहरूमा शैलीगत रूपमा फरकपना आउने उनी सुनाउँछन् । देवताको रूपलाई बसेको, उठेको, कतै नाचेको आसन तथा मुद्रामा प्रस्तुत गर्छन् । उनी थप्छन्, पौराणिक कथा र दर्शनबारे अध्ययन गर्दा भगवान् एकै किसिमले रहेको पाइन्न । विभिन्न समयमा देवदेवीको स्वरूप तथा भाग परिवर्तनअनुसार चित्र सिर्जना गरिएको हो । उनले बौद्ध धर्म गुरु पद्मसम्भवलाई उठेको आसनमा रौद्र रूपमा देखाएका छन् । प्रेतवासीहरूबाट नरकको मानिसको उद्धार गरेको विषयलाई संयोजन गर्दै उनले चित्रमा उठान गरेका छन् । शास्त्रको अध्ययन तथा बौद्ध धर्मगुरुहरूसँग अध्ययन गर्दै जाँदा पद्मसम्भवको स्वरूपलाई भिन्न रूपमा प्रस्तुत गरिएको उनको भनाइ छ । गरुडको चित्र, बज्रयोगिनी, पञ्च बुद्धका मुद्राहरूलाई समेत उनले अवधारणालाई स्थापित गर्दै प्रस्तुत गरेका छन् । उनका अनुसार धर्मशास्त्रको नियमलाई नबिगारीकन अवधारणा पनि संयोजन गर्नु चुनौतीपूर्ण काम हो । भन्छन्, परम्परागत विधाको कला सिर्जना धर्मदर्शन अध्ययनको अवसर हो । यसले अध्यात्मसँगै जीवन दर्शनको भाव सिकाउँछ । प्रदर्शनी फागुन पहिलो सातासम्म चल्नेछ ।"
जगतमर्दन स्मृतिग्रन्थ,"काठमाडौं (कास) नेपाली गीतसंगीत तथा साहित्य लेखनमा सक्रिय जगतमर्दन थापाको सम्झनामा जगतमर्दन थापा अथक स्वरसाधक स्मृतिग्रन्थ सार्वजनिक भएको छ । थापाको ८६ औं जन्मजयन्तीका अवसरमा बिहीबार उक्त ग्रन्थको गीतकार यादव खरेल, संघका अध्यक्ष शुभ मुकारुङ, ग्रन्थका सम्पादक विवश वस्ती, थापाका छोरा मोहितमर्दन थापाले विमोचन गरे । कार्यक्रममा स्रष्टा थापाको अधुरै रहेको छैटौं गीति एल्बम कुनै भेदभाव छैन समेत सार्वजनिक गरिएको थियो । ग्रन्थमा खरेलसहित भैरवबहादुर थापा, राजेन्द्र थापा, भुवन थापा चन्द, मनोहर सुनामलगायत पाँच दर्जनभन्दा बढी स्रष्टा र शुभचिन्तकले संगीत क्षेत्रमा थापाको योगदान, स्वभाव, सिर्जनाप्रतिको लगावका विषयमा लेखेका छन् । सार्वजनिक एल्बममा कुनै भेदभाव छैन, कस्तो हो यो मीठो चाहना, लालीगुराँस फूल लगायतका गीत समावेश छन् । गीतसंगीत र साहित्यका विविध विधामा स्थापित थापाको गत वर्ष मंसिर २२ गते निधन भएको थियो । अध्यक्ष मुकारुङका अनुसार गीतकार संघले थापाको स्मृतिमा अक्षय कोषसमेत स्थापना गरेको छ ।"
विश्वकप छनोटअघिको परीक्षा,"ओमान कठिन प्रतिद्वन्द्वीपछिल्लो ६ वर्षमा निकै प्रगति गरेको ओमानलाई उसैको घरेलु मैदानमै सामना गर्नु नेपालका लागि ठूलो चुनौती हुनेछ । नेपालले २०१४ को विश्वकप खेलेको थियो भने त्यसयताको दुई विश्वकप खेल्दै ओमानले राम्रो प्रदर्शन दिएको थियो ।२०१९ को पाँचदेशीय प्रतियोगितामा नेपाल र ओमानबीच प्रतिस्पर्धा भएको थियो । यी दुईबीचको एकमात्र ट्वान्टी२० अन्तर्राष्ट्रिय खेल नेपालका लागि सम्झना लायक खासै केही छैन । अमिर कलिमले ५ विकेट लिएपछि नेपाल ११ ओभरमा ६४ रनमै अलआउट गर्दै ओमानले ६ विकेटले खेल जितेको थियो । ट्वान्टी२० अन्तर्राष्ट्रियमा नेपालको यो दोस्रो न्यून स्कोर थियो ।२०११ मा पनि यी दुई टोली काठमाडौंमा एसीसी ट्वान्टी२० मा भिडेका थिए । त्यतिखेर नेपालसँग ट्वान्टी२० अन्तर्राष्ट्रिय मान्यता थिएन, न त ओमानसँग नै थियो । अन्तर्राष्ट्रिय क्रिकेट परिषद् (आईसीसी) ले २०१९ यताका खेललाई ट्वान्टी२० अन्तर्राष्ट्रिय मान्यता दिएको थियो । नेपालका पूर्वप्रशिक्षक रोय डाएसको प्रशिक्षणमा उत्रिएको ओमानले कीर्तिपुर मैदानमा १५ ओभरमा छोट्याइएको खेलमा १०१८ को स्कोर बनाएको थियो । जवाफमा आएको नेपालले ९९९ को स्कोर मात्र बनाउन सकेको थियो । अर्थात् नेपालले ओमानसँग खेलेका दुई ट्वान्टी२० खेलमा अझै १ सय रनको स्कोर छुन सकेको छैन ।"
सन्दीपको नेतृत्व,"सन्दीप लामिछाने कप्तानका रूपमा पहिलो खेलमा उत्रँदै छन् । दुई महिनाअघि नेपाल क्रिकेट संघ (क्यान) ले तत्कालीन कप्तान ज्ञानेन्द्रलाई कारबाही गर्दै सन्दीपलाई नयाँ कप्तान बनाएको थियो । त्यसयता सन्दीपले पहिलो पटक खेल्न लागेका हुन् । उनी सबैखाले प्रतियोगितामा गरी नेपालको ११ औं कप्तान बन्नेछन् ।सन् २०१६ मा काठमाडौंमा नामिबियासँग विश्व क्रिकेट लिग च्याम्पियनसिपको खेलबाट अन्तर्राष्ट्रिय क्रिकेटमा उत्रिएका सन्दीप नेपालबाट ट्वान्टी२० अन्तर्राष्ट्रियमा सर्वाधिक विकेट लिने खेलाडी हुन् । उनले २५ खेलमा सर्वाधिक ४७ विकेट लिएका छन् । उनलाई पछ्याउने क्रममा करण केसीले ३३ खेलमा ४४ विकेट लिएका छन् । बलिङमा यी दुई नेपालका प्रमुख खेलाडी हुन् ।व्यक्तिगत उत्कृष्ट प्रदर्शन गर्दै आए पनि सन्दीपले नेतृत्वको हिसाबमा ठूलो चुनौतीको सामना गर्दै छन् । यसअघि नेपालको यू१९ कप्तान रहेका सन्दीपले घरेलु राष्ट्रिय र फ्रेन्चाइज प्रतियोगितामा कप्तानी गरेका छन्, तर त्यसमा कुनै सफलता हात पारेका छैनन् । निश्चय पनि कप्तानी मेरा लागि कप्तानी नयाँ अनुभव हुनेछ, तर एकअर्कामा हामी सबै सँगै खेलिरहेकाले मलाई कप्तानी खासै नौलो हुनेछैन, सन्दीप नयाँ जिम्मेवारीका बारेमा भन्छन् ।"
सिटी मजबुत,"लन्डन (एएफपी) म्यानचेस्टर सिटीले इंग्लिस प्रिमियर लिगमा बुधबार ब्रेन्टफोर्डलाई २० ले हराएर शीर्षस्थानमा १२ अंकको अग्रता लिएको छ । पेप ग्वार्डिओलाको सिटीले लिगमा आफ्नो अपराजित यात्रालाई १४ खेल पनि पुर्याएको छ । इतिहाड स्टेडियममा भएको खेलमा सिटीका लागि सुरुमा रियाद मेहराजले पेनाल्टीबाट गोल गरे ।त्यसपछि केभिन डे ब्रुएनले दोस्रो गोल थपे । पछिल्लो लिग खेलमा सिटी साउथह्याम्पटनसँग ११ को बराबरीमा रोकिएको थियो । तर अहिले प्राप्त जितपछि सिटीले दोस्रो स्थानमा रहेको लिभरपुलमाथि दबाब सिर्जना गर्न सफल रह्यो । टोटनहम भने साउथह्याम्पटनको हातबाट ३२ ले पराजित रह्यो र उसको शीर्ष चारका लागि दाबेदारी कमजोर बन्यो । टोटनहमको घरेलु मैदानमा उसका लागि जान बेन्डनारेकले आत्मघाती गोल उपहार दिए । त्यसलगत्तै आर्मन्डो ब्रोजाले साउथह्याम्पटनबाट बराबरी गोल गरे । ७० औं मिनेटमा सन ह्युङमिनले टोटनहमका लागि दोस्रो गोल थपे । यो गोल भने विवादास्पद रह्यो । ब्रोजामाथि एमरसन रोयलले त्यस गोलअगाडि फल गरेको साउथह्याम्पटनको विश्वास थियो, तर त्यसमा टोटनहमका व्यवस्थापक एन्टोनियो कोन्टेले गुनासो गर्ने प्रयास गरे । यसले साउथह्याम्पटन अझ दरिलो प्रदर्शनका लागि प्रेरित रह्यो । मोहमद इलयोनोसीले ८० औं मिनेटमा बराबरी गोल गरे भने त्यसको पनि दुई मिनेटपछि चे एडम्सले विजयी गोल गरे ।"
एनएनआईपीए अवार्ड फागुन १७ मा हुने,"काठमाडौं (कास) राष्ट्रिय तथा अन्तर्राष्ट्रिय खेलाडी संघ (एनएनआईपीए) ले एनएनआईपीए स्पोर्ट्स अवार्ड २०७८ फागुन १७ मा गोदावरी नगरपालिकास्थित बज्रबाराही मन्दिर परिसरमा आयोजना गर्ने जनाएको छ ।संघका अध्यक्ष दीपक श्रेष्ठले बिहीबार आयोजित पत्रकार सम्मेलनमा भने, कोभिड१९ का कारण राष्ट्रिय तथा अन्तर्राष्ट्रियस्तरका अफिसियल प्रतियोगिताहरू नभएकाले यस वर्ष नेपाल ओलम्पिक कमिटीबाट आधिकारिकता पाएका २७ खेललाई आधार मानी विगत केही वर्षदेखि उत्कृष्ट प्रदर्शन गर्दै आइरहेका खेलाडीलाई सम्बन्धित संघको सिफारिसअनुसार सम्मान गर्नेछौं । त्यसैले, २७ संघका २७ खेलाडीले जनही १० हजारसहित अवार्ड हात पार्नेछन् ।उत्कृष्टमध्येका खेलाडीहरूबाट एक पुरुष र महिलालाई सर्वोत्कृष्ट खेलाडीको ११ लाख पुरस्कार दिइने पनि संघले जनाएको छ । प्रतिभाशाली खेलाडी तथा उदीयमान खेलाडीका रूपमा दुवै विधामा ११ पुरुष र महिला खेलाडीले ५०५० हजार पाउनेछन् । पारातर्फका उत्कृष्ट खेलाडीले १० हजार हात पार्नेछन् । २५ हजार रुपैयाँको एनएनआईपीए खेल पत्रकारिता पुरस्कार पनि दिइनेछ । अन्तर्राष्ट्रिय प्रतियोगितामा पहिलोपल्ट नेपालको प्रतिनिधित्व गरेका गजराज जोशीको स्मृतिमा गजराज आदर्श खेल व्यक्तित्व बाट एक जना सम्मानित हुनेछन् । यसमा सम्मानित हुनेलाई ३५ हजार दिइने गजराज जोशी स्मृति ट्रस्टका अध्यक्ष मनीष (राम) जोशीले बताए ।गोदावरी नगरपालिकाका प्रमुख ज्ञानेन्द्र महर्जनले भने, भविष्यमा राष्ट्रिय खेलाडी उत्पादन गर्न सकौं भनेर हामीले यस अवार्डमा सहकार्य गरेका हौं । यसले गोदावरीमा खेलकुदको प्रवर्द्धन र विकासमा सहयोग पुर्याउनेछ । मंगलबजार, टोखा, भक्तपुर, वसन्तपुर, थिमिजस्ता ऐतिहासिक महत्त्वका नगरमा आयोजना भइसकेको एनएनआईपीए स्पोर्ट्स अवार्डको १६ औं संस्करण गोदावरीमा पुगेको हो ।"
वैज्ञानिक खेलकुद अनुसन्धान तथा प्रवर्द्धनमा नेस्पो,"काठमाडौं (कास) नेपाली खेलकुदमा वैज्ञानिक अनुसन्धान तथा खेलकुदलाई प्रवर्द्धन गर्ने उद्देश्यसहित नेपाल खेलकुद अनुसन्धान तथा प्रवर्द्धन प्रतिष्ठान (नेस्पो) गठन भएको छ । सुदूरपश्चिम खेलकुद विकास समितिका पूर्वअध्यक्ष साम्राज्यविक्रम पाँडेको अध्यक्षतामा गठित नेस्पोमा खेलकुदसँग सरोकार व्यक्ति तथा संस्थाहरूको संग्लनता रहेको छ । धनगढी एफसीका सञ्चालक सुवास शाही, कैलाली ब्याडमिन्टन संघका पूर्वअध्यक्ष महेश शाह, संघका पूर्वकोषाध्यक्ष दीपेन्द्रकुमार श्रेष्ठ, हिमालय कलेजकी निर्देशक संगीता सिलवाल, खेल अभियन्ता विकास सिंह, कोरियाको कोइमुङ विश्वविद्यालयका प्राध्यापक डा सिद्धार्थविक्रम पाँडेलगायत संस्थामा आबद्ध छन् । वैज्ञानिक रूपमा असुन्धानमा जोड दिने जनाउँदै पाँडेले भने, खेलाडीको विकास कसरी गर्ने, कस्ता खेलाडी छनोट गर्ने, कुन क्षेत्रका खेलाडी छान्नेलगायत मुख्यतः ३ विषयमा केन्द्रित रहेर हामी अनुसन्धान थाल्नेछौं । त्यसबाहेक हामी सहजीकरणको भूमिका निभाउनेछौं । जराबाट ओलम्पिक भन्ने मूल नारा रहेको संस्थाले खेलकुदमा समयसापेक्ष वैज्ञानिक तरिकाले अनुसन्धानात्मक र खेलविज्ञानको मर्मअनुसार योजनासहित विश्व खेलजगत्सँग प्रतिस्पर्धी खेलाडी उत्पादनमा सरकारी तथा गैरसरकारी संस्थाहरूसँग हातेमालो गर्दै अघि बढ्ने अभियान संस्थाको रहेको अध्यक्ष पाँडेले बताए । नेस्पोले प्रचलित विभिन्न खेलकुदका साथै पर्वतीय तथा पर्यटकीय खेलकुदसमेतको अनुसन्धान, प्रवर्द्धन तथा प्रदर्शनमा सहयोग पुर्याउने, खेलकुदसम्बन्धी पाठ्य सामग्रीहरू प्रकाशनप्रसारणवितरण कार्य गर्ने, प्रतिभावान खेलाडीहरूको पहिचानमा सघाउ पुर्याउँदै खेलकुदको मूल प्रवाहमा ल्याउने, वैज्ञानिक तरिकाले ग्रासरुटका खेलाडी उत्पादनमा सघाउ पुर्याउने, राष्ट्रिय तथा अन्तर्राष्ट्रिय खेलविज्ञ संलग्न गराई नियमित सेमिनार, गोष्ठी तथा तालिमको आयोजना गर्ने लक्ष्य लिएको छ । यस्तै आर्थिक कारणले पछाडि परेका प्रतिभाशाली खेलाडीहरूलाई पहिचान गरी भौतिक तथा आर्थिक सहयोगका लागि विभिन्न निकायसँग पहल गर्दै सहयोग जुटाउने र स्वदेश तथा विदेशमा तालिमका लागि पहल गर्ने, मुलुकभित्र र मुलुकबाहिर रहेका नयाँ पुराना अनुभवी खेलविज्ञ, खेलकर्मीहरूको सञ्जाल बनाई मुलुकको खेल विकासमा लाग्ने वातावरण बनाउने काम गर्ने लक्ष्य रहेको संस्थाका बोर्ड सदस्य तथा प्राध्यापक सिद्धार्थविक्रम पाँडेले बताए । यस्तै संस्थाको मुख्य दुई वर्षको अन्तरालमा विश्वस्तरीय खेलकुदविज्ञहरूलाई निमन्त्रणा गरी अन्तर्राष्ट्रिय सम्मेलनको आयोजना गर्ने उद्देश्य लिएको छ । त्यसबाहेक देशको प्रतिनिधित्व गर्दै खेलकुदको माध्यमबाट देशको नाम उचो पार्न लागिपरेका वा मुलुकभित्र खेलकुद विकासमा समर्पित खेलाडी, खेल प्रशिक्षक, खेलपत्रकार, खेल प्रवर्द्धक, खेलविज्ञ, खेल प्रायोजक, सहयोगी संस्था, खेल नीतिनिर्माताहरूका साथै नेपालमा खेलको विकासमा योगदान पुर्याउने स्वदेशी वा विदेशी व्यक्तिहरूलाई निश्चित मापदण्ड तयार गरी सम्मान गर्ने उद्देश्यसमेत लिएको छ ।"
