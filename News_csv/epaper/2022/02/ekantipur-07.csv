शीर्षक,विवरण
जडीबुटी टिप्न गएका ३४ जना हिउँमा फसे,"सुरुमा त ५५ जना फसेको जानकारी आयो, उनले भनिन्, पछि हामीले प्रहरीमार्फत गाउँमा गएर तथ्यांक लिँदा ३४ जना अलपत्र रहेको पाइयो । उनका अनुसार हिउँमा फसेकाहरूले हेलिकोप्टर पुग्दा हात हल्लाएर आफूहरू सकुशल रहेको संकेत दिएका थिए । हेलिकोप्टर पुग्दा अस्थायी टहराबाट धेरै जना बाहिर देखिएकाले सबै जना सुरक्षित रहेको अनुमान गरिएको हेलिकोप्टरमा गएर फर्किएका आन्तरिक मामिला तथा कानुन मन्त्रालयको विपद् व्यवस्थापन शाखा प्रमुख कृष्णबहादुर रोकायाले बताए । उनका अनुसार पाटनको हिउँमा फसेकाहरू ३ ठाउँमा अस्थायी टहरा बनाएर बसेका छन् । सेतक चिनी खोज्न पाटन जाने चलन पुरानै हो, यसपटक भारी हिमपातका कारण उनीहरू फसे, जुम्लाका स्थायी बासिन्दासमेत रहेका रोकायाले भने, हेलिकोप्टरबाट हेर्दा सबै जना सुरक्षित नै छन् भन्ने देखियो । उनीहरू आवश्यक बन्दोबस्तीका सामानसहित त्यहाँ जाने गरेकाले अरू समस्या त देखिँदैन तर खाद्यान्नको समस्या हुन सक्ने अनुमान गरेर खानेकुरा खसालेका हौं । उनीहरूका लागि खाद्यान्न मन्त्रालयले खरिद गरी सुर्खेतबाट लगेको थियो । अलपत्र परेकाहरूका लागि १ सय २६ किलो चिउरा, १ सय १० प्याकेट दालमोठ, ८ कार्टुन बिस्कुट र ४ कार्टुन चाउचाउ खसालिएको मन्त्रालयले जनाएको छ । हेलिकोप्टर बसाउन १२ पल्ट घुमायौं पनि, शाखा अधिकृत रोकायाले भने, तर भिरालो ठाउँ र जताततै हिउँ जमेकाले हेलिकोप्टर नै डुब्ने जोखिम देखेर ल्यान्ड गर्न सकिएन । हिउँमा फसेकाहरू केही दिन गाउँसम्म ओहरदोहर गर्न नपाए पनि उनीहरू बर्सेनि त्यस क्षेत्रमा जडीबुटी टिप्न जाने गरेकाले यस्ता समस्यासँग जानकार रहेको उनको भनाइ छ । हिउँ पग्लिएपछि पनि उनीहरू फर्कन नसके उद्धार गरिने उनले जानकारी दिए ।"
जसको आवाज नै पहिचान थियो,"त्यो स्वरले श्रोताको मनमा आफैं एउटा चित्र कँॅदिरहेको हुन्थ्यो । सन् १९२९ को सेप्टेम्बर २८ मा मध्य प्रदेशको इन्दौरमा जन्मिएकी लताले १३ वर्षको उमेरमा पहिलो गीत रेकर्ड गराएकी थिइन् । स्वर कोकिला नामले प्रसिद्ध उनलाई कतिपयले लता दिदी वा ताई भनेर सम्बोधन गर्थे । आठ दशक लामो गायन यात्रमा उनले ३६ भाषामा ४० हजार गीत गाएकी छन् । तीमध्ये एक हजारभन्दा बढी गीत हिन्दी फिल्मका हुन् । नेपालीमा माइतीघर फिल्मका लागि एउटा गीत गाएकी लताको रामकृष्ण ढकालसँग बाचुञ्जेलीलाई गीतमा स्वर छ । पाँच भाइबहिनीमध्ये जेठी लताका बुवा दीनानाथ मंगेशकर पनि संगीतकर्मी थिए । लताले ५ वर्षको उमेरदेखि नै बुवाका नाटकहरूमा गाउन र अभिनय गर्न थालेकी थिइन् । औपचारिक शिक्षा लिन नपाएकी उनलाई घरमा काम गर्ने सहयोगीले मराठी शब्दहरू चिन्न सक्ने बनाए । पछि एकजना पुरोहितबाट उनले संस्कृत सिकिन् । घरमा आउने पाहुना र शिक्षक लगायतबाट अनौपचारिक रूपमा विभिन्न विषयबारे ज्ञान लिएकी थिइन् ।उनको जीवनकाल संघर्षमय थियो । निकै समस्या सामना गर्नॅपर्यो । त्यसमध्ये एक थियो घर लिलामी । सबै पैसा डुबेपछि बुवाले फिल्म र थिएटर कम्पनी बन्द गरे । त्यसपछि उनको परिवार इन्दौरबाट पुणे सर्यो । त्यतिखेर महाराष्ट्रमा रहेको उनीहरूको पुरानो घर ऋणकै कारण लिलाम भयो । १६ वर्षको उमेरमा पिताको मृत्युपछि भने उनका काँध परिवारको बोझले थिचिए । त्यसपछि उनी परिवारसँगै मुम्बई पुगिन् ।सन् १९४० तिर चलचित्रमा गीत गाएर जीवन गुजारा गर्न सकिने अवस्था थिएन । त्यसैले परिवार चलाउन फिल्ममा अभिनय थालिन् । ८ मराठी फिल्ममा अभिनय गरेकी भए पनि उनले आफूलाई अभिनयमा कहिल्यै लगाव नभएको बताउँथिन् । सन् १९४९ मा महल फिल्मका लागि गाएको आएगा आनेवाला बोलको गीत उनको पहिलो हिन्दी गीत हो । त्यही गीतले चर्चित संगीतकारको आँखामा परेपछि भने उनी पछाडि फर्कनु परेन । त्यसयता उनले हिन्दी फिल्मका लागि हजारौं गीतमा स्वर भरिन् । मजबुर, आवारा, मुगल ए आजम, श्री ४२०, आराधना र दिलवाले दुल्हनिया ले जाएगें, मैने प्यार किया, मोहब्बते लगायत उनले रोमान्टिक गीत गाएका चर्चित फिल्म थुप्रै छन् । लताले गायनमा आफ्नो समयका चर्चित पुरुष गायकलाई कडा टक्कर दिन्थिन् । मोहम्मद रफीदेखि किशोर कुमारसँग उनले आवाज दिइन् । राज कपुर, गुरुदत्त, मणि रत्नमदेखि करण जौहरजस्ता चर्चित निर्देशकहरूसँग उनले काम गरिन् । एक समय अधिकांश फिल्मका पार्श्व गायनका लागि रोजाइमा पर्ने उनी प्रतिस्पर्धा गर्न सक्ने एक्ली गायिका थिइन् ।भारत सरकारले लताको निधनमा दुई दिन राजकीय शोक घोषणा गरेको छ । मुम्बईको शिवाजी पार्कमा आइतबार साँझ राजकीय सम्मानका साथ उनको अन्तिम संस्कार गरिएको छ । भारतीय प्रधानमन्त्री नरेन्द्र मोदीले शिवाजी पार्क पुगेर अन्तिम श्रद्धाञ्जली दिए । श्रद्धाञ्जलीका लागि फिल्मकर्मी, राजनीतिज्ञ, खेलाडी, साहित्यकार लगायतको बाक्लो उपस्थिति थियो । गीतसंगीतमा पुर्याएको अभूतपूर्व योगदानका लागि उनलाई सन् २००१ मा भारतको सर्वोच्च नागरिक सम्मान भारत रत्न प्रदान गरिएको थियो । त्यस्तै उनी पद्म विभूषण, पद्म भूषण, दादा साहेब फाल्के, नेसनल फिल्म अवार्डलगायत दर्जनौं पुरस्कारबाट सम्मानित भइसकेकी थिइन् ।"
एमसीसीमा तीन दल तीनतिर,"(काठमाडौं)  एमसीसी मुद्दामा एकअर्कामाथि लगातार दबाब बनाउने रणनीति लिएर दाउपेचको राजनीति गरिरहेका प्रमुख तीन दलबीच संवादको थालनी भएको छ । आइतबार केही समयको अन्तरालमा सार्वजनिक भएका दुई पत्रले गठबन्धनमा रहेका दलहरूबीच थप अविश्वास पैदा भएको छ भने एमसीसी र संसद् अवरोध खोल्ने विषयमा प्रमुख प्रतिपक्षीसँग नयाँ चरणबाट वार्ता सुरु भएको छ । दलहरूबीचकै सहमतिमा एमसीसी संसद्मा पुर्याउने प्रधानमन्त्री देउवाको पछिल्लो रणनीति छ ।अमेरिकाले समयसीमा तोकेर एमसीसी टुंगो लगाउन दबाब दिएपछि अप्ठेरोमा परेका दलहरूले विकल्प खोजीका लागि संवाद थालेका हुन् । लगातार दुई पत्र सार्वजनिक भएपछि प्रमुख तीन दल तातेका छन्, आइतबार रातिसम्म छलफल जारी रहे । एमसीसी मुद्दा निर्णायक चरणतिर प्रवेश गरेपछि संसद् अवरोध गरिरहेको प्रमुख प्रतिपक्षी दल एमाले पनि सत्ता गठबन्धनसँग संवादमा जोडिएको छ । प्रधानमन्त्री शेरबहादुर देउवा, एमाले अध्यक्ष केपी शर्मा ओली र माओवादी केन्द्रका अध्यक्ष पुष्पकमल दाहालबीच आइतबार संसद् खोल्ने र एमसीसीलगायत मुद्दालाई अगाडि बढाउने विषयमा छलफल भए पनि सहमति जुटेको छैन । यद्यपि एक शीर्ष नेताका अनुसार दलहरूले ह्वीप नलगाई एमसीसी अनुमोदनका लागि अगाडि बढाउने सम्भावना छ । संसद् खुलाउन प्रधानमन्त्री आफैं र निकट नेताहरूमार्फत विभिन्न तहमा संवाद पनि अगाडि बढाएका छन् । बालुवाटारमा भएको छलफलमा नेताहरूका अलगअलग धारणा र प्रस्ताव आएका छन् । छलफलमा सहभागी एमाले महासचिव शंकर पोखरेलका अनुसार सत्ता गठबन्धनमा रहेका देउवा र दाहालबीच समान धारणा आएको छैन भने एमालेले पूर्ववत् अडान दोहोर्याएको छ । दाहालको सचिवालयले आइतबार साँझ प्रेस नोटमार्फत एमसीसीमा पार्टीको पूर्वअडान यथावत् रहेको स्पष्ट पारेको छ । बैठकमा सहभागी सञ्चार तथा सूचना प्रविधिमन्त्री ज्ञानेन्द्रबहादुर कार्कीले सहमतिबाटै एमसीसी निष्कर्षमा पुग्ने वातावरण बनेको प्रतिक्रिया दिएका छन् । छलफल सकारात्मक दिशामा अघि बढेको छ, आगामी दिनमा यी नै विषयहरूमा छलफल हुने सहमतिका साथ बैठक सकिएको छ, कार्कीले भने । एमाले महासचिव पोखरेलका अनुसार प्रधानमन्त्री देउवाले एमसीसी अनुमोदन गर्न सहयोगका लागि आग्रह गरेका थिए भने दाहालले प्रतिपक्षको समेत सहयोगमा एमसीसीलाई चुनावसम्म पर्खिन आग्रह गर्ने प्रस्ताव गरेका थिए । प्रधानमन्त्रीले एमसीसीलगायतका विषय अगाडि बढाउनका लागि सहयोग गर्नुपर्छ भन्ने खालको कुरा राख्नुभयो, उनले भने, त्यसैगरी सत्ता गठबन्धनका नेता प्रचण्डको प्रतिपक्षले सदन सुचारु गर्न सहयोग गरोस् र प्रतिपक्षसहित एमसीसीलाई चुनावपछि मात्रै अगाडि बढाउनका लागि सबैले पत्र पठाऊँ भन्ने खालको आग्रह थियो । एमालेले भने पहिला सत्ता गठबन्धनलाई नै एमसीसीबारे स्पष्ट र समान धारणा बनाउन आग्रह गरेको छ । हामीले सत्तापक्षले एमसीसीको पक्षमा आफ्नो दृष्टिकोण राख्न उचित हुन्छ, प्रधानमन्त्री प्रणालीमा सत्तापक्षबाटै राष्ट्रिय मुद्दामा अलगअलग राय प्रकट गर्ने कुरा संसदीय र लोकतन्त्रका लागि उपयुक्त होइन, यो विषयमा सत्तापक्ष स्पष्ट होस् भन्ने राय प्रकट गर्यौं, उनले भने । बैठकमा अध्यक्ष ओलीले एमसीसीका विषयमा एमालेले हतार नगर्ने बताएका थिए ।तीन नेताको भेट हुनुभन्दा पहिला प्रधानमन्त्री र माओवादी अध्यक्ष दाहालबीच आइतबार बिहान बालुवाटारमा छलफल भएको थियो । बिहान प्रधानमन्त्री र पार्टी अध्यक्षबीच भेटघाट भएको थियो, सोही भेटघाटबाट एमसीसी, स्थानीय निर्वाचन र संसद् सुचारु गर्ने विषयमा छलफल गर्न प्रमुख प्रतिपक्ष दलका अध्यक्षलाई बोलाउने सहमति भएर अपराह्नको समय तय भएको थियो, दाहालका स्वकीय सचिव रमेश मल्लले भने । मल्लका अनुसार लगत्तै प्रधानमन्त्रीले ओलीलाई बालुवाटारमा संवादका लागि आउन आग्रह गर्दै फोन गरेका थिए तर ओलीले एकीकृत समाजवादीका अध्यक्ष सहभागी हुने भए आफू नआउने बताएपछि त्रिपक्षीय भेटघाट तय भएको थियो । त्रिपक्षीय भेटघाटका लागि नेपालले सहमति जनाएका थिए ।संसद् खोल्ने विकल्प भेटिए अबको बैठकमा एमसीसी टेबुल गर्ने प्रधानमन्त्री देउवाको तयारी थियो तर संसद् खुलाउने विषयमा एमालेले आफ्नो अडान यथावत् राखेको छ । त्रिपक्षीय भेटमा पनि एमाले अध्यक्ष ओलीले सभामुखको राजीनामा र पार्टीले निष्कासन गरेका सांसदलाई कारबाही गर्नुपर्ने सर्त राखेका छन् । यसका लागि उनले निकट नेताहरूलाई विभिन्न ठाउँमा संवादमा समेत खटाएका छन् । कानुनमन्त्री दिलेन्द्र बडूले आइतबारै सभामुख अग्नि सापकोटालाई भेटेर सरकारले एमसीसी अगाडि बढाउन चाहेको सन्देश दिएका छन् । आइतबार बिहान प्रधानमन्त्री देउवा र माओवादी अध्यक्ष दाहालले एमसीसी मुख्यालयलाई असोज १३ मा एमसीसीमा राष्ट्रिय सहमति जुटाएर पारित गर्ने आश्वासनसहित पठाएको पत्र सार्वजनिक भएको थियो । त्यसलगत्तै एमसीसीका प्रमुख कार्यकारी अधिकृत महमुद बाहले गत बिहीबार देउवा र दाहाललाई फागुन १६ सम्म एमसीसी पास गर्न स्मरण गराउँदै लेखेको पत्र सार्वजनिक भएको थियो । पत्र प्रकरणबारे सबै दलमा आन्तरिक छलफल भएका छन् । सत्ता गठबन्धनमा रहेका दलबीच थप तनावपूर्ण अवस्था सिर्जना भएको छ तर ओलीसहितको भेट सकिएलगत्तै देउवा र दाहालबीच भएको छलफलमा २६ गतेको संसद् बैठकमा एमसीसी नलैजाने सहमति भएको छ । हाम्रो केन्द्रीय समिति बैठकपछि मात्रै एमसीसीको विषयमा निर्णय हुन्छ, माओवादी केन्द्रका नेता नारायणकाजी श्रेष्ठले भने । माघ २७ मा माओवादीको केन्द्रीय समिति बैठक बस्दै छ । उनका अनुसार दाहालले बैठक भएको जानकारी दिएपछि देउवाले २६ गते संसद् बैठकमा एमसीसी नलैजाने सहमति जनाएका हुन् । माओवादी अध्यक्ष दाहालको सचिवालयले पनि संशोधनबिना एमसीसी अनुमोदन गर्न नसकिने प्रस्ट्याएको छ । राष्ट्रहितलाई केन्द्रमा राखेर नेतृत्वले गरेको कूटनीतिक पहललाई गलत रूपमा व्याख्या गर्नु र अनावश्यक रूपमा उछाल्नुको कुनै अर्थ नभएको सचिवालयको भनाइ छ । हामीले देश र जनताको हितलाई सर्वोपरी ठानी आफ्नो पार्टीका धारणा स्पष्ट गर्दै आएका छौं, यो परियोजना परिमार्जनबिना पारित गर्नु हुँदैन भन्नेमा हाम्रो पार्टी दृढ छ, सचिवालयले भनेको छ, यसबारे गरिएका नियोजित प्रचारबाजीको भ्रममा नपर्न अपिल गर्दछौं ।दाहालले पार्टी नेताहरूसँग पनि सार्वजनिक भएको पत्र र एमसीसी अनुमोदनका विषयमा छलफल गरेका थिए । दाहालले गठबन्धनको रक्षाका लागि पत्र लेखिएको दाबी गरेका छन् । प्रतिगमनलाई परास्त गरी भर्खरै गठबन्धन सरकार निर्माण भएको समयमा प्रधानमन्त्रीमाथि एमसीसी पारित गर्नैपर्ने दबाब भएकाले राष्ट्रिय हित तथा गठबन्धन र सरकारको रक्षाका लागि उक्त पत्र लेखिएको थियो र पत्रमा एमसीसीका लागि राष्ट्रिय सहमति आवश्यक हुने र राष्ट्रिय सहमति निर्माणका लागि सरकारलाई केही समय आवश्यक पर्ने कुरा उल्लेख गरिएको हो, दाहालको सचिवालयले भनेको छ, वस्तुगत अवस्थालाई मध्यनजर गर्दै राष्ट्रहितलाई केन्द्रमा राखेर नेतृत्वले गरेको कूटनीतिक पहललाई गलत रूपमा व्याख्या गर्नु र अनावश्यक रूपमा उछाल्नुको अर्थ छैन ।माओवादी नेता हरिबोल गजुरेलले अध्यक्ष दाहाल र प्रधानमन्त्री देउवाले एमसीसी अघि बढाउने सम्बन्धमा लेखेको पत्रबारे पार्टीलाई जानकारी भएको बताए । पार्टीमा जानकारी थियो, राष्ट्रिय सहमति बनाएर एमसीसी पारित गर्ने कुरा थियो, उनले भने, अध्यक्षले पनि वातावरण बनाएर अघि बढाउने भन्नुभएको हो । वातावरण बनेन । यही साता हुने केन्द्रीय समिति बैठकमा एमसीसीको विषयमा छलफल हुने उनले बताए । यथास्थितिमा एमसीसी पारित नगर्ने विषयमा पार्टीमा एकमत रहेको उनको भनाइ छ ।स्कटल्यान्डको ग्लास्गोमा भएको कोप२६ मा सहभागी भएर कात्तिक १८ मा स्वदेश फर्केका प्रधानमन्त्री देउवाले त्रिभुवन अन्तर्राष्ट्रिय विमानस्थलमा नै आफू र दाहालले एमसीसी अनुमोदन गराउँछौं भनेर अमेरिकालाई पत्र पठाएको खुलासा गरेका थिए । देउवाको खुलासालगत्तै कात्तिक १९ मा दाहालले आफ्नो निवासमा देउसीभैलो खेल्न पुगेका कलाकारको टोलीलाई सम्बोधन गर्दै सहमतिमा एमसीसी अनुमोदनका लागि अमेरिकासँग समय माग गरेको बताएका थिए । देशमा सबै दलसँग छलफल नगरी, राष्ट्रिय सहमति नबनाई यसलाई पारित गर्न सकिँदैन, त्यसका निम्ति समय चाहिन्छ, हामी छलफल गर्छौं । समस्या कहाँ छ ? त्यसको निदान कसरी गर्न सकिन्छ भन्ने उपाय निकाल्छौं भनेर लेखिएको चिठी हो, अध्यक्ष दाहालले भनेका थिए, हामीले पास गर्छौं भनेर लेखेको चिठी होइन, यो कुरा प्रस्ट होस् । एमसीसीबारे गठबन्धनमा साझा धारणा बनाउन झलनाथ खनाल, नारायणकाजी श्रेष्ठ र ज्ञानेन्द्र कार्की रहेको कार्यदल पनि बनेको थियो । कार्यदलले आफ्नो प्रतिवेदन दिएको छैन् । त्यसैबीच सहमतिमै एमसीसी संसद्मा लैजानका लागि प्रधानमन्त्रीको प्रस्तावमा गठबन्धनमा रहेका दलहरूले अनौपचारिक रूपमा अध्ययन समिति बनाएको खुलेको छ । यसबीचमा कांग्रेस, माओवादी र एकीकृत समाजवादीका नेताबाहेक एमसीसीसम्बद्ध व्यक्तिहरूसमेत सम्मिलित अध्ययन समितिले काम गरिरहेको एक नेताले जानकारी दिए । यद्यपि अध्ययन समितिमा कोको छन् भन्ने ती नेताले खुलाउन चाहेनन् । भित्रभित्र तीन दलका मान्छे र एमसीसीका अधिकारीसमेत सहभागी भएर अध्ययनको काम हुँदै थियो, यहीबेला पत्रहरू सार्वजनिक गर्नेदेखि अनेक गरेर झन् गिजोल्ने काम भयो, सजिलै पार लाग्ने विषय थियो, ती नेताले भने, गठबन्धन भत्काउन चाहने एमालेसहित कांग्रेसकै केही र अमेरिकी संस्थासँग जोडिएर काम गर्ने केही व्यक्तिहरू बीचमा पसेर गिजोल्ने काम गरे तर जति जे गरे पनि २६ गतेको संसद् बैठकमा एमसीसी जाँदैन, यो प्रस्ट छ ।अध्ययन समितिले काम गरिरहेका बेला अमेरिकन अधिकारीहरूको दबाबमा नै पत्र सार्वजनिक गरेर वातावरण झन् बिथोलेको ती नेताले बताए । सम्झौताका कुनकुन बुँदा खास आपत्तिजनक या सुधार्नुपर्ने छन् खोजौं भन्ने ढंगले कुरा भएको थियो, एमसीसीसम्बद्ध अधिकारीहरू पनि सहमत थिए, त्यहीअनुसार अध्ययनको काम पनि अगाडि बढेको थियो, ती नेताले भने, तर अमेरिकी अधिकारीहरूले दबाब दिएर पत्र सार्वजनिक भयो । दोहोरो भूमिकाले वातावरण झन् बिगार्यो ।"
किन बनाइन्छ गैरसांसदलाई मन्त्री ?,"(काठमाडौं)  सांसद नभएको व्यक्ति ६ महिनाका लागि संघ र प्रदेशको मन्त्री बन्न सक्ने संवैधानिक प्रावधानलाई राजनीतिक दलहरू पार्टीगत, गुटगत र अन्य अदृश्य स्वार्थमा प्रयोग गरिरहेका छन् । नयाँ संविधान आएपछि मात्रै संघ र प्रदेशमा ६ जना गैरसांसद मन्त्री भएका छन् । संविधानको धारा ७८ मा संघीय सांसद नभएको व्यक्ति र धारा १७० मा प्रदेश सांसद नभएको व्यक्ति मन्त्री हुन सक्ने उल्लेख छ । त्यसरी नियुक्त हुने व्यक्तिले ६ महिनाभित्र सांसद भइसक्नुपर्ने सोही धारामा उल्लेख छ । यसको अर्थ सांसद र मन्त्री हुन योग्य तर विविध कारणले छुटेको व्यक्तिलाई मन्त्री र त्यसपछि सांसद बनाउन सकियोस् भन्ने हो । संविधानविद् टीकाराम भट्टराई संविधानले कल्पना गरेको उद्देश्यविपरीत दलहरूले गैरसांसदलाई ६ महिने मन्त्री बनाउने गरेको बताउँछन् । संसदीय व्यवस्था अवलम्बन गर्ने अन्य देशमा पनि गैरसांसदलाई मन्त्री बनाउने प्रावधान राखिएको हुन्छ, तर त्यसको औचित्य पुष्टि हुनुपर्छ, उनले भने, हाम्रोमा भने विगतदेखि नै विभिन्न स्वार्थमा मन लागेका व्यक्तिलाई टिपेर मन्त्री बनाउने गलत परम्परा बसेको छ । यसले संवैधानिक नैतिकतामाथि प्रश्न उठेको छ । प्रधानन्यायाधीश चोलेन्द्रशमशेर जबराको सिफारिसमा गत असोज २२ मा उद्योग, वाणिज्य तथा आपूर्तिमन्त्री नियुक्त भएका गजेन्द्र हमाल चौतर्फी विरोधपछि दुई दिनमै राजीनामा दिन बाध्य भए । तर उनको नियुक्तिले सर्वोच्च अदालतमा बीजारोपण भएको विवाद अझै साम्य भइसकेको छैन । हमाल बाँके कांग्रेसका पुराना नेता भए पनि सांसद होइनन् । तत्कालीन प्रधानमन्त्री केपी शर्मा ओलीले २०७६ फागुनमा युवराज खतिवडालाई पुनः अर्थमन्त्री नियुक्त गरे, जति बेला उनी राष्ट्रिय सभा सदस्यबाट हटिसकेका थिए । तत्कालीन नेकपाभित्र अर्थराजनीतिमा दखल राख्ने सांसद नभएका होइनन् तर ओलीले निकटताका आधारमा मन्त्री नियुक्त गरे । खतिवडाले अर्थमन्त्रीका रूपमा राम्रो काम गर्न नसकेको टीकाटिप्पणी भइरहेको थियो, तैपनि ओलीले उहाँलाई पुनः ६ महिनाका लागि मन्त्री बनाउनुभयो, हाल एकीकृत समाजवादीका प्रवक्ता रहेका तत्कालीन नेकपा नेता जगनाथ खतिवडाले भने, तर प्रधानमन्त्रीले किन हो, उहाँलाई छाड्न चाहनु भएन । सबैभन्दा बढी कर्णालीमा गैरसांसद मन्त्री भएका छन् । आइतबार माओवादी केन्द्रको सिफारिसमा हुम्लाका छिरिङ डम्डुल (कार्चेन) लामा उद्योग, पर्यटन, वन तथा वातावरणमन्त्री नियुक्त भए । त्यसअघि एकीकृत समाजवादीका अम्मरबहादुर थापा, कुर्मराज शाही र नन्दसिंह बुढा गैरसांसदका रूपमा ६ महिना मन्त्री बनेका थिए । आइतबार मन्त्री नियुक्त भएका लामा १२ सय वर्ष पुरानो पुरातात्त्विक महत्त्वको मूर्ति चोरेको आरोपमा २ वर्ष जेल सजाय भोगेका व्यक्ति हुन् । २०४९ सालमा तिब्बतको खोचेरनाथ गुम्बाबाट मूर्ति चोरेको अभियोगमा हुम्ला जिल्ला अदालतले २०५१ मंसिरमा उनलाई २ वर्ष जेल र ५ हजार जरिवाना तोकेको थियो ।माओवादी केन्द्रले हिमाली लामा समुदायको प्रतिनिधित्व गराइएको भन्दै उनको नियुक्तिको औचित्य पुष्टि गर्ने प्रयास गरेको छ । समावेशितालाई ख्याल गर्ने नै हो भने महिला, दलितको प्रतिनिधित्व गरेको खोइ ? कर्णाली प्रदेशसभाका एक माओवादी सांसदले भने, यहाँ त समावेशिताको नाममा राजनीतिक दाउपेच र भित्री मोलमोलाइ हुन थाल्यो । उनका अनुसार कार्चेनलाई भरखरै एमाले प्रवेश गरेका हुम्लाका माओवादी नेता छिमी लामाको अभाव पूर्ति गर्न मन्त्री बनाइएको हो । २०६४ का सभासद र २०७४ मा माओवादी केन्द्रबाट प्रतिनिधिसभा सदस्य लडेका छिमी पार्टी नेतृत्वप्रति असन्तुष्टि जनाउँदै एक महिनाअघि एमालेमा प्रवेश गरेका हुन् । पार्टीको प्रदेश कमिटी र प्रदेशसभा संसदीय दलमा यसबारे कुनै छलफल भएन, सिधै माथि (अध्यक्ष पुष्पकमल दाहाल) बाट सिफारिस गर्नू भन्ने निर्देशन आएको हो, ती सांसदले भने, प्रदेशसभामै मन्त्री बनाउनुपर्ने सीमान्तकृत समुदायका सांसदहरू हुँदाहुँदै उहाँलाई मन्त्री बनाउनुपर्ने के बाध्यता आइलाग्यो, थाहा भएन । कर्णालीमा यसअघि एकीकृत समाजवादीका थापा, शाही र बुढा गैरसांसद हैसियतमा ६ महिनासम्म मन्त्री भएका थिए । पार्टी संसदीय दलको निर्देशनविपरीत तत्कालीन मुख्यमन्त्री महेन्द्रबहादुर शाहीलाई विश्वासको मत दिएपछि एमालेको सिफारिसमा उनीहरूको सांसद पद खारेज भएको थियो । त्यसपछि तत्कालीन मुख्यमन्त्री शाहीले २०७८ वैशाख १५ मा उनीहरूलाई गैरसांसद हैसियतमा मन्त्री नियुक्त गरेका थिए । पछि उनीहरू माधव नेपालको नेतृत्वमा गठित एकीकृत समाजवादी पार्टीमा आबद्ध भए । अधिवक्ता अरुण पौड्याल संविधानले सबैखाले विकल्प खुला राखेको तर त्यसलाई कसरी प्रयोग गर्ने भन्ने कुरा महत्त्वपूर्ण बताउँछन् । राजनीतिक स्वार्थका लागि सामाजिक, राजनीतिक र कानुनी रूपमा समेत बदनाम बनेका व्यक्तिलाई मन्त्री बनाउने गलत पद्धति बस्नु दुर्भाग्य हो । ६ महिनाभित्र सांसद हुने सम्भावना बोकेका व्यक्तिलाई मात्र मन्त्री बनाइनुपर्ने संविधानको भावना रहेको उनको भनाइ छ । तर संघ र प्रदेशमा मन्त्री भएकाहरू पुनः सांसद हुने सम्भावना सकिएका व्यक्ति हुन् । आइतबार मन्त्री भएका कर्णालीका लामा पनि सांसद हुने सम्भावना छैन । म पार्टीको निर्देशनअनुसार मन्त्री बनेको हुँ, ६ महिनाभित्र देखिने गरी काम गर्छु, लामाले भने, छोटो समयमा राम्रो काम गरेर देखाउँछु ।गैरसांसद हैसियतमा ६ महिनाका लागि मन्त्री नियुक्त भएकाहरूले काम गरेर देखाउने सम्भावना निकै कम हुन्छ । निश्चित र छोटो अवधि भएकाले कर्मचारी संयन्त्रबाट ती मन्त्रीले सहयोग पाउँदैनन् । चारचार वर्षसम्म प्रदेशसभामा खारिएका सांसदलाई त प्रदेशको विकास, जनसेवा र कानुनमा अझ मिहिनेत गर्नुपर्ने अवस्था छ भने एकैचोटि मन्त्री भएको व्यक्तिले अध्ययन गर्दागर्दै दौरासुरुवालको फेरो समाउँदा समाउँदै कार्यकाल गएको पत्तो पाउँदैनन्, लामालाई मन्त्री नियुक्त गरेपछि असन्तुष्ट बनेका माओवादी केन्द्रका कर्णाली प्रदेश संसदीय दलका सचेतक ठम्मर विष्टले फेसबुकमा लेखेका छन्, अनि त्यस्तो व्यक्तिलाई ६ महिनाभित्र के कस्तो काम गर्नुभयो भनेर कसरी प्रश्न गर्ने ?"
प्रदेशमा थपिए १३ मन्त्री र एक राज्यमन्त्री,"(मोरङसुर्खेत)  प्रदेश १, मधेस र कर्णाली प्रदेशका मुख्यमन्त्रीले आइतबार मन्त्रिपरिषद् विस्तार गरेका छन् । प्रदेश १ मा मुख्यमन्त्री राजेन्द्रकुमार राईले आठ मन्त्री थपेर मन्त्रिपरिषद्लाई १३ सदस्यीय बनाएका छन् । पाँच मन्त्री नियुक्त भएसँगै कर्णालीको मन्त्रिपरिषद् ८ सदस्यीय भएको छ । मधेसमा भने एक राज्यमन्त्री थपिएको हो । प्रदेश १ मा माओवादी केन्द्रबाट उपनेता रामकुमार राई खानेपानी, सिँचाइ तथा ऊर्जामन्त्री र प्रमुख सचेतक झलकबहादुर मगर कृषि तथा पशुपक्षी विकासमन्त्रीमा नियुक्त भएका छन् । एकीकृत समाजवादीका तर्फबाट राजन राई सामाजिक विकासमन्त्री, खिनु लङ्वा (लिम्बू) पर्यटन तथा संस्कृतिमन्त्री र उपेन्द्र घिमिरे यातायात व्यवस्था तथा सञ्चारमन्त्री भएका छन् । घिमिरे एकीकृत समाजवादीका अध्यक्ष माधवकुमार नेपालका नातेदार हुन् भने लङ्वा वरिष्ठ नेता झलनाथ खनालनिकट हुन् । कांग्रेसबाट वन, वातावरण तथा भूसंरक्षण मन्त्रीमा शेखरचन्द्र थापा, उद्योग, श्रम तथा रोजगारमन्त्रीमा प्रतापप्रकाश हाङ्गाम र भूमि व्यवस्था सहकारी तथा गरिबी निवारणमन्त्रीमा ओमप्रकाश सरावगीले शपथ लिएका छन् । थापा र हाङ्गाम कांग्रेस सभापति शेरबहादुर देउवानिकट र सरावगी नेता कृष्णप्रसाद सिटौलानिकट हुन् । नवनियुक्त मन्त्रीहरूलाई प्रदेश प्रमुख पर्शुराम खापुङले पद तथा गोपनीयताको शपथ गराएका थिए । कांग्रेस, माओवादी केन्द्र, एकीकृत समाजवादी, जनता समाजवादी पार्टी र संघीय लोकतान्त्रिक राष्ट्रिय मञ्च गरी पाँचदलीय गठबन्धनको सरकारले आइतबार ७ बाट मन्त्रालयको संख्या १२ पुर्याउने निर्णय गरेको थियो । सामाजिक विकास मन्त्रालयमा भने मन्त्रीका अलावा राज्यमन्त्री राखिएको छ । मन्त्रिपरिषद्मा कांग्रेसलाई ५, एकीकृत समाजवादीलाई मुख्यमन्त्रीसहित ४, माओवादी केन्द्रलाई ३ र जनता समाजवादी पार्टीलाई एक मन्त्रालय परेको छ । संघीय लोकतान्त्रिक राष्ट्रिय मञ्चकी एक मात्र सांसद विष्णु तुम्बाहाम्फे सामाजिक विकास राज्यमन्त्री छिन् । मन्त्रिपरिषद्ले तत्कालीन सामाजिक विकास, उद्योग, पर्यटन, वन तथा वातावरण र भूमि व्यवस्था, कृषि तथा सहकारी र भौतिक पूर्वाधार विकास मन्त्रालय मात्रै विभाजन गर्ने निर्णय गरेको थियो । मुख्यमन्त्री राईले आन्तरिक मामिला तथा कानुन मन्त्रालयबाट सञ्चार झिकेर यातायात व्यवस्था तथा सञ्चार मन्त्रालय बनाएका छन् । जिम्मेवारी बाँडफाँटमा असन्तुष्टि उत्पन्न हुँदा आइतबार बिहान ११ बजेका लागि तोकिएको शपथग्रहण ३ घण्टा ढिलो भएको थियो । मुख्यमन्त्री राईले कांग्रेसका प्रतापप्रकाश र सरावगीको मन्त्रालय हेरफेर गरेको भन्दै कांग्रेस संसदीय दलका नेता राजीव कोइरालाले आपत्ति जनाएका थिए । शपथग्रहण सुरु हुने बेला सच्याइएको थियो । यसअघि नियुक्त जनता समाजवादी पार्टीका नेता जयराम यादव स्वास्थ्यमन्त्री, कांग्रेसका उपनेता हिमाल कार्की सडक, पूर्वाधार तथा सहरी विकासमन्त्री, माओवादी केन्द्रका नेता इन्द्र आङ्बो आर्थिक मामिला तथा योजनामन्त्री र कांग्रेसका प्रमुख सचेतक केदार कार्की आन्तरिक मामिला तथा कानुनमन्त्री छन् । मन्त्रिपरिषद् विस्तारमा आफ्ना नेता कोही नसमेटिएपछि कांग्रेसको शेखर कोइराला समूह असन्तुष्ट बनेको छ । संसदीय दल नेता राजीव कोइरालाले कांग्रेसको संसदीय दललाई पाखा लगाएर सभापति शेरबहादुर देउवाको सल्लाहमा मुख्यमन्त्री राईले मन्त्रालय बाँडफाँट र मन्त्रीको नाम छनोट गरेको टिप्पणी गरे । दादागिरी भयो । यसको कडा प्रतिवाद गर्छौं । यस्तो क्रियाकलापले गठबन्धनमा असर पर्न सक्छ, उनले भने । शेखर कोइरालानिकट आन्तरिक मामिला तथा कानुनमन्त्री केदार कार्कीले पदबाट राजीनामा दिने बताएका छन् । प्रदेश १ संसदीय दलमा कोइरालानिकट सांसदको बहुमत छ । प्रमुख प्रतिपक्षी दल एमालेका प्रदेश सांसद तथा पूर्वआन्तरिक मामिला तथा कानुनमन्त्री हिक्मत कार्कीले मुख्यमन्त्री राई नेतृत्वको सरकारको यो अन्तिम भोज भएको प्रतिक्रिया दिए । अर्थ विज्ञ वेदराज आचार्यले जसरी पनि सत्ता टिकाउन मन्त्रालयको संख्या बढाएर व्ययभार थप्दा प्रदेश र प्रदेशवासीको विकास र समृद्धिको सपना अधुरै रहने बताए । आर्थिक मामिला तथा योजनामन्त्री आङ्बोले भने संविधानले दिएको अधिकारमा टेकेर मन्त्रालयको संख्या बढाइएको तर्क गरेका छन् । कर्णालीमा मुख्यमन्त्री जीवनबहादुर शाहीले तीन महिनापछि मन्त्रिपरिषद्लाई पूर्णता दिएका छन् । सत्ता साझेदार कांग्रेस, माओवादी केन्द्र र एकीकृत समाजवादीबीच भागबन्डा नमिल्दा मन्त्रिपरिषद् विस्तारमा ढिलाइ भएको थियो । कांग्रेसका जीवनबहादुर शाही गत कात्तिक १६ मा मुख्यमन्त्री बनेका थिए । उनले २ सातापछि एकीकृत समाजवादीका चन्द्रबहादुर शाहीलाई भूमि व्यवस्था, कृषि तथा सहकारीमन्त्री र मंसिर १४ मा माओवादी केन्द्रका विन्दमान विष्टलाई आर्थिक मामिला तथा योजनामन्त्रीमा नियुक्ति गरेका थिए । आइतबार थप पाँच मन्त्रीले प्रदेश प्रमुख तिलक परियारसँग पद तथा गोपनीयताको शपथ लिएका छन् । जसमध्ये एकीकृत समाजवादीका तर्फबाट पदमबहादुर रोकाया भौतिक पूर्वाधार तथा सहरी विकासमन्त्री नियुक्त भएका छन् । कांग्रेसका तर्फबाट यज्ञबहादुर बुढाक्षेत्रीले सामाजिक विकासमन्त्री र हिमबहादुर शाहीले आन्तरिक मामिला तथा कानुनमन्त्रीको जिम्मेवारी पाएका छन् । माओवादी केन्द्रका तर्फबाट छिरिङडम्डुल (कार्चेन) लामा उद्योग, पर्यटन, वन तथा वातावरणमन्त्री र गणेशप्रसाद सिंह ऊर्जा तथा जलस्रोतमन्त्री बनेका छन् । मूर्ति चोरीको कसुरमा जेल सजाय भोगेका गैरसांसद लामालाई मन्त्री बनाउन लागिएको भन्दै चौतर्फी आलोचना भए पनि माओवादीले निर्णय नसच्याएको हो । मधेस प्रदेशमा मुख्यमन्त्री लालबाबु राउतले एकीकृत समाजवादीका नागेन्द्र राय यादवलाई उद्योग, वन, पर्यटन तथा वातावरण राज्यमन्त्रीमा नियुक्त गरेका छन् । प्रदेश प्रमुख हरिशंकर मिश्रको उपस्थितिमा मुख्यमन्त्री राउतले उनलाई पद तथा गोपनीयताको शपथग्रहण गराएका छन् । राज्यमन्त्री यादव रौतहट क्षेत्र नं ३ (क) बाट निर्वाचित प्रदेश सांसद हुन् । मधेस प्रदेशमा मुख्यमन्त्रीसहित १० मन्त्री र ४ राज्यमन्त्री छन् ।"
वर्गीर्करण पहलमा रोजगार व्यवसायीको आपत्ति,"(काठमाडौं)  श्रम, रोजगार तथा सामाजिक सुरक्षा मन्त्रालयले म्यानपावर कम्पनीको वर्गीकरण गर्न कार्यदल बनाएकामा वैदेशिक रोजगार व्यवसायीहरूले आपत्ति जनाएका छन् । उनीहरूले धरौटी राखिसकेको अवस्थामा वर्गीकरण आवश्यक नरहेको भन्दै श्रममन्त्री कृष्णकुमार श्रेष्ठको ध्यानाकर्षणसमेत गराएका छन् । श्रममन्त्री श्रेष्ठले गत बिहीबार रोजगार व्यवस्थापन महाशाखाका प्रमुख राजीव पोखरेलको संयोजकत्वमा कार्यदल बनाएका थिए । कार्यदललाई कम्पनीहरूको मापदण्ड तथा स्तर निर्धारण गरी वर्गीकरण गर्न आवश्यक सूचक तथा कार्यविधि तयार गर्नेर् जिम्मवारी दिइएको छ । व्यवसायीहरूले भने आर्थिक चलखेल गर्न र मलेसियामा श्रमिक पठाउने जिम्मेवारी सीमितलाई मात्रै दिलाउन वर्गीर्करण गर्न लागिएको आरोप लगाएका छन् ।श्रम मन्त्रालयले ठगी नियन्त्रण गर्न भन्दै दुई वर्षअघि म्यानपावर कम्पनीको धरौटी बढाएको थियो । अहिले वार्षिक तीन हजार जनासम्म श्रमिक पठाउने कम्पनीले ५० लाख रुपैयाँको नगद धरौटी र डेढ करोड रुपैयाँको बैंक ग्यारेन्टी, तीन हजारदेखि पाँच हजार जनासम्म श्रमिक पठाउने कम्पनीले एक करोड नगद धरौटी तथा तीन करोड रुपैयाँको बैंक ग्यारेन्टी र वार्षिक पाँच हजार जनाभन्दा बढी श्रमिक पठाउने कम्पनीले दुई करोड नगद धरौटी तथा चार करोड रुपैयाँको बैंक ग्यारेन्टी राख्नुपर्ने व्यवस्था छ । कम्पनीहरूले धरौटी राखी श्रमिक पठाइरहेका छन् । नेपाल वैदेशिक रोजगार व्यवसायी संघले धरौटीको व्यवस्थाले नै म्यानपावरहरूको वर्गीकरण गरेको बताए । अहिले सिन्डिकेट कसरी लगाउन सकिन्छ भनेर प्रपन्च चालिएको छ, यो मलेसियासँग जोडिएको छ, संघका महासचिव सुजितकुमार श्रेष्ठले कान्तिपुरलाई भने, हामी सबै प्रकारका सिन्डिगेटविरुद्ध छौं । उनले गलत ढंगले काम गर्ने कम्पनीलाई कारबाही गर्नुपर्ने पक्षमा संघ रहेको बताए । तर सीमित व्यवसायीको स्वार्थ पूरा गर्न श्रम मन्त्रालय लाग्नु हुँदैन । एमाले निकट प्रगतिशील वैदेशिक रोजगार व्यवसायी मञ्चले शुक्रबार नै वर्गीकरणविरुद्ध आन्दोलन गर्ने निर्णय गरेको छ । श्रम मन्त्रालयको पछिल्लो प्रतिवेदनअनुसार मलेसियामा श्रमिक पठाउने कम्पनीको मात्रै संख्या ३ सय १० छ । कोभिड१९ महामारी सुरु भएयता मलेसियाले नेपालसहित कुनै पनि स्रोत देशबाट श्रमिक भर्ना गरेको छैन । मलेसियाले फेबुअ्ररी १४ (फागुन २) बाट श्रमिक भर्ना गर्ने निर्णय गरेको छ । मलेसियाले सन् २०१६ मा बंगलादेशबाट श्रमिक ल्याउन १० वटा कम्पनीलाई मात्रै छानेको थियो । दुई महिनाअघि श्रम सम्झौता भएपछि पुनः निश्चित कम्पनीबाट मात्रै श्रमिक आपूर्ति गर्ने तयारी भएको भन्दै बंगलादेशका व्यवसायीले सरकारविरुद्ध आन्दोलन गरिरहेका छन् । नेपालमा पनि यही अभ्यास सुरु गर्ने तयारी रहेको व्यवसायीहरूको आशंका छ ।श्रम मन्त्रालयले भने वर्गीकरणलाई कानुनसम्मत भनेको छ । मन्त्रालयले आइतबार विज्ञप्ति जारी गर्दै मर्यादित, इमानदारी, अनुशासित र पारदर्शी रूपमा काम गर्ने र गैरकानुनी रूपमा व्यवसायीबीच फरक हुनु स्वाभाविकै रहेको जनाएको छ ।"
फागुनदेखि विद्यालय खोल्न सिफारिस,"काठमाडौं (कास) कोभिड१९ संकट व्यवस्थापन केन्द्र (सीसीएमसी) ले फागुन १ देखि विद्यालयमा भौतिक रूपमा पठनपाठन गराउन सरकारलाई सिफारिस गरेको छ । सीसीएमसी बैठकले आइतबार कोरोना संक्रमण दर घट्दै गएकाले विद्यालय खोल्नुपर्ने निष्कर्ष निकालेको हो । कोभिड१९ को तेस्रो लहरका कारण माघको पहिलो सातादेखि विद्यालय बन्द छन् । पहिलो चरणमा माघ १५ सम्म विद्यालय बन्द गर्ने निर्णय गरिएको थियो । त्यसपछि सीसीएमसीकै सिफारिसमा सरकारले विद्यालय बन्दलाई माघ मसान्तसम्म लम्ब्याएको थियो । तर काठमाडौंको गोकर्णेश्वरलगायत स्थानीय तहले सरकारको निर्णय अवज्ञा गर्दै विद्यालय खुलाएका थिए । गृह मन्त्रालयले शुक्रबार सरोकारवालासँग विद्यालय खोल्नेनखोल्ने विषयमा परामर्श गरेको थियो । सरोकारवालाले विद्यालय खोलेर भौतिक रूपमै पठनपाठन सञ्चालन गर्नुपर्ने सुझाव दिएका छन् । नेपाल अभिभावक महासंघका अध्यक्ष सुप्रभात भण्डारीले केन्द्रबाटै एकै पटक विद्यालय बन्द गर्ने र खोल्ने निर्णय गर्नुभन्दा जिल्ला वा पालिकालाई त्यसको अधिकार दिँदा उपयुक्त हुने बताए । कोरोना संक्रमण दर घट्दै गएकाले संक्रमण दर कम रहेका स्थानमा विद्यालय पूर्ण रूपमा सञ्चालन गर्न सकिने उनी बताउँछन् । हामीले विद्यालय खोल्नुपर्छ भनेका छौं, सीसीएमसीले सिफारिस गरेपछि सरकारले निर्णय गर्ला, उनले भने । प्याब्सन, एनप्याब्सनसहित निजी विद्यालय सञ्चालकहरूले आइतबारबाटै विद्यालय खोल्नुपर्ने माग राख्दै आएका थिए । गृह मन्त्रालयमा भएको छलफलमा शिक्षा, स्वास्थ्य मन्त्रालयसहित शिक्षक महासंघ, अभिभावक महासंघ, विद्यालय सञ्चालकका प्रतिनिधिले शैक्षिक सुरुवातमा पनि पठनपाठन प्रभावित भएको, वैशाखमा सुरु हुने शैक्षिक सत्र असारमा मात्र सुरु भएको, दसैंतिहारपछि मात्रै पूर्णतया विद्यालय सञ्चालनमा आएको हुनाले विद्यार्थीको सिकाइमा धेरै असर परेको जनाएका थिए । जेठमा स्थानीय तहको चुनाव हुने सम्भावना रहेकाले त्यसअघि नै शैक्षिकसत्र सकेर लगत्तै विद्यालय तहका सबै कक्षाको परीक्षा लिइसक्नुपर्ने बाध्यात्मक अवस्था रहेको राष्ट्रिय परीक्षा बोर्डले जनाएको छ । बोर्डका सदस्य सचिव दुर्गाप्रसाद अर्यालले विद्यालय सिकाइ, निर्वाचन, कोभिडलगायत सबै अवस्थाको विश्लेषण गरेर परीक्षा तालिका सार्वजनिक गरिने बताए ।विद्यालय बन्द गर्ने र खोल्ने विषयमा एकरूपता कायम हुन नसक्दा शिक्षा मन्त्रालयका अधिकारीहरूसमेत असन्तुष्ट छन् । कोभिडको पहिलो लहरमा संघीय सरकारकै आह्वानमा विद्यालय बन्द गरिएका थिए । दोस्रो लहरको लकडाउनमा विद्यालय बन्द गर्नेखोल्ने अधिकार जिल्ला र पालिकालाई दिइयो । गतवर्ष फेरि वायु प्रदूषणका कारण विद्यालय बन्द गर्ने निर्णय संघीय सरकारले गर्दा पालिकाहरूले अवज्ञा गरे । यसपालि तेस्रो लहरमा पनि विद्यालय बन्द गर्ने शिक्षा मन्त्रालयको निर्णय सबैतिर कार्यान्वयन भएन । विद्यालय जोखिमको अवस्था हेरेर बन्द गर्ने कि खोल्ने निर्णय गर्नु उपयुक्त हुन्छ, शिक्षा मन्त्रालयका एक उपसचिवले भने, काठमाडौंमा बन्द हुँदा दूरदराजको विद्यालय सञ्चालन गर्न सकिन्छ, दूरदराजमा बन्द हुँदा काठमाडौंमा विद्यालय खुल्न सक्छन् ।"
फागुनदेखि विद्यालय खोल्न सिफारिस,"काठमाडौं (कास) कोभिड१९ संकट व्यवस्थापन केन्द्र (सीसीएमसी) ले फागुन १ देखि विद्यालयमा भौतिक रूपमा पठनपाठन गराउन सरकारलाई सिफारिस गरेको छ । सीसीएमसी बैठकले आइतबार कोरोना संक्रमण दर घट्दै गएकाले विद्यालय खोल्नुपर्ने निष्कर्ष निकालेको हो । कोभिड१९ को तेस्रो लहरका कारण माघको पहिलो सातादेखि विद्यालय बन्द छन् । पहिलो चरणमा माघ १५ सम्म विद्यालय बन्द गर्ने निर्णय गरिएको थियो । त्यसपछि सीसीएमसीकै सिफारिसमा सरकारले विद्यालय बन्दलाई माघ मसान्तसम्म लम्ब्याएको थियो । तर काठमाडौंको गोकर्णेश्वरलगायत स्थानीय तहले सरकारको निर्णय अवज्ञा गर्दै विद्यालय खुलाएका थिए । गृह मन्त्रालयले शुक्रबार सरोकारवालासँग विद्यालय खोल्नेनखोल्ने विषयमा परामर्श गरेको थियो । सरोकारवालाले विद्यालय खोलेर भौतिक रूपमै पठनपाठन सञ्चालन गर्नुपर्ने सुझाव दिएका छन् । नेपाल अभिभावक महासंघका अध्यक्ष सुप्रभात भण्डारीले केन्द्रबाटै एकै पटक विद्यालय बन्द गर्ने र खोल्ने निर्णय गर्नुभन्दा जिल्ला वा पालिकालाई त्यसको अधिकार दिँदा उपयुक्त हुने बताए । कोरोना संक्रमण दर घट्दै गएकाले संक्रमण दर कम रहेका स्थानमा विद्यालय पूर्ण रूपमा सञ्चालन गर्न सकिने उनी बताउँछन् । हामीले विद्यालय खोल्नुपर्छ भनेका छौं, सीसीएमसीले सिफारिस गरेपछि सरकारले निर्णय गर्ला, उनले भने । प्याब्सन, एनप्याब्सनसहित निजी विद्यालय सञ्चालकहरूले आइतबारबाटै विद्यालय खोल्नुपर्ने माग राख्दै आएका थिए । गृह मन्त्रालयमा भएको छलफलमा शिक्षा, स्वास्थ्य मन्त्रालयसहित शिक्षक महासंघ, अभिभावक महासंघ, विद्यालय सञ्चालकका प्रतिनिधिले शैक्षिक सुरुवातमा पनि पठनपाठन प्रभावित भएको, वैशाखमा सुरु हुने शैक्षिक सत्र असारमा मात्र सुरु भएको, दसैंतिहारपछि मात्रै पूर्णतया विद्यालय सञ्चालनमा आएको हुनाले विद्यार्थीको सिकाइमा धेरै असर परेको जनाएका थिए । जेठमा स्थानीय तहको चुनाव हुने सम्भावना रहेकाले त्यसअघि नै शैक्षिकसत्र सकेर लगत्तै विद्यालय तहका सबै कक्षाको परीक्षा लिइसक्नुपर्ने बाध्यात्मक अवस्था रहेको राष्ट्रिय परीक्षा बोर्डले जनाएको छ । बोर्डका सदस्य सचिव दुर्गाप्रसाद अर्यालले विद्यालय सिकाइ, निर्वाचन, कोभिडलगायत सबै अवस्थाको विश्लेषण गरेर परीक्षा तालिका सार्वजनिक गरिने बताए ।विद्यालय बन्द गर्ने र खोल्ने विषयमा एकरूपता कायम हुन नसक्दा शिक्षा मन्त्रालयका अधिकारीहरूसमेत असन्तुष्ट छन् । कोभिडको पहिलो लहरमा संघीय सरकारकै आह्वानमा विद्यालय बन्द गरिएका थिए । दोस्रो लहरको लकडाउनमा विद्यालय बन्द गर्नेखोल्ने अधिकार जिल्ला र पालिकालाई दिइयो । गतवर्ष फेरि वायु प्रदूषणका कारण विद्यालय बन्द गर्ने निर्णय संघीय सरकारले गर्दा पालिकाहरूले अवज्ञा गरे । यसपालि तेस्रो लहरमा पनि विद्यालय बन्द गर्ने शिक्षा मन्त्रालयको निर्णय सबैतिर कार्यान्वयन भएन । विद्यालय जोखिमको अवस्था हेरेर बन्द गर्ने कि खोल्ने निर्णय गर्नु उपयुक्त हुन्छ, शिक्षा मन्त्रालयका एक उपसचिवले भने, काठमाडौंमा बन्द हुँदा दूरदराजको विद्यालय सञ्चालन गर्न सकिन्छ, दूरदराजमा बन्द हुँदा काठमाडौंमा विद्यालय खुल्न सक्छन् ।"
५ वर्षमा मेयर पहिलो पटक गाउँमा,"(सिन्धुली)  मदन भण्डारी राजमार्ग भएर कमलामाई नगरपालिका१३ को रानीवास पुगेपछि कमला नदी आइपुग्छ । झोलुंगे पुल तरेर एक घण्टाको उकालो काटेपछि काङरिङ गाउँ आइपुग्छ । गाउँको सिरान सालघारी जंगलको आडमा टहरो छ । छानोमा जस्तापाता खिया लागिसकेको छ । त्यही जस्तापाता पनि स्थानीय सामुदायिक वनले १० वर्षअघि उपलब्ध गराएको थियो । हावापानी छेल्न टहराको एकापट्टि जस्ताले बारिएको छ । त्यही टहराको पटाहमा नीलो साइनबोर्डमा सेता अक्षरले लेखिएको छ श्री बालज्योति प्रावि काङरिङ ।यो विद्यालय २०६४ मा स्थापना भएको हो । जनप्रतिनिधि निर्वाचित भएर स्थानीय सरकार चलाएको पनि ५ वर्ष पुग्न लागिसकेको छ तर विद्यालयको स्तरमा त्यसको कुनै सकारात्मक प्रभाव देखिँदैन । टहरामा एउटा झ्याल र ढोका छ तर झ्याल खुल्दैन । छानाको जस्तापाता ३ पटकसम्म हावाहुरीले उडाइसकेको छ । स्थानीयले हार नमानी उडाएकै जस्ता ल्याई पुनः छानो छाएका थिए । बर्खामा बाछिटो पानी पर्दा कक्षामा बसेर पढ्ने अवस्था हुँदैन । थाकलको सेउलाले छानो छाएर १४ वर्षअघिबाट नानीबाबुका लागि विद्यालय चलाएका थियौं । अहिले जस्ताको छानो त छ तर अवस्था उस्तै जीर्ण छ, स्थानीय कुलबहादुर विश्वकर्माले भने ।विद्यालय टिकाउन स्वयंसेवी भएरसमेत अध्यापन गराएका उनले विद्यालयको भौतिक प्रगतिका लागि हारगुहार गर्दासमेत कुनै पक्षबाट सुनुवाइ नभएको गुनासो गरे । लोकतन्त्र बहाली भएर शान्ति स्थापना भएपछि गाउँमै विद्यालय हुनुपर्छ भनेर लागियो । ५०६० जना बालबालिकाहरू अर्को विद्यालय पुग्न घण्टौं हिँड्नुपर्ने भएपछि मागबमोजिम प्रावि स्वीकृत भयो, अर्का स्थानीय पदमबहादुर तामाङले भने, विद्यालय त आयो तर पढाउने ठाउँ छैन । सामुदायिक वनको केही लगानी र स्थानीयको श्रमदानमा यत्तिको भवन ठड्याएका हौं । आफूहरूजस्ता विपन्न वर्षका लागि यही टहरो पनि महल भएको उनले व्यंग्य गरे । दलित र तामाङका ३८ घरधुरी रहेको काङरिङवासीको जीविका बजार झरेर मजदुरी गरेर कमाएको रकमले चल्ने गरेको छ ।भएभरका विद्यार्थीहरूलाइ एउटै कक्षामा राखेर पढाउनुपर्ने बाध्यता अझै पनि छ । त्यही कक्षामै एकापट्टि कार्यालय पनि खडा गरिएको छ । व्यवस्थापन र सञ्चालनमा समस्या भोग्दै आएको विद्यालयमा यसै साता कमलामाई नगर प्रमुख (मेयर) खड्गबहादुर खत्री पुगे । निर्वाचनअघि भोट माग्न पुगेका उनी पद बहाली भएपछि यस क्षेत्रमा पहिलोपटक पुगेका हुन् । नगर प्रमुखको उपस्थितिले उत्साहित स्थानीयले सुरुदेखि नै आफ्ना समस्याका पोका फुकाउन थाले । विद्यालयको स्तरोन्नति गर्न जस्तापाता र शौचालय भवन बनाइदिन आग्रह गरे ।यो साँच्चिकै ओझेलमा परेको विद्यालय हो, खत्रीले जवाफ फर्काए, म निर्वाचित भएर कार्यकाल सकिनै लाग्दा पहिलो पटक आएको छु तर केही लिएर आएको छु । उक्त टहरोनजिकै अर्को दुईकोठे भवन भन्दै थियो । फेरि चुनाव आउन लागेकाले गाउँमा टुप्लुक्क देखा परेको भनेर आलोचना भए पनि दूरदराजमा दुःखपीडा झेलिरहेको विद्यालयमा नयाँ भवनका लागि रकम पहिला पठाएर आफू पछिपछि आएकोमा गर्व महसुस भएको उनले सुनाए । भवन अघि लाएर म पछि आएँ । यो पनि बडो मुस्किलले दिएको हुँ, उनले भने, मेरो भौतिक शरीर नआए पनि विकास अगाडि आएको छ ।निर्माणाधीन भवनका लागि नगरपालिकाबाट ३ लाख रुपैयाँ प्राप्त भएकोमा स्थानीयले श्रमदान गरी ५ लाखको काम भएको भन्दै विद्यालय व्यवस्थापन समितिका अध्यक्ष हर्षबहादुर मोक्तानले भने, मेयरसाप, अब जस्तापाता र शौचालय चाहियो । जवाफमा प्रमुख खत्रीले ३ लाख फरफारक भएपछि यी माग पनि पूरा गरिदिने वचन दिए । उनले विद्यालयमा बालकक्षाको जरुरी रहेको पनि औंल्याए ।"
जमिन दिलाइदिन्छु भन्दै ठग्ने पक्राउ,"काठमाडौं (कास) सुकुम्बासीलाई जमिन दिलाइदिन्छु भन्दै ठगी गरेको आरोपमा प्रहरीले २ जनालाई पक्राउ गरेको छ । पक्राउ पर्नेमा झापा भद्रपुर नगरपालिका३ घर भई काठमाडौं टोखा नगरपालिका८ बानियाटार बस्ने ३८ वर्षीय होम नारायण चौधरी र बुढानिलकण्ठ नगरपालिका४ का ४४ वर्षीय उद्धव भण्डारी छन् । आइतबार काठमाडौं१६ वसन्तपुरस्थित एक क्याफेमा जग्गा वितरण गर्छौं फाराम भर्नुपर्छ भनी रकम असुली गरिरहेको अवस्थामा उनीहरूलाई पक्राउ गरिएको काठमाडौं प्रहरी प्रवक्ता एसपी दिनेशराज मैनालीले बताए । आफूहरूलाई भूमी आयोगले खटाएका व्यक्ति भनी परिचय गराई काठमाडौंमा सुकुम्बासीले ४ आना जग्गा प्राप्त गर्न जनही ५० हजार रुपैयाँका दरले माग गरी फाराम भराइरहेको अवस्थामा २ जना प्रक्राउ परेका हुन्, मैनालीले भने । उनीहरूको साथबाट ल्यापटप, प्रिन्टर, स्पिकर, मोबाइल ३ थान, विभिन्न फाराम र रेकर्ड फाइल बरामद गरिएको छ ।"
रासायनिक विषादीको प्रयोग घट्दो,"(हेटौंडा)  मकवानपुरको थाहा नगरपालिकाअन्तर्गत दामन, पालुङ, बज्रबाराही, टिस्टुङ, हाँडीखोला र इन्द्रसरोवर गाउँपालिकाका कुलेखानी, मार्खु, फाखेल, सिस्नेरी तरकारी र खाद्यान्न उत्पादनका लागि पकेट क्षेत्र नै मानिन्छ । उत्पादन बढाउन रासायनिक विषादी र मलको प्रयोग पनि अत्यधिक थियो । तर पछिल्लो समय यहाँका किसानले तरकारीमा रासायनिक विषादीको प्रयोग घटाएका छन् । सट्टामा जैविक विषादी प्रयोग गर्न थालेका छन् । यदि रासायनिक विषादी प्रयोग गर्नु नै परे कृषि प्राविधिकसँग सल्लाह गरेर मात्र न्यून मात्रामा मात्रै प्रयोग गर्ने गरेको किसानहरू बताउँछन् ।३ वर्षअघि काठमाडौंको कालीमाटी तरकारी तथा फलफूल बजारमा विषादी मापन गर्दा यहाँ उत्पादित तरकारी मानव स्वास्थ्यका लागि हानिकारक पाइएको थियो । त्यसपछि केही समय यहाँको तरकारीले बजार पाउन सकेन र बारीमै कुहियो । उक्त घटनाबाट सचेत र जागरुक जिल्लाका किसानहरूले तरकारीमा रासायनिक विषादीको प्रयोगमा कटौती गर्न थालेका हुन् । छिमेकीले तरकारीमा विषादी हालेपछि आफूले पनि हाल्ने गरेका थियौं, थाहा नगरपालिका१० का धनवहादुर गमालले भने, अहिले प्राविधिकसँग सल्लाह लिएर मात्र विषादी प्रयोग गर्ने गरेका छौं । तरकारीमा गँड्यौलाको मल र प्रांगारिक मल प्रयोग गर्न थालेको उनले बताए । अहिले आलु रोप्न भ्याइनभ्याइ छ । अधिकांश किसानले प्रांगारिक मल राखेर आलु रोपिरहेका छन्, उनले भने ।जिल्लाको उत्तरी क्षेत्रका अधिकांश स्थानीयको आम्दानीको मुख्य स्रोत तरकारी उत्पादन नै हो । उत्पादन बढाउन र रोगकिरा निवारण गर्न किसानहरूले रासायनिक विषादी र मल प्रयोग गर्थे । तर यस्तो तरकारीले आफ्नो र अन्य उपभोक्ताको समेत स्वास्थ्यमा असर गर्ने सचेतनासँगै अहिले विषादी प्रयोग ३०३५ प्रतिशतसम्म घटेको बताउँछन् थाहा नगरपालिका कृषि शाखा प्रमुख सञ्जय तिवारी । विगतमा शाखाले रासायनिक विषादीले मानव स्वास्थ्यमा पार्ने असर र जैविक विषादी बनाउने तरिका तथा फाइदाबारे व्यापक रूपमा तालिम सञ्चालन गर्यौं । जसको परिणाम अहिले देखिँदै गएको छ, उनले भने ।किसानहरू उपभोक्ता पनि भएकाले उत्पादित तरकारी आफैं प्रयोग गर्छन् । त्यसमाथि विषादी छर्किंदासमेत उनीहरू जोखिममा रहन्छन् । यसकारण किसानहरू दोहोरो जोखिममा रहेको बताउँछन् कृषि विशेषज्ञ निर्मल गदाल । विषादी राखेको तरकारी उपभोग गर्दा आफूहरूलाई पनि विभिन्न किसिमका रोग लागेको र असुरक्षित ढंगले तरकारी तथा खाद्यवालीमा विषादी हाल्दा त्यसको पनि असर पर्ने गरेको किसानले महसुस गर्न थालेका छन्, उनले भने, तरकारी र खाद्यवालीमा प्रयोग गर्ने विषादीले आम उपभोक्ताभन्दा बढी सम्बन्धित किसानहरू बढी जोखिममा रहन्छन् ।"
तरकारी खेतीबाट मनग्य कमाइ,"(सिन्धुपाल्चोक)  तरकारी खेतीबाट मनग्य आम्दानी हुने भएपछि उनले विदेश जाने सपना त्यागे । सुनकोसी गाउँपालिका३ कालिका गाउँका पदमबहादुर खड्काले अहिले तरकारी खेतीबाटै वार्षिक ७ लाख रुपैयाँसम्म आम्दानी गरिरहेका छन् । तरकारीको बीउ उमार्नेदेखि उत्पादनसम्म गर्ने उनी गाउँकै कमाइले सन्तुष्ट छन् ।माटोसँग खेल्न लजाउनु हुन्न । मिहिनेत गरे यहीं सफलता पाउन सकिन्छ । मलाई युरोप, अमेरिका यहीं बनेको छ, उनले भने । करेसाबारीमा लगाएका गोलभेडा, काउली, मूला, गाजर, सागदेखि केरा, सुन्तला, च्याउ खेतीबाट बर्सेनि उक्त आम्दानी हुने गरेको उनले बताए । खड्का कालिका गाउँकै सफल किसान हुन् । उनकै प्रेरणा लिई गाउँका धेरै युवा विदेशिन छोडेर अधिकांश तरकारी खेतीमा लागेका छन् ।चौतारा साँगाचोकगढी नगर कार्कीटारका अगुवा किसान बलबहादुर महत पनि तरकारी खेतीबाट वार्षिक ५ लाख रुपैयाँ आम्दानी भइरहेको बताउँछन् । बाह्रै महिना खेती किसानीमा जुट्ने उनी आफ्नै भूमिमा परिश्रम गरे लाखौं कमाउन सकिने सुनाउँछन् । स्वदेशमा नै परिश्रम गरेर लाखौं कमाउन सकिन्छ, उनले भने, ७ रोपनी जग्गामा मूला, साग, गोलभेडा, काउलीलगायत तरकारी रोप्दै आएको छु । यसैबाट आफूलाई पुग्दो आम्दानी भइरहेको छ । उनका अनुसार कार्कीटारका अधिकांश स्थानीय व्यावसायिक तरकारी खेती गर्छन् । यही गाउँबाट मात्रै वर्षमा ३ करोड रुपैयाँ बराबरको तरकारी बिक्री हुने गरेको छ । खेतबारीमा बगाएको पसिनाले पर्याप्त कमाइ हुने भएपछि अधिकांश कार्कीटारवासी तरकारी खेतीमा लागेका उनले बताए ।आलु, प्याज, लसुन, काउली, गोलभेडा आदि लगाएकी बलेफी गाउँपालिका४ फुल्पिङकोटकी लक्ष्मी अधिकारीले आयआर्जनका लागि अन्य कुनै विकल्प खोज्नु परेको छैन । खेती गरेर अहिले वर्षमा ४ लाख जति कमाइ भइरहेको छ, उनले भनिन् । कृषि अभियानकर्मी महेन्द्र कार्कीले विभिन्न संघसंस्थाको सहयोगमा स्थानीयस्तरमा बीउबिजन, प्राकृतिक जैविक मल, माटो परीक्षण र आवश्यक टनेल, थोपा सिँचाइजस्ता सहयोग पाएपछि किसान व्यावसायिक खेतीमा उत्साहित देखिएको बताए ।"
हिमपातले रसुवागढीबाट आयात ठप्प,"(रसुवा)  झन्डै २ वर्षयता पटकपटक आयात प्रभावित हुँदै आएको रसुवागढी नाकाबाट फेरि आयात ठप्प भएको छ । चिनियाँ नयाँ वर्षका अवसरमा सोमबार र मंगलबार बन्द भएर बुधबार खुला भएको नाका हिमपातका कारण फेरि अवरुद्ध भएको हो ।बिहीबार र शुक्रबार तिब्बत क्षेत्रमा बाक्लो हिमपात भएको थियो । सडकमा बाक्लो हिउँ जमेका कारण केरुङबाट रसुवागढीतर्फ आउने कन्टेनर उतै रोकिएका छन् । हिमपातका कारण कन्टेनरमा सामान लोड हुन सकेको छैन, व्यवसायी धर्म पौडेलले भने, लोड भएर रसुवागढीतर्फ लागेका कन्टेनर पनि केरुङमै रोकिएका छन् । रेडिमेड सामग्री र जुत्ताचप्पल लोड भएका कन्टेनर रोकिएका हुन् ।रसुवागढी नाकाबाट केरुङसम्मको दूरी २४ किलोमिटर मात्रै छ । बुधबार यो नाकाबाट ७ कन्टेनर स्याउ र २ कन्टेनर लसुन आयात भएको थियो । त्यस्तै, बिहीबार ९ कन्टेनर स्याउ र शुक्रबार १ कन्टेनर स्याउ तथा ६ कन्टेनर रेडिमेड सामग्री आयात भएको सीमास्थित सशस्त्र प्रहरी बलले बताएको छ । रसुवागढी नाकाबाट हुँदै आएको आयातनिर्यात झन्डै २ वर्षयता पटकपटक प्रभावित हुँदै आएको छ । विभिन्न पर्व, हिमपात, पहिरो र कोरोना महामारीका कारण पटकपटक नाका बन्द भएको छ ।२०७२ मंसिरदेखि चीनबाट हुने धेरैजसो आयात यही नाकाबाट हुँदै आएको छ । रसुवागढी चीननेपाल व्यापार हुने सबैभन्दा पुरानो नाका पनि हो । यहाँबाट विशेषगरी तयारी कपडा, स्याउ, जुत्ताचप्पल, हाते झोला, मोटरको ब्याट्री, यूपीएस, प्लास्टिकका सामानलगायत वस्तुहरू आयात हुने गर्छ ।"
एमसीसी अघि बढाउने सरकारको आग्रहमा सभामुखको विमति,"(काठमाडौं)  सरकारले एमसीसी सम्झौता संसद्मा अगाडि बढाउने सन्देश सभामुख अग्निप्रसाद सापकोटालाई दिएको छ । सरकारका तर्फबाट कानुन, न्याय तथा संसदीय मामिलामन्त्री दिलेन्द्रप्रसाद बडूले आइतबार सभामुखलाई भेटेर प्रतिनिधिसभाको आगामी बैठकमा एमसीसी सम्झौता पेस गर्ने तयारी भइरहेको जानकारी दिएका हुन् ।सरकारले अनुमोदनका लागि २०७६ असार ३० मा प्रतिनिधिसभाको विधेयक शाखामा एमसीसी सम्झौता दर्ता गराएको थियो । तर दलहरूबीच मत नमिल्दा सम्झौता अनुमोदन प्रक्रिया अघि बढेको छैन । अहिले सत्ता गठबन्धनभित्रै साझा सहमति कायम हुन नसके पनि प्रक्रिया अघि बढाउने प्रधानमन्त्री शेरबहादुर देउवाको सन्देश लिएर कानुनमन्त्री बडू आइतबार दिउँसो करिब १ बजे सिंहदरबारस्थित सभामुखको कार्यकक्षमा पुगेका थिए । सभामुख सापकोटा र मन्त्री बडूबीच एक्लाएक्लै कुरा भएको थियो । स्रोतका अनुसार मन्त्री बडूले आगामी बुधबारकै संसद् बैठकमा एमसीसी सम्झौता टेबुल मात्रै भए पनि गरौं भन्ने प्रस्ताव राखेका थिए भने सभामुख सापकोटाले एमालेको संसद् अवरोधबीच त्यसो गर्न गाह्रो पर्ने जवाफ फर्काएका थिए । सभामुख सापकोटाले मन्त्रीमार्फत प्रधानमन्त्री देउवा र सत्ता गठबन्धनका नेताहरूलाई संसद्को अवरोध हटाउनका लागि भूमिका खेल्न आग्रह गरेका थिए । ससद्को कार्यव्यवस्था परामर्श समितिले बैठकको कार्यसूची तय गर्छ । संसद्लाई बिजनेस भने सरकारले दिने गर्छ । सरकारको बिजनेसबिना संसद् चल्न सक्दैन । कार्यव्यवस्था परामर्श समितिमा सरकारका तर्फबाट कानुनमन्त्री पदेन सदस्य हुन्छन् । हाल मन्त्री बडूले सरकारका तर्फबाट एजेन्डा पेस गर्छन् । एमसीसी सम्झौतालाई पनि संसद्को कार्यसूचीमा राख्न मन्त्री बडूले नै कार्यव्यवस्थाको बैठकमा सरकारका तर्फबाट प्रस्ताव राख्नेछन् । कार्यव्यवस्था परामर्श समितिमा सत्तापक्षको बहुमत छ । कार्यसूचीको अन्तिम टुंगो लगाउने अधिकार भने सभामुखको हुन्छ । मन्त्री बडूले सभामुखसँग २६ गतेको बैठकको कार्यसूची र एमसीसीका विषयमा छलफल भएको जानकारी दिए । राजनीतिक र सार्वजनिक वृत्तमा एमसीसीबारे व्यापक चर्चा भए पनि छलफलको औपचारिक आधिकारिक थलो संसद् हो, उनले भने, जनताको प्रतिनिधिमूलक संस्था संसद् हुँदाहुँदै बाहिर पक्ष विपक्षमा जनमत विभाजित भइरहनु उपयुक्त भएन । यसलाई औपचारिक रूपमा टुंगो लगाउने त नेपाली जनताका प्रतिनिधि रहेको संस्था संसद्ले हो । प्रधानमन्त्री देउवाले एमसीसी सम्झौतालाई संसद्मा दर्ता गर्दाताका प्रधानमन्त्री रहेका प्रमुख प्रतिपक्षी दलका नेता केपी शर्मा ओली र सत्तारूढ गठबन्धनमा रहेको माओवादी केन्द्रका अध्यक्ष पुष्पकमल दाहाललाई छलफलका लागि बालुवाटार बोलाएपछि मन्त्री बडूलाई सभामुखकहाँ पठाइएको थियो । राजनीतिक दलहरूबीच एमसीसी र संसद्को अवरोधबारे मतभिन्नता रहेकै बेला अनुमोदन प्रक्रिया अघि बढाउन सरकारले चाहेको हो । मन्त्री बडूले भने एमसीसीबारे राजनीतिक वृत्तको छलफल सकारात्मकतर्फ गइरहेको र संसद्मा अगाडि बढाउन कार्यव्यवस्था परामर्श समिति बैठक आवश्यक पर्ने भएकाले सभामुखसँग छलफल गरिएको बताए । बुधबारको बैठकको कार्यसूची तय गर्न कार्यव्यवस्था परामर्श समितिको बैठक बोलाउने कि नबोलाउने भन्ने टुंगो लागिसकेको छैन । मन्त्री बडूले सल्लाह गरेर समितिको बैठक मंगलबार वा बुधबार बिहान बोलाउने कुरा भइरहेको जानकारी दिए । एमालेको अवरोधका बीच संसद्को कारबाही अगाडि नबढाउने सभामुख सापकोटाको अडानबारे मन्त्री बडूले भने, एमालेको सर्तको पछाडि गएर हामीले संसद् र संसद्को प्रक्रिया रोक्नुभएन । धेरै दिनसम्म संसद् अवरुद्ध भइहाल्यो, अब संसद्मा सबै विषयमा छलफल जानुपर्छ । नागरिकता, संघीय निजामती ऐन र कतिपय अध्यादेशका विषय छन् ।एमालेले सभामुखलाई र सभामुखले एमालेलाई देखाएर संसद् बन्धक बनाउन नमिल्ने कानुनमन्त्री बडूको भनाइ थियो । एमालेले जुन विषय उठाएर अवरोध गरिरहेको छ त्यसको निकास कसको हातमा छ त ? एमालेले सभामुखलाई देखाइरहेको छ, सभामुखले एमालेलाई देखाएर अर्को समस्या ल्याउनु त भएन नि ! उनले भने । मन्त्री बडूले संसद्को अवरोध हटाउने विषयमा शीर्ष नेताहरूबीच छलफल चलिरहेको पनि जानकारी दिए । राजनीतिक दलहरूबीच हुने निर्णयअनुसार नै संसद् अगाडि बढ्ने उनको भनाइ छ । सभामुख सापकोटा एमसीसी सम्झौतालाई लिएर जनतामा उठेका प्रश्नबारे संसद्मा छलफल हुनुपर्ने पक्षमा छन् तर त्यसका लागि राजनीतिक दलहरूबीच राष्ट्रिय सहमति हुनुपर्ने र संसद्मा एमालेको अवरोध हट्नुपर्नेलगायतका सर्त उनले अगाडि सारेका छन् । एमसीसीमा अवरोध गरे पदबाट हटाउन प्रस्ताव आउन सक्ने भनेर आफूलाई धम्कीसमेत दिइएको सभामुख सापकोटाको भनाइ छ । एमसीसी सम्झौता संसद्मा पेस भए पनि त्यसपछिको प्रक्रिया कति लामो हुने भन्ने यकिन छैन । संसद् सचिवालयका एक उच्च अधिकारी राजनीतिक दलहरूबीच सहमति नभए टेबुल भएर पनि एमसीसी सम्झौता अगाडि बढ्नेमा शंका रहेको बताउँछन् । राजनीतिक सहमति भएन भने टेबुल हुँदैमा अगाडि बढ्छ भन्ने छैन, उनले भने ।"
पुँजी पलायनका छिद्रहरू टाल,"केही महिनायता राष्ट्र बैंकले जारी गरेका निर्देशन, निर्देशिका तथा नीतिहरू हेर्दा लाग्छ नेपालमा अनौपचारिक कारोबार हुने क्षेत्रहरू अत्यधिक छन्Ù पुँजी पलायनको प्रवृत्ति रोकिएको छैन, र थप पलायनको जोखिम छ । नीतिनिर्देशनले नै स्पष्ट किटान नगरे पनि राष्ट्र बैंक वित्तीय प्रणालीमा बढ्दै गएको विसंगति रोक्न तथा वित्तीय अनुशासन सुधार गर्न केन्द्रित देखिन्छ । अनुत्पादक क्षेत्रमा कर्जा प्रवाहमा कडाइ, निश्चित वस्तुको आयातमा नगद मार्जिन, हायरपर्चेज कर्जा प्रवाह गर्ने संस्थाहरूको कारोबारमा सीमा, सेयर कर्जामा कडाइ, विदेशमा रहने नेपालीसमेतलाई केही कारोबारमा बन्देज, नगद कारोबारमाथिका निगरानी उदाहरण हुन् । यो आफैंमा एउटा सकारात्मक पहल भए पनि वर्षौंदेखि थाहा भैराखेको अनौपचारिक कारोबार, खास गरी हुन्डी नियन्त्रण गर्न नसक्नु दुर्भाग्यपूर्ण छ । यही कारण अर्थतन्त्रमा चौतर्फी दबाब सृजना भइरहेको अहिलेको समय दीर्घकालीन समाधानको उपयुक्त अवसर हो । यो मौकाको सदुपयोग गर्न वित्तीय प्रणालीका नेतृत्वदायी निकायहरूले यथोचित पहल थाल्न जरुरी छ ।राष्ट्र बैंकले पछिल्लो समय ७ लाख रुपैयाँ वा त्यसभन्दा बढीको समग्र नगद कारोबारमाथि निगरानी बढाएको छ । विद्यमान नीतिगत व्यवस्था अनुसार १० लाख रुपैयाँसम्म नगद कारोबार गर्न पाइन्छ, त्यसभन्दा बढीको नगद कारोबार गैरकानुनी हुन्छ । १० लाख रुपैयाँभन्दा ससानो अंकमा गैरकानुनी कारोबारको शंका लागेर राष्ट्र बैंकले विवरण नै माग्न थालेको हो । बैंकहरूबाट झिकिएको नगद कहाँ प्रयोग भइरहेको छ भनेर पत्ता लगाउनकै लागि यो कदम चालिएको बुझिन्छ ।अर्कातर्फ, रेमिट्यान्सको रकम आप्रवाहमा पनि निरन्तर कमी आइरहेको छ । यो आर्थिक वर्ष प्रायः महिनामा बैंकहरूको निक्षेप पनि निरन्तर घटिरहेको छ । हरेक दिन बैंकहरूबाट ठूलो परिमाणमा निक्षेप बाहिरिरहँदा उक्त रकम औपचारिक कारोबारमै गयो भनेर निश्चिन्त हुन सक्ने अवस्था छैन । खास गरी गैरकानुनी बाटोबाट पुँजी पलायन अर्थात् हुन्डीको कारोबार बढेको अनुमान छ, यही कारण राष्ट्र बैंकले एकपछि अर्को कडाइको नीति अघि सारेको देखिन्छ ।बाघ कराउनु र बाख्रो हराउनु भनेजस्तै एकातिर बैंकबाट निक्षेप बाहिरिनु र अर्कातिर क्रिप्टोकरेन्सी, बिटक्वाइन, हाइपर फन्ड लगायतका कारोबारका विवरण पनि सतहमा आउनु सँगसँगै जस्तो भएका छन् । गत साता मात्रै राष्ट्र बैंकले नेपालमा बस्ने नेपाली र विदेशीलाई मात्र नभएर विदेशमा बस्ने नेपालीलाई समेत क्रिप्टोकरेन्सी, बिटक्वाइन, हाइपर फन्ड लगायतको कारोबारमा बन्देज लगाएको छ । नेपालमा २०७४ सालमै राष्ट्र बैंकले ती कारोबारमा बन्देज लगाएको थियो । अहिले विदेशमा बस्ने नेपालीलाई पनि समेटेर निर्देशन जारी भएको हो । राष्ट्र बैंकले विदेशमा नेपालीले गर्ने कारोबार नियमन गर्न सक्दैन । तर, पछिल्लो निर्देशनपछि विदेशमा बस्ने नेपालीले नेपाल ल्याएको पैसाको स्रोतका रूपमा उता गरेको क्रिप्टोकरेन्सी, बिटक्वाइन, हाइपर फन्ड लगायतको कारोबारलाई देखाउन पाउँदैनन् ।विगतमा सीमित नेपालीले मात्र विदेशमा लगानी गर्दै आएका थिए । अहिले धेरै नेपालीले विदेशमा लगानी गरेको विभिन्न अध्ययनले देखाएका छन् । कोभिड महामारीपछिको पुनरुत्थानका लागि सरकार र राष्ट्र बैंकले ल्याएका विभिन्न सुविधामार्फत बजारमा गएको रकममध्ये २ खर्बभन्दा धेरै बाहिरिएको भन्ने एक अनुमान छ, जुन रकम अहिले बजारमा छैन । यी घटनाक्रमले विभिन्न माध्यमबाट पुँजी पलायन भएको आंशकालाई बलियो बनाएका छन् ।कोभिडपछि हुन्डी लगायत पैसा पठाउने अनौपचारिक गतिविधि बढेकै कारण रेमिट्यान्समा कमी आएको हो । यसरी विदेशबाट हुन्डीमार्फत नेपाल भित्रिएको रकम नेपाल आएर आन्तरिक रेमिट्यान्सका माध्यमबाट सम्बन्धित घरपरिवारसम्म पुग्ने गरेको तथ्य नियामक निकायले नै स्वीकार गरिसकेको छ । नियामक निकायले आन्तरिक रेमिट्यान्समा हुन्डीको अंश खोजी गर्नुले पनि उक्त तथ्य पुष्टि हुन्छ । विशेष गरी, कोभिडपछि तीव्र गतिमा भइरहेको आर्थिक पुनरुत्थानले कर्जाको माग बढ्यो, र बढ्दो मागले आयात । यही अवधिमा रेमिट्यान्स बढ्नुको साटो घट्न थाल्यो । यसरी मागको तुलनामा मुद्राको आपूर्ति कम हुँदा वित्तीय प्रणालीमा तरलता अभाव भएको छ, जसको असर अर्थतन्त्रका प्रायः क्षेत्रले भोग्नुपरिरहेको छ ।नेपाली अर्थतन्त्रको चरित्रबारे समुचित अध्ययनअनुसन्धान नै नहुनु र भएका अध्ययनका निष्कर्ष र सिफारिसलाई पनि बेवास्ता गरिनुले पनि यस्ता समस्या पटकपटक देखिइरहेका छन् । अर्थतन्त्रको बागडोर सम्हालेका निकायहरूको कामकारबाही र कार्यक्षमतामा यो ठूलो प्रश्न हो । विभिन्न छिद्र तथा सुविधाका बहानामा अर्थतन्त्रमा अनौपचारिक गतिविधि तीव्र रूपले फस्टाएको वास्तविकता छिप्न सकेको छैन । यसलाई नियन्त्रण नगरी औपचारिक अर्थतन्त्रको सुधार सम्भव छैन । अनौपचारिक आर्थिक गतिविधि नियन्त्रणका लागि राष्ट्र बैंक एक्लैले पटके नीति निर्देशनबाट मात्रै प्रयास गर्नुभन्दा पनि सामूहिक पहल थाल्नु आवश्यक छ । विद्यमान समस्या समाधानमा लागि राष्ट्र बैंक, अर्थ मन्त्रालय, योजना आयोग र समग्रमा सम्बद्ध सरकारी नेतृत्वबीच उचित समन्वयको खाँचो छ । त्यसका लागि पुँजी पलायन हुने क्षेत्रहरूको पहिचान गरी उल्लिखित क्षेत्रमा पारदर्शिता, अनुशासन, जवाफदेहीको खोजी गरिनुपर्छ, र तिनमा संलग्नउपर उचित दण्डसजायको व्यवस्थासमेत हुनुपर्छ । नत्र, पहुँचको दुरुपयोग र कानुनी छिद्र उपयोग गर्नेले वित्तीय स्रोतमाथि पकड राख्ने, केही नयाँ गर्न खोज्ने वा निम्नवर्गले स्रोत उपयोग गर्न नपाउने अवस्था अझ झाँगिएर असमानताको खाडल झन् गहिरिने निश्चित छ । र, गरिबीको अन्त्य, तीव्र विकासनिर्माण र मुलुकको स्तरोन्नतिजस्ता लक्ष्य सधैं भाषणमा मात्रै सीमित हुनेछ । त्यसो हुन नदिन सम्बद्ध सबैले सचेत पहल थाल्नु अत्यावश्यक छ ।"
एमसीसी र सत्ता गठबन्धन,"मध्यमार्ग खोज्दै गठबन्धन समाचार पढेपछि केही थप्नैपर्ने भयो । एमसीसीका कारण सत्ता गठबन्धन नै टुट्न सक्ने भएपछि फेरि दलहरू गहन छलफलमा जुटेका छन् । प्रधानमन्त्री शेरबहादुर देउवा सम्झौता देशकै हितका लागि भएकाले पारित गर्नुपर्ने अडानमा छन् । गठबन्धनका नेताहरूसँग विमति भएका बुँदा स्पष्ट पार्न आग्रह पनि गरिरहेका छन् । एकीकृत समाजवादी र माओवादी केन्द्रका नेताहरूले पनि देशहित हुने सवालमा भाँजो हाल्न नखोजेको तर एमसीसीका शंकास्पद बुँदाहरूमा स्पष्ट हुनुपर्ने सुझाउँदै यसलाई अघि बढाउन मध्यमार्गी विकल्पको खोजी गर्नुपर्ने बताइरहेका छन् । प्रधानमन्त्री देउवालाई सोही बमोजिम पहल गर्न एकीकृत समाजवादी र माओवादी केन्द्रका अध्यक्षले आग्रह गरेको जानकारी आयो । प्रधानमन्त्री देउवाले पनि असहमतिका बुँदाबारे केही दिनमै अमेरिकी अधिकारीबाट स्पष्ट पार्न पहल गर्छु भन्नुलाई सकारात्मक मान्नैपर्छ ।एमसीसीलाई संसदीय समितिमा छलफल गराउँदै संयमित भएर आगाडि बढ्न नेताहरू तत्पर हुनुपर्छ । नेताहरूबीच छलफल भएरै आगाडि बढे मात्र यो सम्झौताले देशवासीको हित गर्नेछ । अहिलेसम्म नागरिकले एमसीसीलाई लिएर हरेक दल र नेताको मूल्यांकन गरेका छन् । सत्ता गठबन्धन त्यत्तिकै बनेको होइन, यसलाई बनाउन दिलो दिमाग खर्च भएको छ र यसको महत्त्व पनि छ । त्यसैले प्रधानमन्त्री देउवाले एमसीसीलाई हलुका किसिमले लिन कदापि हुँदैन । सम्झौता र देशको मर्म नबुझी जसरी भए पनि पारित गराउन खोज्नु बुद्धिमानी हुँदैन भने गठबन्धन दलहरूले पनि देशहितलाई केन्द्रमा राखी गहन छलफल गरेर मात्र यसलाई आगाडि बढाउनु श्रेयस्कर हुनेछ । गंगाराज अर्याल, पाणिनि८, अर्घाखाँचीराजनीतिक सहमति प्राप्त गर्न र सम्झौतालाई संसद्बाट अनुमोदन गर्न ४ देखि ५ महिनाको समय अनुरोध गरी गत असोजमा प्रधानमन्त्री देउवा र माओवादी केन्द्रका अध्यक्ष पुष्पकमल दाहालले पठाएको पत्रबारे फातिमा सुमार (माघ २३ को यसै दैनिकको अन्तर्वार्ता) बाट औपचारिक जानकारी प्राप्त भयो । उक्त पत्र सामाजिक सञ्जालमा पढ्न पनि पाइयो । भ्रष्टाचार नियन्त्रण, विकास, सुशासन लगायत देश र जनताका समस्या अनगिन्ती छन् । तर प्रधानमन्त्री देउवा तिनको कुनै परवाह नगरी जसरी भए पनि जस्ताको तस्तै एमसीसी पास गर्न लागेका छन् । सरकारका अन्य साझेदार दलहरू भने एमसीसीका केही बुँदा सुधार गरेर मात्र पास गर्ने अडानमा देखिएका छन् । यो सत्ता र एमसीसी दुवैतिर वफादार हुने काइदा हो । प्रतिपक्ष एमालेले सत्ताको भाग पाए मात्र एमसीसी पास गर्न सघाउने रहेछ ! यसरी सरकारमा रहेका र सत्ता चाहने दलहरूको उद्देश्य आखिरमा एमसीसी पास गर्ने नै देखियो । यसबाहेक सदनका नेपाल मजदुर किसन पार्टी, सदनबाहिरका अन्य राजनीतिक दल, नागरिक समाज र तमाम नागरिकको मत भने पहिलादेखि नै एमसीसीको विपक्षमा छ । सुमारको भनाइ अनुसार यही फेब्रुअरी २८ सम्ममा नेपालले एमसीसी अनुमोदन गराइसक्नुपर्छ । उक्त मितिभित्र अनुमोदन नभए आगामी मार्च २२ मा बस्ने एमसीसी बोर्डको बैठकले एमसीसीबारे निर्णय गर्ने रहेछ । त्यस्तो निर्णयले नेपाल र एमसीसीको सहकार्य अन्त्य हुन सक्ने रहेछ । राष्ट्रप्रेमी नेपाली, यही निर्णय सुन्न पाउने प्रतीक्षामा छन् । वज्रपाणि श्रेष्ठ, सिद्धिचरण मार्ग, ओखलढुंगा"
सक्षमलाई मात्र राजदूत पद,"विभिन्न देशका लागि राजदूत पद खाली भएको लामो समय भइसक्यो तैपनि सरकारले तिनको पूर्ति गर्न सकेको छैन । योग्य व्यक्ति नियुक्त गर्ने भए पो छिटो हुन्थियो, भागबन्डामा परेको व्यक्तिलाई पार्टीले टीका लगाइदिनु छ, अनि ढिलो हुनु स्वाभाविकै हो । देशमा विज्ञहरू आफ्नो क्षमता देखाउने ठाउँ नपाएर छटपटाइरहेका छन् । नेताहरूले त्यस्तो व्यक्तिको खोजी गर्दैनन्, आफ्ना भक्तहरूलाई नै अघि सार्न खोज्छन् । सरकारले राजदूत नियुक्ति गर्दा मर्यादाको ख्याल गर्नुपर्छ । आफ्नो हातमा साँचोताल्चा छ भन्दैमा जे मन लाग्यो त्यही गर्न त भएन नि ! सक्षम व्यक्ति पाखा लाग्दै जाने अनि आसेपासेले मात्र अवसर पाउने भएपछि देशको अवस्था के होला ? राजदूत नियुक्ति गर्दा निश्चित अनुभवज्ञान तथा फौजी अपराधमा संलग्न नभएको गैरराजनीतिक व्यक्तिलाई छनोट गर्नुपर्छ । राजदूत हुन चाहिने योग्यता कानुनले नै प्रस्ट पारिदिएको छ, तर त्यसलाई बेवास्ता गर्दै नियुक्त गर्ने गरिएको छ । यसरी पदमा पुगेका व्यक्तिले न विदेश नीति तथा अन्तर्राष्ट्रिय कानुन बुझेका हुन्छन् न त शौक्षिक पृष्ठभूमि नै गतिलो हुन्छ । अर्थ, वाणिज्यजस्ता क्षेत्रमा लामो अनुभव भएको, सम्बन्धित विषय अध्ययनअध्यापन गरेको व्यक्ति राजदूत हुनै मुस्किल छ । दलका आसेपासेलाई नियुक्त गर्दा राष्ट्रको इज्जत तिनले धान्न सक्दैनन् । विदेशीबाट लिने सहयोगदेखि उक्त देशसँग कस्तो सम्बन्ध बनाउने भन्ने पनि राजदूतमै भर पर्छ । यो राष्ट्रकै प्रतिनिधित्व गर्ने निकै महत्त्वको जिम्मेवारी हो, जसका लागि योग्य व्यक्ति नै चाहिन्छ । पुरुषोत्तम घिमिरे, जोरपाटी, काठमाडौं"
निर्वाचन मिति घोषणाको प्रतीक्षा,"निर्वाचनबिना लोकतन्त्रको परिकल्पना गर्न सकिँदैन । निर्वाचनमार्फत नागरिकले प्रतिनिधि छान्न पाउनु लोकतन्त्रको सुन्दर पक्ष हो । २०७९ साल जेठ ४ भित्र स्थानीय तहहरूको कार्यकाल सकिने भएकाले, त्यसअघि नै चुनाव गरिसक्नु संवैधानिक व्यवस्था छ । सोही व्यवस्था अनुरूप सत्तापक्ष गठबन्धन निर्वाचन गर्न सहमत भएको समाचार गत साता सार्वजनिक भएको थियो । तैपनि अझै निर्वाचन मिति घोषणा भएको छैन । निर्वाचन आयोगले प्रस्ताव गरेको सो मितिमा निर्वाचन गर्ने हो भने अब १०० दिन मात्र बाँकी छ । तर, मतपत्र छपाइ, निर्वाचन प्रचारप्रसार र सुरक्षाकर्मी व्यवस्थापन लगायतका तयारीलाई मध्यनजर गर्दा यति दिनले नपुग्न सक्छ । त्यसैले निर्वाचनको पूर्वतयारीलाई पनि ध्यानमा राखेर तत्काल सरकारले मिति घोषणा गर्नैपर्छ, यसका लागि प्रतिपक्षी दलहरूलाई पनि सहमतिमा ल्याउनुपर्छ । आफ्नो पक्षमा नागरिक छन् कि छैनन् सोचविचार गरेर निर्वाचन घोषणा गरौंला भन्ने ध्याउन्नमा छन् प्रधानमन्त्री शेरबहादुर देउवा । अरू गठबन्धन दलका शीर्ष नेताहरू पनि निर्वाचन आफ्ना लागि फाइदाजनक छ कि छैनन् आकलन गरेर बसेका छन् । त्यसैले मिति घोषणा हुन नसकेको हो । प्रमुख दलका शीर्ष नेताहरूको भनाइ एकै पटक तीनै तहको निर्वाचन गर्ने भन्ने छ, यसो गर्दा राज्यको अर्बौं रुपयाँ जोगिन्छ पनि । तर स्थानीय तहको कार्यकाल सकिन लागेको परिस्थति र निर्वाचन १०० भित्रै गर्नुपर्ने संवैधानिक बाध्यताका कारण एकै मितिमा गर्न सम्भव छैन भन्ने सत्तारूढ दलहरूले बुझ्नुपर्छ । त्यसैले संविधान अनुरूप स्थानीय निर्वाचन आगामी जेठभित्र गर्नुपर्छ, अनि प्रतिनिधिसभाको कार्यकाल सकिएपछि, संविधान बमोजिम संघ र प्रदेशको पनि चुनाव हुनुपर्छ । निर्वाचन संविधान अनुसार गर्नु नै संविधानको रक्षा हो । दलहरूले आफ्नो तत्कालीन फाइदाका लागि निर्वाचनको तालिका हेरफेर गर्नु हुन्न । लोकतन्त्रको मेरुदण्ड निर्वाचनप्रति दलहरू प्रतिबद्ध भएर लाग्नु जरुरी छ । तिलप्रसाद न्यौपाने, माछापोखरी, काठमाडौं"
को राष्ट्रघाती ?,"नेपालको अहिलेको विकृत राजनीतिक परिवेशमा भइरहेको अतिशयोक्तिपूर्ण बहसले राष्ट्रवाद र राष्ट्रघातको परिभाषा नै बदल्न खोज्दै छ । सन्दर्भ अमेरिकी सहयोगको मिलेनियम च्यालेन्ज कर्पोरेसन (एमसीसी) सम्झौता नेपालले पारित गर्ने कसरतको सेरोफेरोमा पक्ष वा विपक्षमा भइरहेका तर्ककुतर्कहरूको हो । नेपालको हितअहित जोडिएर आउने विषयमा पक्ष वा विपक्षमा असल नियतका साथ व्यक्त हुने विचारहरूलाई फरक मतका रूपमा सम्मान गर्नु र स्थान दिनु लोकतन्त्रसम्मत व्यवहार हो । तर जब तुच्छ राजनीतिक स्वार्थलाई राष्ट्रिय स्वार्थभन्दा माथि राखेर अस्वाभाविक भाष्यहरू निर्माण गर्न खोजिन्छन्, तब तथाकथित तर्कहरू बलमिच्याइँपूर्ण र असभ्य हुन थाल्छन् । एमसीसीको बहस अहिले त्यही निकृष्ट कोटिमा ओर्लेको छ । उपल्लो तहका भनिएका नेताहरूसमेत व्यक्तिगत गालीगलौजमा उत्रिएका छन् । सबभन्दा विडम्बनापूर्ण र दुःखद पक्ष, यो पचास करोड डलरको अनुदान सहायता नेपालले स्विकार्नुपर्छ भन्नेहरू चरम राष्ट्रघाती र नेपालको सार्वभौमसत्तामाथि खोट पुर्याउन उद्यतहरूको कोटिमा उभ्याइएका छन् । मुलुक र जनताको आत्मसम्मानका दृष्टिमा यो अत्यन्तै आपत्तिजनक संकेत र खराब नजिर हो । यो राष्ट्रघात र राष्ट्रवादको बहस एमसीसी एउटा परियोजनाका रूपमा अब नेपालले कार्यान्वयन गर्ने वा नगर्नेभन्दा धेरै पर, भूराजनीतिक प्रतिस्पर्धामा नेपालको कुन नेता कसको गोटी बनेर प्रस्तुत हुन्छ भन्ने तहमा पुगेको छ । आर्थिक दृष्टिले यो एउटा अनुदान आएर वा नआएर साह्रै ठूलो तात्त्विक फरक पनि पर्दैन । बेरोकटोक अगाडि बढेको भए अहिले कार्यान्वयन भइसक्नुपर्ने यो परियोजना सुरु नै नहुँदा पनि आम नेपालीलाई उस्तो फरक परेको छैन । मूल कुराचाहिँ, भविष्यमा आउने हरेक विकास सहायताको पक्ष र विपक्षमा हुनेहरूलाई यसरी कुनै यो वा त्यो भूराजनीतिकरणनीतिक स्वार्थको इसारामा राष्ट्रवादी र राष्ट्रघातीको कित्तामा उभ्याउने घृणित अभ्यासले नेपालको किमार्थ हित गर्दैन । पुष्पकमल दाहाल, माधवकुमार नेपाल, झलनाथ खनाल अथवा एमसीसीको विरोध गरिरहेका केही खेताला बौद्धिकहरू प्रत्येकलाई प्रस्ट थाहा छ एमसीसी सम्झौता कुनै पनि अर्थमा राष्ट्रको अहितमा छैन । यसको कार्यान्वयन हुँदैमा नेपालको सार्वभौमसत्ता अमेरिकाको बन्धकी हुने होइन । तथापि, एमसीसीको विरोध यसरी किन भइरहेको छ भने, उनीहरूको राजनीतिक पहिचान र सम्भवतः अस्तित्वको भयसँग यो प्रत्यक्ष जोडिन आइपुगेको छ । केपी ओलीसँग चिनियाँ कम्युनिस्टहरूको मोहभंग भएपछि चिनियाँ कम्युनिस्ट पार्टीको सद्भाव र घोषितअघोषित सहयोग आफूहरूको पोल्टामा एकलौटी आउने अपेक्षामा, वा पहिले नै पाएको यस्तो सहयोगको कृतज्ञतास्वरूप, उनीहरू एमसीसीको विपक्षमा उभिन बाध्य भएको बुझ्न ज्योतिष विद्या पढ्नुपर्दैन । नेपालमा एमसीसी संसद्बाट अनुमोदन गराउन प्रधानमन्त्रीले शेरबहादुर देउवाले सघन कसरत गरिरहेकै बेला माघ १५ गते सत्तारूढ घटक नेकपा माओवादी केन्द्रका अध्यक्ष पुष्पकमल दाहाल र चिनियाँ कम्युनिस्ट पार्टीका विदेश विभाग प्रमुख सोङ थाओबीच भिडियो वार्ता हुनु कुनै काकताली होइन । देउवासहित दाहाल आफैंले एमसीसीलाई लेखेको पछिल्लो पत्रको प्रतिबद्धता अनि उनको त्यसयताका सार्वजनिक अभिव्यक्तिहरूबीचको फरक नदेखिने र नबुझिने छैन । यसर्थ, एमसीसी पारित गर्न खडा गरिएका अडचन र यसविरुद्ध उत्पादन गरिएका तर्क र घटनाक्रमहरूले नेपाल गम्भीर ढंगले चिनियाँ बीआरआई को सामरिक स्वार्थमा फस्दै गएको छ भन्न हिचकिचाउनुपर्दैन ।एमसीसीका राष्ट्रघाती सर्तहरूबारे धेरै चर्चा भइसकेको छ । यसको इन्डोप्यासिफिक रणनीतिसँगको ताँदो, प्रस्तावित लेखापरीक्षण पद्धति, कार्ययोजनाको पूर्वस्वीकृति, द्वन्द्व समाधानका प्रावधान आदिबारे यथेष्ट उत्खनन भइसकेको छ । त्यसमा फेरि प्रवेश गर्नु आवश्यक छैन । तथापि बहसका दुई नयाँ आयामबारे भने केही भनौं । पहिलो, नेपाल सरकारले कुनै अर्को मुलुकलाई एक करोड डलरकै मात्रै सहायता दिने निर्णय गर्यो भने पनि यहाँका करदाता जनतालाई त्यो पैसा केका लागि कहाँ खर्च हुन्छ र त्यसको सदुपयोग पारदर्शी हुन्छ कि हुँदैन भन्ने चासो हुन्छ कि हुँदैन ? र, यसबारे जनताले उठाउने प्रश्नप्रति लोकतान्त्रिक सरकार उत्तरदायी हुनुपर्दैन ? अमेरिकी सरकारका र नेपालले उपयोग गरिसकेका अन्य सयौं यस्ता सहायताका सर्तहरूलाई यही प्रकाशमा नबुझेर बुझ पचाउनुपर्ने कारण छैन । निश्चितै हो, मुलुकलाई माग्ने बनाउने राजनीति निरन्तर हावी भएपछि जनताको आत्मसम्मानमा त पटकपटक ठेस लागिरहन्छ । माग्नेसँग विकल्पहरू कम हुन्छन् ।दोस्रो, पछिल्लो समय, सायद एमसीसीको विरोधलाई दार्शनिक कोण दिने प्रयासमा, यो परियोजना उदार पुँजीवादको विस्तार गर्ने रणनीति अनुरूप नेपाल आएकाले यसलाई अस्वीकार गर्नुपर्छ भन्ने तर्क आएको छ । यो वास्तवमै ठीक आकलन हो । यहाँका निर्णायक भनिने नेताहरूले यथार्थमै अब साहसिक निर्णय गर्नुपर्छ कि नेपाल अब उदार लोकतन्त्र, संसारसँग सक्रिय कारोबार भएको अर्थतन्त्र र लोकतान्त्रिक मुलुकहरूको समूहमा उभिन चाहन्छ अथवा चीनको एकल रणनीतिक र सामरिक स्वार्थको औजार बन्न ? यसको अर्थ नेपालले चीनका उचित सुरक्षा आदि चासोहरूलाई सम्बोधन गर्नुपर्दैन, यो विश्वशक्ति छिमेकीको उपेक्षा गर्नुपर्छ वा असल सम्बन्ध आवश्यक पर्दैन भन्ने होइन । तर, असल सम्बन्धको अर्थ नेपालले अन्य लोकतान्त्रिक मुलुकहरूसँग गर्ने सहकार्यको पूर्वस्वीकृति लिने परिपाटी बसाल्नु किमार्थ होइन ।तीतो सत्य के हो भने, चीनले पछिल्ला वर्षहरूमा नेपालसँग सार्वभौम असल छिमेकीसँग गरिनेजस्तो सहृदयी एवम् सहयोगी व्यवहार गरिरहेको छैन । नेपालले २०७२ सालको भूकम्प र कोभिड महामारीको असजिलोमा पनि लगभग आर्थिक नाकाबन्दीको व्यवहार खेपिरहेको छ । नाकाहरूमा नागरिकहरूको आवागमन त छैन नै, नेपालले आयात गरेका सामानहरूसमेत मुलुक भित्रिन पाएनन् । व्यापारीहरूले अर्बौंको घाटा बेहोरेका छन् । चीनबाट नेपाल एयरलाइन्सले किनेका हवाइजहाजहरू मर्मतसमेत हुन नसकेर त्यसै थुप्रिएर बसेका छन् । यसबाट नेपालले दिनमै करोडको घाटा बेहोरिरहेको छ । व्यापार घाटा उही गतिमा बढेको छ । संविधान घोषणालगत्तै भारतले लगाएको नाकाबन्दीताका पनि चीनले सहयोगको तत्परता देखाएन । चीनमा पढिरहेका सयौं विद्यार्थी अहिले प्रवेश नपाएर अलपत्र छन् ।यस्ता दर्जनौं विषय छन् । तर यस्तो कुनै पनि विषयले दाहाल, नेपाल वा खनालहरूको चिनियाँ उच्चपदस्थ अधिकारीहरूसँग अक्सर हुने गोप्य वार्तामा स्थान पाउँदैन । मानौं चीनसँग नेपालले यस्ता थोरै असहमतिका विषयहरू उठाउनै हुँदैन । तर, एमसीसीलाई पारित हुन नदिने विषयमा भने चिनियाँहरूको नेपालका कम्युनिस्ट नेताहरूसँग बारम्बार वार्ता गर्ने समय निस्कन्छ र त्यसका लागि नेपाली नेताहरू ढाल बन्न तत्पर हुन्छन् । यो नेपाली राष्ट्रवादको नयाँ परिभाषा हो ।चीन र अमेरिका पहिलो विश्वशक्ति हुने रणनीतिक प्रतिस्पर्धामा छन् भन्ने दिउँसोको घामजत्तिकै छर्लंग भइसकेपछि एमसीसीमा अमेरिकी स्वार्थ छ र बीआरआईमा चिनियाँ स्वार्थ छ भनेर प्रस्ट्याउन बुद्धिविलास गरिरहनु आवश्यक छैन । यी दुवै मुलुकबाट नेपालले आफ्नो राष्ट्रिय स्वार्थ अनुरूप सहयोग लिनुपर्छ । लिन सक्नुपर्छ । त्यही अनुरूपको परराष्ट्र नीतिरणनीति बनाउनु आवश्यक छ । नेपालका नेताहरू नै खास स्वार्थ समूहको औजार भएपछि नेपालको स्वार्थ त गौण हुने नै भयो, जसरी यतिखेर एमसीसी अकारण पारित नहुने जोखिम बढेको छ । एमसीसीले प्रस्ताव गरेका योजनाहरू नेपालले २५ करोड डलर वा आधा खर्चमै बनाउन सक्छ, किन चाहियो अनुदान भन्नेहरू पनि छन् । तर नेपाल आफैंले बनाउन थालेको काठमाडौंतराई फास्ट ट्र्याक, प्रस्तावित बुढीगण्डकी र पश्चिम सेती जलविद्युत्, निजगढ एयरपोर्ट आदि आयोजनाको दुर्दान्त नियतिको कारण पनि अब खोज्ने हो कि π त्यसो भए अमेरिकी स्वार्थको चाहिँ गोटी बन्नुपर्छ त ? यो प्रतिप्रश्न अक्सर सोध्ने गरिन्छ । तर, नेपाल र खास गरी एमसीसी प्रकरणमा अमेरिकी स्वार्थको प्रकृति फरक छ । नेपालका केही साखुल्ले विद्वान्हरूले दाबी गरेका छन्, अमेरिकाले नेपालमा जासुसी अखडा बनाउन चाहेकाले चिनियाँ सुरक्षा चासोलाई सम्बोधन गर्न एमसीसी पारित गर्नु हुन्न । तर उनीहरूले के याद गरेका छैनन् भने, सन् २००१ यता चीनमा अमेरिकी लगानी ज्यामितीय गतिमा बढेको छ । २००१ मा १२ अर्ब डलर अमेरिकी प्रत्यक्ष लगानी गएकामा २०२१ एकै वर्षमा त्यो १२४ अर्ब डलर पुगेको छ । २०२१ मा अमेरिकी सहयोग नियोग यूएसएआईडी र चिनियाँ वाणिज्य मन्त्रालयले सहकार्यको नयाँ सम्झौता गरेका छन् । यी दुई देश संसारका सबभन्दा ठूला व्यापार साझेदार पनि हुन् । चीनबारेको सूचना संकलनकै लागि अमेरिकाले एमसीसी नेपालमा लागू गर्न लागेको तर्क यसै पनि अत्यन्त ओजशून्य छ । तथापि, अमेरिकाको चासो तिब्बतमा हुने गतिविधिमा छ, जसमा नेपालको परराष्ट्र नीति सञ्चालन संवेदनशील हुनु जरुरी छ । अर्को चासो, नेपालको लोकतन्त्र चिनियाँ मौलिकताको समाजवाद को छायामा नपरोस् भन्ने छ, जुन नेपालका लोकतन्त्रवादीहरूको पनि अबको चिन्ताको विषय बन्नुपर्छ ।चीनको रणनीति फरक छ । उसको भौगोलिक सामीप्यको क्षेत्रमा प्रभुत्वको महत्त्वाकांक्षा छ । साथमा, खास गरी नेपालका सन्दर्भमा त्यहाँको सरकार र कम्युनिस्ट पार्टी दुवैको (अथवा, दुवै एकै हुन् भन्न सकिन्छ) व्यावहारिक एवम् सैद्धान्तिक गठजोड र उठबस यहाँका कम्युनिस्ट घटकहरूसँग भ्रातृत्व को तहमा विस्तार हुँदै गएको छ । अमेरिकी र पश्चिमा लोकतान्त्रिक शक्तिहरूले नेपालका यी कम्युनिस्ट घटकहरूलाई विश्वासमा लिने र इंगेज गर्ने आवश्यकता नदेखेकाले पनि नेपाली कम्युनिस्ट नेताहरूलाई चिनियाँ स्वार्थ अनुरूप परिचालित हुन प्रेरित गरेको जस्तो पनि देखिन थालेको छ । आन्तरिक राजनीतिलाई राष्ट्रिय एकताको प्रेरक बनाउने र परराष्ट्र नीति सञ्चालनलाई चुस्त बनाएर सार्वभौमसत्ता एवम् मुलुकको आर्थिक हित प्रवर्द्धन गर्न सक्षम बनाउनुको सट्टा सित्तैं आएको अनुदान लिनुपर्छ भन्नेहरूलाई राष्ट्रघाती प्रमाणित गर्न ऊर्जा खर्चेर आफूलाई राष्ट्रवादी भनाउने राजनीतिले मुलुकको हितरक्षा गर्दैन । कोचाहिँ वास्तविक राष्ट्रघाती हो ? त्यो फैसला राजनीतिको वैतरणी पार लगाउन एमसीसीको त्यान्द्रो समाउन बाध्य भएकाहरूले गर्ने होइन । त्यो फैसलाको जिम्मा इतिहासलाई छाडिदिनुपर्छ । अहिलेलाई एमसीसी पारित गर्नु राष्ट्रको हितमा छ भनेबापत, फेरि एक पटक, राष्ट्रघाती हुन मन्जुर छ । स्मरण रहोस्, यस्तो उदारवादी कित्तामा उभिनेहरूलाई पञ्चायतकालमा पनि राष्ट्रघातीकौ पगरी दिइएको थियो । पच्चीस वर्षअघि अरुण तेस्रो विद्युत् आयोजना बन्नुपर्छ भन्दा पनि अर्को कित्ताका दृष्टिमा उनीहरू राष्ट्रघाती नै दरिए । अहिले फेरि यो सौभाग्य मिलेको जो छ ।"
दलीय स्वार्थमा रुमलिएको एमसीसी,"एमसीसी अब बृहत्तर संसद्माएमसीसी अनुमोदनको विषयले हाम्रोमा पनि राजनीतिक ध्रुवीकरण खडा भएको देखिन्छ । यसलाई सत्ताप्राप्ति वा समीकरण परिवर्तनको बार्गेनिङ चिप्स बनाउनु गैरजिम्मेवारीको पराकाष्ठा हुनेछ । यो अब जनस्तरमा पनि बहसको विषय बनिसकेकाले जनताले चार वर्षअघि चुनेका प्रतिनिधिहरूलाई मात्र यसमा अन्तिम निर्णय गर्ने अधिकार दिइनु युक्तिसंगत हुँदैन । यसअघिको आम निर्वाचनमा यो विषय बहसमै थिएन र कुनै पनि दलले यसलाई विरोध वा समर्थनमा मत दिन जनतालाई अनुरोध गरेको थिएन । अब निर्वाचनको वर्ष प्रारम्भ भएको छ । यो विषयलाई अब २५९ सदस्यीय संसद्बाट होइन, आम मतदातासमक्ष अर्थात् बृहत्तर संसद्समक्ष लिएर जाऔं । यसको पक्ष र विपक्षमा जनतासँग मत मागौं र त्यसबाट प्राप्त परिणामका आधारमा अन्तिम निर्णय गरौं । यसै पनि सम्झौतामा हस्ताक्षर गर्नुपर्ने अवधि किटान नगरिएकाले हतारमा हस्ताक्षर गर्ने वा यसै विषयलाई लिएर सत्ता टिकाउने वा गिराउने खेल खेल्नु नेपाली जनताप्रति गम्भीर धोकाधडी हुनेछ । यो विषय अब सानो संख्याको संसद्मा होइन, जनताको बृहत् संसद्मा लैजाऔं ।"
सरकारी नीतिले नै तरलता समस्या,प्रतिवेदनका सुझाव  सरकारी संस्थाको मुद्दती निक्षेप न्यूनतम ३ वर्षसम्म राख्नुपर्ने १ वर्षभन्दा मुनिको मुद्दती निक्षेपमा बचत खाताको ब्याजदरभन्दा १ प्रतिशत मात्र बढी थप्ने  उत्पादनमूलक र अनुत्पादक क्षेत्रमा दुई थरी ब्याजदर प्रणाली लागू गर्ने  उत्पादनमूलक क्षेत्रबाहेकको ब्याजदर निर्धारणको अधिकार बैंकलाई
दाताले बनाइदिएको किसानको अदुवा कारखाना व्यापारीलाई,"(काँकडभिट्टा)  पहिले प्रशोधन नगरी नेपाली अदुवा भारत निर्यात हुन्थ्यो । अप्रशोधित अदुवाका कारण नेपाली किसानले निर्यात समयमा भारतीय सास्ती बेहोर्दै आएका थिए । भारतीय भन्सार र क्वारेन्टिनले दिने यस्तो सास्तीबाट किसानलाई सधैंका लागि छुटकारा दिने उद्देश्यले २०७२ सालमा झापाको मेचीनगर१० लालपानीमा अदुवा प्रशोधन कारखाना स्थापना गरिएको थियो ।पूर्वी नेपालका चार हजार अदुवा उत्पादक किसानलाई धुने र प्रशोधन गर्ने सुविधा प्रदान गर्ने उद्देश्यले करिब ७ करोड लगानीमा निर्माण गरी सरकारले नेपाल अदुवा उत्पादक तथा व्यवसायी संघलाई कारखाना हस्तान्तरण गरेको थियो । संयुक्त राष्ट्रसंघको विश्व खाद्य तथा कृषि कार्यक्रमअन्तर्गत कारखाना निर्माण भएको हो । कारखानाले प्रतिघण्टा ६ टन अदुवा धुने, सुकाउने, ग्रेडिङ गर्नुका साथै दुई सयभन्दा बढीलाई प्रत्यक्ष रोजगारी दिने लक्ष्य राखेको थियो ।तर करिब वर्ष दिन सञ्चालन गरेपछि कारखाना बन्द भयो । बीचमा राहुल एम्पेक्स नामक निजी कम्पनीले लिजमा सञ्चालन सुरु गरेको थियो । उक्त कम्पनीले पनि लामो समय चलाउन नसकेपछि तीन वर्षभन्दा लामो समयदेखि कारखाना अलपत्र थियो । यहाँ प्रशोधिन अदुवा एक दुई पटक बंगलादेश निर्यात गरिएको थियो । तर नेपाली कृषि उत्पादनमा बंगलादेशको भन्सारले ड्युटी बढी लिएका कारण बंगलादेश निर्यात ठप्प भएको थियो ।अलपत्र कारखाना दुई महिनाअघिदेखि पुनः सञ्चालनमा आएको छ । अदुवा उत्पादक तथा व्यवसायी संघले एउटा निजी कम्पनीलाई १० वर्षका लागि कारखाना लिजमा दिएको छ । आदार एग्रो नेपाल नामक कम्पनीलाई मासिक १ लाख रुपैयाँ भाडा बुझाउने सर्तमा कारखाना जिम्मा लगाइएको हो । कारखाना अलपत्र पार्नुभन्दा भाडामा दिँदा राम्रो होला भन्ठानेर सुम्पिएका हौं, अदुवा संघका अध्यक्ष नरेन्द्रकुमार खड्काले भने ।भारतमा नेपाली अदुवाको माग खासै छैन । भारतमै पर्याप्त उत्पादन हुन थालेका कारण नेपाली अदुवाको माग गिरावट भएको खड्काको दाबी छ । हाम्रो अदुवा अब भारतले किन्ने सम्भावना छैन, उनले भने, नेपालमा भन्दा पारि नै अदुवा सस्तो मूल्यमा पाइन थालेको छ ।कारखाना लिजमा लिने कम्पनी आदार एग्रोले नेपाली कच्चा अदुवालाई सोझै निर्यात गर्नुको साटो अदुवाका विभिन्न उत्पादनलाई निर्यात गर्ने योजना बनाएको छ । अदुवाको सुठो, पेस्टलगायतका आइटम प्याकेजिङ र ब्रान्डिङ गरी आन्तरिक बजारसँगै भारत तथा तेस्रो मुलुक निर्यात गर्ने लक्ष्य बनाएको कम्पनीका प्रमुख धर्मराज अधिकारीले जनाए । नेपाली बजारसँगै विदेशमा पनि नेपाली अदुवाको उत्पादन पठाउने योजनामा छौं, उनले भने ।किसानका अदुवा प्रशोधन गर्दा भने कम्पनीले न्यूनतम शुल्क असुल गर्ने जनाएको छ । किसानका अदुवा प्रशोधन गर्दा शुल्क लिनु हाम्रो बाध्यता हो, अधिकारीले भने । कारखाना बन्नुअघि नेपाली किसानले भारतको नक्सलबारीमा अदुवा प्रशोधन गरी पठाउँथे । त्यसबापत अतिरिक्त शूल्क तिर्नुपर्ने बाध्यता थियो ।कुल उत्पादनमध्ये करिब ९९ प्रतिशत अदुवा भारत निर्यात हुँदै आएको छ । एक प्रतिशत मात्रै आन्तरिक बजारमा खपत हुन्छ । तर, पछिल्लो समय नेपाली अदुवा निर्यात हुने क्रम घट्दो र आयातको क्रम बढ्दो पाइएको छ । भन्सार विभागका अनुसार आर्थिक वर्ष २०७५७६ देखि अदुवा आयात बढ्दो र निर्यात क्रमशः ओरालो लाग्दो छ ।"
आजदेखि जोरबिजोर प्रणाली हट्दै,"काठमाडौं (कास) काठमाडौं उपत्यकामा लगाइएको जोरबिजोर प्रणाली सोमबारदेखि हट्दै छ । काठमाडौं, ललितपुर र भक्तपुरका प्रमुख जिल्ला अधिकारीहरूको संयुक्त बैठकले जोरबिजोर प्रणाली हटाउने निर्णय गरेको हो । सोमबारदेखि जोरबिजोर प्रणाली हटाउने निर्णय भएको छ, बैठकपछि भक्तपुरकी प्रमुख जिल्ला अधिकारी रुद्रादेवी शर्माले भनिन्, जोरबिजोर हटे पनि तोकिएको स्वास्थ्य मापदण्ड पालना गर्नुपर्छ ।जोरबिजोर प्रणाली हटाइए पनि सार्वजनिक सवारीसाधन सञ्चालन गर्दा स्वास्थ्य मापदण्ड पूर्ण पालना गरी सञ्चालन गर्नुपर्ने उपत्यकाका जिल्ला प्रशासन कार्यालयले जनाएको छ । सिट क्षमताभन्दा बढी यात्रु राख्नु नपाउने, मास्क अनिवार्य, सवारी साधनको ढोकामा र सवारी साधनभित्र यात्रुले प्रयोग गर्न पाउने गरी सेनिटाइजर व्यवस्था गर्नुपर्ने, आइतबार जारी सूचनामा भनिएको छ, चालक तथा सहचालकले मास्क र फेससिल्ड लगाउनुपर्ने, सवारी साधनलाई निःसंक्रमित गर्नुपर्ने, मास्क नलगाई आएको अवस्थामा पाँच रुपैयाँमा पाउने गरी मास्क उपलब्ध गराउनुपर्ने, मास्क नलगाउने व्यक्तिलाई सवारीसाधनमा प्रवेश दिन पाइनेछैन । लामो दूरीमा चल्ने सार्वजनिक यातायातमा यात्रुको सम्भव भएसम्म एन्टिजेन परीक्षण गर्ने व्यवस्था मिलाउनुपर्नेसमेत सूचनामा उल्लेख छ । कोभिड संक्रमण बढेपछि माघ ७ बाट लगाइएको जोरबिजोर प्रणाली माघ १४ बाट खुकुलो बनाइएको थियो । तर ट्याक्सी र निजी सवारीसाधनमा भने जोरबिजोर कायमै थियो । सपिङ मल, डिपार्टमेन्ट स्टोर, स्टोर मार्केट र सबै प्रकारका पसलमा एक पटकमा ५० जना मात्र र पार्टी प्यालेसमा कुल क्षमताको ५० प्रतिशत वा बढीमा पूर्ण खोप लगाएका सय जना मानिस राखेर धार्मिक, सामाजिक वा सांस्कृतिक कार्यक्रम सञ्चालन गर्न सकिने उल्लेख छ ।बैठकले फागुन १ देखि सिनेमा हल, जिम खाना, डान्सबार, दोहोरी साँझसहित रात्रिकालीन व्यवसाय खोल्न दिने निर्णय गरेको छ । तर राति १० बजेपछि भने यस्ता व्यवसाय सञ्चालन गर्न नपाइने प्रशासनले जनाएको छ ।"
एनआरएनए अघि बढाउन निर्वाचन निर्विकल्प,"काठमाडौं (कास) गैरआवासीय नेपाली संघ (एनआरएनए) अध्यक्षका प्रत्याशी बद्री केसी प्यानलले संघलाई वैधानिक रूपमा अघि बढाउन निर्वाचनको विकल्प नभएको बताएको छ । निर्वाचन कार्यतालिका प्रकाशन गर्न निर्वाचन समितिलाई केसीले आग्रहसमेत गरे । संघको इतिहासमा पहिलो पटक यति लामो समयसम्म निर्वाचन प्रक्रिया अड्किएको छ, उनले भने, पवित्र र ठूलो संस्था भएपछि नेतृत्व लिन होडबाजी हुनु स्वाभाविक हो । तर यसअघि राम्रो काम के गर्न सकिन्छ भन्ने होडबाजी हुन्थ्यो । तर यस पटकको चुनावी प्रक्रियामा राम्रा विषयमा होडबाजी मात्रै नभएर प्रतिपक्षलाई दोषारोपण गर्ने, अदालत पुर्याउने र प्रहरीमा रिपोर्ट गराउने कामसम्म भएको उनको दाबी छ । यस्ता गतिविधि तुरुन्त रोक्नुपर्ने उनको भनाइ छ । भर्चुअल माध्यमबाट आइतबार पत्रकार सम्मेलन गर्दै केसी प्यानलले उच्चस्तरीय सात सदस्यीय टोलीले चाँडै निर्णय दिएर २८ फेब्रुअरीसम्म निर्वाचन गराउनुपर्नेमा जोड दिएको छ । समितिले जे निर्णय दिए पनि अब चुनावमा हामी जान्छौं, उनले भने, चुनावमा जान वातावरण बनाउँछौं । जापानमा भएको अनलाइन भोटिङमा भएका अनियमिततालाई लिएर संस्थाका अध्यक्ष, महासचिव, एक सचिव र कोषाध्यक्षलाई प्रतिवादी बनाएर नेपाल प्रहरीको साइबर ब्युरोमा निवेदन दिइएको उनले जानकारी दिए । शनिबार जवाफ बुझाएका छौं, उनले भने, म अध्यक्षकै उम्मेदवार भएकाले प्रतिवादी बनाइएको छ, प्रतिपक्षले चुनाव भाँड्न यस्तो गरेको हुन सक्छ । संघको १०औं महाधिवेशन तथा अन्तर्राष्ट्रिय सम्मेलन सम्बन्धमा चौतर्फी चासो भए पनि निर्वाचन हुने विषयमा अन्योल कायमै छ । आईसीसी बैठकको निर्णय, विधान व्याख्या समितिको निर्णय र पछिल्लो पटक संरक्षक शेष घले नेतृत्वको उच्चस्तरीय समितिले गठन गरेको कार्यदलले तयार पारेको प्रतिवेदनले समेत प्रतिनिधि छनोट वैधानिक भएका आधार पुष्टि गरिसकेको केसीले दाबी गरे । यी सबै आधारलाई बेवास्ता गरी पटकपटक निर्वाचनलाई अन्योलपूर्ण बनाएर विधि, पद्धति, वैधानिक व्यवस्थाविपरीत मार्गमा जानु कत्तिको उचित होला ?, केसीले आइतबार जारी गरेको विज्ञप्तिमा भनिएको छ, भविष्यमा कस्तो नजिर स्थापित गर्ला, हामी सबैले आआफ्नो स्थानबाट आत्मसमीक्षासहित सोचविचार गर्नुपर्ने देखिएको छ । निर्वाचन सम्पन्न गर्न हदैसम्मको लचकता अपनाउँदा पनि शक्ति केन्द्रको आडमा साइबर क्राइमका नाममा झूटा र आधारहीन आरोप लगाई उम्मेदवारी घोषणा गरेका संघका पदाधिकारीको मनोबल गिराउने मनसाय देखिएको विज्ञप्तिमा उल्लेख छ ।"
'एनआईबीएल गजब ६ मुद्दती खाता सञ्चालनमा,"काठमाडौं (कास) नेपाल इन्भेस्टमेन्ट बैंकले स्थापनाको ३६ औं वार्षिकोत्सवका अवसरमा एनआईबीएल गजब ६ मुद्दती खाता सञ्चालनमा ल्याएको छ । भविष्यमा आफ्ना ग्राहकलाई आइपर्ने आर्थिक व्ययभार, औषधोपचार, शैक्षिक खर्चका साथै अन्य सामाजिक दायित्व सहजतापूर्वक परिपूर्ति गर्न यो योजना सहयोग सिद्ध हुने बैंकको दाबी छ । यस मुद्दती खातामा निक्षेपको रकम २० वर्षमा ६ गुणा हुने बैंकले जनाएको छ । यो मुद्दती खाता जुनसुकै उमेर समूहका व्यक्तिले खोल्न सक्नेछन् । न्यूनतम १० हजार रुपैयाँमा मुद्दती खाता खोल्न र निःशुल्क क्रेडिट कार्ड प्राप्त गर्न सकिने बैंकले जनाएको छ । साँवा तथा पाकेको ब्याजको ९० प्रतिशतसम्म कर्जा प्राप्त गर्न सकिनेछ । नेपाल इन्भेस्टमेन्ट बैंकले सातै प्रदेशमा छरिएका ८८ शाखा, ३१ विस्तारित काउन्टर, ५८ शाखारहित बैंकिङ केन्द्र तथा १३१ एटीएममार्फत सेवा प्रदान गर्दै आएको छ ।"
टेलिकमको 'एनिभर्सरी अफर,"काठमाडौं (कास) वार्षिकोत्सवका अवसरमा नेपाल टेलिकमले एनटी एनिभर्सरी अफर ल्याएको छ । अफरअन्तर्गत जम्मा २९४ रुपैयाँमा २० जीबी डाटा १० दिनसम्म, ९८ रुपैयाँमा ६ जीबी डाटा ३ दिनसम्म र ६९ रुपैयाँमा माघ १७ देखि फागुन ३ सम्म १ देखि १५० सम्म हरेक दिन एक एमबीपीएस डाटा प्रयोग गर्न सकिनेछ । यसैबीच वार्षिकोत्सवका अवसरमा सञ्चार तथा सूचना प्रविधिमन्त्री ज्ञानेन्द्रबहादुर कार्कीले समयमै मध्यपहाडी राजमार्गमा अप्टिकल फाइबर बिछ्याई सूचना महामार्ग निर्माण गर्न टेलिकमलाई निर्देशन दिएका छन् । कम्पनीलाई अग्रणी तथा जिम्मेवार सेवा प्रदायकका रूपमा निरन्तर स्थापित गर्न उनले भने । राष्ट्रिय गौरवको एलटीई प्रविधिको फोरजी आयोजना विस्तार गर्न उनले आग्रह गरे । सोही कार्यक्रममा भर्चुअल माध्यमबाटै कम्पनीको अठारौं वार्षिकोत्सवका उपलक्ष्यमा तयार स्मारिका र भोल्टी सेवाको व्यावसायिक शुभारम्भ गरियो । नेपाल टेलिकमका निमित्त प्रबन्ध निर्देशक प्रतिभा वैद्यले कम्पनीको समग्र अवस्थाबारे जानकारी गराइन् ।"
जगदम्बा स्टिलका उत्पादन तेस्रो देश निर्यात,"काठमाडौं (कास) जगदम्बा स्टिलले तेस्रो देशमा स्वदेशी उत्पादन निर्यात थालेको छ । जगदम्बाका कलर कोटेड कोइल्स तथा सिटहरूको लोकप्रियता तथा माग विदेशमा समेत चुलिँदै गएको कम्पनीले जनाएको छ । कलर कोटेड कोइल्स तथा सिटहरू दक्षिण पूर्वी, मध्य पूर्वी एसियाली देश तथा दक्षिण अफ्रिकामा उच्च आपूर्ति मागसहित उपभोक्ताद्वारा अनुमोदित भएको छ । तेस्रो देश निर्यात थालनीका अवसरमा बोल्दै शंकर ग्रुपका अध्यक्ष शंकरलाल अग्रवालले नेपाली उत्पादन तेस्रो देशमा निर्यात गर्ने पहिलो कम्पनीका रूपमा जगदम्बा स्थापित भएको दाबी गरे ।"
हजारौं खेलमा भारत विजयी,"अहमदावाद (रोयटर्स) कप्तान रोहित शर्माले टिममा आफ्नो पुर्नआगमनलाई सम्झनालायक बनाउँदै अर्धशतक बनाएपछि भारतले पहिलो एकदिवसीय अन्तर्राष्ट्रियमा आइतबार वेस्ट इन्डिजलाई छ विकेटले पराजित गरेको छ । यससँगै भारतले तीन खेलको शृंखलामा १० को अग्रता पनि लिएको छ । यो भारतको हजारौं एकदिवसीय अन्तर्राष्ट्रियमा खेल पनि थियो । जितका लागि १ सय ७७ रन पछ्याइरहेको भारतले २२ ओभरको खेल बाँकी छँदै जित आत्मसात् गरेको थियो । भारतले ठोस सुरुआत लिए पनि अन्त्यतिर कम समयमा छिटो छिटो केही विकेट गुमाएको थियो । रोहितले ६० रन बनाउने क्रममा केही आकर्षक सट प्रहार गरे र उनलाई २८ रन बनाएका इशान किशनले बलियो साथ दिए । त्यसपछि खेलमा वेस्ट इन्डिजका बलर अल्जरी जोसेफ छाए । उनले एकै ओभरमा रोहित र आठ रन बनाएका विराट कोहलीलाई आउट गरे । यससँगै खेलमा केही रोमाञ्चकता थपिएको थियो । तर भारतले जितका लागि भने संघर्ष गर्नु परेन् ।घरेलु टिमका लागि सूर्यकुमार यादव ३४ रन बनाएर अविजित रहे । यस्तै डेब्यु गरिरहेका दीपक होडा पनि २६ रनमा अविजित रहे । जितपछि कप्तान रोहितले भने, यो खेलमा हाम्रो जित उत्कृष्ट रहेन् । खेल सधैं उत्कृष्ट रहन सकिन्न । हामी टिममा प्रत्येक समय सुधार चाहन्छौं । व्यक्तिगत रूपमा आज सबै खेलाडीको प्रदर्शन ठीक रह्यो । त्यसैले यो जितमा हामी सबै खुसी पनि छौं । कोहलीबाट रोहितले एकदिवसीय क्रिकेटको कप्तानी पाएका हुन् ।यसअघि लेग स्पिनर युजभिन्दर चाहलले आफ्नो सयौं एकदिवसीय अन्तर्राष्ट्रिय विकेट लिए र उनले वेस्ट इन्डिज ब्याटिङ क्रमलाई ध्वस्त पारे । उनले ४९ रन खर्चेर चार विकेट लिए । वासिङटन सुन्दर पनि सफल बलर रहे । उनले ३० रनमा तीन विकेट लिए र बलरलाई मदत गरिरहेको पिचको खुबै फाइदा लिए । वेस्ट इन्डिजको भने सुरुआत राम्रो रहेन् र एक समय ७९ रन मात्र बनाउँदा उसले सात विकेट गुमाएको थियो र पूरा टिम कमजोर स्थितिमा थियो ।तर ५७ रन बनाएका जेसन होल्डरले २९ रन बनाएका फाबिन एलेनसँग मिलेर टिमको स्कोरलाई १ सय ५० रन मात्र माथि पुर्याए । प्लेयर अफ द म्याच रहेका चाहलले भने, मेरो काम विपक्षी टिमलाई दबाबमा राख्नु थियो । वासिङटनले एकै ओभरमा दुई विकेट लिए र वेस्ट इन्डिजमाथि दबाब सिर्जना गरेको थियो । उनको प्रदर्शन देखेर मलाई अझ राम्रो खेल्न प्रेरित गरेको थियो । दोस्रो खेल यही मैदानमा बुधबार हुनेछ ।"
लिभरपुल एफए कपको पाँचौं चरणमा,इटालीमिलान ओलिभर जिरुडले गरेको दुई गोल मदतले एसी मिलानले इटालीको सिरी ए मा शनिबार इन्टर मिलानलाई २१ ले हरायो । यो जितपछि मिलान शीर्ष स्थानमा रहेको इन्टरसँगको दूरी एक अंकमा छोट्याउन सफल रह्यो । जिरोडले ७५ र ७८ औं मिनेटमा गोल गरे । इन्टरले इभारन पेरिसिचको गोलले पहिलो हाफमा अग्रता लिएको थियो ।इन्टरको २३ खेलबाट ५३ अंक छ । मिलानको ५२ अंक भएको छ । मिलानले अन्तिम पटक सन् २०१०२०११ मा लिग उपाधि जितेको थियो । शनिबारकै अन्य खेलमा लाजियोले फियोरेन्टिनाले ३० ले हरायो भने एएस रोमा र जेनोआबीचको गोलरहित बराबरीमा टुंगियो । लाजियो ३९ अंक सहित छैटौं स्थानमा छ ।
