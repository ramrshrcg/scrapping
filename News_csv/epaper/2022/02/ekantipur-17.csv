शीर्षक,विवरण
एमसीसी रोक्न प्रधानमन्त्रीलाई प्रचण्ड दबाब,"एमसीसी फिर्ता हुँदा करिब ५५ अर्ब रुपैयाँको अनुदान मात्रै फिर्ता हुने होइन, अमेरिकी प्रभावमा रहेका राष्ट्र र दातृ संस्थाहरूले दिने सहायता रकम पनि रोकिन्छन् भन्ने प्रधानमन्त्रीको चिन्ता छ । गम्भीर आर्थिक संकट बेहोर्नुपर्ने र र नेपाल भूराजनीतिक जटिलतामा समेत फस्ने चिन्ता प्रधानमन्त्रीमा देखिन्छ, एक मन्त्री भन्छन्, सडकमा जतिसुकै विरोध भए पनि, गठबन्धन नै तोडिने अवस्था आए पनि सम्झौतालाई संसदीय प्रक्रियामा लैजान चाहनु हुन्छ । संसद्मा प्रमुख प्रतिपक्षको अवरोध जारी छ । सत्ता गठबन्धनमा अनेकता छ र सडकमा प्रदर्शन पनि चर्किएको छ । तर, सञ्चारमन्त्री ज्ञानेन्द्रबहादुर कार्की भने निर्धारित समय सीमा (फागुन १६) भित्र सम्झौता पारित हुने विश्वास व्यक्त गर्छन् । कसरी अघि बढ्ने भन्नेबारेमा गठबन्धनको छलफलबाट निकास निकाल्छौं तर प्रस्ट के छ भने कांग्रेस सडकको दबाबले पछि हट्दैन । एमसीसी अनुमोदन गर्ने विषयमा प्रतिपक्षमा छँदा पनि कांग्रेस उत्तिकै प्रस्ट थियो, आज पनि प्रस्ट छ, सरकारका प्रवक्तासमेत रहेका मन्त्री कार्कीले भने, एमसीसीलाई सडकको मुद्दा बनाएर र राजनीतिक दाउपेचमा खेल्न हुन्न । फागुन १६ भित्र यसलाई अनुमोदन गराउनुपर्छ भन्नेमा हाम्रो प्रस्ट धारणा छ । उनले गरिबी निवारण र आर्थिक पूर्वाधारको क्षेत्रमा लगानी गर्न आएको यो अनुदान रकमलाई नेपालले गुमाउन नहुने पनि स्पष्ट पारे । एकीकृत समाजवादीका नेता झलनाथ खनाल भने नेपाली जनतालाई गुमराहमा राखेर एमसीसी पास गर्न नहुने बताउँछन् । नेपाली जनतालाई थाहै नदिई, एमसीसीका दस्ताबेज अध्ययन नगरी सम्झौता पास गर्न खोजिनु उचित हुँदैन, उनले भने । सरकारमै बसेर सडक र सदन दुवै ठाउँबाट एमसीसीको विरोध गर्ने उनको भनाइ छ । कतिपय विषय मिल्दैनन् । नमिलेका प्रावधान परिमार्जन गर्नुपर्ने हुन्छ । तर जबर्जस्ती धकेल्न मिल्दैन । कतिपय विषय दसौं वर्ष लगाएर पनि बदलिन्छन्, संशोधन हुन्छ । असहमतिका विषयमा बल प्रयोग गरेर धाकधम्की दिएर हुन्छ ?, प्रधानमन्त्री देउवाप्रति लक्षित गर्दै खनालले भने, सडक र सदनमा यसको विरोध हुन्छ । माओवादीका प्रमुख सचेतक देव गुरुङले भने राष्ट्रिय सहमतिबिना एमसीसी संसद्मा टेबल गर्न नहुने अडान दोहोर्याए । संसद् बैठक सुरु गर्नुअघिको कार्यव्यवस्था समिति बैठकमा पनि उनले गम्भीर विषयलाई संसद्मा टेबल गर्नुअघि राष्ट्रिय सहमति आवश्यक रहेको बताए । संसद् अवरुद्ध भइरहेको अवस्थामा यस्ता विषयलाई टेबल गर्न नहुने उनको तर्क थियो । जसलाई जे मन लाग्यो त्यही टेबल गर्ने ? यो गठबन्धन सरकारको चरित्र भएन । यस्तो गम्भीर विषयलाई टेबल गर्नुअघि आपसी सल्लाह र सहमतिबाट निर्णय गर्नुपर्ने थियो तर त्यस्तो नगरी मनलाग्दी गर्न भएन, छलफलपछि निर्णय गरेर मात्रै अगाडि बढ्नुपर्छ, उनले भने । प्रधानमन्त्री देउवाले सम्झौता पारित गराउन माओवादी र एकीकृत समाजवादीको अवरोध पार गरेर मात्र पुग्ने छैन । सभामुख अग्नि सापकोटा प्रतिनिधिसभाको अवरोध यथावत् रहेसम्म सम्झौता अघि बढाउन नसक्ने अडानमा छन् । कार्यव्यवस्था परामर्श समितिको बैठकमा दलहरूले साझा राय नदिएमा तथा संसद् बैठकमा प्रमुख प्रतिपक्षीको नाराबाजी यथावत् रहेमा सम्झौता टेबल गर्न मिल्दैन । देशले गम्भीरतापूर्वक हेरिरहेको यति संवेदनशील मुद्दा हूलमूलमा पास वा फेल गर्न मिल्दैन, बहस गर्ने र सुन्ने वातावरण सुनिश्चित हुनुपर्छ, सभामुख सचिवालयले दोहोर्याएको छ । कांग्रेस महामन्त्री गगन थापा सरकारको बिजनेस लाई सभामुखले रोक्ने गलत नजिर स्थापित भए त्यसले समग्र प्रणालीलाई कमजोर बनाउने बताउँछन् । सरकारले बिजनेस दिन्छ, सभामुखले अघि बढाउनुपर्छ । पारित गर्ने वा नगर्ने संसद्को अधिकार हो, थापा भन्छन्, हिजो केपी ओली नेतृत्वकै सरकारमा पनि हामीले सरकारले अघि बढाएको प्रस्ताव रोक्न मिल्दैन भन्यौं । सभामुखलाई प्रयोग गरेर एमसीसीलाई टेबल गर्न रोक्ने प्रयास भए संसदीय पद्धतिमा योभन्दा दुर्भाग्य अरू हुन सक्दैन । कांग्रेस नेता मीनेन्द्र रिजाल पनि सडक र सत्ता गठबन्धनभित्रको विरोधले कांग्रेसले लिएको अडान अब नबदलिने दाबी गर्छन् । सत्ता रहे पनि, नरहे पनि देश, जनता र लोकतन्त्रको पक्षमा कांग्रेसले जोखिम लिएरै एमसीसीलाई अघि बढाउँछ, अनुमोदन गराउने काम गर्छ, रिजालले थपे । पछिल्लो घटनाक्रमपछि सत्ता गठबन्धनको निरन्तरतालाई लिएर कांग्रेस नेताहरू पनि विश्वस्त छैनन् । अब, यही गठबन्धन रहन्छ भनेर ठोकुवा गर्न सकिन्न, एमसीसी संसद्मा टेबल गर्ने र पारित गर्ने विषयमा एमालेसँग हात अघि बढाउन कांग्रेस बाध्य हुन सक्छ, कांग्रेसका अर्का नेता भन्छन्, दाहाल र नेपालले असहयोग गरे भने एमसीसीलाई बीचमै छाडेर कांग्रेस पछि हट्दैन । विकल्प खोजेरै भए पनि पारित गराउन अघि बढ्छ । तर देउवाले हात अघि बढाउँदैमा एमाले पनि सहयोग गर्न तम्तयार भने देखिँदैन । एमालेका प्रमुख सचेतक विशाल भट्टराई बुधबार कार्यव्यवस्था समितिको बैठकमा समेत उपस्थित भएनन् । माओवादीलगायतले सत्ता छाडेमा देउवालाई हामीसँगको सहकार्य आवश्यक पर्छ । तर देउवाको प्रधानमन्त्री पद जोगाइदिन एमाले एमसीसी पारित गराउन अघि सर्छ भन्ने मलाई लाग्दैन, यद्यपि यो विषयमा पार्टी अध्यक्ष ओलीले निर्णय गर्नु हुन्छ, एमालेका एक पदाधिकारीले भने । ओली एमसीसी वा अन्य कुनै कारणले माओवादी र एकीकृत समाजवादीले गठबन्धन छाडुन् भन्ने पक्षमा छन् । त्यसपछि के भन्ने प्रश्नको उत्तर भने अन्योलमै छ । साझेदारहरूले समर्थन फिर्ता लिए प्रधानमन्त्रीले संसद्बाट विश्वासको मत लिनुपर्छ । विश्वासको मत सावित हुन नसकेमा प्रधानमन्त्रीले प्रतिनिधिसभा विघटन गरेर निर्वाचन घोषणाको सिफारिस गर्न सक्छन्, तर राष्ट्रपतिले अर्को सरकार बन्ने सम्भावना छ कि भनेर दलहरूलाई आह्वान गर्न सक्छिन्, एक कानुनविद् भन्छन्, दलहरूबीच अर्को गठबन्धन नबनेमा सबैभन्दा ठूलो दलको नेताका रूपमा राष्ट्रपतिले एमाले संसदीय दलका नेता ओलीलाई नै प्रधानमन्त्री नियुक्त गर्न सक्ने सम्भावना रहन्छ । त्यो सरकारले विश्वासको मत पाउन नसकेमा निर्वाचनको बाटो खुल्न सक्छ । सरकार बन्ने सम्भावना भएसम्म प्रतिनिधिसभाले पाँचवर्षे कार्यकाल सुनिश्चित हुने सर्वोच्च अदालतको आदेश भएकाले पनि वैकल्पिक सरकारको सम्भावना अझै नसकिएको ती कानुनविद्को भनाइ छ । साझेदारहरूले छाडेर देउवा अप्ठ्यारोमा परेका बेला ओलीले आफू नै प्रधानमन्त्री हुने सर्त राखे के होला भन्ने प्रश्न कांग्रेसभित्र पनि छ । एमसीसीका कारणले पाँचदलीय गठबन्धन फुट्दा आगामी निर्वाचनसम्म वाम एकता हुन सक्ने भय देउवामा पनि देखिन्छ । गठबन्धन भत्किएमा एमालेले बिनासर्त सहयोग गर्न सक्छ । त्यस्तै सभामुख परिवर्तन गर्ने सर्तमा सम्झौता अनुमोदनमा एमालेले सघाउन सक्छ, हामीले प्रयास गर्नुपर्छ, कांग्रेसभित्र अर्को धारणा पनि छ । सभामुखविरुद्ध प्रस्ताव दर्ता भएमा पारित गर्न आवश्यक दुई तिहाइ अर्थात् १ सय ८१ सांसद एमाले र कांग्रेस मिल्दा पुग्दैन । प्रतिनिधिसभामा एमालेका ९७, कांग्रेसका ६१ सांसद छन् । महन्थ ठाकुर नेतृत्वको लोकतान्त्रिक समाजवादी पार्टीको १३ सांसद जोडिँदा पनि संख्या एक सय ७१ पुग्छ । त्यसमा जसपाको बाबुराम भट्टराई समूह जोडिन सक्छ तर १८ सांसद रहेको जसपामा भट्टराई पक्षमा कति सांसद छन् भन्ने स्पष्ट छैन ।"
बीपीका विवादास्पद पदाधिकारी अदालतले फर्कायो,"(सुनसरी)  सर्वोच्च अदालतले बीपी कोइराला स्वास्थ्य विज्ञान प्रतिष्ठानका पदाधिकारीको पक्षमा बुधबार अन्तरिम आदेश जारी गरेपछि उनीहरूले आर्थिक, प्रशासनिक, शैक्षिक र पदअनुसारको काम, कर्तव्य अधिकार प्रयोग गर्न पाउने भएका छन् । सरकारले प्रतिष्ठानका उपकुलपति डा ज्ञानेन्द्र गिरी, शिक्षाध्यक्ष प्राडा गुरु खनाल, अस्पताल निर्देशक प्राडा गौरीशंकर साहलाई गत पुस ३० गते काममा रोक लगाउँदै स्वास्थ्य मन्त्रालयका १२ औं तहका प्रमुख विशेषज्ञ डा श्यामसुन्दर यादवलाई उपकुलपतिको हैसियत दिएर पठाएको थियो । सर्वोच्चका न्यायाधीश ईश्वर खतिवडाले गरेको अल्पकालीन अन्तरिम आदेशमा पदाधिकारीलाई काम गर्न दिनू भनिएको छ । सरकारले रोक लगाए पनि अदालतले न्याय दिएको छ, डा गिरीले भने । पदाधिकारीको पक्षमा वकालत गरेका कानुन व्यवसायी टीकाराम भट्टराईका अनुसार स्वास्थ्य मन्त्रालयले पछिल्लो पटक पठाएका डा यादवलाई काम गर्न नदिनू भनिएको छ । उनले भने, विपक्षीलाई बोलाएर दुवै पक्ष राखी छलफल गर्न पनि सर्वोच्चले भनेको छ । सरकारको निर्णयविरुद्ध उपकुलपति गिरी र अस्पताल निर्देशक साहले पुस २८ गते सर्वोच्च अदालतमा रिट दायर गरेका थिए । तीन पटक पेसी सरेका बेला प्रतिष्ठानमा पहिलो पटक मन्त्रिपरिषद्को निर्णयअनुसार डा यादवलाई आर्थिक र प्रशासनिक काम गर्न प्रतिष्ठान पठाइएको थियो । पछि उनी स्वास्थ्य मन्त्रालय नै फर्केका थिए । लगत्तै स्वास्थ्यमन्त्री विरोध खतिवडाले प्रतिष्ठानकै नियमावली २०५५ को नियम ६४ बमोजिम दैनिक आर्थिक, प्रशासनिक, शैक्षिक र अन्य तोकिएको काम, कर्तव्य र अधिकार दिएर पठाए पनि डा यादव सर्वोच्चको आदेश पर्खेर काठमाडौंमै थिए । सरकारले अघिल्लो पटक डा यादव र सहयोगीका रूपमा सुनसरीको इनरुवास्थित कोष तथा लेखा नियन्त्रक प्रमुख चिरञ्जीवी अधिकारीलाई पठाएको थियो भने पछिल्लो पटक महालेखा परीक्षकको कार्यालयका एक अधिकृतलाई पनि पठाउने निर्णय गरेको थियो । पदाधिकारीको राजीनामा माग गर्दै बीपी प्रतिष्ठान शुद्धीकरण अभियान संयुक्त संघर्ष समिति र नागरिक दबाब सञ्जालले ८ महिनादेखि आन्दोलन गर्दै आएका थिए । पदाधिकारीहरू आर्थिक अनियमितता र भ्रष्टाचारमा लिप्त भएको उनीहरूको आरोप छ ।"
एमसीसीविरुद्ध संसद भवनअगाडि प्रदर्शन,"(काठमाडौं)  एमसीसी सम्झौताको विरोधमा सत्तारूढ दलकै नेतृत्वमा बुधबार प्रदर्शन भएको छ । सत्तारूढ माओवादी केन्द्र र एकीकृत समाजवादीका नेताकार्यकर्ता निषेधित क्षेत्र तोडेरै प्रदर्शनमा उत्रिएका हुन् । नेपाल मजदुर किसान पार्टी, राष्ट्रिय प्रजातन्त्र पार्टी र नेत्रविक्रम चन्द नेतृत्वको नेकपालगायत दलसँग आबद्ध विद्यार्थीले पनि बानेश्वरबबरमहल क्षेत्रमा एमसीसी सम्झौताविरुद्ध प्रदर्शन गरेका छन् ।प्रदर्शनकारीले निषेधित क्षेत्र तोड्दा सुरक्षाकर्मीसँग घम्साघम्सीसमेत भएको थियो । भीड तितरबितर पार्न प्रहरीले पानीको फोहोरा हान्नुका साथै १९ राउन्ड अश्रुग्यास प्रहार गरेको थियो । केही प्रदर्शनकारी घाइते भएका छन् । सुरक्षाकर्मीमाथि इँटा, ढुंगा प्रहार गरिएपछि भीड नियन्त्रणमा लिन पानीको फोहोरा र अश्रुग्यास प्रहार गर्न बाध्य हुनुपरेको काठमाडौं प्रहरी प्रमुख एसएसपी सुदीप गिरीले बताए । उनले निषेधित क्षेत्र तोडेर प्रदर्शन गर्ने र सुरक्षाकर्मीलाई ढुंगाइँटा हान्ने १ सय २७ जनालाई नियन्त्रणमा लिएको जानकारी दिए । उनका अनुसार प्रदर्शनकारीको ढुंगा प्रहारबाट २ दर्जनभन्दा बढी प्रहरी घाइते भएका छन् । संघीय संसद् भवन नयाँबानेश्वरमा केन्द्रित प्रदर्शन नियन्त्रण गर्न नेपाल प्रहरी, सशस्त्र प्रहरीका करिब २५ सय सुरक्षाकर्मी परिचालन गरिएको थियो ।सरकारमा एमसीसी सम्झौता अघि बढाउन बार्गेनिङ गरेको र सडकमा जनवर्गीय संगठनलाई उतारेको माओवादीको आलोचना हुन थालेको छ । कांग्रेस र माओवादीबीच एमसीसी सम्झौता अघि बढाउन अनौपचारिक सम्झौता भएको दाबी भइरहेका बेला माओवादीले जनवर्गीय संगठनका कार्यकर्तालाई सडकमा उतारेको हो । माओवादीका जनवर्गीय संगठनहरू वाईसीएल, अखिल (क्रान्तिकारी), अखिल नेपाल महिला संघ (क्रान्तिकारी), एकीकृत अखिल नेपाल जनसांस्कृतिक महासंघ नेपाल, प्रेस सेन्टर नेपाल, अखिल नेपाल खेलकुद महासंघ गणतान्त्रिक प्रगतिशील, कानुन व्यवसायी संघलगायतले बुधबार नयाँ बानेश्वरस्थित संसद् भवन अगाडि प्रदर्शन गरेका हुन् । प्रदर्शनमा माओवादीका वरिष्ठ नेता तथा पूर्वउपप्रधानमन्त्री नारायणकाजी श्रेष्ठ पनि सहभागी भए ।वाम विश्लेषक श्याम श्रेष्ठले सरकारमा भएको पार्टीले सरकारकै तर्फबाट भूमिका निर्वाह गर्नुपर्ने बताए । सरकारमा भएकोले या त सरकार छाड्नुपर्यो वा सरकारमा रहेर सरकारकै संयन्त्रमार्फत अघि बढ्नुपर्यो, सामान्य नियम त्यही हो, उनले भने । माओवादी अध्यक्ष पुष्पकमल दाहालले एमसीसीका विषयमा यसअघिबाटै दोहोरो भूमिका खेलिरहेका थिए । प्रधानमन्त्री देउवासँग असोज १३ मा एमसीसी मुख्यालयलाई पत्र लेखेर फागुन १६ भित्र सम्झौता अनुमोदन गर्ने प्रतिबद्धता जनाएका उनले बाहिर भने संशोधनबिना अघि बढाउन नसकिने बताइरहेका थिए ।दाहालले माघ २७ मा दक्षिण तथा मध्य एसिया मामिला हेर्ने अमेरिकी विदेश सहायकमन्त्री डोनाल्ड लुसँगको टेलिफोनमा पनि नेपाललाई एमसीसी सम्झौता आवश्यक परेको बताएका थिए । काठमाडौंस्थित अमेरिकी दूतावासका अधिकारीका अनुसार लुले प्रधानमन्त्री देउवा, एमाले अध्यक्ष केपी शर्मा ओली र दाहाललाई टेलिफोन गर्दा उनीहरू सबैले नेपाललाई एमसीसी सम्झौता आवश्यक रहेको बताएका थिए ।राजनीतिक विश्लेषक राजेन्द्र महर्जनले जेन्युन मुद्दामा सरकारमा हुँदाहुँदै पनि कसैले विरोध गर्न सक्ने बताए । तर त्यो विचार राख्ने तरिकाचाहिँ प्रक्रियागत रूपमा हुनुपर्छ, प्रक्रियामा गरियो वा गरिएन भन्नेचाहिँ हेर्न लायक छ, उनले भने, आन्तरिक रूपमा के भयो, हामीलाई थाहा छैन तर सार्वजनिक भएका कुरालाई हेर्दा त्यहाँ विवाद भएको, बहस भएको, असहमति राखिएको खासै धेरै सुनिन्न । त्यहाँ लेनदेनका कुरा भएको देखिन्छ । सडकमा जसरी उनीहरू आएका छन्, त्यसले चाहिँ दोधारेपन देखाएको छ ।सबैभन्दा माथिल्लो निर्णय गर्ने ठाउँ सरकार नै भएको महर्जनले बताए । पार्टी सरकारमा छ भने सरकारभित्रै लड्ने हो, सरकारमा लडेर भएन भने सडकमा आउन त जतिबेला पनि खुला हुन्छ, उनले भने, धेरै कुरामा असहमति भयो, सँगै अघि जान सकिँदैन भने सरकार छाड्ने नै हो । त्यसमा शंका छैन तर त्यहाँभित्र अघि बहस गरेको छ वा छैन भन्ने महत्त्वपूर्ण पक्ष हो । उनले सरकारमा हुनुमा एउटा अस्तित्व रहने भए पनि पार्टीको सार्वजनिक हैसियतमा दाहाल र उनको पार्टीका अन्य नेताले राष्ट्रिय बहस गर्न सक्ने बताए । उनीहरूले त्यसो गरेका छैनन्, लेनदेनमा केन्द्रित छन्, यो अराजनीतिक चरित्र भयो, उनले भने ।माओवादी नेता श्रेष्ठले भने आफ्नो पार्टीले कुनै पनि विषयमा दोहोरो भूमिका वा चरित्र नदेखाएको दाबी गरे । उनले विशेष विषयहरूमा नीतिगत रूपमा कहिलेकाहीं सरकारमा भए पनि सडकमा उत्रिन सकिने बताए । यति मात्र होइन, सरकारमा भएकै पार्टीले पनि जनपरिचालन गर्नुपर्ने हुन्छ, अहिले हामी सरकारमा सामेल छौं, सरकारकै नेतृत्व गरिरहे पनि जनपरिचालन गर्नुपर्ने हुन्छ, उनले भने, जनतालाई परिचालन गर्ने कुरा सरकारमा हुँदा गर्नै हुँदैन भन्नु गलत हो । उनले आफ्नो पार्टीले प्रधानमन्त्रीलाई एमसीसी सम्झौता अगाडि बढाए सरकार छाड्छौं भनिसकेको प्रस्ट पारे ।श्रेष्ठले नयाँ बानेश्वरस्थित सडकमा एमसीसीविरुद्ध भएको आन्दोलनमा आफू सहभागी भएको भन्दा पनि संसद् भवनमा जाँदा बाटो परेको दाबी गरे । ६ वटा पार्टीले नेपाल बन्द गरेका रहेछन्, एमसीसीको विरुद्धमा गरेको हुनाले मैले अरुलाई देखाउनभन्दा पनि नैतिक रूपले हिँडेरै संसद् भवन पुगेर आएको हुँ, उनले भने । एमाले सचिव तथा पूर्वमन्त्री पद्मा अर्यालले माओवादीले दोहोरो चरित्र देखाएको बताइन् । एमसीसीका प्रतिनिधिसँग हामी सम्झौतालाई अघि बढाउन प्रतिबद्ध छौं, जसरी पनि पास गछौं भन्ने तर जनतातिर फर्केर होइन भन्ने, यो दोहोरो चरित्र हो, उनले भनिन्, त्यसका साथै सत्ता सञ्चालकहरूले कूटनीतिक विषयमा यस्तो चरित्र देखाउन हुन्छ कि हुँदैन भन्ने कुरा पनि हो । जुन किसिमको गतिविधि भइरहेको छ, यो उनीहरूको अयोग्यता हो ।कांग्रेस सांसद तथा पूर्वमन्त्री मीनेन्द्र रिजालले सत्तारूढ दल माओवादी केन्द्रको गतिविधिलाई कट्टर वामपन्थीको संज्ञा दिए । उनले देशलाई कट्टरपन्थी वामपन्थी राजनीतिको बन्धनबाट मुक्त गर्न आवश्यक रहेको बताए । देशले सामना गरिरहेको यो खतरालाई नेपाली कांग्रेसले बुझ्नुपर्छ र यसका संस्थापक नेताहरूले परिकल्पना गरेको नेपाली राजनीतिलाई लोकतान्त्रिक जरासम्म पुर्याउन जस्तोसुकै जोखिम उठाउन पनि तयार हुनुपर्छ, उनले भने ।"
दलहरूमा अपजस को भय,"(काठमाडौं)  विभिन्न कालखण्डमा एमसीसीसँग जोडिएका प्रमुख राजनीतिक दल र तिनका शीर्ष नेतामा सम्झौता अनुमोदन गर्दा आइपर्ने अपजस को भयका कारण अनुमोदन प्रक्रिया जटिल बनेको छ । राष्ट्रको आवश्यकता हो कि होइन भन्दा पनि यही मुद्दालाई सत्ता राजनीतिको अस्त्र र चुनावी एजेन्डा बनाउने दलहरूको दाउपेचमा एमसीसी फसेको छ । आफू सरकारमा हुँदा अनुमोदनका लागि संसद् सचिवालयमा दर्ता गराएका एमाले अध्यक्ष केपी शर्मा ओली र अनुमोदन गर्ने प्रतिबद्धतासहित एमसीसी मुख्यालयलाई प्रधानमन्त्री शेरबहादुर देउवासँग मिलेर पत्राचार गर्ने माओवादी केन्द्रका अध्यक्ष पुष्पकमल दाहालले अहिले दोधारे नीति लिएका छन् । एकीकृत समाजवादीका अध्यक्ष माधव नेपाल पनि गठबन्धन नतोडियोस्, आफ्नो भूमिकाबिनै एमसीसी पनि अनुमोदन होस् भन्ने पक्षमा छन् । कांग्रेसबाहेक दलका शीर्ष नेताहरू एमसीसी संसद्बाट अनुमोदन गर्दा राष्ट्रघातको अपजस आइलाग्ने र आसन्न तीनै तहको निर्वाचन प्रतिकूल हुने भयमा देखिएका छन् ।२०७६ असार ३० मा एमसीसी अनुमोदनका लागि संसद् सचिवालयमा दर्ता हुँदा प्रधानमन्त्री ओली थिए । बहिर्गमनपूर्वसम्म पनि उनले एमसीसी अनुमोदनका लागि भरमग्दुर प्रयत्न गरेका थिए । तर, अहिले अमेरिकाले फागुन १६ सम्म एमसीसी अनुमोदन नभए सम्झौता रद्द हुन सक्ने चेतावनी दिए पनि ओलीले स्पष्ट नीति लिएका छैनन् । सत्तापक्षले यो विषय टुंग्याएपछि आफूले निर्णय गर्ने ओलीको भनाइ छ । निकट नेताहरूका अनुसार एमसीसीको मुद्दामा प्रधानमन्त्रीसँग लगातार संवाद गरिरहेका ओलीमा अपजस को भय छ । सबैले अनुमोदन गर्ने भए एमालेलाई समस्या छैन, कोही शक्ति यसमा नफस्ने र एमालेले पारित गर्दिए हुन्थ्यो भन्ने उनीहरूको चाहना छ भने हामी किन जोखिम मोल्ने ? निकट एक नेताले भने, चुनावको मुखमा आगोमा हात हाल्नु हुँदैन । एमाले संसदीय दलको बैठकमा भीम रावल, घनश्याम भुसाललगायत नेताले एमसीसी बोकेर चुनावमा जान नहुने सुझाव दिएका थिए । ओलीनिकट ती नेताका अनुसार सत्ता गठबन्धनमा रहेका दलले नै एमसीसी अनुमोदन गरे त्यसलाई चुनावी मुद्दा बनाउने रणनीति पनि एमालेको छ ।परराष्ट्र मामिलाविज्ञ दिनेश भट्टराईले सरकारमा छँदा संसद्बाट अनुमोदनका लागि दर्ता गराएको एमाले सत्ता छाडेपछि पर्ख र हेर को अवस्थामा बस्नु गलत भएको बताए । यसले उसको दोहोरो मापदण्ड र नीति देखाउँछ, उनले भने, राजनीतिमा यो अवसरवाद र तदर्थवाद हो । उनले यही मापदण्डका कारण परराष्ट्र नीतिलाई खत्तम पारेको बताए । यसले हाम्रो विश्वसनीयता गुमेको छ, परराष्ट्र नीति सत्तामा हुँदा र बाहिर हुँदा पनि उही हुनुपर्छ तर एमालेको त्यस्तो देखिएन, उनले भने । कम्युनिस्ट पार्टीहरूले परराष्ट्र नीतिमा दोहोरो मापदण्ड देखाउँदा भूराजनीतिक संवेदनशीलतामा दीर्घकालीन असर गर्ने बताए । भूराजनीतिक जानकार तथा अवकाशप्राप्त उपरथी विनोज बस्न्यात एमालेले सत्तामा हुँदा एमसीसीलाई अघि बढाउँछु भन्नु र बाहिर गएपछि अर्को भन्नु आफ्नो नीतिमा स्पष्ट नहुनु रहेको बताए । उनले भने, एमाले आफ्नो नीतिमा स्पष्ट नभएको देखिन्छ । एमालेको एउटा नीति हुनुपर्ने हो तर यसले एमालेमा स्पष्ट नभएको देखिन्छ । अपजसको भयले सबैभन्दा बढी माओवादी केन्द्रका अध्यक्ष दाहाललाई सताएको छ । उनले प्रधानमन्त्री देउवासँग मिलेर असोज १३ मा अमेरिकालाई लेखेको प्रतिबद्धतापत्र सार्वजनिक भइसकेको छ । तर, उनले यथास्थितिमा पारित हुनुहुँदैन भन्ने पार्टीको पूर्ववत् निर्णय उल्टाउन सकेका छैनन् । बरु, प्रधानमन्त्री देउवामाथि दबाब बनाउन कार्यकर्तालाई सडक आन्दोलनमा पठाएका छन् । उनको यो दोहोरो भूमिकालाई लिएर आलोचना भइरहेको छ । चुनावमा ठूलो अपजस मोल्नुभन्दा सरकार छाड्ने निष्कर्षमा माओवादी पुगेको छ । एक नेताका अनुसार यथास्थितिमै एमसीसी अनुमोदन भए त्यसको सम्पूर्ण अपजस आइलाग्ने र चुनावमा समस्या आउने उनको बुझाइ छ । अपजसको भारी बोकेर चुनावमा जानुहुन्न भन्ने मनोविज्ञान अध्यक्षमा छ, त्यसैले अन्तिमसम्म परिमार्जन गर्ने वा चुनावसम्म पर्खिन आग्रह गर्ने कोसिस गरिरहनुभएको छ, केही प्रगति भए अपजसको भारी बोक्नुपरेन, दाहालनिकट ती नेताले भने । बुधबार संसदीय दलको बैठकबाट माओवादीले संसद् सुचारु हुनुपर्ने र राष्ट्रिय सहमतिबिना एमसीसी अगाडि बढाउन नहुने निर्णय गरिसकेको छ ।माओवादी नेता वर्षमान पुनले पार्टीले धेरै विचार गरेर पछिल्लो निर्णय लिएकाले सम्झौता अघि बढाउन जबर्जस्ती गरिए सरकार छाड्नुको विकल्प नभएको बताए । उनले भने, पहिलो, अहिलेकै अवस्थामा हामी यो सम्झौता अघि बढाउन सक्दैनौं । दोस्रो, संसद् अवरुद्ध भएको अवस्थामा सम्झौता टेबल हुन सक्दैन । तेस्रो, सकेसम्म एमालेसहित, नभए गठबन्धन दलबीच सहमति हुनुपर्यो । चौथो, यही अवस्थामा अघि बढाए हामी सरकारबाट बाहिरिन्छौं ।सरकारको नेतृत्व गरेको संसद्को दोस्रो ठूलो दल कांग्रेस भने एमसीसीमा स्पष्ट छ र अनुमोदन गर्दा आइलाग्ने अपजस को भारी बोक्न तयार देखिएको छ । कांग्रेसको केन्द्रीय कार्यसम्पादन समिति र संसदीय दल बैठकले एमसीसी राष्ट्रको हितमा रहेकाले जतिसक्दो चाँडो संसद्बाट अनुमोदन गर्ने गरी प्रक्रिया अगाडि बढाउने निर्णय गरेको छ ।सत्ता गठबन्धनको तेस्रो दल एकीकृत समाजवादी पार्टीका अध्यक्ष नेपालमा पनि उस्तै डर देखिएको छ । निकट नेताहरूका अनुसार एमसीसीकै कारण गठबन्धन भत्किने र सरकारबाट बाहिरिनुपर्ने अवस्था आए पार्टीका लागि अनुकूल नहुने बुझाइ नेपालको छ । अर्कोतिर एमसीसी अनुमोदन गरे यसको अपजस आउने र बन्दै गरेको पार्टीलाई गम्भीर क्षति पुग्ने उनको विश्लेषण छ । गठबन्धन पनि जोगियोस्, एमसीसी पनि अनुमोदन होस् र अपजसको भारी पनि बोक्नु नपरोस् भन्ने रणनीति अध्यक्षको देखिन्छ, निकट एक नेताले भने, पार्टीले तल्लो तहसम्म आकार लिइसकेको छैन । यस्तो अवस्थामा पार्टीमा लागेका नेताकार्यकर्ता एमालेमै फर्किने भय पनि उहाँमा देखिन्छ । एकीकृत समाजवादीले पनि आफ्ना जनवर्गीय संगठनलाई एमसीसीको विरोधमा सडक प्रदर्शनमा खटाएको छ ।सत्ता गठबन्धनको अर्को साझेदार दल जनता समाजवादी पार्टीभित्र त विवादैविवाद छ । अध्यक्ष उपेन्द्र यादव एमसीसीको पक्षविपक्षमा खुल्न सकेका छैनन् । संघीय परिषद् अध्यक्ष बाबुराम भट्टराई एमसीसीको पक्षमा खुलेरै उभिएका छन् । यादव भने माओवादी अध्यक्ष दाहाल र एकीकृत समाजवादी पार्टीका अध्यक्ष नेपाललाई छोडेर एमसीसीको पक्षमा लाग्न डराएको निकट नेताहरू बताउँछन् । नेताहरूका अनुसार गठबन्धन भत्किए सरकारबाट बाहिरिनुपर्ने र भट्टराई पक्ष हाबी हुन सक्ने भय यादवलाई छ । सत्ता साझेदार दल राष्ट्रिय जनमोर्चा पनि सुरुबाटै एमसीसीको विपक्षमा छ । सरकारले एमसीसी अगाडि बढाउने तयारी गरेपछि अन्य दलसँगै जनमोर्चा सडक संघर्षमा छ ।अर्कोतिर मधेसमा लोसपाको प्रभाव बढ्न सक्ने भय पनि उनमा छ । एमसीसी अनुमोदनको अपजस पनि थपिने त्रासले यादव निर्णयमा पुग्न नसकेको निकट नेताहरूको बुझाइ छ । यद्यपि यादवले एमसीसीलाई लिएर पार्टीमा कुनै छलफल नभएको र संसद्मा पेस भएपछि मात्रै के गर्ने भन्नेबारे निर्णय गर्ने प्रतिक्रिया दिएका छन् । जसपा नेता अशोक राई पक्ष पनि एमसीसीको पक्षमा खुलेको छैन । गठबन्धनबाहिर रहेको लोकतान्त्रिक समाजवादी पार्टी भने एमसीसीको पक्षमा देखिएको छ तर गठबन्धन भत्किए सरकारमा सहभागी हुने र मधेसमा आफ्नो प्रतिस्पर्धी जसपामाथि दबाब बनाउन सकिने रणनीतिमा उक्त पार्टीका नेताहरू देखिएका छन् ।"
दीर्घकालीन महत्त्वका कामै अघि बढेनन्,"(चितवन)  महानगरलाई छिमेकी नगरपालिकासँग जोड्न नारायणी नदीमा कम्तीमा ३ वटा पक्की पुल निर्माण गर्न संघीय सरकारसमक्ष पहलगरिनेछ । केरुङठोरी रेलमार्ग सञ्चालन गर्न संघीय सरकारसमक्ष पहल गरिनेछ ।देवघाटदेखि त्रिवेणीसम्म पर्यटकीय जलमार्ग सञ्चालन गरिनेछ । देवघाटमौलाकालिका केबलकार बनाइनेछ । महानगरका ३ स्थानमा आकाशे पुल बनाइनेछ ।२०७४ पुस २१ मा आयोजित पहिलो नगरसभामा महानगर प्रमुख रेनु दाहालले पेस गरेका नीति तथा कार्यक्रमहरू हुन् यी । नगर्ने कुरा नभन्ने र भनेको कुरा गर्ने वाक्यसहित दाहालले त्यसबेला यी कार्यक्रम पेस गरेकी थिइन् । रेलमार्ग त परको कुरा, निर्वाचित जनप्रतिनिधिहरूको कार्यकाल सकिनै लाग्दा नारायणीमा एउटा पनि पुलको जगसम्म खनिएको छैन । भरतपुरभरि कतै आकाशे पुल पनि देख्न पाइँदैन । जलमार्ग र केबलकारको कुनै चर्चा हुँदैन ।अहिलेसम्म महानगरको १० औं नगरसभा सम्पन्न भइसकेको छ । उक्त नगरसभाका निर्णयबारेमा गत पुस २१ मा दाहालले पत्रकार सम्मेलन गरिन् । आफू निर्वाचित भएर आएयता महानगरमा सुरु भएका पूर्वाधार र सामाजिक क्षेत्रका ५० वटा आयोजनाका बारेमा जानकारी गराइन् । तर त्यसमा माथि उल्लिखित कुनै पनि योजना परेनन् । केही निर्माणाधीन आयोजनालाई देशकै रूपान्तरणकारी आयोजना भनेकी दाहालले आफ्नो कार्यकालमा महानगरभित्र ६ सय १० किलोमिटर सडक कालोपत्र र ४ सय ५० किमि ग्राभेल गरेको दाबी गर्दै त्यसलाई महत्त्वपूर्ण उपलब्धिका रूपमा अर्थ्याइन् ।दाहाल र उनको पार्टीका समर्थकहरू अहिले सडक कालोपत्र भएको यही विषयलाई भरतपुरमा लोभ लाग्दो विकास भएको भनेर प्रचारप्रसार गरिरहेका छन् । महानगरभित्र कालोपत्र भएका अधिकांश सडकमा स्थानीय र महानगरकोसंयुक्त लगानी छ । महानगर प्रवक्तासमेत रहेका वडा१० अध्यक्ष अरुणपीडित भण्डारीकाअनुसार १६ मिटरभन्दा कम चौडाइ भएकासडक जनसहभागिता जुटाएरै कालोपत्रभइरहेको हो । ठाउँ र सडकको अवस्थाअनुसार १०५० प्रतिशतसम्म स्थानीयले बजेट जुटाउने चलन छ, उनले भने ।महानगरमा दीर्घकालीन महत्त्वका केही सडक भने निर्माणाधीन छन् । साढे ८६ किलोमिटर चक्रपथ (रिङरोड) मध्ये सघन सहरी विकासबाट १०, प्रदेश सरकारबाट साढे ८, सडक विभागबाट १२ र महानगरले १० गरी साढे ४० किमि सडकको निर्माण सुरु भएको छ । ५२ किमि पहुँचमार्ग (लिंक रोड) को काम पनि निर्माणाधीन छ । पूर्वापश्चिम राजमार्गअन्तर्गत पुल्चोकगोन्द्राङ खण्डको ६ किमि सडकलाई ६ लेनको बनाउने काम धमाधम हुँदै छ । सिटी हल बन्दै छ । रामपुरमा अन्तर्राष्ट्रिय क्रिकेट रंगशालाको काम अलपत्रजस्तै भए पनि महानगरले यसलाई गौरवको आयोजनाका रूपमा राखेको छ । यिनै कामहरूले भरतपुरमा विकास राम्रोसँग भएको दाबी दाहालले गरेकी हुन् ।सुरु नभएका महत्त्वपूर्ण आयोजना सहरी क्षेत्रका लागि अत्यावश्यक पूर्वाधार ढल निकास, फोहोरमैला र बजार व्यवस्थापन हो । ढल निकासमा महानगर कमजोर छ । केही वर्षयता वर्षाका बेला भरतपुरको बजारक्षेत्र जलमग्न हुन थालेको छ । फोहोरमैला व्यवस्थापनमा महानगरको चासो नगएको झैं देखिन्छ । जनप्रतिनिधि आउनुभन्दा पहिल्यै ल्यान्डफिल साइट बनाउन जग्गा प्रबन्ध भए पनि अहिलेसम्म जग हाल्ने काम भएको छैन । महानगरमा दैनिक ८० टनको हाराहारीमा फोहोर निस्कन्छ । त्यो फोहोर नारायणी नदी किनारमा लगेर पुर्ने चलन अझै कायम छ । स्थानीयले अवरोध गर्दा बजारमै फोहोर थुप्रन्छ । ल्यान्डफिल साइटको डीपीआर तयार भयो । बजेट स्रोतका लागि कोरिया सरकारसँग सम्झौता हुने तयारी चल्दै छ । कोरोनाले गर्दा २ वर्ष गाह्रो परेर हो । नभए काम धेरै अगाडि बढ्ने थियो, महानगर प्रवक्ता भण्डारीले भने ।त्यसैगरी, महानगरको आफ्नै नाममा रहेको भरतपुर३ नगरवन नजिकको जग्गामा अटो ल्यान्ड बनाउने काममा पनि ढिलासुस्ती भएको छ । प्रवक्ता भण्डारी अटो ल्यान्डको डीपीआर र ईआईए रिपोर्ट तयार भएकाले यो काम पनि छिट्टै एक्सन मा जाने बताउँछन् । जब किल्यान्डफिल साइट र अटो ल्यान्ड निर्माणको विषय पहिलो नगरसभाको नीति तथा कार्यक्रममै समेटिएको थियो । नगरवासीको अपेक्षा वडा१० स्थित महानगर कार्यालयको ठीक पछाडि बस्छन् डिल्लीराम (डीआर) पोखरेल । स्थानीय राजनीति, साहित्य र सामाजिक विषय अध्ययन अनुसन्धानमा उनी चिनिएको नाम हो । महानगरले उही बाटोघाटोको काम गरेको देखिन्छ, सुनिन्छ, अरू त त्यस्तो खासै केही थाहा भएन, उनको टिप्पणी छ ।महानगरको १० औं नगरसभाले भरतपुर महानगर प्रज्ञा प्रतिष्ठान गठन ऐन समेत पारित गरेको छ । तर यसबाट प्राज्ञिक विकास हुनेभन्दा पनि निकटका मान्छेहरूले पद र ठाउँ पाउने सम्भावना धेरै रहेको उनले बताए । सामाजिक र सांस्कृतिक क्षेत्रको उत्थानमा महानगरले यो ५ वर्षमा चित्तबुझ्दो काम गरेको मान्दैनन् उनी । भरतपुर आदिवासी थारू, कुमाल, दराई, बोटे, चेपाङ समुदायको बसोबास क्षेत्र पनि हो ।बजार क्षेत्रभन्दा बाहिर थुप्रै ग्रामीण इलाका छन् । वडा२९ मा कविलासजस्तो पहाडी क्षेत्र पनि छ । वडा२५ मा पर्ने लेबरनगरका अमर विश्वकर्मा पनि जिल्लाका पुराना राजनीतिक व्यक्ति हुन् । भरतपुरमा सडक कालोपत्र भयो भनेर तारिफ भइरहँदा उनकै घरअगाडिको सडक भने कालोपत्र भएको छैन । बाटो निर्माण र कालोपत्र गर्न खोज्दा जग्गाका सन्दर्भमा केही विवाद उठ्यो । आफ्ना मान्छेलाई गलत गरे पनि ढाक्न छोप्न खोज्दा विवाद समाधान भएन र कामै भएन, उनले भने । उनले पुरानो नहर पुरेर बाटो बनाउने र सिँचाइका लागि बोरिङ खन्ने काम भएकोमा असन्तुष्टि जनाए । यसले वातावरण बिगार्छ, उनले भने, जहाँ पायो त्यहीं प्लटिङ गर्ने चलनलाई पनि महानगरले रोक्न सकेन ।भरतपुर२२ राप्ती किनारकी बिना बोटे पनि जनप्रतिनिधिहरूको कार्यशैलीप्रति सन्तुष्ट छैनन् । हैन विकास त गरेका होलान्, तर विकास भएर हामी अल्पसंख्यकले के गर्ने ? हाम्रो अवस्था हिजो पनि उस्तै थियो, आज पनि उस्तै छ, नेपाल बोटे महिला समाजकी केन्द्रीय अध्यक्षसमेत रहेकी उनले भनिन् । बोटे, दराई, कुमालजस्ता अल्पसंख्यक समुदायका लागि छुट्टै कार्यक्रम र बजेट आउनुपर्नेमा त्यस्तो नभएको उनले बताइन् । महानगरको पहाडी क्षेत्र वडा२९ मा अझै बाटोघाटोकै समस्या छ । यहाँ त महानगर भए पनि साइकल, मोटरसाइकल गुड्न मिल्नेसम्मको बाटो थिएन । अहिले धेरै ठाउँ बाटो खोल्यौं । बिरामी हुँदा डोकोमा बोकेर तल झार्नुपर्ने बाध्यता धेरै हदसम्म कम भएको छ, वडाध्यक्ष मनबहादुर मगरले भने, तर महानगरको बजेटबाट कुनै पनि सडक कालोपत्र भएन । अहिले बाटोसम्म खोलौं । पिच पछि गरौंला भनियो । केही किमि सडक संघीय बजेटबाट कालोपत्र भएको छ । धेरै सडक कालोपत्र गरेको भनेर प्रचारमा जुटेको महानगरको सिंगै वडामा कालोपत्र सडक भेट्टाउन मुस्किल छ । बोल्न मन लाग्छ तर देखेको कुरा बोल्दा पनि खाली विरोध मात्रै गर्छे भन्ने पो हुन् कि भन्ने पनि लाग्छ, बिना बोटेले भनिन्, खास कुरा के हो भने धनीलाई सबैले हेर्छ । हामीजस्ता किनारमा, पुछारमा बस्नेलाई कल्ले पो हेर्छ ? यति कुरा त मैले भन्नैपर्छ ।"
प्रदेशसभा खुलाउन एमाले सहमत,"(मकवानपुर)  वाग्मती प्रदेशमा सत्तापक्ष र प्रतिपक्ष दलबीचको सहमतिमा प्रदेशसभा बैठक आह्वान गरिएको छ । प्रदेशसभाको चालु अधिवेशनको नवौं बैठक फागुन १६ गते दिउँसो १ बजे बस्ने भएको हो । बुधबार सभामुख सानुकुमार श्रेष्ठले हेटौंडामा आह्वान गरेको सर्वदलीय बैठकमा फागुन १५ मा पुनः सर्वदलीय बैठक राख्ने र १६ मा प्रदेशसभा बैठक डाक्ने विषयमासहमति जुटेको हो ।प्रमुख प्रतिपक्षी एमालेको लगातारको अवरोधका कारण प्रदेशसभा बैठक पुस ८ देखि बस्न सकेको छैन । प्रदेशसभाका सचिव कृष्णहरि खड्काका अनुसार बैठकमा सत्ता र प्रतिपक्ष दलका शीर्ष नेताहरूको सहभागिता थियो । अब बैठक बस्छ । कार्यसूची बैठकअगाडि नै तय गरिनेछ । सर्वदलीय सहमतिमा बैठक राखिएको हो, उनले भने ।प्रदेशसभा सञ्चालन गर्न केही कठिनाइ छैन । हाम्रो मागको विषयमा सत्तापक्षले आगामी सर्वदलीय बैठकमा सम्बोधन गर्ने भनेपछि हामी बैठक सञ्चालन गर्न तयार भएका हौं, पूर्वमुख्यमन्त्री डोरमणि पौडेलले भने, आगामी सर्वदलीय बैठकबाट निचोडमा पुग्छौं । सोहीअनुसारको सम्बोधन सरकारका तर्फबाट सदनमा हुनेछ भन्ने विश्वास लिएका छौं ।स्रोतका अनुसार एमालेले उठाएको रकमान्तरको विषयमा सरकारले चित्तबुझ्दो जवाफ दिएपछि एमालेले संसद् चल्न दिने सहमतिमा पुगेको हो । एमालेले मन्त्रालय विभाजनको औचित्य पुष्टि गर्नुपर्ने, आफ्नो नेतृत्वको सरकारले ल्याएको योजना कटौती फिर्ता गर्नुपर्ने कारण र नेकपा (एकीकृत समाजवादी) को कमिटी गठन भएको स्थानमा मात्रै बजेट दिने भनेर मुख्यमन्त्रीले दिएको अभिव्यक्तिलाई लिएर माफी माग्नुपर्नेलगायत माग राख्दै सदन अवरुद्ध गरिरहेको छ ।वैशाखबाट वर्षे अर्थात् बजेट अधिवेशन सञ्चालन गर्नुपर्ने कारण सरकारलाई सदन सञ्चालन गर्नैपर्ने बाध्यता छ । ऐन कानुन निर्माण गर्ने अधिवेशनका रूपमा रहेको हिउँदे अधिवेशनमा हालसम्म ८ पटक मात्रै बैठक बसेको छ । सरकार सञ्चालनका लागि कानुनको अभाव भइरहेको मन्त्रीहरूले विभिन्न सार्वजनिक कार्यक्रममा बोले पनि सदन सञ्चालन गर्न सरकारका तर्फबाट ठोस पहल हुन सकेको थिएन ।प्रदेशसभा बैठक बस्न नसक्दा ३ वटा विधेयकमाथिको छलफल नै प्रभावित भइरहेको छ । प्रदेश मामिला समितिका सचिव त्रिपुरारी बख्रेलका अनुसार सरकारले २ वटा संशोधन र एउटा नयाँ विधेयक संसद् सचिवालयमा दर्ता गरेको छ । सरकारले प्रदेश विपद् व्यवस्थापन ऐन, २०७५ लाई संशोधन गर्न बनेको विधेयक, प्रदेश सञ्चारमाध्यम ऐन, २०७५ लाई संशोधन गर्न बनेको विधेयक र प्रदेश अनुसन्धान ब्युरो सेवाको गठन, स्थापना, काम कर्तव्य र अधिकार सम्बन्धमा व्यवस्था गर्न बनेको विधेयक दर्ता गराएको हो ।मुख्यमन्त्री राजेन्द्र पाण्डे नेतृत्वको सरकारले दर्जनभन्दा बढी ऐनको मस्यौदालाई अन्तिम रूप दिने तयारी गरिरहेको छ । प्रदेशसभा सञ्चालन नहुँदा विषयगत समितिमा गएका विधेयकहरू पुनः प्रदेशसभामा आउन सकेका थिएनन् ।"
प्रधानमन्त्रीलाई मैनाकी आमाको पत्र,"प्रधानमन्त्री देउवालाई देवीको पत्रयस वर्ष मेरी छोरी ३३ वर्षकी हुने थिइन् । उनका लागि मेरा धेरै सपना थिए, जसरी तपाईंको छोराप्रति तपाईंका सपना छन् । मैले छोरीलाई फिर्ता ल्याउन त सक्दिनँ तर अदालतको आदेशको सम्मान गर्दै हत्याराहरुलाई कारबाही गर्ने प्रधानमन्त्रीको प्राथमिक दायित्व तपाईंले पूरा गरेको हेर्न चाहन्छु ।"
आजदेखि दल दर्ता,"काठमाडौं (कास) निर्वाचन आयोगले स्थानीय तह चुनाव प्रयोजनका लागि दल दर्ता आह्वान गरेको छ । आयोगले बिहीबारदेखि फागुन १५ सम्म दल दर्ता खुलाएको हो । आयोगमा १ सय ६ वटा दल दर्ता भएका छन् । ती दलले चुनावका लागि छुट्टै दर्ता गर्नुपर्छ । दल दर्ताका लागि निवेदन दिँदा राजनीतिक दलको पूरा र संक्षिप्त नाम, स्थापना भएको मिति, आयोगमा दर्ता भएको केन्द्रीय कार्यालय रहेको ठेगाना, पत्राचार गर्ने ठेगाना, टेलिफोन नम्बर, इमेल र वेबसाइटको विवरण खुलाउनुपर्ने हुन्छ । दलको केन्द्रीय कार्यकारिणी समिति, प्रदेश र जिल्ला समितिका पदाधिकारी तथा सदस्यको संख्यासमेत निवेदनमा खुलाउनुपर्ने हुन्छ । आयोगमा दलले आर्थिक वर्ष ०७७७८ को वार्षिक लेखापरीक्षण प्रतिवेदन अनिवार्य पेस गर्नुपर्ने हुन्छ । आर्थिक वर्ष ०७७७८ मा एकीकरण भई वा गाभिई नयाँ कायम भएका दलले आर्थिक वर्ष ०७६७७ को लेखापरीक्षण प्रतिवेदन पेस गर्दा पहिलेको अलग वा एकीकृत दलको वार्षिक लेखापरीक्षण प्रतिवेदन पेस गर्नुपर्ने हुन्छ । दलको केन्द्रीयस्तर, प्रदेशस्तर र जिल्लास्तरको कार्यकारिणी समितिको पछिल्लो निर्वाचन भएको मिति पनि आयोगलाई जानकारी गराउनुपर्ने हुन्छ । यसअघिको स्थानीय निर्वाचनमा प्राप्त चुनाव चिह्नको सट्टा अर्को लिन चाहने दलले तीनवटा निर्वाचन चिह्न प्राथमिकता क्रमअनुसार उल्लेख गर्नुपर्ने हुन्छ । निर्वाचन प्रयोजनका लागि दल दर्ता गर्न केन्द्रीय समितिबाट भएको निर्णयको प्रतिलिपि, दलको विधान, नियमावली तथा घोषणापत्र, निर्वाचन चिह्नको नमुनासमेत आयोगमा पेस गर्नुपर्ने हुन्छ ।"
चुनाव सार्नेसम्बन्धी निवेदन दर्ता गर्न आदेश,"काठमाडौं (कास) स्थानीय तहको निर्वाचन सार्न माग गर्दै दिइएको निवेदन दर्ता गर्न सर्वोच्च अदालतले आदेश दिएको छ । महोत्तरीको भंगहा नगरपालिकाका मेयर सञ्जीवकुमार साहले आगामी वैशाख ३० मा स्थानीय तहको निर्वाचन गर्दा आफूहरूको ५ वर्षे अवधि पूरा नहुने भन्दै निवेदन दिएका थिए । तर सर्वोच्च अदालतका रजिस्ट्रार नारायण पन्थीले गत माघ २६ मा बिनाआधार निवेदन ल्याएको भन्दै दरपीठ (दर्ता अस्वीकार) गरेका थिए । २०७४ मा स्थानीय तहको निर्वाचन वैशाख ३१, असार १४ र असोज २ मा गरी तीन चरणमा भएको थियो । संविधानले स्थानीय तहका पदाधिकारीको कार्यकाल ५ वर्षको हुने व्यवस्था गरेको छ । २०७३ मा जारी स्थानीय तह निर्वाचन ऐनले भने पहिलो चरणको मितिलाई नै मान्नुपर्ने व्यवस्था गरेको छ । त्यसअनुसार हालका पदाधिकारीको कार्यकाल आगामी वैशाख ३१ मा सकिन्छ । त्यही आधारमा निर्वाचन आयोगसँग परामर्श गरेर सरकारले चुनावको मिति तोकेको थियो । मेयर साहले २०७४ असोज २ मा निर्वाचित आफूलगायत पदाधिकारीको म्याद घट्ने भन्दै सर्वोच्चमा निवेदन दिएका थिए । रजिस्ट्रार पन्थीले निवेदन दर्ता गर्न अस्वीकार गरेपछि उनले त्यसविरुद्ध सिधै इजलासमा निवेदन दिएका थिए । त्यसमा सुनुवाइ गर्दै बुधबार न्यायाधीश ईश्वरप्रसाद खतिवडाले निवेदन दर्ता गर्न आदेश दिएका हुन् । उक्त आदेशमा नेपालको संविधान र स्थानीय तह निर्वाचन ऐनका विभिन्न दफाको व्याख्या गर्नुपर्ने देखिएको उल्लेख छ । स्थानीय तहका पदाधिकारीको पदावधि कहिलेसम्म रहने हो अर्थात् कुन मितिमा पदावधि समाप्त हुने हो भन्ने संविधान र कानुनमा रहेका प्रावधानको व्याख्या गरी निरूपण गर्नुपर्ने प्रश्नहरूउपर न्यायिक विवेक प्रयोग गरी इजलासबाट सुनुवाइ भई निरूपण हुनु नै मनासिव हुन्छ, आदेशमा भनिएको छ, संविधान र कानुनको व्याख्यासम्बन्धी यस प्रकारको विषयलाई न्यायिक प्रक्रयामा प्रवेश नै नपाउने गरी प्रशासनिक तहबाट नै निवेदन दरपीठ गरी टुंग्याउन उचित देखिँदैन । तसर्थ, अरू कुराको रीत पुगेको भए पेस हुन आएको रिट निवेदन दर्ता गर्नू ।"
"करोडौंको जग्गा ठगी, अनुसन्धानमा ढिलाइ","(नेपालगन्ज)  भूमाफियाको जालझेलमा परी मूल्यवान जग्गा गुमाएका नेपालगन्ज२० मनिकापुरका ७० वर्षीय हरिहर खटिकको उजुरीको सुनुवाइ र अनुसन्धानमा ढिलाइ भएको छ । सुनुवाइमा ढिलाइ हुँदा पीडित परिवार न्याय नपाइने हो कि भन्ने चिन्तामा छन् । खटिकका अनुसार २ लाख रुपैयाँ ऋण लिएका उनको ३० कट्ठा जग्गा भूमाफियाले राजीनामा र दृष्टिबन्धक कागज गराई मालपोत कार्यालयबाट पास गरी ठगी गरेका हुन् । उनले खनखाँचो र बिरामी पर्दा उपचारका लागि गरी पटकपटक गरेर आफ्नै गाउँका मालपोत कार्यालयमा लेखापढी गर्ने दुर्गाश्रवण शुक्लसँग २ लाख रुपैयाँ ऋण लिएका थिए । शुक्लकै मिलेमतोमा ऋण लिएको तमसुक बनाउने नाममा मालपोत कार्यालयमा ल्याई जग्गा ठगी गरिएको पीडित परिवारले जनाएका छन् । आफूलाई झुक्याएर जग्गा ठगी गरेको जाहेरी जिल्ला प्रहरी कार्यालय बाँकेमा दर्ता गराएको करिब महिना हुँदा पनि सुनुवाइ नभएको खटिकले बताए । जाहेरीमा जग्गा ठगीमा संलग्न व्यक्तिको नाम किटानीसाथ दर्ता गरिएको छ । तर प्रहरीले जाहेरीको अनुसन्धानसमेत थालेको छैन । ठगी गर्नेहरूका नाममा एक महिनाअघि पुलिसमा उजुरी दिएको थिएँ । तर सुनुवाइ नै भइरहेको छैन, खटिकले भने, अब न्याय पाइँदैन कि भन्ने लाग्न थालिसक्यो । लेखापढी व्यवसायी शुक्लको मिलेमतोमा खटिकको नाममा दर्ता रहेको कित्ता नं ४ को ३२२५, किनं २० को २१८०, किनं १११ को ४५७० वर्गमिटर जग्गा २०७७ असोज १२ मा जानकी३ का सहाबुद्दिन बेहना, नेपालगन्ज१९ का साबिर अलि बेहना, २२ का राजेशकुमार कुर्मी र ५ का रिजवान अलि अन्सारीले ९० लाख मूल्य राखेर मालपोत कार्यालयबाट राजीनामा पास गरेको देखिन्छ । त्यस्तै २०७७ फागुन १० मा ४९ लाखको ऋण लिएको देखाएर हरिहरसँग कित्ता नं १०४ को ३५१०, किनं १६८ को ७७०, किनं १७४ को ४५५ र किनं ६६ को ४६० वर्गमिटर जग्गा रिजवान अलि अन्सारीले दृष्टिबन्धक कागज पास गराएका छन् । गाउँकै मान्छे हो भनेर विश्वास गरेर २ लाख ऋण माग्यो । उसले तमसुक गर्नका लागि ल्याप्चे लगाउँदै अरूका नाममा जग्गा लगेछ, खटिकले भने, मेरो परिवारको उठिबास भयो । सरकारले न्याय दिनुपर्यो ।हरिहरका छोरा इन्द्रदेव खटिकले बुबासँग अंशबन्डा माग्दै बाँके जिल्ला अदालतमा मुद्दा दर्ता गरेपछि जग्गा अर्कैको नाममा गइसकेको जानकारी पाएका थिए । जिल्ला प्रहरी कार्यालय बाँकेका प्रवक्ता डीएसपी मधुसूदन न्यौपानेले खटिकको जाहेरीमा अनुसन्धान भइरहेको बताए । आरोपितहरूलाई पक्राउ गर्न पक्राउ पुर्जी पनि मागिएको छ । पक्राउ गरेर मात्र पनि भएन, मुद्दालाई बलियो बनाउन प्रमाण जुटाउन अनुसन्धानमा लागेका छौं, उनले भने, ठगी भएको भनिएको जग्गा कसरी कित्ता बाँडफाँट भएको छ । कसकसको नाममा कसरी जग्गा पास भयो, कागजी प्रक्रियामा लागेकै छौं । वृद्ध खटिक लेखपढ गर्न जान्दैनन् । प्रस्ट देख्दैनन् । लेखापढी गर्ने शुक्लले भने आफ्नो नाममा जग्गा पास गरेका छैनन् । आफ्नो जग्गा फिर्ता पाउने आसमा खटिक प्रहरी, प्रशासन र अदालतमा दैनिक धाउन छाडेका छैनन् । हरिहरको जग्गा नेपालगन्जकोहलपुर राजमार्गदेखि ६५० मिटरको दूरीमा छ ।"
१६ अर्ब खर्च भैसकेको सिक्टालाई चल्नयोग्य बनाऊ,"हाम्रो असफल विकास परियोजनाको एउटा नमुना हो बाँकेस्थित सिक्टा सिँचाइ आयोजना । ३० को दशकको सुरुमै पूर्वसम्भाव्यता अध्ययन थालिएको यो आयोजनाको निर्माण थालनी ६१६२ मा आएर बल्ल भयो । दुःखको कुरा, बन्न थालेको डेढ दशक नाघिसक्दा पनि सिँचाइका लागि पानी बग्न थालेकै छैन । १६ अर्ब रुपैयाँमा चार वर्षअघि नै तयार भइसकेको ४५ किलोमिटर मूल नहरका ठाउँठाउँमा भ्वाङ छन् । ५० क्युसेक पानीको बहाव क्षमता रहेको भनिएको नहर आफैं पानी छाड्दा थप भत्कने जोखिममा छ । बेलैमा यसको उचित मर्मतसम्भार नगरे यति धेरै लगानी त्यसै बालुवामा पानी हुने हो कि भन्ने भय उत्तिकै छ । राष्ट्रिय गौरवको भनिएको चर्चित आयोजना गर्व गर्नलायक बन्न सकेकै छैन । परियोजनामा गुणस्तरहीन कार्य गरी भ्रष्टाचार गरेको आरोपमा अख्तियार दुरुपयोग अनुसन्धान आयोगले निर्माण कार्यमा संलग्न ठेकेदार र आयोजना पदाधिकारी गरी २१ जनाविरुद्ध साढे ८ अर्ब रुपैयाँभन्दा बढीको बिगो दाबी गरी तीन वर्षअघि विशेष अदालतमा मुद्दा दायर गरेको छ । कालिका कन्स्ट्रक्सनका प्रमुख तथा पूर्वमन्त्री विक्रम पाण्डे एक्लैविरुद्ध २ अर्ब १३ करोड रुपैयाँ बिगो दाबी गरिएको छ । नहर निर्माणमा खर्च भएको भन्दा ठूलो धनराशि भ्रष्टाचारका कारण नोक्सान भएको दाबी अख्तियारको छ । नहर निर्माणमा प्रयोग हुने माटोको गुणस्तर परीक्षण र त्यसको उपयुक्तता र विस्तृत आयोजना प्रतिवेदनबिनै गुणस्तर कायम राख्न आवश्यक व्यवस्थाहरू नगरी सम्झौता तयार पारिएको, डिजाइनदेखि नै त्रुटि भएको, परीक्षणकै क्रममा नहर भत्कँदासमेत पुनर्परीक्षण नगरिएको भनी अख्तियारले निष्कर्ष निकालेको यो मुद्दा अझै विचाराधीन छ । यसबीचमा ऊर्जा, जलस्रोत तथा सिँचाइ मन्त्रालयको नेतृत्व लगायतले अदालतको मुद्दाले आयोजनाका काम नरोकिने बताए पनि कार्यक्षेत्रमा कुनै प्रगति भएको छैन । २०७३ असार १४ मा पहिलो पटक २५ क्युसेक पानी परीक्षण गर्दा नहर फुटेर भताभुंग भएको थियो । निर्माण गरिएका संरचना अति नै कमजोर भएकाले दोस्रो पटक २०७५ साउन ७ मा ४ क्युसेक पानी परीक्षण गर्दा पनि चंगाई खोलानजिकै नहर फुटेको थियो । बाँकेको अगैयास्थित राप्ती नदीमा बाँध निर्माण गरी नदीको पश्चिम भेगको ३३ हजार हेक्टर जमिनमा सिँचाइ पुर्याउनु आयोजनाको लक्ष्य हो । तर, विगतमा नहरको कुन भागबाट पानी चुहिन्छ भन्ने हेर्न बेलाबेला ४५ क्युसेक पानी छाड्दै आइए पनि अहिले त त्यो पनि बन्द छ । शाखा, प्रशाखा र खेतसम्म पानी पुर्याउने संरचना निर्माण भइनसकेको र नहरको मर्मत भइरहेकाले पानी बन्द गरिएको आयोजनाको दाबी छ । कतिसम्म भने, नहरलाई वर्षामा कसरी जोगाउने भन्ने नै आयोजनाका लागि चुनौती बनेको छ । सिँचाइमार्फत कैयौं किसानको भविष्य सुधार्न सक्ने आयोजनालाई यो हालतमा ल्याइपुर्याउनेहरूउपर अदालतले यथोचित फैसला सुनाउला नै, मुद्दाको त्यो पाटो आफ्नो ठाउँमा छÙ यता, आयोजनालाई कसरी जोगाउने र चल्नलायक बनाउने भन्नेमा सम्बद्ध सबै गम्भीर बन्नुपर्छ । पश्चिमी मूल नहरको १५ किलोमिटर क्षेत्रमा रहेको घुलनशील खैरो र पहेंलो रङको माटोका कारण संरचनामा समस्या आएको बताइएको छ । नहरलाई पूर्ण क्षमतामा चलाउन घुलनशील माटोको उपचार गर्नुपर्ने आयोजनाको भनाइ छ । माटो गलेर प्वाल परेका स्थान वर्षाअघि नै टाल्न सकिएन भने नहर अझै भत्किन सक्ने उसको ठम्याइ छ । नहरमा देखिएको समस्या अध्ययन गर्न गठित प्राविधिक टोलीले घुलनशील माटोमा निर्माण गरिएको नहरलाई जोगाउन गर्नुपर्ने कार्यहरूको विवरणसहित प्रतिवेदन बुझाएकै पनि पाँच वर्ष भैसक्यो । यस्तो अवस्थामा प्रतिवेदन बमोजिम नहर मर्मत गर्न तथा बलियो बनाउन अब थप अबेला गर्नु हुन्न । हिजो नहर निर्माण गर्ने क्रममा भएको गल्ती आफ्नो ठाउँमा छ, यसलाई उचित मर्मत गरी चल्नयोग्य बनाउन विलम्ब गरी अर्को ठूलो गल्ती गर्ने छुट आयोजनालाई छैन । यति ठूलो धनराशि खर्च भैसकेको आयोजनाबाट जबसम्म लक्षित क्षेत्रमा सिँचाइ पुर्याउन सकिँदैन, र यसबाट किसानहरू लाभान्वित हुँदैनन्, तबसम्म यो आयोजना गर्व गर्नलायक हुन्न भन्ने तथ्यबोध सम्बन्धित सबैले गर्नुपर्छ । र, आयोजनालाई शीघ्र सम्पन्न गर्ने दिशामा अघि बढाउनुपर्छ ।"
महाअभियोगले जगाएको आशा,"सत्ता गठबन्धनका शीर्ष तीन दल नेपाली कांग्रेस, नेकपा माओवादी र एकीकत समाजवादीका ९८ जना सांसदले आइतबार संसद् सचिवालयमा महाअभियोग प्रस्ताव दर्ता गराएसँगै सर्वोच्च अदालतका प्रधान न्यायाधीश चोलेन्द्रशमशेर जबरा बहिर्गमनमा परेका छन् । सरकारमा आफ्नो भाग खोजेको र न्यायालयमा विकृति भित्र्याएको भन्दै नेपाल बार एसोसिएसन र नागरिक समाज सय दिनअघिदेखि नै आन्दोलनमै थिए । सर्वोच्चमा कार्यरत न्यायाधीशहरूसमेत आन्दोलित थिए भने जबराले इजलास तोक्नसमेत सकेका थिएनन् । जबराले नैतिकताको बाटो समाउँदै राजीनामाको बाटो रोजेको भए सायद सत्ताधारी दलहरूले महाअभियोगको बाटो रोज्ने थिएनन् होला । जबराले नैतिकताको ख्याल नगरेपछि न्यायालयको छवि जोगाउन महाअभियोगको विकल्प थिएन, जसलाई दलहरूले ढिलै भए पनि सुरु गरेका छन् । महाअभियोग पास गराउन दुईतिहाइ मत चाहिन्छ तर सत्ता गठबन्धनमा त्यति मत पुग्दैन । यसका लागि विपक्षी नेकपा एमालेको पनि साथ चाहिन्छ । त्यही भएर, नेकपा एमालेको साथ लिएर महाअभियोग पास गराउने काममा प्रस्तावक दलहरू नै अग्रसर हुनुपर्ने देखिन्छ । नेकपा एमालेले पनि प्रस्तावलाई आफ्नो पक्षको होइन भनेर खोचे थाप्ने र अहम्का रूपमा लिने कार्य गर्नु हुँदैन । सत्तापक्ष र प्रतिपक्ष दुवै मिलेर महाअभियोग प्रस्ताव पारित गर्नुपर्छ । र, समग्र न्यायालयभित्रको फोहोर सफा गर्न सबै पक्ष दत्तचित्त भएर अघि बढ्नु जरुरी छ । अहिलेको महाअभियोगले जगाएको आशा यही हो । तिलप्रसाद न्यौपाने, माछापोखरीचोक, काठमाडौं"
बुद्धिजीवी लेखकमाथि प्रश्न,"बुधबारको कान्तिपुरमा अयोग्यताको लाजले अतिवाद शीर्षक लेखमा विष्णु सापकोटाले नेपालका दुईचार राजनीतिक दलका पात्रहरूको प्रवृत्तिबारे केलाएका त छन्, तर व्यक्तिगत आग्रहपूर्वाग्रहबाट भने उनी आफैं पनि मुक्त हुन सकेका छैनन् । उनले देउवा, ओली, प्रचण्डलगायत केही मधेसी नेताहरूको उछित्तो काढेका छन् तर कुनै समय नारदी प्रवृत्ति बोकेका, देश र पार्टी नै हाँकेर सत्ता र शक्तिको लागि जस्तोसुकै प्रवृत्ति देखाउन पनि पछि नहटेका माधव नेपाल र वर्षैपिच्छेजसो पार्टी चहारी हिँड्ने बाबुराम भट्टराईबारे भने पूरै मौन छन् । यसबाट उक्त लेखको नैतिक धरातल कमजोर भएको छ । नेपालमा मानव अधिकारवादी, बुद्धिजीवी, लेखक तथा पत्रकारहरूले कुनै पनि नेताका बारेमा सहीलाई सही र गलतलाई गलत भन्ने प्रवृत्ति विकास गर्न सकेको भए आज देशको यस्तो अवस्था नआउन पनि सक्थ्यो । पात्रहरू जति फेरिए पनि प्रवृत्ति उस्तै नरहन सक्थ्यो । खिमराज गिरी, काठमाडौं"
लामाको संस्मरणात्मक लेख पढेपछि,"कान्तिपुरमा मंगलबार महेन्द्र पी लामाले निर्मला सीतारमणको प्रशंसामा र सरिता तिवारीले भानेश्वर पोख्रेलको प्रशंसामा लेख लेखेका छन् । लामालाई आजभोलि संस्मरणात्मक लेख लेख्नमा चाख लागेको देखिन्छ । ४२ वर्षपछाडि पनि आफ्नो सहपाठीलाई चिन्नुको कारण यो हो कि दुवै जना विख्यात अर्थशास्त्री हुनुहुन्छ । एकपल्ट ५० वर्षपछि हाम्रो कक्षासाथीहरूको जमघट हुँदा कसैले कसैलाई चिन्न नसक्ने सम्भावनाका कारण हरेकको लकेटमा उसको नाम अंकित गरिएको थियो । लकेटको नाम देखेर मात्रै चिन्न सकिन्थ्यो । जे होस्, लेखकले क्रिप्टोकरेन्सीको मामलामा नेपाल र भोटाङको पनि चिन्ता लिएको देखियो, सीतारमणले आफ्नै देशमा त्यस्तो चिन्ता लिइनन् । यसले साबित गर्छ, लेखक नेपालप्रति कति संवेदनशील रहेछन । त्यस्तै, सरिता तिवारीले कृषिप्रति आफ्नो संवेदनशीलता देखाएकी छन् । क्युबाको जुन सन्दर्भ उनले दिएकी छन्, त्यो धेरै स्मरणीय कुरा हो, किनभने ६० वर्ष देखिको अमेरिकी नाकाबन्दीले पनि क्युबा गलेन । यसले फिदेल कास्त्रोलाई मात्र होइन, उनीमाथि विश्वास गर्ने जनताबारे पनि धेरै कुरा बयान गर्छ । यसबाट नेपाल र क्युबा दुवै देशका जनतामा पनि फरक बताएको छ । शिवशंकर यादव, छपकैया, वीरगन्ज"
देशको चिन्ता,"प्रजातन्त्रले भएन, पञ्चायतले भएनबहुदलले भएन गणतन्त्रले भएननाच्न नजान्ने आँगन टेढोगुनासो एउटै ! भएन ! भएन !!अल्पमतले भएन, बहुमतले भएनमिलिजुलीले भएन, दुईतिहाइले भएनविचारै मैलो तैपनि दोष लाएत्यसले भएन ! यसले भएन !सहायताले भएन, अनुदानले भएननगदले भएन, जिन्सीले भएनउद्घाटन, निरीक्षण, अवलोकन भइरहेतैपनि किन हो ! केहीले भएन !!गफ, भाषणले त भएन भएन !घोषणापत्र, योजनाले पनि भएन !आएनयाँनयाँ व्यवस्था र सरकारतैपनि मौलिक र नयाँपन केही भएन !नेपाली मन कहिल्यै खुसी रहेनहाम्रा आवाजको सुनुवाइ नै भएनयो देशको चिन्ता सबै बेकार भो लाग्छ बिस्तारै अब त देशै रहेन ! इन्द्रकुमार श्रेष्ठ, कमलाकुञ्ज, ओखलढुंगा"
एमसीसीबारे एउटा निष्कर्षमा पुग्नैपर्छ,"हिजोआज एमसीसीले देशलाई निकै नै तरंगित बनाएको छ । यसको बहसले देशको माहोल निकै तातेको छ । समाचार माध्यमहरूमा यसका फाइदा र बेफाइदाबारे बहस भइरहेका छन् । तर वास्तविकता के हो, अन्योल छ । यसबारे सबैको आआफ्नै तर्क पाइन्छ । राजनीतिक दलहरूबीच पनि एकमत पाइँदैन । सत्ता गठबन्धनमा रहेका दलहरूबीच नै मतभेद छ । सत्ता गठबन्धनको प्रमुख दल नेपाली कांग्रेस तथा प्रधानमन्त्री जसरी भए पनि संसद्बाट एमसीसी पास गर्ने पक्षमा देखिन्छन् भने अन्य दलहरू यसलाई परिमार्जित नगरी कुनै हालतमा पास गर्नु हुँदैन भन्ने पक्षमा छन् । यसले गर्दा सत्ता गठबन्धन नै टुट्ने संकेत देखिएको छ । विपक्षी दल पनि यसको विरुद्वमा छ । यो देख्दा लाग्छ एमसीसीको वास्तविकता कसैले पनि बुझेको छैन । समयसीमा निकै कम भइसकेकाले यसका लागि सरकारले यथाशीघ्र सम्बन्धित विज्ञहरू तथा बौद्विक वर्ग, नागरिक समाज आदिसँग विचारविमर्श गर्न तथा राय लिन जरुरी छ । त्यसपछि सबै दलहरू एउटा निष्कर्षमा पुग्नुपर्छ । बेकारमा दलहरू एकआपसमा लडेर, फुटेर कहीँ देशको विकास हुन्छ र ? आखिर एउटा निष्कर्षमा पुग्नुपर्यो नि ! अच्युतमानसिंह प्रधान ॅउत्सुक, काठमाडौंकांग्रेसमाओवादी गठबन्धन सरकारको कार्यकालमा २०७४ भदौ २९ गते सम्झौता सम्पन्न भएको, नेपालको पूर्वाधार विकासमा ठूलो सहयोग गर्न सक्ने एमसीसी अझै संसद्बाट अनुमोदन हुन सकेको छैन । दुईतिहाइको सरकार प्रमुख केपी शर्मा ओलीका पालामा अनुमोदनका लागि संसद्मा दर्ता भएको एमसीसी विधेयक लामो अवधिपछि संसद्मा निर्णयार्थ प्रस्तुत गर्ने तयारी भैरहेको छ । तर, सर्वोच्च न्यायालयको परमादेशपछि पुनःस्थापित संसद्मा एमालेले लामो समयदेखि अवरोध कायमै राखेको छ । सत्तामा रहँदा र बाहिर हुँदाको यस्तो फरकफरक व्यवहारले नेपाली कूटनीतिले आफ्नो विश्वास गुमाउँदै छ । वैदेशिक सहायतामा निर्भर अर्थव्यवस्था भएको हाम्रो देशलाई प्राप्त भइरहेको अमेरिकी सहयोगबाट टाढा राख्नु उचित हुन्न । यसो गरेमा अन्य देशहरूबाट प्राप्त हुने सहयोग पनि प्रभावित हुन सक्छ । हालै छिमेकी भारतमा प्रस्तुत भएको बजेटमा नेपाललाई गर्दै आएको सहयोगमा समेत कटौती भैसकेको छ । तसर्थ चार वर्षअघि नै सम्झौता भइसकेको सहयोग प्रस्तावलाई संसद्बाट अनुमोदन गर्नु नै वेश हुन्छ । महेन्द्रसिंह बम, टीकापुर१, कैलाली"
एमसीसीले सिकाएको पाठ,"बहुचर्चित र अत्यधिक विवादित एमसीसी परियोजना कार्यान्वयनको विषयले नेपाली राजनीतिलाई अझै तरंगित बनाइरहेकै छ । नेपालमा तीव्र आन्तरिक ध्रुवीकरणबीच अमेरिकाले प्रधानमन्त्री शेरबहादुर देउवा र माओवादी केन्द्रका अध्यक्ष पुष्पकमल दाहाललाई संयुक्त पत्र पठाउँदै आफूले सम्झौता कार्यान्वयनका लागि लामो समय पर्खन नसक्ने भएकाले नेताद्वयले असोज १३ गते पत्रमार्फत गरेको संयुक्त लिखित प्रतिबद्धता बमोजिम छिटो टुंगोमा पुग्न वा फागुन १६ भित्र एमसीसी संसद्बाट अनुमोदन गरिसक्न पत्राचार गरेपश्चात् यो मामिला थप पेचिलो भएको छ । नेताहरूले गरेको पत्राचार गरिनुका पृृष्ठभूमि थिए गत असोजमा दक्षिण तथा मध्यएसियाली मामिला सम्बन्धी सहायक विदेशमन्त्री डोनाल्ड लु र उनका उपसहायक केल्ली किडरलिङले नेपालअमेरिका कूटनीतिक सम्बन्धको ७५ औं वार्षिकोत्सव पारेर गरेको दुई दिने नेपाल भ्रमण, त्यसको केही हप्ताअघि एमसीसी उपाध्यक्ष फतिमा जे सुमारको भ्रमणका क्रममा भएको कुराकानी र छलफल, प्रधानमन्त्री देउवाको ग्लास्गो सम्मेलनको साइडलाइनमा भएको अमेरिकी राष्ट्रपति जो बाइडेन र एमसीसी अधिकारीसँगको कुराकानी आदि थिए । नेपालले एमसीसीबारेमा छिटो निर्णय लेओस् भन्ने मुख्य सन्देशसहित भएका यी गतिविधिबीच केही दिनअघि डोनाल्ड लुले नेपालका तीन मुख्य दलका नेता देउवा, केपी ओली र दाहाललाई फोन गरेर सम्झौता अनुमोदन गर्न अन्तिम आग्रह मात्र गरेनन्, एमसीसी संसद्बाट पारित नभए अमेरिकाले नेपालनीति पुनर्विचार गर्ने र यो नेपाली आफैंले नभई कुनै अमुक शक्तिको दबाबमा भएको बुझ्ने भनेर बेखुसीसमेत प्रकट गरे, जसले एमसीसी बहसलाई भूराजनीतिक, सामरिक र बहुराष्ट्रिय बनाइदियो । लुको यो भनाइले छिमेकी चीनको सहभागितालाई एमसीसी अवरोधमा जोडेसँगै अब नेपाल शक्तिराष्ट्रहरूको रणभूमि बन्ने त होइन भन्ने आशंकाले नेपालको राजनीतिककूटनीतिक वृत्त चिन्तित र तरंगित भएको छ । पौने शताब्दी वर्षको द्विदेशीय सम्बन्ध सधैं सौहार्दपूर्ण रहेको अनुभवबीच अहिले यस्तो अवस्था आउनुका पछाडि कुन पक्षले भूमिका खेल्यो, यसमा मुख्य रूपले को कति जिम्मेवार छन् र भविष्यमा यस्तो हुन नदिने विकल्प के हुन सक्छ भन्नेबारे गहन विश्लेषण जरुरी देखिन्छ । सन् २००८ मा बाबुराम भट्टराई नेतृत्वको सरकारदेखि तीनैवटा ठूला दल (नेपाली कांग्रेस, नेकपा एकीकृत समाजवादीसहित एमाले र माओवादी) सहित राष्ट्रिय जनमोर्चा र मधेसवादी दलहरूका साथै प्रधान न्यायाधीश खिलराज रेग्मी नेतृत्वको राष्ट्रिय सरकारसमेत कुनै न कुनै निर्णयमा सहभागी भएर यहाँसम्म आइपुगेको एमसीसी परियोजना आज भूराजनीतिक अन्योल बन्नुको मुख्य कारण हाम्रो शीर्ष नेतृत्वकै लापरबाही र गैरजिम्मेवारी हो । प्रथम र प्रतिस्पर्धी विश्वशक्तिबीच अमेरिकी परियोजनालाई रोक्ने चिनियाँ प्रयास र चिनियाँलाई रोक्ने अमेरिकी प्रयास आफैंमा नौलो होइन र हुँदैन भन्ने यथार्थलाई नेपाली नेतृत्वले बेलैमा बुझ्न नसक्नु, हाम्रोजस्तो भूराजनीतिक अवस्थाको मुलुकमा कुनै देशले आफ्नो प्रतिष्ठाको विषय बनाउन सक्ने यस्ता परियोजनाका सन्दर्भमा हुनुपर्ने स्पष्टता, चुस्तता र पारदर्शितालाई बेवास्ता गर्दै एमसीसीलाई अन्य आन्तरिक राजनीतिक विषयसरह आफ्नो र दलको स्वार्थको सौदाबाजीको साधन बनाउन खोज्नुमै नेपाली नेतृत्वको सबभन्दा ठूलो कमजोरी देखियो । अघिल्लो सरकारले संसदीय अनुमोदनबिना कार्यान्वयनको सम्झौता गरिसके पनि संसद्मा आफ्नो वर्चस्व, समर्थन र सहजताको स्थिति आकलन नगरी संसदीय अनुमोदनको प्रावधान थप्ने ओली सरकार अहिलेको परिस्थितिको प्रमुख जिम्मेवार देखिन्छ । अमेरिकीहरूसँग योयो कारणले हामीलाई अप्ठ्यारो छ भनेर स्पष्ट भन्न नसक्ने अनि थप समय मागेर वा आइपरेको परिस्थितिसँग भागेर कुनै मुद्दालाई राजनीतिक दाउपेचको विषय मात्र बनाउने दाहालको रणनीतिले यसलाई अरू जटिलतातर्फ धकेलेको कुरा अहिले सतहमा छर्लंग नै छ । कमजोर हैसियतसहित प्रतिपक्षमै रहँदा पनि यो परियोजना पास गर्न लबिइङ गर्दै आइरहेका देउवाको तत्कालीन कदमबारे जनमानसमा एमसीसी किन देउवाको एक मात्र एजेन्डा भयो भन्ने खालको धारणा रहेको देखिए पनि अहिले आएर उनले यस्ता परियोजना गिजोल्दा हुने परिणामको आकलन गरेरै यसलाई छिटो टुंग्याउन सहयोगको पहल गरेका रहेछन् भन्ने बुझ्न सकिन्छ । देउवाले आफ्नो दलबाहेक अन्य फोरममा समेत गएर यसलाई टुंग्याउन गरेको सहयोगको याचनाले अहिले एमसीसीको महत्त्व दर्साएको छ, किनभने यसलाई नगिजोली सुल्झाएको भए नेपाल र नेपालीले आजको जस्तो पश्चिमासँगको सम्बन्ध नै के हुने हो भन्ने सन्त्रास र हीनताबोधको स्थिति झेल्नुपर्ने थिएन, यो परियोजनाले पनि गति लिइसकेको हुन्थ्यो । माथि भनिएझैं, म दुईतिहाइको प्रधानमन्त्री भन्दै पार्टी सचिवालय र संसद्मा आफ्नो पकड, सभामुखसँगको सम्बन्धको आधार र आकलन नगरी नयाँ सर्तमा राजी हुने तत्कालीन नेकपा सरकारको नेतृत्वले एमसीसीलाई गिजोल्न दिएको अवसरको तत्काल अन्त्य गर्न प्रयासरत हुनुको बदला परियोजना संसद्बाट पारित गर्ने वातावरण बनाउन विस्तृत योजनासहित अमेरिकासँग पाँच महिनाको समय माग्नुÙ यसबीच एकीकृत समाजवादी पार्टीका नेता झलनाथ खनालको नेतृत्वमा एमसीसी परियोजना अध्ययन गरेर राय सुझाउने समिति गठन गर्नुबाहेक कुनै काम गम्भीरतापूर्वक नगर्नुÙ यसविरुद्ध बनेका र बन्न लागेका भाष्यलाई अध्ययनचिन्तन र छलफलबहसमा लगेर वैकल्पिक भाष्य निर्माणको सट्टा परियोजना संसद्बाट पारित गर्न नहुने पूर्ववर्ती अडानमा कायम रहनु अहिलेको सत्ता गठबन्धनको कमजोरी रह्यो । नेपाली कांग्रेस आफ्नो कार्य सम्पादन समिति र संसदीय दलमा छलफल गरी एमसीसी संसद्बाट पारित गर्ने पक्षमा संस्थागत निर्णय गर्न सफल भए पनि माओवादी केन्द्रले विपक्षमा जाने निर्णय गरेको कुरा बाहिरिएको छ भने अन्य दल यसबारे स्पष्ट देखिएका छैनन् । जनता समाजवादी पार्टीका अध्यक्ष बाबुराम भट्टराई एमसीसी पारित गर्नुपर्ने पक्षमा छन् । सत्तारूढ गठबन्धनकै अन्य नेतासमेत मनैदेखि यो परियोजना राष्ट्रघाती छ र पास गर्न हुँदैन भन्ने पक्षमा त देखिन्नन् तर सार्वजनिक खपतका लागि धेरै पटक एमसीसीको विपक्षमा बोल्दै आएकाले नैतिक असहजतासहित आफ्नो फेस सेभिङ गर्न सकेसम्म कुनै न कुनै रूपमा सम्झौता संशोधन गर्ने, त्यो नभए यसलाई आउँदो संसदीय चुनावसम्म थाती राख्ने लबिइङमा छन् । कतिपयचाहिँ जसअपजसको भारी सबै दलले दामासाहीमा लिने गरी सर्वसम्मतिमा जानु उत्तम विकल्प हुन्छ भन्ने छन् । यसबीच नेपाली नेतृत्वबाट मञ्चित यावत् नाटकहरूमा नेपालको राष्ट्रिय हित र सार्वभौमसत्तालाई केन्द्रमा राखिएको छ भन्नेमा सहमत हुने कुनै आधार देखिँदैन । विषय पछि सार्ने वा सर्वसम्मतिबाट पारित गर्दा राष्ट्रको हित हुने र अहिले संसद्बाट परित गर्दा अहित हुने व्याख्या आफैंमा तर्कसंगत छैन । राजनीतिक नेताहरू सुरुआतमा यस परियोजनालाई आन्तरिक राजनीतिक सौदाबाजीको अंग बनाउन आफैंले उक्साएका जनतालाई एक पटक फेरि कसरी झुक्याउन र आफ्नै वरिपरि राख्न सकिन्छ भन्ने उपायको खोजीमा रहेको बुझ्न गाह्रो छैन । तर प्रश्न आफू सरकारमा हुँदा एमसीसी परियोजना संसद्मा निर्णयार्थ पेस गर्ने प्रक्रिया सुरु गरेको दाबा गर्ने नेकपा एमालेको अहिलेको मौनता र गठबन्धनको निर्णयप्रति पर्ख र हेर को रणनीति, दाहालको द्वैधचरित्र र ढुलमुले नीति अनि समग्रमा नेपाली कम्युनिस्टहरूको अन्त पानी परे यता छाता ओढ्ने पुरातन चरित्र र संस्कार आदिले देशको कूटनीति र अन्तर्राष्ट्रिय सम्बन्धमा परेको संगीन प्रभाव र त्यसको भावी असरबारे पूर्वआकलन गर्न जरुरी थिएन त भन्ने हो । नेपालका जनताले बा र भगवान् सरह दर्जामा राखेका नेताहरूको गैरराजनीतिक चरित्र उदांगिँदा र तिनका कारण अविश्वास बढ्दा समग्रमा लोकतन्त्र, राजनीतिक व्यवस्था र राष्ट्रकै अन्तर्राष्ट्रिय छवि नै धूमिल हुने हो । सन् २०१७ मा वार्ताटोलीबीच सहमति भएर टुंगिसकेको एमसीसी सम्झौता लागू गर्नतिर नलागेर सम्झौतापछि बनेको नेपालको सरकारबाट संसदीय अनुमोदनको नयाँ प्रावधान घुसाउन सफल कसरत गरेको अमेरिकाले अहिले भने केही संशोधन हुन्न भन्दै मेरो गोरुको बाह्रै टक्काको जस्तो रटान लगाउनु आफैंमा अर्को अतिवाद हो । यसबाट अमेरिका समस्या सहज हिसाबले समाधान गर्नतर्फ भन्दा बल्झाएर वा शक्तिको दम्भ देखाएर नेपाललाई दबाबमा राख्न र अप्ठ्यारो परिवेशबीच नै परियोजना लाद्न चाहन्छ भन्ने सन्देश प्रवाह भएको छ, जुन विश्वमै लोकतन्त्रको अग्रज र अभियन्ता भनिन रुचाउने अमेरिकालाई सुहाउने कुरा होइन होला । किनकि सरकारले संसद्मा प्रस्ताव प्रस्तुत गर्न सक्छ तर सर्वभौम सांसदहरूलाई त्यो पास गर्न बाध्य पार्न सक्दैन । यो अर्थमा पारित नभए सम्बन्धमै पुनर्विचार गर्ने धम्की अलोकतान्त्रिक चरित्रको पनि पराकाष्ठा हो । तर आफैंले तयारीका अनेकौं चरण पार गरेर मागेको परियोजनालाई भूराजनीतिक पाटो बनाउने नेपाली नियतिबारे आएको अमेरिकी भनाइ आफैंमा नेपालजस्तो देशका लागि शक्तिराष्ट्रहरूसँग डिल गर्दा अपनाउनुपर्ने सचेतना र सावधानीका सन्दर्भमा पछिसम्म महत्त्व राख्ने र पाठ सिक्ने प्रकृतिको छ । विश्व शक्ति र सन्तुलनमा पुनर्गठन हुँदै छ, चीन प्रतिस्पर्धी शक्तिका रूपमा उदाएको छ भने भारत उदीयमान हुँदै छ । यो परिप्रेक्ष्यमा हिजोझैं पश्चिमाहरूले अरूकै आँखाले नेपाललाई हेर्ने र, लियो ई रोजले भनेझैं, नेपालले बाँच्ने रणनीतिमा आश्रित सम्बन्ध स्थापित गर्नुपर्ने अवस्थामा बदलाव आउँदै छ । यो कुरा हृदयंगम गरी अगाडि बढ्नका लागि नेपाली नेताहरूले आफूलाई दृढ, अटल र निर्णायक हैसियतको बनाउन जरुरी छ । एमसीसीकै मामिलामा पनि अरू कोही चिढिएलान् भन्ने चिन्ता वा फस्छौं कि भन्ने हीनताबोध, दुवै सोचबाट बाहिर आएर संसद्बाट पारित गर्ने, परियोजना लागू गर्ने र देश विकास गर्ने आत्मविश्वास प्रदर्शन गर्न आवश्यक छ ।"
जटिल मोडमा दोस्रो शीतयुद्ध,"बाइडेन रणनीति र विभाजित मानसिकतामा युरोप१ फेब्रुअरीमा युक्रेनी राष्ट्रपति भोलोदिमिर झेलेन्स्कीले बेलायती प्रधानमन्त्री बोरिस जोन्सनसँगको पत्रकार सम्मेलनमा भने, यो सम्भावित युद्ध युक्रेन र रुसको मात्र युद्ध होइन, यो सम्पूर्ण रूपमा युरोपेली युद्ध हुनेछ । यो भनाइ झेलेन्स्कीकै थियो कि भनाइएको थियो ? रुसले भने बाइडेन प्रशासनले युद्धउन्माद रणनीति अन्तर्गत झेलेन्स्कीलाई बोल्न लगाइएको दाबी गर्यो । अल जजिरा टेलिभिजनसँग आबद्ध अन्तर्राष्ट्रिय सम्बन्धका विज्ञ मरवान बिसराका विचारमा, बाइडेन घरेलु तथा अन्तर्राष्ट्रिय मामिलामा निकै सकसमा छन् । किन्सिएन अर्थशास्त्रको नीतिअनुरूप राज्य पुँजीवादतर्फको उनको पहिलो आर्थिक एजेन्डा बिल्डब्याकबेटर आफ्नै पार्टीका सिनेटरहरूको विरोधका कारण संसद्मा अवरुद्ध हुन पुग्यो । त्यसपछि उनले अन्तर्राष्ट्रिय सम्बन्धमा अमेरिकी वर्चस्व कायम गर्नपट्टि ध्यान केन्द्रित गर्न खोजेको देखिन्छ (मरवान बिसरा, ३ फेब्रुअरी २०२२) । संसारभर ७० देशमा अमेरिकाका ८ सय मिलिटरी बेडा छन्, झन्डै २ लाख सैनिक १७० देशमा कुनै न कुनै रूपमा व्यस्त हुने गरेका छन् (टीआरटी वर्ल्ड एक्स्प्लेन्ड, २१ मार्च २०२१) । बाइडेन अमेरिकी प्रभुत्वको साख बचाएर सन् १९९१ को अवस्थामा अर्थात् निर्विकल्प विश्वशक्तिका रूपमा पुनर्जीवन दिन चाहन्छन् । डेमोक्र्याटिक र विपक्षी रिपब्लिकन दुवै पार्टी विश्वमाथि अमेरिकी हैकम स्थापित गर्नुपर्नेमा दुईमत राख्दैनन् । दुवैका नजरमा रुस र चीन नै उद्दण्ड एकतन्त्रीय र अमेरिकालाई चुनौती दिने मुलुक हुन् । एउटाले युक्रेनमा थिचोमिचो गरिरहेको छ भने अर्कोले ताइवानमाथि कब्जा जमाउन खोज्दै छ । रुसलाई तह लगाउन अटलान्टिक वारिपारिका नेटो आबद्ध राष्ट्रहरूबीच बलियो सम्बन्ध बनाउने र चीनलाई तह लगाउन इन्डोप्यासिफिक क्षेत्रका चार मुलुक (अमेरिका, जापान, भारत र अस्ट्रेलिया) बीचको सैन्य गठबन्धन क्वाड लार्ई निरन्तरता दिने । ट्रम्प प्रशासनको रणनीतिमा बाइडेन प्रशासनले ऊर्जा थपेको छ ।तर राजनीतिशास्त्री इभान क्रास्तेभका अनुसार, नेटो गठबन्धनमा रहेका युरोपेली मुलुकहरूले अमेरिकाभन्दा अलिक फरक ढंगले सोचिरहेका छन् । ३ फेब्रुअरी २०२२ को न्युयोर्क टाइम्समा उनले भनेका छन्, तिनीहरूमा उहिलेको युरोपेली ठट्टा अवस्था गम्भीर भए पनि विपदजनक भने छैन जस्तै बुझाइ देखिन्छ । एक जना जर्मन कूटनीतिज्ञका अनुसार, अमेरिकाको सोचाइमा पुटिनले ठूलो युद्ध थोपर्नेछन् तर युरोपेलीहरू सोच्छन् पुटिनले गफ दिइरहेका छन् । तर, युरोपका मुख्य खेलाडी फ्रान्स र जर्मनी अमेरिकी लहैलहैमा लागिहाल्ने मनस्थितिमा देखिन्नन् । रुसले युक्रेनमा आक्रमण गर्ने र नेटोले प्रतिकार गर्ने गाइँगुइँ चलिरहेका बेला रुस जाने तयारीमा रहेका फ्रान्सका राष्ट्रपति इम्यानुयल म्याक्रोनले त्यसअघि फ्रान्सबाट प्रकाशित हुने ले जर्नल डिम्यान्चे लाई अन्तर्वार्ता दिने क्रममा भनेका थिए, रुसको अहिलेको भूराजनीतिक उद्देश्य युक्रेन होइन, नेटो र युरोपेली युनियनसँग सहकार्य हो । त्यसैले हाम्रो मस्को भ्रमणको उद्देश्य सम्भावित मिलिटरी अपरेसन हुन नदिने हो, तनाव घटाउने हो । यो कुराको संकेत त्यसअघि नै फ्रान्सेली अर्थमन्त्री ब्रुनो ले मेरको न्युयोर्क टाइम्समा ६ फेब्रुअरीमा आएको भनाइले गरिसकेको थियो, के हामी चीनसँग रुसको पूर्ण सम्बन्ध होस् भन्ने चाहन्छौं ? या, रुसको युरोपसँग पनि सम्बन्ध होस् भन्ने ? पुरानो शीतयुद्धको सोचले अब समस्या समाधान हुन्न । बाइडेन प्रशासन युरोपको काँधमा बन्दुक राखेर रुसविरुद्ध पड्काउन चाहिरहेको थियो, तर युरोप नै शान्तिको पहरेदार निस्कियो । अमेरिकाले यो कूटनीतिलाई कसरी बुझ्ला ?रुस इराक, इरान वा अफगानिस्तान होइन कि आणविक हातहतियारले सुसज्जित शक्तिराष्ट्र हो र हिजोका दुई सुपरपावरमध्ये एक । त्यसमाथि दोस्रो ठूलो अर्थतन्त्र भएको आधुनिक चीनको सबै किसिमको साथ प्राप्त गरेको रुसलाई युरोपका हस्ती जर्मनी र फ्रान्सले बुझ्दैनन् भनी सोच्न पनि सकिन्न । वालस्ट्रिट जर्नलका पत्रकार बोजान पान्सेभ्स्कीको हवाला दिँदै क्रास्तेभ लेख्छन्, अचेल कसको आर्थिक शक्ति कति छ भन्ने कुराबाट भूराजनीतिक शक्ति कति छ भन्ने निर्धारण हुँदैन । सम्बन्धित मुलुकका जनताले कति दुःख सहन सक्छन्, कठिनाइ झेल्न सक्छन् भन्ने कुराले त्यसलाई निर्धारण गर्छ । पहिलो शीतयुद्धको समयमा जस्तो मानव अधिकार हनन र तानाशाही शासनविरुद्ध भन्ने गफमा कसैको रुचि छैन । अचेल कोसँग व्यापार गरिरहिएको छ, नाफा कहाँबाट आर्जन हुन्छ, कसबाट सस्तोमा ग्यास र तेल पाइन्छ, कसलाई आफूले उत्पादन गरेको सामग्री र उच्च प्रविधि निर्यात गरिँदै छ भन्नेजस्ता सफ्टपावरको लचकताले ठूलो मूल्य राख्छ । जनताले यसरी सोच्न थालेका छन् । अचेल युरोपको दुःख नै यही हो । कहाँ छ सिद्धान्त र आदर्श, कहाँ छ भाइचारा ? फ्रान्सले अस्ट्रेलियासँगको आफ्नो परमाणु पनडुब्बी बिक्री सम्बन्धी सम्झौता बेलायत र अमेरिका मिलेर छ महिनामै च्यात्न लगाएको मुद्दालाई कसरी बिर्सनु ? आफूसँगको व्यापारमा भन्सार महसुल बढाएको अमेरिकाको लहैलहैमा जर्मनीले आफ्नो सबैभन्दा ठूलो ग्राहक रुसलाई कसरी भड्काउनु ?चीनलाई मात्रै होइन, समग्र युरोपलाई पनि लागिरहेको छ सन् १९९१ अब दोहोरिन सक्दैन । सोभियत संघको पतनपछि अमेरिकी अहंकार यसरी चुलियो कि उसले एकपछि अर्को कहर बर्साउँदै गयो । उसकै उक्साहटमा इराकइरान युद्ध हुन पुग्यो । इराकमाथि पहिलो हमला भयो । सन् २००१ को घटनापछि खराब मुलुकहरू (रग स्टेट) को घोषणा र खराब मुलुकहरूविरुद्धको लडाइँका नाममा रणनीति रचिनाले र कित्ताकाट गरिनाले तथा युद्ध र आर्थिक नाकाबन्दी लगाइनाले करोडौं मानिस निर्धन मात्र भएनन्, भोक मेट्न नपाउनाले मृत्युवरण गर्न बाध्य भए । सन् २००३ मा हानिकारक हतियार (डब्लूएमडी) राखेको निहुँमा इराकमा दोस्रो युद्ध थोपरियो, तर त्यो आरोप पुष्टि हुन सकेन । बेफ्वाँकमा लाखौंको ज्यान गयो र लाखौंलाख घरपरिवार विस्थापित हुन पुगे । पछिल्लो चरणमा आत्मग्लानि हुने गरी अमेरिका र उसका सहयोगी राष्ट्रहरूले अफगानिस्तानबाट बहिर्गमन हुनुपर्यो । स्तम्भकर साइमन टिस्डल ६ फेब्रुअरीको गार्जियनमा लेखेका छन्, युरोपेली मुलुकहरूमा अमेरिकी भनाइ र गराइप्रति गहिरो अविश्वास र संशय थपिँदो छ । अनुमानका आधारमा युद्धको धम्कीको लेखाजोखा, पूर्ण र अर्ध युद्धको चर्चा, परिचर्चा र हल्ला कतै पुरानै कामकारबाही र युद्धका लागि वातावरण तयार पार्न रचिएका कथाहरूझैं मिथ्या साबित हुने त होइनन् भन्ने आशंका । नेटो र चीनसँग रुसको अन्तर्द्वन्द्व र मित्रतासोभियत संघ बन्नुभन्दा धेरैपहिला नै युक्रेन रुसी साम्राज्यको भूभाग थियो । सन् १९९१ मा सोभियत संघ विघटन भएपछि मात्र युक्रेन स्वतन्त्र राज्य बन्यो । सोभियत संघको पतनपछि बोरिस येल्तसिन नेतृत्वको रुसलाई अमेरिकाले आफ्नो तजबिजी निगाहमा बाँच्ने राज्यका रूपमा व्यवहार सुरु गर्यो । समाजवादका नाममा रुसभित्र विकसित भएको कर्मचारीतन्त्रमा आधारित राज्य पुँजीवादी अर्थतन्त्रलार्ई अमेरिकी नवउदारवादीहरूले निजीकरण र बजारीकरणका अनेक परीक्षण अभ्यास (सक थेरापी) दिए । फलस्वरूप, आर्थिकसामाजिक संकट विकराल भई अर्थतन्त्र कोल्याप्स हुन पुग्यो । सन् १९९६ मा निर्वाचन हारेका बोरिस येल्तसिनलाई अमेरिकी साँठगाँठमा विजेता घोषणा गरियो । यसको एक मात्र कारण थियो रुस फेरि शक्तिराष्ट्रका रूपमा नबौरियोस् । बर्लिन पर्खाल भत्काइनुअघिको नेटो पूर्वी युरोपतर्फ विस्तार नगरिने वाचा अमेरिकाले तोड्यो । कुनै बेला गोर्वाचेभका आर्थिक सल्लाहकार रहेका जर्जी अर्वातोभले अमेरिकाको यस्तै व्यवहार देखेर (युरेसिया लेटर ः अ न्यु कोल्डवार ? (फरेन पोलिसी नं ९५, समर १९९४, स्टेट ग्रुप एलएलसी) शीर्षक लेखमा लेखेका थिए, जुन ढंगले रुसलगायत पूर्वी सोभियत गणराज्यहरूमाथि पश्चिमा नीति अख्तियार गरियो, त्यसको परिणामस्वरूप भोलि फेरि नया शीतयुद्ध सुरु हुनेछ । एकतन्त्रीय शासकको पहलमा फेरि पुरानै रुसी साम्राज्यको परम्परा पुनःस्थापित हुनेछ । नभन्दै भ्लादिमिर पुटिनको सत्तारोहणपछि यो क्रम सुरु भयो । आफ्नो लोकप्रिय किताब क्र्यास्ड मा भूराजनीति र आर्थिक हिसाबले रुस कसरी च्यालेन्जरका रूपमा खडा हुँदै छ भनेर छोटो व्याख्या गरेका बेलायती इतिहासकार एडम जे टुजले अमेरिकाले रुसले युक्रेनमाथि आक्रमण गर्दै छ भन्ने हल्ला मच्चाएपछि लेखेका छन् पुटिन्स च्यालेन्ज टु वेस्टर्न हेजिमनी । ग्लोबल रिभ्यु (१२ जनवरी २०२२) मा छापिएको उक्त लेखमा उनले राज्य पुँजीवाद र कुलीनतन्त्रीय निजी पुँजीवादीहरूको इन्ट्रेस्ट लाई पुटिनले कसरी जोडे, मिलिटरी इन्डस्ट्रियल कम्प्लेक्स तथा ग्यास र तेल लगायत खानी र खनिजलाई राज्यनियन्त्रित कम्पनीहरूमार्फत सञ्चालनको चाँजोपाँजो कसरी मिलाए, अन्तर्राष्ट्रिय बजारमा तेल र ग्यासको भाउ अकस्मात् अकासिएपछि तेल र ग्यासबाट प्राप्त रकम अर्थात् वैदेशिक मुद्रालाई राष्ट्रिय कोषमा कसरी जम्मा पारे र यस्तो मौज्दात रहेको चौथो अर्थतन्त्र कसरी बनाए भन्नेबारे विस्तृत व्याख्या गरेका छन् । रणनीतिक रूपमा अमेरिकाले शत्रुतापूर्ण व्यवहार गर्न सक्छ भन्ने ठानेरै उनको प्रशासनले वैदेशिक मुद्राको जम्मा १६ प्रतिशत मात्रै डलर जम्मा गरेको छ भने बाँकी मौज्दातमा युरो, चिनियाँ रेमेम्बी र सुन राखेको छ । युरोपसँग युरो र रुबलमै कारोबार हुने गरेको छ भने चीनसँग रेमेम्बी र रुबलमै । अमेरिकाको आर्थिक नाकाबन्दीको धाकलाई निष्प्रभावी तुल्याउनु रुसी रणनीतिको एउटा हिस्सा हुन पुगेको छ ।अमेरिकी नेतृत्वको नेटोले सन् २००८ मा रोमानियाको राजधानी बुखारेस्टमा आयोजित सम्मेलनमा जब जर्जिया र युक्रेनलाई सदस्यता दिने गरी आमन्त्रण गर्यो, यसलाई रुसले आफूलाई होच्याउने, खिज्याउने र आफ्नो प्रभाव कमजोर आँक्ने क्रियाकलापका रूपमा लियो । सन् २०१० मा युक्रेनमा रुस समर्थक मानिने भिक्टोर यानुकोभिच राष्ट्रपति निर्वाचित भए । तर कार्यकाल समाप्त नहुँदै निर्वाचित राष्ट्रपतिविरुद्ध अमेरिकी खेतीपातीमा सप्तरंगीन विद्रोह (कलर रेभोल्युसन) गराइयो । यानुकोभिच युक्रेनले नेटोको सदस्यता लिनु हुन्न भन्ने विचारका पक्षपाती थिए । रुससँग सम्बन्ध बिगार्नु हुन्न र पश्चिमा सैन्य गठबन्धनमा लाग्नु हुन्न भन्ने पूर्वी सोभियत गणराज्यहरू (युक्रेन, जर्जिया, किर्गिजस्तान, कजाखस्तान) मा एकपछि अर्को कलर रेभोल्युसन भइरहे, जसको पछाडि अमेरिका छ भन्नेमा रुस विश्वस्त हुँदै गयो । सन् २०१४ यानुकोभिचलाई आन्दोलनमार्फत अपदस्थ गरिएपछि रुस पहिलो पटक प्रत्याक्रमणमा ओर्लियो र ब्ल्याक सीमा अवस्थित रणनीतिक महत्त्वको क्रिमिया टापुलाई आफूमा गाभ्यो ।बेइजिङमा हिँउदे ओलम्पिकको पूर्वसन्ध्यामा रुस र चीनले नयाँ अध्याय सुरु गरेका छन् । चिनिया राष्ट्रपति सी चिनफिङ तथा रुसी राष्ट्रपति पुटिनले हस्ताक्षर गरेको सयुक्त घोषणामा पूर्वी युरोपमा नेटोको विस्तार, एसियाप्रशान्त क्षेत्रमा नेटोजस्तै सैन्य ब्लक बनाउने योजना, त्रिदेशीय अकुस सेक्युरिटी प्याक्ट बनाउने रणनीतिको कडा विरोध गरिएको छ । सन् २०१३ देखि हालसम्म ३८ औं पटक भेटघाट गर्दै र एकअर्कालाई परेका बेला सहयोग गर्दै आएका यी दुई नेताले सबै खाले कथित कलर रेभोल्युसन को विरोध गर्दै आइरहेका छन् । अन्तर्राष्ट्रिय सम्बन्धका जानकारहरू भन्छन् पूर्वअमेरिकी राष्ट्रपति रिचार्ड निक्सन र उनका रणनीतिक सल्लाहकार हेनरी किसिन्जरले बनाएको चीनअमेरिकी सम्बन्धमा अहिलेलाई पूर्णविराम लागेको छ । सन् १९७१ मा स्थापित चीनअमेरिकी सम्बन्धले सोभियत संघ विघटनमा पुगेको धेरैको हिसाबकिताब छ, तर रुस र चीनबीच स्थापित नयाँ सम्बन्धले के गर्छ, हेर्न बाँकी छ । त्यसैले अन्तर्राष्ट्रिय सम्बन्धबारे लेखाजोखा राखेर, सैन्य शक्ति वा महाशक्तिको छहारी खोज्दै हिँड्नेहरूले रुस सन् १९९१ को रुस रहेन र चीन पनि सन् १९७१ को चीन रहेन भन्ने हेक्का राखेको राम्रो ।"
जग्गा हुनेखानेकै पोल्टामा,"कथा दुई ः ऊ अहिले महानगरको बासिन्दा भएको छ । पुर्खौंदेखि बसिआएको गाउँ केही वर्षपहिला महानगर घोषित भयो । ऊसँग घडेरी पनि छ र खेती गर्ने केही जग्गा पनि । उसको कथा यति मात्र होइन । घरपरिवारको संख्या बढ्दै गएपछि साबिकको घडेरीमा अटाउन नसकिने भइयो । उता खेत वर्षभरि जलमग्न हुने । कारण, अव्यवस्थित प्लटिङ र पूर्वाधार निर्माणले पानीको निकास थुनिन गयो । गाईबस्तुपालन तथा खेतीबाट हुने गुजारा निर्वहनको पारम्परिक तरिका बन्द भयो । ई रिक्सा चलाएर तथा नजिकका कारखानाहरूमा काम गरेर जेनतेन परिवार चल्दै छ । जग्गाहरू यति महँगा हुँदै गएका छन् कि यो परिवारले महानगरभित्र नयाँ घडेरी जोड्न सक्दैन, त्यसैले महानगरबाट विस्थापित हुनुको विकल्प छैन ।कथा तीन ः बर्दिबासमा अनुसन्धान सम्बन्धी एउटा गोष्ठीमा एक शोधार्थी भन्दै थिए, भूमि अधिकारको आन्दोलन हाइज्याक भएको छ । राज्य र समाजमा पर्वते उच्च जातको सम्भ्रान्त वर्गको प्रभुत्व छँदै छ । मुख्य राजनीतिक दलहरूमा पनि त्यही वर्गको वर्चस्व रहेको स्थितिमा भूमि अधिकारको आन्दोलनसमेत उनीहरूकै स्वार्थको झोलीमा पुग्यो ।िििनेपालीको समृद्धि, आर्थिकसामाजिक रूपान्तरण र सामाजिक न्यायको सुनिश्चितता लोकतन्त्रको बृहत्तर छहारीभित्रै सम्भव भएको मानिए पनि यथार्थमा गणतन्त्रको चम्किलो उज्यालोमा फेरि पनि भूस्वामित्वको फेरिँदो सन्दर्भ देखिएको छ । यो भूस्वामित्वको फेरिँदो क्रमले फेरि पनि पहाड र मधेशका सम्बन्धमा जटिलता ल्याएको छ । टुप्पोमा बसेकाहरूले भुइँतहमा व्याप्त उकुसमुकुसभित्र निकट आगतको द्वन्द्वलाई देख्न सकिरहेका छैनन् । २००७ सालको क्रान्तिअघि मधेशका अधिकांश जग्गामा शाह र राणाहरूको एकलौटीजस्तो थियो । ती शासकहरूकै अनुकम्पाप्राप्त केही पहाडबाट झरेका वा स्थानीय मधेशी जमिनदारहरू ठूला जग्गाधनी थिए । पञ्चायती शासनले त झन् पुनर्वास कम्पनी, सुकुम्बासी आदिका नाममा तराईको जनसांख्यिकीलाई मात्र फेरेन, नव शैलीमा बिर्ता प्रथा सुरु गर्यो । यो काठमाण्डूसत्ताको मधेशकब्जानीति थियो ।पछिल्ला दशकमा भएको मधेश आन्दोलनहरूको परकम्पबाट अचम्मित र त्रसित वर्चस्वशाली तप्काले मधेशमा नियन्त्रण राख्न भूस्वामित्वमा कब्जा र सघन सुरक्षा सञ्जालको व्यवस्था गर्यो । उपर्युक्त तीन कथाका भित्री पाटाहरू बहुआयामी छन् । विगतले सृजना गरेको विभेद र असमानताको अन्त्य हुनुपर्ने ठाउँमा नयाँ ढंग र ढाँचामा यो फैलिँदै पो आयो । मधेश प्रदेशभित्र मात्र होइन, सम्पूर्ण तराईमधेशभित्र शान्ति, समृद्धि, स्थायित्व र समतामूलक समाज निर्माण गर्न पनि भूमिको अर्थराजनीति पहिल्याउन जरुरी छ ।अहिले सितिमिति कोही पहाडमा टिक्न चाहँदैन, तराई झर्न खोज्छ । जनगणनाले पनि यही प्रवृत्तिलाई औंल्याएको छ । अहिले तराईमा औलो छैन, बरु अवसरहरू छ्यापछ्याप्ती छन् । तराईमा जग्गा जोड्नु गैरतराईवासीको प्राथमिक ध्येय भएको छ । सरकारी स्वामित्वको जग्गा हडप्नु गैरसुकुम्बासीको अभीष्ट भएको छ । हिजो जंगल मासेर को बस्यो, आज कसले बन्चरो हान्दै छ ? पुनर्वास कम्पनी वा सुकुम्बासीका नाममा त्यत्रो जग्गा राज्यले बाँड्दासमेत भूमिहीनको सवाल किन अन्त भएन ? अहिलेको भूमि अधिकार आन्दोलनले कुन तप्कालाई हौस्याएको छ ? हो, नेपालको भूमि समस्या न चीनको जस्तो छ न त भारतकै जस्तो । नेपालमा तराई र पहाडको आफ्नै खालको संकट छ । मधेशको कोणबाट कतिपयले भूस्वामित्वको सन्दर्भमा चिन्ता प्रकट गरेका छन्, जमिन रैथानेहरूको हातबाट आप्रवासीहरूले हरण गर्दै गएका छन् भन्छन् । हामीले यो संकथनभित्रको पीडालाई बुझ्नुपर्छ ।कुनै पनि नेपाली नागरिकलाई नेपालभित्र जग्गा किन्न रोक छैन । आज हाम्रो मुलुक नयाँ राजनीतिक धरातलमा छ । मधेश प्रदेशलाई छाडेर प्रदेश १, लुम्बिनी वा सुदूरपश्चिम तराईपहाड जोडिएका मुख्य प्रदेशहरू हुन्, जहाँ एउटै प्रदेशभित्रको सामाजिकआर्थिक अन्तरक्रियाले बसाइँसराइ वा तराईमा जग्गा आर्जन गर्न हौस्याएको छ । लोकतन्त्रले उपलब्ध गराउने अवसरमा सबैको उचित हक हुनुपर्छ भन्नुको अर्थ हो कुनै पनि व्यक्तिलाइ आफ्नो मुलुकको जुनसुकै ठाउँमा सम्पत्ति (जग्गा) जोड्न पाउने स्वतन्त्रता । यस परिप्रेक्ष्यमा अर्को प्रश्न जन्मिन्छ तराईमधेशका सन्दर्भमा जग्गाको न्यायोचित बाँडफाँट भनेको के हो, तराई झर्नेलाई जति पनि जग्गा किन्न दिने कि नदिने ? यी प्रश्नहरूको उद्देश्य कसैलाई निषेध वा स्वागत गर्नेभन्दा पनि साँचो सहकार्य र सौहार्द हुनुपर्छ भन्ने हो । अन्नको माइती भनेर चिनिने तराईमधेशमा जसरी जुन सघनताका साथ जग्गाको खण्डीकरणप्लटिङ हुँदै छ, त्यसले अन्ततोगत्वा नेपालको समग्र आर्थिकसामाजिक रूपान्तरणलाई नै एम्बुसमा पार्दै छ ।मधेश आन्दोलनका क्रममा समुदायविशेषलाई आन्तरिक विस्थापनका लागि बाध्य पारियो । मधेशका कतिपय गाउँसहरमा ठूलो संख्याका मान्छेहरूले घरजग्गा बेचे । त्यतिखेर कुनै पनि राजनीतिक वा सामाजिक शक्तिले तिनलाई रोक्ने नैतिक साहस देखाएन । त्यतिखेर स्वभावतः यो भाष्य रचियो जुन समुदाय पलायन भयो, उसले पक्कै त्यस क्षेत्रको जग्गा कारोबारमा कब्जा जमाएको थिएन होला । तर भुइँ यथार्थ त्यस्तो थिएन । केही शहरमा तिनकै माझकाहरू ठूलो जग्गा कारोबारीका रूपमा उदाए । समानान्तरमा यस्तो पनि देखियो कि, कतिपय नव नागरिकसमेत यस नाफामुखी धन्धाको ठूलो खेलाडी भए । अहिले जग्गा कारोबार सबैभन्दा सुरक्षित र नाफामूलक लगानी भएको छ । जसले जमिनको ठूलो हिस्सा ओगटेको छ, उसले बजारको पनि नियन्त्रण गरेको हुन्छ । मालपोत कार्यालय वा पालिका कार्यालयको अभिलेखमा देखा पर्ने जग्गाको दररेटभन्दा निकै महँगो हुन्छ चलनचल्तीको बजार मूल्य । कुन जग्गाको कति भाउ हुने, त्यो संगठित जग्गा कारोबारीको रुझानमा निर्भर हुन्छ । संगठित जग्गा कारोबारीहरूले टुक्रा जग्गा खरिदबिक्रीलाई समेत नियन्त्रणमा राखेका छन् । यसले गर्दा सहरमा बस्न चाहनेहरूले सोझै जग्गाधनीबाट खरिद गर्न पाउँदैनन्, जग्गा दलालहरूको शरणमा पर्नुपर्छ । यसले शहरमा बसाइँसराइको अर्थ नै फरक पारिदिएको छ । सहरमा घडेरी किन्न जति लगानी गर्नुपर्छ, त्यो अनुपातमा त्यसबाट प्रतिफल पाइँदैन । बाध्यात्मक स्थितिका कारण सहरमा सर्नेहरूले भन्दा सहरमा घरजग्गाको कारोबार गर्नेहरूले नै उल्लेख्य मुनाफा कमाइरहेका छन् ।जतिसुकै होहल्ला गरे पनि जमिन राज्यको नियन्त्रणमा छैन । सरकारीसार्वजनिक र गुठी (संस्थागत) जग्गामाथि भूमाफियाहरूको गिध्देदृष्टि छ । भूमि प्रशासन अति अपारदर्शी छ । लिजमा लिने, अतिक्रमण गर्ने वा घुनपुत्ला बनेर कागजपत्र तयार गरी भोगचलन देखाउने तिकडम चलेको छ । हिजोका कतिपय जग्गा कारोबारीहरू राजनीतिक संरक्षण पाएर स्थानीय सरकारहरूमा पुगे । तिनीहरूले मुख्य बस्तीको पूर्वाधारमा गुणात्मक सुधार गर्नुभन्दा यस्ता ठाउँहरूमा चौडा बाटाहरू बनाए जहाँ उनीहरूको जग्गा कारोबार फस्टाउन सक्थ्यो । झट्ट हेर्दा त्यो विकास हो तर सूक्ष्म नजरले हेर्दा डाडुपन्यु हातमा लिनेहरूका निम्ति त्यो बजार हो । जमिनमा बजार पसेको छ । यही तराईमा स्कुलकलेज खोल्न समुदायले सयकडौं बिघा जग्गा बिनासर्त दिएका थिए, अहिले पाँचसात धुर दिनेहरू महादानी कहलिँदै छन् । जग्गा कारोबारीहरूले आफ्नो सामाजिक स्वीकार्यताका लागि सामाजिक कार्यमा लगानी गर्न थालेका छन् । तराईका गाउँसहरमा सुरक्षा तन्त्रका लागि निर्माण गरिएका पूर्वाधारहरूमा संलग्न दाताहरूको पृष्ठभूमि खोतलियो भने धेरै कुरा छर्लंग हुन्छ ।तराईमा पूर्वपश्चिम राजमार्गको निर्माणले बसाइँसराइसँगै केही जटिल सामाजिक प्रश्नहरू खडा गर्यो । अहिलेको बसाइँसराइको सामाजिक अध्ययन गरियो भने जहाँ थारू बस्ती छ त्यहाँ दशगजासम्मै पहाडबाट झर्दै बस्नेहरू छन्, त्यो प्रवृत्ति मधेशीहरूको सघन बसोबास भएका ग्रामीण क्षेत्रमा न्यून छ । गुलरियादेखि राजापुरसम्म हुलाकी सडक छेउछाउको बस्ती विकास यस्तो अध्ययनको एउटा क्षेत्र हुन सक्छ । समुदायविशेष थारू क्षेत्रमा बस्न किन मन पराउँछ भन्ने जान्न जरुरी छ । नेपालको सामाजिक अन्तरघुलन र सामञ्जस्यको कोणबाट समेत यसलाई नियाल्नुपर्छ । औद्योगिक घराना, आवास कम्पनी, रियल स्टेटहरूले न्यायिक होस् कि गैरन्यायिक प्रक्रियाबाट, भूमिमाथि जसरी पनि कब्जा जमाउने ध्येय राखेका छन् । त्यसको उदाहरण बारापर्सा हुन सक्छ । भूस्वामित्वको बदलिँदो समीकरणले नयाँ खालका भूमिहीन र गरिब, खाद्य सुरक्षामा फेरबदल, वातावरणीय संकट, उर्वर जग्गाको उपयोगविहीनता, नाफामा संगठित समूहको कब्जाजस्ता समस्या सतहमा आएका छन् । नेपाली राज्य बहिष्करणदेखि समावेशीकरणको राजनीतिक यात्रामा छ तर भूमिमाथिको न्याय बहिष्करणको पीडा सबैभन्दा बेसी भोग्न विवश मधेशी दलित समुदायलाई नै अत्यावश्यक भएको छ ।वर्तमान अवस्थामा भूमि अधिकारको आन्दोलन दलविशेषको कठपुतली बनेको छ । यसले तराईमधेशमा पारेको प्रभावबारे यसका अभियन्ताहरूमा अनिवार्य आत्ममन्थन खोजेको छ । फागुन ७ को जनक्रान्तिपश्चात् मधेशमा ज्यादै सफल र प्रभावकारी किसान आन्दोलनहरू भएका थिए, अहिले यो सुषुप्त र शिथिल हुनुको मुख्य कारण हो असमावेशी र दोषी चस्मा हुनु । बलियोलाई कुट्दा निर्धो पहलमान हुँदैन ।"
दौंतरी पर्खिरहेछन् बालासिंह,"(पोखरा)  ढुंगा छापिएको लामो आँगन । भर्खर मर्मत र रङरोगनले चिटिक्क पारिएको परम्परागत घर । घर अगाडि हालै बनाइएको पक्की धन्सार । आफ्नै गाउँ फर्किएका बालासिंह र धनकाशी गुरुङलाई यति बेला घर स्याहार्ने चटारो छ । उमेरले पौने शताब्दी छोएका भूपू मेजर गुरुङ काठमाडौंबाट आफ्नो जन्मगाउँ कास्कीको ताङतिङ फर्किएका छन् । श्रीमानसँग साथै छिन् धनकाशी । वैशाखमा गाउँ फर्किएका दम्पती यतै बस्ने सुरमा छन् । भूकम्पले क्षति पुर्याएको तीन तले धन्सार भत्काएर दुईतले बनाए । धन्सार र घर मर्मतमा झन्डै ३० लाख रुपैयाँ खर्चिए । बालासिंहले गोर्खा मेजरबाट अवकाश पाएको २६ वर्ष भयो । फौजको जागिरमा छँदै उनले पोखरा र काठमाडौंमा घर बनाए । छोराछोरीलाई पढाउन काठमाडौं राखे । अहिले पोखरा र काठमाडौंको घर भाडामा दिएका छन् । जेठा छोराछोरी अमेरिका र कान्छो छोरा बेलायत बस्छन् । उमेरले नेटो काट्दै छ । अब बाँकी जीवन गाउँमै बिताउने सोच बालासिंहलाई छ । योजना छ, गाउँमै बस्ने, अर्ग्यानिक खाने, आफूले जानेका जीवनोपयोगी सीप अरुलाई सिकाउने, समाजसेवा गर्ने । पहिले पोखराबाट ताङतिङ जान पूरै दिन पैदल हिँड्नुपर्थ्यो । जलविद्युत् आयोजना गाउँ पुगेसँगै ४ वर्षअघि कच्ची मोटर बाटो पुग्यो । पोखराबाट बसमा ३ घण्टामै ताङतिङ पुगिन्छ । बालासिंहलाई गाउँ फर्काउन मन लाग्ने बनाएको यही बाटोले हो । गाउँमा सबै सुविधा छ । गाडी आएर झन् सजिलो भएको छ, उनले भने । पोखरामा घर बनाए पनि उनी लामो समय बसेका थिएनन् । छोराछोरी लिएर काठमाडौं गए, अवकाशपछि पनि उतै बसे । काठमाडौं बच्चाहरूको पढाइका लागि बस्नुपरेको थियो । पढे, बढे, देशविदेश गए, जागिरमा लागे । हामी बूढाबूढी मात्रै भइयो, उनले भने, त्यहाँको कोलाहलभन्दा गाउँमै उत्तम लाग्यो । आधा संसार देखेर आएँ, यहाँ बसेर अब गाउँलेलाई बाटो देखाउन मन छ । उनी बेलायती सेनामै छँदा समाजसेवामा रुचि थियो । गाउँबारे सोचिरहन्थे । ३ वर्षमा एकपल्ट ६ महिनाको छुट्टी मिल्थ्यो । पारिपट्टि सिक्लेस, पार्चे, खिलाङ, चिप्लीका गुरुङ बस्तीमा चाडपर्वका मेला लागिरहन्थ्यो । ती गाउँसँग ताङतिङको सोलीडोली चल्थ्यो । सिक्लेसमा माघे संक्रान्तिमा वर्षैपिच्छे भव्य मेला लाग्थ्यो । बालासिंह मेलामा पुग्थे । सिक्लेसमा त्यतिबेला अहिलेजसरी होटल थिएनन् । ताङतिङबाट गएकाहरू आफन्तकहाँ खानेबस्ने गर्थे । सिक्लेसीलाई ताङतिङमा बोलाएर पैंचो तिर्ने केही उपाय थिएन ।उनी फौजमा भर्ती भएर गएपछि कसैले घर सोधे ताङतिङ भन्थे । तर कास्कीकै अरु ठाउँमा साथीले उनको गाउँको नामै सुनेका हुन्थेनन् । अरूले पनि ताङतिङलाई तानसेन र दाङसिङ भनेर उच्चारण गर्थे । उनी अफिसर भएपछि गाउँको परिचय स्थापित गर्ने मेसो मिलाउन लागे । त्यतिबेलै आयो चैते दसैं मेलाको योजना । ताङतिङका अधिकांश युवा भारतीय र बेलायती सेनामा थिए । युवामा भर्ती कसरी हुने भन्ने सोचाइ आउँथ्यो । भर्ती भइसकेपछि पदोन्नति कसरी हुने भन्ने हुन्थ्यो । बालासिंहले पल्टनमा छँदा के देखे, खटाएको काम सबैले गर्थे तर पदोन्नति त्यसैको हुन्थ्यो जो खेलकुद र अतिरिक्त क्रियाकलापमा पनि उम्दा हुन्थ्यो । ताङतिङका युवालाई खेलकुदमा आकर्षित गराउने सोचे । बेलायत र भारतीय सैनिकमा रहेका ताङतिङे कुरा गरे । केही रकम संकलन गरेर ल्याए । स्थानीयले श्रमदान गरे । गाउँमा भलिबल र बास्केटबल कोर्टसहितको मैदान तयार भयो । खेल मैदान बनेपछि चैते दसैं मेला पनि सुरु भयो । त्यतिखेर उनी आर्मीको क्याप्टेन थिए । चैते मेला सुरु भएपछि अलि टाढासम्म ताङतिङको चर्चा हुन थाल्यो । सिक्लेस, पार्चे, खिलाङलगायत गाउँमा भएका आफन्तलाई पैंचो तिर्ने मेसो मिल्यो । भलिबल र बास्केटबलमा ताङतिङको परिचय बन्दै गयो । ताङतिङबाट पोखरा झरेका गुरुङ समुदायका झन्डै डेढ सय घर छन् । उनीहरू दूधपोखरी तमु समाजमा संगठित छन् । समाजमा लाहुरेको बाहुल्यता छ । पहिला ताङतिङमा औंलामा गनिने हुन्थे भारतीय आर्मीमा जमदार, सुवेदार । बेलायत आर्मीमा छँदै थिएनन्, बालासिंह भन्छन्, अहिले दूधपोखरी समाजको कुनै कार्यक्रममा जाने हो भने त्यहाँ सुवेदार नै धेरै भेला हुन्छन् । अहिले पनि भर्ती भएर जानेहरू नायक, हवल्दारमा पेन्सन आउँदैनन् । सबै जमदार, सुवेदार भएर आउँछन् । खेलकुदको महत्त्व हुँदोरहेछ प्रमोसनका लागि ।ताङतिङमा लाहुरे मात्रै थिएनन् । केही युवाले मुग्लान नपस्ने सोच बनाए । गुरुङ भाषाका फिल्म बन्ने क्रम सुरु भएको थियो । गाउँकै युवा वेदबहादुर गुरुङ (श्याम) फिल्म खेल्न थाले । कलाकारबाट निर्देशकसम्म बने । स्थानीय युवा ओमप्रकाश गुरुङले गाउँकै विद्यालय सम्हाले । स्थानीय तहको निर्वाचनपछि वेदबहादुर मादी गाउँपालिका अध्यक्ष भए । ओमप्रकाश गुरुङ हिमालय मिलन माविको प्रधानाध्यापक छन् । ताङतिङमा होमस्टे सुरु भएपछि गाउँको पर्यटन प्रवर्द्धनमा उनी अग्रपंक्तिमा छन् । बालासिंहजस्तै गाउँ सम्झिएर केही गर्न चाहनेका लागि वेदबहादुर र ओमप्रकाशहरूले काँधमा काँध मिलाए । १० वर्षअघि ताङतिङकै केशबहादुर गुरुङको निर्देशनमा राजेश गुरुङ र पमबहादुर गुरुङले फिल्म रिमैं मयुमैं स्रै (युवकयुवतीको मन) बनाए । त्यसको ताङतिङैको मेलैमा गीत चर्चित बन्यो । गीतले ताङतिङ चिनाउन महत्त्वपूर्ण भूमिका खेल्यो । चैते दसैं मेलालाई जोडेर बनाइएको गीत सुन्दा बालासिंहलाई गर्व महसुस हुन्छ । ७४ वर्षीय बालासिंहले ताङतिङको घरमा भतिजी चिनीमायाको जिम्मामा छाडेका थिए । चिनीमायाले उक्त घरमा होमस्टे चलाउँछिन् । अमेरिकामा ४ वर्ष बसेर ताङतिङ फर्किएपछि घर मर्मतसम्भारमा बालासिंहको दिन बितेको थियो । दिनभरि कामदारसँग गफिएर बस्थे । काम अह्राउँथे । कामदार अब घरघर फर्किए । अहिले भने उनलाई दिन काट्न गाह्रो भएको छ । गाउँमा कि त उनीभन्दा बूढाबूढी छन् कि उनीभन्दा साना । यहाँ हावापानी, अर्ग्यानिक खाना सबै ठीक छ, मात्रै साथी छैनन्, अनुहार मलिन बनाउँदै उनले भने, मान्छे थुप्रै छन् तर जसलाई पनि आफ्नो उमेर तहको साथी चाहिन्छ । त्यो चाहिँ खड्किएको छ । उनको उमेर समूहका अधिकांश लाहुरे भएकाले धेरै पोखरा झरिसकेका छन् । गाउँमा उनको दौंतरीका घर धेरैजसो खाली छन् । पोखरा जाँदा उनी आफ्ना दौंतरीलाई गाउँ फर्किन आग्रह गर्छन् । बच्चालाई उच्च शिक्षा पढाउनु छ, केही व्यवसाय चलाउनु छ भने पोखरा ठीक छ नत्र काम केही नहुनेहरूलाई गाउँ फर्कनु भन्ने गरेको छु, उनले भने, यहीँ केही गर्छु भन्नेलाई गाउँ फर्किएर सहायता दिए हुन्थ्यो । केही लगानी गरे हुन्थ्यो । हतपत फर्कंदैनन् कि जस्तो लाग्छ । बाटो पिच भयो भने केही फरक पार्छ कि ।गाउँलेले सिजनअनुसारको फलफूल र तरकारी बसमा हालेर सहरमा आफन्तलाई पठाएको उनलाई निको लागेको छैन । काँक्रोको सिजनमा काँक्रो, फर्सी, टुसादेखि लिएर हरेक कुरा बजार पठाउँछन् । यहाँबाट प्याक गर्दै, पठाउँदै, अनुहारमा हाँसो ल्याउँदै उनले भने, पोखरा झरेकाहरूलाई त्यसरी नपठाउनुस् भन्छु । यहाँ पाउने मौसमी ताजा तरकारी पोखरामै खान पाएपछि कहाँ फर्किन्छ मान्छे ? श्रीमानको जन्मभूमिप्रतिको मोह देखेरै धनकाशी पनि गाउँ फर्किइन् । बाजे (श्रीमान्) सधैं गाउँमा बस्ने भनिरहन्छ, म बाजेसँगै हो नि त, ७० वर्षीया उनले भनिन्, बाँचुञ्जेल दुई जना सँगै बस्नुपर्यो । अझै धेरै बाँच्न पाऊँ ।"
एमाले सांसद बानियाँविरुद्ध पक्राउ पुर्जी,"नेपालगन्ज (कास) प्रहरीले एमाले सांसद मोहन बानियाँविरुद्ध जबर्जस्ती करणी अभियोगमा पक्राउ पुर्जी जारी गरेको छ । जिल्ला अदालत बाँकेबाट अनुमति लिएर पक्राउ पुर्जी जारी गरिएको डीएसपी मधुसूदन न्यौपानेले बताए । अहिले उहाँ सम्पर्कमा हुनुहुन्न । सम्पर्कमा आउनुभएन भने खोजेर नियन्त्रणमा लिन्छौं, उनले भने । सांसद बानियाँले नेपालगन्जस्थित अप्सरा होटलमा माघ १९ गते ४० वर्षीया महिलालाई जबर्जस्ती करणी गरेको उजुरी प्रहरीमा परेको थियो । पीडित महिलाले सांसद बानियाँविरुद्ध माघ २७ मा जिल्ला प्रहरी कार्यालयमा उजुरी दिएकी थिइन् । पूर्वमन्त्रीसमेत रहेका बानियाँले आफू निर्दोष रहेको भन्दै आफैं प्रहरीमा उपस्थित हुने बताएको भए पनि पछिल्लो समय सम्पर्कविहीन रहेको प्रहरीले जनाएको छ । पीडितले भने आफूले दिएको २५ लाख रुपैयाँ फिर्ता गर्ने भनेर होटलमा बोलाएको र त्यही होटलमा जबर्जस्ती करणी गरेको जाहेरीमा उल्लेख गरेकी छन् । नेता बानियाँले भने त्यो सबै झूट भएको र पैसा पनि ती महिलाले पाइसकेको दाबी गरेका थिए ।"
नेपालमै क्यान्सरविरुद्धको औषधि,काठमाडौं (कास) मुलुकमा पहिलो पटक क्यान्सर रोगविरुद्घको औषधि (एन्टी क्यान्सर ड्रग) को उत्पादन सुरु भएको छ । टिजिङ फार्मा प्रालिले उत्पादन गरेको क्यान्सरको औषधि औषधि व्यवस्था विभागबाट लाइसेन्स प्राप्त गरेपछि बजारमा आउन थालेको हो । क्यान्सर रोगविरुद्घको औषधि नेपालमै उत्पादन गरी स्वदेशी र विदेशी बजारमा पठाउने टिजिङ पहिलो कम्पनी भएको त्यसका कार्यकारी निर्देशक शैलेश वैद्यले दाबी गरे । उनका अनुसार औषधिको मूल्य आयातितको तुलनामा सस्तो हुनेछ ।
योग्यता नपुगेकालाई सिफारिस गर्न प्रधानमन्त्री निकटको दबाब,"थानीको योग्यता कति ?स्रोतका अनुसार थानीले पेस गरेको कार्य अनुभव पदपूर्तिसम्बन्धी सूचनाबमोजिम पुग्दैन । थानीले पेस गरेको कार्य अनुभवअनुसार उनले २०६१ कात्तिकदेखि २०६२ असारसम्म जिल्ला शिक्षा कार्यालय हुम्लामा इन्जिनियर भएर करारमा काम गरेका छन् । २०६५ वैशाख ९ मा सेभ द चिल्ड्रेनमा एक वर्ष इन्जिनियर, २०६७ वैशाख २९ देखि २०६८ असोज ३० सम्म ग्रामीण पुनर्निर्माण तथा पुनःस्थापना आयोजना (आरआरआरडीपी) का लागि स्वीकृत इन्जिनियर भएर काम गरेको विवरण पनि थानीले पेस गरेका छन् । २०७० जेठ १३ मा नेपाल इन्जिनियरिङ परिषद्को सदस्य सचिवको हैसियतमा ४ वर्षका लागि रजिस्ट्रार र २०७३ मा भदौमा नेपाल इन्जिनियर्स एसोसिएसनको महासचिवसमेत भएको उनले उल्लेख गरेका छन् । २०७३ मंसिर ३० मा चार वर्षका लागि नेपाल विद्युत् प्राधिकरण सञ्चालक समिति सदस्यमा नियुक्ति पाएका थानीले २०७६ कात्तिक ३ मा राजीनामा दिएका थिए । २०७६ जेठ १३ मा एभरेस्ट इन्जिनियरिङ कलेजको प्राचार्य भएर दुई वर्ष काम गरेका थानी अहिले सेन्टर फर डेमोक्रेटिक इन्जिनियर्स नेपालमा अध्यक्ष छन् । कुनै पनि संस्थाको सञ्चालक समिति सदस्य हुनु र व्यवस्थापकीय जिम्मेवारीको पद (कार्यकारी) फरक विषय भएको स्रोतको भनाइ छ ।सञ्चालक समिति सदस्य पद आलंकारिक हो । यस्ता सदस्यले टिप्पणी स्वीकृत गर्नुपर्दैन । उनीहरूमा बिल भर्पाइ गर्नेलगायत आर्थिक अधिकार केही हुँदैन । बोर्डमा बसेर नीतिगत निर्णय गर्ने मात्रै हुन्, उनका विषयमा जानकार मन्त्रालयका एक अधिकारीले भने, इन्जिनियर परिषद्का सदस्य सचिवलाई पनि कार्यकारी पद मान्न सकिन्न । त्यसैले थानीसँग व्यवस्थापकीय जिम्मेवारीको ५ वर्षे कार्यअनुभव पुग्दैन । तर थानीले योग्यता पुग्ने दाबी गरेका छन् । १८ वर्षअघि नै म इन्जिनियर हुँ । म चारवर्षे इन्जिनियरिङ काउन्सिलको रजिस्ट्रार हुँ, कार्यकारी प्रमुख हुँ । विद्युत् प्राधिकरणको सञ्चालक समितिमा बसेर तीन वर्ष काम गरें । एभरेस्ट इन्जिनियरिङ कलेजमा दुई वर्ष प्रिन्सिपल भएँ, उनले भने, सबै कुरा प्रस्ट छ । बाहिर आएको कुरामा सत्यता छैन । डकुमेन्ट हेरे प्रस्ट हुन्छ । बरु अन्य उम्मेदवारको योग्यता नपुग्ने उनको भनाइ छ । त्यहाँ धेरै साथी हुनुहुन्छ, अरू साथीहरूको अवस्था के छ, त्यो पनि खोजिदिनुस्, उनले भने ।हाल उद्योग वाणिज्य तथा आपूर्ति मन्त्रालय प्रधानमन्त्री देउवाले नै सम्हालेका छन् । आफूअनुकूल निर्णय गराउन सचिव भट्टराईलाई प्रधानमन्त्री तथा मन्त्रिपरिषद् कार्यालयमा तानेर वाणिज्यमा भूमि व्यवस्था, सहकारी तथा गरिबी निवारण मन्त्रालयका सचिव गणेशप्रसाद पाण्डेयलाई जिम्मेवारी तोकिएको स्रोतको दाबी छ । मन्त्रालयकै अर्का अधिकारीका अनुसार सुपारी, केराउ र मरीच आयात खुलाउने प्रस्ताव मन्त्रिपरिषद्मा पेस भइसकेको छ ।प्रधानमन्त्रीका प्रमुख प्रशासनिक सल्लाहकार जनार्दन नेपालले भने निगममा कार्यकारी पदका लागि कुनै दबाब नदिएको बताए । हामीले सल्लाह दिने हो, प्रत्यक्ष दबाब हुँदैन । अहिले छनोट प्रक्रिया पनि भइसकेको छैन । तीन जनाको सर्टलिस्ट भइसकेको छैन, उनले भने, ३ जना सिफारिस भइसकेको भए कोहीले भन्यो कि भन्ने शंका हुन सक्थ्यो । अहिले त्यो अवस्था आएको छैन । प्रधानमन्त्रीज्यूबाट पनि त्यस्तो पक्कै आए जस्तो लाग्दैन । सचिव सरुवाको हकमा एक जना सचिवको मात्रै नभई अन्य सचिवहरूको पनि सरुवा भएको बताए । सरुवा अरूको पनि भएको छ । कहिलेकाहीं काम गर्दै जाँदा सहजअसहज भइराखेको हुन्छ । उहाँलाई पनि काम गर्न असहज भएको हुन सक्छ, नेपालले भने ।"
सीजीलाई जीएसएम मोबाइल सेवाको इजाजत दिने तयारी,"सीजीको प्रयास र अबको प्रक्रिया२०६० सालमा सीजीले एसटीएम प्रालीबाट ग्रामीण दूरसञ्चार सेवाको लाइसेन्स किनेको थियो । त्यति बेला यसले भिस्याट (भूउपग्रह) प्रविधिमा पूर्वार्ञ्चलका निश्चित जिल्लाहरूमा लिमिटेड मोबिलिटी सेवा दिने गरेको थियो । उक्त सेवाको अनुमतिपत्रका सर्त पूरा नगरेकाले देशभर सेवा विस्तारका लागि एकीकृत लाइसेन्स दिन नसकिएको प्राधिकरणको भनाइ छ । सीजीसँग हाल ग्रामीण क्षेत्रमा सेवा र इन्टरनेट सेवा प्रदायकको मात्र अनुमतिपत्र छ ।यसअघिको मन्त्रिपरिषद्को निर्णयबमोजिम नै सीजीलाई अनुमतिपत्र दिन सजिलो हुने गरी राजपत्रमा छाप्ने तयारी गरिएको देखिन्छ । यद्यपि केही नयाँ सर्त समावेश गरिने मन्त्रालय स्रोतले जनाएको छ । सीजीले लिमिटेड मोबिलिटीको अनुमति लिँदा पूरा नगरेका सर्तहरू अब एकीकृत अनुमतिपत्र लिएपछि पूरा गर्नुपर्ने हुन्छ । यसको अर्थ, कम्पनीले सबैभन्दा पहिले पूर्वाञ्चलमा बीटीएस टावर स्थापना गर्दै सेवा सञ्चालन गर्नुपर्छ । त्यसपछि मात्र उसले देशका अन्य ठाउँमा सेवा विस्तार गर्न सक्नेछ । राजपत्रमा सूचना प्रकाशन भएपछि फ्रिक्वेन्सीबारे अर्को गृहकार्य गरिनेछ, प्राधिकरणका अध्यक्ष खनालले भने, अहिलेलाई यति भनौं, तेस्रो टेलिकम अपरेटर आउन लागेको हो ।"
सडक विस्तारमा ढिलाइ अस्वीकार्य,"काठमाडौं (कास) एसियाली विकास बैंक (एडीबी) का राष्ट्रिय निर्देशक आर्नो कोस्वाले नारायणगढबुटवल सडक निर्माणमा थप ढिलाइ स्वीकार्य नहुने बताएका छन् । उक्त सडक खण्ड निर्माणमा ढिलाइ भएको गुनासो आएसँगै उनले सोमबार र मंगलबार स्थलगत अनुगमन गरेका थिए । अब ढिलाइ स्वीकार्य हुँदैन । आयोजनामा संलग्न सबैले यो रणनीतिक सडक सञ्जाललाई तोकिएको समयमा सम्पन्न गर्नुपर्छ, उनले भने, सडक निर्माण र मर्मतसम्भार कार्यले पछिल्ला महिनामा गति लिएको छ । यसले अझै तीव्रता पाउनुपर्छ । वर्षाका कारण क्षतिग्रस्त बनेका पुल अर्को वर्षा आउनुअघि नै बनाइसक्न पनि उनले आग्रह गरेका छन् । सासेक सडक सुधार आयोजना (एसआरआईपी) अन्तर्गत नारायणगढबुटवल सडकखण्डको निर्माण तथा स्तरोन्नति सकिएपछि नेपालको अर्थतन्त्रलाई समेत लाभ हुने उनले बताए । कोभिड महामारी, निर्माण स्थलमा पर्ने रूख कटान र बिजुलीका पोल सार्न भएको ढिलाइले आयोजनाको प्रगतिमा अवरोध पुगेको हो, आयोजना निर्देशक सुशील बाबु ढकालले भने, अहिले धेरै समस्या समाधान भइसकेकाले ठेकेदारलाई निर्माण कार्यलाई तीव्रता दिन भनिसकेका छौं । कोस्वाले चार वटा पुल निर्माणस्थल, क्रसर, प्लान्ट क्षेत्र, ब्याचिङ प्लान्ट स्थल, श्रमिक तथा ठेकेदार क्याम्प स्थल अनुगमन गरेका थिए ।"
तीन महिनामा ८५ मूल्यवृद्धि हुने प्रक्षेपण,"काठमाडौं (कास) आउँदा महिनामा मूल्यवृद्धिदरमा चाप पर्ने सम्भावना रहेको राष्ट्र बैंकको एक सर्वेक्षणले देखाएको छ । राष्ट्र बैंकले बुधबार सार्वजनिक गरेको चालु आर्थिक वर्षको दोस्रो त्रैमासको मूल्यवृद्धि अनुमान सर्वेक्षण ले तीन महिनाभित्र मूल्यवृद्धिदर ८ प्रतिशत र एक वर्षमा १० प्रतिशत हुन सक्ने अनुमान गरेको छ । आगामी तीन महिनाको प्रक्षेपण यसअघिको भन्दा २ प्रतिशत बिन्दुले कम हो । एक वर्षको प्रक्षेपण भने यसअघिकै बराबर हो । यसअघि राष्ट्र बैंकले तीन महिनामा १०६ र एक वर्षमा ११३ प्रतिशतले मूल्यवृद्धि हुन सक्ने अनुमान गरेको थियो ।सर्वेक्षणमा सहभागी उत्तरदातामध्ये करिब ९२ प्रतिशतले आगामी तीन महिना र करिब ९७ प्रतिशतले आगामी एक वर्षमा मूल्य बढ्ने प्रक्षेपण गरेको राष्ट्र बैंकले जनाएको छ । उत्तरदाताहरूले गत असोजको तुलनामा आगामी तीन महिनामा खाद्यान्न, दाल, चिनी, मसला, माछामासु, दूध, घिउ अनि तेलको मूल्य बढ्ने र तर रियल इस्टेटको घट्ने अनुमान गरेका छन् । आउँदो एक वर्षमा तरकारी, फलफूल, माछामासु, तेल, मदिरा र सुर्तीलगायत वस्तुको मूल्य गत असोजको तुलनामा बढ्ने अनुमान गरेका छन् । तर गत असोजको तुलनामा आउँदो एक वर्षमा होटलरेस्टुरेन्ट र रियल इस्टेट क्षेत्रको मूल्य घट्ने अनुमान गरेको सर्वेक्षणले उल्लेख गरेको छ । राष्ट्र बैंकले गत असोज २१ देखि २७ गतेसम्ममा मुलुकभरका १७ वटा ठूला सहरी क्षेत्रका १४ वटा बजारबाट विभिन्न उमेर समूहका उपभोक्तासँग स्थलगत अन्तर्वार्ता गरेर सर्वेक्षण गरेको जनाएको छ । सोही क्रममा सहरी क्षेत्रका ७ सय २० व्यक्तिगत उपभोक्ताबाट प्राप्त उत्तरका आधारमा सर्वेक्षणको नतिजा निकालिएको राष्ट्र बैंकले प्रस्ट्याएको छ ।"
सहकारीले ५१ प्रतिशत कर्जा उत्पादनमूलक क्षेत्रमा लगाउनुपर्ने,"(काठमाडौं)  सहकारी संघसंस्थाले आफूले प्रवाह गरेको कुल कर्जाको कम्तीमा ५१ प्रतिशत उत्पादनमूलक क्षेत्रमा लगानी गर्नुपर्ने भएको छ । घरजग्गालगायत अनुत्पादक क्षेत्रमा सहकारीले ठूलो कर्जा प्रवाह गरेको आरोप लागिरहेका बेला एकीकृत निर्देशन जारी गर्दै सहकारी विभागले यस्तो निर्देशन दिएको हो । सहकारी संघसंस्थाले प्रवाह गरेको कुल ऋणको कम्तीमा ५१ प्रतिशत उत्पादन तथा आयमूलक व्यवसायमा लगानी गर्नुपर्नेछ, निर्देशनमा भनिएको छ, यहाँ उत्पादन केन्द्रित क्षेत्र भन्नाले कृषि तथा वन पैदावार, पर्यटन, जलस्रोत, शिक्षा, स्वास्थ्य, सञ्चार, श्रम, सीप आदिमा आधारित व्यवसायलाई जनाउनेछ । तीनतीन महिनाको अन्तरमा सन्दर्भ ब्याजदरभन्दा बढी नहुने गरी बचत तथा ऋणको ब्याजदर परिमार्जन गर्नुपर्ने प्रावधान पनि निर्देशनमा छ । बचत तथा ऋणको ब्याजअन्तर (स्प्रेड) बढीमा ६ प्रतिशत कायम गर्न र ऋणको पुनर्तालिकीकरण तथा पुनःसंरचना यथासम्भव नगर्न पनि विभागले भनेको छ । अब सहकारी संघसंस्थाले अधिकतम ५ प्रतिशतसम्म मात्र खराब कर्जा कायम गर्न पाउनेछन् । त्योभन्दा बढी खराब कर्जा रहने संस्थाले लाभांश वितरण गर्न नपाउने र वितरण गरेको खण्डमा दामासाहीमा सञ्चालक समितिबाट असुलउपर गरी जगेडा कोषमा स्थानान्तरण गर्नुपर्ने निर्देशन विभागले जारी गरेको छ । सहकारी संस्था तथा प्रारम्भिक संस्थाले तोकिएबमोजिम असल ऋणमा एक प्रतिशत, एक वर्षसम्म भाका नाघेको ऋणमा ३५ प्रतिशत र एक वर्षभन्दा बढी समय भाका नाघेको ऋणीको हकमा शतप्रतिशत खराब कर्जाबापतको व्यवस्था गर्नुपर्नेछ, निर्देशनमा भनिएको छ । यसअघि नेपाल बचत तथा ऋण केन्द्रीय सहकारी संघ (नेफस्कुन) मा आबद्ध सहकारी संस्थाहरूमा मात्र पल्स प्रणाली लागू भएका सहकारीहरूले मात्र असुली नभएको कर्जाबापत प्रोभिजनिङ गर्नुपर्ने व्यवस्था गरेका थिए । अहिले उक्त व्यवस्थालाई सहकारी विभागले नियामकीय ढाँचामा समावेश गरेर निर्देशन दिएको हो । यो निर्देशन मुलुकभरका सबै सहकारी संघसंस्थाले पालना गर्नुपर्ने हुन्छ । सहकारी संघसंस्थाले कुल सम्पत्तिको बढीमा ५ प्रतिशतसम्म मात्र नकमाउने सम्पत्ति (नन पर्फमिङ एसेट (एनपीए)) मा लगानी गर्न पाउने भएका छन् । यस प्रकारको नकमाउने सम्पत्तिको लगानी कुल सम्पत्तिको ५ प्रतिशतसम्म मात्र कायम राख्ने, निर्देशनमा भनिएको छ, गैरबैंकिङ सम्पत्तिका कारणले उक्त अनुपात बढ्न गए एक वर्षभित्र त्यस्तो सम्पत्तिलाई तरलतामा रूपान्तरण गर्ने वा निःसर्ग गरिसक्ने । उक्त अवधिमा उक्त सम्पत्ति तरलतामा रूपान्तरण गर्न नसकिने मनासिव कारणसहित नियामक निकायलाई जानकारी दिने । सहकारी संघसंस्थाले प्राइभेट तथा पब्लिक कम्पनीका सेयर किन्न, डिबेन्चर तथा बन्ड खरिदबिक्री गर्न र घरजग्गा व्यवसायमा लगानी गर्न नपाउने व्यवस्था सहकारी ऐन २०७४ मा छ । अहिले विमागले एकीकृत निर्देशनमा पनि उक्त व्यवस्था समावेश छ । प्राइभेट तथा पब्लिक कम्पनीका सेयर, ऋणपत्र तथा बन्ड खरिदबिक्री गर्न र घरजग्गा व्यवसायमा लगानी गर्न तत्काल बन्द गर्ने, निर्देशनमा भनिएको छ, उक्त निर्देशन पालना नभएको देखिए संघसंस्था सञ्चालक समिति तथा खाता सञ्चालक कार्यकारी अधिकृत (व्यवस्थापक) भए निजबाट समेत लगानी गरेको रकम दामासाहीले असुलउपर गरी ऐनको व्यवस्थाबमोजिम कारबाही गर्ने ।निर्देशनमार्फत सहकारी संघसंस्थाका सञ्चालकलाई पनि सुशासित बनाउन खोजिएको छ । ब्याज छुटमिनाहाको विषय, सञ्चालकको भत्ता निर्धारण, लेखा परीक्षक नियुक्ति, पारिश्रमिक तोक्नेलगायत विषय साधारणसभाबाट निर्णय गर्नुपर्छ । उक्त विषयसम्बन्धी अधिकार सञ्चालक समिति प्रयोग गरेको पाइए सोबमोजिम छुटमिनाहा दिइएको रकम, पारिश्रमिक, भत्ताबापतको खर्चको रकम निर्णयमा संलग्न हुने सञ्चालक समितिबाट असुलउपर गरी जगेडा कोषमा राख्न पनि विभागले भनेको छ ।सहकारी संघसंस्थाले पनि हरेक दिन कम्तीमा १० प्रतिशत तरलता कायम गर्नुपर्ने भएको छ । निर्देशिकामा सहकारी संस्थाले हरेक समयमा कुल बचतको कम्तीमा १० देखि १५ प्रतिशत तरलता कायम गर्नुपर्ने उल्लेख छ । १० प्रतिशतभन्दा कम तरलता रहेको अवस्थामा व्यवस्थापकले सञ्चालक समितिलाई जानकारी गराई निर्देशित तरलता कायम राख्न शीघ्र सुधारको काम गर्नुपर्नेछ, निर्देशनमा भनिएको छ, तोकिएबमोजिम तरलता व्यवस्था नगर्ने संस्थाले लाभांश वितरण गर्न पाउने छैनन् । यस्तै संस्थाले साप्ताहिक रूपमा तरलता गणना गरी लेखा सुपरिवेक्षण समितिको त्रैमासिक प्रतिवेदनमा उक्त विषय समावेश गर्न पनि विभागले भनेको छ ।सहकारी संस्थाहरूले टिकटक, भाइबर, फेसबुक जस्ता सामाजिक सञ्जाल, विद्युतीय छापा माध्यम प्रयोग गरी कुनै चिट्ठा, उपहारलगायत प्रलोभनजन्य कार्य गरी सदस्य बनाउने, बचत संकलन गर्ने तथा ऋण उपलब्ध गराउने गरी विज्ञापन वा प्रचारप्रसार गर्न पाइँदैन, निर्देशनमा भनिएको छ, एक परिवारका एकभन्दा बढी व्यक्ति एकै अवधिमा सञ्चालक तथा लेखा वा सुपरिवेक्षण समितिको पदमा रहन नसक्ने व्यवस्था कार्यान्वयन गर्ने । यस्तै अन्तरसहकारीका रूपमा प्रारम्भिक संस्थामा अर्को प्रारम्भिक संस्थाले बचत र कर्जाको कारोबार गरेमा कारबाही गर्नेलगायत व्यवस्था पनि निर्देशिकामा छ ।एकाघरका सदस्यको मञ्जुरीनामा लिएकोबाहेक सदस्य तथा गैरसदस्य धितो राखेर ऋण लगानी गर्न नपाउने, संस्थाले कुल पुँजीकोषको १० प्रतिशतमात्र ऋण प्रवाह गर्न पाउने, जलविद्युत् आयोजना, अस्पताल, विद्यालय, क्याम्पस, होटल, पेट्रोल पम्पलगायतमा लगानी गर्न सहकारीले अनिवार्य विनियम स्वीकृत गर्नुपर्नेलगायत व्यवस्था निर्देशिकामा छ । उत्पादन, स्थानीय स्रोतसाधनको परिचालन, उद्यमशीलता विकास, रोजगारी वृद्धि, गरिबी न्यूनीकरणमा सहकारीले प्राथमिकता दिनुपर्नेछ । तर व्यापार गर्ने गरी कुनै मालसामान तथा सम्पत्ति खरिद गर्न नपाइने व्यवस्था निर्देशनमा छ । एकीकृत निर्देशिकामार्फत सहकारी क्षेत्रमा सुशासन कायम गर्न ८८ बुँदे निर्देशन जारी भएको सहकारी विभागको दाबी छ । यसले सहकारी ऐन र सहकारी नियमावलीमा भएको व्यवस्था कार्यान्वयनमा सघाउने विभागले बताएको छ । सहकारी क्षेत्रमा सुशासन कायम गर्नकै लागि एकीकृत निर्देशन जारी भएकाले त्यसमा भएको व्यवस्था प्रभावकारी रूपमा पालना हुने र पालना नगर्ने संघसंस्थालाई कानुनबमोजिम कारबाही हुने सहकारी विभागका रजिस्ट्रार रुद्रप्रसाद पण्डितले बताए । निर्देशिका सम्बन्धमा केही गुनासा आएका छन् । तिनमा पनि छलफल गर्दै छौं, उनले भने, हाम्रो प्राथमिकता कारबाहीभन्दा पनि नीतिगत व्यवस्था कार्यान्वयनमा हुन्छ । निर्देशनमा भएको व्यवस्था राम्रो भए पनि कार्यान्वयनमा विश्वस्त हुने सक्ने अवस्था न्यून रहेको जानकारहरू बताउँछन् । नियामक निकाय बलियो बन्न नसकेकै कारण सहकारी क्षेत्रमा विकृति मौलाउँदै गएको उनीहरूको भनाइ छ ।"
गौतम बुद्ध विमानस्थलमा भोलिदेखि यान्त्रिक परीक्षण,"(भैरहवा)  रूपन्देहीको भैरहवास्थित गौतम बुद्ध अन्तर्राष्ट्रिय विमानस्थल निर्माणले पूर्णता पाएको छ । लामो प्रतीक्षापछि शुक्रबारबाट यान्त्रिक परीक्षण उडान हुने भएको हो । यहाँ परीक्षण उडानलाई भव्य तुल्याउन तयारी चलिरहेको छ । परीक्षण उडानको खबरले विमानस्थल व्यवस्थापन, आयोजना अधिकारी र सर्वसाधारण खुसी छन् । मंगलबारबाट उडानपूर्वको अन्तिम तयारी भइरहेको छ ।तयारीस्वरूप मंगलबार साँझ विमानस्थल परिसरमा राष्ट्रिय गान गुन्जिएको थियो । राष्ट्रिय गान बज्न सुरु भएपछि विमानस्थलको अगाडिपट्टि सांगीतिक फाउन्टेन (पानीका फोहरा) सञ्चालन भएका थिए । पानीका विभिन्न रङसँगै निस्किएको पानी र धुनले विमानस्थल वरपर दर्शक जम्मा भएका थिए । अन्तर्राष्ट्रिय विमानस्थल कार्यालयका अनुसार बुधबार बिहानै शुक्रबार उडान हुने धावनमार्ग सफाइ थालिएको थियो । धावनमार्ग पखाल्ने काम दिउँसो सकिएको विमानस्थल कर्मचारी बताउँछन् । धावनमार्गमा रहेका विद्युतीय र चुम्बकीय वस्तु हटाउने काम भएको छ, आईसीबीटुका व्यवस्थापक तथा राष्ट्रिय गौरव आयोजनाका उपनिर्देशक प्रविन न्यौपानेले भने, वरिपरिको घाँस काटिएको छ । कुनै खालको समस्या नआओस् भनेर रनवे पखालिएको हो । सफाइको काम निरन्तर चल्ने उनले जानकारी दिए । यसबाहेक जनशक्तिलाई कहाँ र कसरी परिचालन गर्ने भन्नेमा लागिरहेका छौं, उनले भने, कुन सामग्रीको व्यवस्थापन कसरी गर्ने भन्ने तयारी उडान नहुन्जेलसम्म चलिरहन्छ । विमानस्थलमा शुक्रबारदेखि यान्त्रिक परीक्षण उडान (क्यालिब्रेसन फ्लाइट) तय गरिएको छ । विमानस्थलमा जडित उपकरण दुरुस्त छन्छैनन् भन्नेबारे प्रस्ट हुन उक्त परीक्षण गर्न लागिएको न्यौपानेले बताए । नागरिक उड्डयन प्राधिकरणले मंगलबार सूचना जारी गरेर उक्त उडानबारे जानकारी गराएको थियो । यहाँ पानीका फोहरा मंगलबार साँझ परीक्षण गरिएको हो । फागुन १५ सम्म यान्त्रिक परीक्षण हुने न्यौपानेले जनाए । त्यसका लागि प्राधिकरण र विमानस्थल निर्माण आयोजनाले तयारी गरिरहेको उनले बताए । एरोनटिकल रेडियो अफ थाइल्यान्ड (एरो थाई) ले उडानको जिम्मेवारी पाएको छ । त्यसका लागि एरो थाईको जहाजले बिहीबार बिहान थाइल्यान्डबाट उडान गर्नेछ । त्यहाँबाट बंगलादेशको ढाकामा आएर इन्धन भरेपछि काठमाडौंस्थित त्रिभुवन अन्तर्राष्ट्रिय विमानस्थलमा अवतरण गर्ने तय भएको न्यौपानेको भनाइ छ । कागजी प्रक्रिया पूरा भए बिहीबार साँझ नै काठमाडौंबाट भैरहवाका लागि उड्नेछ, उनले भने, ढिलाइ भए शुक्रबार बिहानै भैरहवा अवतरण हुनेछ र पहिलो उडान गर्नेछ । यहाँ अवतरण गरेपछि अपनाउनुपर्ने प्रावधानबारे समेत प्राधिकरणलाई जानकारी गराएको उनले जानकारी दिए । आयोजनाले प्राधिकरणलाई दिएको जानकारीअनुसार बिहान र साँझ गरी प्रतिदिन दुई वटा परीक्षण उडान हुनेछन् । उक्त अवधिभरि बिहान १० देखि साँझ ५ बजेसम्म आन्तरिक उडान बन्द रहनेछ । यसबाट यात्रुलाई पर्न जाने समस्यालाई दृष्टिगत गरी प्राधिकरणले मौसमले साथ दिए सो अवधिका लागि बिहानैबाट १० बजेसम्म र साँझ ५ बजेपछि विमानको मागअनुसारको समयसम्म उडान सुविधा दिने जनाएको छ । परीक्षण अवधिभर आकाशमा ड्रोन क्यामेरा नउडाउन र रेडिएसन आउने कुनै प्रकारका लाइट नबाल्न प्राधिकरणले सञ्चारमाध्यममा सूचना प्रकाशन गरी आग्रह गरेको छ । राष्ट्रिय गौरवको आयोजनाका रूपमा रहेको भैरहवा विमानस्थलमा १० दिनसम्म परीक्षण उडान सञ्चालन हुन लागेको हो । विमानस्थलको भौतिक निर्माण तथा उपकरण जडानसम्बन्धी काम सकिइसकेको छ । परीक्षण उडानपछि मात्र विमानस्थलबाट व्यावसायिक उडान गर्ने तयारी गरिएको छ । एरो थाईले गर्ने परीक्षण उडानपछि आउने एयरेक साइकल प्रोसेस रिपोर्टले गौतम बुद्ध अन्तर्राष्ट्रिय विमानस्थल उडानका लागि तयार भएको प्रमाणित गर्ने न्यौपानेले जानकारी दिए । यस्तो थियो तयारीविमानस्थलमा यान्त्रिक परीक्षणका लागि प्राधिकरणले एक महिनादेखि तयारी तीव्र तुल्याएको थियो । गत माघमा संस्कृति, पर्यटन तथा नागरिक उड्डयनमन्त्री प्रेमबहादुर आलेले विमानस्थलको स्थलगत निरीक्षण गरेका थिए । त्यस क्रममा उनले आउँदो बुद्ध जयन्तीअगावै विमानस्थल उद्घाटन गर्ने गरी तयारी भइरहेको दाबी गरेका थिए । मन्त्री, मन्त्रालयका सचिव, प्राधिकरणका निमित्त महानिर्देशक, राष्ट्रिय गौरव आयोजनाका निर्देशक, राष्ट्रिय गौरव आयोजनाका उपनिर्देशक, आयोजना प्रमुखलगायतको टोलीले विमानस्थल निरीक्षण गरेका थिए । मौसम अनुकूल नभएका कारण पछिल्लो समयमा परीक्षण उडानमा ढिलाइ भइरहेको जनाउँदै उनले विमानस्थलको सञ्चालनमा अब कुनै पनि खालको विलम्ब नहुने गरी योजना बनाइएको आलेले बताएका थिए । कुनै पनि हालतमा बुद्ध जयन्तीभन्दा अगावै यस विमानस्थलबाट अन्तर्राष्ट्रिय उडान हुनुपर्छ, उनले भनेका थिए, म यसका लागि यहींबाट निर्देशन दिन्छु कि यो विमानस्थलप्रति विश्वकै ध्यानाकृष्ट भएकाले अब कुनै पनि खालको विलम्ब हुनु हुँदैन ।यसअघि विमानस्थलको ग्राउन्ड चेकिङलगायत प्राविधिक परीक्षणका काम भएका थिए । थाइल्यान्डबाट आएको प्राविधिक टोलीले विमानस्थलको भौतिक संरचना र यहाँ जडित उपकरण जाँचेको थियो । टोलीले विमानस्थलको ग्राउन्ड र उपकरण जाँचेपछि परीक्षण उडानका लागि सबै प्रविधि योग्य रहेको प्रतिवेदन बुझाएको थियो । एरो थाई कम्पनीका तर्फबाट उपकरण र विमानस्थलको ग्राउन्ड जाँच गरिसकिएको कम्पनीका नेपाल प्रतिनिधि विजेन्द्र श्रेष्ठले बताए । परीक्षण उडान र विमानस्थल स्थायी सञ्चालनका लागि नेपाली इन्जिनियरसहितको प्राविधिक टिमलाई भैरहवामा दुईमहिने तालिम पनि दिइएको थियो । तालिममा विमानस्थलमा जडित उपकरण सञ्चालन कसरी गर्ने सिकाइएको थियो । तालिममा अमेरिका, अस्ट्रिया र थाइल्यान्डका प्रशिक्षक थिए । भैरहवा, काठमाडौं, नेपालगन्ज र चन्द्रगढी विमानस्थलका गरी १२ जना नेपाली इन्जिनियर तालिममा सहभागी थिए ।"
एनएमबी र रेमिट हाइड्रोबीच लगानी सम्झौता,काठमाडौं (कास) ७७५ मेगावाट क्षमताको घुन्सा खोला जलविद्युत् आयोजनामा ऋण लगानी गर्न एनएमबी बैंक र रेमिट हाइड्रोबीच सम्झौता भएको छ । जनताको जलविद्युत् कार्यक्रममा समावेश घुन्सा खोला रेमिट हाइड्रोद्वारा प्रवर्द्घित जलविद्युत् आयोजना हो । रेमिट हाइड्रोको मुख्य लगानीकर्ता हाइड्रोइलेक्ट्रिसिटी इन्भेस्टमेन्ट एन्ड डेभलपमेन्ट कम्पनी (एचआईडीसीएल) तथा रेमिट्यान्सकर्ता हुन् । एनएमबी बैंकले समझदारीपत्रमा हस्ताक्षरपछि अन्य बैंक तथा वित्तीय संस्थाहरूलाई समेत सामेल गराई सहवित्तीयकरण गठन गरी आयोजनाको वित्तीय व्यवस्थापन गर्ने भएको हो । ताप्लेजुङस्थित आयोजनाको लागत १८ अर्ब २५ करोड रहने जानकारी गराइएको छ ।
एफ वन सफ्टसँग सिभिलको सम्झौता,"काठमाडौं (कास) ओम्नी च्यानल प्लेटफर्म पुनः सुरु गर्दै डिजिटल बैंकिङ सेवालाई स्तरोन्नति गर्न सिभिल बैंकले एफ वन सफ्ट इन्टरनेसनलसँग सम्झौता गरेको छ । डिजिटल बैंकिङ सेवालाई अझ बढी प्रभावकारी बनाउन सम्झौतापत्रमा हस्तक्षर भएको हो । सम्झौतापत्रमा सिभिल बैंकका प्रमुख कार्यकारी अधिकृत सुनीलकुमार पोखरेल र एफ वन सफ्ट इन्टरनेसनलका प्रमुख कार्यकारी अधिकृत सुवास शर्माले हस्ताक्षर गरे । बैंकले मोबाइल बैंकिङ सुविधालाई अझ बढी सबल र सुदृढ बनाई ग्राहकको सहज वित्तीय पहुँचलाई दृष्टिगत गरी स्तरोन्नति गर्न लागेको हो । यससँगै सिभिल बैंकका ग्राहकले मोबाइल एपमार्फत नै बैंक खाता खोल्ने, पैसा पठाउने, खातामा पैसा जम्मा गर्ने, बैंक लोन लिने जस्ता सेवा पाउनेछन् ।"
केसीले उपहार पाए एक तोला सुन,"काठमाडौं (कास) नेपाल बैंकको वीरगन्जस्थित आदर्शनगर शाखाका ग्राहक राजुकुमार केसीले नेपाल बैंकको मोबाइल बैंकिङ एप प्रयोग गरी भुक्तानी गर्दा एक तोला सुन उपहार पाएका छन् । फोनपेको उपहार कार्यक्रम क्यूआरको गुन, एक तोला सुन अन्तर्गत उनले उपहार पाएका हुन् । बैंकको आदर्शनगर शाखामा माघ २७ मा आयोजित उपहार हस्तान्तरण कार्यक्रममा बैंकका मधेस प्रदेश कार्यालयका प्रमुख शिवराम मिश्रले केसीलाई एक तोला सुन उपहार हस्तान्तरण गरे ।"
एपेक्स कलेजको सल्लाहकारमा जोशी,"काठमाडौं (कास) एपेक्स कलेजद्वारा सञ्चालित बीबीएट्राभल एन्ड टुरिजम कार्यक्रमको सल्लाहकारमा नेपाल पर्यटन बोर्डका पूर्वप्रमुख कार्यकारी अधिकृत दीपकराज जोशी नियुक्त भएका छन् । जोशीलाई उक्त कार्यक्रमको इन्डस्ट्री एडभाइजरका रूपमा नियुक्त गरिएको कलेजले बुधबार जारी गरेको एक विज्ञप्तिमा उल्लेख छ । एपेक्स कलेजले सन् २००९ देखि सुरु गरेको बीबीएटीटी शैक्षिक कार्यक्रममा जोशीलाई औद्योगिक सल्लाहकारका रूपमा नियुक्त गरेको छ, विज्ञप्तिमा भनिएको छ, होटल तथा पर्यटन उद्योग र यस क्षेत्रमा लागेका उद्योगी व्यवसायीहरूसँगको समन्वय एवं सहकार्यबाट विद्यार्थीहरूलाई शैक्षिक र व्यावहारिक ज्ञानसीप आर्जनका लागि थप मद्दत पुग्ने अपेक्षा गरिएको छ । लामो समय पर्यटन क्षेत्रमा काम गरेका जोशीको विज्ञताले विद्यार्थीहरूलाई यस क्षेत्रसँग आबद्ध हुन हौसला दिने र भविष्यमा थप जनशक्ति उत्पादनका लागि टेवा पुग्ने ठानिएको छ ।"
कोकाकोलाको मोःमोत्सव,काठमाडौं (कास) कोकाकोलाले मोःमोत्सवको सातौं संस्करण सुरु गरेको छ । मोःमोत्सवमा नेपालीको खाजा मोःमो र पेय पदार्थ कोकको स्वादलाई सेलेब्रेट गरिन्छ । क्याम्पेनका लागि कोकाकोलाले हजारभन्दा बढी रेस्टुरेन्ट अन्य खाजा घरसँग सहकार्य गरिएको बताएको छ । उपभोक्ताहरूलाई कम्बो अफर र विशेष छुट पनि प्रदान गरिँदै आएको कम्पनीको भनाइ छ । फेब्रुअरी १४ बाट सुरु भएको कोकाकोला मोःमोत्सव अप्रिल ५ सम्म जारी रहने कम्पनीले जनाएको छ ।
इटहरीमा साओमीको नयाँ स्टोर,काठमाडौं (कास) साओमीले सुनसरीको इटहरीमा आधिकारिक स्टोर खोलेको छ । अरुण एन्ड ब्रदर्स प्रालिसँग सहकार्य गरेर धरान रोडस्थित गोर्खा डिपार्टमेन्ट स्टोर नजिकै जय नेपाल होटलको भवनमा साओमीले स्टोर सञ्चालनमा ल्याएको हो । स्टोरहरूको संख्या दोब्बर बनाउने उद्देश्यसहित ब्रान्डले नेपालभर नयाँ र आधुनिक स्टोर खोल्ने योजना बनाएको छ । नयाँ स्टोर खुलेपछि ग्राहकलाई किनमेल गर्न अझ धेरै सजिलो हुने साओमी नेपालका कन्ट्री जेनरल म्यानेजर सौरभ कोठारीले बताए ।
खल्तीबाट ब्लुबुक नवीकरण शुल्क भुक्तानी,काठमाडौं (कास) अब खल्ती डिजिटल वालेट प्रयोग गरी सवारीसाधनका ब्लुबुक नवीकरण शुल्क तिर्न पाइने भएको छ । बिनाझन्झट खल्ती एपमार्फत यो सेवा लिन सकिने कम्पनीको दाबी छ । अहिले वाग्मती प्रदेशका खल्ती प्रयोगकर्ताले यस सेवाको लाभ उठाउन सक्ने र आगामी दिनमा यो सुविधा देशभर उपलब्ध हुने बताइएको छ ।
रुसी सेना फिर्ता वक्तव्यमा मात्रै : युक्रेन,"लन्डन (एजेन्सी) युक्रेनका राष्ट्रपति भ्लादिमिर जेलेन्स्कीले रुसले सेना फिर्ता बोलाएकोबारे आफूले सुनेको तर हालसम्म नदेखेको बताएका छन् । सैनिक फिर्ता तत्कालका लागि एउटा वक्तव्य मात्रै भएको प्रतिक्रिया दिँदै उनले रुसी सैनिक सीमा क्षेत्रबाट फिर्ता भए विश्व समुदायले नै देख्ने बताएका हुन् ।पश्चिम युक्रेनको रिभिनस्थित सैन्य तालिम केन्द्र भ्रमणमा रहेका जेलेन्स्कीले सबै युक्रेनी जनताले सीमा क्षेत्रमा निशस्त्रीकरण चाहेको स्पष्ट पारेका छन् । आक्रमणको धम्कीलाई लिएर मैले पटकपटक भन्दै आएको छु कि हामी शान्त रहन सक्नुपर्छ । किनकि हामीलाई सम्झना छ, यो सिलसिला हिजोबाट सुरु भएको होइन । यस्तो व्यवहार वर्षौंअघिदेखि देखिँदै आएको छ, बीबीसीसँगको कुराकानीमा उनले भनेका छन् ।जेलेन्स्की मुलकमा आक्रमण भइहाले त्यसको प्रतिवाद गर्न युक्रेनी सुरक्षा बलको तयारीबारे जानकारी लिन पश्चिम युक्रेन पुगेका हुन् । उनले हेलिकोप्टरबाट रिभिनमा रहेको सैन्य तालिम केन्द्रको अवलोकन र तयारीका बारेमा जानकारीसमेत लिएका अन्तर्राष्ट्रिय समाचार माध्यमहरूले लेखेका छन् ।नाटो प्रमुख जेन्स स्टोलटेनबर्गले पनि युरोपेली क्षेत्रको सुरक्षा अवस्था अझै खतरामुक्त भइनसकेको बताएका छन् । तर रुसको पछिल्लो कदमबाट केही आशा भने गर्न सकिने उनको भनाइ छ । रुसले युक्रेनी सीमाक्षेत्रमा सुरक्षा बल जम्मा पारेको छ । साथसाथै कूटनीतिक रुपमा वार्ता पनि जारी राख्ने संकेत गरेको छ । यसले सतर्क रही आशा गरिहरन हामीलाई बलियो आधार दिन्छ, बेल्जियमको ब्रसेल्समा नाटो सदस्य राष्ट्रहरूका रक्षामन्त्रीहरूको बैठकको सुरुवातमा बोल्दै स्टोलटेनबर्गले भने ।मंगलबार रुसी विदेश मन्त्रालयले युक्रेनी सीमा क्षेत्रमा तैनाथ केही इकाइका सैनिक आफ्नो बेसक्याम्पमा फर्किएको दाबी गरेको थियो । तर यसअघि निर्धारित सैन्य तालिम भने कार्यतालिकाअनुसार नै अघि बढिरहेको बताएको थियो । तर रुसले दाबी गरेजस्तो सीमा क्षेत्रमा निशस्त्रीकरणको कुनै संकेत नदेखिएको उनको भनाइ छ । नाटो रुसका लागि खतरा नभएको दोहोर्याउँदै उनले ३० मुलकको सैन्य गठबन्धन वार्ताका लागि तयार रहेको र कूटनीतिक माध्यमबाटै यसको निकास खोजिरहेको स्पष्ट पारे । तर हामी सर्वश्रेष्ठ रहिरहन तयार अवस्थामा रहनुपर्छ । सँगसँगै खराब अवस्थाका लागि पनि तयार हुनुपर्छ, उनले भने, हामी त्यस्तो कदम चाल्नेछौं, जो सबै सहयोगी राष्ट्रको बचाउ र सुरक्षाका लागि अत्यावश्यक रहन्छ ।अमेरिकी विदेशमन्त्री एन्टोनी ब्लिंकेनले पनि रुसले आफ्ना सैनिक फिर्ता बोलाएको अर्थपूर्ण प्रमाण नभेटिएको प्रतिक्रिया दिएका छन् । रुसले भन्नु र गर्नुमा धेरै ठूलो फरक छ, एबीसी न्युजसँगको कुराकानीमा उनले भनेका छन्, यसको विपरीत युक्रेनमा हुनसक्ने जुनसुकै आक्रमणका विरुद्ध हामीले सीमा क्षेत्रमा विशेष रुपमा उपस्थिति जनाउनु आवश्यक छ । उनले अझै पनि रुसले कम समयकै सूचनाका आधारमा युक्रेनमाथि आक्रमण गर्न सक्ने दाबी गरे । भ्लादिमिर पुटिनले चाहे भने आज या भोलि ट्रिगर थिच्न सक्छन्, उनले भने ।तर रुसको विदेश मन्त्रालयले भने सेना फिर्ता हुन सुरु भएकोबारे आश्वस्त पार्न बुधबार एक भिडियो नै सार्वजनिक गरेको छ । जसमा सेनाको ट्यांक, बख्तरबन्द गाडीलाई रेलमा लोड भइरहेको देखिन्छ । यो दृश्य सेनाका ट्यांकहरू सीमाक्षेत्रबाट आफ्नो बेसक्याम्पमा फिर्ता भइरहेको बेलाको भएको मन्त्रालयले जनाएको छ ।यसअघि अमेरिकी गुप्तचर निकायले फेब्रुअरी १६ (बुधबार) मा रुसले युक्रेनमा आक्रमण गर्ने तयारी गरिरहेको दाबी गरेको थियो । उक्त दाबीपछि राष्ट्रपति जेलेन्स्कीले युक्रेनी जनता एकतावद्ध रहेको सिद्ध गर्न बुधबार राष्ट्रिय एकता दिवसकै रुपमा मनाउन सोमबार आग्रह गरेका थिए । सोहीअनुसार युक्रेनको दोस्रो ठूलो सहरमा झण्डोत्तलनसहित राष्ट्रियगान प्रस्तुत गरिएको थियो । रुसी सीमाबाट ४० किलोमिटर मात्रै टाढा रहेको यो क्षेत्रमा राष्ट्रिय एकताको सन्देश दिन सयौं नागरिक भेला भएका अन्तर्राष्ट्रिय सञ्चार माध्यमहरूले जनाएका छन् ।तर राजधानी किभमा भने त्यस्तो कुनै कार्यक्रम आयोजना नभएको बीबीसीले लेखेको छ । बुधबार सार्वजनिक बिदा पनि नपरेको र सबै जनता आआफ्नै दैनिकीमा व्यस्त थिए । बिहान ठीक १० बजे भने सार्वजनिक भवनअघि राष्ट्रिय गान बजाइएको थियो । सडक किनार तथा प्रहरीका भ्यानहरूमा राष्ट्रिय झन्डा फहराइएको थियो ।युक्रेनले नाटोको सदस्यता लिन लागेको भन्दै रुसले त्यसका विरुद्ध सीमा क्षेत्रमा गत नोभेम्बरबाटै सैनिक तैनाथ गर्न थालेको हो । अहिले एक लाखभन्दा बढी रुसी सैनिक अत्याधुनिक हतियारसहित युक्रेनी सीमा क्षेत्रमा रहेको बताइन्छ । तर रुसले भने सैन्य तैनाथी युक्रेनमाथिको आक्रमणका लागि नभएको बताउँदै आएको छ । मंगलबार मात्रै जर्मन चान्सलरसँगको भेटपछि मस्कोमा आयोजित संयुक्त पत्रकार सम्मेलनमा रुसी राष्ट्रपति भ्लादिमिर पुटिनले रुसले युद्ध नचाहेको बताएका थिए । रुसले कूटनीतिक माध्यमबाट वार्ता अघि बढाउन सम्बन्धित पक्षलाई प्रस्ताव पठाएको तर हालसम्मत्यसको सकारात्मक प्रतिक्रिया भने नआएको बताएका थिए ।रुसले कूटनीतिक माध्यमबाट छलफल अघि बढाएकोबारे नाटो प्रमुख स्टोलटेनबर्गले पनि पुष्टि गरेका छन् । रुसले कूटनीतिक बाटोबाट वार्ता अघि बढाउने संकेत गरेको छ, बुधबार ब्रसेल्समा पत्रकार सम्मेलन गर्दै उनले भने, यसले अबको बाटो अवश्य परिवर्तन गर्छ । तर रुसले युक्रेनमाथि आक्रमण गर्न ठूलो फौज तयार अवस्थामा राखेको छ । शीतयुद्धपछि युरोपविरुद्ध यति ठूलो सैन्य शक्ति एकत्रित भएको योपहिलो पटक हो ।नाटोले आफ्नो रक्षात्मक रणनीति बनाइरहेको र साताभित्रै उक्त प्रतिवेदनमाथि थप छलफल गरी निष्कर्षमा पुगिने उनले जनाए । उनका अनुसार सन् २०१४ यता नाटो शक्ति राष्ट्रहरूको सुरक्षाका लागि युरोपेली सदस्य राष्ट्रहरू र क्यानडाले मात्रै २ खर्ब ७० अर्ब अमेरिकी डलर खर्च गरिसकेका छन् । युक्रेनमाथि आक्रमण गरे रुसले ठूलो मूल्य चुकाउनु पर्ने चेतावनीसमेत उनले दिए । रुसले आक्रमण गरे रक्षात्मक कारबाहीका लागि नाटोले नयाँ ब्याटल ग्रुप बनाइरहेको पनि उनले घोषणा गरे । जसको नेतृत्व गर्न रोमानिया र फ्रान्सले चासो देखाएको तर त्यसबारे हालसम्म निर्णय नभएको उनको भनाइ छ ।मस्कोले भने युक्रेनले नाटोको सदस्यता लिन नलागेको सार्वजनिक रूपमा भन्नुपर्ने अडान राखेको छ । नाटोका रक्षामन्त्रीहरूको २ दिने बैठक ब्रसेल्समा सुरु हुनुअघि रुसका कूटनीतिक अधिकारी कोन्सटान्टिन ग्राव्रिलोभले रसियाली रिया न्युज एजेन्सीलाई यस्तो बताएका हुन् । तर नाटोले भने युक्रेन स्वतन्त्र राष्ट्र भएकाले नाटोको सदस्यता लिनेनलिने उसको अधिकारको कुरा भएको स्पष्ट पारिसकेको छ । युक्रेन हाल नाटोको सहयात्री मुलुक छ, जसको अर्थ उ जुनसुकै बेला पनि पूर्णकालीन सदस्य राष्ट्र बन्न सक्छ । युकेको सेक्युरिटी एजेन्सी एमआई ६ का पूर्वप्रमुख जोन सावर्सले भने युक्रेन नाटोमा आवद्ध हुनसक्ने कुनै सम्भावना नदेखेको बताएका छन् । बीबीसी रेडियोसँगको कुराकानीमा उनले भनेका छन्, रुस र युक्रेनबीच द्वन्द्व चर्किएको अवस्थामा त झन् यो सम्भव नै देखिँदैन । तर रुसले भिटो प्रयोग गर्यो भन्दैमा युक्रेनलाई आफ्नो निर्णयबाट फिर्ता हुन कसैले रोक्न भने सक्दैन ।"
बेलायतका पूर्वराजदूतले आत्महत्या गरेको निष्कर्ष,लन्डन (एजेन्सी) नेपालका लागि बेलायतका पूर्वराजदूत रिचर्ड मोरिसले आत्महत्या गरेको खुलेको छ । न्यायिक अनुसन्धान (विन्चेस्टर) ले उनले आत्महत्या गरेको पुष्टि गरेको हो । सन् २०२० मे ६ मा उनलाई अन्तिम पटक ह्याम्पसायरको बेन्ट्लीस्थित आफ्नै घरको नजिकमा मर्निङ वाकका क्रममा देखिएको थियो । उनको शव त्यही वर्षको अगस्टमा घरनजिकैको जंगलमा भेटिएको थियो ।बेलायतको कोभिड टास्कफोर्समा कार्यरत रहेका बेला उनी हराएका थिए । अनुसन्धान प्रतिवेदनमा त्यसबेला उनी गम्भीर तनाव मा रहेको उल्लेख छ । कोरोनाको पहिलो लहरका बेला उनले उच्च दबाबमा काम गरेका र भविष्यको चिन्ताले आफैंले ज्यान लिएको निष्कर्ष प्रतिवेदनमा छ । बेलायत सरकारले उनलाई फिजी गणतन्त्रका लागि सन् २०२० जुलाईदेखि कार्यभार सम्हाल्न उच्चायुक्त तोकेको थियो । तर त्यसको २ महिनाअघि नै बेपत्ता भएका थिए । उनी श्रीमती र ३ सन्तानका साथमा बस्थे ।उनले नोभेम्बर २०१५ देखि नोभेम्बर २०१९ सम्म नेपालमा बेलायती राजदूतको रुपमा जिम्मेवारी निर्वाह गरेका थिए । नेपाललाई माया गर्ने मोरिसले भूकम्पपछि बेलायती राजकुमार ह्यारीको नेपाल भ्रमण संयोजनमा प्रभावकारी भूमिका निर्वाह गरेका थिए । विशेषगरी ब्रिटेन नेपाल च्याम्बर अफ कमर्स प्रतिनिधिसँग निकट थिए मोरिस ।
काठमाडौंदिल्ली उडान संख्या थप,"(नयाँ दिल्ली)  नयाँ दिल्ली र काठमाडौंबीच दैनिक हवाइ उडान (फ्लाइट) को संख्या बढाइएको छ । भारतले सबै मुलकमा व्यावसायिक रुपमा प्रतिस्पर्धी किसिमले उडानको अनुमति भने खुलाइसकेको छैन । तर काठमाडौंका लागि भने उडान संख्या थपिएको हो । बुधबार दिल्लीकाठमाडौंदिल्ली दुईतर्फी ४४ वटा उडान भएका छन् ।भारतीय निजी क्षेत्रका विमान कम्पनी इन्डिगो र भिस्ताराले बुधबारबाट काठमाडौं उडान थालेका हुन् । २ वर्षअघि कोरोना महामारी सुरु भएसँगै दुई देशबीचको उडान बन्द गरिएको थियो । पछि अत्यावश्यक सेवा मान्दै निश्चित संख्यामा मात्रै उडान गर्ने गरी दुई देशबीच एयर बबल सम्झौता भएको थियो । जसअन्तर्गत दुई देशका राष्ट्रिय ध्वजाबाहक कम्पनी नेपाल एयरलाइन्स र एयर इन्डियाले मात्रै उडान गर्दै आएका थिए । पछिल्लो समय दुवै विमान कम्पनीले दैनिक ११ वटा उडानको अनुमति पाएका हुन् । त्यसअघि सातामा ३३ उडान गर्दै आएका थिए ।भारतले गत डिसेम्बर १५ देखि एयर बबल हटाएर व्यावसायिक उडानको अनुमति दिने तयारी गरेको थियो । तर, कोरोनाको संक्रमण फेरि बढेपछि उक्त निर्णय स्थगन गरिएकोमा त्यसलाई पुनः खुलाइएको सूचना भने आएको छैन । दिल्लीस्थित नेपाली राजदूतावासका एकजना अधिकारीले एयर बबल सम्झौतालाई संशोधनगरेर उडानको संख्या थपिएकोबताए । जसअनुसार अब सातामा भारतबाट २८ र नेपालबाट २८ वटा उडान हुनसक्छ । संशोधित सम्झौताकै आधारमा इन्डिगो र भिस्ताराले उडानको नेपाल पक्षबाट पनि अनुमति पाएका छन् । नेपाल एयरलाइन्सले मुम्बई र बैंग्लोरका लागि मागेको अनुमति भारतको विदेश मन्त्रालयमा पुगेको छ । भारतबाट सातामा एयर इन्डियाले ७, इन्डिगोले १४ र भिस्ताराले ७ वटा उडान गर्ने अनुमति पाइसकेका छन् । इन्डिगोले सातामा ३ वटा उडान मुम्बईबाट गर्ने तयारी गरेको छ । उसले अन्य शहरबाट पनि काठमाडौं उडानको तयारी गरेपनि कार्यतालिका सार्वजनिक गरिसकेको छैन ।कोरोनाका कारण २ वर्षयता दिल्लीकाठमाडौंदिल्ली उडानको संख्या घटेपछि भाडा उच्च दरमा पुगेको थियो । अब उडान संख्या थपिएपछि प्रतिस्पर्धाका कारण भाडादर कम हुने अनुमान गरिएको छ । कोरोनाका कारण यात्रु घटेपछि पछिल्लो महिनायता त्यसै पनि भाडादर ५५ सयदेखि ७ हजार भारतीय रुपैयाँभित्रै छ ।"
एकता नै मछिन्द्रको च्याम्पियन आधार,"मछिन्द्र अलि भाग्यमानी ः प्रशिक्षक केसीसातदोबाटो युथका प्रशिक्षक मेघराज केसीले मछिन्द्र आफैमा राम्रो टिम भएको र दुई खेल खेल्न बाँकी छँदै लिग जित्नु झनै राम्रो भएको प्रतिक्रिया दिए । उनले भने, यस्तो टिमविरुद्ध हामी जित्नका लागि खेलेका थियौं । तर सोचेजस्तो भएन । मछिन्द्रको भाग्य पनि रहेछ । मछिन्द्रले जसरी दुई खेलअघि नै लिगको उपाधि जितेको छ, त्यो टिमलाई हामीले नराम्रो मान्नुहुँदैन ।केसीले यो सिजन लिगको उपाधि जित्नुमा मछिन्द्र अलि भाग्यमानी हो कि भन्दै धेरैजसो अंकहरू राम्रो खेलेरभन्दा भाग्यले साथ दिएर पाएको अर्थ्याए । भने, खेलमा त्यस्तो भिन्नता छैन । मछिन्द्र १३ वटै टिमलाई डोमिनेट गरेर फरक देखिएको जस्तो छैन । राम्रो टिम हो, नराम्रो होइन । तर, दुई खेलअघि नै उपाधि जित्यो भन्ने खालको गेम अहिलेसम्म हेर्न पाएको छैन ।मछिन्द्रका प्रशिक्षक कटुवालले भने सुरुमै उपाधि जोगाउन टिम बनाएको र त्यहीअनुसार तयारी गरेको बताए । उनले भने, अरू टिमको पनि प्रदर्शन राम्रो थियो । तैपनि हामी अरूभन्दा अझै राम्रो भयौं । धेरै स्टार खेलाडी भएकाले नकारात्मक कुराहरू पनि भएका थिए । धेरै स्टार भए पनि हाम्रो सम्बन्ध सुमधुर रह्यो । कहिल्यै ट्रेनिङ फिल्ड वा मैदानमा नराम्रो भएन । यो नै जितको आधार हो ।"
गत सिजनभन्दा बलियो छौं : कटुवाल,"सातदोबाटो अन्डरडग टिम हो, उसले राम्रा टिमहरूलाई हराएको थियो । हामीसँग पनि राम्रो खेल्यो । गोल खानु हुँदैन, ९० मिनेटमा एक गोल त लगाउँछौं भन्ने थियो, लगायौं र सफल भयौं । ११ औं खेलबाटै च्याम्पियन हुने योजना पूरा भयो । विशेषगरी खेलाडी भाइहरू, टिम व्यवस्थापन र प्रायोजक सबैको मिहिनेतले भएको हो ।सातौं चरणमा शीर्षस्थानमा रहने क्लब एएफसी कपको लागि छनोट हुने थियो । अहिलेका अगाडि रहेका टिमहरू नै सातौं चरणसम्मका हाम्रा प्रतिस्पर्धी थिए । पछिका खेलहरू केही कमजोर र तलका टिमहरूसँग थियो । त्यसैले सातौं चरणसम्म अगाडि भयौं भने अवश्यै लिग जित्छौं भन्ने थियो । सात खेलसम्म हामी मनाङभन्दा १ अंकअगाडि थियौं । मनाङको बलिया टिमहरूसँग खेल बाँकी थियो, त्यो हाम्रा लागि राम्रो थियो । लगातारको जितले २ खेलअघि नै च्याम्पियन भएका छौं ।यो टिम गत सिजनभन्दा बलियो हो । उपाधि जोगाउन २४ स्टार खेलाडी थप्यौं । फरवार्ड लाइनमा सीमित खेलाडी थियो, यसपालि अलि धेरै छन् । रिजल्ट त्यहीअनुसार भयो । गत सिजन १३ औं (अन्तिम) खेल फाइनलको रूपमा खेल्नुपरेको थियो, अहिले ११ औं खेलबाटै विजेता भएका छौं । गत सिजन मेरो पहिलो ए डिभिजन लिग थियो । अहिले लगातार च्याम्पियन हुँदा योभन्दा बढी खुसी हुने ठाउँ नै छैन । खेलाडीलाई धन्यवाद दिन चाहन्छु किनभने मैदानमा उनीहरूले खेल्ने हो, खेलेन भने कोच केही होइन ।"
'मनाङविरुद्धको जितले परिवर्तन,"खेल जित्दा खुसी छौं, लिग नै जित्दा त झनै खुसी छौं । टिमले यो लिगभरि राम्रो प्रदर्शन दिएको छ । त्यसमा हामी सबै गर्व गर्छौं ।हामी टिमको रूपमा एकदमै एकजुट छौं । पहिला कति टिमसँग खेलेको छु । तर, यो टिमजस्तो एकजुट कहिल्यै महसुस गरेको थिइनँ । टिम राम्रो पनि छ । एकजुट भएकाले सफल भएका हौं । हामीसँग जति पनि स्टार खेलाडी छन्, यसमा एउटालाई खेलाउँदा अर्को रिसाउने कहिले भएन । टिम एकजुट छ । हामी ग्रुप भएर खेलिरहेका छौं, यो नै बलियो पक्ष हो । पहिलो खेलमा एनआरटीविरुद्ध २१ को संघर्षपूर्ण जित भएको थियो । त्यसपछि आर्मीसँग बराबर भयो । हामी दोस्रो, तेस्रो स्थानमा थियौं । परिवर्तन मनाङसँगको खेलबाट भयो । मनाङविरुद्ध १० को जितले परिदृश्य नै फेरियो । हामी एएफसी कप (२०२२ छनोट) का लागि छनोट भयौं, शीर्षस्थानमा पनि भइराख्यौं । यात्रा संघर्षपूर्ण तर एकदमै अविस्मरणीय छ ।"
वास्तविक परीक्षा विश्वकप छनोटमा,"(काठमाडौं)  चारदेशीय ट्वान्टी२० क्रिकेट शृंखला सुरु हुनुअघि अन्तर्राष्ट्रिय क्रिकेट परिषद् (आईसीसी) को वरीयता हिसाबमा नेपाल शीर्ष टोली थियो । सोमबार मस्कटमा यूएई, आयरल्यान्ड र घरेलु टोली ओमानसम्मिलित प्रतियोगितापछि नेपाल वरीयतामा एक स्थान तल झरेको छ । पहिलो खेलमा ओमानलाई ६ विकेटले पराजित गरेर उत्साहित नेपाल त्यसपछिका दुई खेलमा यूएईसँग २५ र आयरल्यान्डसँग १६ रनले पराजित भयो । यसले नेपाललाई अंकतालिकाको पुछारमा पुर्याइदियो । यी दुई हारले नेपालको ट्वान्टी२० अन्तर्राष्ट्रिय वरीयतामा एक स्थान खस्किएको हो । चारदेशीय ट्वान्टी२० शृंखला जितेको यूएई नेपाललाई उछिन्दै विश्व वरीयताको १२ औं स्थानमा पुगेको छ । ट्वान्टी२० विश्वकप मस्कटमै शुक्रबार सुरु हुँदा यी चार टोलीबीच प्रमुख प्रतिस्पर्धा हुनेछ । समूह ए मा आयरल्यान्ड, यूएई, बहराइन र जर्मनी तथा समूह बी मा नेपाल, ओमान, क्यानडा र फिलिपिन्स छन् । समूहका शीर्ष दुई टोली सेमिफाइनल पुग्नेछन् । त्यसबाट फाइनल पुग्ने टोली यसै वर्ष अस्ट्रेलियामा हुने विश्व ट्वान्टी२० मा पुग्नेछन् ।आयरल्यान्ड र ओमानभन्दा वरीयतामा माथि रहे पनि चारदेशीय ट्वान्टी२० क्रिकेट शृंखलामा देखाएको प्रर्दशनसँगै नेपालको चिन्ता थपिएको छ । सेमिफाइनल पुगेको खण्डमा नेपालको सम्भावित प्रतिद्वन्द्वी यिनै दुई यूएई र आयरल्यान्डमध्ये एक हुने निश्चित जस्तै देखिन्छ । नेपालको अर्को चिन्ता यही हो । आयरल्यान्ड टेस्ट राष्ट्रमा प्रवेश गरिसकेको टोली हो भने हालको ओमान भ्रमणमा यूएईले एकपछि अर्को उत्कृष्ट प्रदर्शन दिइरहेको छ । विश्वकप लिग २ एकदिवसीयका तीन खेलमा यूएईले पहिलो दुईमा जित पाएको थियो भने तेस्रो खेल टाइ भयो । त्यसैमा लगत्तै चारदेशीय ट्वान्टी२० क्रिकेट शृंखलाको सफलता पनि थपेको हो । यस प्रतियोगिताले हाम्रो तयारी राम्रो हुन पायो, प्रशिक्षक पुबुदु दासानायकेले ओमानबाट चारदेशीय ट्वान्टी२० शृंखलाका बारेमा कान्तिपुरसँग भने, हामी ब्याटिङ, बलिङ, फिल्डिङ सबै क्षेत्रमा एक्सपोज भयौं, विश्वकप छनोटअघि जुन राम्रो हो । पछिल्लो दुई हारले नेपाललाई कमजोर टोलीका रूपमा देखाए पनि दासानायके नेपाल विश्वकपमा छनोट हुनेमा आशावादी छन् । सन् २०१४ को विश्वकप यात्रालाई दोहोर्याउन उनी तयार छन् । बलियो मानिएको ओमानलाई पहिलो खेलमा १ सय ३५ रनमा अलआउट गरे पनि यूएईले दोस्रो खेलमा १ सय ९२ रन प्रहार गरेर नेपाली बलरका कमजोरी देखाइदिएको थियो । आयरल्यान्डसँग सोमबार राउन्ड रोबिन लिगको अन्तिम खेलमा १ सय २८ रनको लक्ष्य पाएको नेपाल १११९ मा रोकिएपछि ब्याटिङ पनि उदांगिएको थियो । विशेष गरी अनुभवी खेलाडीले ब्याटिङमा निरास पारेका छन् । पूर्वकप्तान ज्ञानेन्द्र मल्ल, भेट्रान शरद भेषावकर र प्रदीप ऐरीको ब्याट चारदेशीय ट्वान्टी२० शृंखलामा खुल्नै सकेन । ज्ञानेन्द्र र शरदले ३३ खेल खेल्दै क्रमशः ४० र १० रनमात्र बनाएका छन् । पहिलो खेलमा उत्रेका प्रदीप ऐरी १४ बल खेली ४ रनमा आउट भए । नेपाली ब्याटिङमा पछिल्ला दिनमा निकै सुधार देखेका दासानायकेले आफ्नो ध्यान अब यी खेलाडीको ब्याटिङ उकास्न केन्द्रित हुने जनाएका छन् । दासानायकेले अब विगतको प्रदर्शन र शैलीले मात्र पर्याप्त नहुने जनाउँदै भेट्रान खेलाडीहरूमा दबाब दिइसकेका छन् । उनको यो भनाइले भविष्यमा टिममा ठूलै उथलपुथल गरिने संकेत गरेको छ । उनको यो चेतावनी अनुभवी ब्याटरविरुद्ध नै थियो । ग्रोइन इन्ज्युरीका कारण कुशल भुर्तेल पहिलो दुई खेल खेल्न नसकेको अवस्थामा मुख्य आस गरिएका यी भेट्रान ब्याटरहरूले निराश बनाएका थिए । माथिल्लोक्रममा दुई खेल खेलेका आरिफ शेखको ब्याटबाट पनि नेपालले आशातीत प्रदर्शन पाउन सकेन । दीपेन्द्रसिंह ऐरी र केही हदसम्म आसिफ शेखलाई छाड्ने हो भने नेपाली ब्याटरलाई जति क्रिजमा जान हतार हुन्थ्यो, त्यति नै फर्किन पनि देखिन्थ्यो । जबकि दीपेन्द्रले नेपालबाट सबै तीन खेलमा सर्वाधिक रन बनाए । ओमानविरुद्ध म्याच विजयी अविजित ७३ रनको इनिङ्स खेलेका दीपेन्द्रले प्रतियोगितामै सर्वाधिक १ सय ४२ रन बनाए । आसिफले सुरुआत राम्रो दिए पनि लामो इनिङ्स खेल्न सकेनन् । तीन नवप्रवेशीमा लोकेश बमले मात्र केही प्रभाव पार्न सके । उनले यूएईविरूद्ध ३३ रन बनाएका थिए भने आयरल्यान्डविरुद्ध जानेबित्तिकै छक्का प्रहार गरे पनि त्यही स्कोरमा लगत्तै आउट भएका थिए । लोकेशले ठूलो शटबाटै नेपाली ब्याटिङमा केही सम्भावना देखाएका छन् । अलराउन्डर विवेक यादवले दुई खेल खेले र त्यसमा ११ ओभरमात्र बलिङ गर्न पाए । बलिङमा खासै तीव्रता र भेरिएसन नदेखिए पनि मध्यक्रममा उनको ब्याटबाट धेरै अपेक्षा गरिएको छ । तर ब्याटिङमा उनले अवसर नै पाएनन् । सागरले ओमानसँगको एक खेलमा अवसर पाए, त्यसमा उनले ३ ओभरमा ३६ रन खर्चेका थिए । उनको त्यो ३ ओभरलाई हटाउने हो भने ओमानविरुद्ध नेपालले १७ ओभरमा १ सय रनमात्र खर्चेको थियो । एसोसिएट क्रिकेटमा शीर्षस्थ प्रदर्शन गर्दै आएको ओमानसँगको खेलमा नेपालले जुन बलिङ गर्यो त्यो निकै उत्कृष्ट थियो । यही बलिङको लय नेपालले आयरल्यान्डविरुद्ध पनि देखाएको थियो । आयरल्यान्ड, यूएई, ओमान र नेपालले चारदेशीय ट्वान्टी२० शृंखलालाई विश्वकप छनोटअघि परीक्षणका रूपमा लिएका थिए, त्यसैले पनि यी चार राष्ट्रको वास्तविक खेल ट्वान्टी२० विश्वकप छनोटमा अझ बढी देखिने सम्भावना छ । चोटका कारण अलराउन्डर सोमपाल कामीबिनै ओमान पुगेको नेपाली टोलीलाई अर्को धक्का लागिसकेको छ । सोमपालका नयाँ बल जोडी करण केसी पनि पिठ्युँको चोटका कारण ट्वान्टी२० विश्वकप छनोटमा नखेल्ने भइसकेका छन् । ट्वान्टी२० अन्तर्राष्ट्रियमा सन्दीप लामिछानेपछि करण केसी नेपालबाट सर्वाधिक विकेट लिने खेलाडी हुन् । कप्तान सन्दीपले आयरल्यान्डसँगको खेलबाट ५० विकेट छोएका थिए । सन्दीपले यो सफलता २८ खेलमा पुर्याएका थिए भने करणले ३३ खेलमा ४४ विकेट लिइसकेका छन् । करणले अभ्यासको रूपमा रहेको चारदेशीय ट्वान्टी२० शृंखलामा कुनै खेल खेल्न सकेनन् । अलराउन्डरको भूमिका उनी नेपालको मुख्य खेलाडीका रूपमा रहँदै आएका छन् । करणको स्थानमा नेपालले गुलशन झालाई ओमान पठाउने भएको छ । सेप्टेम्बरमा ओमानमै भएको लिग २ को खेलबाट गुलशन टोलीमा आएका थिए । तर उनले अझै ट्वान्टी२० अन्तर्राष्ट्रिय खेलेका छैनन् । कमलसिंह ऐरी, जितेन्द्र मुखिया र अविनाश बोहरासँगै उनले नेपालको तीव्र गतिको बलिङ आक्रामण सम्हाल्ने छन् । स्पिनरतर्फ सन्दीप र सागर रहनेछन् । ओमान भ्रमणमा रहेका १७ खेलाडीमध्ये स्पिनर शाहब आलम, विकेटकिपरब्याटर प्रदीप र अलराउन्डर कुशल मल्ललाई नेपालले १४ सदस्यीय टोलीमा राखेको छैन । कमल, जितेन्द्र, अविनाश र सन्दीपपछि नेपालले पाँचौं बलरका रूपमा आरिफ, दीपेन्द्र, विवेक, शरदलाई प्रयोग गर्न सक्छ । दीपेन्द्रले आयरल्यान्डविरुद्ध २१ रन खर्चेर ४ विकेट लिँदै ट्वान्टी२० अन्तर्राष्ट्रियमा नेपाली खेलाडीको चौथो उत्कृष्ट बलिङ प्रदर्शन गरेको थियो । विगतको तुलनामा कमजोर मानिएको बलिङबाट नेपाल विश्वकप छनोटअघि राहत हुनसक्छ ।"
मध्यपुरलाई बिज एजुकेसनको साथ,काठमाडौं (कास) मध्यपुर युथ एसोसिएसनले आफ्नो मुख्य प्रायोजकका रूपमा बुधबार बिज एजुकेसनसँग अनुबन्ध गरेको छ । मध्यपुर अहिले सहिद स्मारक लिग बी डिभिजनको तयारीमा छ । बिज एजुकेसनका प्रवन्ध निर्देशक हरि कार्की र मध्यपुरका अध्यक्ष उपेन्द्रमान सिंहले सम्झौतापत्रमा हस्ताक्षर गरे । मुख्य प्रायोजकका रूप बिज एजुकेसनले १० लाख रुपैयाँ प्रदान गर्नेछ । बिजले मध्यपुर क्लब ए डिभिजनमा बढुवा गर्न सके वार्षिक ३० लाख रुपैयाँ प्रायोजन गर्नेछ । अनुबन्धअनुसार मध्यपुरले बी डिभिजन खेल्दा खेलाडीको जर्सीमा बिज एजुकेसनको लोगो हुनेछ । सोही अवसरमा लिनिङ र यू क्यानले मध्यपुरसँग खेल सामग्रीको प्रायोजन अनुबन्ध पनि गरेको छ । त्यसमा लिनिङ र यू क्यानका प्रमुख कार्यकारी अधिकृत राजन महर्जन र मध्यपुर अध्यक्ष सिंहले हस्ताक्षर गरे । अनुबन्धअनुसार उसले क्लबलाई ८ लाखबराबरको खेल सामग्री प्रदान गर्नेछ । अध्यक्ष सिंहले क्लबको लक्ष्य ए डिभिजनमा उक्लने रहेको बताए ।
पाँचौं पेप्सी ओपन गल्फ हुने,"काठमाडौं (कास) पेप्सी ओपन गल्फको पाँचौं संस्करण शनिबार गोकर्ण गल्फ क्लबमा हुने भएको छ । स्टेबलफोर्ड ३४ ह्यान्डीक्यापका आधारमा हुने प्रतियोगितामा ९६ गल्फरले प्रतिस्पर्धा गर्नेछन् । वरुण वेभरेजको प्रायोजनमा हुने प्रतियोगितामा महिला ८, जुनियर ६ र सिनियर १८ गल्फरले नाम दर्ता गरेको क्लबका वरिष्ठ निर्देशक दीपक आचार्यले बताए । महामारीको कारण दुई बर्ष बिराएर हुन लागेको यस प्रतियोगितामा खुला, महिला, सिनियर र जुनियरका स्पर्धामा प्रतिस्पर्धा हुनेछ । वरुण वेभरेजका मार्केटिङ डेभलपमेन्ट म्यानेजर हेमन्त वाङसुलले गल्फको विकासका लागि दीर्घकालीन रूपमै सहकार्य गरेर अघि बढ्न चाहेको बताए ।"
