शीर्षक,विवरण
निर्वाचन मिति घोषणा गर्न आलटाल,"सञ्चार तथा सूचना प्रविधिमन्त्री ज्ञानेन्द्रबहादुर कार्कीले सरकारले गठबन्धन दलसँग गरेको सहमतिअनुसार छिट्टै निर्वाचन मिति तोक्ने बताए । निर्वाचन नहुने आशंका नगरे हुन्छ, ढुक्क हुनुस् । सरकारकै प्रयासमा आयोगलाई निर्वाचनको मिति प्रस्ताव गर्न लगाइएको हो, कार्कीले भने, मिति घोषणा गर्न सरकार पन्छिने त कुरै हुँदैन । स्थानीय तह निर्वाचन एकै चरणमा वा दुई वा दुईभन्दा बढी चरणमा गर्न सकिने कानुनी व्यवस्था भए पनि निर्वाचन खर्च, सुरक्षा व्यवस्थापन सहजताका लागि एकै चरणमा गर्नुपर्ने आयोगको प्रस्ताव छ । एकै चरणमा गर्दा व्यवस्थापन सजिलो हुने, मतदाता शिक्षा सामग्रीहरूमा एकरूपता हुने, प्रचारप्रसार खर्च कम हुने, अनुगमन र पर्यवेक्षण सहज हुने, एक ठाउँको परिणामले अर्को ठाउँको निर्वाचन प्रभावित नहुने आयोगको दाबी छ । दुई वा सोभन्दा बढी चरणमा निर्वाचन गर्दा स्थानीय तहको पहिलो चरणमा सम्पन्न भएको निर्वाचनका मतपेटिका दोस्रो चरणको निर्वाचन सम्पन्न नभएसम्म सुरक्षित राख्न जोखिम हुने आयोगले जनाएको छ । त्यसका लागि धेरै सुरक्षाकर्मी खटाउनुपर्ने हुँदा दोस्रो चरणको निर्वाचनका लागि पर्याप्त सुरक्षाकर्मी जगेडा राख्न नसकिने, सुरक्षाकर्मी तथा कर्मचारीहरूको थप सुविधाका कारण खर्चमा वृद्धि हुने जानकारी आयोगले सरकारलाई गराइसकेको छ । पहिलो चरणको निर्वाचन सकिनासाथ मतगणना गर्ने विकल्पमा जाँदा यसले दोस्रो चरणको परिणामलाई प्रभावित पार्ने हुँदा निर्वाचनको स्वच्छता, विश्वसनीयता र निष्पक्षतामाथि नै प्रश्न खडा हुन्छ, आयोगले सरकारलाई दिएको परामर्शमा भनिएको छ ।"
दुई मन्त्री थप्ने तयारी,"चौतर्फी विरोधपछि हमालले भोलिपल्टै र पार्टी महाधिवेशनमा महामन्त्रीमा पराजित भएपछि रिजालले पदबाट राजीनामा दिएका थिए । कांग्रेसका एक नेताका अनुसार एक मन्त्री पार्टीभित्रको अर्को समूहलाई दिएर एक जना आफ्नो समूहबाटै बनाउने देउवाको तयारी छ । पार्टी महाधिवेशनअघि मन्त्रिपरिषद् विस्तार गर्दा प्रधानमन्त्री देउवाले रामचन्द्र पौडेलको सिफारिसमा दीलेन्द्रप्रसाद बडू, शशांक कोइरालाको सिफारिसमा रिजाल र कृष्णप्रसाद सिटौलाको सिफारिसमा उमाकान्त चौधरीलाई मन्त्री बनाएका थिए । उतिबेला प्रकाशमान सिंहले राजन केसीलाई मन्त्री बनाउन चाहेका थिए भने सुजाता कोइराला आफैं मन्त्री बन्ने प्रयासमा थिइन् । देउवाले तत्कालीन अवस्थामा पौडेल समूहमा रहेका सिंह र कोइरालाको माग सुनुवाइ गरेनन् । महाधिवेशनमा भने सिंह र कोइराला मिलेर अलग्गै प्यानल बनाएका थिए । सभापतिको दोस्रो चरणको मतदानमा सिंह समूहले देउवालाई समर्थन गर्यो । एक नेताका अनुसार उपप्रधानमन्त्रीसहित महत्त्वपूर्ण मन्त्रालय दिए सिंह आफैं सरकारमा सामेल हुने मनस्थितिमा थिए । मन्त्रिपरिषद्मा उपप्रधानमन्त्री नराख्ने प्रधानमन्त्री देउवाको अडान सुनेपछि भने उनी आफ्नो सिफारिसमा सुजाता कोइराला वा राजन केसीलाई पठाउने तयारीमा छन् । सुजातालाई मन्त्री बनाउँदा कोइराला समूहको समेत प्रतिनिधित्व हुने देउवाको बुझाइ छ । अर्का एक मन्त्रीमा भने देउवाले आफ्नो समूहका मीन विश्वकर्मा वा पुष्पा भुसाललाई लाने सोच बनाएका छन् । करिब ७ महिनाअघि पहिलो चरणमा सानो मन्त्रिपरिषद् विस्तार गर्दा संसदीय दलका मुख्य सचेतक बालकृष्ण खाँणलाई गृहमन्त्री बनाएपछि देउवाले विश्वकर्मालाई मुख्य सचेतक बनाउने आश्वासन दिएका थिए । सचेतक भुसालको जोड पनि मुख्य सचेतकभन्दा मन्त्रीमै थियो । अहिले भने भुसालले मन्त्रीभन्दा मुख्य सचेतकमै बस्ने रुची देखाएकाले विश्वकर्मा नै मन्त्री बन्ने सम्भावना छ । महाधिवेशनमा विश्वकर्मा र भुसाल देउवा प्यानलबाट सहमहामन्त्रीका दाबेदार थिए । तर प्यानलमा नपर्दा विश्वकर्मा निर्वाचन प्रक्रियामा सामेल भएनन् भने भुसाल केन्द्रीय सदस्य लडेकी थिइन् । एक महिनाअघि देउवाले विश्वकर्मालाई केन्द्रीय सदस्य मनोनीत गरेका छन् । समावेशिताको हिसाबले पनि प्रधानमन्त्रीले यी दुई नेतालाई मन्त्री र मुख्य सचेतकमा जिम्मेवारी दिने सम्भावना छ, देउवानिकट एक नेताले भने । प्रधानमन्त्री देउवाले केही दिनभित्रै रिक्त राजदूतमा सिफारिस गर्ने तयारी गरेका छन् । यसका लागि उनले सत्ता साझेदार दलसँग परामर्श गरिरहेका छन् । अहिले २० देशमा राजदूत रिक्त छन् । त्यसमा केही परराष्ट्र सेवाबाट र अन्य सत्ता गठबन्धन दलहरूबीच भागबन्डा गरेर सिफारिस गर्ने तयारी अघि बढेको देउवानिकट नेताले बताए । एक सातायता सरकारले केही नियुक्ति गर्नुका साथै प्रधानमन्त्रीको स्वकीय सचिवालयलाई पूर्णता दिन थालेको छ । हालसम्म प्रमुख स्वकीय सचिवमा भानु देउवा, प्रेस प्रमुखमा गोविन्द परियार, आईटीविज्ञमा दीपेश विष्ट, भाषण, मन्तव्य तथा वक्तव्यविज्ञमा किरण गजुरेल, सञ्चारविज्ञमा यम बिरही नियुक्त भएका छन् । प्रशासनिक सल्लाहकारमा जनार्दन नेपाल र स्वास्थ्य सल्लाहकारमा आरपी विच्छा नियुक्त गरिए पनि राजनीतिक, आर्थिक, परराष्ट्र र जनसम्पर्क हेर्ने सल्लाहकारमा कसैलाई नियुक्त गरिएको छैन । स्वकीय सचिवालयका कर्मचारी र विज्ञ सिधै प्रधानमन्त्रीको निर्देशनमा स्वकीय सचिवालयले नियुक्त गरे पनि सल्लाहकार मन्त्रिपरिषद्बाट नियुक्त गर्नुपर्छ । सरकारका प्रवक्ता एवं सञ्चार तथा सूचना प्रविधिमन्त्री ज्ञानेन्द्रबहादुर कार्कीले सोमबारको मन्त्रिपरिषद् बैठकले नेपाल टेलिभिजनको कार्यकारी अध्यक्षमा समीरजंग शाह र खुला विश्वविद्यालयको उपकुलपतिमा शिलु मानन्धरलाई नियुक्त गर्ने निर्णय गरेको जानकारी दिएका थिए ।"
हिउँदे वर्षा पोहोरभन्दा चौबर,"गण्डकी प्रदेशभन्दा पश्चिममा बिहीबारदेखि नै वर्षा र हिमपात सुरु भएको थियो भने पूर्वी भागमा शुक्रबार बिहानदेखि पर्न थालेको हो । त्रिविको जल तथा मौसम केन्द्रीय विभागका सहप्राध्यापक विनोद पोखरेल यो वर्षको हिउँदमा पश्चिमी न्यून चापीय प्रणाली पटकपटक भित्रिएकाले मौसम अघिल्लो वर्षभन्दा फरक देखिएको बताउँछन् । यो वर्ष वेस्ट्रन्ली डिस्टर्बेन्सको आगमन पटकपटक भएको छ, पोखरेलले भने, त्यसले गर्दा वर्षाको मात्रा पनि अघिल्लो वर्षभन्दा बढी छ । अघिल्लो वर्षको हिउँद १६ वर्षयताकै सबैभन्दा सुक्खा भएको थियो । विभागको तथ्यांकअनुसार सबैभन्दा कम वर्षा २०६४, २०७४ र २०७७ को हिउँदमा भएको छ । गत वर्षको हिउँदमा जम्मा १५४ मिमि मात्र वर्षा भएको थियो । वर्षा नभएका कारण वायु प्रदूषणको मात्रा बढेको थियो भने सुक्खाका कारण चिसो मौसममै देशका विभिन्न भागमा डढेलोका घटनामा वृद्धि भएको थियो । सहप्राध्यापक पोखरेलका अनुभवमा यो वर्षको हिउँदमा अधिकतम तापक्रममा समेत अघिल्ला वर्षभन्दा धेरै गिरावट आएको छ । मौसमविद्हरूका अनुसार न्यूनतमभन्दा अधिकतम तापक्रममा गिरावट आएपछि बढी चिसो अनुभव हुन्छ । शुक्रबार काठमाडौंको अधिकतम तापक्रम १६५ र न्यूनतम तापक्रम ५५ डिग्री सेल्सियस रेकर्ड भएको छ । डडेलधुरा र जुम्लाको तापक्रम माइनसमा झरेको छ । वरिष्ठ मौसमविद् प्रधानांगका अनुसार पश्चिमी न्यून चापीय प्रणालीसँगै हिउँ छोएर वायु आउने भएकाले पनि चिसो बढी भएको हो ।"
तमलोपा ब्युँताउँदै वृषेशचन्द्र,"(काठमाडौं)  मधेस आन्दोलनपछि नयाँ दल खोल्न महन्थ ठाकुरलाई महत्त्वपूर्ण सहयोग गरेका नेता वृषेशचन्द्र लालले लोकतान्त्रिक समाजवादी पार्टी (लोसपा) छाडेर तराई मधेस लोकतान्त्रिक पार्टी (तमलोपा) ब्युँत्याउने भएका छन् । जनता समाजवादी पार्टीबाट विभाजित भएर बनेको लोसपाको संगठनात्मक संरचना निर्माणमा ठाकुरसहितको समूह सक्रिय रहेका बेला लाललगायतका असन्तुष्ट नेताले तमलोपा ब्युँत्याउन लागेका हुन् । नेता लालले तमलोपा ब्युँताउने विषयमा विभिन्न जिल्लाका नेतासँग सम्पर्क र छलफल भइरहेको बताए । लोकतान्त्रिक रूपमा सञ्चालन गर्ने, आन्तरिक लोकतन्त्र मजबुत भएको र संस्थागत निर्णय हुने पार्टी बनाउन खोजेका छौं, उनले भने । लालले पुरानो तमलोपा दर्ता गरेर निर्वाचन आयोगबाट प्रमाणपत्र प्राप्त गरिसकेको बताए । अहिले यस क्षेत्रमा मौसम त्यही अनुकूल छैन । त्यसैले जिल्ला भेला आयोजना गर्न सकेका छैनौं तर विभिन्न माध्यम प्रयोग गरेर सरसल्लाहमा गरिरहेका छौं, उनले भने । लालनिकटका नेताहरू फागुनभित्र नयाँ दलले आकार लिइसक्ने बताउँछन् । लालको यो अभियानलाई संविधानसभाका सदस्य विजयकुमार सिंहले साथ दिँदै आएका छन् । जनकपुर नगरपालिकाका पूर्वमेयर लालले मधेस आन्दोलनले उठाएको विषयलाई अहिलेका मधेसकेन्द्रित दलको नेतृत्वले सही रूपमा अघि बढाउन नसक्ने दाबी गर्दै आएका छन् । मधेसमा उठाइएका समानता, समावेशिता, स्वशासनका मुद्दा नेपालका लागि ऐतिहासिक थिए । ती मुद्दालाई मधेसका पार्टीहरूले अघि बढाउन सकेनन् । त्यसका कारण नेतृत्व नै प्रमुख हो, लालले आफ्नो सम्पर्कमा आएका नेताहरूलाई भन्ने गरेका छन्, नेतृत्वले यी सबै कुरालाई तोडमोड गरेर प्रस्तुत गर्यो । सबै आन्दोलनको ऊर्जालाई सत्ता र सरकारमा भजाउन खोज्यो । अहिले सत्ता र सरकारको गठबन्धनका लागि मधेसकेन्द्रित दल हौं भन्न पनि छाडेका छन् ।लालले मधेसकेन्द्रित दलहरूले संघीयतालाई सफल बनाउन नसक्ने धारणा राख्दै आएका छन् । जनकपुरमै बसेर राजनीति गर्दै आएका उनले लामो समयदेखि सानो समूहले नभई पार्टीलाई संस्थागत निर्णयका आधारमा सञ्चालन गर्नुपर्ने माग गर्दै आएका थिए । उनले वामपन्थी दलको गठबन्धनमा मधेसकेन्द्रित दलको सहभागितालाई रुचाएका थिएनन् । मधेसका जनता लोकतान्त्रिक छन् र लोकतन्त्रमा विश्वास गर्छन् तर अहिलेका मधेसकेन्द्रित दल र त्यसको नेतृत्वचाहिँ वामपन्थीको पछि लागेका छन् । सम्पूर्ण मधेसलाई जबर्जस्ती वामपन्थी बनाउने गरेका छन्, लाललाई उद्धृत गर्दै एक नेताले भने ।लालले मधेसकेन्द्रित दलले नातावादका नाममा नयाँ नेतृत्व विकासलाई अवरुद्ध पारेको आरोप पनि लगाउने गरेका छन् । लोसपा गठन हुँदासमेत उठाएका विषयलाई अध्यक्ष ठाकुरसहित नेतृत्वमा रहेको समूहले कार्यान्वयन नगरेको भन्दै लाललगायतका नेता असन्तुष्ट छन् ।"
देउवाद्वारा प्रतिस्पर्धीलाई उपेक्षा,"(काठमाडौं)  दोस्रो कार्यकालका लागि कांग्रेस सभापतिमा निर्वाचित भएपछि गएको १० पुसमा पदभार ग्रहण गर्दै शेरबहादुर देउवाले भनेका थिए, म सबैको सभापति हुँ । निष्पक्ष रूपमा काम गर्छु । उनले त्यति बेलै आसन्न तीनवटै निर्वाचनमा बहुमत हासिल गर्न पनि पार्टीभित्र एकता आवश्यक भएकाले महाधिवेशनको तीतोमिठो बिर्सिएर तयारीमा लाग्न पनि निर्देशन दिएका थिए । तर डेढ महिना नबित्दै देउवाको कार्यशैलीलाई लिएर असन्तुष्टि सुरु भएको छ । कांग्रेसमा खास गरी शेखर कोइराला समूहका नेताहरूले महाधिवेशनको म्यान्डेट लाई देउवाले स्विकार्न नसकेको आरोप लगाउन थालेका छन् । पार्टीभित्रका अन्तरद्वन्द्व कम गर्दै साझा सभापति बन्ने सार्वजनिक प्रण गरेका देउवा व्यवहारमा भने महाधिवेशनका सहयोगीलाई काखा च्याप्ने र प्रतिस्पर्धीलाई पाखा लगाउने बाटोतिर अग्रसर भएको उनीहरूको भनाइ छ । राष्ट्रिय राजनीतिका विषयमा पार्टीको धारणा बनाउँदासमेत सभापतिज्यूले पदाधिकारीलाई बोलाउनु हुन्न । अहिले कांग्रेसको राष्ट्रिय पोजिसनमा हाम्रो भूमिका छैन, एक पदाधिकारीले भने, सरकारको जसअपजस हामीलाई नै आइपर्छ । तर सभापतिज्यूले गठबन्धनमा मात्रै छलफल गरिरहनुभएको छ । देउवाले गठबन्धनको छलफलमा उपसभापति पूर्णबहादुर खड्काबाहेक अन्य पदाधिकारीलाई सहभागी गराएका छैनन् । विधानअनुसार सभापतिका रूपमा देउवाको यो अन्तिम कार्यकाल हो । पार्टी सभापतिमा देउवासँग नेता शेखर कोइरालाले प्रतिस्पर्धा गरेका थिए । महाधिवेशनपछि देउवा र कोइरालाबीच संवाद नै भएको छैन । महाधिवेशनको भोलिपल्ट उहाँ (कोइराला) ले फोन गरेर सभापतिज्यूलाई बधाई भन्नुभएको थियो । सबैलाई समेटेर पार्टीलाई अघि बढाउनुस् भन्ने शुभकामना पनि दिनुभयो । त्यसपछि कुनै सम्पर्क छैन, कोइरालाको सचिवालयले भनेको छ । केन्द्रीय सदस्यबाट सिधै सभापतिमा प्रतिस्पर्धा गरेका कोइराला पार्टीभित्र जुनियर नेता भएकाले देउवाले सहकार्य गर्न नचाहेको निकटस्थहरू बताउँछन् । त्यही कारण सभापतिले पार्टीभित्रको प्रतिपक्षी कोइरालासँग पार्टी र राष्ट्रिय राजनीतिका मुद्दामा छलफल र सहकार्य गर्न रुचि नदेखाउनुभएको हो, एक नेताले भने । महाधिवेशनमा प्रत्यक्षअप्रत्यक्ष रूपमा सहयोगी बनेका रामचन्द्र पौडेल र कृष्णप्रसाद सिटौलालगायत नेताहरू भने देउवाका हरेक निर्णय प्रक्रियामा सहयोगी छन् । महाधिवेशनपछि कांग्रेसले केन्द्रीय कार्यसमितिको तीनवटा बैठक गरेको छ । ती बैठक सभापतिले चाहेको विषयमा निर्णय सुनाएर ताली पड्काउनेबाहेक वैचारिक छलफलका लागि खुला भएनन् । राष्ट्रिय राजनीतिका विषयमा पार्टीभित्र छलफल नभएको गुनासो आएपछि देउवाले कार्यसम्पादन समिति गठन गरे । तर त्यसको पहिलो बैठकसमेत बसेको छैन । सत्ता गठबन्धन, एमसीसी सम्झौता, स्थानीय तहको निर्वाचन जस्ता महत्त्वपूर्ण विषयमा सभापतिले हामीसँग परामर्श गर्न आवश्यक ठान्नुभएन, कोइराला समूहबाट निर्वाचित एक पदाधिकारीले भने । देउवाले महाधिवेशनको ४० प्रतिशत जनमतलाई पाखा लगाएर एकलौटी रूपमा अघि बढेको कोइराला समूहको ठहर छ । कार्यसम्पादन समितिमा पार्टीभित्र प्रतिस्पर्धी भएकै कारण कोइराला समूहका केही वरिष्ठ नेतालाई पाखा लगाएर कनिष्ठलाई समेटिएको छ । राष्ट्रिय सभा सदस्य निर्वाचनमा टिकट वितरण, केन्द्रीय सदस्य मनोनयन र मर्यादा क्रम निर्धारणमा देउवाले प्रतिस्पर्धीलाई कमजोर पार्न खोजेको देखिन्छ । सभापति प्रतिस्पर्धीलाई पाखा लगाएरै अघि बढ्ने सोचमा हुनुहुन्छ । यसले पार्टीभित्र अन्तरविरोध बढाउँदै छ, कोइराला समूहका एक नेताले भने, हामीले गुटबन्दी गर्दैनौं भन्यौं । तर सभापतिले नै गुटबन्दी थाल्नुभयो । अर्का एक नेताका अनुसार पदाधिकारीहरूले देउवासँग भेटका लागि समय माग्दासमेत पाएका छैनन् । कोइराला समूहका नेता अर्जुननरसिंह केसी आफूहरूले सभापतिबाट न्यायोचित साझेदारी र समन्वयको अपेक्षा गरेको बताउँछन् । सभापतिले जे गरिरहनुभएको छ, त्यसमा हामी सन्तुष्ट छैनौं । तर पनि अहिले हामी धैर्यतापूर्वक प्रतीक्षामा छौं, उनले भने, उहाँले पार्टीभित्रको शक्ति सन्तुलनलाई कसरी समेटेर लैजानु हुन्छ, धेरै कुरा त्यसैमा निर्भर हुन्छ । उनले देउवा पार्टीभित्र आफ्ना प्रतिस्पर्धीलाई पाखा लगाएर आत्मरतिमा अघि बढ्न चाहेको बताए । देउवानिकट नेता प्रकाशशरण महत भने सभापति देउवा महाधिवेशनको म्यान्डेटबमोजिम नै अघि बढेको दाबी गर्छन् । गठबन्धन सरकार छ, गठबन्धन र सरकार दुवैको नेतृत्व गर्नुपर्ने दायित्व छ । सामुन्नेमा तीन तहका चुनाव छन्, यस्तो बेला पार्टीले धेरै छलफलभन्दा पनि कर्तव्य निभाउनुपर्ने हुन्छ, उनले भने, सभापतिले आवश्यकताअनुसार बैठक गर्ने हो, त्यो गरिरहनुभएको छ । हामीकहाँ बाहिर एउटा कुरा गर्ने, भित्र अर्को कुरा गर्ने, सस्तो लोकप्रियताको पछि दौडिने चलन पनि छ । सभापति एकलौटी अघि बढेको भन्नुमा सत्यता छैन । देउवाले अघिल्लो शुक्रबार ३७ सदस्यीय कार्यसम्पादन समिति गठन गरेका थिए । पार्टी विधानअनुसार यो केन्द्रीय समितिकै हैसियतमा काम गर्ने अधिकारसम्पन्न चुस्त समिति हो । समितिमा पदेन सदस्य हुने पदाधिकारीबाहेक ३१ केन्द्रीय सदस्यलाई मनोनयन गर्न पाउनेमा देउवाले २४ जना छानिसकेका छन् । मनोनयनको आधार वरिष्ठतालाई बनाएको भनिए पनि दिलेन्द्रप्रसाद बडू र पद्मनारायण चौधरी परेनन् । कोइराला समूहनिकट एक पदाधिकारीका अनुसार देउवाले बडू र चौधरीलाई प्रतिस्पर्धी भएकै कारण निषेध गरेर आफूनिकट आनन्द ढुंगाना र कर्णाली प्रदेशका मुख्यमन्त्री जीवनबहादुर शाहीलाई समेटेका हुन् । हालको ३७ सदस्यीय कार्यसम्पादनमा कोइराला समूहबाट ४ पदाधिकारी र ४ केन्द्रीय सदस्य मात्रै छन् । देउवाले योजनाबद्ध रूपमै केन्द्रीय समितिमा २० प्रतिशत हिस्सा रहेको कोइराला समूहलाई कार्यसम्पादनमा पनि २० प्रतिशतमै सीमित गर्न चाहेको देखिन्छ । ०७२ मा भएको १३ औं महाधिवेशनबाट सभापतिमा निर्वाचित भएका देउवाले २९ सदस्यीय कार्यसम्पादन समिति गठन गर्दा पौडेल समूहका ८ जनालाई समेटेका थिए । पौडेल समूहले बहिष्कार गरेपछि सो समिति नै निष्क्रिय बन्यो । नेता केसीले कार्यसम्पादन समिति गठनमा समेत कसैलाई काखा र कसैलाई पाखा गर्नुले शोभा नदिएको बताए । विगतमा पदाधिकारी र पूर्वपदाधिकारीको अवैधानिक अभ्यास भयो । अहिले सभापतिले बेलैमा कार्यसम्पादन समिति गठन गर्नुभएको छ, यो राम्रो पक्ष हो । तर, वरिष्ठताका आधारमा कार्यसम्पादन बनाउँदा केहीलाई बाहिर राखिएको छ, उनले भने । देउवाले समावेशी सिद्धान्तका आधारमा ३३ जना केन्द्रीय सदस्य मनोनयन गर्न पाउँछन् । कोइराला समूहको भएकै कारण उपसभापतिमा पराजित उम्मेदवार चन्द्र भण्डारी र महामन्त्रीमा पराजित मीनेन्द्र रिजाल केन्द्रीय समिति बाहिर छन् । महाधिवेशनमा तिनै पदमा हारेका विजयकुमार गच्छदार, सुजाता कोइराला र प्रदीप पौडेलदेखि प्रतिस्पर्धा नै नगरेका नारायण खड्का र उमा रेग्मीसम्म केन्द्रीय सदस्यमा मनोनयन भइसकेका छन् । केन्द्रीय सदस्य मनोनयनमा उहाँले गुटगत नियत राख्नुभयो, त्यसको नतिजा राम्रो हुँदैन, कोइराला समूहब एक पदाधिकारीले भने, सभापति देउवाले कामबाट जसले आफूलाई मत हालेन, त्यो मान्छेले न्याय पाउँदैन भन्ने सन्देश दिनुभएको छ । सभापति देउवाले पेलेर गए आफूहरू चुप लागेर नबस्ने कोइराला समूहका एक नेताले बताए । यस पटकको राष्ट्रिय सभा सदस्यको निर्वाचनको टिकट वितरणमा पनि देउवाले एकलौटी गरेको ती नेताले बताए । उम्मेदवार छनोट गर्दा सामान्य छलफलसमेत भएन, उनले भने, सरसर्ती हेर्दा सबै समेटेको जस्तो देखियो । तर त्यो निर्णयमा हाम्रो संलग्नता छैन । रामचन्द्र पौडेलको सिफारिसमा कमला पन्त पर्नुभयो । सभापतिले निहित स्वार्थमा सुदूरपश्चिमका नारायणदत्त मिश्रलाई समेटेको देखिन्छ । देउवाको कार्यशैलीका कारण कोइराला समूहका नेताहरू आगामी निर्वाचनमा हुने टिकट वितरणलाई लिएर अहिलेदेखि सशंकित देखिन्छन् । यही प्रवृत्ति हो भने नलडीकन कसरी टिकट पाइएला ? सभापतिले नै गुटबन्दी गरेपछि हामी कसरी चुप बस्ने ? ती नेताले भने । महाधिवेशनपछि केन्द्रीय पदाधिकारीमा युवाको वर्चस्व बढे पनि पार्टीको निर्णय प्रक्रियामा त्यसको प्रभाव नपरेको नेताहरू गुनासो गर्छन् ।"
जसपाजनमत पार्टी द्वन्द्व किन ?,"(काठमाडौं)  जनता समाजवादी पार्टीकी नेता एवं भौतिक पूर्वाधार तथा यातायातमन्त्री रेणुकुमारी यादवले जनमत पार्टीका अध्यक्ष सीके राउतप्रति इंगित गर्दै गौर नरसंहार दोहोरिन सक्ने सार्वजनिक अभिव्यक्ति दिएपछि दुई दलबीच द्वन्द्व चर्किर्एको छ । मधेस प्रदेशमा सरकारको नेतृत्व गरिरहेको जसपा र त्यही प्रदेशमा स्थापित हुन खोजिरहेको जनमत पार्टीबीच प्रतिद्वन्द्विता झनै चर्कने आकलन गर्न थालिएको छ ।तीन वर्षअघि मात्र मूलधारको राजनीतिमा आएर राउतले गठन गरेको जनमत पार्टीले जनताको साथ जुटाउन किसानलगायतका मुद्दा उठाउँदै आएको छ । त्यस क्रममा उसले उग्र देखिने गरी प्रदर्शन पनि गर्दै आएको छ । केन्द्र र प्रदेश दुवैको सत्तामा रहेका कारण जसपाले जनमतका गतिविधिलाई आफ्नै दलप्रति लक्षित रहेको बुझ्ने गरेको छ । दुवै दलको राजनीतिक आधार क्षेत्र पनि मधेस प्रदेश नै हो । मधेसमा अहिलेको मुख्य पार्टी भनेको जनता समाजवादी हो । त्यसैले जसपामाथि प्रहार गरेर राउत आफ्नो राजनैतिक हैसियत स्थापित गर्न खोजिरहेका छन्, जसपा नेता गंगानारायण श्रेष्ठले भने ।जनमत पार्टीले मधेसमा डेढ महिनादेखि किसान आन्दोलन गरिरहेको छ । त्यही क्रममा उसले केन्द्रका मन्त्रीहरूलाई कालो झन्डा देखाउने, निषेध गर्ने घोषणा गरिसकेको अवस्थामा मन्त्री यादव बलिदान दिवस का अवसरमा गौरमा आयोजित कार्यक्रममा सम्बोधन गर्न पुगेकी थिइन् । मन्त्री आउने भएपछि जनमतका कार्यकर्ताहरू कालो झन्डा, ढुंगा, लाठीसहित गौरमा जम्मा भएका थिए । मन्त्री यादवलाई कडा सुरक्षा व्यवस्थासहित कार्यक्रम स्थलमा पुर्याइएको थियो । त्यही कार्यक्रममा उनले अमर्यादित अभिव्यक्ति दिएकी थिइन् । त्यसपछि जनमत पार्टी झन् उग्र देखिएको छ ।मधेस प्रदेशमा माघ १२ गते भएको राष्ट्रिय सभा सदस्यको निर्वाचनमा जनमत पार्टीका कार्यकर्ता जसपाका नेतामाथि खनिएका थिए । प्रदेश सांसद र स्थानीय तहका जनप्रतिनिधिलाई मतदान स्थल जानबाट रोक्न उनीहरूले प्रयास गरेका थिए । उनीहरूले जसपाका सांसद तथा प्रदेश मामिला संसदीय समितिका सभापति अशोक यादव चढेको गाडीमाथि तोडफोड गरेका थिए । त्यसै क्रममा सर्लाही हरिवन नगरपालिकाका प्रमुख गणेश प्रसार्इं, उपप्रमुख रेणु पौडेललगायतका जनप्रतिनिधि सवार गाडीमा समेत तोडफोड भएको थियो ।विश्लेषक चन्द्रकिशोरले एकले अर्कालाई अस्वीकार गर्ने दुवै दलले मधेस अशान्त हुने गतिविधि गरेको टिप्पणी गरे । पार्टी चिनाउन हिंसात्मक गतिविधि गर्ने सीके राउत र हिंसात्मक अभिव्यक्ति दिने मन्त्री यादव दुवैले माफी माग्नुपर्छ, उनले भने । राउतले किसान आन्दोलनका नाममा मधेसमा भड्काउने र अराजकता फैलाउने राजनीति गरिरहेको उनले बताए । चर्का नारासहित कार्यक्रम गरेर आफ्नो राजनीतिक अस्तित्व बढाउन खोज्नु लोकतान्त्रिक पद्धतिमा स्वाभाविक हो, चन्द्रकिशोरले भने, हिंसात्मक क्रियाकलाप अपनाएर नेतृत्व स्थापित गर्न खोजिनु भने अलोकतान्त्रिक हो । मधेस आन्दोलनबाट आएका दलको प्रभाव कमजोर हुँदै गरेका बेला जनमत पार्टीले ठाउँ लिन प्रयास गरिरहेको विश्लेषक चन्द्रकिशोरले बताए । जनमतले जसपामाथि टार्गेट गरेको देखिन्छ । हिंसाको राजनीतिबाट जनमत पार्टी बच्नुपर्छ, उनले भने ।राउतका कार्यकर्ताले किसानको हकहितका लागि लामो समयदेखि शान्तिपूर्ण आन्दोलन गरिरहेको जिकिर गर्दै आएका छन् । जसपाको कार्यकारिणी सदस्य प्रशान्त सिंह जनमत पार्टीले किसान आन्दोलनमा उठाएका विषयलाई जायज मान्छन् । तर आन्दोलनको नाममा गर्दै आएका गतिविधि अराजनीतिक छन्, उनले भने, राज्यको उच्च पद धारण गरेको व्यक्तित्वले पनि बोल्दा संवेदनशीलता अपनाउनुपर्छ । जसपा नेता श्रेष्ठले वैचारिक र सैद्धान्तिक राजनीति गर्नुपर्नेमा जनमतका पार्टीका कार्यकर्ताले हिंसात्क शैली अपनाएको बताए । जनमत पार्टीका महासचिव चन्दन सिंह भने जसपालाई अराजकतामा विश्वास दल भनेर टिप्पणी गर्छन् । उहाँहरू (जसपाका नेता) को जग नै अराजक छ । उदण्ड मच्चाएर नेता बन्ने प्रयास गर्छन्, उनले भने, मन्त्री पदमा बसेर हिंसा भड्काउने अभिव्यक्ति दिँदा पनि सरकारले हटाउँदैन, उनले भने, न्यायालय चुप छ ।समानता र समावेशीका विषयमा जसपा र जनमत पार्टी दुवैको दृष्टिकोण उस्तै देखिन्छ । जसपाले समुन्नत संघीय समाजवादलाई मार्ग निर्देशक सिद्धान्त मानेको छ । उसले उत्पीडित राष्ट्रियताहरूका लागि संघीयता र श्रमजीवि वर्गको मुक्तिका लागि समाजवाद भन्दै आएको छ । बहुल सांस्कृतिक राष्ट्रवाद, समानुपातिक निर्वाचन प्रणाली र समावेशीकरण, समतामूलक समृद्धि र मानवीय खुसी, पहिचानसहितको संघीयता, उत्पीडित राष्ट्रियता र श्रमजीवि जनताको एकतालगायत मुद्दालाई जसपाले राजनीतिक आधार बनाएको छ ।जनमत पार्टीको चुनावी घोषणा पत्रको पहिलो बुँदामा वैचारिक आधारस्तम्भ ः सामुदायिक स्वराजमा उल्लेख गरिएको छ । देशभित्रको हरेक नागरिकले यो हाम्रै राज्य हो, हाम्रै शासन हो भन्ने अनुभति गर्नु नै स्वराज हो, घोषणापत्रमा भनिएको छ, अदृश्य रेखाहरू कोरेर कुनै भूखण्डलाई अलग गर्नु नै स्वराज होइन, बरु देशको भूभागभित्र पनि त्यहाँ बसोबास गर्ने रहेक वर्ग, समुदाय एवं जातजातिले राज्य व्यवस्थासँग अपनत्वको बोध गर्नु नै स्वराज हो । जनमत पार्टीले सामुदायिक स्तरको जनसम्प्रभुतामा जोड दिने भनेको छ । संविधानले सार्वभौमसत्ता जनतामा अन्तर्निहित रहेको भने पनि जनताले आफ्नो सार्वभौमसत्ताको अधिकार कुन स्तरमा केके का लागि कसरी गर्ने भन्ने पक्ष स्पष्ट नरहेको जनमत पार्टीको दाबी गरेको छ ।जसपाले समाजवादमार्फत समग्र राष्ट्रसहित समुदायलाई समेत समेट्ने भनेको छ । जनमत पार्टीले सामुदायिक समाजवादको दिशामा केन्द्रित हुने जनाएको छ । प्रशासकीय संघीयताको बदलामा सामुदायिक संघीयता स्थापना गर्नुपर्ने उसको तर्क छ ।जनमत पार्टीले घोषणा पत्रमा मधेसको नाममा राजनीति गरेर केन्द्रीय राजनीतिमा पुगेका सबै दल र नेतृत्वप्रति असन्तुष्टि राखेको छ । नामै किटान गरेर संघीय समाजवादी फोरम नेपाल र राष्ट्रिय जनता पार्टी नेपालले टुटफुट र गुटबन्दीको राजनीति गरेको उल्लेख छ । त्यस्तै, राष्ट्रिय जनता पार्टी नेपाल कुनै सिद्धान्त, एजेन्डा र अडानबिनाको केवल सत्तामा जानका लागि गुटबन्द भएको, सत्ताभत्तामूखी अवसरवादी नेताहरूको झुन्ड रहेको, जनतालाई कुनै गन्तव्यसम्म पुराउन नसक्ने पुरानो थोत्रो गाडी भएको घोषणा पत्रमा लेखिएको छ । जनमत पार्टीले जसपाका अध्यक्ष उपेन्द्र यादवलाई व्यक्तिगत महात्त्वाकांक्षा पूर्तिका लागि मधेसी जनताको बलिदानीलाई पटकपटक बेच्दै आएको अवसरवादी भनेर टिप्पणी गर्ने गरेको छ ।"
राउतको राजमार्गकेन्द्रित आन्दोलन स्थगित,"जनकपुर (कास) सीके राउत नेतृत्वको जनमत पार्टीले किसानको मुद्दामा बिहीबार थालेको राजमार्ग केन्द्रित आन्दोलन स्थगन गरेको छ । पार्टीको केन्द्रीय कार्यकारिणी समिति बैठकले मौसममा आएको प्रतिकूलतका कारण आन्दोलनका कार्यक्रम तत्काललाई स्थगन गर्ने निर्णय गरेको महासचिव चन्दन सिंहले जानकारी दिए । जनमत पार्टीले माघ २ देखि तराईमधेसमा किसानका मुद्दा उठाएर सडक अवरोधसहित प्रदर्शन गर्दै आएको थियो । कार्यकर्ताहरूले आन्दोलनका क्रममा गाडी तोडफोड र आगजनीसमेत गरेका थिए । पूर्वपश्चिम राजमार्ग अवरुद्ध गर्ने क्रममा बिहीबार जनमत पार्टीका थुप्रै नेताकार्यकर्ता पक्राउ परेका थिए । आन्दोलन उग्र बन्दै गएको भन्दै आलोचना बढेको थियो । मधेसमा बिहीबार रातिदेखि तीव्र हावाहुरी छ । असिनापानी परिरहेको छ । मौसममा एक तासम्म यस्तै रहने पूर्वानुमान रहेको उल्लेख गर्दै जनमत पार्टीले राजमार्ग केन्द्रित कार्यक्रमको सट्टा पालिका केन्द्रित अन्तरक्रियामूलक कार्यक्रम गर्ने जनाएको छ । मौसममा सुधार आएपछि फागुन १ देखि आन्दोलन गर्ने अर्को कार्यतालिका ल्याउँछौं, महासचिव सिंहले भने ।"
जैविक मार्ग अतिक्रमण गरी हजार घर,"(वसन्ता, कैलाली)  कैलारी गाउँपालिका७ मा पर्ने बेलापरसुवामा जग्गु चौधरीको तीन बिघा जग्गा छ । तर, उनी बेलापरसुवाभन्दा वरको भुइयाँफाँटामा बस्छन् । बेलापरसुवामा जग्गुजस्तै धेरै परिवारको जग्गाजमिन छ । तर, उनीहरू सबै अहिले वसन्ता जैविक मार्ग (वसन्ता करिडोर) मा पर्ने भुइयाँफाँटामा जंगल अतिक्रमण गरेर बसेका छन् । भुइयाँफाँटामा बस्नेहरूसँग खेतीपातीका लागि जमिन भने छैन । उनीहरू दिनभर खेतीपातीका लागि बेलापरसुवामै जान्छन् । खेतीपातीका लागि उनीहरूसँग गोरु, ट्याक्टर, गाडालगायत छन् । बेलापरसुवा भारतसँग सीमा जोडिएको क्षेत्र हो । भारततिर दुधुवा राष्ट्रिय निकुञ्ज छ । २०६६ सालको बाढीमा बेलापरसुवामा मोहना नदी छिरेपछि धेरैको उठीबास भयो । त्यसपछि त्यहाँका सबै परिवारलाई बाढीपीडित भनेर जिल्ला विपद् व्यवस्थापन समितिले अस्थायी रूपमा वसन्ता जैविक मार्गमा पर्ने भुइयाँफाँटामा ल्याएर आश्रय दियो । स्थानीयका अनुसार त्यो बेला बेलापरसुवाका तीन सय परिवारलाई उद्धार गरेर ल्याइएको हो । २०६६ पछि बेलापरसुवामा बाढी पसेको छैन र खेतीपाती पनि भइरहेको छ । तर, उनीहरूको बसोबासचाहिँ भुइयाँफाँटामा हुन थालेको करिब १२ वर्ष भइसक्यो । भुइयाँफाँटाकै अतिक्रमित बस्तीमा बस्ने लाजुराम चौधरीले कैलारी गाउँपालिकाको अध्यक्ष जितेपछि झनै यो बस्ती बलियो बन्यो । विकास निर्माणका साथै आवश्यक पूर्वाधार गाउँपालिका र सरकारी निकायले भकाभक निर्माण गर्न थाले । अहिले भुइयाँफाँटामा करिब ५ सय घरधुरी छन् र आवश्यक सबै पूर्वाधार पनि । नेपालभारत वन्यजन्तु ओहोरदोहोरका लागि प्रख्यात वसन्ता जैविक मार्गमा बस्ती विकास यसरी भयो कि त्यसलाई रोक्ने ताकत कसैको भएन । अहिले भुइयाँफाँटा हुँदै पूर्वपश्चिम हुलाकी राजमार्ग विस्तार भएपछि झनै अतिक्रमित बस्ती हटाउन मुस्किल भएको डिभिजन वन कार्यालय धनगढीका अधिकारीहरू बताउँछन् । पुर्खादेखि बसोबास रहेको बेलापरसुवामा खेतीपाती गर्ने र उब्जाउ हुने जमिन प्रशस्त भए पनि हुलाकी राजमार्ग, सहरीकरण र अन्य सहजताले गर्दा उनीहरू अतिक्रमित वन क्षेत्र छोड्न नचाहेको वनको बुझाइ छ । राजनीतिक दलहरूले यी बस्तीलाई भोट बैंकका रूपमा प्रयोग गर्ने गरेका छन्, डिभिजन वन कार्यालय धनगढी प्रमुख केशव पराजुलीले भने, हामीले धेरै पटक हटाउन खोज्यौं तर राजनीतिक दलहरूको असहयोगका कारण सफल हुन सकेनौं । वसन्ता सबडिभिजन कार्यालयका वन अधिकृत लोकराज दाहाल यही बस्ती भएर हुलाकी राजमार्ग अघि बढेपछि झनै उनीहरूलाई हटाउन समस्या परेको सुनाउँछन् । केही समयअघि हामीले बस्ती हटाउन सुरु गरेका थियौं तर सबै मान्छे एकजुट भएर घरभित्र छिरेपछि डोजर चलाउन सकेनौं, दाहालले भने । गत वर्ष डिभिजन वन कार्यालय धनगढीले सशस्त्र, नेपाल प्रहरी र वन कर्मचारी गरी डेढ सय जनशक्ति परिचालन गरेर बस्ती हटाउने प्रयास गरेको थियो । त्यसपछि भने डिभिजन वन कार्यालयले हटाउने आँट गरेको छैन । आफूले चर्चेको जमिन उनीहरूले बेचबिखन पनि गर्ने गरेका छन् । हुलाकी राजमार्गमा परेका जमिन घडेरीका रूपमा लालपुर्जाबिनै बिक्री हुने गरेको छ । बाढीपीडित भनेर केही समयका लागि आश्रय दिइएको थियो । अहिले यही वन क्षेत्र कमाइ गर्ने स्रोत बनेको छ, दाहालले भने, उता (बेलापरसुवा) बस्न सक्ने अवस्था भए पनि उहाँहरू यतैको जमिनमा लोभिनुभएको देखिन्छ । वन अधिकृत दाहालका अनुसार हुलाकी सडकसँग जोडिएको वसन्ता जैविक मार्गमा भुइयाँफाँटा, मझरा र बैजपुर क्षेत्रको वनमा बाढीपीडितहरूलाई राखिएको हो । तर, उनीहरूले अरू वन क्षेत्र पनि कब्जा गर्ने र प्लटिङ गर्नेसम्मका गतिविधि अघि बढाउने गरेका दाहाल बताउँछन् । डिभिजन वन कार्यालयका अनुसार वसन्ता जैविक मार्गको जंगल क्षेत्रमा करिब एक हजार घर छन् । हरेक वर्ष बस्ती जंगलतिर सर्दै जाने भएकाले अतिक्रमण बढ्दै गएको छ । अतिक्रमित क्षेत्रमै बस्दै आएका कैलारी गाउँपालिकाका अध्यक्ष लाजुराम चौधरी आफूहरूलाई कसैले हटाउन नसक्ने बताउँछन् । यी बस्तीलाई राज्यले उचित व्यवस्थापन नगरेसम्म हामी यहाँबाट उठेर कहीं जान सक्दैनौं, चौधरीले भने, यसबारे हामीले माथिल्लो तहसम्मै कुरा गरेका छौं, यी बस्तीको विकल्प राज्यले खोज्ने हो । त्यो बेलासम्म अन्य विकल्प केही छैन । यस क्षेत्रमा बस्नेहरू बाढीपीडित मात्र नभई केही पुरानो बस्तीका र केही मुक्त कमैयासमेत भएको उनी बताउँछन् । सबै राजनीतिक दलले निर्णय नगरेसम्म स्थानीय सरकारले अतिक्रमण रोक्न नसक्ने उनको भनाइ छ । सुदूरपश्चिम प्रदेशको प्राकृतिक स्रोत साधन समितिले समेत बेलाबेलामा अतिक्रमित वन क्षेत्र र वसन्ता जैविक मार्गको स्थलगत निरीक्षण गर्ने गरेको छ । समितिका सदस्य सांसद महेशदत्त जोशीले अतिक्रमण बढ्दा अन्तर्राष्ट्रिय जैविक मार्ग संकटमा परेको बताए । वन्यजन्तु ओहोरदोहोर गर्ने यो अन्तर्राष्ट्रिय जैविक मार्गलाई पुनःस्थापना गर्न तीनै तहका सरकारले तत्काल नीतिगत निर्णय लिनुपर्छ, उनले भने, त्यसका लागि राजनीतिक प्रतिबद्धता चाहिन्छ । सर्वदलीय, सर्वपक्षीय बैठकबाट निर्णय गरी प्रशासनलाई कार्यान्वयनका लागि आदेश दिनुपर्ने हुन्छ । सुदूरपश्चिम प्रदेशको उद्योग, पर्यटन, वन तथा वातावरणमन्त्री मानबहादुर धामी अतिक्रमण गरी बसेका बस्ती हटाउन चाहे पनि सबै राजनीतिक दलहरूको सहयोगबिना असम्भव भएको बताउँछन् । ती बस्तीलाई कसरी व्यवस्थापन गर्ने भनेर सबै पार्टीसँग छलफल अघि बढेको छ, उनले भने, यसबारे संघीय सरकारसँग पनि कुरा भएको छ । मन्त्रालयका सचिव देवेशमणि त्रिपाठी पनि राजनीतिक दलहरूले नचाहेसम्म अतिक्रमण हटाउने विषय कार्यान्वयन नै हुन नसक्ने बताउँछन् । राजनीतिक दलहरूकै मान्छे र भोट बैंक भएकाले उनीहरू बलियो भएका हुन्, उनले भने, त्यही भएर दलहरूले नै यो विषयलाई गम्भीर रूपमा लिनुपर्ने हुन्छ । पाँच वर्षको अवधिमा दोब्बर बढी अतिक्रमण भएको छ । कैलालीको कुल वनको ३३ प्रतिशत ओगटेको वसन्ता वन केही वर्षमै सकिने अवस्थामा पुगेको स्थानीय संरक्षणकर्मी तथा सीएफसी वसन्ताका अध्यक्ष रमेश चौधरीको अनुभव छ । वसन्ता जैविक मार्गको अतिक्रमण प्रमुख चुनौती बनेको छ, उनले भने, यसका लागि संघीय सरकारले विशेष रणनीति बनाउनुपर्छ । वन कार्यालयको तथ्यांकमा २०६८ सम्म वसन्ता वन क्षेत्रमा १ हजार ३ सय ३१ हेक्टर वन क्षेत्र अतिक्रमित थियो । हाल नयाँ अतिक्रमित गरी २ हजार हेक्टरभन्दा बढी वन क्षेत्र अतिक्रमणको चपेटमा परेको छ । खैराला बाटेगडा, उदासीपुर शिवपुर गाउँपूर्व वनखेत, मसुरिया महौलिया दोदोधरा, लालबोझी चर्चा, पहलमानपुर अमखोइया, विपदपुर खैलाड सिराधानी, खैलाड भुरुवालगायत विभिन्न स्थानमा वन क्षेत्र अतिक्रमित छ । भारतको दुधुवा नेसनल पार्कसँग जोडिएकाले र यो क्षेत्र भएर संरक्षित वन्यजन्तुसमेत ओहोरदोहोर गर्ने भएकाले विगतमा वन तथा भूसंरक्षण मन्त्रालयले दिगो संरक्षणका लागि विशेष चासो दिएको थियो । यो क्षेत्रलाई संरक्षित वनका रूपमा समेत घोषणा गरिएको छ ।"
पैसाको लोभमा ३ साझेदारको हत्या,"(विराटनगर)  मोरङको धनपालथान गाउँपालिका र ललितपुरको गोदावरीमा तीन जनाको शव फेला परेको घटनामा प्रहरीले तीन जनालाई पक्राउ गरेको छ । हत्या आरोपमा पक्राउ पर्नेमा काठमाडौंको बल्खु बस्दै आएका सिरहा नगरपालिका२१ का ३१ वर्षीय अनिल मण्डल, मोरङको जहदा४ सिसबनीका २९ वर्षीय अमित साह भनिने दीनानाथ सोनार र धनपालथान७ कमलपुरका ६२ वर्षीय नासिर आलम छन् । पक्राउपछि शुक्रबार उनीहरूलाई विराटनगरमा सार्वजनिक गर्दै संयुक्त लगानीबाट आउने मोटो रकम एक्लै हात पार्न मण्डलले तीन साझेदारको हत्या गराएको खुलेको प्रहरीले जनाएको छ । काठमाडौंको क्षेत्रपाटी बस्दै आएका सप्तरीको शम्भुनाथ४ का ३२ वर्षीय शम्भुकुमार चौधरी र भक्तपुर बस्ने धरान३ का ४८ वर्षीय राजेन्द्रकुमार श्रेष्ठको हत्या गरी मोरङको धनपालथान७ को उखु खेतमा ५ फिट गहिरो खाल्डो खनेर गाडेको अवस्थामा शव भेटिएको थियो । ठेक्कापट्टा गर्दै आएका चौधरीको माघ १२ र त्यसको भोलिपल्ट श्रेष्ठको शव बरामद भएको थियो । यस्तै, काठमाडौंको गोठाटार बस्ने तेह्रथुमको संक्रान्ति२ का ६३ वर्षीय मोहन लिम्बूको शव गत बिहीबार गोदावरी१२ ठेचोमा उसैगरी गाडेर माथिबाट ढलान गरेको अवस्थामा भेटिएको थियो । ठेँचोकी स्थानीय दिप्ती गुरुङको गोदामघर मण्डलले अनलाइन कारोबार गर्नका लागि भन्दै तीन महिनादेखि भाडामा लिएको खुलेको छ । भाडामा लिए पनि खाली राखिएको उक्त गोदामघर परिसरबाट लिम्बूको शव गाडेको अवस्थामा भेटिएको हो । लिम्बूलाई मंसिर २८ मा, श्रेष्ठलाई पुस ५ मा र चौधरीलाई पुस ७ गते घाँटीमा डोरी र गम्छाले कसेर हत्या गरेपछि गाडेको अनुसन्धानबाट खुलेको मोरङका प्रमुख एसपी जनार्दन जीसीले बताए । शव गाडेपछि छिटो सडाउनका लागि नुनको प्रयोग गरिएको छ, उनले भने, शव गाड्नका लागि प्रयोग गरिएको कोदालो, खन्ती र ६ प्याकेट नुन बरामद भएको छ ।श्रेष्ठ, चौधरी, लिम्बू र मण्डल घरजग्गा कारोबारका साझेदार थिए । उनीहरूबीच चार वर्षअघिदेखि मित्रता थियो । काठमाडौंमा जग्गा कारोबारमा भएको मुनाफा र बैंक ग्यारेन्टीबाट आउने कमिसन रकम एक्लै हत्याउन मण्डलले तीनै जनाको हत्या गराएको अनुसन्धानबाट खुलेको छ, एसपी जिसीले भने, पक्राउ परेका सोनार र आलमलाई पैसा दिएर हत्या गर्न लगाएको भनिएको छ । तर अनुसन्धानपछि मात्रै पूर्ण जानकारी आउँछ । चौधरीले ठेक्कापट्टा गर्न आवश्यक बैंक ग्यारेन्टीका लागि धितो दिलाएबापत दिने भनिएको कमिसन रकम बाँडफाँडमा समेत विवाद भएको अनुसन्धानबाट खुलेको उनले बताए । विराटनगररंगेली हुलाकी राजमार्ग छेउछाउको क्षेत्रको जग्गामा लगानी गरेमा दुई वर्षभित्र पाँच गुणा बढी मूल्य असुल हुने लोभ देखाएर दुई साझेदारलाई झुक्याई मोरङमा ल्याएर पालैपालो हत्या गरिएको खुलेको छ । मण्डल केही दिनदेखि काठमाडौंबाट मोरङमा आउजाउ गरिरहेका थिए । जग्गा कारोबारबाट आउने लाखौं रुपैयाँ एक्लैले हात पारौं भन्ने चाहना हत्याको कारण भएको मोरङ प्रहरीले जनाएको छ । मण्डलले भाडाको टेम्पोमा घटनास्थलसम्म कारोबारी साझेदारलाई पालैपालो थोरै पनि शंका नहुने गरी मजाले गफ गर्दै लगेको खुलेको छ, एसपी जीसीले भने । साथीहरूलाई लिएर घटनास्थलमा पुग्नु अगाडिदेखि मण्डलको निर्देशनमा अन्य सहयोगीहरूले खाल्डो खन्ने काम गरेका थिए । हत्यामा सहयोगीको यकिन संख्या खुलिसकेको छैन, उनले भने । मण्डललाई गत बिहीबार काठमाडौंबाट, उनका सहयोगीहरू सोनारलाई विराटनगर५ दामाबन्दी चोकबाट र आलमलाई विराटनगर१७ मटेरुवाबाट पक्राउ गरिएको प्रहरीले जनाएको छ । मण्डलले हत्याका लागि प्रतिव्यक्ति ५ लाख रुपैयाँ दिएर सोनार, आलमसहित थप ६७ जनाको प्रयोग गरेको प्रहरीको शंका छ । स्थानीयले सोनार, आलम र मण्डललाई केही दिन अघि पटकपटक घटनास्थल भएको क्षेत्रमा ओहरदोहर गरेको देखेका थिए । उखु खेतमा शंकास्पद ढंगले खाल्डो खनिएको देखेपछि स्थानीयले प्रहरीलाई खबर गरेका थिए । त्यहाँ पुगेर अनुसन्धान थालिएपछि दुवै शव भेटिएको थियो । सोधपुछको क्रममा नियन्त्रणमा लिइएका सोनार र आलमको बयानको आधारमा मण्डल पक्राउ परेका हुन् । तीन जनालाई एक साथ राखेर केरकार गरेपछि लिम्बूको पनि हत्या भइसकेको र शव गोदावरीमा गाडेको खुलेको हो । मण्डलका साझेदार चौधरी र श्रेष्ठ जग्गा कारोबारीसँगै निर्माण व्यवसायमा पनि संलग्न थिए । दुवैको शव चिनिने अवस्थामा थिएन । लुगा, जुत्ता, दाहिने हातमा बाँधेको राखी र रुमालको आधारमा चौधरीको तथा कपडा एवं पर्सभित्रको सवारीचालक अनुमतिपत्रको आधारमा श्रेष्ठको सनाखत भएको हो । प्रहरीका अनुसार २९ मंसिरमा मण्डल, श्रेष्ठ र चौधरी काठमाडौंबाट मोरङ आएको कल डिटेल रेकर्ड (सीडीआर) बाट देखिन्छ । लिम्बूको हत्या भइसकेको चौधरी र श्रेष्ठलाई थाहा थिएन । लिम्बू पनि आउँछन् भन्दै मण्डलले श्रेष्ठ र चौधरीलाई मोरङ पुर्याएका थिए । कल डिटेलकै आधारमा यो हत्याकाण्डबाट पर्दा उठेको हो । पक्राउलगत्तै मुख नखोलेका मण्डललाई उनका दुई सहयोगीका अगाडि राखेपछि घटना बताएको प्रहरीले जनाएको छ । श्रेष्ठ, चौधरी, लिम्बू र मण्डलले जग्गा, जलविद्युत् र सिमेन्ट उद्योगमा पनि सँगै लगानी गरेको खुलेको छ ।"
उच्च पहाडी क्षेत्रमा ५ फिटसम्म हिउँ,"(हेटौंडा)  मौसममा आएको बदलीसँगै भएको हिमपातले प्रदेशका उच्च पहाडी भूभागहरू सेताम्मे भएका छन् । रसुवा, रामेछाप, दोलखा, सिन्धुपाल्चोक र मकवानपुरका उच्च पहाडी क्षेत्रमा बिहीबारदेखि सुरु भएको हिमपात शुक्रबार साँझसम्म रोकिएको छैन । ५ फिटसम्म हिउँ थुप्रिँदा स्थानीयको दैनिकी कष्टकर बन्नुका साथै विभिन्न स्थानमा सडक यातायातसमेत अवरुद्ध भएको छ ।रसुवाको हिमाली क्षेत्रमा बाक्लो हिमपात र हल्का वर्षा भइरहेको छ । जिल्लाका उत्तरी क्षेत्रहरू गत्लाङ, लाङटाङ, क्याङजिन, तातोपानी, ठूलोस्याफ्रु, बृदिम, खाम्जिङ, शेर्पा गाउँ, थुमन, गोसाइँकुण्ड, धुन्चेको लेक, चोलाङपाटी, लौरीबिना, नगथली, चन्दनबारी, यार्सा लेक, हाकुको लेक, माङचेत, धुन्चे, भार्कु, ठाडे, राम्चे, लोकिललगायतमा बाक्लो हिमपात र वर्षा भइरहेको हो । हिमपात र वर्षाका कारण जाडो बढेपछि घरबाहिर निस्कन सक्ने अवस्था नरहेको वडाध्यक्ष सुप्पा लामाले बताए । उनका अनुसार लाङटाङको क्याङजिनमा डेढ फिटभन्दा बढी हिउँ जमेको छ । जाडोले बालबालिका, महिला र ज्येष्ठ नागरिक बढी प्रभावित भएका छन् । हिउँले चरन क्षेत्र पुरिँदा चौरी, घोडा, भेडाहरूलाई चराउन समस्या भएको छ । हिमपातपछि गहुँ, जौलगायत बालीमा सिँचाइ पुग्ने भन्दै किसानहरू उत्साहित भएका छन् । यो वर्ष मौसमसमेत राम्रो भएकाले उत्पादन बढ्ने देखिएको उनीहरूको भनाइ छ । यसैगरी, एक सातायताको हिमपातले दोलखाका २ दर्जन गाउँ पुरिएका छन् । गौरीशंकर गाउँपालिका९ बेदिङका ८३ घरपरिवार घरबाहिर निस्कन सकेका छैनन् । बेदिङमा ५ फिटभन्दा बढी हिउँ जमेको स्थानीय दावाछिरिङ शेर्पाले बताए । हिउँले गाउँ पुरिएको छ । स्थानीय कसैसँग सम्पर्क हुन नसकेको ७ दिन भइसक्यो, उनले भने, गाउँको पछिल्लो अवस्था के छ थाहा पाउन सकिएको छैन ।अत्यधिक चिसोका कारण रोल्वालिङ खोला नै जमेको छ । शैलुङ गाउँपालिकावासी पनि घरबाट बाहिर निस्कन सकेका छैनन् । शैलुङ, कालिञ्चोक, हनुमन्ते, बिगुलगायत क्षेत्र पनि प्रभावित भएका छन् । बाक्लो हिमपातका कारण लामोसाँघुजिरी सडक अवरुद्ध हुँदा राजधानीबाट जिल्ला आउने र राजधानीतर्फ जाने सवारीसाधनहरू खरिढुंगा र मुडेमा रोकिएका जिल्ला समन्वय समिति सदस्य जितबहादुर श्रेष्ठले बताए । लामो समयपछि बाक्लो हिमपात भएको हो, उनले भने, स्थानीय घरबाट बाहिर निस्कन सकेका छैनन्, गाडीहरू हिउँमा फसेका छन् । यात्रुहरूको बिजोग भएको छ । कालिञ्चोक जाने सडक पनि अवरुद्ध बनेको छ । सडक खुलाउने प्रयास भए पनि हिमपात नरोकिएका कारण कठिनाइ भएको डीएसपी भेषराज रिजालले बताए । सिन्धुपाल्चोकको हेलम्बु क्षेत्रमा पनि झन्डै ३ फिटसम्म हिउँ जमेको गाउँपालिका उपाध्यक्ष कोपिला पण्डितले बताइन् । हेलम्बुको शिर सिमिसिदाङ हिमशृंखलाको काख पाकेडाँडा, घ्याङुल, शेर्माथान, तार्केघ्याङ, मेलम्चीघ्याङ, शेर्माथाङ हिउँले सेताम्मे छ, उनले भनिन्, २०४५ सालमा ६ फिटसम्म बाक्लो हिउँ परेको थियो । त्यसपछि यति धेरै हिउँ परेको थिएन । एकैसाथ सबै गाउँ हिउँले ढाकेर रमणीय देखिए पनि जनजीवन भने प्रभावित बनेको उनको भनाइ छ ।यता, मकवानपुरको दामन, सिमभज्याङ र देउराली क्षेत्रमा हिउँ परेपछि त्रिभुवन राजपथ शुक्रबार बिहानदेखि अवरुद्ध छ । गोलमोडदेखि दामनसम्म १ फिटभन्दा बढी हिउँ परेको इलाका प्रहरी कार्यालय पालुङका प्रहरी निरीक्षक श्रीराम तिमल्सिनाले बताए । सडकमा जमेको हिउँ पन्छाउन थाहा नगरपालिका र सडक विभागको डोजर प्रयोग गरिए पनि हिउँ पर्न नरोकिएकाले शुक्रबार साँझसम्म पनि सडक खुलाउन नसकिएको उनले बताए । उनका अनुसार हेटौंडातर्फबाट गएका सवारीसाधनहरू गोलमोडमा र काठमाडौंतर्फबाट आएका साधनहरू शिखरकोट र नयाँ गाउँमा रोकिएका छन् । इन्द्रसरोवर गाउँपालिकाका देउराली र मकवानपुरगढीको बूढीचौरमा पनि हिउँ परेको छ ।"
'मन्त्रालय टुक्र्याएकोमा पश्चात्ताप छैन,"मकवानपुर (कास) मुख्यमन्त्री राजेन्द्र पाण्डेको नेतृत्वमा वाग्मती प्रदेश सरकार गठन भएको सय दिन पूरा भएको छ । यस अवधिमा उल्लेख्य काम गरेको सरकारले दाबी गरेको छ । शुक्रबार पत्रकार सम्मेलन गर्दै पाण्डेले यसबीचमा भएका उपलब्धिलाई ६७ बुँदामा सार्वजनिक गरे । उनले मन्त्रालय विभाजन गरेको विषयमा आफूलाई पश्चात्ताप र लाज दुवै नभएको स्पष्ट पारे । गठबन्धनको नेतृत्व गर्दै मुख्यमन्त्री बनेका पाण्डेले ७ वटा मन्त्रालयलाई विभाजन गरेर १४ पुर्याएसँगै चौतर्फी रूपमा आलोचना भइरहेको छ । हाल वाग्मती प्रदेशमा १६ सदस्यीय जम्बो मन्त्रिमण्डल छ ।हामीसँग भएका विगतका पुराना मन्त्रालयबाट सेवा दिन केही समस्या भयो । त्यसैले सेवा प्रभावकारी बनाउन १४ वटा मन्त्रालय बनाएका छौं । यी सबै मन्त्रालयले प्रभावकारी काम गरेर केही समयभित्रमै देखाउनेछन् । मन्त्रालयको संख्या धेरै भयो भनेर मैले हिच्किचाउनुपर्ने अवस्था छैन, उनले भने, काम गर्नकै लागि विभाजन गरिएको हो । उनले मन्त्रालय विस्तार संविधानअनुसार भएको दाबीसमेत गरे ।सामान्यतया सरकार गठन भएको सय दिनको अवधिलाई हनिमुन पिरियड को रूपमा व्याख्या गरिन्छ । यस अवधिमा प्रदेशलाई सशक्त बनाउन नीतिगत रूपमा धेरै भूमिका खेलेको उनले दाबीसमेत गरे । सरकारले प्रदेशको आर्थिक, सामाजिक रूपान्तरण गर्न, नागरिकलाई सरल, सहज र गुणस्तरीय सेवा प्रवाह गर्न, पूर्वाधार विकासलाई व्यवस्थित गर्न तथा सुशासन प्रवर्द्धन गर्न प्रदेश सरकार नियमावलीमा केही हेरफेर गरी मन्त्रालयको संख्यामा वृद्धि गरेको उनको भनाइ छ । यसबाट सरकारको काम छिटो तथा पुँजीगत खर्च प्रभावकारी रूपमा वृद्धि हुने र जनताले सहज रूपमा सेवा प्राप्त गर्ने विश्वास लिइएको उनले बताए ।"
३ जनालाई आजीवन कैद,"हेटौंडा (कास) तेस्रोलिङ्गीलाई जबरजस्ती करणी गरेर हत्या गरेको अभियोगमा जिल्ला अदालत मकवानपुरले बिहीबार ३ जनालाई आजीवन कैदको फैसला गरेको छ । २ वर्षअघिको घटनामा सहयोगी भूमिकामा रहेका अन्य ३ अभियुक्तलाई पनि कैद र जरिवाना तोकिएको छ । जिल्ला न्यायाधीश दिल्लीरत्न श्रेष्ठको इजलासले हेटौंडा११ की २९ वर्षीया तेस्रोलिङ्गीको हत्या गरेको ठहर गर्दै हेटौंडा४ का सुशील थापा मगर, आशिष वल र बुद्ध लामालाई आजीवन कैदको फैसला गरेको हो ।अदालतका निमित्त स्रेस्तेदार अमृत घिमिरेका अनुसार पीडित परिवारलाई ६ महिनाभित्र तीनै जना दोषीबाट जनही ३ लाख रुपैयाँ क्षतिपूर्ति भराउन पनि आदेश भएको छ । घटनामा संलग्न हेटौंडा९ का सिमोन परियारलाई हत्या र डकैतीमा गरी १३ वर्ष कैद र ९० हजार जरिवाना तोकिएको छ । घटनामा १६ वर्षीय नाबालकको पनि संलग्नता पुष्टि भएको ठहर गर्दै अदालतले १६ वर्ष ८ महिना कैदको फैसला सुनाएको छ । अर्की अभियुक्त डोलमाया तामाङलाई एक वर्ष कैद र १० हजार रुपैयाँ जरिवाना तोकिएको छ । २०७६ माघ ४ मा हेटौंडा५ क्याम्पाडाँडास्थित सडकछेउमा अर्धनग्न अवस्थामा ती तेस्रोलिङ्गीको शव भेटिएको थियो । तर दोषीले हत्या हेटौंडा११ थानाभर्याङमा गरी शव करिब ६ किलोमिटर टाढा क्याम्पाडाँडामा लगेर फालेका थिए । यौनसम्पर्कपश्चात विवाद भएपछि उनको हत्या गाडीभित्रै गरिएको प्रहरी अनुसन्धानबाट खुलेको थियो ।"
"सहरमा आयातित अदुवा, स्वदेशी उत्पादन भने गाउँमै खेर","(काठमाडौं)  भन्सार विभागको तथ्यांक हेर्ने हो भने आर्थिक वर्ष २०७५७६ देखि अदुवा आयात बढ्दै र निर्यात घट्दै गएको छ । अर्कातिर किसानले मूल्य नपाउँदा अदुवा फाल्नुपर्ने अवस्था पनि उस्तै छ । उत्पादन क्षमता कम हुँदा अदुवाको आयात बढ्दै र निर्यात घट्दै गएको भने होइन । कृषि तथा पशुपक्षी मन्त्रालयले जारी गरेको नेपाली कृषिसम्बन्धी तथ्यांकीय जानकारी २०७६७७ ले बर्सेनि अदुवा रोप्ने जग्गा र उत्पादन क्षमता बढ्दै गएको देखाउँछ । आर्थिक वर्ष २०७४७५ मा २३ हजार हेक्टर जग्गामा अदुवा खेती लगाइएको थियो । यसबाट २ लाख ८४ हजार टन उत्पादन भयो । आर्थिक वर्ष २०७५७६ मा २२ हजार १ सय ३२ हेक्टर जमिनमा अदुवा खेती गर्दा २ लाख ८४ हजार ४ सय २७ टन अदुवा उत्पादन भएको थियो । आर्थिक वर्ष २०७६७७ मा २३ हजार ५ सय हेक्टर जमिनमा अदुवा लगाउँदा २ लाख ९८ हजार ९ सय ४५ टन अदुवा उत्पादन भएको छ । उत्पादन क्षमता बढ्दै गए पनि किसानले भने अदुवाको उचित मूल्य पाउन सकेका छैनन् ।मूल्य नपाउँदा भोजपुर र पाँचथरका किसानले अदुवा खन्न सकेका छैनन् । अदुवा प्रतिकिलो १० देखि ३० रुपैयाँ भनिए पनि व्यापारीहरू किसानसम्म पुगेका छैनन् । अदुवा निकालेर मकै रोप्न तयारी सुरु गर्ने बेला भए पनि व्यापारी नआउँदा किसान चिन्तित छन् । यसपालि अदुवा प्रतिकिलो २०३० रुपैयाँ भनेको सुन्थें । तर व्यापारीहरू आएका छैनन्, भोजपुर, सिन्द्राङका कर्नसिङ राईले भने । अदुवा खनेर मकै रोप्ने तयार गर्नुपर्ने भए पनि व्यापारी नआएकाले अदुवा खन्न सुरु नगरिएको उनको भनाइ छ । खेताला लगाएर गोडमेल गर्यो, अदुवा खन्न पनि खेताला नै लगाउन परिहाल्यो, खेतालालाई दिने पैसा उठ्दैन, कसरी पो बाँच्ने हो, उनले भने । पहिला १०१२ जनाले अदुवा खेती गरे पनि हिजोआज गाउँमा आफू एक्लै रहेको उनले सुनाए । कर्नसिङले ६ वर्षअघि अदुवा खेती सुरु गर्दा १ रोपनीभन्दा बढी जग्गामा लगाएका थिए । अदुवाले मूल्य नपाउने भएपछि उनको व्यवसाय खुम्चँदै अहिले आधा रोपनीमा झरेको छ । यसपालि पनि मूल्य नपाउने भएपछि अर्को वर्षदेखि अर्कै खेती गर्न सोच्दै छन्, उनी । आफ्नो लगानी र खेतालालाई दिने पैसा पनि नउठेपछि अदुवा किसान अन्य खेतीतिर लागेका हुन् । जुन खेतीमा पैसा आउँछ, सबै जना त्यसतर्फै आकर्षित हुने उनले सुनाए । यसपालि पनि अदुवा बजारतिर नभई बाँसघारीतिर जाने भो, उनले भने, व्यापारी नआएपछि अदुवा बाँसघारीमा फाल्नुको विकल्प छैन । सरकारले पनि अदुवा किसानलाई बेवास्ता गरेको कर्नसिङको गुनासो छ । अदुवा खन्ने मौसममा व्यापारी नआएपछि भोजपुरका मात्र होइन, पाँचथरका किसानले पनि खन्न सकेका छैनन् । अन्य समयमा व्यापारी आएर अर्डर गरेपछि खन्न सुरु गरे पनि यस वर्ष व्यापारी गाउँ छिरेका छैनन् । भोजपुरमा प्रतिकिलो २०३० रुपैयाँ भनिरहँदा पाँचथरमा प्रतिकिलो १०१५ रुपैयाँ भन्ने हल्ला छ । तर व्यापारी गाउँघरमा पुगेका छैनन् । व्यापारी नआएपछि खन्ने कुरा भएन, खन्नलाई खेतालो लगाउनुपर्छ, व्यापारीकै पर्खाइमा हो, पाँचथरस्थित लुम्फाबुङका जीवन लावतीले भने, अब व्यापारी आयो भन्ने खन्ने हो, नत्र अलि ढिला मकै लाउने बेला खन्ने हो । अदुवाले मूल्य पाएको भए अहिले सबैले खनिरहेको हुने उनले सुनाए ।७ वर्षदेखि अदुवा खेती लगाउँदै आएका जीवनलाई यस वर्ष पनि प्रतिकिलो ५ रुपैयाँ पुग्ने त्रासले सताउन थालेको छ । झन्डै ४५ वर्षअघि ५ रुपैयाँ किलो पुगेको थियो, सम्भवतः त्यसपछि यस वर्ष पनि त्यस्तै हुन्छ क्यारे, उनले भने, त्यो बेला न अदुवा बिक्यो । न कमाइ भयो । परिश्रम जति सबै फाल्नुपर्यो । झन्डै १० वर्षदेखि अदुवा खेती गर्न थाले पनि उनले व्यावसायिक रूपमा गर्न थालेको सात वर्ष भयो । १० रोपनी जग्गाबाट सुरु गरेको अदुवा खेती ८ रोपनीमा खुम्चिइसकेको छ । कम्तीमा प्रतिकिलो ४० देखि ५० रुपैयाँ पाए पनि सहज हुन्थ्यो, उनले भने । काँचो अदुवा आयातभन्दा बढी निर्यात हुने गरेको भन्सार विभागको तथ्यांक छ । निर्यात बढी देखिए पनि मूल्य नभएपछि सिजनमै किसानले अदुवा निकाल्न सकेका छैनन् । चालु आर्थिक वर्षको ६ महिनामा ४ करोड ३५ लाख ६२ हजार रुपैयाँ बराबरको अदुवा आयात र ६६ करोड ७५ लाख ४२ हजार रुपैयाँको निर्यात भएको विभागको तथ्यांक छ । १ लाख ८८ हजार २८ किलो अदुवा आयात गरेबापत् ३९ लाख ८७ हजार रुपैयाँ राजस्व संकलन विभागले जनाएको छ । काँचो अदुवा निर्यात बढी देखिए पनि सुठो अदुवा बढी आएको छ । चालु आर्थिक वर्षको ६ महिनामा सुठो अदुवा २३ करोड ६८ लाख २ हजार रुपैयाँको आयात भएको छ । त्यस्तै १३ करोड ८१ लाख ८७ हजार रुपैयाँको निर्यात भएको हो । १० लाख ९७ हजार २ सय ७५ किलो आयात गरेबापत् १ करोड ३ लाख ३५ हजार रुपैयाँ राजस्व संकलन भएको विभागको तथ्यांक छ ।सुठो बनाउँदा पनि राम्रो मूल्य नपाएपछि भोजपुरका कर्नसिङ काँचो अदुवा नै बिक्रीवितरणमा जोड दिन्छन् । एक वर्षअघि भट्टीमा सुकाएर उनले डेढ सय किलो सुठो अदुवा बनाए । भट्टामा, घाममा सुकाएर तयार गरेको सुठो पनि प्रतिकिलो ५०६० रुपैयाँमा बेचियो, त्यो पनि मुस्किल भयो, उनले भने, भट्टीमा लैजाने, सुकाउने खर्च पनि उकास्न धौधौ भयो, त्यसपछि सुठो बनाउन छाडिदिएँ । कर्नसिङले सुठो बनाएर पनि राम्रो मूल्य नपाएपछि हिजोआज काँचो अदुवा नै बेच्ने र बेच्न नसके फाल्ने गरेका छन् । त्यस्तै अवस्था छ, पाँचथर लुम्फाबुङका लावतीको पनि । उनलाई सुठो बनाउने कसरी भन्ने जानकारी छैन । त्यसैले अहिलेसम्म काँचो अदुवा नै बेचिरहेका छन् । काँचो (फ्रेस), सुठो र अन्य धुलो वा क्रस्ड गरी तीन किसिमका अदुवा आयात र निर्यात हुन्छन् । चालु आर्थिक वर्षमा अन्य धूलो वा क्रस्ड अदुवा २४ लाख ७९ हजार रुपैयाँ बराबरको आयात भइसकेको विभागको तथ्यांक छ । विभागका अनुसार १२ हजार २ सय १२ किलो आयात गरेबापत ६ लाख २ हजार रुपैयाँ राजस्व संकलन भएको छ । त्यस्तै ८ करोड ७३ लाख रुफैयाँको अन्य धूलो वा व्रस्ड अदुवा निर्यात भएको छ ।"
लाइसेन्स सहज बन्न अझै एक वर्ष,"(काठमाडौं)  सेवाग्राहीले स्मार्ट लाइसेन्स (चालक अनुमतिपत्र) का लागि सबै प्रक्रिया पूरा गरेर बसे पनि अझै लाइसेन्स हात पार्न सकेका छैनन् । नयाँ र पुरानासहित करिब ६ लाख सेवाग्राही अझै लाइसेन्सको पर्खाइमा छन् । यातायात व्यवस्था विभागले भने बल्ल स्मार्ट लाइसेन्स प्रिन्ट गरेर सम्बन्धित कार्यालयमा पठाउन सुरु गरेको छ । पुस दोस्रो साताबाट यसको प्रिन्ट थालिएको विभागका महानिर्देशक नमराज घिमिरेले जानकारी दिए । अहिले प्रतिदिन ६ हजार लाइसेन्स प्रिन्ट हुने गरेको छ ।प्रदेश मन्त्रालय र त्यसअन्तर्गतका कार्यालयमा जनशक्ति र प्रविधिको प्रयोग नबढेसम्म प्रक्रिया पूरा गरे पनि तुरुन्त लाइसेन्स दिन सक्ने अवस्था नरहेको उनी बताउँछन् । पछिल्लो समय यातायात व्यवस्था कार्यालयहरूमा जनशक्तिको कमीले गर्दा धेरै काम थाती हुने गरेको छ । लकडाउनमा पनि लाइसेन्सको काम गर्न पाइएन, घिमिरेले भने, प्रदेश मन्त्रालयहरूमा छुट्टै यातायात क्षेत्र हेर्ने मन्त्रालय भएकाले उनीहरू जनशक्ति व्यवस्थापनमा लागेका छन् । अर्को वर्षबाट लाइसेन्स लिन झन्झट हुन्छ जस्तो लाग्दैन । तर अहिले पुरानै लाइसेन्स प्रिन्ट गरेर दिन विभागलाई हम्मेहम्मे छ । लाइसेन्सका लागि प्रक्रिया पूरा गरेका ७ लाख सेवाग्राही छन् । यो नयाँ र पुरानो दुवै संख्या हो, घिमिरेले भने, यसमध्ये करिब १ लाख १५ हजार प्रिन्ट गरेर सम्बन्धित यातायात व्यवस्था कार्यालयहरूमा पठाइरहेका छौं । यसअघि गत पुसमा महानिर्देशक घिमिरेले दैनिक ७ हजारदेखि १० हजारसम्म प्रिन्ट गरेर पुरानो लाइसेन्स चाँडो वितरण गरिसक्ने दाबी गरेका थिए । विदेश जाने र अति जरुरी परेकालाई चाँडो लाइसेन्स प्रिन्ट गरेर दिनुपर्छ, घिमिरेले भने, त्यसको पनि लोड परेको हुँदा एक सिफ्ट यसका लागि छुट्याइएको छ । तीन सिफ्टमा नियमित लाइसेन्स प्रिन्ट हुने गरेको छ । दिउँसोको सिफ्ट अति जरुरी कार्ड प्रिन्टका लागि छुट्याइएको घिमिरेले जानकारी दिए । बिहान ७ देखि ११ बजेसम्म नियमित कार्ड छाप्छौं, त्यसपछि ११ देखि ३ बजेसम्म अति जरुरी भएका कार्ड छाप्ने गरिएको छ, उनले भने, बेलुका १० बजेसम्म र त्यसपछि भोलिपल्ट बिहान ७ बजेसम्म नियमित कार्ड छाप्ने गरिएको छ । सन् २०२१ को आधाभन्दा बढी प्रिन्ट गरेर सकिइसकेको घिमिरेले बताए । काठमाडौं एकान्तकुना कार्यालयले सन् २०२१ को मार्चसम्मको कार्ड प्रिन्ट गरेर सकेको छ । ठूलोभर्याङमा रहेको कार्यालयले पनि त्यहीअनुसार छापेको छ । फागुन मसान्तसम्म पुरानो जति बाँकी छ, त्यो सबै प्रिन्ट गरेर सक्छौं, उनले भने । ३ लाख ५० हजार पुराना लाइसेन्स प्रिन्ट गर्नु छ । माघ मसान्तसम्म पुरानो बाँकी रहेका कार्ड प्रिन्ट छापिसक्ने विभागको दाबी थियो । मेसिनले एक घण्टामा ४ सय ५० वटा कार्ड छाप्न सक्छ । देशभर २१ वटा यातायात व्यवस्था कार्यालय छन् । काठमाडौंमा रहेका ४ वटा यातायात व्यवस्था कार्यालयमा प्रिन्ट भएको लाइसेन्स पठाइसकिएको विभागका सूचना अधिकारी तथा निर्देशक लोकनाथ भुसालले जानकारी दिए । सबैभन्दा धेरै माग काठमाडौंमा छ, त्यसैले वितरण यहीँ गरिएको हो, उनले भने, त्यसपछि क्रमशः उपत्यका बाहिर वितरण गर्दै जाने छौं । सम्बन्धित कार्यालयमा लाइसेन्स पठाइएको र त्यहाँबाट वितरणको काम सुरु भइरहेको उनको भनाइ छ । गत मंसिरमा १४ लाख कार्ड ल्याएर छाप्न सुरु गरिएको हो । अहिले भने नयाँ सवारी चालक अनुमति प्राप्त गर्ने व्यक्तिका लागि एक वर्षको परीक्षणकालीन कार्ड दिइनेछ, जुन सबै यातायात व्यवस्था कार्यालयबाट ट्रायल पास गर्नासाथ पाइने महानिर्देशक घिमिरेको भनाइ छ । कतिपय कार्यालयले नदिएको हुनाले सबै प्रदेश मन्त्रालयलाई क्यूआर कोडसहितको परीक्षणकालीन कार्ड वितरण गर्न लेखेरै पठाइसकिएको छ, घिमिरेले भने । नयाँ ट्रायल दिनेलाई एक वर्षका लागि अस्थायी क्यूआर कोडसहितको लाइसेन्सको व्यवस्था गरिएको हो । अस्थायी लाइसेन्स पाउनेले एक वर्षमा पाँच पटकभन्दा बढी गल्ती नगरेको प्रमाणसहित आए स्थायी स्मार्ट लाइसेन्स दिइनेछ । फ्रेन्च कम्पनी सेल्पले १४ करोड ८६ लाख रुपैयाँमा कार्ड सप्लाइको ठेक्का लिएको थियो । सरकारले २०७२ सालबाट स्मार्ट लाइसेन्स वितरण थालेको हो । छपाइ र वितरणको जिम्मा लिएका दुई कम्पनीबीचको द्वन्द्वका कारण समयमै कार्ड आउन नसक्दा सेवाग्राहीले पाउन सकेनन् । पुरानो ठेक्काअन्तर्गत भारतीय कम्पनी मद्रास सेक्युरिटी प्रिन्ट (एमएसपी) ले सफ्टवेयर र कार्ड प्रिन्टको ठेक्का लिएको हो । सेल्पले कार्ड सप्लाइको ठेक्का पाएको हो । अहिलेसम्म २० लाख स्मार्ट लाइसेन्स वितरण भइसकेको विभागले जनाएको छ ।"
बोटमै सुक्न थाले सुन्तला,"(दैलख)  सुन्तला उत्पादनमा कर्णालीमै चर्चित मानिएको दुल्लु नगरपालिकामा लगाइएका सुन्तलाका बोट धमाधम सुक्न थालेका छन् । ग्रिनिङ रोगका कारण धमाधम सुन्तलाका बिरुवा सुक्न थालेका हुन् ।केही वर्षयता आयातित सुन्तलाको बीउका कारण रैथाने सुन्तला मासिन थालेका हुन् । दैलेखबाट गत वर्ष झन्डै ८ करोड रुपैयाँको सुन्तला बिक्री भएको थियो । यो वर्ष झन्डै ५० प्रतिशत उत्पादनमा कमी आएको जिल्ला कृषि विकास कार्यालयले जनाएको छ । दुल्लु क्षेत्रमा १ सय ८२ कृषक समूहले सुन्तला खेती गरिरहेका छन् ।सुन्तलाका बिरुवामा बिस्तारै पात झर्ने, दाना सानो हुने र बोट सुक्दै जाने समस्या देखिएको दुल्लु नगरपालिका१० छिउडीका भद्रबहादुर खड्काले बताए । अरू बाली र फलफूल लगाउन छाडेर सुन्तला खेती गरियो, उनले भने, तर विभिन्न रोगले धमाधम बिरुवा मासिन लागे । सरकारी निकायले पनि रोगकिरा नियन्त्रणमा बेवास्ता गरेको उनको गुनासो छ ।धमाधम बोट सुक्न थालेपछि जीविकोपार्जनमा समस्या भएको अघिल्लो वर्ष सुन्तलाबाट झन्डै ४ लाख रुपैयाँ कमाएका भैरवीका काशीराम बुढाले बताए । सुन्तला नपाक्दै कुहिने र बोट पनि सुक्ने समस्या देखियो, उनले भने, के रोग आयो, जति विषादी प्रयोग गर्दा पनि नियन्त्रण भएन । उनको बारीमा झन्डै १ सय सुन्तलाका बोट छन् । यस वर्ष मुस्किलले २५३० बोटमा मात्र सुन्तला फलेको उनको भनाइ छ ।यस वर्ष सुन्तलाबाट कमाएर आर्थिक प्रगति गर्ने सपना अधुरै बनेको दुल्लुका नरबहादुर खड्काले गुनासो गरे । अन्य खाद्यान्न र फलफूल खेती छाडेर झन्डै एक दशकदेखि उनले व्यावसायिक सुन्तला खेती गरिरहेका छन् । उनको बारीमा पनि झन्डै १ सय सुन्तलाका बोट छन् । उनले अघिल्लो वर्ष ४ लाख रुपैयाँको सुन्तला बिक्री गरे पनि यस वर्ष २ लाख रुपैयाँमै चित्त बुझाएका छन् । वर्षै साल उत्पादन घटिरहेको छ, उनले भने, घर खर्च धान्न नसक्दा मजदुरीका लागि भारत जानुपर्ने बाध्यता भयो ।दुल्लुको ६ सय ९४ हेक्टर जमिनमा सुन्तला खेती भइरहेको छ । प्रधानमन्त्री कृषि आधुनिकीकरण परियोजना अन्तर्गतको सुन्तला जोन कार्यक्रमले दुल्लु नगरपालिका र भैरवी गाउँपालिकाका बिरुवामा गरेको पीसीआर अनुसन्धानमा ग्रिनिङ रोगका कारण सुन्तलाका बोट सुक्दै गएको फेला परेको थियो । उक्त अनुसन्धानमा रोगका कारण झन्डै ५० प्रतिशत उत्पादन घटेको खुलेको थियो । अहिले दैलेखका २ स्थानीय तहका १८ वडामा सुन्तला जोन कार्यक्रम लागू छ । दुवै स्थानीय तहमा सुन्तला खेतीका लागि उपयुक्त हावापानी रहेको भूमि व्यवस्था, कृषि तथा सहकारी मन्त्रालयका कृषिविज्ञ राजु भुजले बताए । दैलेखका किसानले खोकु स्थानीय, तीनपातेलगायत जातका सुन्तला लगाउने गरेका थिए । तर रोककिराको प्रकोप बढेपछि सियागावा वासे, ओकित्सुवासेलगायत विदेशी जातका सुन्तला लगाउन थालेका छन् । धेरैजसो किसानले उन्नत जातका सुन्तलाको कलमीसमेत गर्ने गरेको उनले जानकारी दिए ।व्यवस्थापन कमी हुँदा पनि सुन्तलाको उत्पादन घटेको भुजको भनाइ छ । कृषियोग्य जमिनको एकीकरण नहुनु, विशिष्टीकृत व्यवसायीकरणको अभाव, उन्नत प्रविधि नअपनाइनुलगायत कारण पनि समस्या भएको उनले जानकारी दिए । कर्णालीमा गुणस्तरीय पूर्वाधार विकास नहुँदा पनि फलफूल र कृषिजन्य उत्पादन घटिरहेको उनले बताए । किसानहरूको लापरबाही पनि उत्तिकै छ, उनले भने, किसानहरूले मलजलको उचित व्यवस्थापन पनि गर्न सकेका छैनन् । अहिले ४० देखि ५० वर्षसम्मका सुन्तलाका बिरुवा पनि दैलेखमा छन् । पुराना बिरुवा भएकाले पनि उत्पादन बढ्न नसकेको उनी बताउँछन् ।"
अन्तरप्रदेश प्रहरी परिचालन गर्न छुट्टै निर्देशिका,"काठमाडौं (कास) गृह मन्त्रालयले अन्तरप्रदेश प्रहरी परिचालन र प्रदेश प्रहरीको क्षमता अभिवृद्धिसम्बन्धी दुई छुट्टाछुट्टै निर्देशिकाको मस्यौदा तयार पारेको छ । २०७७ मंसिरमै सरकारले प्रहरी समायोजनका लागि संघ र प्रदेशमा रहने जनशक्तिको टुंगो लगाएको थियो तर प्रतिनिधिसभा विघटनका दुई असफल प्रयास, त्यसबाट सिर्जित राजनीतिक अस्थिरता र पछि सरकार नै विस्थापित भई गठबन्धन सरकार बन्ने चरणमा आइपुग्दा समायोजनको काम अवरुद्ध बन्न पुगेको थियो । गत वर्ष गृह मन्त्रालयले संघमा करिब २४ हजार र सात प्रदेशमा करिब ५४ हजार जनशक्ति रहने गरी संगठन तथा व्यवस्थापन (ओएन्डएम) सर्वेक्षण मन्त्रिपरिषद्बाट स्वीकृत गरे पनि त्यो कार्यान्वयनमै आउन पाएको छैन । मुलुक संघीय संरचनामा गएको ५ वर्ष बित्नै लाग्दा बल्ल गृह मन्त्रालयले अन्तर प्रदेश प्रहरी परिचालन र प्रदेश प्रहरीको क्षमता विकास गर्नेसम्बन्धी निर्देशिकाको मस्यौदा तयार पारेको हो ।प्रहरी समायोजनपछि हुने कामकारबाही र समन्वय तथा अपराध रोकथाम एवं नियन्त्रणका लागि निर्देशिकाको मस्यौदा बनाइएको गृह मन्त्रालयले जनाएको छ । मन्त्रिपरिषद्बाट मस्यौदा पारित हुन बाँकी छ । राजनीतिक अस्थिरता र सरकार फेरबदलको खेलले अझै समायोजन प्रक्रिया अघि बढेको छैन । गृह मन्त्रालयबाट तयार पारिएका दुई मस्यौदासहित गृहमन्त्री बालकृष्ण खाँणले ६ महिनामा भएगरेका कामको ७१ बुँदे प्रगति विवरण सार्वजनिक गरेका छन् । २०७८ असार २९ मा गृहमन्त्री बनेका खाँणले संस्थागत, नीतिगत तथा कार्यविधिगत सुधार, नेपाल प्रहरी र सशस्त्र प्रहरीसँग सम्बन्धित नीतिगत कामकारबाही र समन्वय, अध्यागमन तथा सीमा प्रशासन, विपद् व्यवस्थापन, मन्त्रालय र मातहत निकायमा पूर्वाधार निर्माण, कारागार व्यवस्थापन, शान्तिसुरक्षा, लागूऔषध रोकथाम तथा नियन्त्रणलगायत ७१ बुँदामा आफ्नो ६ महिने अवधिको प्रगति विवरण सार्वजनिक गरेका हुन् । यो अवधिमा ६३ विदेशीसहित लागूऔषध कसुरमा २ हजार २ सय ४६ जना पक्राउ भएको विषयलाई पनि गृहमन्त्रीले प्रगति विवरणमा राखेका छन् । नेपाल प्रहरी र सशस्त्र प्रहरीका कर्मचारीलाई रासनमा १५ प्रतिशत भत्ता बढाइएको, ट्राफिक कारबाहीबापत असुल गरिएको राजस्वको १० प्रतिशत प्रोत्साहन भत्ता प्रहरी उपरीक्षक (एसपी) तहसम्मलाई दिने व्यवस्था ल्याइएको विषय पनि मन्त्री खाँणको प्रगति विवरणमा परेका छन् ।"
सहसचिवको दरबन्दीमा उपसचिव,"(काठमाडौं)  निजामती सेवाका अधिकृतमाथिका कर्मचारीको सरुवा हुन र पदअनुसारको जिम्मेवारी पाउन राजनीतिक आस्था र व्यक्तिगत सम्बन्ध अनिवार्य योग्यता जस्तै हुन थालेको छ । अघिल्लो सरकारले सरुवा गर्दा बेथितिले प्रशासनिक क्षेत्र लथालिंग भएको आरोप लगाउनेहरू नै अहिले सत्तामा पुगेका बेला पनि त्यही प्रवृत्तिले निरन्तरता पाएको छ ।पूर्वप्रशासकहरू सरकारले मन्त्रालयका सचिव, प्रदेश सचिव, प्रमुख जिल्ला अधिकारी, विभागीय प्रमुख र महत्त्वपूर्ण निकायमा गरेको सरुवाको अभ्यासले निजामती सेवा दिन प्रतिदिन बेथितिको चेपुवामा परिरहेको बताउँछन् । उनीहरूका अनुसार कर्मचारी खटनपटनको मुख्य जिम्मेवारी पाएको संघीय मामिला तथा सामान्य प्रशासन मन्त्रालय माथि को आदेश पालक र सरुवाको पत्र बनाउने कारिन्दाका रूपमा विकास हुँदै गएको छ । दरबन्दी सिर्जना गर्ने तर त्यसमा पदअनुसारको व्यक्ति नपठाउने प्रवृत्ति बढेको छ ।सहसचिवलाई प्रदेश मन्त्रालयमा सचिव बनाएर पठाउने नीति छ । तर पहुँचवाला सहसचिव प्रदेश जाँदैनन् । उनीहरू सधैं सिंहदरबारमा बसेर जागिर खाइरहेको संघीय मन्त्रालयका अधिकारीहरू बताउँछन् । मन्त्रालय स्रोतले भन्यो, प्रदेश खटाइएका कतिपय सहसचिव एक पटक पनि त्यता नगई बसेका छन् । कुनै व्यक्तिलाई दुई पटक प्रदेश पठाइएको छ । सहसचिव डुन्डराज निरौलालाई चार वर्षमा पाँच स्थानमा सरुवा गरियो । उनी अहिले सुदूरपश्चिममा छन् । उनीसँगैका सहसचिवहरू एक पटक पनि प्रदेश नगई सिंहदरबारमा जागिर खाइरहेका छन् ।सहसचिव प्रमुख जिल्ला अधिकारी रहने जिल्ला ६१ वटा छन् । तीमध्ये १६ जिल्लामा उपसचिवलाई प्रमुख जिल्ला अधिकारी बनाइएको छ । संघीय मामिला स्रोतका अनुसार सरकार गठन भएको सात महिनामा प्रमुख जिल्ला अधिकारीको सरुवा २० पटक भइसकेको छ । संघीय मन्त्रालयका अधिकारीहरूका अनुसार अहिले सहसचिव प्रजिअलाई फिर्ता बोलाउँदै उपसचिव पठाउने गरिएको छ । पूर्वप्रशासकहरू प्रश्न गर्छन्, उपसचिवलाई नै सीडीओ (प्रमुख जिल्ला अधिकारी) बनाउनु छ भने सहसचिवको दरबन्दी किन सिर्जना गरेको ? दरबन्दीअनुसार जिल्लामा सहसचिव नै पठाए समस्या नहुने संघीय मन्त्रालयको भनाइ छ ।पूर्वप्रशासक शंकर कोइराला प्रमुख जिल्ला अधिकारी बनाउँदा नेतृत्व क्षमता छ कि छैन ख्याल गर्नुपर्ने बताउँछन् । आफू सामान्य प्रशासन सचिव हुँदा गृह प्रशासनको छुट्टै सेवा बनाउने विषयमा छलफल चलेको सुनाउँदै उनले भने त्यति बेला प्रजिअ हुन विशेष तालिम दिएर जिल्ला पठाउने गरिएको बताए । जागिरको दौरानमा लामो समय गृह मन्त्रालय बसेका कोइरालाले भने, पहिले गृहको क्याडर भन्ने चलन थियो । तर अहिले सीडीओ चलाउन जसले पनि सक्छ भन्ने मान्यता विकास भएको छ ।मन्त्रालय स्रोतका अनुसार कुनै पनि नेक्सस नहुने कर्मचारी सधैं असजिलो ठाउँमा जानुपर्ने अवस्था छ । सरुवामा निजामती सेवाका सामान्य मापदण्डसमेत ख्याल गरिँदैन । प्रधानमन्त्री तथा मन्त्रिपरिषद् कार्यालयमा सचिव थुपारेको भन्दै आलोचना भइरहेका बेला सहसचिवहरूको अवस्था पनि त्यस्तै हुने चिन्ता संघीय मन्त्रालयका अधिकारीहरू गर्छन् । मन्त्रालयका अनुसार अहिले आन्तरिक बढुवाबाट ३६ जनाले सहसचिवको नियुक्ति लिएका छन् । उनीहरूलाई तालिम दिएर पोस्टिङको तयारी गरिएको छ । आन्तरिक बढुवा र लिखित परीक्षाबाट दुई महिनाभित्र ५१ जना सहसचिव थपिँदै छन् । मुलुकभर सहसचिवको दुई सय ५८ र उपसचिवको नौ सय ४५ वटा दरबन्दी छ । गृहमा मात्र सहसचिवको ७३ वटा दरबन्दी छ । तर गृहले सहसचिवहरू खटाईखटाई माग गर्ने भएकाले संघीय मन्त्रालयले आफूखुसी सरुवा गर्न पाउँदैन । गृहले व्यक्तिको नामै तोकेर माग गर्ने चलन छ । यो प्रवृत्ति हरेक सरकारको पालामा देखिएको छ ।संघीय मन्त्रालयका एक उपसचिवका अनुसार शुक्रबार गृहका अधिकारीसँग अनौपचारिक छलफल गरेर कम्तीमा १५ सहसचिव माग गर्न अनुरोध गरिएको छ । गृहले भने संघीय मन्त्रालयसँग चार जना मात्र सहसचिव माग गरेको जनाएको छ । गृहले सबै दरबन्दीमा सहसचिव राख्ने हो भने समस्या हुँदैन, उनले भने, सरुवामा भएको बेथिति यसरी नै झाँगिने हो भने सहसचिव कामविहीन हुने निश्चित छ । संघीय मन्त्रालयका एक सहसचिवले एक जना कर्मचारी सरुवा गर्न पनि कसैले आदेश दिनुपर्ने अवस्था रहेको बताए । निजामती सेवाका प्रावधानलाई कागजमा सीमित गर्न खोजिएको एक कर्मचारीले टिप्पणी गरे ।मन्त्रालयको काम सरुवा पत्र तयार गर्ने र रेकर्ड राख्नेमा सीमित भएको गुनासो सङ्घीय मन्त्रालयको छ । बढुवामा भएको बेथितिलाई पनि टुलुटुलु हेरेर बस्नुपर्ने अवस्था रहेको मन्त्रालयका एक अधिकारीले बताए । निवृत्त हुन चार दिन बाँकी रहेको सहसचिव शंकर खरेललाई सचिवमा बढुवा गर्न सिफारिस गर्दा पनि संघीय मन्त्रालयको भूमिका देखिएन । हामीले त बढुवा नगरौं भनेकै हो, संघीय मन्त्रालयका एक सहसचिवले भने, सरकारले चाहेपछि के लाग्छ र !गृह मन्त्रालयका प्रवक्ता तथा सहसचिव फणिन्द्रमणि पोखरेल तराईलगायत केही जिल्लामा आन्तरिक व्यवस्थापन मिलाउन खोज्दा उपसचिवलाई प्रजिअ बनाउनुपर्ने अवस्था आएको बताउँछन् । कर्मचारीकै व्यवहार र नयाँ सरकार बनेको अवस्थामा यस्तो व्यवस्था हुने गरेको उनले बताए ।"
टर्की पुगेका युवक सम्पर्कविहीन,"कञ्चनपुर (कास) वैदेशिक रोजगारीका लागि टर्की पुगेका कञ्चनपुरका एक युवक चार दिनदेखि सम्पर्कविहीन छन् । कृष्णपुर२ बंकका ३० वर्षीय दिव्यदेव अवस्थी सम्पर्कविहीन भएपछि परिवार निकै चिन्तामा छन् । इस्तानबुलबाट ग्रिसतर्फ जाने क्रममा सीमा क्षेत्रमा पुगेपछि हिमपातमा परेर सम्पर्कविहीन भएको उनका भिनाजु वीरेन्द्रराज जोशीले बताए । संँगैका केही आप्रवासी कामदार इस्तानबुल नै फर्के पनि उनीसहितका अरु केही फर्केका छैनन् । संँगै भएका साथीहरूले फोन गरेर उनी हिमपातमा परेको भनेका छन्, जोशीले भने, हामीहरू फर्कियौं, ऊचाहिँ सम्पर्कविहीन छ भनेका छन् । अवस्थी दसैं अगाडि काठमाडौं सिनामंगलको मेट्टा इन्टरनेसनल मेनपावर कम्पनीबाट टर्की गएका हुन् । त्यसयता नियमित रूपमा परिवारसँग सम्पर्क भइरहे पनि मंगलबारदेखि कुरा हुन नसकेको जोशीले बताए ।"
सेनेगलको प्रतिद्वन्द्वी इजिप्ट,"कोपा डेल रे म्याड्रिड एलेक्स बेरेनगरले ८९ औं मिनेटमा गरेको गोल मद्दतमा एथलेटिको बिल्बाओले बिहीबार रियल म्याड्रिडलाई १० ले पराजित गर्दै कोपा डेल रेको सेमिफाइनल तय गरेको छ । निर्धारित समयको खेल गोलरहित बराबरीमा टुंगिने निश्चित देखिएका बेला सब्स्टिच्युट बेरेनगरले उत्कृष्ट गोल गरेपछि कार्लो एन्सेलोट्टीको टिम स्तब्ध बन्नुपरेको थियो । अब बिल्बाओ लगातार तेस्रो सिजन फाइनल पुग्ने प्रयासमा हुनेछ । बिल्बाओले यसअघि प्रतियोगितामा बार्सिलोनालाई हराएको थियो । यसक्रममा रियल जारागोजापछि बिल्बाओ नै एकै सिजनको कप प्रतियोगितामा रियल र बार्सिलोना दुवैलाई हराउने दोस्रो टिममात्र भएको छ । हारले रियलको लिग र कप जित्ने सम्भावना सकिएको छ । स्पेनी ला लिगामा रियललाई शीर्षस्थानमा ४ अंकको स्पष्ट अग्रता प्राप्त छ । स्पेनी कपमा भने बिल्बाओसँगै भ्यालेन्सिया, रियल बेटिस र रायो भाल्कानोले सेमिफाइनल खेल्नेछन् ।"
हिउँदे ओलम्पिक सुरु,"(बेइजिङ)  तामझामका साथ २४औं हिउँदे ओलम्पिक खेलकुदको शुक्रबार राति बेइजिङस्थित न्याओछाओ अर्थात् बर्डनेस्ट रंगशालामा औपचारिक उद्घाटन गरिएको छ । चीनका राष्ट्रपति सी चिनफिङले स्थानीय समय अनुसार राति ८ बजे ओलम्पिकको उद्घाटन गरे । समारोहमा अन्तर्राष्ट्रिय ओलम्पिक कमिटीका अध्यक्ष थोमस बाख, रूसी राष्ट्रपति भ्लादिमिर पुटिन, संयुक्त राष्ट्रसंघका महासचिव एन्टोनियो गुटेरेसलगायत अन्तर्राष्ट्रिय संघसंस्थाका विशिष्ठ व्यक्तित्वसहित ३० भन्दा बढी मुलुकका शीर्ष नेताहरू उपस्थित भएका थिए । नेपालका तर्फबाट बेइजिङस्थित नेपाली दूतावासका कार्यबाहक राजदूत कौशलकिशोर रायले प्रतिनिधित्व गरेका छन् ।हिउँदे ओलम्पिक फेब्रुअरी २० मा सकिनेछ । प्रतियोगितामा ३ हजार खेलाडीले १५ विधाका १ सय ९ इभेन्टमा प्रतिस्पर्धा गर्नेछन् । यस पटकको ओलम्पिकमा ७ नयाँ इभेन्ट थपिएको छ । संसारभर कोभिड१९ फैलिएयता २०२० टोकियो ओलम्पिकपछिको यो नै दोस्रो ठूलो खेलकुद गतिविधि हो । बेइजिङ नै ग्रीष्मकालीन तथा हिउँदकालीन दुवै खेलकुद एकै सहरमा गर्ने विश्वको प्रथम सहर बनेको छ ।ओलम्पिक उद्घाटनको दुई दिनअघि नै प्रतियोगिताहरू सञ्चालनमा आइसकेका छन् । प्रतियोगिता बेइजिङको राष्ट्रिय रंगशाला बर्डनेस्ट, यानछिङ जिल्ला र छिमेकी हपेइ प्रान्तको चाङयाखौमा खेलाइएका छन् । केही खेलकुद गतिविधिप्रति अमेरिका, भारतलगायतका केही मुलुकहरूले चीनसँग असन्तुष्टि देखाउँदै कूटनीतिक बहिष्कार गरेका छन् । कूटनीतिक बहिष्कार गरे पनि ती देशबाट खेलाडीको भने उत्साहजनक सहभागिता छ । अमेरिका नै सबैभन्दा धेरै खेलाडी बेइजिङ पठाउने मुलुक हो ।"
महिला भलिबल खेलाडीलाई जनही ५ लाख,"काठमाडौं (कास) राष्ट्रिय महिला भलिबल टोलीका खेलाडीलाई शुक्रबार प्रधानमन्त्री शेरबहादुर देउवाले नगद पुरस्कारसहित सम्मानित गरेका छन् । बंगलादेशको ढाकामा पुस ६ देखि १६ सम्म आयोजित बंगबन्धु एशियन सेन्ट्रल जोन महिला भलिबल च्यालेन्ज कपमा विजेता नेपाली टोलीका खेलाडीलाई पूर्वघोषित जनही ५ लाख रुपैयाँ प्रधानमन्त्री देउवाले प्रदान गरे । विजेता खेलाडीमा कप्तान अरुणा शाही, मनीषा चौधरी, कामना विष्ट, लक्ष्मी चन्द, उषा भण्डारी, प्रतिभा माली, सलिना श्रेष्ठ, सरस्वती चौधरी, सुनिता खड्का, सोफिया पुन, कृपा अधिकारी र शान्तिकुमारी थारू रहेका छन् । सरस्वती भने घुँडाको शल्यक्रियाका कारण सम्मान कार्यक्रममा उपस्थित भइनन् । मुख्य प्रशिक्षक जगदीश भट्ट र प्रशिक्षक भरत यादवले समान ३ लाख तथा टिम म्यानेजर ज्योति केसीले २ लाख पाएका छन् । सोही अवसरमा विश्व व्याडमिन्टन महासंघको पुरुष जुनियर एकलतर्फ विश्व वरीयताको शीर्षस्थानमा पुग्न सफल खेलाडी प्रिन्स दाहाल र फुटबलका विदेशी प्रशिक्षक प्रशिक्षक अब्दुल्लाह अल्मुताइरीलाई पनि सम्मान गरिएको थियो । यसअघि नै फुटबल टिम सम्मानित हुँदा अल्मुताइरी विदेशमा रहेकाले शुक्रबार सम्मान गरिएको हो । प्रधानमन्त्री देउवाले खेलकुद देशको नाम र प्रतिष्ठालाई अन्तर्राष्ट्रियजगतमा चिनाउने र फिँजाउने एउटा महत्त्वपूर्ण र प्रभावकारी माध्यम भएको बताए । उनले भने खेलकुद क्षेत्रको समग्र विकास तथा खेलाडीको क्षमता विकासका लागि सरकारले विशेष जोड दिँदै आएको दाबी पनि गरे । उनले खेलकुदमार्फत राष्ट्रको शान र इज्जत उँचो बनाउने खेलाडीलाई प्रोत्साहित गर्न र उनीहरूको मनोबल उच्च राख्न सरकारले यस्ता सम्मान र नगद पुरस्कार प्रदान गर्दै आइरहेको बताए । त्यसअनुरुप बंगलादेशमा आयोजित अन्तर्राष्ट्रिय महिला भलिबल प्रतियोगितामा स्वर्ण जितेको टिमलाई मन्त्रिपरिषद्बाट पुरस्कृत गर्ने निर्णय भएको हो ।प्रधानमन्त्री देउवाले खेलकुद क्षेत्रको विकासका लागि देशभर खेल पूर्वाधारहरूको निर्माण र स्तरोन्नतिका लागि विशेष कार्यहरू गर्दै आइरहेको स्मरण गराए । उनले खेलाडीको सुविधा विस्तारका लागि आवश्यक व्यवस्था मिलाउन सरकारले पहल गर्ने बताए । युवा तथा खेलकुदमन्त्री महेश्वरजंग गहतराजले भलिबल नेपालको राष्ट्रिय खेल भए पनि कभर्डहल नभएकाले त्रिपुरेश्वर हाताभित्रै अन्तर्राष्ट्रियस्तरको कभर्डहल निर्माणमा पहलकदमी गरिने जानकारी गराए ।"
कृष्ण मेननको बहुरंगी जीवन,"भारतको हालको केरला प्रान्तमा सन् १८९६ मा जन्मेका भीके कृष्ण मेननको जीवनको सत्ताइस वर्ष (१९२४१९५१) बेलायतमै बित्यो । बेलायत रहँदा इन्डिया लिग को सचिवको रूपमा भारत स्वतन्त्रताका लागि अंग्रेज सरकारलाई दबाव दिने काममा मेननको ठूलो योगदान थियो । मेनन आफ्ना धारिला अभिव्यक्तिका कारण देशभित्र र देशबाहिर पनि चर्चित थिए । अध्ययनशील, वाकपटु र निरन्तर काममा खटिरहन सक्ने क्षमता मेननका गुण थिए । दोस्रो विश्वयुद्धपछिको शीतयुद्धको प्रारम्भिक दशकमा भारत र नेहरूको अन्तर्राष्ट्रिय पहिचानमा मेननको ठूलो सहयोग थियो ।मेननको असामान्य बौद्धिकता, तर्कशक्ति र देश प्रेमका कारण नेहरूले मेननलाई आफ्नो निकटतम सहयोगीका रूपमा स्थापित गरेका थिए । भनिन्छ, नेहरू मेननसँग जति र जसरी खुल्थे, त्यति अरूसँग खुल्न सक्दैनथे । अध्ययनशील स्वभाव र वाम झुकाव दुवैको साझा गुण थियो । नेहरूलाई राष्ट्रिय तथा अन्तर्राष्ट्रिय मोर्चामा कडा रूपमा उभिन सक्ने सहयोगीको खाँचो थियो भने मेननलाई राजनीतिक संरक्षकको ।तत्कालीन विश्वराजनीतिका महत्त्वपूर्ण मुद्दाहरू, कोरियाली युद्ध, इन्डोचाइना, स्वेज नहर विवाद, असंलग्नता आदिमा मेननको योगदानको अझै पनि परिचर्चा हुने गर्छ । कश्मीर विवादमाथि संयुक्त राष्ट्र संघमा दिएको आठ घण्टा लामो भाषण यसको उदाहरण हो । ऐतिहासिक, राजनीतिक, सामाजिक, साहित्यिक आदि सूचनाहरूले भरपूर मेननको प्रस्तुति र बहस जहिल्यै अत्यन्तै प्रभावकारी हुन्थ्यो । यसले अन्तर्राष्ट्रिय व्यक्तित्वहरूसँग मेननको सोझो टकरावको स्थिति पनि पैदा गर्यो । अमेरिकी राष्ट्रपति आइजनहावर र केनेडी, बेलायती प्रधानमन्त्री चर्चिल, संयुक्त राष्ट्र संघका महासचिव ड्याग ह्यामरसोल्ड आदिसँगको टकराव उल्लेखनीय थिए । रामास्वामी बेंकटरमणका अनुसार, मेनन संयुक्त राष्ट्र संघमा अन्तर्राष्ट्रिय राजनीतिका सिस्मोग्राफ थिए । कुन देशको कुन घटनाले कुन स्केलको कम्प आयो मेननस्केल बाट थाहा हुन्थ्यो भन्ने बेंकटरमणको टिप्पणी उल्लेखनीय छ । मेननको मृत्युमा इन्दिरा गान्धीको टिप्पणी थियो ज्वालामुखी शान्त भयो ।वाम झुकावका कारण पश्चिमले मेननलाई सधैं अस्वीकार गरिरह्यो । आफू कहिल्यै कम्युनिस्ट नभएको मेननको स्पष्टोक्ति स्वदेशविदेश कतै पनि पत्यारलाग्दो बनेन । भारतमा बल्लभभाई पटेल, जेबी कृपलानी, मोरारजी देसाई आदि प्रवृत्तिका नेताहरू मेननको कडा विरोधी थिए । समाजवादी नेताहरूसँग पनि मेननको दीर्घ हुन सकेन । सन् १९६७ मा कांग्रेसबाट विस्थापित भएपछिको संसदीय चुनावहरूमा कम्युनिस्ट समर्थनमा विजयी भए पनि समग्रमा मेननले स्वदेशमा पनि कम्युनिस्टहरूको समर्थन कहिल्यै पाएनन् । हंगेरीको मामलामा सोभियत नीतिको आलोचना गरेपछि र आणविक निशस्त्रीकरणमा संयुक्त राष्ट्र संघमा जबरजस्त भाषणहरू दिएपछि सोभियत संघ पनि मेननको पक्षमा देखिएन । १९६२ को चीनसँगको युद्धपछि त चीनसँग पनि उनको मोहभंग भयो । अन्तर्राष्ट्रिय पहिचान उत्कर्षमा पुगेको र हरेक अन्तर्राष्ट्रिय मुद्दामा मेननको आवश्यकता महसुस हुँदै गरेको अवस्थामा चीनसँगको युद्धले मेननको लोकप्रियताको पारोलाई एकैचोटि तल झारिदयो । चीनविरुद्धको सहयोगका लागि पश्चिमी राष्ट्रहरूले मेननको बहिर्गमनलाई मुख्य सर्तको रूपमा तेर्स्याए ।१९५७ मा रक्षामन्त्री बन्नुअगावै मानिसहरू मेननको जीवनी लेख्न आतुर थिए । विश्वराजनीतिबारे मेननको दृष्टिकोणको सर्वत्र अपेक्षा हुन्थ्यो । तर, मेनन व्यक्तिको जीवनीलाई कहिल्यै प्राथमिकता दिँदैनथे । पार्टीभित्रको तीव्र प्रतिरोधको बावजुद नेहरूको दबावमा मेननलाई संसदीय निर्वाचनमा टिकट दिएपछि र नेहरूले मतदाताहरूलाई विशेष अपिलसमेत गरेपछि मेननको चर्चा झन् चुलियो । भारतको अन्तर्राष्ट्रिय साख बढाउन बौद्धिक योगदान गरेको भनेर बलिउडका चर्चित कलाकारहरूले अपिल नै प्रकाशित गरे । बलराज साहनी, शाहिर लुधियानवी, लता मंगेसकर, राजेन्द्रकुमार, दिलीपकुमार, देवानन्दजस्ता हस्तीहरू मेननको प्रशंसक थिए । मेननको बम्बे चुनावको छुट्टै किताब नै लेखियो । १९६७ मा स्वतन्त्र चुनाव लड्दा टाइम म्यागेजिन ले कभरेज नै गरेको थियो ।यही क्रममा सन् २०१९ मा प्रकाशित जैराम रमेशको अ चेकर्ड ब्रिलियन्स मेननको बहुरंगी तथा उतारचढावयुक्त जीवनीको पछिल्लो चित्रण हो । भारत, अमेरिका, सोभियत रुस, बेलायत, चीन विभिन्न मुलुकले सार्वजनिक गरेका वर्गीकृत डकुमेन्ट, मेननसँग काम गरेका र अन्तरंग सम्बन्ध भएका विभिन्न व्यक्तिको संस्मरण र मेननसँग आदानप्रदान हजारौं चिठीको अध्ययनबाट निखारिएको जीवनी हो यो किताब । यसमा लेखकले आफू बोल्नुभन्दा तत्काल लेखिएका र अन्य व्यक्तिले व्यक्त गरेका धारणालाई संश्लेषण गरी एउटा न्यारेसन तयार पारेका छन् । यस अर्थमा यो जीवनी अन्य जीवनीभन्दा फरक ठान्न सकिन्छ ।मेननको एकपक्षीय आलोचना वा समर्थन पुस्तकको थिम बन्ने परम्पराबाट अघि बढेर रमेशले यो पुस्तकमा उनको वस्तुपरक मूल्यांकन प्रस्तुत गर्ने प्रयास गरेका छन् । लेखकले मेननका उपलब्धि मात्र नभई कमजोरीको पनि अभिलेखीकरण गरेका छन् । समग्रमा मेननको व्यक्तित्वको एउटा सन्तुलित पुनर्निर्माण गर्न पुस्तक सफल देखिन्छ ।पुस्तक १९४७ अघि र १९४७ पछि गरी दुई खण्डमा विभाजित छ । पहिलो खण्डमा व्यक्तिगत परिचय, अध्ययन र इन्डिया लिगमा सक्रिय रहँदाको समयको वर्णन छ । किशोरावस्थामा थिओसोफिकल सोसाइटीकी आनी बेसन्टसँगको भेट र बेलायतमा लन्डन स्कुल अफ इकोनोमिक्समा ह्यारोल्ड जे लास्कीसँगको भेट तथा उनीहरूबाट प्राप्त संरक्षकत्व मेननको जीवनमा महत्त्वपूर्ण देखिन्छ । लन्डनमा लास्कीको संरक्षकत्वमा लन्डन स्कुल अफ इकोनोमिक्समा लामो समयसम्म विद्यार्थीका रूपमा मान्यता पाउन सफल भएका थिए मेनन, जुन विश्वविद्यालयको इतिहासमै असामान्य घटना थियो । मेनन लेबर पार्टीमार्फत बेलायती राजनीतिमा पनि सक्रिय रहे । उक्त पार्टीबाट स्थानीय नगरको पनि नेतृत्व गरे । हाउस अफ कमन्सको निर्वाचनमा लेबर पार्टीबाट प्रत्याशीको रूपमा मेननको नाम चर्चित पनि बन्यो । विद्यार्थीकालदेखि नै पहिला कमनवेल्थ अफ इन्डिया लिग र पछि इन्डिया लिगको सचिव बनेर लन्डन र बेलायतभर भारत स्वतन्त्रताका लागि आवाज उठाइरहे । यो क्रममा बर्ट्रान्ड रसल, आल्डोस हक्सले, जेबीएस ह्याल्डेन आदिको सहयोग र समर्थन पनि पाए । बेलायती कम्युनिस्ट पार्टी र भारतको कांग्रेससहित समाजवादी पार्टीहरूको पनि मेननलाई सहयोग थियो ।सन् १९४७ पछि माउन्टबेटन भारतको भाइसराय भएपछि शक्ति हस्तान्तरणमा मेननको महत्त्वपूर्ण भूमिका थियो । कमनवेल्थको सदस्य बन्न मेननले नै नेहरूलाई मनाएका थिए । योबाहेक लन्डनस्थित भारतीय प्रथम उच्चायुक्त, संयुक्त राष्ट्र संघमा भारतीय प्रतिनिधिमण्डलको नेतृत्व, राज्यसभा तथा तल्लो सभामा सांसद, रक्षामन्त्री र सन् १९६२ पछिको सक्रिय राजनीतिक वृत्तबाट बहिर्गमनपछिको गतिविधिलाई दोस्रो खण्डले समेटेको छ । यही अवधिमा मेननको अन्तर्राष्ट्रिय परिचय उत्कर्षमा पुगेको थियो । चीनसँगको युद्धमा पराजयपछि पराजयको मुख्य जिम्मेवार व्यक्तिको रूपमा राजीनामा दिएपछि भने मेननको छवि उठ्न सकेन । लेखकले पुस्तकमा मेननको पक्षविपक्षमा उठेका तर्कहरू तथा मेननको नेतृत्वमा भएका कामहरू उपयुक्त उद्धरणहरूद्वारा प्रस्ट पार्ने सफल प्रयास गरेका छन् । चीनसँगको पराजयको कारणमा मूलतः नेहरू र मेननको सुरक्षा नीतिलाई मुख्य दोषी ठानिन्थ्यो । यस पुस्तकले भने मेननले पाएको असहयोग र अवरोधलाई पनि महत्त्व दिएको छ । अर्थमन्त्री मोरारजी देसाईले रक्षा मन्त्रालयलाई यथेष्ट बजेट दिएका थिएनन्, तर सम्भावित युद्धका लागि आवश्यक युद्धसामग्री जोहो नगरेको आरोप लगाउन पनि छाडेनन् । बजेटको अभावमा हिउँदमा उच्च हिमाली क्षेत्रमा युद्धरत सेनालाई कपडा, जुत्ताको समेत व्यवस्था हुन सकेको थिएन । मेननले युद्ध सामग्रीहरूको स्थानीय उत्पादन प्रारम्भ गराएका थिए । चीनसँगको युद्धमा यसको लाभ नमिले पनि १९६५ र १९७१ को पाकिस्तानसँगको युद्धमा भने उपयोग हुन सकेको कुरा लेखकले चर्चा गरेका छन् । संसद्मा गान्धीको अहिंसाको अनुयायीले युद्धसामग्रीमा बजेट खर्चिन नहुने तर्क उठिरहन्थ्यो । यसबाहेक सुरक्षा प्रमुखहरूको अक्षमता र उदासीनता पनि पराजयको एउटा कारक थियो भन्ने बिस्तारै उजागर हुँदै गयो । लेखकका अनुसार, नेहरू मेननका विविध कमजोरीबारे जानकार थिए, तर उनको बौद्धिकता भारतको सम्पत्ति भएकाले यसलाई मुलुकको हितमा अधिकतम प्रयोग गर्नुपर्छ भन्ने विचारबाट निर्देशित थिए । यद्यपि लेखक सीमायुद्धमा चीनसँगको पराजयको कारणमा प्रधानमन्त्री र रक्षामन्त्रीको रणनीतिलाई अस्वीकार भने गर्दैनन् ।भारतको मुख्य समस्या पाकिस्तानसँग मात्र रहेको भन्ने मेननको धारणाले सीमा विवाद युद्धसम्म पुगेको भन्ने टिप्पणी पनि भेटिन्छ । लेखक रमेश चीनसँगको सीमाविवाद सहमतिमा लेनदेनबाट सल्टाउनुपर्छ भन्ने विचारबाट मेनन निर्देशित थिए भन्ने निष्कर्ष निकाल्छन् । मेननको यही धारणा नै संसद्मा धेरै आलोचित र अस्वीकृत भयो । तिनै आलोचकमध्येका अटलविहारी बाजपेयी प्रधानमन्त्री हुँदा सहमतिबाट सीमाविवाद समाधानका लागि वार्ता टोली गठन गर्न तयार भएका थिए । पुस्तकको निचोड के बुझिन्छ भने कृष्ण मेनन सही हुँदाहुँदै पनि आफ्नै व्यवहार, परिबन्द र आग्रहको सिकार भएका थिए ।पुस्तकले मेननको बहुरंगी जीवनको सफल चित्रण गरेको छ । लन्डन रहँदा यिनले विभिन्न प्रकाशकसँग मिलेर महत्त्वपूर्ण पुस्तकहरूको सम्पादन गरेका थिए । मेननको सम्पादनमा प्रकाशकहरूले पुस्तकहरूको सिरिज नै निकालेका थिए । गैरआख्यान क्लासिकहरूको पेपरब्याक संस्करणहरू प्रकाशन गर्न मेननले दिएको सल्लाहअनुसार नै पेन्गुइन प्रकाशनले पेलिकन शाखा स्थापना गरेको थियो । पुस्तक सम्पादनबाहेक मेनन निरन्तर विभिन्न पत्रपत्रिकामा समसामयिक विषयमाथि लेखरचना पनि लेखिरहन्थे । मेननले आफ्नै सम्पादकत्वमा विभिन्न पत्रिका पनि प्रकाशन गरेका थिए । नेहरू मेननसँग आर्थिक नीति निर्माणलगायत विभिन्न विषयमा सल्लाह मागिरहन्थे । मेननलाई रक्षा मन्त्रालयको सट्टा योजना तथा नीति निर्माण मन्त्रालय वा शिक्षा मन्त्रालयको जिम्मा सुम्पेको भए मुलुकले अझ बढी लाभ पाउन सक्थ्यो भन्ने टिप्पणी पनि भेटिन्छ । बेलायतबाट कानुनको डिग्रीसमेत लिएका मेननले बहस गरेका केही मुद्दाहरू उल्लेखनीय छन् ।उतारचढावयुक्त जीवनमा विभिन्न महिलाहरूसँग मेननको बेलाबेला विभिन्न स्तरका सम्बन्धहरू रहेका थिए । तर, मेनन अविवाहित नै रहे । उनी शाकाहारी थिए । अत्यधिक चिया पिउनुपर्ने र खानेकुरा एकदमै कम खाने स्वभावका कारण मेननमा विभिन्न शारीरिक समस्या देखिन थालेको थियो । १९७४ मा मृत्यु हुनु एक घण्टाअघि मेननले आफ्नो अन्तिम कप चिया पिएका थिए ! खेलौनाहरू जम्मा गर्ने यिनको अनौठो बानी पनि थियो । निम्न रक्तचाप, बाथ, अनिद्राको साथै मेननमा निश्चित हदसम्म मानसिक समस्या पनि थियो । एकदमै दुब्ला यिनलाई पचास वर्ष नपुग्दै छडीको सहायता आवश्यक परिसकेको थियो । नेहरूले इन्दिरा गान्धीलाई लेखेको एउटा चिठीमा अवसाद (डिप्रिसन) को बारेमा बुझ्न मन भए मेननले आफूलाई लेखेको पत्रहरू पढ्न सुझावसमेत दिएका थिए । नेहरूले मेननलाई लेखेका विभिन्न पत्रले मेननको मानसिक अवस्था, कामको धपेडी र शारीरिक अस्वस्थतामाथि यथेष्ट प्रकाश पार्छन् ।कृष्ण मेननको यो जीवनीले नेहरूकालीन भारतको राजनीतिलाई मात्र प्रकाशित गर्दैन । शीतयुद्धको पहिलो दुई दशकको अन्तर्राष्ट्रिय राजनीति हेर्ने एउटा आँखीझ्याल पनि हो यो पुस्तक । पुस्तकको नायक त मेनन नै हुन् । पुस्तकले नेहरूको व्यक्तित्व तथा राजनीतिक शैलीलाई पनि राम्रोसँग प्रकाश पारेको छ । पुस्तकमा नेपालबारे खासै चर्चा छैन । भारतको राजनीतिमा अमेरिकी चासो र हस्तक्षेप प्रसंग भने नेपाली पाठकलाई चाखलाग्दो हुन सक्छ ।"
अनन्त यात्रा,"तिमीले यत्ती त बुझ्नुपर्ने हो सागै नहिाडेपछिसमातिएको मान्छे लतारिन्छ ।लतारिादा, पछारिादा, थचारिादालागेका हजारौं चोटहरू नदेखेझैं गरीलतारेरै भए पनि तिमीलाई लानु छ कतै न कतैदुखाइहरूबाट उठ Ûहामी जानु छ कतै न कतै ।"
जिरेल गाउा,अचेल भने पर्खाइमा आाखा बिछ्याएर दोबाटोमा टोलाएझैं गर्छ जिरेल गाउादिउासै ऐठन परेझैं गर्छ जिरेल गाउा ।
हे पापिनी !,"नोस्टाल्जिया हो ।साँझ पर्नासाथ सबै जना हात धोएर बिहान बगैंचाबाट टिपेका फूलमा अलिकति पानी हालेर पुष्पाञ्जली बनाउँथे । अनि सबै एकाग्र भएर सुन्न बस्थे ।आँखा बन्द गरेर घाँटीका नसा फुलाउँदै यम ब्रह्म बरुरेन्द्ररुद्र स्वस्थानी व्रत कथा सुरु गर्थे ।कुमारजी आज्ञा गर्नुहुन्छ हे अगस्त्य मुनि !हजुरबुबाको विशेष प्रभाव थियो ममा । उहाँलाई मैले लयमा स्वस्थानी वाचन गरेको खुब मन पर्थ्यो । स्वस्थानीको कथा हरेक वर्ष पढ्दापढ्दै कण्ठ भइसकेको थियो । तर, पनि कुनैकुनै बेला घाँटी किक्लिक्क हुन्थ्यो । डर लाग्थ्यो । रुन आउँथ्यो ।बाल्यकालमा स्वस्थानी एउटा दन्त्यकथाजस्तो लाग्थ्यो । बाल्यकालमा दन्त्यकथा कसलाई मन पर्दैन र !वर्षैभरि कहिले स्वस्थानी पढ्ने दिन आउलाजस्तो लाग्थ्यो । अलि पढ्न सक्ने भएपछि त म आफैं खरर स्वस्थानी पढ्न थालिसकेकी थिएँ । तर, स्वस्थानीप्रतिको झुकाव लामो समय टिक्न सकेन ।हुर्कंदै गर्दा स्वस्थानीप्रतिको दृष्टिकोणमा परिवर्तन हुँदै जान थाल्यो । यो मलगायत धेरैले अनुभव गरेको कुरा हो । अहिले आएर स्वस्थानी समस्यै समस्या र असमानताले भरिएको एउटा आउटडेटेड ग्रन्थजस्तो लाग्छ । यस्तो ग्रन्थ जसले समाजलाई अघि होइन, झन् पछि धकेल्ने काम गर्छ । सामाजिक चेतना बढाउने होइन, खुम्च्याउने काम गर्छ ।नट माई स्वस्थानी !किन ?महिला अत्याचारको कथा मन पर्नुपर्छ भन्ने छैन । पहिले पो चेतना थिएन, मन पर्थ्यो । पुरुषमहिलाबीचको असमानता थाहा थिएन, रमाइलो लाग्थ्यो । बिस्तारै पितृसत्तात्मक समाजमा हुर्कंदै गएपछि यो ग्रन्थमा भएका समस्या देखिन थाले । स्वस्थानीमा भएका महिला पात्रहरूमा आफूलाई देखिन थालियो । उनीहरूका पीडा आफ्ना लाग्न थाले ।हुन त कत्तिको नाजुक आस्थामाथि ठेस लाग्ने होला, तर स्वस्थानी किताब पढ्न बन्द गरिदिए हुन्छ । वा यसमा संशोधन हुनुपर्छ । तर, त्यो पनि सम्भव नहोला । किनकि यो हाम्रो संस्कारमा घुलिसकेको छ । बालबालिकाहरू यही कथा पढ्दै, सुन्दै हुर्किन्छन् । उनीहरूमा विकास हुने चेतनामा लैंगिक असमानताको जरो गढिसकेको हुन्छ । कोही जन्मिँदै शोषक र पितृसत्ताको समर्थक हुँदैन । समाजले बनाउने हो । माफ गर्नुहोस् ! तर, यस्ता ग्रन्थहरू सुनाउन बन्द गरिएन भने हामी झन् ढुंगेयुगतिर जानेछौं ।स्वस्थानी व्रतकथाअनुसार, महादेवकी पत्नी सतीदेवीले आफ्ना पतिलाई बाबुले गरेको अपमान सहन नसकी यज्ञकुण्डमा प्राण त्यागेपछि हिमालय र मेनकाकी छोरी पार्वतीका रूपमा फेरि उनको जन्म भएको हो । पार्वती सानै उमेरदेखि महादेव पति पाउने कामना गरिरहन्थिन् । विवाहयोग्य भएपछि पिता हिमालयले भगवान् विष्णुलाई कन्यादान गरिदिने थाहा पाएपछि पार्वती भागेर अनकन्टार वनमा गई महादेवको ध्यान गर्न लागिन् । यसबाट खुसी भएर महादेवले आफूलाई पतिका रूपमा पाउन विष्णुले भनेअनुसार गर्न सल्लाह दिए । विष्णुले महादेव पति पाउन स्वस्थानी व्रत गर्ने सल्लाह दिएपछि पार्वतीले विधिपूर्वक एक महिनासम्म स्वस्थानीको व्रत गरेकीले महादेव पति पाएको विश्वास गरिन्छ । व्रतको प्रभावले शिवपार्वतीको विवाह भएको कुरा पौराणिक धर्मग्रन्थहरूमा पनि चर्चा भएका कारण परम्परागत रूपमा उक्त व्रतकथा प्रचलित हुँदै आएको भनाइ छ ।यो कथा पढ्दा म सधैं काल्पनिक संसारमा पुग्थें । ग्रन्थमा उल्लेख गरिएका कुराहरू सबै मेरो दिमगभरि चल्थे । मन उद्विग्न हुन्थ्यो ।स्वस्थानी कथाका सबै घटना काठमाडौंवरपरै भएको देखिन्छ सत्य युगमा । जस्तै ः साँखुमा साली नदी, श्लेषमान्तक वन !स्वस्थानी कथाको प्रभाव भएर होला मेरो घरमा भिक्षा माग्न आउने जोगीले कहिल्यै कुर्नुपरेन । जब कोही भिक्षा माग्न आउँथे, म दौडँदै गएर एक पाथी चामल दिन्थेँ । एक दिन आमाले देखिहाल्नुभो । यत्रो धेरै कसले दिन्छ ? मैले रुन्चे स्वरमा भनेँ, अनि मलाई सराप दिए भने ? कत्रो डर ? कथामा एक पात्र छिन् गोमा । गोबरबाट जन्मिएकी उनी एक दिन घरमा एक्लै हुँदा कनिका केलाएर बसेकी हुन्छिन् । यत्तिकैमा भगवान् शिवजी एक जोगीको रूप धारण गरेर आउँछन् । गोमाले एकै छिन है, कनिका केलाइसकेपछि भिक्षा दिन्छु भन्छिन् । तर, शिवजीले उनलाई श्राप दिनु थियो, दिन्छन् । उनले ५ वर्षकी नानीलाई श्राप दिन्छन्, लौ, तेरो सात वर्षको उमेरमा सत्तरी वर्षको बूढोसँग बिहे हुनेछ । पापिनी, तैंले दुःख पाउनेछस् !फेरि उही शिवजी ७० वर्षको वृद्ध शिवशर्मा ब्राह्मण बनेर आउँछन् । अनि गोमा ब्राह्मणीसँग बिहे गर्छन् । पूजाका लागि उनी फूल टिप्न रूख चढ्छन् अनि खसेर मर्छन् । उनको आत्मा कैलाशतिर जान्छ । वर्षौंपछि उनका छोरा नवराज आएर रूखमुनि हेर्दा आफ्ना बाउको हाडखोर फेला पार्छन् । स्वस्थानी महिला पात्रहरूले असाध्यै दुःख पाएको कथा हो ।स्वस्थानीमा भनिएको छ, एउटी महिलाले आफ्नो श्रीमान्लाई आँखा तरेर हेरे अन्धी हुन्छे । मुख चलाए लाटी हुन्छे । लुकाएर खाए कुकुर्नी हुन्छे ।यी हरफ पढ्दा मलाई सानै बेला रिस उठ्थ्यो । अहिले एकदम क्रोधित हुन्छु । स्वस्थानीमा महिलाका व्यवहारहरू वर्णन गरिएका छन् । जस्तै ः रातोरातो आँखा पारी । दाह्रा किटी । आँखाबाट आँसु खसाली ।यो कस्तो हेपाइको भाषा हो ?श्री स्वस्थानी माता को हुन् ? कहाँबाट आइन् ? कहाँ छिन् ? भनेर गोमाकी बुहारी चन्द्रावतीले प्रश्न मात्रै के गरेकी थिइन् बिचरा वर्षौंसम्म साली नदीको तीरमा श्रापित जीवन बाँच्नुपर्यो । कहिले होसमा आउँदै, कहिले बेहोस हुँदै बस्नुपर्यो । चन्द्रावतीको कोणबाट हेरौं । गरिब घरमा बिहे भयो । त्यसमाथि श्रीमान् पनि बुबाले खोजिदिए । त्यतिबेला उनलाई माइत जान मन लाग्यो, गइन् । त्यसमा सबैले उनको कुरा काटे दुःखका बेला एक्ली सासूलाई छाडेर चन्द्रावती माइत गई । कस्ती पापिनी !नवराज राजा भए लावण्य देशको । अनि आफू महारानी भएपछि वर्षौंसम्म वियोगमा बसेकी चन्द्रावतीलाई श्रीमान भेट्न हतार भइहाल्ने भयो । नवराजले चन्द्रावतीलाई लिन डोलेहरू पठाए । डोलेहरूलाई भोक लाग्यो । त्यही वनमा अप्सराहरू आई स्वस्थानीको व्रतपुञ्ज गर्न लागेका हुन्छन् । प्रसाद लिएर जाँदा चन्द्रावतीले आँखा रातो पारिन्, दाह्रा किटिन्, बलिन्द्र आँसुका धारा खसालिन् । डोलेहरूलाई गाली गरिन् । ४ जना हुँदा २२ जना भएर खाना खोज्न गएका भए पनि हुन्थ्यो । सुनसान वनमा महारानीलाई एक्लै छाडेर जाँदा उनी बिच्किनु स्वाभाविक थियो ।त्यसपछि चन्द्रावतीले प्रसाद खाँदिनन् । उल्टो फालिछिन्दिन् र खुट्टाले कुल्चेर थु थु गर्छिन् भनी स्वस्थानीमा लेखिएको छ । त्यसपछि चन्द्रावतीका दुःखका दिन सुरु हुन्छन् । साली नदीमा आँधीहुरी आउँछ । डोलेहरूलाई बगाउँछ । डोलेहरूले स्वस्थानीको व्रतपुञ्ज प्रसाद खाएकाले उनीहरूले मोक्ष प्राप्त गर्छन् । तर, चन्द्रावती ? वर्षौंसम्म साली नदीको तीरमा कहिले मूर्च्छा पर्छिन्, कहिले अवचेतन अवस्थामा हुन्छिन् । त्यत्रो राजाले आफ्नी श्रीमती कहाँ छिन् भनेर किन पत्ता लगाउन नसकेका होलान् ?अझै सबैभन्दा डरलाग्दो ऋषिहरूले जब चन्द्रावतीलाई खानेकुरा ल्याइदिन्छन्, तबमाटो खाऊँ भन्दा ढुंगा भयो, ढुंगा खाऊँ भन्दा खरानी भयो, खरानी पनि खाऊँ भन्दा ठूलो बतास आएर उडाएर लग्यो ।अनि ऋषिहरूले पनि चन्द्रावती त साह्रै पापिनी रहिछे भन्ने निर्क्योल निकाली जान्छन् । तर, फेरि स्वस्थानी माताको व्रत बसेपछि उनका सबै पाप नष्ट हुन्छन् । उनी पखालिन्छिन् । उनी चोखो हुन्छिन् । उनलाई अप्सराहरूले भन्छन् तँ अब पापिनीबाट पुण्यवती भइस् !बाल्यकालमा जब चन्द्रावतीको कथा सुनिन्थ्यो, तब हामीलाई पनि चन्द्रावती नै गलत लाग्थ्यो । उनले सजाय पाएर दुःख पाउँदा आनन्द आउँथ्यो । अझै दुःख पाए हुन्थ्योजस्तो लाग्थ्यो । हो, हाम्रा ग्रन्थहरूले यही कुरा सिकाइरहेका छन् । देउता र भगवान्हरूले जेजसो गरून् सब माफ हुने ! मानिसले अलिकति बाटो बिरायो भने श्रापित जीवन बाँच्नुपर्ने ! खोलाको बगरमा मुढोझैं सुत्नुपर्ने ! त्यहीमाथि महिलाले त बाटो बिराउनै भएन । नत्र त ऊ पापिनी, राक्षसनी भइहाली !भगवान् होलान्नहोलान्, आफ्नो ठाउँमा छ, तर स्वस्थानीजस्ता किताबले भगवान्सँग डराउनुपर्छ भनी सिकाउँछन् । देउताहरूलाई नपुजे जीवन नर्कबराबर हुन्छ भनी पढाउँछन् । बाल्यकालमा स्वस्थानीको किताब कुल्चिँदा वा झुक्किएर भुइँमा खस्दा पनि हाम्रो सातो जान्थ्यो । ओहो ! स्वस्थानी माताले अब श्राप दिन्छिन् भनेर रातभर निद्रा लाग्दैनथ्यो । खाँदाखाँदै प्रसाद मुखबाट खसेर भुइँमा पुग्यो भने ला ! अब चन्द्रावती भइने भयो भनेर मनबाट चैन हराउँथ्यो ।स्वस्थानी कथामा वर्णन गरिएको जस्तो महिला सबै पापिनी हुन् भने हामी सबै पापिनी हौं !आँखा तर्ने, लुकाएर खाने, रिसाउने, मुखमुखै लाग्ने, महिनावारी नबार्ने, व्रत नबस्ने !कति महिलाले आँखा कति तरे तरे ! लुकाएर त कति खाइयो ! कति रिसाइयो ! कति मुख छाडियो ! व्रत कहिल्यै बसिएन !जरुर साथी, हामी असंस्कारी !जरुर साथी, हामी पापिनी !शिवजीले सतीदेवीलाई धेरै माया गर्ने रहेछन् । तर, सतीदेवीले आगोमा हाम फालिन् । यो कथा पनि मलाई कहिल्यै चित्त बुझेन । सतीदेवीको शरीर लिएर फेरि शिवजी संसारभरि पुग्छन् । बहुलाउँछन् । सतीदेवीको शरीरका अंग पतन हुँदै जान्छन् । त्यहाँ सबै शक्तिपीठहरू बन्दै जान्छन् ।सतीदेवी फेरि पार्वतीका रूपमा जन्म लिन्छिन् । अनि श्रीस्वस्थानी र तीजका व्रत सबै बसेपछि महादेवसँग विवाह गर्न पाउँछिन् ।ओहो ! आगोमा जलेर खरानी भई अर्को जन्म लिई दुनियाँ तपस्या गरेपछि शिवजीलाई पाउने रे ! के अत्याचार हो यो ? यो प्रेम हो कि दासत्व ?शिवजी पनि कति कुल ! मन लागे वनमा मृग बनेर डुलेको छ । पार्वतीले मलाई चिन्छे कि चिन्दिनँ भनेर गेम खेलेको छ । मन लागे खोलामा गएर सबै अप्सरालाई गर्भवती बनाइदिएको छ । तर, जब जालन्धर आएर पार्वतीसँग फ्लर्ट गर्न खोज्छन्, तब उसको भागमा मृत्यु ! वाह रे शिवजी ! त्यो पनि उनकै पत्नीको तपस्या भंग गरेर रे ! विष्णु भगवान् जालन्धर बनेर वृन्दाकोमा जान्छन् । वृन्दालाई के थाहा आफ्नै श्रीमान् हो सोच्छिन् नि ! यता श्रीमतीको तपस्या भंग, उता श्रीमान्को मृत्यु !मानिसजस्तै भगवान्का पनि कमजोरी छन् । भगवान्हरूमा पनि समस्या छन् । तर, भगवान्का सबै गल्ती माफ, मानिसलाई सजाय ! भगवान्का गल्तीहरू चतुर्याइँ, मान्छेका गल्तीहरू पाप ! महिलालाई त झन् घोर सजाय !त्यसो त हाम्रो धर्ममा महिलाले दानवहरूको नष्ट पनि गरेका छन् । मधु कैटव, चण्डमुण्ड, महिषासुरजस्ता राक्षसलाई सखाप पार्ने पार्वतीका अनेक रूप हुन् । जब घोर अन्याय हुन थाल्छ, तब एक महिलाले कालीको रूप धारण गर्छिन् रे ! महिला भगवान् प्रायः कम शक्ति भएकाहरू देखिन्छन् । कालीलाई अलिकति बलियो देखाइएको छ, तर उनी पनि रिसाहा र एकोहरो स्वभावकी रे ! शक्ति बाँडफाँटमा पनि यहाँ असमानता छ ।यी भगवान्लाई भने वर्षौं पत्थर बनेर बस्नु नपर्ने । अहल्याको कथा पनि त्यस्तै छ । गौतम ऋषिकी पत्नी अहल्या निकै सुन्दर हुन्छिन् । इन्द्र त एक नम्बरको लम्पट भइहाले । उनलाई अहल्या मन पर्यो भन्दैमा सूर्य भगवान्लाई आधा रातमा उदाउन भन्छन् । सूर्य पनि मान्ने फेरि ! गौतम ऋषिको भेष धारण गरेर अहल्यासँग सम्भोग गर्छन् इन्द्रले । अब यसमा अहल्याको के दोष ? गौतम ऋषिले यो कुरा थाहा पाउँछन् । त्यसको सजायस्वरूप अहल्या वर्षौंसम्म पत्थर भएर बस्नुपर्छ । मुक्ति पाउन भगवान् रामको जन्म र कति जुनी पर्खिनुपर्छ । के अत्याचार हो यो ?ढुंगा त भगवान् विष्णु पनि भए । उनलाई पनि शालिग्राम हुनुपर्यो । झार र रूख हुनुपर्यो । तर, उनलाई तिनैमा कैद हुनुपरेन ।यी कथाहरू कति सत्य होलान्, कति मिथ्या होलान् थाहा छैन । तर, यस्तै ग्रन्थले समाजमा प्रभाव पार्छन् । संस्कार र संस्कृतिमा हावी हुन्छन् । समस्याग्रस्त यस्ता ग्रन्थले पितृसत्तात्मक आडम्बरले मात्तिएको समाजलाई झन् बल दिन्छन् ।लेख्नेले पनि कमाल लेखेको छ । यसरी लेखेको छ कि मानौं सबै शतप्रतिशत सत्य घटना हुन् । साली नदी भनेको छ । साली नदी पनि वास्तविक ठाउँ हो । सतीदेवीको अंग पतन भएका पीठहरू पनि छन् । यस्ता तत्त्वले मानिसमा झन् विश्वास पैदा गर्छन् ।धर्म भनेको के हो ? एउटा अनुशासन हो । नियम हो, जसले मान्छेलाई कुकर्म र गलत बाटोमा जानबाट रोक्छ । सत्मार्गमा डोर्याउँछ । के त्यो भएकै छ त ? लैंगिक भेदभाव र असमानताका कथाले कसरी नयाँ पुस्तालाई असल बाटो देखाउन सक्छन् ?तर, प्रश्न गर्नु हुँदैन । कसैले यहाँ धर्मलाई अलिकति पनि आलोचना गर्यो भने डलरवादी, फेमिनिस्ट, आस्थामाथि आँच पुर्याएको आदि प्रतिक्रिया आउँछन् ।हिन्दु धर्म धेरै लचिलो छ । सहनशील छ । अरू धर्मबारे आलोचना गर्न पनि पाउँदैनौ भन्दै रटेको जवाफ आउँछ ।धर्म, देवता र संस्कारमा बहसै गर्नु हुन्न, यी कुरालाई छुनै हुन्न भन्ने अघोर पुरातनवादीको झुन्डले समाज बिटुलो बनाएको छ ।धार्मिक ग्रन्थहरूले पस्किने अन्धविश्वासबारे विमर्श किन हुँदैन ? छलफल र बहस किन हुँदैन ? अस्ति भर्खर एउटा लेख पढेकी थिएँ । लेखको आशय थियो आख्यानका किताबबारे कसैलाई मतलब छैन, तर स्वस्थानीका किताब सबैका घरमा सजिएका छन् । बौद्धिकता पस्कने आख्यानका किताबहरू बेवास्ता गर्दै कुरीति, अन्धविश्वास र लैंगिक असमानता पस्कने ग्रन्थहरू घरघरमा, चोकचोकमा भेटिन्छन् । यसैले देखाउँछ हाम्रो समाजको दिशा ।हिन्दु धर्मका धेरै ग्रन्थ छन् । वेद र कथाहरू छन् । एक युगले अर्को युगमा कथा बुन्दै बुन्दै गएको छ । एउटै कथाले हजार कथा बोकेका छन् । धेरै कुरा राम्रा पनि छन् । तिनले नैतिकता र आचरण सिकाउँछन् । राम्रा कुराबारे बहस आवश्यक पनि छैन । तर, गलत कुराहरू सिकाइनु हुँदैन । पढाइनु हुँदैन ।गीता कै कुरा गर्ने हो भने स्वामी गौर गोपाल दासले भनेका छन्, गीता एउटा ग्रन्थ मात्र होइन, जीवन कसरी जिउने भनी सिकाउने एउटा अनुपम र सुन्दर रचना हो । हुन पनि गीताका हरफ सुन्दै प्रेरणादायी लाग्छन् ।रामायण र महाभारत हेर्ने हो भने त्यही व्यथा छ । सीता हुन् या द्रौपदी, राधा हुन् या रुक्मिणी सबै पीडित छन् । सबै चपेटामा परेका छन् । युद्धका दोष पनि उनीहरूले नै बोकेका छन् ।पुरुषहरू पनि बुझिनसक्नु छन् । युद्धमा हजारौं, लाखौंले रगत बगाउँछन् । आफ्नो पुरुष दम्भ र आडम्बरका कारण युद्ध रच्छन् । अनि भन्छन्, जतिजति ठूला युद्धहरू भएका छन्, सबै स्त्रीका कारण भएका छन् ।प्रिय पुरुषहरू ! आफ्नो अहम् र दम्भलाई महिलाको पछ्यौरीमा कति लुकाउँछौ ?आमा भन्नुहुन्छ, यो सबै लेख्नेले जस्तो पायो त्यस्तै लेखेर हो । संस्कृतबाट उल्था गर्दा कुराहरू बिग्रिएका हुन् । यतिसम्म कठोर छैनन् हाम्रा कथाहरू ।तर, जबजब राधा, रुक्मिणी, सीता, अहल्या, द्रौपदी, गोमा, गान्धारी, कुन्ती र सुपर्णखाका कथा सुन्छु, सोच्छु धर्मजति कठोर अरू के नै छ र ?"
समजीको रिक्सा सवारी,"२०३२३३ सालतिर हुनुपर्छ मैले नाटककार बालकृष्ण समलाई देखेको । सुकिलो गेटअप ! दौराको फेर निक्कै लामो, घुँडाभन्दा मुनिसम्मको ! आकर्षक त दौराको सुर्कना पारिएको नाम्लापाते लामो तुनो लाग्थ्यो ।उनलाई प्रायः रिक्शामा एक्लै देख्थेँ । रिक्शाको ढकनी ह्वाङ्गै खोलिएको हुन्थ्यो । र, धीमा गतिमा सरर हावा खाँदै समजी सवार देखिन्थे । रिक्सामा प्रत्येक पटक उनलाई भोटाहिटीको साझा भण्डारअगाडि देखेको हुँ । सायद आफ्नो निवास ज्ञानेश्वरबाटै चढ्थे कि ! उनको यात्रा कहाँसम्म हुन्थ्यो, कहिल्यै थाहा भएन ।साझा भण्डारको एकतले पुरानो भवनको ठीक पछाडि कृष्णगोपाल जोशीको घरको एक तला पूरैमा हामी भाडामा बस्थ्यौँ । अहिले त्यो घर छैन । त्यसको रूप परिवर्तन भएर आधुनिक व्यापारिक घर बनेको छ । साझा भण्डारले पनि नापनक्सा फेरिसकेको छ ।हाम्रो बासस्थान आइपुग्ने एउटा गल्ली थियो । त्यो छँदै छ । तर, गल्लीको रूप परिवर्तन भइसकेको छ । त्यतिखेर अलि फोहोर थियो । अहिले सफा छ । साँघुरो त्यो गल्लीको दायाँबायाँ अहिलेको जस्तो फुटपाथे पसल थापिन्थे । बायाँतर्फ अग्लो पर्खालले छुट्ट्याइएको ललितकला क्याम्सप । त्यसको ठीक उतापट्टि दरबार हाइस्कुल । रमाइलो थियो वातावरण ।हामी बस्ने जोशी दाइको घरमा रामजी श्रेष्ठको परिवार पनि डेरा लिएर बस्थ्यो । उनीसँग एउटा फलामको गाडा थियो । प्रत्येक बिहान त्यो गाडा ठेल्दै उनी साझाका मूलगेटछेउमा अड्याउँथे । र, रात नपरुन्जेल दिनभर त्यहाँ उनको दम्पतीले व्यवसाय सञ्चालन गर्थ्यो । फलामे गाडामा धेरै चीज हुन्थे हुलाक टिकट, पोस्टकार्ड, पोस्टर एवम् सिनेमाका गीति पर्चालगायत केही पुस्तकउपन्यास । रामजी, रामजी ! रामजीलाई सम्बोधन गर्दै साँझपछिको समयमा हामी बसेको घरको तल्लो भर्याङदेखि माथिल्लो कोठाको भर्याङसम्मै बारम्बार कसैको आवाज उक्लन्थ्यो । मैले कहिल्यै वास्ता गरिनँ, त्यो सम्बोधन कसको थियो ? त्यो मान्छे बारम्बार किन आउँथे ? हाम्रो कोठामा त्यो आवाज मात्रै सुनिन्थ्यो, बोलाउने व्यक्तिको अनुहार प्रत्यक्ष देखेको थिइनँ । धेरै पछि पत्तो पाएँ, रामजीलाई बोलाउने ती मान्छे समजी रहेछन् । किन आइरहँदा रहेछन् उनी ? हल्काबजारिया हिन्दीनेपाली पुस्तकपत्रिकाहरू, खासगरी यौनमूलक पुस्तकपत्रिकाहरू लिन आउँदा रहेछन् समजी । थाहा भएसम्म, त्यस्ता किताबको मूल्य त्यतिखेर ५० पैसादेखि एक रुपैयाँ थियो ।एक साँझको समय । मेरा आँखा समजीमा परे । कोठाको झ्यालबाटै देखिएका थिए । हाम्रो डेराअगाडिको फोहोर बग्ने नालाको डिलमा आफ्नो दौराको फेर माथि सारेर सुरुवालको इँजार खोल्दै पिसाब फेर्न बस्न खोजेका देखेँ समलाई । म र मेरा दाजु विनोदले हतारहतार उठाउन खोज्दै पछाडिपट्टि करिबकरिब हात लगाएर विनम्रतापूर्वक भन्यौँ हजुर, भित्र जाऊँ न !झन्डै बसिसकेका समजी सुस्तरी उठे र आश्चर्यसाथ हामीलाई नियाल्दै सँगै भित्र पसे । हामीले उनलाई घरभित्रको शौचालयसम्म डोर्यायौँ । हामीलाई भित्रभित्रै सङ्कोच लागिरहेको थियो । राणाजीका सन्तान ! त्यति सुकिलो मान्छे ! र, हामी बसेको पुरानो घरको त्यो पारम्परिक शौचालय ! पटक्कै सुहाउँदो थिएन । म अहिले सम्झन्नँ, शौचपश्चात् उनी कता लागे ?सम्भवतः त्यही नै समजीसँगको मेरो पहिलो र अन्तिम प्रत्यक्ष देखादेखी थियो । त्यसपछि मैले उनलाई नजिकबाट कहिल्यै देखिनँ । समजीको सन्दर्भ आउँदा पटकपटक कवि पूर्ण वैद्य भनिरहन्थे, समजी अनौठो व्यक्तित्वका थिए । ठूलो हुँ, महान् हुँ भन्ने अभिमान किञ्चित् देखिन्नथ्यो उनका अनुहार वा बोलीवचनमा । अत्यन्तै विनम्र, अत्यन्तै सहज, दुई हात जोडरै बोल्थे । घरभित्र बस्दा होस् कि बाहिर हिँड्दा, असाध्यै सुग्घर बन्नुपर्थ्यो समलाई । घरमा उनलाई भेट्न पुग्नेहरू भन्छन् कोठामा मस्त सिँगारिएर मात्रै उनी मान्छेहरूलाई भेट्थे र महिलाले झैं अनुहारमा क्रिम दल्थे, शरीरमा अत्तर छर्थे । समका शिष्य प्रचण्ड मल्ल भन्थे, सम रङसँग पनि बढी खेल्थे । भन्नेले कतिसम्म भनेका छन् भने उनीजत्तिका प्रवीणसिद्धहस्त चित्रकार नेपालमै जन्मेका छैनन् । उनले रूखको एउटा यस्तो चित्र बनाएका थिए रे, सामुन्ने साँच्चिकै रूख उभिएजस्तो ! रूखका टोड्काहरू छाम्न सकिनेजस्तो !कालान्तरमा कमलपोखरीज्ञानेश्वरस्थित समजीको आवास पुगें, ०५५ सालमा एउटा साहित्यिक प्रयोजनका निम्ति । त्यहाँ थिए, समजीका नाति जीवनजी (जनार्दन समका पुत्र) । भाञ्जा सुवर्ण कर्माचार्य र मेरो सहकार्यमा नयाँ गेटअपसहितको घुयेंत्रो (जुन ०१७ सालको राजनीतिक फेरबदलपश्चात् त्यसको विपक्षमा विद्रोह गर्ने लक्ष्यका साथ हस्तलिखित रूपमा प्रकाशित हुन्थ्यो) पुनः प्रकाशनका निम्ति हामी लागिपर्यौँ । ०५५ सालको माघमा प्रथम अङ्क निकाल्यौँ । तेस्रो अङ्क दिवङ्गत लेखक अङ्क प्रकाशन गर्ने सोच्यौं । लेखकका अप्रकाशित रचना समावेश गर्ने परिकल्पना गरियो । जीवनजीबाट मलाई समजीको हस्तलिपि भएको एउटा सिङ्गै डायरी उपलब्ध भयो । उक्त अङ्कमा अध्यात्मवाद र भौतिकवाद शीर्षकमा समको दर्शनवादी रचना समाविष्ट छ । समजीले चित्र कोरिरहेको एउटा तस्बिर पनि छापिएको छ । बालकृष्ण समद्वारा लिखित एउटा नाटकको पाण्डुलिपि प्रकाशित गर्छु भनेर एक विद्यार्थी केटो, जो आज एक राजनीतिक पार्टीका ठूलै नेता छन् ले लगेका रहेछन् ! त्यसपछि उनले आफ्नो अनुहार देखाएनन् । जीवनजीको आशङ्काअनुसार समजीको निधनपश्चात् सम्भवतः त्यो नाटक कुनै दोस्रो व्यक्तिको नाममा छापिएको हुनुपर्छ । घुयेंत्रो को दिवङ्गत लेखक अङ्क देख्दा चार दशकअघिको समजीको शान्त अनुहार मेरो स्मृतिमा ओहोरदोहोर गरिरहन्छ ।"
