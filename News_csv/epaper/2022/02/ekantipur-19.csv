शीर्षक,विवरण
प्रकाशकीय,"आजबाट हामी २९ वर्ष पूरा गरी ३० औं वर्षमा प्रवेश गरेका छौं । कान्तिपुर पब्लिकेसन्सको वार्षिकोत्सवका अवसरमा म सम्पूर्ण पाठक, शुभेच्छुक र सहयोगीहरूमा हृदयदेखि नै शुभेच्छा प्रकट गर्न चाहन्छु । २०४६ सालपछिको खुला परिवेशसँगै व्यावसायिक पत्रकारिताको दिगो जग बसाल्ने प्रयत्नस्वरूप कान्तिपुरको आरम्भ भएको थियो । यो यात्राले अहिले तीन दशक पूरा गर्न लागेको छ । यसबीचमा अनेक संकट, समस्या र सफलतासँग साक्षात्कार गर्दै हामी यहाँसम्म आइपुगेका हौं । चुनौतीलाई कुशलतापूर्वक छिचोल्दै अगाडि बढ्नु नै हाम्रो नियतिजस्तो बनेको छ । निर्भीक पत्रकारितामा कुनै सम्झौता नगर्ने ऊर्जा पनि सायद यसैले दिएको हो । पछिल्लो दुई वर्षमा सारा संसारसँगै हामीले पनि कोभिडसिर्जित बहुआयामिक संकट झेल्नुपर्यो । आशा गरौं, भर्खरै आएको ओमिक्रोन भेरिएन्ट नै कोभिड अन्त्यको नयाँ सुरुवात हुनेछ, अब यसले प्रकोपको रूप लिने छैन र हामी विगतमा भन्दा ऊर्जाशील भएर अगाडि बढ्ने छौं । कोभिडकालको असामान्य घडीमा पनि निष्ठासहित आआफ्नो जिम्मेवारी पूरा गर्ने कान्तिपुरका सहकर्मीहरू र हामीलाई कठिन परिस्थितिमा पनि साथ, सहयोग र हौसला दिने शुभेच्छुक मित्रहरू सबैप्रति हामी आभार प्रकट गर्दछौं । यसबीचमा हामीले कोभिडसँगै बाँच्ने र हिँड्ने सीपसामर्थ्य पनि सिकिसकेका छौं । यसले हामीलाई सफलताको नयाँ आयाममा पुर्याउने विश्वास छ । जस्तोसुकै प्रतिकूलता भोग्नुपरे पनि निष्पक्ष पत्रकारितालाई अगाडि बढाउने हाम्रो निष्ठामा कहिल्यै कमी आउने छैन । यसबीचमा हामीले आफ्ना सञ्चारमाध्यमहरूलाई थप परिस्कृत र परिमार्जन गर्ने क्रम जारी राखेका छौं । मुद्रण र अन्य प्राविधिक संयन्त्रलाई पनि थप चुस्त बनाउने काम भएको छ । कान्तिपुरको डिजिटल पत्रिका ईकान्तिपुर लाई नयाँ गति दिएका छौं । पाठकहरूका हाते स्क्रिन र कम्प्युटरमा हरेक क्षण भरपर्दा समाचार सामग्रीहरू यथेष्ट रूपमा पुर्याइरहेका छौं । यसलाई अझ क्षेत्रगत ढंगले विस्तार गर्दै लैजाने हाम्रो योजना छ । हामी सदैव लोकतन्त्र, कानुनी राज र संवैधानिक मूल्यमान्यताका पक्षमा उभिँदै आएका छौं । विगतमा दुईदुई पटक प्रतिनिधिसभा विघटन गरेर संविधानको अपव्याख्या गर्ने प्रयत्न हुँदा हामी सुस्पष्ट ढंगले त्यसको विपक्षमा उभियौं । सम्मानित न्यायालयले त्यो विवादको सही ढंगबाट निरूपण गरिसकेको छ । अहिले मुलुक फेरि एउटा वैदेशिक सहयोग परियोजनालाई लिएर नराम्रोसँग विभाजित भएको छ । यसलाई जिम्मेवार राजनीतिक दलहरूले चाँडै टुंगोमा पुर्याएर समाजमा बढ्दो घातक टकराव र अनपेक्षित भूराजनीतिक भुमरीलाई रोक्न सक्षम हुनेछन् भन्ने हाम्रो अपेक्षा छ ।अन्त्यमा, म फेरि हाम्रा सम्पूर्ण सहकर्मी, पाठकवृन्द, विक्रेता, वितरक, विज्ञापनदाता, विज्ञापन एजेन्सीलगायत सबै सहयोगी एवम् शुभेच्छुक महानुभावहरूलाई २९ औं वार्षिकोत्सवको उपलक्ष्यमा हार्दिक मंगलमय शुभकामना व्यक्त गर्न चाहन्छु । धन्यवाद ।"
कैलाश सिरोहिया अध्यक्ष तथा प्रबन्ध निर्देशक,"अमेरिकी सहायक विदेशमन्त्रीको भनाइलाई लिएर चीनले कडा टिप्पणी गरे पनि गत सोमबार अमेरिकी राजदूत बेरीले काठमाडौंमा पत्रकारहरूसँग संवाद गर्दै एमसीसीलाई लिएर अमेरिकाले नेपाली नेताहरूलाई धम्की नदिएको प्रस्ट्याएका थिए । बाहिर आएका सूचना गलत भएको उनको दाबी थियो । हामीले नेपाली नेताहरूलाई धम्की दिएका छैनौं । यो असत्य हो, उनले भनाइ थियो । पछिल्लो समय चीन एमसीसीविरुद्ध प्रस्ट रूपमा लागेको अमेरिकी अधिकारीहरूको बुझाइ छ । पुस ८ मा काठमाडौंमा नेपालचीन पिपुल्स फ्रेन्डसिप एसोसिएसन को आयोजनामा अमेरिकी लोकतन्त्रको यथार्थ र एमसीसी विषयक अन्तर्क्रिया भएको थियो । जसमा एमाले नेता भीम रावल, चीनका लागि पूर्वराजदूत लीलामणि पौड्याल, पूर्वमहान्यायाधिवक्ता युवराज संग्रौलालगायतको उपस्थिति थियो । उनीहरूले एमसीसी सम्झौताको आलोचना गरेका थिए । माघ १५ मा माओवादी केन्द्रका अध्यक्ष दाहाल र चिनियाँ कम्युनिस्ट पार्टी (सीसीपी) का विदेश विभाग प्रमुख सोङ ताओबीच भर्चुअल संवाद भएको थियो । त्यसपछि एमसीसी सम्झौतालाई लिएर दाहालको धारणा बदलिएको अमेरिकी अधिकारीहरूको दाबी छ । उक्त संवादअघि अध्यक्ष दाहालले प्रधानमन्त्री देउवासँग असोज १३ मा एमसीसीलाई पठाएको पत्रमा चारपाँच महिनाभित्र संसद्बाट सम्झौता अनुमोदन गर्ने प्रतिबद्धता व्यक्त गरेका थिए । तर त्यसपछि उनको व्यवहारमा परिवर्तन आयो, काठमाडौंस्थित एक अमेरिकी अधिकारीले भने । विश्वका दुई शक्तिशाली मुलुक नेपालभित्रको बहसलाई लिएर आरोपप्रत्यारोप गरिरहेको परिस्थितिमा नेपालले आफ्नो राष्ट्रिय स्वार्थ हेरेर अघि बढ्नुपर्ने मान्छन् पूर्वपरराष्ट्रमन्त्री भेखबहादुर थापा । आफ्नो राष्ट्रिय स्वार्थलाई हेरेर के गर्ने र कोसँग मिल्ने भन्ने हो । एउटाले अर्कोलाई आरोप लगाउने अनि त्यसको प्रतिकारमा अर्को उत्रिने अवस्था सामान्य होइन । नेपालको पूर्वाधार निर्माण र विकासका नाममा भएको होडबाजी हाम्रो हितमा छैन, भारत र अमेरिकाका लागि पूर्वराजदूतसमेत रहेका थापाले भने । नेपाल तथा एसियाली अध्ययन केन्द्र (सिनास) का कार्यकारी निर्देशक मृगेन्द्र कार्की एमसीसी अब भूराजनीतिक विषय भएकामा प्रस्ट छन् । पूर्वाधार र विकास निर्माणका लागि भन्दै नेपालमा पछिल्लो एक दशकमा जति पनि प्रधानमन्त्री, परराष्ट्रमन्त्री, अर्थमन्त्री अगाडि आउनुभयो, त्योबीचमा नेपालले एमसीसीलाई स्वीकार गर्दै गयो, कार्की भन्छन्, तर, अमेरिकाको ट्रम्प प्रशासनले चीनलाई घेर्न इन्डोप्यासिफिक रणनीति ल्याएपछि एउटा पोजिसन बन्यो, अर्को चाहिँ अमेरिकाले तिब्बतलाई लिएर एउटा रेसिप्रोकल (पारस्परिक) विधेयक पारित गर्यो । त्यसपछि अमेरिकाले एमसीसीका नाममा यो क्षेत्रमा ल्याएको परियोजनालाई हटाउनुपर्छ भनेर चीन अघि बढेको हो । कृष्णबहादुर महराले परराष्ट्रमन्त्री र अर्थमन्त्री हुँदा एमसीसी सम्झौतालाई अघि बढाए पनि पछि विरोध गर्नुको कारण त्यही रहेको कार्कीको विश्लेषण छ । कार्की नेपालमा चीन र अमेरिका आमनेसामने भएपछि अब दक्षिण (भारत) ले जे भन्छ, एमसीसी परियोजनाको भविष्य त्यहीअनुसार निश्चित हुने मान्छन् । अब निर्णायक भारत हुन्छ, अमेरिका र चीन दुवै आमनेसामने भएर एकअर्कालाई सन्तुलन गर्ने रूपमा आए । अब दक्षिणको भूमिका सबैभन्दा बढी हुन्छ जस्तो लाग्छ, उनी भन्छन् ।"
भारतीयले टाँगा चालकलाई कुटेपछि सीमामा तनाव,"(बर्दिया)  सीमावर्ती भारतको उत्तरप्रदेशस्थित मूर्तिहाका वन कर्मचारीले नेपालबाट सञ्चालित टाँगा चालकलाई कुटपिट गरेपछि सीमावर्ती क्षेत्रमा तनाव बढेको छ । भारतीय वनकर्मीले गत बिहीबार मूर्तिहामा कुटपिट गर्नुका साथै टाँगा पल्टाएको पीडित चालक मुसिबत रफिक खान, गुड्डु मनिहार र श्याफअली मनिहारको भनाइ छ । कुटपिटबाट गम्भीर घाइते भएका उनीहरूको जिल्ला अस्पतालमा उपचार भइरहेको छ । टाँगा चालक कुटिनुका साथै भारततर्फ गएका मोटरसाइकल धनीसँग जबर्जस्ती रकम असुलेको भन्दै स्थानीयले आक्रोश पोखेका छन् । यहाँस्थित टाँगा युनियनले भारतबाट आउने गाडीलाई जिल्ला भित्रिन नदिने जनाएका छन् । युनियन अध्यक्ष अब्दुल रइस सिद्दिकीले अनाहकमा चालकमाथि कुटपिट, टाँगा सञ्चालनमा रोक लगाउनुका साथै मोटरसाइकल प्रवेश गर्दा रकम असुल्ने गरेको बताए । त्यसको विरोधमा भारतीय गाडी भित्रिन नदिने उनले बताए । दुई साताअघि भारतीय वनमा घाँसदाउरा गर्न गएकी गुलरिया९ की एक महिलामाथि मूर्तिहाका वन कर्मचारीले दुर्व्यवहार गरेका थिए । उक्त घटनापछि गुलरिया९ का तीन युवाले भारतीय वनकर्मीलाई कुटपिट गरेका थिए । कुटपिटको प्रतिशोध लिन वनकर्मीले सीमाबाट आउजाउ गर्न रोक लगाएका छन् । भारतीय सीमा सुरक्षा बल (एसएसबी) ले कुनै अवरोध गरेको छैन । एसएसबीका अधिकारी समस्या समाधानका लागि पहल भइरहेको बताउँछन् । वन कर्मचारीले तीन टाँगा चालक र एक यात्रुलाई कुटपिट गरी नेपालतर्फ फर्काएका थिए । नाका अहिले अघोषित रूपमा बन्द छ । समस्या समाधानका लागि शुक्रबार सशस्त्र प्रहरी नायव उपरीक्षकसहितको टोलीले समस्या समाधानका लागि आग्रह गरे पनि वन कर्मचारीले वास्ता गरेनन् । युनियन अध्यक्ष सिद्दिकीले सरोकार नभएको घटनामा प्रतिशोध लिन टाँगा सञ्चालनमा रोक लगाएको बताए । प्रमुख जिल्ला अधिकारी सन्तबहादुर सुनारसँग शान्ति सुरक्षा र कुटपिट गर्नेमाथि कारबाहीको माग गरे पनि सुनुवाइ नभएको उनले गुनासो पोखे । बहराईच जिल्लाका डीएफओ मनिस सिंहले टाँगा सञ्चालनमा रोक नलगाएको दाबी गरे । हामीले टाँगा चालकलाई काठदाउरा ओसारेको थाहा भएपछि यस्तो काम गर्न नमिल्ने बताएका हौं, कान्तिपुरसँग टेलिफोनमा कुरा गर्दै उनले भने । सीमा वारिपारि गर्ने एक मात्र सवारीसाधन टाँगा भएकाले अन्य विकल्प नहुँदा यात्रु बिचल्लीमा परेका छन् । सीमावर्ती भारतीय बाटो करिब ४ किमि कतरनियाघाट वन्यजन्तु आरक्ष पर्छ । यस वनमा बाघलगायत वन्यजन्तु सडकबाट ओहोरदोहोर गर्ने गर्छन् । घटनाका सम्बन्धमा आइतबार मूर्तिहामा सशस्त्र प्रहरी बल, नेपाल प्रहरी र भारतीय सुरक्षाकर्मीबीच समस्या समाधानको विषयमा छलफल गरिने स्थानीय प्रशासनले जनाएको छ । वन रक्षकले भारतीय नम्बरका दुई र चारपांग्रे सवारीसाधनमाथि भने कुनै रोक लगाएका छैनन् । प्रमुख जिल्ला अधिकारी सुनारले यस विषयलाई गम्भीर रूपमा लिएको र टाँगा सञ्चालनका लागि सम्बन्धित पक्षसँग सम्पर्क भइरहेको बताए । गुलरियाबाट भारतको मूर्तिहामा दैनिक ४५ वटा टाँगा चल्ने गर्छन् ।"
गणेशकुञ्जमा किन बढ्दै छ आत्महत्या घटना ?,"त माघ ५२१ सम्मका यी ३ आत्महत्याका घटना एउटै टोलका हुन् । सदरमुकाम भरतपुरदेखि पश्चिम दक्षिण हुँदै ५५ किलोमिटर पार गरेपछि माडी नगरपालिका९ को टमटा बजार पुगिन्छ । यहाँबाट पनि दक्षिण मोडिएपछि गणेशकुञ्ज गाउँ आइपुग्छ । यी सबै घटना यही गाउँमा भएका हुन् । टमटा बजारदेखि दक्षिणतर्फ जंगल आडसम्म पुगेको लगभग डेढ किलोमिटर कच्ची बाटोको दायाँबायाँ १ सय ७० घर छन् । आत्महत्याले निम्त्याएको वियोगमा तड्पिने यो गाउँका यी ३ परिवार मात्रै छैनन् ।एक जना १० वर्षको बालक, त्यो घरकी बुहारी र अर्को एक जना गुरुङ, टोलमा आत्महत्या गर्नेहरू सम्झँदै बेलुमायाले औंला भाँच्न थालिन् र भनिन्, हेर्नु त २ वर्ष हुँदा नहुँदै यही टोलमा ७ जनाले आत्महत्या गरेछन् । हाल माडी नगरपालिका९ मा पर्ने गणेशकुञ्ज पहिला अयोध्यापुरी गाविसअन्तर्गत पर्थ्यो । २०५४५९ सम्म उक्त गाविसका अध्यक्ष थिए नारदमणि पौडेल । पछिल्ला ४५ वर्षमा यो टोलका १४ जनाले आत्महत्या गरेको देखिन्छ, उनले भने । पौडेलको पुरानो घर पनि गणेशकुञ्ज नै हो ।गणेशकुञ्जकै बासिन्दा रहेका माडी९ का वडा सदस्य घनश्याम दवाडी आत्महत्याको समस्या गहिरिँदै गएको बताउँछन् । समस्या चर्को देखिन्छ । यसरी ज्यान फालेको देख्दा भोलि के हुने हो भन्नै नसकिने भयो । जो गए गए, अब अरूलाई रोक्ने प्रयास गर्नुपर्यो, उनले चिन्ता व्यक्त गरे । मध्यवर्ती समूहदेखि टोल सुधार समिति र विद्यालय व्यवस्थापन समितिमा पनि रहेका अर्का स्थानीय गोकुल लम्साल गाउँमा यस्तो खाले प्रवृत्ति के भएर झाँगिँदै गएको छ मेसो पाउन गाह्रो भएको बताउँछन् । बाहिरबाट हेर्दा त्यस्तो पारिवारिक बेमेल वा झैझगडा भएको देखिँदैन । तर सूक्ष्म रूपमा हेर्दा श्रीमान्श्रीमतीबीच केही मनमुटाव थियो कि झैं पनि देखिन्छ । खानपान अर्थात् नशा सेवनले पनि हो कि , उनले लख काटे ।श्रीमायासँग २०५८ मा बिहे गरेका नवराज ४७ वर्षका भए । जेठी श्रीमतीले छाडेपछि भारत बिहारको दोन घर भएकी श्रीमायासँग उनको बिहे भएको हो । जेठी श्रीमतीबाट छोरो जन्मेको थियो । श्रीमायाको कोखबाट दुई छोरी जन्मेपछि उनले स्थायी परिवार नियोजन गरिन् । बीचमा नवराज विदेश पनि गए । त्यो बेलामा श्रीमायाले रक्सी खान सुरु गरिछन् । घर आएपछि नवराजले चाल पाए । तर मैले थाहा पाउने गरेर खासै खाँदैन थिइन् । कहिलेकाहीं थाहा पाए नखाऊ, खान हुन्न भन्थें । यो बाहेक हामीबीचमा त्यस्तो कुनै विवाद, झगडा भएको थिएन, नवराजले भने । घटना हुनुभन्दा एक महिनाअघि भएको एउटा संवाद भने उनले बिर्सेका छैनन् ।लौ अपरेसन उल्टाउनु पर्यो । एउटा छोरो जन्माउनुपर्यो भनेकी थिइन् । अलि अनौठो कुरा गरेको भनेको त्यही हो । सन्तानको रहर पुगेर राजीखुसीमा नै हो बन्ध्याकरण गरेको । फेरि के लागेर उनले त्यस्तो कुरा गरिन् । मैले उनलाई भो अब त्यता नलागौं भनेको थिएँ, नवराजले भने । मञ्जु माझी बरु बेलाबेलामा रिसाउने, झर्कने गर्थिन् । त्यसो गर्दा झाँक्री लगाउने र निको हुने गरेको बाबु श्यामबहादुरले बताए । ४ वर्षअघि बिहे गरे पनि श्रीमान्सँग खासै कुरा नमिलेको श्यामबहादुरले पनि मेसो पाएका थिए । घर काभ्रे भए पनि उनीहरू हाम्रै आडमा आएर बसेका थिए । कमाइका विषयमा छोरीज्वाइँको बेलाबेला ठाकठुक पर्थ्यो । अलिअलि घुर्काएझैं पनि लाग्थ्यो । रिस चाँडै शान्त हुन्थ्यो । यसरी ज्यान फाल्ली भन्ने थिएन, श्यामले दुखेसो पोखे, मलाई, आमालाई त अति नै माया गर्ने हो । माया गर्ने हामीसँगै थियौं नि विकासकी श्रीमती गंगाले श्रीमान्ले यस्तो कदम किन उठाए भनेर सोच्नै सकेकी छैनन् । उनी अझै गहिरो शोकमा देखिन्छिन् । ऋणधन गरेर ४५ लाख खर्चेर एउटा सानो घर बनाउँला भनेका बेलामा उनको संसार नै उजाडिएझैं भएको छ । हामीलाई यी घटना कसरी भइरहेका छन् मेसो छैन । समस्या गहिरिँदै गएको हुँदा कारण पत्ता नलगाई भएको छैन तर खै कसरी पत्ता लगाउने ?, वडा सदस्य दवाडी पनि विलखबन्दमा परेको सुनाए । मान्छे समस्यामा परेका बेला साथ खोज्ने र साथ नपाए यस्तो बाटो समाउने रहेछन् भन्ने नवराजलाई लागेको छ । उसले आफ्नो समस्या भनेको भए त्यो समाधान पनि हुन्थ्यो होला । कारण नसोधेर, नखोजेर खाली यसो नगर, उसो नगर भनिन्छ । उनीहरूको मनको कुरा बुझ्न लागे यो समस्या रोकिन्थ्यो कि , नवराज आशावादी सुनिए, यस्तो समस्यामा पहिलो औषधि परिवारको साथ र सल्लाह नै हो भन्ने लाग्छ ।मानसिक तथा मनोसामाजिक स्वास्थ्यको क्षेत्रमा काम गर्ने मोहन पोखरेल कोरोनाका कारण लकडाउन भएपछि आत्महत्या गर्ने क्रम बढेको बताउँछन् । व्यक्ति समस्यामा छ भने साथी, परिवार र समाजले उसका कुरा सुन्ने वातावरण बने यस्ता घटना रोकिने उनले दाबी गरे । माडी गणेशकुञ्जको जस्तो समस्या अन्यत्र पनि रहेको हुँदा आत्महत्या रोक्न समाजका हरेक क्षेत्र संवेदनशील हुनुपर्ने उनको भनाइ छ । जिल्ला प्रहरी कार्यालयबाट प्राप्त विवरणअनुसार चितवनमा गत आर्थिक वर्षमा २ सय १९ जनाले आत्महत्या गरेका थिए । जसमध्ये पुरुष १ सय ४१, महिला ६५, बालक ८ र बालिका ५ जना थिए । गत साउनयता माघसम्म पुरुष ५१, महिला ४०, बालक ३, बालिका २ र नखुलेका १ गरी ९७ जनाले आत्महत्या गरिसकेका कार्यालयका प्रवक्ता नरहरि अधिकारीले बताए ।"
अत्याधुनिक भवन बनाउँदै त्रिवि पुस्तकालय,"(काठमाडौं)  त्रिभुवन विश्वविद्यालय केन्द्रीय पुस्तकालयले अत्याधुनिक भवनको निर्माण सुरु गरेको छ । कीर्तिपुरस्थित विश्वविद्यालय परिसरको गान्धी भवनसँगै ७ हजार ८ सय ७५ स्क्वायर मिटर क्षेत्रफलमा भवन निर्माण सुरु भएको हो । डिजाइनअनुसार २ हजार ७ स्क्वायर मिटरमा मूल भवन र थप चारवटा साना भवन बन्नेछन् । पुस्तकालय प्रमुख पूर्णलाल श्रेष्ठका अनुसार भारत सरकारको अनुदान सहयोगमा निर्माण थालिएको हो । साढे तीनतले भवनका निम्ति ३६ करोड ११ लाख ६६ हजार रुपैयाँ लागत इस्टिमेट रहेको छ । जग निर्माण गरी पिलर उठाउन थालिएको छ, उनले भने, वर्तमान समयको मागअनुसार अन्तर्राष्ट्रियस्तरको अत्याधुनिक प्रविधियुक्त पुस्तकालय हुनेछ । सम्झौताअनुसार काम सुरु भएको १५ महिनाभित्र नयाँ भवनमा पुस्तकालय सञ्चालनमा आउने उनले बताए । भवनमा लिफ्ट, हिटिङकुलिङ तथा आरएफआईडी (रेडियो फ्रिक्वेन्सी आइडेन्टिफिकेसन डिभाइस) प्रणाली जडान हुनेछ । भौतिक पुस्तकालय, कम्प्युटर ल्याब, कन्फरेन्स हल, प्रदर्शनी कक्ष, भवनको भित्र र बाहिर अध्ययन कक्षा रहनेछन् । भारत सरकारकै सहयोगमा २०२४ मा बनेको दुईतले पुस्तकालय भवन २०७२ सालको भूकम्पले जीर्णावस्थामा छ । सोही भवनसँगै टाँसेर बनाइएका एनेक्स भवनबाट पुस्तकालय चलिरहेको छ । केन्द्रीय पुस्तकालयले भौतिक र अनलाइन सेवा दिँदै आएको छ । यहाँ ४ लाख ३० हजार किताब, बाउन्ड जर्नल, पत्रपत्रिका छन् । सात हजारभन्दा बढी स्नातकोत्तर, एमफिल र विद्यावारिधिका शोधपत्र, अनुसन्धानपत्र, अनुसन्धानात्मक प्रतिवेदन छन् । पुस्तकालय अधिकृत विजय शर्माले भने, त्रिविअन्तर्गतका क्याम्पसले थेसिसलाई डिजिटल लाइब्रेरीको डाटाबेसमा राख्न सक्छन् । यहाँ भौतिक रूपमा पढ्न आउने १ हजार २ सय सदस्य छन् । त्यसैगरी अनलाइन पुस्तक स्रोतहरू ५ करोडभन्दा बढी छन् । जसमा १८ हजार अनलाइन सदस्य छन् । त्रिविका प्राध्यापक, कर्मचारी, विद्यार्थीमात्र नभई विभिन्न विश्वविद्यालय, प्रतिष्ठान, विदेशी अनुसन्धातासमेत सदस्य रहेका छन् । शर्माका अनुसार वार्षिक दुई सय रुपैयाँमा सदस्य बन्न सकिन्छ । अनलाइन माध्यमबाट दुर्गमका पाठकले समेत पढ्न पाउने सुविधा उपलब्ध छ, प्रमुख श्रेष्ठले भने, अब अत्याधुनिक भवन बनेपछि चौबीसै घण्टा पुस्तकालय सेवा सञ्चालन हुनेछ । केन्द्रीय पुस्तकालयले दुई दशकदेखि नयाँ पुस्तक प्रकाशनका निम्ति आवश्यक आईएसबीएन (इन्टरनेसनल स्टान्डर्ड बुक नम्बर) वितरण गर्दै आएको छ । यसैगरी यो वर्षबाट एन्टी प्लेजरिजम सफ्टवेयर मेसिन (बौद्धिक चोरी जाँच्ने यन्त्र) जडान गरी सञ्चालनमा ल्याएको छ । यो मेसिनले कुनै पनि नयाँ शोधपत्रमा अन्य डिजिटल भर्सनमा अर्काभिङ गरिएका सन्दर्भ स्रोतलाई एन्टी प्लेजरिजम मेसिन लगाएर नक्कल भएनभएको जाँच गरिन्छ ।"
बाबुको हत्या आरोपमा २ पक्राउ,काठमाडौं (कास) बाबुको हत्या आरोपमा प्रहरीले २ जनालाई पक्राउ गरेको छ । कीर्तिपुर६ चोभारका न्हुछेनारायण महर्जनको हत्या गरेको आरोपमा छोराहरू ४५ वर्षीय शंकर र ४० वर्षीय कृष्णलाई प्रहरीले पक्रेको हो । ६५ वर्षीय न्हुछेनारायणको बिहीबार साँझ कुटपिटबाट मृत्यु भएपछि दुवै छोरालाई पक्राउ गरिएको काठमाडौं प्रहरी प्रवक्ता एसपी दिनेशराज मैनालीले बताए । उनीहरूले मादक पदार्थ सेवन गरेपछि घरमा झगडा भएको र त्यही क्रममा न्हुछेनारायणमाथि कुकर र लोहोरो प्रहार भएको पाइएको मैनालीले बताए । सख्त घाइते न्हुछेनारायणको ट्रमा सेन्टरमा उपचारका क्रममा मृत्यु भएको हो ।
नुवाकोटका सम्पदा अझै पुनर्निर्माण भएनन्,"नुवाकोट (कास) २०७२ वैशाखको भूकम्पले क्षतिग्रस्त यहाँका पुरातात्त्विक सम्पदाको अझै पुनर्निर्माण भएको छैन । विदुर नगरपालिका२ स्थित प्रसिद्ध साततले दरबार, लामपाटी, सेतोपाटी, विष्णु मन्दिर, नारायण मन्दिर, गारद घर, रंगमहल, तलेजु भवानीको मन्दिरलगायत सम्पदा चीन सरकारको सहयोगमा निर्माण गर्नेगरी सम्झौता भएको थियो । तर हालसम्म त्यसको सुरुसार छैन । सम्पदाको दुरवस्थाकै कारण पर्यटकको चहलपहलसमेत घटेको स्थानीय शिव मल्लले बताए । क्षतिग्रस्त सम्पदा फलामे टेकोका भरमा छन् । यसअघि राष्ट्रिय पुनर्निर्माण प्राधिकरणले काठमाडौंको वसन्तपुर दरबार पुनर्निर्माण सकिएपछि नुवाकोटका सम्पदा पुनर्निर्माण थाल्ने जनाएको थियो । तर अहिले प्राधिकरण नै खारेज भइसकेको छ । पुरातत्त्व विभागका महानिर्देशक दामोदर गौतमले कोरोना महामारीकै कारण देखाएर काम रोकिएको बताए ।"
प्रदूषण घटाउन विद्युतीय सवारी,"बेलायतको ग्लास्गोमा गत नोभेम्बर दोस्रो साता सम्पन्न संयुक्त राष्ट्रसंघीय जलवायु परिवर्तनसम्बन्धी २६ औं सम्मेलन (कोप२६) ले स्वच्छ ऊर्जा प्रयोगलाई विश्वव्यापी एजेन्डाका रूपमा उठायो । उक्त सम्मेलनमार्फत राष्ट्रसंघका सदस्य देशहरूले जलवायु परिवर्तनको समस्या न्यूनीकरणका लागि हरितगृह ग्यास उत्सर्जन गर्ने पेट्रोलियम र कोइलालगायत खनिज इन्धनको प्रयोग घटाउने संकल्प जनाए । वातावरणीय दृष्टिकोणबाट चुनौतीपूर्ण बन्दै गएको जीवास्म इन्धन (फोसिल फ्युल) को प्रयोगलाई शून्यमा झार्ने प्रतिबद्धता जाहेर गरे । विभिन्न दातृ निकाय र अन्तर्राष्ट्रिय बैंक तथा वित्तीय संस्थाहरूले कोइला तथा प्राकृतिक ग्यासबाट विद्युत् उत्पादन हुने थर्मल प्लान्टहरूमा थप लगानी नगर्ने घोषणा गरे । यद्यपि, सम्मेलनको अन्तिम सम्झौताका क्रममा नेपालका दुई छिमेकी देशले अड्को थापे । दुई वर्षभित्रमा कोइलाको प्रयोगलाई शून्यमा झारिसक्ने सर्त राखिएको सम्झौतामा चीन र भारतले हस्ताक्षर गर्न मानेनन् । जसका कारण कोल फेज आउट शब्दावलीका ठाउँमा कोल फेज डाउन राखेर ग्लास्गो घोषणापत्र जारी गरियो । नेपालले भने ग्लास्गो घोषणापत्रमार्फत सन् २०४५ सम्ममा कार्बन उत्सर्जन शून्यमा झारिसक्ने प्रतिबद्धता जनाएको छ । नेट जेरो अर्थात् सन् २०५० सम्ममा सबै देशहरूले कार्बन उत्सर्जन शून्यमा झारिसक्ने अभियानलाई नेपालले ५ वर्षअगावै पूरा गरिसक्ने बचन दिएको छ । यो परिदृश्यबाट स्वच्छ तथा नवीकरणीय ऊर्जा प्रवर्द्धनका लागि विश्वजगत्बाट भइरहेको प्रयासमा नेपालको उपस्थिति दरिलो छ भन्ने बुझ्न सकिन्छ । सन् २०३० सम्ममा पूरा गरिसक्नुपर्ने दिगो विकास लक्ष्य होस् वा सरकारले हरेक वर्ष ल्याउने नीति तथा कार्यक्रम होस्, नेपालले स्वच्छ ऊर्जा प्रयोगलाई बढावा दिने बताइरहेको छ । स्वच्छ ऊर्जा प्रवर्द्धनमा जलविद्युत्मार्फत उल्लेख्य प्रगति भएको पनि छ । तर सवारीसाधनमा प्रयोग हुने इन्धनबाट उत्सर्जित कार्बनको कटौतीका लागि भने नेपालको प्रयास अपर्याप्त छ । कार्यशैली झनै अस्पष्ट देखिन्छ । पेट्रोलियम सवारीलाई विद्युतीयले प्रतिस्थापन गर्ने नीति बनेका छन्, तर प्रभावकारी कार्ययोजना छैनन् । व्यवहारमा नल्याइएका नीतिको उपलब्धि नगण्य छ ।यद्यपि, पहल नै नभएको भने होइन । अहिले सरकारी र निजी दुवै क्षेत्रबाट विद्युतीय सवारीसाधनका लागि चाहिने पूर्वाधार निर्माणको प्रयास थालिएको छ । जुन प्रारम्भिक चरणमै छ । नेपालले गएको माघमा मात्रै पहिलो पटक विद्युतीय सवारी र चार्जिङ स्टेसनसँग सम्बन्धित कानुनी व्यवस्था कार्यान्वयनमा ल्यायो । नेपाल विद्युत् प्राधिकरणले विद्युत् वितरण विनियमावली२०७८ जारी गर्दै विद्युतीय सवारी प्रयोगकर्ताले निजी र सार्वजनिकस्तरमा चार्जिङ स्टेसन राख्न पाउने व्यवस्था लागू गरेको हो । चार्जिङ स्टेसनका लागि पर्याप्त विद्युत् लोड प्राधिकरणले उपलब्ध गराउने र छुट्टै मिटरसमेत राख्न सकिने व्यवस्था उक्त विनियमावलीमा छ । निजी आवास, कार्यालय, सार्वजनिक स्थललगायतका ठाउँमा चार्जिङ स्टेसन बनाउन यो विनियमावलीले बाटो खोलिदिएको छ । निजीस्तरबाट यस्ता पूर्वाधार तयार पार्न चाहनेहरूका लागि प्राधिकरण आफैंले पनि सहयोग र समन्वय गर्ने बताउँदै आएको छ । त्यस्तै, सरकारी कार्यालयहरू, सार्वजनिक संस्थान र स्थानीय तहले सार्वजनिक चार्जिङ स्टेसन सञ्चालन गर्न चाहेमा प्राथमिकता दिइने विनियमावलीमा उल्लेख छ । प्राधिकरणले संरचना बनाउने काम पनि थालेको छ । प्राधिकरणअन्तर्गतको चार्जिङ स्टेसन परियोजना प्रमुख सागर ज्ञवाली कानुनी र भौतिक दुवै खालका संरचना निर्माणका लागि सरकारी प्रयास थालिएको बताउँछन् । प्राधिकरणले सवारी चार्जिङ स्टेसन बनाउन विद्युत् विनियमावलीमार्फत कानुनी संरचना बनायो । भौतिक संरचनातर्फ पनि देशभरका ३२ स्थानमा ५० वटा चार्जिङ स्टेसन निर्माणका लागि ठेक्का सम्झौता गरेको ६ महिना भइसकेको छ, उनले भने, पेमेन्ट गेटवे र कम्युनिकेसन सफ्टवेयर बनाएर निजी क्षेत्रलाई समेत जोड्ने गरी नीतिगत रूपमा सहयोग भइरहेको छ । चार्जिङ स्टेसन राख्नका लागि होटल र रेस्टुरेन्टहरूबाट निवेदन आएका छन् । त्यसमा पनि सहयोग गरिरहेका छौं । अहिले चार्जिङ स्टेसन बनाइएका ठाउँहरूमा लाइन तान्ने काम भइरहेको र आगामी जुन महिनाभित्रमा सबै निर्माण सम्पन्न गरिसक्ने ज्ञवालीले बताए । यस्ता चार्जिङ स्टेसनहरूमा सबै प्रकृतिका सवारीसाधन चार्ज गर्न मिल्ने गरी मल्टिचार्जर राखिने छ । प्राधिकरणका अनुसार ठूला राजमार्गहरूमा ६० देखि ८० किलोमिटर दूरीमा चार्जिङ स्टेसन बन्नेछन् । अहिले काठमाडौं उपत्यकाभित्र त्रिभुवन अन्तर्राष्ट्रिय विमानस्थल, नयाँ बसपार्क, साझा यातायात कार्यालय, बल्खुलगायत ७ स्थानमा यस्ता संरचना निर्माणाधीन छन् । त्यस्तै पूर्वपश्चिम राजमार्ग र अरू मुख्य सडक छुने गरी महेन्द्रनगर, धनगढी, लम्की, कोहलपुर, सुर्खेत, लमही, चन्द्रौटा, सैनामैना, बुटवल, भैरहवा, बर्दघाट, चितवन, हेटौंडा, निजगढ, हरिऔन, सिन्धुली, खुर्कोट र बनेपामा यस्ता संरचना बनिरहेका छन् । पूर्वतर्फबाट लहान, इटहरी, विराटनगर, दमक, बिर्तामोड, बेलका नगरपालिका, मुग्लिन र पोखरामा पनि प्राधिकरणले चार्जिङ स्टेसनहरू बनाइरहेको छ ।बिस्तारै बजार लिने क्रममा रहेका विद्युतीय सवारीका लागि चाहिने पूर्वाधार निर्माणमा निजी क्षेत्रबाट पनि पहल भइरहेको छ । पछिल्लो समय यस्ता सवारीप्रति उपभोक्ताको चासो बढेसँगै पूर्वाधार निर्माणका लागि निजी क्षेत्र पनि लागिपरेको नाडा अटोमोबाइल्स एसोसिएसन अफ नेपालका उपाध्यक्ष तथा सिप्रदी ट्रेडिङका प्रमुख कार्यकारी अधिकृत राजनबाबु श्रेष्ठ बताउँछन् । यद्यपि विद्युतीय सवारीमा गुणात्मक फड्को मार्न उपभोक्ता अझै कन्फिडेन्ड हुन नसकेको उनको भनाइ छ । विद्युतीय सवारीमा चासो बढेको छ । सँगसँगै उनीहरूमा चार्जिङ, पार्टपुर्जा र मर्मतसम्भारको संशय पनि देखिन्छ, उनले भने, गाडी सधैं काठमाडौं उपत्यकामा मात्र चलाउने होइन, बाहिर जाँदा चार्जिङ स्टेसन नभएकाले समस्या हुन्छ कि भनेर सोध्छन् । समग्र इकोसिस्टम नै तयार पार्नुपर्ने अवस्था छ । श्रेष्ठको भनाइलाई आधार मान्दा उपभोक्ताले विद्युतीय सवारी प्रयोग गर्न चासो देखाए पनि चार्जिङ स्टेसन अभावसँगसँगै वर्कसप, स्पेयर्स पार्ट्स र मर्मतसम्भार जस्ता विषयमा भरपर्दो सेवाको सुनिश्चितता हुन सकेको छैन । काठमाडौं उपत्यकाभन्दा बाहिर जानुपर्दा चार्जको व्यवस्थापन कसरी गर्ने ? भन्ने प्रश्न उपभोक्ता गर्छन्, उनले भने, तैपनि हामीले मागअनुसार गाडी दिन सकेका छैनौं । सिप्रदीकै कुरा गर्दा सात महिनासम्मका लागि बुकिङ भइसकेको छ । सानो क्षमताका ब्याट्री लाग्ने कार र मोटरसाइकलहरू घरमै पनि चार्ज गर्न सकिन्छ । तर त्यसको माइलेजबारे उपभोक्तामा अन्योल छ । त्यसो त केही सवारी उत्पादक कम्पनीहरूले ब्याट्री स्वाप गर्ने प्रविधि पनि कार्यान्वयनमा ल्याइसकेका छन् । चार्ज सकिएपछि एउटा ब्याट्री झिकेर अर्को राख्ने गरी पनि काम गरिरहेका छन् । विकसित मुलुकहरूले यस्तो प्रविधि कार्यान्वयनमा ल्याइसकेको भए पनि नेपालमा सवारी आयातकर्ता कम्पनीहरूले आफैं चार्जिङ स्टेसनसम्म बनाउने तयारी गरिरहेका छन् । सिप्रदीले काठमाडौं उपत्यकामा र मुख्य राजमार्गहरूमा प्रत्येक ७० किलोमिटर दूरीमा डीसी चार्जिङ स्टेसन राख्ने तयारी गरिरहेको श्रेष्ठले बताए । चार्जिङ स्टेसन नभएकै कारण हाम्रो उपभोक्ताले समस्या नभोगून् भनेर काठमाडौंलगायत मुख्य सहरी क्षेत्रमा ८ वटा निर्माण भइसकेका छन् । थप तीनवटा एकदुई हप्ताभित्रै बनिसक्नेछन्, उनले भने । आयातकर्ता कम्पनीहरूले वर्कसप पनि बनाउन थालिसकेका छन् । साना र निजीलाई भन्दा ठूला र सार्वजनिक सवारीसाधनलाई विद्युतीकरण गर्न बढी अप्ठेरो रहेको पनि उनले बताए । विद्युत्बाट चल्ने सार्वजनिक सवारीको प्रयोग आर्थिक रूपले असहज छ । खरिद मूल्य निकै महँगो पर्ने भएका कारण व्यवसायीहरूले नाफाको दृष्टिकोणबाट पनि हेर्ने भए, श्रेष्ठ भन्छन्, डिजेलबाट चल्नेभन्दा विद्युत्बाट चल्ने सार्वजनिक सवारी दोब्बरजस्तो महँगो छ । भाडादर भने उस्तै । लागतअनुसारको प्रतिफल नभएपछि यातायात व्यवसायीहरू यसमा जान सकेको देखिँदैन । आर्थिक सर्वेक्षण २०७८ अनुसार गत वर्ष फागुन मसान्तसम्ममा दर्ता भएका सवारीसाधनको संख्या ३९ लाख ८७ हजार २ सय ६७ छ । यिनमा सार्वजनिक यातायात १४ र दुईपांग्रेको संख्या ७९३ प्रतिशत छ । तर यस्ता सवारीसाधनमा विद्युतीय सवारीको संख्या कति हुने भन्ने तथ्यांक सरकारसँग छैन । विद्युतीय सवारीका रूपमा काठमाडौं उपत्यकामा सफा टेम्पो प्रयोग हुन थालेको डेढ दशकभन्दा बढी भयो । त्रिपुरेश्वरदेखि भक्तपुरको सूर्यविनायकसम्म चल्ने ट्रली बस भने अब इतिहास भइसकेको छ ।एकातिर सरकारको दीर्घकालीन नीति पूर्णतया विद्युतीय सवारीमै जाने भन्ने छ भने अर्कोतिर यस्तो नीति कार्यान्वयनमा सरकार आफैं बाधकसमेत बनिरहेको छ । चुनावी घोषणापत्रदेखि सरकारका वार्षिक नीतिकार्यक्रम र बजेटमा पेट्रोलियम सवारीलाई विद्युतीयले प्रतिस्थापन गर्ने विषय सधैं अटाउँछ । तर यस्ता सवारीको प्रवर्द्धनमा नीतिगत स्थिरतासमेत देखिँदैन । उदाहरणका लागि तत्कालीन अर्थमन्त्री युवराज खतिवडाले अघिल्लो आर्थिक वर्षमा विद्युतीय सवारीसाधनमा कर बढाउने नीति अघि सारे । भन्सार र अन्तःशुल्क बढाइयो । विद्युतीय सवारीसाधन प्रवर्द्धनमा कुनै न कुनै हिसाबले सरकारी नीति नै बाधक बन्यो । त्यसलाई चालु आर्थिक वर्षको बजेटमार्फत हटाइएको छ । कर घटेसँगै गत वर्षको तुलनामा चालु वर्ष आयात पनि बढेको देखिएको छ । भन्सार विभागका अनुसार चालु आर्थिक वर्षको पुससम्ममा ३ अर्ब २४ करोड रुपैयाँ बराबरको १ हजार १ सय ३ वटा चारपांग्रे सवारी आयात भएका छन् । गत आर्थिक वर्षभरिमा २ सय ६१ वटा विद्युतीय सवारी आयात भएका थिए । चालु वर्षको आर्थिक ऐनमार्फत सरकारले सय किलोवाट क्षमतासम्मको ब्याट्री लाग्नेका लागि १०, २ सय किलोवाटसम्मको १० र ३ सय किलोवाट क्षमताको सवारीसाधनका लागि ३० प्रतिशत भन्सार लाग्ने व्यवस्था गरिएको छ ।हाइड्रोजन ऊर्जा कहिले ? पछिल्लो समय विकसित मुलुकहरूले हाइड्रोजन ग्यासलाई स्वच्छ ऊर्जाको सम्भावित क्षेत्रका रूपमा पहिचान गरेर त्यसको प्रयोगसमेत थालिसकेका छन् । पेट्रोलियम पदार्थलाई हाइड्रोजन ऊर्जाले प्रतिस्थापन गर्न सकिने बहस नेपालमा पनि चलिरहेको छ । यसबारे अध्ययन गर्न ऊर्जा, जलस्रोत तथा सिँचाइ मन्त्रालयले जल तथा ऊर्जा आयोगको सचिवालयका सहसचिवको संयोजकत्वमा कार्यदल नै बनाएको छ । त्यस्तै, नेपाल आयल निगम र वैकल्पिक ऊर्जा प्रवर्द्धन केन्द्रको सहकार्यमा काठमाडौं विश्वविद्यालय (केयू) ले हाइड्रोजन उत्पादन र सम्भावित प्रयोगका क्षेत्रबारे अध्ययन गरिरहेको छ । लगानी बोर्डको कार्यालय र विद्युत् प्राधिकरणले पनि यसमा समन्वय गरिरहेका छन् । वैकल्पिक ऊर्जाका रूपमा हाइड्रोजन ग्यास प्रयोग गरेर धुलिखेलकाठमाडौं रुटमा २ वटा बस सञ्चालन गर्न धुलिखेल नगरपालिका, रोटरी क्लब अफ धुलिखेल र केयूबीच सम्झौतासमेत भइसकेको छ । सुरुमा हामीले यसलाई रिसर्चकै रूपमा अघि बढाएका थियौं । अहिले नीतिनिर्माण तहसँग पनि समन्वय गरेर व्यावसायिक प्रयोगमा कसरी ल्याउने भनेर हेरिरहेका छौं, केयूका उपकुलपति प्राडा भोला थापाले भने, हाइड्रोजन उत्पादन गरिसकेपछि त्यसको उपयोग कहाँ गर्ने भनेर अन्तर्राष्ट्रिय अभ्याससमेत हेर्दा सवारीसाधनमा उपयुक्त देखियो । इन्धनका स्रोतहरू बिस्तारै परिवर्तन हुँदै गएको र पेट्रोलियम पदार्थलाई मात्र नभई अरू नवीकरणीय ऊर्जालाई पनि हाइड्रोजन ऊर्जाले प्रतिस्थापन गर्न सक्नेबारे सोच्नुपर्ने बेला आएको ल्याबका सल्लाहकारसमेत रहेका उपकुलपति थापा बताउँछन् ।केयूले स्थापना गरेको ग्रिन हाइड्रोजन ल्याब नेपालकै पहिलो हो । हाइड्रोजन कसरी उत्पादन गर्ने ? उत्पादन गरेर कहाँ प्रयोग गर्ने ? उत्पादित हाइड्रोजनको बजार कहाँ हुन्छ ? उत्पादनका लागि कानुनी र प्राविधिक जटिलताहरू के हुन सक्छन् ? लगायतका विषयहरूमा स्पष्टता हुँदै गएको ल्याब सञ्चालनको नेतृत्व गरिरहेका विराज सिंह थापा बताउँछन् ।विश्वव्यापी अभ्यास हेर्दा स्वच्छ ऊर्जाको एक महत्त्वपूर्ण स्रोतका रूपमा ढिलोचाँडो हाइड्रोजन उदाउने देखियो । कानुनी संरचना, प्रविधि र जनशक्ति निर्माणका लागि हामीले पनि तयारी थाल्नुपर्छ भनेर ल्याब सञ्चालन गरेका हौं, उनले भने, हामीले अहिल्यै काम थाल्यौं भने केही वर्षपछि विश्वबजारमा प्रतिस्पर्धीका रूपमा हामी जान सक्छौं । भारतले हाइड्रोजन मिसन नै बनाएर सन् २०३० सम्ममा प्रतिकिलो १ डलरमा उत्पादन गर्ने गरी काम गरिरहेको पनि थापाले बताए । त्यस्तै, फ्रान्स, नर्वे, दक्षिण कोरिया, अमेरिकालगायत विकसित देशहरूले हवाईजहाज, रेल, बस र पानीजहाजसमेत हाइड्रोजन प्रविधिमा रूपान्तरण गर्ने गरी काम गरिरहेका छन् । त्यतिमात्र नभई पेट्रोलियम इन्धन उत्पादन र निर्यात गर्ने मध्यपूर्वी देशहरू नै हाइड्रोजन उत्पादनतिर केन्द्रित भइरहेका छन् । हाइड्रोजन उत्पादनका लागि चाहिने वस्तुमा ७० प्रतिशत विद्युत् हो । अहिले नेपालभित्र उत्पादित बिजुली खपतका लागि सम्भावित बजारको खोजी भइरहेका बेला हाइड्रोजन उत्पादनमा त्यसलाई प्रयोग गर्न सकिने विकल्प छ । वार्षिक खर्बौं रुपैयाँको पेट्रोलियम आयात विस्थापित गर्ने मात्र नभई नेपालभित्र उत्पादन बिजुली खेर जान नदिनका लागि पनि हाइड्रोजन एक महत्त्वपूर्ण विकल्प हो, थापाले भने । नेपालमा हाइड्रोजन उत्पादन, ऊर्जाको स्रोतका रूपमा यसको प्रयोग र बेचबिखनलगायत विषयलाई समेट्ने कानुन अझै बनिसकेको छैन । हामीसँग स्पष्ट नीतिगत र कानुनी आधार छैन । त्यसबारे पनि हामीले सोच्नुपर्ने बेला भएको छ । अब हाइड्रोजनलाई पनि स्वच्छ ऊर्जाको स्रोतका रूपमा परिभाषित गरेर कानुन बनाउनुपर्छ, उनले भने । थापाका अनुसार एक किलोग्राम हाइड्रोजनले सोही तौलको सामान्य ब्याट्रीको तुलनामा ४ सय गुणा बढी ऊर्जा निकाल्न सक्छ । त्यस्तै विश्वबजारमा यसको उत्पादन लागत एक किलोग्रामका लागि तीनदेखि पाँच डलरसम्म मात्रै रहेको पनि उनले बताए । यो सुरक्षा दृष्टिकोणले पेट्रोलियम पदार्थभन्दा बढी सुरक्षित रहेको पनि थापाले दाबी गरे । चार्जेबल ब्याट्रीको आयु सकिए पनि त्यसको व्यवस्थापनलाई पनि गम्भीर चुनौतीका रूपमा हेरिन्छ । ब्याट्री आफैंमा नवीकरणीय ऊर्जाको स्रोत होइन । तर हाइड्रोजन ट्यांकीमा भरेर राख्न सकिने र सकिएपछि रिफ्युल गर्न सकिने भएका कारण यसलाई नवीकरणीय ऊर्जाको प्रभावकारी स्रोत मानिएको छ ।"
'हाकिम मेडम,"(झापा)  सरकारी अड्डामा देखिने अनुहार प्रायः पुरुषकै हुन्छ । कार्यालय प्रमुख त पुरुष मात्रै हुन्छन् भन्ने आमधारणा छ । पछिल्लो समय यो धारणा गलत बन्दै छ । झापाका केही सरकारी अड्डा मात्रै चहार्दा पनि कार्यालय प्रमुखको कुर्सीमा महिला बसिरहेको देखिन्छ । जिल्लास्थित कारागार, इन्टरमोडेल यातायात विकास समिति, अर्जुनधारा नगरपालिका, राष्ट्रिय समाचार समिति, भन्सार र सरकारी वकिल कार्यालय महिलाले हाँकिरहेका छन् । जिल्लाको न्यायसम्पादनको जिम्मेवारी पनि महिला श्रीमान् को काँधमा छ । २०२० को दशकमा स्थापना भएको झापा कारागार प्रशासन सम्हाल्न यसअघि ४३ कार्यालय प्रमुख (जेलर) आए, गए । ४४ औं कार्यालय प्रमुख अहिले सावित्रा बस्नेत छिन् । कार्यालयकै नेतृत्वदायी जिम्मेवारी उनको पनि पहिलो हो । गत कात्तिक ३० मा राष्ट्रिय परिचय तथा पञ्जीकरण विभागबाट सरुवा भएकी बस्नेतले गत मंसिरदेखि कार्यालयको नेतृत्व गरेकी हुन् । उनले पञ्जीकरण विभागमा करिब चार वर्ष काम गरेकी थिइन् । झापा मेरो गृहजिल्ला जस्तै हो, उनले सुनाइन्, हुर्किबढेको ठाउँलाई सेवा गरौं भन्ने लागिरहेको थियो, मौका पाएँ, आएँ । घर विराटनगर भए पनि उनको स्कुले जीवन भद्रपुरमा बितेको थियो । कारागार भन्नेबित्तिकै अपराधीको झुन्ड बस्ने अड्डा भनेर आममानिसको बुझाइ छ । प्रायः कर्मचारीको रोजाइमा पनि यो कार्यालय पर्दैन । बस्नेत भने चुनौती मोलेरै कारागारमा आएको बताउँछिन् । अहिले करिब १ हजार ३ सय कैदीबन्दी व्यवस्थापनको जिम्मेवारी उनको काँधमा छ । बस्नेतले दुई जना बालबच्चा जन्माइसकेपछि जागिर सुरु गरेकी हुन् । सर्वोच्चका उपरजिस्ट्रार पति तिलक कार्कीको हौसलाले जागिरे बन्न प्रेरित गरेको उनले बताइन् । छोराछोरीले पछि डिग्री पढेर के गरिस् भनेर प्रश्न गर्लान् भन्ने पीरले लोक सेवा आयोगको परीक्षा दिएँ, पहिलै चोटिमा नाम निस्किहाल्यो, बस्नेतले भनिन् । सहलेखापालका रूपमा ०६९ फागुन २१ मा उनको पहिलो पोस्टिङ सर्लाही नापी कार्यालयमा भएको थियो । ९ महिनापछि अर्थात् ०७० पुस १४ मा उनले नायब सुब्बामा नाम निकालिन् । सर्वोच्चमा तीन महिना बसेपछि ०७३ मा शाखा अधिकृतको परीक्षा पनि पास गरिन् । त्यसपछि पहिलो पोस्टिङ झापामै भएको थियो । उनी ०७४ को निर्वाचनताका तत्कालीन जिल्ला विकास समिति झापामा योजना अधिकृत थिइन् । करिब ५ महिनापछि सरुवा मागेर राजधानी गएकी थिइन् । कारागारमा २३ सुरक्षाकर्मी र करिब एक दर्जन कर्मचारीको नेतृत्व गरिरहेकी बस्नेत महिलालाई कम नआँक्न आग्रह गर्छिन् । हामी पुरुषभन्दा कम छैनौं, उनले भनिन् । महालेखा परीक्षकको कार्यालयले सार्वजनिक गरेको ५८ औं वार्षिक प्रतिवेदनमा झापाको शिवसताक्षी नगरपालिका मुलुककै बेरुजु कम गर्ने पालिकाका रूपमा उल्लेख छ । यसको जस तत्कालीन प्रमुख प्रशासकीय अधिकृत गीताकुमारी राईलाई जान्छ । शिवसताक्षीमा उल्लेखनीय काम गरेका कारण प्रशंसा बटुलेकी राई अहिले अर्जुनधारा नगरपालिकाकी प्रमुख प्रशासकीय अधिकृत छिन् । उनी जिल्लाका १५ पालिकाकी एक्ली हाकिम मेडम पनि ।उनको जागिरे जीवन २०४४ सालमा सुरु भएको हो । मुखियाका रूपमा पहिलो पोस्टिङ इलामको कोष तथा नियन्त्रण कार्यालय भएको थियो । एउटै कार्यालयमा १८ वर्ष बसेर २०६२ असारमा उनी गृहजिल्ला झापा झरिन् । २०६३ देखि ०७२ सम्म जिल्ला प्रशासन कार्यालय झापामा कार्यरत रहिन् । २०६४ मा २४ घ अन्तर्गत शाखा अधिकृतमा बढुवा भइन् । सुरुमा हस्ताक्षरको अधिकारचाहिँ पाइएन, राईले सुनाइन् । ०७० मा उनी समायोजन भएर उर्लाबारी इलाका प्रशासनमा गइन् । दुई वर्षपछि झापा फर्किइन् । जिल्ला प्रशासन कार्यालय झापामा तीन वर्ष प्रशासकीय अधिकृतका रूपमा काम गरेपछि उनी सहायक प्रमुख जिल्ला अधिकारी बनेर ताप्लेजुङ पुगिन् । त्यहाँ ११ महिना काम गरेपछि इलाका प्रशासन दमक झरिन् । उपसचिवमा बढुवा भएपछि प्रमुख प्रशासकीय अधिकृतका रूपमा पहिलो पोस्टिङ शिवसताक्षी नगरपालिकामा भयो । एक वर्ष नौ महिनापछि घरपायक अर्जुनधारा आएकी छन् । कार्यालय प्रमुख बनेपछि उनले गरेको अनुभवले भन्छ, पितृसत्तात्मक समाजले महिलालाई हेर्ने दृष्टिकोण अझै सकारात्मक छैन । मेयरदेखि पुरुष कर्मचारीले अविश्वास गर्ने परिपाटी उनले उस्तै पाएकी छन् । महिला कार्यालय प्रमुख भएको कार्यालयमा भ्रष्टाचार कम हुन्छ भन्ने मान्यतालाई उनले पुष्टि गरेकी छन् । हामी खर्च कम गर्छौं र खर्च गर्न पनि दिँदैनौं, राईले भनिन्, घर पनि चलाएको अनुभव छ नि त । हामी कार्यालयमा पनि घरकै नियम लागू गर्न सक्छौं । सरकारी सेवा सुरु गर्नुअघि राई गाउँकै एक स्कुलकी शिक्षक थिइन् । दाजु अदालतका जागिरे थिए । बुबा र दाजुको हौसलाकै कारण सरकारी सेवाप्रति झुकाव भएको उनले बताइन् । बालबच्चा स्याहार्दै, व्यवसाय सम्हाल्दै कलेज अध्ययन र जागिर सुरु गर्नु उनका लागि फलामको चिउरा चपाउनु जस्तै थियो । कडा मिहिनेत र निरन्तरको परिश्रमले उनलाई मुखियादेखि उपसचिवसम्मको कठिन यात्रा पनि सहज बन्यो । यो ठाउँमा आइपुग्न निकै संघर्ष गर्नुपर्यो, टुंग्यौनीमा थपिन्, कामलाई माया गर्नुपर्छ, कामले नै माथि उठाउँदै लैजाने रहेछ । सरिता तुलाधर मेची भन्सार कार्यालयकी पहिलो महिला प्रमुख हुन् । यो पूर्वी नाकामा विगत ४ महिनादेखि उनी आयातनिर्यात नियालिरहेकी छन् । सरिताको घर धरान पुरानो बजार हो । छोरीले पढ्नु हुन्न भन्ने जमानाकी सरिता समाजसँग डराउँदै लुकीचोरी स्कुल धाउँथिन् । धेरै पढे छोरी बिग्रिन्छन् भन्ने मान्यताका कारण परिवारले ८ कक्षा पढ्दापढ्दै उनको बिहे गराइदियो । बिहेपछि पनि पढ्न खोजिन् । सरकारी जागिर खाने हुटहुटी थियो । सुरुमा टाइपराइटर चलाउन सिकिन् । त्यसपछि जागिरे बन्न काठमाडौं पसिन् । मावली हजुरबाको सिफारिसमा उनले २०४१ मा राजस्व अनुसन्धान महाशाखामा करारमा जागिर सुरु गरिन् । तुलाधर पछि सामान्य प्रशासनअन्तर्गत मुखिया भइन् । धरानको कर कार्यालयमा आइन् । जागिरे भएर पहिलोचोटि आफ्नै ठाउँ आउँदा औधी खुसी लागेको उनले सुनाइन् । उनको सुरुआती तलब ५ सय ७५ रुपैयाँ थियो । ०५२ सालमा लोक सेवा आयोगको परीक्षामा भिडेर उनी खरदार भइन् । २०६३ को समायोजनपछि नायब सुब्बा बनिन् । उनी कहिले कोष तथा लेखा नियन्त्रण कार्यालय त कहिले राजस्व अनुसन्धान महाशाखा आउजाउ गरिरहिन् । १२ कक्षा पास गरेपछि गत असोजमा उनी अधिकृतका रूपमा बढुवा भएकी हुन् । अधिकृत भएपछि घरपायक नै छान्छु भन्दा पनि हुन्थ्यो तर मैले झापा छानें, उनले भनिन्, भन्सारमा मेरो अनुभव थिएन । तुलाधरको ३६ वर्ष लामो जागिरे जीवन २० महिनापछि सकिँदै छ । महिलाले गर्न नसक्ने केही छैन, मात्र अवसरको खाँचो छ, अहिले इटहरीकी स्थायी बासिन्दा तुलाधरले भनिन्, महिलाले अधिकार माग्दा पाइएन भने खोस्न पछि पर्नुहुन्न । सरिता कट्टेल एलएलबी सिध्याएर बसेकी थिइन् । अब के गर्ने भन्ने योजना उनको थिएन । साथीहरूको उक्साहटमा लागेर लोक सेवा आयोगको परीक्षा दिइन् । पहिलैपालि खुलाबाट अधिकृतमा नाम निकालिन् । यो २०७१ सालको कुरा हो । त्यसपछि विशेष सरकारी कार्यालय, महान्यायाधिवक्ताको कार्यालय, उच्च सरकारी वकिलको कार्यालय पाटनलगायत अड्डामा काम गरिन् । पाटनमा काम गर्दागर्दै दुईवर्षे एलएलएम अध्ययनका लागि जाइकाको छात्रवृत्तिमा जापान उडिन् । गत दसैंअघि उनी अध्ययन पूरा गरेर फर्किइन् । लगत्तै उनी घरपायक सरुवा मिलाएर सरकारी वकिलको कार्यालय झापा ओर्लिएकी हुन् । अहिले उनी उक्त कार्यालयकी सूचना अधिकारी हुन् । झापा बिर्तामोडको लिटल फ्लावर्सबाट एसएलसी गरेकी कट्टेल प्लस टु पनि झापाबाटै सकेर कानुन पढ्न काठमाडौं गएकी थिइन् । उद्योग, वाणिज्य तथा आपूर्ति मन्त्रालय मातहतको इन्टरमोडेल यातायात विकास समिति (आईसीडी) काँकडभिट्टाकी प्रमुख हुन्, अम्बिका सुवेदी । उनी २०७३ सालमा सरकारी सेवामा प्रवेश गरेकी हुन् । स्कुल पढाउँदापढाउँदै जागिरे बन्ने रहरले उनलाई यता डोहोर्याएको हो । ०७३ मा खरिददार पदमा नाम निकालेपछि संगीत तथा नाट्य प्रतिष्ठानबाट उनले सरकारी सेवा थालिन् । उनी अधिकृत भने ०७५ मा भएकी हुन् । सुवेदी ०७६ मा आईसीडी काँकडभिट्टा प्रमुख भएर आएकी हुन् । पहिला २२ जना कर्मचारीको व्यवस्थापकीय जिम्मेवारी थियो, झापा शिवसताक्षीकी उनले भनिन्, सुक्खा बन्दरगाह निजी कम्पनीले चलाउन थालेपछि जिम्मेवारी कम भएको छ । चन्द्रकला भण्डारी (अम्बिका) १३ वर्षअघि स्ट्रिन्जरका रूपमा राष्ट्रिय समाचार समिति (रासस) मा प्रवेश गरेकी थिइन् । पाँच वर्षयताचाहिँ उनी राससको भद्रपुरस्थित कार्यालयमा प्रमुख छिन् । उनी राससकी नायब सुब्बा (अस्थायी) हुन् । भद्रपुरमा रहेको यस कार्यालयले विगतमा साविक मेचीका चार जिल्लाका समाचारदातासँग समन्वय गर्छ । चार जिल्लाका १० जना जति समाचारदातासँग समन्वय गर्नुपर्छ, मेचीनगरकी भण्डारीले भनिन् । उनी करिब डेढ दशकदेखि पत्रकारितामा सक्रिय छिन् । झापा जिल्ला अदालतमा ७ जना न्यायाधीश छन् । तीमध्ये एक मात्र महिला न्यायाधीश इन्दिरा शर्मा हुन् । जिल्ला अदालतमा उनीअघि महिला न्यायाधीश आएका थिएनन् । सरकारले २०७६ मंसिर २५ मा ७ जना जिल्ला न्यायाधीश नियुक्ति गर्दा उनी परेकी थिइन् । नियुक्तिपछि झापा आइन् । २०४७ मा मुखिया पदबाट निजामती सेवा प्रवेश गरेकी शर्मा करिब तीन दशकपछि न्यायाधीश बनेकी हुन् । पूर्वी पहाड संखुवासभाको मादीमूलखर्कमा जन्मिएकी शर्माको एसएलसीलगत्तै ०४५ सालमा अधिकृत तहका कर्मचारी झमकप्रसाद शर्मासँग बिहे भएको थियो । त्यसपछि घर व्यवहार र पारिवारिक जिम्मेवारीले पढ्ने वातावरण नै भएन, शर्माले सुनाइन् । पतिको काँधमा उनीसहित ११ जनाको परिवार पाल्ने जिम्मेवारी थियो । पारिवारिक आर्थिक स्थिति नाजुक थियो । पति धरानमा जागिरे थिए । धरान बसाइका बेला मुखिया पदमा लोक सेवा परीक्षा दिइन् । पहिलो पटकमै नाम निस्कियो । पहिलो पोस्टिङ वन कार्यालय भोजपुरमा भयो । शर्माले जागिर खाँदै पढाइलाई निरन्तरता दिइन् । प्राइभेट पढेरै उनले आईए पास गरिन् । जागिर सुरु गरेको दुई वर्षपछि विराटनगरमा सरुवा भइन् । पतिको काठमाडौं सरुवा भएपछि उनी पनि उतै लागिन् । करिब १२ वर्षसम्म बच्चाबच्ची नजन्मँदा परिवार र समाजले कुरा काट्थ्यो । तनावका बीच पनि उनले अध्ययनलाई निरन्तरता दिइन् । पढेरै तनाव कम गर्नुपर्छ भन्ने सोच बनाएँ, उनले सुनाइन् । प्राइभेट परीक्षा दिई बीए पास पनि गरिन् । शर्माले २०५१ सालमा नायब सुब्बा (कम्प्युटर अपरेटर) पदमा नाम निकालिन् । पढाइ छुटाइनन् । तीनवर्षे बीएल कोर्स पनि प्राइभेटबाटै पूरा गरिन् । एकवर्षे बीएड पनि गरिन् । पछि बालबच्चा पनि भए । एक छोरा र एक छोरी हुर्काएपछि अधिकृत बन्ने महत्त्वाकांक्षा पलायो । कानुन र प्रशासन जताको भए पनि अधिकृत बन्छु भन्ने अड्डी कसें, उनले सुनाइन् । निजामतीतिरको १९ वर्ष लामो जागिरे जीवन टुंग्याएर शर्मा अधिकृतका रूपमा २०६६ सालमा न्याय सेवामा प्रवेश गरिन् । अधिकृत भएपछि एलएलएम पूरा गरिन् । २०७२ मा एक सिटको खुला प्रतियोगिताबाट उपसचिवमा नाम निकालिन् । त्यसपछि सर्वोच्च अदालतमा पोस्टिङ भयो । ४ वर्षपछि २०७६ मंसिर २५ मा उनी न्यायाधीशमा सिफारिस भएकी हुन् । झट्ट हेर्दा शर्मा न्याय सेवाका सहसचिवकी श्रीमती हुन् तर मुखियादेखि न्यायाधीशसम्मको लामो यात्रामा पतिको सहयोगभन्दा पनि आफ्नै प्रयास र मिहिनेतबाटै सफलता पाएको उनको दाबी छ । न्याय सेवामा प्रवेश गरेपछिका खुसीका क्षण सम्झँदै उनले भनिन्, उच्च अदालत पाटन र प्रशासकीय अदालतको शाखा अधिकृत र सर्वोच्च अदालतको उपसचिवमा कार्यरत छँदा मेरो कार्य सम्पादनलाई न्यायाधीशहरूका साथै अन्य उच्च पदस्थहरूबाट सधैं कदर गरिँदा, पटकपटक पुरस्कृत हुँदा र पूर्वप्रधानन्यायाधीश सुशीला कार्कीको पुस्तक न्यायमा नाम किटेरै गरिएको मेरो कामको तारिफले गौरवबोध हुन्छ । राज्यको समावेशी व्यवस्थाले महिला अधिकृतहरूको संख्या क्रमिक वृद्धि भइरहेको शर्माले बताइन् । पहिला महिला अधिकृत नगण्य थिए, उपसचिवहरू त औंलामै गन्न मिल्थ्यो । न्याय सेवा समूहमा ३४ जना मात्रै थिए, उनले भनिन्, अहिले धेरै महिला अधिकृत देख्दा गर्वले छाती फुल्छ ।"
सुनखानीको बालुवामा भगवती,"काठमाडौं (कास) इन्द्रावती खोलामा सधैंझैं बालुवाको काम गरिरहेका थिए सिन्धुपाल्चोकको मेलम्ची, बरेटारका तामाङ दाजुभाइ । अचानक उनीहरूले बालुवाको रासमा भगवतीको आकर्षक मूर्ति फेला पारे । दाजुभाइमध्येकै अगुवा चक्रबहादुरले आफ्नो घरको एउटा कुनोमा लगेर मूर्ति थन्क्याए । उक्त मूर्ति बालुवा खन्ने क्रममा स्थानीय श्रमिक साजन, सन्तबहादुर र दिलबहादुर तामाङले फेला पारेका हुन् । एक महिनाअघि उनीहरूले मेलम्ची१३ सुनखानीमा मूर्ति भेटिएको कुरा त्यहाँबाट काठमाडौंसम्म बालुवा ओसार्ने ट्रक चालकलाई पनि थाहा भयो । उनीहरूबाटै खबर काठमाडौंसम्मै आइपुग्यो । मूर्ति भेटिएको सूचना पाएपछि त्यसबारेको खोजबिन र मूर्ति भेट्ने तामाङ दाजुभाइसँग कुराकानी अगाडि बढायौं, सम्पदा संरक्षण महाअभियानका अभियन्ता यादवलाल कायस्थले कान्तिपुरसँग भने, मूर्तिको अवस्थिति पहिल्याएपछि र मूर्ति भेट्नेले यो सम्पदा बुझाउन तयार भएपछि शुक्रबार पुरातत्त्व विभागको साथमा हामी सुनखानी पुगेका थियौं । श्रमिक चक्रबहादुरले जतनका साथ राखेको मूर्ति स्थानीय बाहुनेपाटी प्रहरी पोस्टको रोहबरमा ल्याइएको कायस्थले बताए ।बनोट र शैली हेर्दा यो मूर्ति एक शताब्दी पुरानो झैं देखिएको छ, पुरातत्त्व विभागका प्रवक्ता रामबहादुर कुँवरले भने, यो पुरातात्त्विक सम्पदाको उत्पत्ति थलोबारे तत्काल केही भन्न सकिन्न, केकसरी सुनखानीमा पुग्यो भन्ने पनि खोजीकै विषय हुन सक्छ । तर, यो सम्पदा निकै महत्त्वको पाएका छौं । शनिबारै उक्त मूर्ति छाउनी संग्रहालयलाई हस्तान्तरण गरिएको छ । सुनखानीमा भेटिएको मूर्ति लिन शुक्रबार पुरातत्त्व विभागका अधिकृत प्रकाश खड्का, अभियन्ता कायस्थसहितको टोली सिन्धुपाल्चोक गएको थियो । मूर्ति तामाङ दाजुभाइले एक महिनाअघि फेला पारेका हुन् ।"
मल्लकालीन नारायण मूर्तिको खोजी,"काठमाडौं (कास) पितापुर्खादेखि पूजाआजा गरिँदै आएको मल्लकालीन नारायणको प्रस्तर मूर्ति आफ्नै टोलबाट एकाएक हराएको घटनालाई काठमाडौं महानगरपालिका२५, बांगेमुढाका स्थानीयले झन्डै बिर्सन लागेका थिए । मूर्ति हराएको ३६ वर्षपछि सम्पदाप्रेमी अभियन्ताको एउटा टोली यो सम्पदाको खोजबिनमा लागिपरेको छ । सम्पदा संरक्षण महाअभियानका अभियन्ता यादवलाल कायस्थसहितको टोलीले मूर्तिबारेका पुराना प्रमाण, तस्बिर, कागजातसहित प्रहरी कार्यालय, पुरातत्त्व, अभिलेखालयमा अवगत गराइसकेको छ । नियमित पूजाआजाका लागि बिहान स्थानीय इखानारायण मन्दिर पुग्दा त त्यहाँबाट राति नै नारायण मूर्ति चोरी भइसकेको थाहा भयो, २०४२ साल भदौ ४ गते रातिको घटनाबारे सोधीखोजी गरिए पनि मूर्तिबारे थाहा पाउनै सकेनौं, इखानारायण मन्दिरका पुजारी हृदयप्रसाद मिश्रले कान्तिपुरसँग भने । नारायणको प्रस्तर मूर्ति २०४५ सालतिर विराटनगरको प्रहरी कार्यालयमा देखापरेको र पछि इटहरी प्रहरी कार्यालयमा लगिएको खबर आए पनि पुष्टि गर्न नसकिएको स्थानीय राजनीतिकर्मी राजेशप्रसाद श्रेष्ठ बताउँछन् । एउटा नारायणको मूर्ति मात्रै चोरिएन, त्यहाँ रहेको गरुडको प्रतीक मूर्ति र अरू शिलालेखसमेत हराइरहेका छन्, श्रेष्ठले भने । इखानारायण मन्दिरबाट हराएको मूर्ति, गरुड र अन्य पुरातात्त्विक सामग्री मल्लकालीन भएको प्रमाण अभिलेखालयमा सुरक्षित छ । भूकम्पबाट क्षति भएका काठमाडौं उपत्यकाका ऐतिहासिक सम्पदाको अभिलेख निकाल्ने क्रममा राष्ट्रिय अभिलेखालयको प्रतिवेदन (भाग ४) मा इखानारायण मन्दिर परिसरको गरुड स्तम्भको शिलापत्रमा यो सम्पदाको अवधिलाई प्रताप मल्लको समयकाल मानिएको छ । राष्ट्रिय अभिलेखालयकी निमित्त प्रमुख सौभाग्य प्रधानाङ्गका अनुसार प्रचलित नेपाल भाषामा लेखिएको शिलालेख पाठका अधिकांश अक्षर क्षति भइसकेको देखिन्छ । तर, चोरिएको नारायण मूर्तिकै शिलालेख वा यसबारेको लिखत फेला परेको छैन ।"
उपचार खर्च बुझाउन नसक्दा अस्पतालमै,"(सिन्धुली)  काठमाडौंको तीनकुनेस्थित कान्तिपुर अस्पतालको शय्या नं ४१ । उपचार खर्च बुझाउन नसक्दा डेढ महिनादेखि घर फर्किने दिन कुर्दै यही शय्यामा छिन् फूलकुमारी अधिकारी दनुवार । सिन्धुलीको दुधौली नगरपालिका३ खुट्टेपानीका ६८ वर्षीय भीमविराग अधिकारी उपचार खर्च जुटाएर श्रीमतीलाई घर लैजान जुटिरहेका छन् । अस्पताललाई २ लाख रुपैयाँ बुझाउन नसक्दा ४ जनाको परिवार आधाआधा भएको छ । आमालाई कुरेर कान्छो छोरो आकाश बसेको छ । म र जेठो छोरो आशिष यहीं घरमा छौं, भीमविरागले भने, अस्पतालले बढी रकम भनेको छैन तर हामीसँग तिर्नका लागि फुटेको कौडी छैन । कसरी जुटाउने होला ? गत कात्तिक २६ मा एकाएक पिसाब बन्द भएपछि भीमविरागले श्रीमतीलाई एम्बुलेन्समा काठमाडौं ल्याए र उपचार थालेका थिए । उपचारपछि फूलकुमारी ठीक भइन् पनि । तर दुवै गोडा सुकेर हिँडडुलका लागि वैशाखीको सहारा चाहिने भीमविरागले श्रीमतीको उपचारबापत् अस्पताललाई बुझाउनुपर्ने रकमको जोहो गर्न सकेनन् । अहिले श्रीमतीको अवस्था सामान्य छ, उनले भने, डाक्टरले अब घर लैजाँदा हुन्छ, भनेका छन् । अस्पतालले बिलमा छुट पनि दिने भनेका छन् । ऋणधन गरेर जुटाएको ३ लाखजति रकम यसअघि नै सकिएकाले थप रकम तिर्न आफ्नो कुनै उपाय नभएको उनले सुनाए ।अधिकारी पेसाले शिक्षक थिए । स्थानीय एक बोर्डिङ स्कुलमा पढाउँथे । पढाएर कमाएको रकमले नै घरखर्च धानिएको थियो । तर कोरोना कहरकै बीचमा उनको जागिर गुम्यो । विद्यालय भर्खरै खुलेको छ । श्रीमतीलाई अस्पतालबाट निकाल्न सकिन्छ भनेर पीडा सुनाउँदै हिँड्दा काममा जान पनि पाएको छैन, सदरमुकाम सिन्धुलीमाडीमा भेटिएका उनले भने, दुःखपीडा बुझ्नेले अलिअलि गरेको सहयोगबाट केही आफूले खाँदै र केही श्रीमती र छोरालाई पठाउने गरेको छु । एक कट्ठाजति ऐलानी जग्गामा घर बनाएर बसेका उनले शिक्षण पेसा गरेको २५ वर्ष नाघेको छ । सदरमुकामस्थित विद्याश्रम शैक्षिक गुठीको पहिलो एसएलसी ब्याचका उनी प्रधानाध्यापक हुन् ।"
औलोको जोखिम,"नेपालगन्ज (कास) औलो रोग परीक्षण तथा उपचार निःशुल्क हुँदा पनि नियन्त्रणमा आउन सकेको छैन । औलो रोगको उपचारका लागि विभिन्नथरी औषधि सरकारका तर्फबाट निःशुल्क उपलब्ध छ । भारतसँगको खुला नाकाका कारण नेपालगन्जसहित बाँके जिल्ला नै अहिले औलोको उच्च जोखिममा परेको छ । नरैनापुर औलोको उच्च जोखिममा रहेको पाइएको हो । गत डिसेम्बरमा जिल्लाभर ४५ जनामा औलो पहिचान भएको छ । त्यसमा सबैभन्दा धेरै नरैनापुरमा ४० जना छन् । नेपालगन्ज, कोहलपुर र डुडुवा गाउँपालिकामा एकएक जना र खजुरामा दुई जनामा औलो पहिचान भएको छ । औलोका परजीवी भएको लामखुट्टेले टोकेपछि १० देखि १५ दिनमा ज्वरो आउने, टाउको दुख्ने, बान्ता हुने, जोर्नी दुख्ने जस्ता लक्षण देखा पर्ने नेपालगन्ज उपमहानगरका स्वास्थ्य शाखाका औलो रोग फोकल पर्सन तेज वलीले बताए ।"
विवादमा जेलियो विश्वविद्यालय,"(कञ्चनपुर)  महेन्द्रनगर बजारका एक अभिभावक सुदूरपश्चिमाञ्चल विश्वविद्यालयका विभागीय प्रमुखको सम्पर्क नम्बर खोजिरहेका थिए । कारण रहेछ, छोरालाई पास गराउन भनसुन गर्नु । विश्वविद्यालयले गत शनिबार कानुन संकाय स्नातक तहको प्रवेश परीक्षा लिएको थियो, जसमा उनका छोरा पनि सहभागी थिए । भनसुन नगरी त यहाँ कामै हुँदैन, उनले भने, निजी क्याम्पसमा पनि सोर्सफोर्स चल्छ ।विद्यार्थी भर्नामा मात्रै होइन कर्मचारी, प्राध्यापक, डिनलगायत पदाधिकारी नियुक्तिमा यो विश्वविद्यालय जहिल्यै विवादमा आउने गरेको छ । पछिल्लो पटक सहायक डिनदेखि निर्देशक र कार्यकारी परिषद् सदस्यमा भएको नियुक्तिको विषय चर्को विवादमा परेको छ । यही विषयलाई लिएर अनेरास्ववियु, नेविसंघ, अनेरास्ववियु क्रान्तिकारी र नेकपा एकीकृत समाजवादी निकट अनेरास्ववियुका विद्यार्थीहरूले झन्डै दुई महिनादेखि विश्वविद्यालयको मुलगेटसंँगै उपकुलपति र रजिस्ट्रारको कार्यकक्षमा तालाबन्दी गरेका छन् । विद्यार्थी संगठनहरूले निर्देशकदेखि सहायक डिन र परिषद् सदस्य नियुक्ति अवैध भएकाले तत्काल खारेज गर्नुपर्नेलगायत विभिन्न माग अघि सारेका छन् । मंसिर १७ गते सम्पन्न विश्वविद्यालय सभाले कार्यकारी परिषद्मा रिक्त एक सदस्य पदमा शिक्षकमध्येबाट कैलाली बहुमुखी क्याम्पसका सहप्राध्यापक तोयाराज भट्टलाई मनोनीत गरेपछि विवाद सुरु भएको हो । एकातर्फ कैलाली बहुमुखी क्याम्पस समायोजनको प्रक्रिया सकिएको छैन, अर्कोतर्फ कांग्रेस निकटबाट यसअघि नै तीन जना कार्यकारी परिषद् सदस्य छन् । भट्ट पनि कांग्रेसनिकट नै हुन् । उपकुलपति प्राध्यापक डा अम्मराज जोशी, रजिस्ट्रार यज्ञराज पाठक र क्याम्पस प्रमुखमध्येबाट केशरबहादुर कुँवर सदस्य छन् । यसैगरी डिनमध्येबाट कृषि संकायका डिन प्राडा लालप्रसाद अमगाईं माओवादीनिकट मानिन्छन् । बाँकी एक पदमा एमालेनिकटबाट नियुक्त हुनुपर्ने माग थियो । विश्वविद्यालयको कार्यकारी परिषद्मा ५ सदस्य रहने व्यवस्था छ । जसमध्ये उपकुलपति र रजिस्ट्रार स्वतः सदस्य हुन्छन् । कार्यकारी परिषद्संँगै ३ जना डिन, ३ जना सहायक डिन, ४ जना निर्देशक, २ जना सहनियन्त्रक र केन्द्रीय क्याम्पस प्रमुख नियुक्त भएपछि विगतको विवादले उग्ररूप लिएको हो । डिनहरूकै कार्यालय व्यवस्थापन गर्न नसकेको र कामसमेत नभएको अवस्थामा भागबन्डा पुर्याउन विश्वविद्यालयलाई थप भार सिर्जना गरेको विद्यार्थीहरूको आरोप छ । उनीहरूले सबै नियुक्ति अवैधानिक भएको भन्दै खारेजीको माग गरेका छन् । विश्वविद्यालय स्थापना भएको एक दशकभन्दा बढी हुँदा पनि डिन कार्यालय अझै व्यवस्थित हुन सकेका छैनन्, अनेरास्ववियु क्रान्तिकारीका कञ्चनपुर अध्यक्ष कैलाशचन्द्र गिरीले भने, फेरि सहायक डिन किन आवश्यक पर्यो, यो सब कार्यकर्ता भर्ती गर्ने र भागबन्डा पुर्याउने काम मात्रै हो । उनले निर्देशकदेखि डिनलगायत सबैको नियुक्ति अवैध भएकाले खारेज गर्नुपर्ने बताए । विश्वविद्यालयले सहायक डिनमा मानविकी संकायतर्फ प्रेमसिंह भाट, शिक्षामा मदनसिंह देउपा र व्यवस्थापनमा हरिशंकर पन्तलाई नियुक्त गरेको छ । यसैगरी निर्देशकतर्फ पाठ्यक्रम विकास केन्द्रमा राजेन्द्र भट्ट, योजना परिषद्मा सुरेश भण्डारी, भाषा संस्कृति अध्ययन केन्द्रमा हरिशचन्द्र भट्ट र अनुसन्धानमा गोविन्दसिंह विष्टलाई नियुक्त गरेको हो । विष्ट अहिले खुला विश्वविद्यालयका रजिस्ट्रार नियुक्त भएका छन् । यसैगरी सहपरीक्षा नियन्त्रकमा गोविन्दवल्लब भट्ट र वीरबहादुरसिंह ठकुरी नियुक्त भएका छन् । केन्द्रीय क्याम्पस प्रमुखमा कुम्भबहादुर चन्दलाई नियुक्त गरिएको छ । अहिले पनि विश्वविद्यालयका प्राध्यापकहरू दोहोरो प्राध्यापनमा संलग्न छन् । तर उनीहरूले विश्वविद्यालय र सम्बन्धित क्याम्पस कतैबाट पनि अनुमति लिएका छैनन् । विश्वविद्यालयका अधिकांश संकायमा प्राध्यापक अभावमा एउटैले १०१२ पिरियड पढाउनुपर्ने बाध्यता छ, समाजवादीनिकट अनेरास्ववियुका जिल्ला अध्यक्ष रमेश पन्तले भने, अहिले जे आवश्यक छ, त्यो नभई खर्च बढाउन सहायक डिनदेखि निर्देशकसम्म भर्ना किन आवश्यक पर्यो । उनले दोहोरो प्राध्यापनको अन्त्यसंँगै शुल्क वृद्धि खारेज गर्नुपर्नेलगायतका माग पूरा नभएसम्म ताला नखोलिने बताए । सहायक डिन नियुक्त गर्दा डिनको सिफारिस आवश्यक पर्छ । केही संकायमा डिन र सहायक डिनसँगै नियुक्त गरिएका छन् भने केहीमा डिनको सिफारिसबिनै डिन नियुक्त गरिएको छ । यस विषयमा डिनसमेत उपकुलपति र रजिस्ट्रारसंँग असन्तुष्ट देखिएका छन् । यद्यपि उनीहरूले विरोध भने जनाएका छैनन् । भौतिक संरचनाहरू जीर्ण अवस्थामा छन्, विद्यार्थीले प्राध्यापकदेखि शैक्षिक सामग्री पाएका छैनन्, अनेरास्ववियुका जिल्ला अध्यक्ष कमल रोकायाले भने, त्यसतर्फ ध्यान दिनुको साटो धमाधम अवैध रूपमा नियुक्त गर्ने काम भइरहेको छ । अवैध नियुक्ति खारेज नभएसम्म ताला नखोलिने उनले बताए । विश्वविद्यालयले पुस पहिलो साता डिन, सहायक डिन, निर्देशकलगायतमा नियुक्ति थालेपछि तालाबन्दी सुरु भएको हो । २०६८ मा स्थापना भएको विश्वविद्यालयले अझै भौतिक र प्राज्ञिक रूपमा गति लिन सकेको छैन । हालसम्म १५ क्याम्पस मात्रै आंगिक भएका छन् । सबैमा विद्यार्थी संख्या १५ हजार हाराहारी छ । विश्वविद्यालयको शैक्षिक र प्राज्ञिक उन्नयनका लागि सबै अंग आवश्यक पर्छन्, विश्वविद्यालयका पूर्वडिन डा टेकराज पन्तले भने, हामीले सिर्जना गरेका नयाँ पदमा योग्यता, क्षमता र अनुभवले उपयुक्त पात्र छन् कि छैनन्, ध्यान दिन जरुरी छ । उनले अहिले नै निर्देशक र सहायक डिन आवश्यक नभएको र यसले भर्खर गति लिन लागेको विश्वविद्यालयलाई अतिरिक्त भारसँगै विवाद बढाउन सक्ने बताए । राजनीतिक भागबन्डाकै आधारमा जहिल्यै पद सिर्जना गर्नु उचित नहुने उनको भनाइ छ ।अहिले विश्वविद्यालयमा विद्यावारिधिदेखि कानुन संकायलगायतका नयाँ कार्यक्रम धमाधम थपिँदै गएका छन् । तर त्यसका लागि आवश्यक जनशक्ति र पूर्वाधारतर्फ चासो दिएको दैखिँदैन । एउटै क्याम्पसका प्राध्यापकलाई धमाधम पदाधिकारी बनाएर योग्य र क्षमतावान्लाई पन्छाउन खोजिएको जस्तो देखिएको पन्त बताउँछन् । अहिले पनि सिनियर र क्षमतावान्लाई नियुक्त गरेको भए विवाद नआउने उनको बुझाइ छ । विश्वविद्यालयको पहिलो दीक्षान्त समारोह २०७४ बाट २५० र आउँदो फागुन २७ मा हुने दोस्रो दीक्षान्तबाट थप १ हजार ५०० विद्यार्थी दीक्षित हुँदै छन् । यसबाहेक हालसम्म जम्मा ३ हजार विद्यार्थी यहाँबाट पासआउट भएका छन् । तालाबन्दी नखुलेपछि आउँदो दीक्षान्त कार्यक्रमसमेत प्रभावित हुने विश्वविद्यालयका रजिस्ट्रार यज्ञराज पाठक बताउँछन् । विद्यार्थी संगठनहरूसंँग विभिन्न चरणमा छलफल भए पनि सहमति हुन नसकेको उनले बताए । रजिस्ट्रार पाठकले पछिल्लो पटक गरिएका सबै नियुक्ति विधानअनुसार नै भएको दाबी गरे । विद्यार्थी संगठनहरूले चित्त नबुझेर तालाबन्दी गरेका हुन् । विश्वविद्यालय भएपछि यसका सबै अंग निर्माण गर्नुपर्छ, त्यसपछि मात्रै सही ढंगले विश्वविद्यालय अगाडि बढ्छ, उनले भने, तर नियुक्त गर्नेबित्तिकै विरोध, तालाबन्दी गर्नु उचित होइन । उनले दोहोरो प्राध्यापनको सम्बन्धमा विश्वविद्यालयले हरेक क्याम्पसलाई अनुमति लिएर मात्रै अन्य क्याम्पसमा पढाउन दिने गरी प्रत्येक वर्ष परिपत्र गरिरहेको बताए । एक प्राध्यापकले तीन पिरियड पढाउनैपर्ने र २ घण्टा क्याम्पसमा बिताउनैपर्ने हुन्छ, पाठकलले भने, क्याम्पसहरूले यही गरिरहेका पनि छन् । यहाँ एक प्राध्यापकले बिहानदेखि साँझसम्मै पढाउनुपर्ने बाध्यता छ । लामो समयको संघर्षपछि स्थापना भएको विश्वविद्यालयमा सुरुवातदेखि नै विवाद सिर्जना हुन थालेको हो । पहिलो उपकुलपति प्राध्यापक जयराज अवस्थीले तालाबन्दी र विरोधका कारण कहिल्यै राम्ररी काम गर्न सकेनन् । सामान्य विवादमा समेत तालाबन्दी गर्ने प्रवृत्तिका कारण उनी सफल हुन सकेनन् । एकपटक त कार्यकाल छँदै सबै डिनसहित रजिस्ट्रार र उपकुलपति अवस्थीले राजीनामा दिए । यद्यपि उनको राजीनामा स्वीकृत भएन । दोस्रो उपकुलपतिका रूपमा आएका प्राध्यापक भूषण श्रेष्ठको कार्यकाल त झन् विवादै विवादमा टुंगियो । १५ वटा आंगिक क्याम्पस तथा कर्मचारी र प्राध्यापक समायोजनदेखि विश्वविद्यालयसभा तथा परिषद् बैठक सञ्चालनमा निकै विवाद भयो ।"
अनियन्त्रित जग्गा खण्डीकरण,"कहिले के भयो ?२०७४ साउन २६ प्लटिङ गरेर खेतीयोग्य जमिन जथाभावी घडेरी बनाउन थालेपछि कृषियोग्य जग्गा कित्ताकाट रोक्ने निर्णय२०७५ पुस २७ भूमाफिया मौलाएको भन्दै कानुन फर्म, संस्था वा कम्पनीले स्थानीय तहको स्वीकृति लिएर कित्ताकाट गर्न पाउने निर्णय२०७७ मंसिर तत्कालीन प्रधानन्यायाधीश चोलेन्द्रशमशेर जबरा र न्यायाधीश मनोजकुमार शर्माको संयुक्त इजलासले कित्ताकाट फुकुवा२०७७०७८ ५ लाख ६५ हजार ६ सय ४८ जग्गा कित्ताकाट गरी १२ लाख ९६ हजार ७ सय २६ पुर्याइयो२०७८७९ गत माघसम्म ४ लाख ३८ हजार ३ सय ५७ जग्गा कित्ताकाट गरी १० लाख ९ हजार २ सय ४४ पुर्याइयो"
एमसीसी संसद्मा पेस गर्ने र समय लिने,"(काठमाडौं)  सत्ता गठबन्धनमा एमसीसी सम्झौता संसद्मा पेस गर्ने, पर्याप्त छलफल चलाउने र आवश्यक परे अमेरिकासँग समय थप गराउन पहल गर्ने प्रस्तावले प्रवेश पाएको छ । यसअघि संसद्मा टेबल गर्न नै तयार नभएका माओवादी केन्द्र र एकीकृत समाजवादीका नेताहरूले ल्याएको पछिल्लो प्रस्तावमा प्रधानमन्त्री शेरबहादुर देउवा भने सकारात्मक भइनसकेको नेताहरूले बताएका छन् ।गठबन्धनमा नयाँ प्रस्ताव राखेका एक नेताले एमसीसी सम्झौता संसद्मा टेबल गरेपछि संसदीय समिति बनाएर सहज निकास दिन सकिने दाबी गरे । एमसीसी सम्झौता अमेरिका र नेपालका केही राजनीतिक दलका लागि प्रतिष्ठाको विषय बन्यो । कोही पनि पछाडि हट्ने स्थिति छैन । यसैले गठबन्धन भत्किने र राजनीतिक अस्थिरता पैदा हुने अवस्था देखियो, उनले भने, त्यसैले संसद्मा टेबल गरेर पर्याप्त छलफल गरौं भन्ने हाम्रो प्रस्ताव हो । अमेरिकाले फागुन १६ भित्र अनुमोदन नभए ५० करोड डलरको सम्झौता रद्द हुन सक्ने बताएपछि दबाबमा आएका प्रधानमन्त्री देउवाले जतिसक्दो छिटो टुंगो लगाउने प्रयास गरेका छन् । फागुन १६ भित्रै यसलाई पास गरौं, दायाँबायाँ गरेर फाइदा छैन, गठबन्धन बैठकमा उनले भन्ने गरेका छन् । राजनीतिक ध्रुवीकरण र गठबन्धनकै भविष्य संकटमा आउने स्थिति देखिएपछि तत्कालका लागि एमसीसी सम्झौता संसद् प्रवेश गराउने र अनुमोदनका लागि समय माग गर्ने नयाँ प्रस्ताव गरिएको एकीकृत समाजवादीका एक नेताले बताए । फागुन १६ भित्र एमसीसी सम्झौता संसद्मा पुर्याउन सके सहज निकास आउने विश्वास उनले गरे । माओवादी केन्द्र र एकीकृत समाजवादीका नेताहरू एमसीसी सम्झौताका पक्षमा मतदान गर्न भने अब कठिन भएको बताउँछन् । यो बिन्दुमा आइसकेपछि माओवादी केन्द्र र एकीकृत समाजवादीले पक्षमा मतदान गर्ने सम्भावना रहँदैन । यो खालको परिस्थितिमा एमालेले पनि भोट हाल्न हुने देख्छु, एक नेताले भने, यस्तो स्थितिमा सम्झौता संसद्मा लैजाने, छलफल गर्ने, पास वा फेल जे हुन्छ, त्यहीं गर्ने भन्नेमा जानेबाहेक अर्को उपाय छैन । यसैबीच, प्रधानमन्त्री देउवाले एकीकृत समाजवादीका मन्त्रीहरूलाई बोलाएर सरकारका तर्फबाट एक मत बनाएर जाऔं भन्ने प्रस्ताव गरेका छन् । लगत्तै मन्त्रीहरूले एकीकृत समाजवादीका अध्यक्ष माधवकुमार नेपाललाई भेटेर देउवाको प्रस्तावबारे जानकारी गराएका थिए । बिहीबारको गठबन्धन बैठकमा प्रधानमन्त्री देउवाले एमसीसी सम्झौता संसद्मा पेस गर्ने विषयमा गठबन्धनका शीर्ष नेताहरूबीच सहमति भइसकेको उल्लेख गर्दै दोस्रो तहका नेताहरूलाई परिस्थिति उत्तेजित नपार्न आग्रह गरेका थिए । माओवादी केन्द्र र एकीकृत समाजवादीका नेताहरू प्रधानमन्त्री देउवाले चाहे सम्झौतालाई संसद्मा लगेर होल्ड गर्न सकिने दाबी गर्छन् । प्रधानमन्त्रीले आफैं पहल गर्ने हो भने अझै पनि यो सम्भव विकल्प हो । यसले गठबन्धन पनि बचाउँछ र निर्वाचनलगायतका काम प्रभावित पनि हुँदैनन्, माओवादी केन्द्रका एक नेताले भने । उनका अनुसार पछिल्लो प्रस्तावका विषयमा गठबन्धनका दोस्रो तहका केही नेताले एमसीसी सम्बद्ध अधिकारीसँग अनौपचारिक तहमा कुरा राखेका छन् । एमसीसी सम्बद्ध अधिकारीले प्रधानमन्त्रीसहित गठबन्धनका शीर्ष नेताबाट भरपर्दो प्रतिबद्धता आए पुनर्विचार गर्न सक्ने संकेत गरेको ती नेताको दाबी छ । समय थोरै रहेकाले संसद्मा लगेर पर्याप्त छलफल गर्ने अवस्था हुँदैन । त्यसकारण पनि केही समय चाहिन्छ भनेर भन्दा नै राम्रो हुन्छ । अनुमोदनको सुनिश्चितताका लागि अहिले संसद्मा टेबल गर्न सकिन्छ, उनले भने, संसदीय प्रक्रिया पुर्याएर जाँदा समय पनि लाग्छ । अमेरिकाले दिएको समयसीमा सकिन १० दिन मात्र बाँकी छ । स्रोतका अनुसार अर्थमन्त्रीसमेत रहेका जनार्दन शर्मालगायत दोस्रो तहका नेताले एमसीसी सम्झौता संसद्मा टेबल गर्न दिएर अनुमोदन प्रक्रिया लम्ब्याउन सकिने उपाय आफ्नो नेतृत्वलाई सुझाएका हुन् । संसद्मा टेबल हुनेबित्तिकै पारित गर्ने कुरा हुँदैन, बहस र छलफलमा लामो समय चाहिन सक्छ, दोस्रो तहका एक नेताले भने, संसद्भित्र प्रक्रियामा प्रवेश गराएपछि थप समयका लागि अमेरिकालाई कन्भिन्स गराएर संसदीय निर्वाचनपछिसम्मै लैजान सकिन्छ, त्यसपछि नयाँ संसद्ले कार्यभार ग्रहण गर्छ । माओवादी केन्द्रमा नारायणकाजी श्रेष्ठ, देव गुरुङलगायत नेता भने सम्झौता संसद्मा टेबल गर्न नहुने अडानमा छन् । एकीकृत समाजवादीका केही नेता गठबन्धन जोगाउन सम्झौता संसद्मा टेबल गर्न सकारात्मक देखिँदा वरिष्ठ नेता झलनाथ खनाललगायत भने विपक्षमा छन् । सत्ता साझेदार अर्को दल जसपाभित्र एमसीसीबारे दुई धार छन् । अध्यक्ष उपेन्द्र यादव अहिलेकै अवस्थामा एमसीसी सम्झौता संसद्मा लग्न नहुने अडानमा छन् । संघीय परिषद् अध्यक्ष बाबुराम भट्टराई भने कांग्रेसको लाइनमा सहमत छन् । गठबन्धनमा सहमति नभई एमसीसी सम्झौता संसद्मा पुर्याइए फास्ट ट्र्याक बाट अनुमोदन गराइन सक्ने भय माओवादी केन्द्र, एकीकृत समाजवादी र जसपाका कतिपय नेतामा छ । जबर्जस्ती गरे सरकारबाट बाहिरिने सत्ता गठबन्धनका दलहरूले चेतावनी दिइसकेका छन् । गठबन्धनमा रहेका अन्य दलले साथ नदिएकामा असन्तुष्ट बनेका प्रधानमन्त्री देउवाले विपक्षी दलसँग पनि सहकार्यको हात बढाएका छन् । एमसीसी रोज्ने कि गठबन्धन वा दुवै सँगसँगै लैजाने भन्नेमा अन्तिम निर्णय लिने भूमिकामा भने प्रधानमन्त्री देउवा नै छ । सरकारले फागुन ४ र ६ को संसद् बैठकमा एमसीसी सम्झौता लैजान खोजे पनि कार्यव्यवस्था समितिमा सहमति बन्न सकेन । संसद्को अर्को बैठक फागुन ८ (आइतबार) मा बस्दै छ । त्यसअगाडि सहमति खोज्ने कोसिस हुने नेताहरूको भनाइ छ । प्रधानमन्त्रीले शुक्रबारकै संसद् बैठकमा टेबल गर्न खोज्नुभएको थियो । मैले शनिबार हाम्रो पार्टीको बैठक छ, त्यहाँ के निर्णय हुन्छ, त्यसपछि गरौं भनेर आग्रह गरें, एकीकृत समाजवादीका अध्यक्ष नेपालले कान्तिपुरसँग भने, आइतबार बिहान गठबन्धनको बैठक बस्छ । त्यसअघि पार्टीको निर्णय पनि आउँछ । गठबन्धनका नेताहरूले आइतबारसम्म संसद् बैठक टारे पनि गठबन्धनमै रहेका दलहरूबीच दबाब र दाउपेचको राजनीति जारी छ । देउवा र दाहालले असोज १३ मा संयुक्त पत्र लेखेर चारपाँच महिनापछि एमसीसी सम्झौता अनुमोदन गर्ने बताएकाले फेरि अनुमोदन प्रक्रिया चुनावपछि सार्न आग्रह गर्दा अमेरिकाले विश्वास गर्न कठिन देखिएको छ । अमेरिकाले यसअघि नै म्याद नथपिने र सम्झौता संशोधन नहुने पनि प्रस्ट्याइसकेको छ । प्रधानमन्त्री देउवाले पनि गठबन्धन बैठकमा अनुमोदन मिति सार्न असम्भव नहुने बताउने गरेका छन् । कांग्रेसले फागुन १६ भित्रै एमसीसी सम्झौतालाई निष्कर्षमा पुर्याउने र पक्षमा मतदान गर्ने निर्णय गरिसकेको छ ।"
कांग्रेसमा दुई धार,"गठबन्धन र एमसीसी सम्झौताका विषयमा कांग्रेसभित्र दुई धार देखापरेका छन् । उपसभापति पूर्णबहादुर खड्का, पूर्वमहामन्त्री कृष्णप्रसाद सिटौलालगायत नेताहरू गठबन्धन जोगाएरै एमसीसी सम्झौता अनुमोदन प्रक्रिया अघि बढाउनुपर्ने पक्षमा छन् । प्रधानमन्त्री एवं सभापति देउवा पनि सत्ता गठबन्धनलाई निरन्तरता दिन चाहन्छन् ।महामन्त्री गगन थापा, मीनेन्द्र रिजाललगायत नेता भने माओवादी केन्द्रले सत्ता साझेदारको न्यूनतम चरित्रसमेत नदेखाएकाले गठबन्धन भत्काएर भए पनि एमसीसीको झमेलाबाट देशलाई मुक्त गर्नुपर्छ भन्ने पक्षमा छन् । महामन्त्री थापाले माओवादी केन्द्रले आफ्नो दायित्व बिर्सेको टिप्पणी गरेका छन् । सरकार प्रमुखले जस्तै गठबन्धनले पनि आफ्नो दायित्व निर्वाह गर्नुपर्छ, उनले भने, एमसीसीका कारण हामी फस्दै गएका छौं, समस्या समाजको तल्लो तहसम्म गइसक्यो अब ढिलो गर्न हुँदैन ।प्रधानमन्त्री देउवा र प्रमुख प्रतिपक्ष एमालेका अध्यक्ष केपी शर्मा ओलीबीच बिहीबारको छलफल पनि सहकार्यकै विषयमा भएको स्रोतको भनाइ छ । स्रोतका अनुसार देउवाओलीबीच एमसीसी सम्झौता अनुमोदनदेखि सत्ता सहकार्यसम्म छलफल भएको थियो । कांग्रेस केन्द्रीय सदस्यसमेत रहेका कानुन, न्याय तथा संसदीय मामिलामन्त्री दिलेन्द्रप्रसाद बडूले सत्तासारथिले साथ नदिएपछि प्रधानमन्त्री देउवा प्रतिपक्षीको साथ खोज्न बाध्य भएको बताए । भेटघाटको उद्देश्य संसद् खुलाउने र एमसीसी सम्झौतालाई अघि बढाउने नै हो, उनले भने, वर्तमान गठबन्धन भत्काएर एमालेसँग नयाँ समीकरण गर्नेबारे भने थाहा छैन ।सरकारका प्रवक्ता एवं सञ्चार तथा सूचना प्रविधिमन्त्री ज्ञानेन्द्रबहादुर कार्कीले पनि संसद् सञ्चालनका विषयमा गम्भीर छलफल गर्न प्रधानमन्त्री देउवा बिहीबार ओली निवास बालकोट गएको बताए । संसद्लाई निर्बाध सञ्चालन गर्नु प्रधानमन्त्रीको दायित्व हो । संसद्लाई जीवन्त बनाउन प्रमुख प्रतिपक्ष दलको पनि त्यत्तिकै दायित्व र भूमिका रहन्छ, उनले भने, त्यही सन्दर्भमा उहाँहरूको भेट भएको हो । उनले देउवाओली भेटमा एमसीसी सम्झौतालाई निष्कर्षमा पुर्याउने विषयमा सकारात्मक छलफल भएको पनि दाबी गरे ।"
अपराधलाई निरन्तर प्रश्रय दिँदै दलहरू,"(काठमाडौं)  राजनीतिक दलहरूले जनस्तरका आलोचना बेवास्ता गर्दै सार्वजनिक पद र दलीय जिम्म्वोरीमा आपराधिक र विवादास्पद पृष्ठभूमिका व्यक्ति नियुक्ति गर्ने प्रवृत्तिलाई निरन्तरता दिइरहेका छन् । राजकाज र दलभित्रका महत्त्वपूर्ण ओहदामा बसेकाबाट आपराधिक एवं अमर्यादित गतिविधि हुँदा पनि उनीहरूलाई कारबाहीको दायरामा नल्याई दलहरूले नै उन्मुक्ति र संरक्षण दिने गरेका छन् ।भौतिक पूर्वाधार तथा यातायातमन्त्री रेणु यादवले गएको माघ ५ मा रौतहटको गौरमा सार्वजनिक मञ्चबाटै नरसंहार को धम्की दिए पनि प्रधानमन्त्री शेरबहादुर देउवाले स्पष्टीकरणसमेत सोधेनन् । यादवको दल जनता समाजवादी पार्टीले पनि नसुनेझैं गरिरहेको छ । जनस्तरबाट मन्त्री यादवमाथी कारबाही गर्न भएका विरोध प्रधानमन्त्री शेरबहादुर देउवाले नसुनेझैं गरेर टारिदिए । पटकपटक आपराधिक गतिविधिमा संलग्न भई गुन्डा नाइके का रूपमा चिनिएका दीपक मनाङ्गे भनिने राजीव गुरुङ सत्ता टिकाउने खेलका कारण गण्डकी प्रदेशमा दुईपटक मन्त्री भइसकेका छन् । मूर्ति चोरीको कसुरमा अदालतबाट २०५१ मंसिर २५ मा दोषी ठहर भई २ वर्ष कैद र ५ हजार जरिवाना भुक्तान गरेका गैरसांसद हुम्लाका छिरिङ डम्डुल (कार्चेन) लामा भर्खरै उद्योग, पर्यटन तथा वनमन्त्री बनेका छन् । लामा माओवादी केन्द्रका अध्यक्ष पुष्पकमल दाहालकै जोडबलमा मन्त्री बनेका हुन् । कानुनतः गैरसांसद एवं अपराध भुक्तान गरिसकेका लामालाई मन्त्री बन्न भने अड्चन छैन । तर सार्वजनिक ओहदामा बस्ने व्यक्ति उच्च नैतिक आचरणयुक्त हुनुपर्नेमा चोरी कसुरमा दोषी ठहर भई सजाय भुक्तान गरेका र गैरसांसद व्यक्तिलाई मन्त्री बनाउने माओवादी निर्णय आफैंमा विवादास्पद छ । संस्कृति, पर्यटन तथा नागरिक उड्डयन मन्त्री प्रेम आलेले हालै भारतमा बसोबास गर्ने जगत वलीसँग गरेको अश्लील गालीगलौज र धम्कीसहितको अडियो संवाद सार्वजनिक भयो । संवादमा मन्त्री आलेले वलीलाई अश्लील गालीगलौजसहित अपहरण र सिध्याइदिने सम्मका धम्की दिएको देखिन्छ । मन्त्री पदमा बसेकाबाटै यस्ता गतिविधि भएको भन्दै आलेलाई कारबाहीको माग भए पनि प्रधानमन्त्री देउवा चुपचाप बसे । आपराधिक र भ्रष्टाचारजन्य गतिविधिमा मुछिएर पनि सार्वजनिक पदमा बारम्बार पुर्याइएका र अझै बहाल रहेका उदाहरण थुप्रै छन् । जनता समाजवादी पार्टीका अध्यक्ष (तत्कालीन मधेसी जनअधिकार फोरम) उपेन्द्र यादवमाथि २०६३ चैत ७ मा माओवादीका २७ कार्यकर्ताको ज्यान जाने गरी गौर नरसंहार गराएको आरोपको न्यायिक निरुपण हुनै पाएको छैन । बरु यादव त्यस घटनापछि पटकपटक मन्त्री र उपप्रधानमन्त्री बने । प्रहरीले अनुसन्धानका क्रममा यादवसहित दर्जनौंलाई प्रतिवादी बनाएर अनुसन्धान अघि बढाए पनि मधेसमा थप अशान्ति बढ्ने भन्दै गिरिजाप्रसाद कोइराला नेतृत्वको सरकारले आँखा चिम्लिँदा अपराधका योजनाकारदेखि प्रत्यक्ष संलग्न कोही पनि कारबाहीको दायरामा आएनन् । प्रधानमन्त्री शेरबहादुर देउवाले ललिता निवासको सरकारी जग्गा हिनामिना प्रकरणमा विशेष अदालतमा मुद्दा खेपिरहेका पूर्वउपप्रधानमन्त्री विजयकुमार गच्छदारलाई माघ १४ मा कांग्रेस केन्द्रीय सदस्यमा मनोनयन गरे । राष्ट्रिय प्रजातन्त्र पार्टीको पछिल्लो महाधिवेशनबाट भ्रष्टाचार आरोपमा विशेष अदालतमा मुद्दा खेपिरहेका पूर्वमन्त्री विक्रम पाण्डे उपाध्यक्षमै निर्वाचित भए । दोहोरो नागरिकता, अकुत सम्पत्ति आर्जन र पछि हातहतियार खरखजाना मुद्दासमेत खेपेका ल्हारक्याल लामालाई माओवादी अध्यक्ष पुष्पकमल दाहालले झलनाथ खनाल प्रधानमन्त्री हुँदा अर्थराज्यमन्त्री नै बनाए । दोहोरो नागरिकता प्रकरण सतहमा आएपछि लामा मन्त्रीबाट हटाइए पनि पार्टीले उनीमाथि थप कारबाही नै गरेन । उल्टै २०७० को संविधानसभा निर्वाचनपछि माओवादीले उनलाई पुनः समानुपातिकतर्फ सभासद बनायो । विश्व हिन्दु महासंघ पर्साका अध्यक्ष काशी तिवारीको २०६७ असार १२ मा हत्या गरेको प्रकरणमा मुछिएका प्रभु साह कारबाहीको दायरामै आएनन् । आरोपितलाई दण्डित गर्नुको सट्टा बाबुराम भट्टराई नेतृत्वको सरकारमा माओवादीले उनलाई २०६८ भदौमा मन्त्री बनायो । त्यसपछि पनि उनी मन्त्री बने । अहिले उनी एमालेमा छन् । साह माओवादीमा रहँदासम्म एमालेले बारम्बार कारबाहीको माग गरेको थियो । तर, सर्वोच्च अदालतको आदेशमा नेकपा पूर्ववत् अवस्थामा फर्किएपछि साहले एमाले रोजे । एमालेको महाधिवेशनपछि स्थायी समिति सदस्य नै बने । तर, उनलाई कारबाहीको दायरामा ल्याउन पहल त परैको कुरा, उल्टै पार्टीमा स्थायी समिति सदस्य नै बनेका छन् । पहिलो संविधानसभा निर्वाचनको अघिल्लो दिन २०६४ चैत २७ मा रौतहटको राजपुरमा बम विस्फोट भयो । विस्फोटमा घाइते मानिसलाई इँटाभट्टामा हालेर हत्या गरेको अभियोगमा मुख्य योजनाकारका रूपमा पूर्वमन्त्री एवं कांग्रेस नेता मोहम्मद आफ्ताव आलम मुछिए । तर उनीमाथि अनुसन्धान नै भएन । आलम तत्कालीन एमाले नेता माधवकुमार नेपाल नेतृत्वको सरकारमा मन्त्री बने । पीडितका तर्फबाट परेका जाहेरी पहुँच र प्रभावकै आधारमा रोकिए । १२ वर्षपछि २०७६ असोज २६ मा आलम रौतहटबाट पक्राउ परेर रौतहट जिल्ला अदालतको आदेशपछि हाल नख्खु कारागार छन् । कांग्रेस सभापति देउवाले २०७६ कात्तिक १ मा भक्तपुरको बोडेमा आयोजित पार्टी कार्यक्रममा आलम पक्राउ कांग्रेसविरुद्धको षड्यन्त्र भनेर टिप्पणी गरेका थिए । एमाले अध्यक्ष केपी शर्मा ओलीले व्यक्ति हत्या मुद्दामा सर्वोच्च अदालतको फैसलापछि कैद भुक्तान गरी जेलबाट छुटेका बालकृष्ण ढुंगेललाई हालै केन्द्रीय सदस्य बनाएका छन् । सिन्धुपाल्चोकमा दुई दशकअघि प्रहरीको हत्या गरेको घटनामा मुछिएका दावा तामाङलाई एमाले अध्यक्ष केपी शर्मा ओलीले आफ्नो सरकारमा युवा तथा खेलकुदमन्त्री बनाएका थिए । प्रहरी स्रोतका अनुसार प्रहरी हत्या आरोपितका रूपमा उनको नाम आपराधिक अभिलेखमा राखिएको छ । उनलाई ओलीले हालै एमाले केन्द्रीय सदस्यमा समेत मनोनयन गरेका छन् । राजनीतिक विश्लेषक हरि शर्मा विवादास्पद र आपराधिक पृष्ठभूमिका व्यक्तिलाई राजकाज र सार्वजनिक पदमा ल्याउनु र उनीहरूलाई संरक्षण गर्नुका पछि राजनीतिक नेतृत्वको स्वार्थ जोडिएको बताउँछन् । यस्ता व्यक्तिलाई मन्त्री वा अरू कुनै पनि सार्वजनिक पदमा पुर्याउने र अपराध गरेको भए कानुनी कारबाहीको दायरामा पुग्नै नदिने गर्नु हुने काम नै होइनन्, उनले भने, त्यसबाटै प्रजातन्त्र, प्रणाली र समग्र राजनीतिप्रति आम नागरिकको वितृष्णा जन्मन्छ । उनले समाजमा विभिन्न तप्का र तहका मानिसको इच्छाआकांक्षा हुने गरे पनि त्यसलाई दलहरूले नै सही व्यवस्थापन गर्नुपर्ने बताए ।नेपाल प्रहरीका पूर्वनायब महानिरीक्षक (डीआईजी) हेमन्त मल्ल आपराधिक पृष्ठभूमिका व्यक्तिलाई मन्त्रीसांसदलगायतका सार्वजनिक पद सुम्पिँदा उनीहरूको सुरक्षा र काममा खटिने सुरक्षाकर्मी एवं कर्मचारीमै हीनताबोध हुने बताउँछन् । अपराध गरेको व्यक्ति मन्त्रीसांसद भएर आएपछि देखावटी रूपमा भए पनि हजुर, भन्नै पर्यो, जय नेपालनमस्कार गर्नैपर्यो तर आत्माले त मानिरहेको हुँदैन, उनले भने, त्यस्ता व्यक्तिसँग सकभर तर्कने, नभए औपचारिकतामा मात्रै सीमित हुनेबाहेक अर्को विकल्प सुरक्षा निकाय र कर्मचारीमा रहँदैन । अधिवक्ता ओमप्रकाश अर्याल अपराधको राजनीतीकरण र राजनीतिमा अपराधीकरण हाबी भएको बताउँछन् । भ्रष्टाचार मुद्दा खेपिरहेका व्यक्तिलाई स्वयं प्रधानमन्त्रीले नै आफ्नो दलमा जिम्मेवारी दिएर ल्याउँछन्, अदालतले दोषी ठहर गरेर सजाय भोगेका अनि गुन्डालाई मन्त्री बनाइन्छ । मन्त्रीले मान्छे मार्छु भन्दा प्रधानमन्त्रीले सामान्य सोधपुछ पनि गर्दैनन् । यी सबै राजनीतिको आवरणमा मौलाएको अपराध र अपराधको राजनीतीकरण हो, उनले कान्तिपुरसँग भने, जबसम्म अपराध र भ्रष्टीकरणको मलजल भइरहन्छ, सुशासन, कानुनको पालना र विधिको शासन निकै परको कुरा हो । अदालतले दोषी ठहर गरेर सजाय भुक्तान गरेका व्यक्तिलाई मन्त्री बनाउन लागिएकामा पनि उनले असन्तुष्टि पोखे । गैरसांसद, त्यो पनि अपराधमा सजाय भुक्तान गरेको व्यक्तिलाई मन्त्री बनाउनुमा पैसा लिएर पद बिक्री गरेको हुन सक्छ । होइन भने गैरसांसद र विवादास्पद व्यक्तिलाई नै किन मन्त्री बनाउनुपर्यो ?ट्रान्सपरेन्सी इन्टरनेसनलले हालै सार्वजनिक गरेको १ सय ८० देशको करप्सन पर्सेप्सन इन्डेक्स (सीपीआई) प्रतिवेदनमा नेपाल भ्रष्टाचार नियन्त्रण, सुशासन कायम, विधिको शासन स्थापनालगायत समग्र सूचकमा अनुत्तीर्ण भएको देखाइएको छ । विश्व बैंक, वर्ल्ड इकोनोमिक फोरम, ग्लोबल इनसाइट, बर्टेल्सम्यान फाउन्डेसन, वर्ल्ड जस्टिस प्रोजेक्ट र भेराइटिज अफ डेमोक्रेसी प्रोजेक्ट (भीडीईएम) जस्ता संस्थाले गरेको सर्वेक्षणमा नेपाल अति भ्रष्टाचार हुने र सुशासन कायम गर्न असफल देशका रूपमा उल्लेख छ । बर्टेल्सम्यान फाउन्डेसनले पदको दुरुपयोग, सार्वजनिक पदाधिकारीमाथि कारबाहीको स्थिति र भ्रष्टाचार नियन्त्रणमा सरकारी प्रयासबारे गरेको सर्वेक्षणमा नेपाललाई १०० पूर्णाङ्कमा ३३ मात्रै दिएको छ । वर्ल्ड जस्टिस प्रोजेक्टले सरकार, न्यायालय, संसद्, सुरक्षा निकायद्वारा निजी स्वार्थका लागि हुने गरेका सार्वजनिक पदको दुरुपयोग रोकथाममा नेपाललाई ३२ अंक दिइएको छ । विवादास्पद व्यक्तिलाई सार्वजनिक पदमा लैजाने, अपराधमा मुछिएकालाई दण्डको भागीदार हुनबाट उम्काउने र न्यायिक परीक्षणमा पुग्नै नदिने अनि अपराध गरेका व्यक्ति नै नीतिनिर्णय तहमा पुर्याउने विकृतिले पनि नेपालको शाख अन्तर्राष्ट्रिय जगत्मा गिर्दो क्रममा रहेको सीपीआई प्रतिवेदनमा देखाएको छ । गलत प्रवृत्तिलाई मलजल गर्ने काम राजनीतिक नेतृत्व तहबाटै हुने गरेको छ, अधिवक्ता ओमप्रकाश अर्यालले भने । अधिवक्ता अर्यालले अपराधमा संलग्नलाई राजनीतिक ढाकछोप गरेर उसबाट आर्थिक फाइदा लिन दलहरू उद्यत् रहेको बताए । अपराध गरेपछि राजनीतिमा पुगेर उन्मुक्ति पाइन्छ भन्ने सोचको विकास एकातिर भयो भने राजनीतिमा रहेका व्यक्ति आपराधमा मुछिँदा पूर्वाग्रह राखेर मुद्दा लगाइयो भन्दै राजनीतिक आवरण दिन थालियो, पछिल्ला दिनमा यी विकृति थप मौलाएर गएको देखिन्छ, उनले भने । दलका नेताहरू नसुध्रिए कालान्तरमा अपराधमा राजनीतीकरण र राजनीतिमा अपराधीकरण संस्थागत रूपमा स्थापित हुने जोखिम रहेको उनको भनाइ छ । पूर्वडीआइजी हेमन्त मल्ल राजनीतिज्ञहरूले आफ्नो प्रतिकूल हुँदा कानुन, विधि र पद्धतिभन्दा माथि आफूलाई ठानेकै कारण अपराधले राजनीतिक रूप लिएको र राजनीतिले आपराधिक चरित्र देखाएको बताउँछन् ।"
सहरमा मौलिक स्वाद,"(काठमाडौं)  बजिरहेको डम्फुको धुन । तामाङ भाषामा चलिरहेको सेलो भाका, भित्तामा सजिसजाउ सोली, ठेकी, लाल्टिन, पेरुङ्गा । अनि भान्छामा पाकिरहेको खानाको बास्ना । दूरदराजका बस्ती छाडेर राजधानीमा जीविकोपार्जनका क्रममा आइपुगेका तामाङ समुदाय हुन् वा उनीहरूका भान्साका परिकार चिनेका छिमेकी । सबैलाई गाउँको झल्को दिन्छ ।स्वयम्भू विजेश्वरीमा तीन वर्षदेखि सञ्चालनमा रहेको तामाङ कुदाप धिम रेस्टुरेन्टमा तामाङका प्रचलित परिकार मात्र छैन, समुदायका परम्परागत प्रयोगका सामग्रीहरूलाई जगेर्नाको जमर्को गरिएको छ । तामाङ भाषाअनुसार कुदापको अर्थ चुलो र धिमले घर भन्ने बुझाउँछ । यो रेस्टुरेन्ट गाउँ छाडेर सहरवासी बनेकालाई हाम्रा मौलिक खाना, संस्कार संस्कृतिसँग साक्षात्कार गराउने उद्देश्य पनि हो, सञ्चालक फूलकुमार बोम्जन तामाङले भने । बोम्जन आफैं सेलो गीतसंगीत र साहित्यमा क्रियाशील छन् । उनले सेलो गीतमार्फत प्रस्तुत गरेका छन् । डेढ दशकभन्दा बढी नेपाली सेनामा जागिरे जीवनपछि व्यवसायको बाटो मौलिकतालाई बोकेर लागेका हुन् । जागिरे र कलाकारिताको जीवनमा देशविदेश घुम्दै जाँदा मैले सबैको आफ्नो भनेर देखाउने थुप्रै चिजहरू देखेँ तर तामाङको खासै बाहिर आएको देखिनँ, उनी भन्छन् । अध्ययन अनुसन्धानका क्रममा समुदायलाई चिनाउने चिजहरू आफ्नै वरपर छरपस्ट रहेको उनले देखे । त्यसैलाई संकलन तथा प्रदर्शन गर्न व्यवसायलाई माध्यम बनाए । कुदाप धिममा समुदायका गतिविधि झल्काउने गोष्ठी, छलफल तथा विभिन्न साहित्यिक, सांगीतिक कार्यक्रमहरू पनि भइरहन्छन् । उनी थप्छन्, रेस्टुरेन्टका रूपमा अघि सारिएको यो खासमा एउटा चौतारी जस्तो होस् भन्ने हाम्रो अवधारणा हो । खानाको बहानामा आउने ग्राहकले यहाँ आएर कमसेकम एउटा चिज मात्र भए पनि आफ्नोबारे थाहा पाओस् भन्ने हामी चाहन्छौं । रेस्टुरेन्टमा आउनेलाई बोम्जन डम्फुको धनु सुनाउने मात्र होइन बजाउनसमेत सिकाउँछन् र संग्रहालयकै पाराले संकलन गरेर राखेका सामग्रीहरूबारे बेलिविस्तार लगाउँछन् । रेस्टुरेन्टमा तामाङ भनी सर्वप्रथम पहिचान दिलाउने सरदार बहादुर सुबेदार मेजर जंगवीर तामाङदेखि लेखक बुद्धिमान तामाङ, विद्रोही योद्धा सेक्के तामाङ, तामाङ स्रष्टाहरू पारिजात, गोपाल योञ्जन, अरुणा लामालगायत व्यक्तिहरूको तस्बिरहरू संग्रहित छन् । यसले समुदायको अग्रज व्यक्तित्व र इतिहास प्रस्ट्याउने बोम्जनको ठहर छ । समुदायको मौलिक संस्कृति र संस्कारका पक्षहरू जगेर्ना गर्न कतिपय कुराहरू प्रचलित कानुनले बर्जित गरेकाले आफ्नो समूहले प्रस्तुत गर्न नसकेको उनको गुनासो छ । डीबी लामा, मंगल थोकरलगायत चार जना सञ्चालक रहेको रेस्टुरेन्टमा दर्जनको हाराहारीमा तामाङ परिकारहरू पाक्छ । गेङ (फापर र कोदोको रोटी), आलुम (कोदो वा फापरको पीठोलाई मुछेर ससाना डल्ला बनाएर पानीमा उमालेर बनाइने खाना), बुजु (चामलको भात मुछी विभिन्न आकृतिमा बनाइने खाना), भुटेको मकैभटमास, तिस्या (जंगली कन्दमूल), उसिनेको पिँडालु, तरुल, आइराक, निङ्गु (पम्परागत विधिबाट बनाइएको रक्सी, छ्याङ) रेस्टुरेन्टमा पाक्ने विशेष परिकारहरू हुन् । सहरीकरणसँगै मानिसहरूको बसाइँसराइ सहरतिर स्थानान्तरण भएपछि मौलिक पक्षहरू ओझेल पर्दै गए । सहरमै रहेकाहरूले समेत आफ्नो मौलिकतालाई बिर्सन थालेपछि केही व्यक्तिहरू खानासँगै मौलिक पक्षलाई जगेर्ना गर्न लागिपरेका छन् । कुदाप धिम जस्तै काठमाडौं उपत्यकाभित्र थुप्रै नेवारी र राईलिम्बूलगायतका संस्कृति झल्काउने रेस्टुरेन्ट सञ्चालनमा छन् । कीर्तिपुरस्थित नेवा लहना, ससः ध्वाखा, ताल्चीखेलको सुम्निमा तापोखिम, सातदोबाटोस्थित चासुवा लगायतका रेस्टुरेन्टहरूले मौलिक खानाको स्वादसँगै मौलिकता बोकेको संस्कृतिसमेत सिकाइरहेका छन् । लहना र ससः ध्वाखाले नेवारी मौलिक खानालाई विशेष प्राथमिकताका साथ अगाडि बढाइरहेका छन् । दुवै रेस्टुरेन्टहरूमा नेवारी समुदायको खानासँगै मौलिक पहिरन, भौतिक संरचना, बसेर खाने संस्कारलाई देख्न सकिन्छ । कीर्तिपुरलाई नेवारी समाजको संस्कृति, सभ्यता र ऐतिहासिक रूपमा महत्त्वपूर्ण माने पनि हाल ती सबै पक्षहरू नयाँ पुस्तामा ओझेल पर्दै गएको लहनाका निर्देशक राजमान मानवले सुनाए । ओझेल पर्दै गएका पक्षलाई ब्युँताउने उद्देश्यले खाना संस्कार तथा व्यवसायसँग जोड्ने प्रयास गरिएको उनको भनाइ छ । डेढ दशकदेखि सञ्चालनमा रहेको लहनामा स्थानीय समुदायकै ७७ परिवार सञ्चालकका रूपमा छन् । यसले मौलिक पक्षको जगेर्नासँगै स्थानीय व्यक्तिहरूलाई रोजगारीको बाटोसमेत खुलेको उनले सुनाए । लहनामा नेवारी समुदायमा प्रचलित सबै प्रकारका खानाहरू परम्परागत विधिबाट नै तयार पारिन्छ । आवश्यक चामल, मसलाका प्रकार ओखल, ढिकीहरूमा कुटेर नै तयार गरिन्छ । लहना र ससः ध्वाखा दुवैमा यमरी, बारा, सन्याखुना, सेकुवा, छ्वय्ला, कचिला, चतामरी, अयला (रक्सी), थ्वोँ (छ्याङ) जस्ता नेवारी खानाका स्वादहरू लिन सकिन्छ । परिकारसँगै नेवारी संगीत, कर्मचारीहरूको नेवारी भेषभूषा, खानामा प्रयोग गरिने सामग्री तथा बस्ने ठाउँ दुवै रेस्टुरेन्टका विशेषता हुन् । कीर्तिपुरलाई नेवारी खानाको मुख्य केन्द्रबिन्दु बनाउन सकेमा पर्यटन प्रवर्द्धन गर्न सकिने निर्देशक मानवको ठहर छ । सुम्निमा र चासुवा मा भने राई समुदायको मौलिक खाना र संस्कारलाई प्रवर्द्धन गरिएको छ । विशेषगरी कुखुरा र बंगुरका मासुबाट बनाइने परिकारहरू दुवैमा रेस्टुरेन्टमा पाइन्छन् । चासुवा मा प्रत्येक हप्ता शुक्रबार किराँती संस्कार झल्कने पूर्वेली लोकभाकाहरूसमेत प्रत्यक्ष प्रस्तुति हुने सञ्चालक विकास राईले बताए । सहरमा आधुनिकतासँगै विस्थापित भएको खानालाई देखाउन जोखिम मोलेर भए पनि झन्डै दुई वर्षदेखि चासुवा सञ्चालन गरिरहेको राईले सुनाए । पाश्चात्य संस्कृतिसँगै उतैको संस्कार अँगालेका अहिलेका पुस्तालाई मौलिक पक्षलाई बुझाउन कठिन रहेको सञ्चालकहरूको अनुभव छ । मौलिक खाना, त्यसको गुणस्तर, मौलिक सामग्री जुटाउन र त्यसको ऐतिहासिक पृष्ठभूमिसमेत बुझाउनुपर्ने अर्को झन्झटिलो काम रहेको उनीहरू सुनाउँछन् । चुनौतीपूर्ण काम भए पनि मौलिक पक्ष जोडिएकाले अवसरसँगै आफ्नोपनाको आभास आउने राईको मत छ ।"
फिल्म साउथ एसियामा नेपाली ७ वटा,"काठमाडौं (कास) फिल्म साउथ एसिया फेस्टिभलको छनोटमा परेका ६४ वटाको सूचीमा नेपालीका ७ वटा परेका छन् । विभिन्न देशबाट प्राप्त ३ हजार फिल्ममध्ये प्रदर्शनको छनोटमा परेका नेपाली फिल्ममा फरक भूगोलमा छायांकन गरिएका व्यवसायिक सिनेमाभन्दा पृथक विषय परेका छन् । स्क्रीनिङमा परेका नेपाली फिल्ममा ग्रीष्म गिरीको ब्लु अफ पिंक, गणेश पाण्डेको कोहजबेन्ड, सिकुम राईको कम ओभर ड्रिंक, कान्छी, विष्णु कल्पितको गड्स बफेलो, विभूषण बस्नेत र पूजा गुरुङको द बिग हेडेड ब्वाय, अनिल बूढामगरको द आइरन डिगर र प्रदीप ढकालको गाइने छन् । छनोटमा परेका फिल्महरूले समाजका विभिन्न विषय उठाएका छन् । द आइरन डिगर(आग्रे) फलाम खानीमाथि बनेको फिल्म हो । सरकारले फलाम उत्खनन गर्न रोक लगाएपछि फलाम उत्खनन गरी जीविकोपार्जन गरेका रोल्पाका एक वृद्धको जीवनमा कसरी परिवर्तन आयो भन्ने कथालाई कलात्मक रूपमा देखाएको छ । साथै फलाम खानीमा श्रम गरी आम्दानी गर्दै आएका गाउँलेको जीवनमा देखिएको ह्रास फिल्ममा देखाइएको छ । जेलबाङ सेवा समाजले फलाम खानीको विषयवस्तु लिएर मसँग जोडिनुभयो । मलाई खोजेर मोटो रकम तिरेर फिल्म बनाउने र अन्तर्राष्ट्रिय फिल्म फेस्टिभलमा पठाउने उहाँहरूको सपना थियो । त्यो सपना र जिम्मेवारी पूरा गर्न सक्छु या सक्दिन ? हिजोसम्म मेरा लागि परीक्षा थियो । आग्रे फिल्मलाई सबैभन्दा पहिला साउथ एसियाबाट सुरु गरेका थियौं, निर्देशक बुढामगर सामाजिक सञ्जालमा लेख्छन्, अहिले यो फेस्टिभलमा फिल्म छनोटमा पर्दा निर्माताहरूले मप्रति गरेको आशा, जिम्मेवारी र विश्वास पूरा गरेको छु भन्ने महसुस भएको छ । फिल्म ५१ मिनेट अवधिको छ । अप्रिल २१ देखि चार दिन चल्ने फेस्टिभलमा फिल्म प्रदर्शन गरिने भएको छ । फिल्मकर्मी बुढामगरले यसअघि उच्च पहाडी क्षेत्रमा रहेका भेडीगोठ र त्यहाँका किसानको कथा समेटिएको लोम्बा बनाएका थिए । लोम्बाका लागि उनले विभिन्न फेस्टिभलबाट प्रशंसा पाएका थिए ।"
बन्धु र दिवसलाई अन्तर्राष्ट्रिय लोकसाहित्य पुरस्कार,"काठमाडौं (कास) लोकसंस्कृतिविद् चूडामणि बन्धु र तुलसी दिवसलाई कालीभक्त पन्त अन्तर्राष्ट्रिय लोकसाहित्य पुरस्कार प्रदान गरिएको छ । कालीभक्तकृष्णा पन्त स्मृति प्रतिष्ठानले शुक्रबार राजधानीमा आयोजना गरेको समारोहमा महिला, बालबालिका तथा ज्येष्ठ नागरिक मन्त्री उमा रेग्मीले उक्त पुरस्कार प्रदान गरेकी हुन् । पुरस्कार २०७७ सालका लागि बन्धु र २०७८ सालका लागि दिवसलाई प्रदान गरिएको हो । पुरस्कारको राशि जनही १ लाख १० हजार रुपैयाँ छ । लोकसंस्कृतिका अभियन्ता कालीभक्त पन्तको ३३औं स्मृति दिवसका अवसरमा आयोजित समारोहमा पन्तको प्रसिद्ध कृति हाम्रो सांस्कृतिक इतिहास (२०२८) को तेस्रो संस्करण सार्वजनिक गरिएको थियो । पर्वतको लिमीठानामा १९६४ सालमा जन्मेका पन्तको पश्चिम ४ नम्बर नेपालको इतिहास, किसान गीता, हाम्रो राष्ट्रिय कर्तव्य दर्शन, गीत सुधारको राष्ट्रिय बाटो, छुतभेद र कर्तव्य र शुंभवध कृति प्रकाशित छन् । राणाशासनको विरोधमा जेल जीवनसमेत भोगेका पन्त २०१९ सालमा राजनीतिबाट संन्यास लिएर लोकसंस्कृति अध्ययनमा समर्पित भएका थिए ।"
गौतमबुद्धमा यान्त्रिक परीक्षण सुरु,"नाकाबन्दी, आन्दोलन, निर्माण सामग्रीको अभाव, कोभिडलगायत विभिन्न कारणले तोकिएको समयमा सोचेअनुरूप काम हुन नसकेको विमानस्थलको भौतिक निर्माण आयोजना (आईसीबीवान) का प्रमुख इन्जिनियर प्रवेश अधिकारीले बताए । भौतिक निर्माण तथा उपकरण जडानका सम्पूर्ण काम सकिइसकेको उनले जनाए । सुरुवाती चरणमा विमानस्थल निर्माण आयोजनाले विभिन्न समस्या झेलेको अधिकारीको भनाइ छ । अहिले भने सबै सरोकारवालाहरूको आपसी सहकार्यले आयोजना सम्पन्न गर्न सफल भएको उनले जनाए । परीक्षण उडानपछि मात्र विमानस्थलबाट व्यावसायिक उडान गर्ने तयारी गरिएको उनले बताए । एरो थाईले गर्ने परीक्षण उडानपछि आउने एयरेक साइकल प्रोसेस रिपोर्टले गौतम बुद्ध अन्तर्राष्ट्रिय विमानस्थलका लागि उडान तयार भएको प्रमाणित हुनेछ । क्यालिब्रेसन फ्लाइटलगत्तै नेपाल एयरलाइन्सको ठूलो विमानले विमानस्थलको परीक्षण गरिने नागरिक उड्डयन प्राधिकरणले जनाएको छ । त्यसपछि अधिकतम ५६ दिन वा न्यूनतम ४२ दिनपछि विमानस्थलमा नियमित उडान गरिने प्राधिकरणको भनाइ छ । विमानस्थलमा ४५ मिटर चौडाइ र ३ हजार मिटर लामो धावनमार्ग छ । यस्तै आगमन, प्रस्थान सहितको टर्मिनल भवन, प्रशासकीय भवन, खानेपानी, फायर स्टेसन, मौसमसम्बन्धी जानकारी दिने उपकरणसहित अत्याधुनिक एयर ट्राफिक टावरसमेत बनाइएको छ ।"
वर्षापीडित किसानलाई ५ महिनापछि बल्ल ८५ करोड,"(काठमाडौं)  बेमौसमी वर्षापीडित किसानका लागि सरकारले राहतस्वरूप एक अर्ब रुपैयाँ निकासा गरेको छ । राहत वितरणका लागि गृह मन्त्रालयले ६ अर्ब रुपैयाँ मागेकामा अर्थ मन्त्रालयले एक अर्ब रुपैयाँ मात्र निकासा गरिदिएको हो । यससँगै उक्त रकम जिल्ला विपद् व्यवस्थापन समितिबाट यकिन भई आएका जिल्लामा पठाइएको गृहले जनाएको छ । असोज ३१ देखि कात्तिक ३ सम्म परेको बेमौसमी वर्षाबाट पीडित किसानलाई राहत वितरण गर्न करिब ६ अर्ब मागेका थियौं । अर्थ मन्त्रालयले एक अर्ब रुपैयाँ निकासा गरिदिएको छ, गृह मन्त्रालयअन्तर्गतका विपद् तथा द्वन्द्व व्यवस्थापन महाशाखा प्रमुख प्रदीपकुमार कोइरालाले भने, उक्त बजेटमध्ये सोमबार ८५ करोड ४ लाख रुपैयाँ ३१ जिल्लाका प्रभावित किसानलाई पठाएका छौं । गृहले एक महिनाअघि रकम मागेको थियो । अर्थले भने एक साताअघि मात्र निकासा गरिदिएको हो । इलाम, तेह्रथुम, संखुवासभा, धनकुटा, सिरहा, बारा, रौतहट, मकवानपुर, रसुवा, काभ्रे, सिन्धुली, स्याङ्जा, कास्की, पर्वत, बर्दिया, रोल्पा, पाल्पा, अर्घाखाँची, गुल्मी, रूपन्देही, बाँके, प्यूठान, हुम्ला, जुम्ला, कालीकोट, डडेलधुरा, बाजुरा, बैतडी, कञ्चनपुर र कैलालीमा राहत रकम पठाइएको छ । बेमौसमी वर्षाले मुलुकभर १ लाख ११ हजार ६ सय ९ हेक्टर धानबालीमा क्षति पुर्याएको थियो । उक्त क्षेत्रफलबाट करिब ११ अर्ब ८७ करोड ५१ लाख रुपैयाँ (४ लाख २४ हजार १ सय १३ टन) धान बालीमा क्षति पुगेको कृषि तथा पशुपन्छी विकास मन्त्रालयको तथ्यांक छ । कात्तिक ११ मा बसेको मन्त्रिपरिषद् बैठकले पीडित किसानलाई वर्गीकरण गरेर राहत दिने घोषणा गरेको थियो । वर्गीकरणका आधारमा राहत वितरण गर्दा करिब ५ अर्ब ५२ करोड खर्च सरकारी अनुमान थियो । तर राहत वितरणमा भने ढिलाइ भइरहेको छ । राहत विरणमा ढिलाइ हुँदा किसान चिन्तित छन् । सरकारले आफूहरूलाई राहतको आशा मात्रै देखाएको बाँकेको खजुरा गाउँपालिका४ का सलह कीराबाट पीडित किसान दाताराम पौडेल बताए । २७ कट्ठामा धान लगाए पनि बेमौसमी वर्षाले आफ्नो १५ कट्ठाको बाली नष्ट गरिदिएको उनको भनाइ छ । भजनी नगरपालिका वडा ८ कै किसान खेमराज काफ्ले पनि राहत घोषणा मात्रैको भएको गुनासो गरे । किसानले बेमौसमी वर्षाको धानबालीमा क्षति पुगेको किसानलाई राहत उपलब्ध गराउने मापदण्ड २०७८ अनुसार राहत पाउनेछन् । मापदण्डअनुसार पूर्ण क्षतिका हकमा साना किसानलाई उत्पादन लागतको ६५, मझौला किसान उत्पादन लागतको ३९ प्रतिशत र ठूला किसानलाई अधिकतम २० प्रतिशतसम्म राहत दिने उल्लेख छ । मंसिर २ मा स्वीकृत मापदण्डमा ५५ हजार रुपैयाँभन्दा बढी नदिने उल्लेख छ । राहत वितरणमा साना किसानलाई प्राथमिकता दिन जिल्लाहरूलाई परिपत्र गरिएको महाशाखा प्रमुख कोइरालाले बताए ।"
सौर्य ग्रिड र साना जलविद्युत्लाई अनुदान बढाइयो,"संशोधित नीतिअनुसार राष्ट्रिय प्रसारण तथा वितरण प्रणाली नपुगेका स्थानीय तहको स्वामित्वमा निर्माण गरिने २५० किलोवाट क्षमतासम्मका सौर्य मिनी ग्रिड आयोजनाहरूका लागि ऊर्जा प्रवर्द्धन केन्द्रले कुल लागतको ९० प्रतिशतसम्म अनुदान दिनेछ ।निजी, सार्वजनिक साझेदारी वा सहकारी क्षेत्रबाट बनाइने सय किलोवाट क्षमतासम्मका सौर्य ग्रिडहरूमा ६० प्रतिशतसम्म अनुदान उपलब्ध गराइनेछ । स्थानीय तह र उपभोक्ता समितिद्वारा सञ्चालित सौर्य खानेपानी आयोजनाका लागि सौर्य पम्पिङ प्रणालीको कुल लागतमा ९० प्रतिशत अनुदान उपलब्ध गराइने व्यवस्था पनि नीतिमा राखिएको छ । यसअघि यस्तो अनुदान १५ लाख रुपैयाँमा नबढ्ने गरी ६० प्रतिशतसम्म उपलब्ध हुने गरेको थियो ।"
"नेपालमा चल्ने भए पेटीएम, गुगल पे र फोनपे","काठमाडौं (कास) भारतमा विद्युतीय भुक्तानी कारोबारमा सबैभन्दा ठूलो हिस्सा ओगटेको युनिफाइड पेमेन्ट इन्टरफेस (यूपीआई)ले जारी गरेका विद्युतीय कार्ड नेपालमा चल्ने भएका छन् । यससँगै पेटीएम, गुगल पे र फोनपेजस्ता बहुराष्ट्रिय डिजिटल पेमेन्ट प्रणाली अब नेपालमा पनि चल्ने भएका हुन् । यीमार्फत नेपालका कुनै पनि बैंक वा वालेट खातामा रकमान्तर गर्न सकिने व्यवस्था सुरु हुन लागेको हो । अबको तीन महिनाभित्र यी सेवा सुरु हुने बताइएको छ ।यूपीआईद्वारा जारी कार्ड सञ्चालनका लागि केही साताअघि मात्रै राष्ट्र बैंकले अनुमति दिएको थियो । गेटवे पेमेन्ट सर्भिस प्रालिले अन्तरआबद्धता तथा मोबाइल फर्स्ट प्रविधिमा आधारित युनिफाइड पेमेन्ट इन्टरफेस नेपाल (यूपीआई नेपाल) सञ्चालनका लागि राष्ट्र बैंकमा अनुमति मागेको थियो । गेटवे पेमेन्ट सर्भिस नेपाली भुक्तानी सेवा प्रदायक कम्पनी हो ।अहिले युपीआईद्वारा जारी कार्डमार्फत नेपालमा कारोबार गर्न सकिने गरी अनुमति दिइएको राष्ट्र बैंकको भुक्तानी विभागका कार्यकारी निर्देशक गुरुप्रसाद पौडेलले बताए । यूपीआईले नेपालका लागि कार्ड जारी गर्न पाउँदैन, उनले भने, भारतमा जारी विद्युतीय कार्डवाहकले नेपालमा कारोबार गर्न पाउँछन् । अहिलेलाई यस कार्डमार्फत नेपालमा मात्र कारोबार गर्न पाइने तर नेपालबाट भारतमा पैसा पठाउन नमिल्ने उनले प्रस्ट्याए ।गेटवे पेमेन्ट सर्भिसले युनिफाइड पेमेन्ट इन्टरफेस नेपाल सञ्चालनका लागि भारतस्थित नेसनल पेमेन्ट्स कर्पोरेसन अफ इन्डिया (एनपीसीआई) को अन्तर्राष्ट्रिय शाखा एनपीसीआई इन्टरनेसनल तथा बेंगलुरुको मनम इन्फोटेकसँग सम्झौता गरेको जनाएको छ । सम्झौतामा राष्ट्र बैंकबाट भुक्तानी प्रणाली सञ्चालनको अनुमति प्राप्त कम्पनीका तर्फबाट अध्यक्ष कमलनाथ प्रधान, भारतीय रिजर्व बैंकद्वारा प्रवर्द्धित एनपीसीआई इन्टरननेसनलका तर्फबाट प्रमुख कार्यकारी अधिकृत रितेश शुक्ला र मनम इन्फोटेकका तर्फबाट निर्देशक नागाबाबु रामिनेनीले हस्ताक्षर गरेका छन् । सम्झौतासँगै अब नेपालका विभिन्न बैंक तथा वित्तीय संस्था, भुक्तानी सेवा प्रदायकबीच अन्तरआबद्ध विद्युतीय भुक्तानीको सञ्जाल सञ्चालन गर्ने र भारतका विभिन्न भुक्तानी सेवा प्रदायकबाट तुरुन्तै रकमान्तर गर्न सकिने बताइएको छ । पेटीएम, गुगल पे, फोनपे आदिमार्फत नेपालस्थित कुनै पनि बैंक खातामा वा वालेट खातामा रकमान्तर गर्न सकिने गेटवे पेमेन्ट सर्भिसले जनाएको छ ।यससँगै भारतीय नागरिक नेपाल आउँदा क्यूआर कोड स्क्यान गरी सजिलै भुक्तानी गर्न सक्नेछन् भने नेपालीहरूले भारत जाँदा भारतक्यूआर कोड स्क्यान गरी भुक्तानी गर्न सक्ने प्रालिका प्रमुख कार्यकारी अधिकृत राजेशप्रसाद मानन्धरले बताए ।भारतीय सञ्चारमाध्यम द हिन्दुस्तान टाइम्स का अनुसार यूपीआई सेवालाई मान्यता दिने भारतबाहेक नेपाल पहिलो देश हो । यूपीआई भारतको सबैभन्दा ठूलो भुक्तानी सेवा प्रदायक कम्पनी हो । सन् २०२१ मा यो कम्पनीले भारु ३९ अर्ब बराबर कारोबार गरेको थियो । भारतको खुद गार्हस्थ्य उत्पादन (जीडीपी)को यो करिब ३१ प्रतिशत हो । अन्तरआबद्धता तथा मोबाइल फर्स्ट प्रविधिमा आधारित यस भुक्तानी प्रणालीले भारतको विद्युतीय अर्थतन्त्रमा महत्त्वपूर्ण भूमिका खेलेको बताइन्छ । यूपीआई नेपालले पनि यहाँको विद्युतीय भुक्तानीलाई अर्को श्रेणीमा लैजाने र नेपाललाई नगदरहित समाजमा रूपान्तरण गर्न सहयोग गर्ने गेटवे पेमेन्ट सर्भिसको भनाइ छ ।"
सिद्धबाबा सुरुङ निर्माण सम्झौता छिट्टै,"(रूपन्देही)  सिद्धबाबा क्षेत्रमा सुरुङमार्ग निर्माणका लागि चिनियाँ कम्पनी छानिएको छ । बुटवलनारायणगढ सडक विस्तारको काम गरिरहेको चिनियाँ कम्पनी चाइना स्टेट कन्स्ट्रक्सन इन्जिनियरिङले नै सिद्धबाबा सुरुङमार्ग निर्माणको ठेक्का पाएको हो । ठेक्का सम्झौता हुन भने बाँकी छ । फागुनभित्रै सम्झौता गर्ने सरकारको तयारी छ । बुटवलनारायणगढ सडक निर्माणमा ढिलाइ गरिरहेको कम्पनीले नै सुरुङ निर्माणको जिम्मा पाएपछि समयमै निर्माण हुनेमा शंका उत्पन्न भएको छ । २०७२ सालदेखि नै चर्चा हुन थालेको सिद्धार्थ राजमार्गमा पर्ने सिद्धबाबा क्षेत्रमा सुरुङमार्ग निर्माणका लागि गत जेठ ९ मा ग्लोबल टेन्डर आह्वान भएको थियो । खरिद प्रक्रियामा प्राविधिक रूपमा सक्षम देखिएका चार कम्पनीमध्ये चाइना स्टेट कन्स्ट्रक्सन इन्जिनियरिङ कम्पनी छानिएको सडक विभाग, गुणस्तर अनुसन्धान तथा विकास केन्द्रका निर्देशक प्रभातकुमार झाले बताए । सबैभन्दा न्यून ७ अर्ब ३४ करोड २१ लाख ४ हजार रुपैयाँ प्रस्ताव गर्ने चिनियाँ कम्पनीलाई ठेक्का दिने आशयको सूचना जारी गरिएको छ, उनले भने, फागुनभित्रै सम्झौता गर्ने र भदौभित्र नै निर्माण सुरु गराउने प्रयासमा छौं ।विभागले आयोजनाको लागत साढे ८ अर्ब लाग्ने अनुमान गरेको थियो । प्राविधिक रूपमा सक्षम अन्य तीन प्रतिस्पर्धी कम्पनीमध्ये कोभेकसीआरईजीसी जेभीले ७ अर्ब ७९ करोड ९७ लाख, चीनकै सीसीईसीसीले ९ अर्ब ८० करोड १६ लाख र सियुआन चाइना जेभी र फस्ट हाइवे इन्जिनियरिङले ११ अर्ब ७३ करोड ६५ लाख रुपैयाँ अंक कबोल गरेको झाले बताए । खरिद प्रक्रियामा ६ चिनियाँ, दुई नेपाली र चिनियाँ कम्पनीको संयुक्त तथा एउटा नेपाली र भारतीय संयुक्त कम्पनी गरी नौ कम्पनीले प्रतिस्पर्धा गरेका थिए । सम्झौतापछि सिद्धार्थ राजमार्गको बुटवलतानसेन सडक खण्डमा पर्ने सिद्धबाबा क्षेत्रमा १ किलोमिटर १ सय २६ मिटर लम्बाइको सुरुङ निर्माण गरिनेछ । चाइना स्टेट कन्स्ट्रक्सन इन्जिनियरिङ कम्पनीले काठमाडौंतराई मधेस द्रुतमार्गमा बन्ने सुरुङमार्गको पहिलो प्याकेजको कामको पनि जिम्मा पाएको छ । सुरुङमार्ग निर्माण कम्पनीले नै आफैं डिजाइन तयार गरी त्यहीअनुसार निर्माण गर्ने इन्जिनियरिङ प्रक्योरमेन्ट एन्ड कन्स्ट्रक्सन (ईपीसी) मोडलमा निर्माण हुन थालेको हो । सुरुङमार्ग निर्माणका लागि तत्कालीन अर्थमन्त्री विष्णु पौडेलले ०७७ मंसिरमै १० अर्ब १५ करोड रुपैयाँको बजेट स्रोत सुनिश्चितता गर्दै मन्त्रिपरिषद्बाट निर्णय गराएका थिए ।सुरुङमार्गको पूर्वसम्भाव्यता अध्ययनको काम स्विस एजेन्सी फर डेभलपमेन्ट एन्ड कर्पोरेसन (एसडीसी) ले गरेको थियो । अध्ययन टोलीले गत वर्ष नै सुरुङको प्रारम्भिक रेखांकन गरेर सडक विभागलाई बुझाएको थियो । भूगर्भशास्त्रीहरूका अनुसार बुटवलतानसेन सडक खण्डमा पर्ने पहाड कमजोर माटो र ढुंगा मिसिएर बनेको छ । त्यसैले पानी परेपछि माटो बग्छ र त्यससँगै ढुंगा झर्दा मानवीय क्षति हुने गर्छ । सिद्धबाबा क्षेत्रको डेढ किलोमिटर क्षेत्र पहिरो र दुर्घटनाको अत्यधिक जोखिमयुक्त क्षेत्र हो । वर्षामा खस्ने पहिरो र ढुंगाले च्यापिएर सिद्धबाबा क्षेत्रमा पछिल्लो १० वर्षमा ७३ जनाको मृत्यु भएको छ । ०५४ सालमा बस पहिरोमा पुरिँदा एकै घटनामा ३२ जनाको मृत्यु भएको थियो ।"
अगुवा किसानलाई पेन्सन,"(रुकुम पश्चिम)  बाँफिकोट गाउँपालिकाले अगुवा किसानलाई पेन्सन दिने गरी निवेदन संकलन गरिरहेको छ । चालु आर्थिक वर्षबाट अगुवा किसानलाई पेन्सन दिने नीतिअनुसार सबै वडामा निवेदन संकलनको कामलाई तीव्रता दिइएको हो ।किसानलाई पेन्सन दिन भनेर बनाइएको कार्यविधि गत असारमै गाउँसभाबाट पारित भएको थियो । मापदण्ड र प्रक्रिया पुगेका ज्येष्ठ किसानले गत साउन महिनादेखि लागू हुने गरी पेन्सन पाउनेछन् । मापदण्डभित्र परेका किसानले पेन्सनका लागि वडाको सिफारिससहित आवश्यक कागजात र बैंक खाता गाउँपालिकालाई बुझाउनुपर्नेछ । त्यसपछि गाउँपालिकाले हरेक महिना ५ सय रुपैयाँका दरले ज्येष्ठ किसानलाई पेन्सन प्रदान गर्ने निमित्त प्रमुख प्रशासकीय अधिकृत ज्ञानबहादुर खड्काले जानकारी दिए । दलिततर्फ ५५ देखि ६० वर्ष र अन्यतर्फ ६० देखि ७० वर्षसम्मका किसानलाई पेन्सन दिइने उनले बताए । गाउँपालिकाले एक घरबाट एक जनालाई, अरू कुनै पनि सरकारी सुविधा नलिएको र निरन्तर कृषि गरिरहेका किसानले पेन्सन पाउने गरी कार्यविधि बनाएको छ । किसान पेन्सनका लागि गाउँपालिकाले चालु आर्थिक वर्षमा ५० लाख रुपैयाँ बजेट विनियोजन गरेको छ । अरू विभिन्न खाले पेसामा रहेकाहरूको पेसापछि पनि पेन्सन र निवृत्त हुने तर आजीवन कृषि पेसा गरिरहेका किसानले केही नपाउने भएपछि पेन्सन दिन थालिएको गाउँपालिका अध्यक्ष धर्मबहादुर केसीले बताए ।श्रम गर्ने समय सकिएपछि पनि कतिको पेन्सन आउने र कतिलाई हातमुख जोड्न नै समस्या हुने अवस्था अन्त्यको परिकल्पनासहित यो योजना ल्याइएको हो, उनले भने, सुरुवातमा थोरै रकमबाट सुरु गरिएको यो योजनालाई बिस्तारै बढाउने योजना पनि छ । पहिलो पटक परीक्षणका रूपमा योजना कार्यान्वयन गर्ने र त्यसपछि यसको रकम बढाएर लैजाने अवधारणा बनाइसकिएको उनले जानकारी दिए । अहिले पनि गाउँमा परम्परागत तवरले धेरै पशुबस्तु पाल्ने, धेरै खेती गर्ने किसान छन् । गाउँपालिकामा सबैभन्दा धेरै रहेका किसान वर्गको सम्मान र प्रेरणा प्रदानका लागि कार्यक्रम सुरु गरिएको उनले जानकारी दिए ।"
प्रजातन्त्र दिवसमा टेलिकमको अफर,काठमाडौं (कास) राष्ट्रिय प्रजातन्त्र दिवसका अवसरमा नेपाल टेलिकमले भ्वाइस ओभर एलटीई अर्थात् भोल्टी कल निःशुल्क प्रदान गर्ने भएको छ । एमपोसबाट गरिने रिचार्जमा डाटा बोनस पनि दिने भएको छ । अफर फागुन ७ का लागि मात्रै उपलब्ध हुने विज्ञप्तिमा उल्लेख छ । नेपाल टेलिकमले हालै व्यावसायिक सञ्चालनमा ल्याएको भोल्टी सेवामा फागुन ७ मा कम्पनीको नेटवर्कभित्र भोल्टी कल निःशुल्क उपलब्ध हुने जनाइएको छ । सोही अवसरमा एमपोसबाट गरिने २ सय रुपैयाँदेखि ४९९ रुपैयाँसम्मको रिचार्जमा ५१२ एमबी डाटा र ५०० वा सोभन्दा माथिको रिचार्जमा १०२४ एमबी डाटा बोनसका रूपमा निःशुल्क उपलब्ध गराइने कम्पनीले जनाएको छ ।
बस्तुभाउलाई बिस्तारा,"(लुम्बिनी)  यसपालि रूपन्देहीमा दुई महिना घाम लागेन । बाक्लो हुस्सुका साथै शीतलहर चल्यो । यस्तो बेला सैनामैना नगरपालिका११ भचनाका रमेश घिमिरे दंग छन् । एक साताअघिसम्म पक्की भुइँको चिसोमा बस्ने गाईभैंसीले न्यानो ओछ्यान (काउम्याट) पाएपछि उनी खुसी बनेका हुन् । अहिले बस्तुभाउ बिस्तारामा आराम गर्छन् । २०७२ सालाबाट सुरु घिमिरे पशुपालन फार्ममा अहिले २१ वटा गाई र ३ भैंसी छन् । प्रतिदिन ५० लिटरभन्दा बढी दूध बिक्री गरिरहेका उनले नगरपालिकाबाट अनुदानमा काउम्याट पाएपछि विभिन्न रोगबाट बस्तुभाउलाई छुटकारा मिल्ने बताए । म्याट बिछ्याएपछि गोठ पनि सफा देखिने, घिमिरेले भने, गाईभैंसीलाई हिलाम्मे स्थानबाट हटाएर ओछ्यानमा बसाल्न पाउँदा आधुनिक बनेको भान भएको छ ।व्यावसायिक रूपमा पशुपालन गर्दा पशुका लागि चाहिने अत्यावश्यक सामग्रीबारे जानकारी पाइने र ती सामग्री प्रयोगले आफूलाई फाइदा हुने उनले बताए । साथै नगरपालिकाले घाँस कटानका लागि अनुदानमै दिएको च्यापकटरले आफूहरूलाई हँसियाको भर पर्नुपर्ने झन्झटिलो कामबाट मुक्ति मिलेको उनको भनाइ छ । एकैपटक डोकाडोकामा घाँस काट्नुपर्छ, घिमिरेले भने, धेरै पशुपालन गर्ने किसानलाई पहिलेदेखि नै यस्ता औजारबारे जानकारी भएको भए पशु पाल्न दुःख मान्ने झन्झट हट्थ्यो । विद्युत्मा जोडेर घाँस काटी खुवाउन मिल्ने भएकाले यो उपाय अति नै सहज भएको उनको भनाइ छ । सैनामैना१० सालझन्डीका सुरेन्द्र रेग्मीले चार भैंसी र ६ वटा गाई पालेका छन् । २०४५ सालदेखि गाईभैंसी पाल्दै आएका उनको रेग्मी पशुपालन फार्म छ । यतिका वर्षदेखि किसान भएर काम गरिरहे पनि बस्तुभाउको ओछ्यानबारे जानकारी थिएन, उनले भने, चिसोले हुने रोगबाट गाईभैंसी थलिने समस्या अब हट्ने भयो । प्रतिदिन २५ लिटर दूध बिक्री गर्दै आएका उनले यस्तो अनुदानबाट किसान खुसी र नगरपालिकालाई समेत जनताका लागि केही गरेको भान हुने गरी कार्यक्रम देखिएको जनाए ।भुइँमा इँटा मात्र बिछ्याएर बनाइएका पुराना गोठबाट आधुनिकतर्फ ढल्किँदै पक्की गोठ बनाउँदा चिसो भुइँले गाईभैंसीका घुँडा दुख्ने गरेको उनले बताए । गोठमा म्याट ओछ्याएपछि गोठ सफा हुने, पानी जम्मा नहुने, गोबर सोर्न सजिलो र गाईभैंसी लर्किनबाट जोगिनेलगायत फाइदा छ । आधुनिक समयसँगै पशुपालनका लागि पाइएको यस्तो सुविधाले आफू जस्तै किसानलाई हौसला मिल्ने रेग्मीको भनाइ छ । रूपन्देहीको सैनामैना नगरपालिकाले पहिलो पटक गाईभैंसीलाई न्यानो ओछ्यान वितरण गरेको छ । नगरपालिकाको समन्वयमा पशु विकास शाखाले साना कृषि औजार तथा यन्त्र उपकरणअन्तर्गत ५० प्रतिशत अनुदानमा यहाँका २१ जना व्यावसायिक कृषक फार्ममा रहेका गाईभैंसीलाई ओछ्याउन १ सय ९८ वटा काउम्याट वितरण गरेको हो । यसले फार्ममा रहेका गाईभैंसी जाडोयामको समयमा न्यानो ओछ्यानमा सुत्न पाउने भएका छन् । त्यसैगरीे शाखाले २० जना किसानलाई २० वटा विद्युतीय च्यापकटर पनि वितरण गरेको छ । व्यावसायिक किसानका लागि एकदम राम्रो सहयोग भएको र यसको भरपुर फाइदा लिन नगर प्रमुख चित्रबहादुर कार्कीले आग्रह गरे । ११ लाख बराबरको ५० प्रतिशत अनुदानमा उक्त कृषि औजार वितरण गरिएको उनको भनाइ छ । गाईभैंसीलाई हुने बाथरोग, थुनेलोजस्ता समस्याबाट जोगाउन म्याट अत्यावश्यक रहेको नगरपालिकाका पशु स्वास्थ्य प्राविधिक विष्णुप्रसाद घिमिरेले बताए । यस्तो कार्यक्रम पहिलेदेखि नै लागू गर्न सकेको भए अहिलेसम्म चिसोबाट बिरामी भएका गाईभैंसीसमेत स्वस्थ रहने उनको भनाइ छ ।"
कति खटिएका छन् रुसी सैनिक ?,"एजेन्सी (लन्डन)  सन् २०१४ मा रुसले क्रिमियामाथि हस्तक्षेप गरेपछि १५ लाख युक्रेनी आफ्नै मुलुकभित्र शरणार्थी बने । गत नोभेम्बरबाट पुनः उस्तै अवस्था दोहोरिने झल्को दिने गरी रुसले युक्रेनमाथि सैन्य र कूटनीतिक दुवै दबाब बढाइरहेको छ । यस्तोमा धेरै युक्रेनी ७ वर्षपछि उस्तै घाउ दोहोरिने चिन्तामा छन् । यदि रुसले आक्रमण गरिहाले युक्रेनमा आर्थिक, भौतिक मात्रै होइन, त्योभन्दा बढी मानवीय र सामाजिक क्षेत्रमा क्षति पुग्ने भन्दै चिन्ता व्यक्त गर्न थालिएको छ । जसको पछाडिको एउटै कारण हो युक्रेनले नाटोको सदस्यता लिन चालेको कदम । तर नाटोमा युक्रेन नजोडियोस् भन्ने रुसको चाहना छ । युक्रेन रुसको छिमेकी मुलुक मात्रै होइन, झन्डै २ दशकअघिसम्म ऊ सोभियत संघमा आबद्ध थियो ।गत नोभेम्बरदेखि रुसले युक्रेनी सीमामा आफ्ना सैनिक अत्याधुनिक हतियारसहित तैनाथ गरिरहेको छ । यता सदस्यता लिनेनलिने स्वतन्त्रता युक्रेनको रहेको भन्दै नाटोले युक्रेनलाई सुरक्षा र अन्य सहयोग बढाएको छ । रुसले र नाटो दुवैले कूटनीतिक निकास खोज्न लबिइङ गरिरहेका बेला समानान्तर रूपमा सीमा क्षेत्रमा बढेको सैन्य गतिविधिले युद्ध सुरु हुने हो कि भन्ने संकेत दिएको छ । विभिन्न शक्ति राष्ट्रका प्रमुखले समेत आज वा भोलि जुनसकै बेला रुसले युद्ध छेड्न सक्ने भन्दै उत्तेजित वक्तव्य दिइरहेका छन् । यस्तोमा युक्रेनी सीमा क्षेत्रमा रुसले आफ्ना कति सैनिक खटाएको छ भन्ने आमचासो रहेको छ ।यसअघि युक्रेनी सीमा क्षेत्रमा खटिने रुसी सैनिकको संख्या एक लाखको हाराहारीमा रहेको बताइएको थियो । गत मंगलबारबाट रुसले केही टुकुडीलाई फर्काएको र यो क्रम आजसम्म पनि जारी रहेको रुसी विदेश मन्त्रालयको दाबी छ । बेलारुससँग संयुक्त रूपमा भइरहेको सैन्य अभ्यास सकिएपछि ती सैनिक पनि फिर्ता हुने रुसले स्पष्ट पारिसकेको छ । तर बिहीबार ह्वाइटहाउसमा पत्रकारहरूसँग बोल्दै अमेरिकी राष्ट्रपति जो बाइडेनले डेढ लाख रुसी सैनिक सीमामा खटिएका र केही दिनभित्रमा रुसले युक्रेनमाथि आक्रमण गर्न सक्ने प्रबल सम्भावना रहेको बताए । त्यसको अघिल्लो दिनमात्रै ७ हजार सैनिक थपिएको अमेरिकाले नै दाबी गरेको थियो । तर शुक्रबार यो संख्या १ लाख ९० हजारसम्म रहेको हुन सक्ने बताइएको छ ।अर्गनाइजेसन अफ सेक्युरिटी एन्ड कोपरेसन इन युरोप (ओएससीई) का लागि अमेरिकी राजदूत मिचेल कार्पेन्टरले रुसले १ लाख ६९ हजारदेखि १ लाख ९० हजारसम्म सुरक्षाकर्मी युक्रेनभित्र र आसपासको क्षेत्रमा खटाएको बताएका हुन् । गत जनवरी ३० मा कार्पेन्टरले नै यो संख्या करिब १ लाख रहेको बताएका थिए । यो संख्या युक्रेनी सीमा क्षेत्रमा खटिएका, बेलारुसमा सैन्य अभ्यासमा रहेका, क्रिमियामा यसअघिदेखि नै परिचालित रसियन नेसनल गार्ड र अन्य सुरक्षा अंगका अधिकारी तथा पूर्वी युक्रेनमा परिचालित सुरक्षाकर्मीसहितको हो, कार्पेन्टरले विज्ञप्तिमा भनेका छन्, रुसले युक्रेनमा युद्ध गर्ने आफ्नो कदमलाई सही ठहर्याउन एक बाहना खोजिरहेको छ भन्नेमा अमेरिका जानकार छ । रुसले तैनाथ गरेको यो सैन्य शक्ति युरोपमा दोस्रो विश्वयुद्धपछिकै सबैभन्दा ठूलो रहेको ओएससीईले बताएको छ ।अन्तर्राष्ट्रिय समाचार संस्थाहरूका अनुसार रुसले हाल स्थल सेना मात्रै तैनाथ गरेको छैन । सैन्य टोलीमा वायु र जलसेनाका साथै मिसाइलसहित अत्याधुनिक हातहतियारसमेत समेटिएका छन् । अमेरिकी राष्ट्रपति बाइडेनको दाबीअनुसार बेलारुसमा हाल संयुक्त अभ्यासमा रहेका रुसी सैनिकको संख्या नै करिब ३० हजार छ ।नाटोका अधिकारीहरूले भने पछिल्लो साता रुसी सैनिकको संख्या बढेर १ लाख ३० हजारदेखि १ लाख ५० हजारसम्म पुगेको बताएका बीबीसीले लेखेको छ । बेलायती रक्षामन्त्री बेन वालेसले रुसले आफ्नो स्थल सेनाको ६० प्रतिशत शक्ति लगाएको बताएका छन् । बिहीबार बीबीसीसँगको कुराकानीमा उनले रुसले सीमा क्षेत्रमा अस्पतालसमेत बनाउन थालिसकेको बताएका छन् ।युक्रेनको बुझाइमा पनि हाल तैनाथ रुसी सैनिकको संख्या करिब १ लाख ४७ हजार हो । नियमित सेनाका अतिरिक्त युक्रेनको लुनास्क र डोनेट्स्क क्षेत्रमा थप १५ हजार रुसी पृथकतावादी खटाइएको उसको दाबी छ । अन्तर्राष्ट्रिय समाचार संस्थाका अनुसार करिब ३५ हजार रुसी सैनिक स्थायी रुपमै युक्रेनी सीमामा क्याम्प खडा गरेर बसेका छन् । केही टुकुडी पश्चिम रुसबाट करिब ४ हजार माइल यात्रा गरी आएका हुन् । भारी उपकरण र ठूलो सैन्य जनशक्तिलाई युक्रेनी सीमाबाट ८० माइल टाढा रहेको क्रुस्क हुँदै चल्ने रेलसेवाबाट ल्याइएको हो । बाँकी स्थल सेना र बख्तरबन्द गाडी काराचेभको सडकबाटै ल्याइएको थियो ।स्याटालाइट तस्बिरले पनि यसअघि रुसी सैनिक बस्दै आएका केन्द्र र बेसक्याम्पमा चहलपहल कम भएको, पार्किङस्थलमा ट्यांक र बख्तरबन्द गाडीको संख्या घटेको तथा हिउँमा टायरका निशानसमेत पाइएको पुष्टि गर्छ । इल्न्या तालिम केन्द्रमा गत जनवरी र फेब्रुअरीकै बीचमा भारी मात्रामा सैन्य सवारीको संख्या घटेको दाबी गरिएको छ । आगामी फेब्रुअरी २० सम्म छिमेकी मुलुक बेलारुसमा संयुक्त सैन्य अभ्यास गर्ने रुसको कार्यतालिका छ । शुक्रबार मस्कोमा भएको दुई मुलुकका प्रमुखबीचको भेटवार्ताले समेत यस्तो अभ्यास जारी राख्ने सहमति गरेको छ । युक्रेनको राजधानी किभ बेलारुसको सीमाबाट १ सय ५० किलोमिटर मात्रै टाढा पर्छ । स्याटेलाइट तस्बिरहरूमा युक्रेनको सीमाबाट ७२ किमि मात्रै टाढा रहेको बेलारुसको यल्स्कमा छोटो दूरीको ब्यालेस्टिक क्षेप्यास्त्र परीक्षण गरिएको देखिन्छ ।नाटो प्रमुख जेन्स स्टोलटेनबर्गले रुसले बेलारुसमा विशेष अपरेसन फोर्स नै खटाएको दाबी गरेका छन् । जसअनुसार रुसको एयर डिफेन्स सिस्टम एस४०० समेत बेलारुसमा पुर्याइएको छ । बीबीसीका अनुसार फेब्रुअरीयता रुसले आफ्ना अधिकांश जलसेनालाई आन्ध महासागारबाट प्रशान्त महासागरतर्फ केन्द्रित गरिरहेको छ । जसमा १ सय ४० वटा पानीजहाज, ६० वटा लडाकु विमान र १० हजार सुरक्षाकर्मी छन् । रुसी रक्षा मन्त्रालयले शनिबारब्यालेस्टिक र क्रुज मिसाइलको अभ्यास गर्ने घोषणा गरेको छ । स्थानीय सञ्चारमाध्यमका अनुसार यो विशेष अभ्यासमा आणविक सैन्य शक्ति पनि सामेल हुनेछन् । क्रेमलिन प्रवक्ताले यो सामान्य प्रक्रिया मात्रै भएको र कसैलाई हानि नगर्ने स्पष्ट पारेका छन् । पश्चिमा राष्ट्रहरूले आफ्ना सैनिकको संख्यालाई लिएर गरेको दाबीलाई रुसले भने इन्कार गरेको छ । संयुक्त राष्ट्रसंघका लागि रुसी उपराजदूत दिमित्री पोलान्स्कीले बीबीसीसँग भनेका छन्, बेलायत र अमेरिकी गुप्तचरहरूले दिएको तथ्यांकमा मलाई विश्वास छैन ।"
आक्रमण भए विपत्ति : राष्ट्रसंघ,"संयुक्त राष्ट्रसंघ महासचिव एन्टोनियो गुटेर्रेस रुसले युक्रेनमाथि आक्रमण थाले ठूलो विपत्ति निम्तिने बताएका छन् । रुसी सैनिक युक्रेनी सीमा क्षेत्रमा केन्द्रित भएको र त्यसले युरोपेली क्षेत्रमा बढेको तनावप्रति चिन्तित छु, उनले भनेका छन्, यदि युद्ध सुरु भए त्यो विपत्तिजनक हुनेछ । उनले कूटनीतिक निकासको विकल्प नभएको भन्दै सबै पक्षलाई त्यसतर्फ सोच्न आग्रहसमेत गरेका छन् ।"
सानो स्कोरमा चम्किएको नेपाल,यूएईसँग आयरल्यान्ड पराजितनेपाल सेमिफाइनल पुगेमा यूएई र आयरल्यान्ड सम्भावित प्रतिद्वन्द्वी हुन सक्छ । समूह ए मा यूएईले पहिलो खेलमा आयरल्यान्डलाई १८ रनले पराजित गरेको छ । पहिला ब्याटिङ गरेको यूएईले ५ विकेट गुमाई १ सय ५७ रन बनाएको थियो । जवाफमा आएको टेस्ट टोली आयरल्यान्डले ९ विकेट गुमाई १ सय ३९ रनमात्र बनाउन सक्यो । यस समूहको अर्को खेलमा बहराइनले जर्मनीलाई ६ विकेटले हराएको थियो । यूएईका लागि बहराइन र जर्मनी खासै ठूलो प्रतिद्वन्द्वी होइन । त्यसैले यूएईले बाँकी दुई खेल जितेमा समूह विजेता बन्ने छ । यस्तो अवस्थामा नेपालले पनि आफ्नो समूहका दुई खेल जितेमा सम्भवतः आयरल्यान्डसँग सेमिफाइनल खेल्नुपर्नेछ ।
सानिया विजयी,"काठमाडौं (कास) लिनिङ ११ औं पुष्पलाल स्मृति र्याङकिङ राष्ट्रिय ब्याडमिन्टनमा शुक्रबार यू१७ महिला एकलतर्फ एनआरएनकी सानिया चन्दले धनकुटाकी प्रसुना राईलाई २१८, २१२ ले पराजित गर्दै क्वाटरफाइनलमा स्थान बनाइन् । सोही इभेन्टमा दाङकी कृतिका चौधरीले ओखलढुंगाकी एलिना रुम्दानीलाई ८२१, २११४, २११८ ले हराइन् । सिक्टिन फिदरकी रिहाना शेरचनले दाङकी सगुन चौधरीलाई २११४, १५२१, २११४ ले र आर्मीकी प्रियान्सी बलले संखुवासभाकी एलिना श्रेष्ठलाई २११७, २११८ ले हराएर क्वाटरफाइनलमा स्थान बनाए । पाल्पाकी सुष्मा बुढाले वाकओभर पाइन् । यू१७ पुरुष एकलतर्फ सिल्क ग्रुपका नरेन्द्र बम र सुनसरीका रोधन राई विजयी भए । नरेन्द्रले फिदरका अमन महर्जनलाई २११३, २११२ ले र रोधनले कैलालीका शिशिर रानालाई २११५, २१११ ले हराए । कपिलवस्तुका राज बर्माले पाल्पाका सञ्चार तिमल्सिनालाई २११०, २१६ ले, गुल्मीका जनिश शेरचनले एनजेसी डल्लुका स्वयं मानन्धरलाई २२२०, २११९ ले, सेनाका विवेक चौधरीले भक्तपुरका विवेक भट्टराईलाई २१११, २१८ ले हराए ।मास्टर्स युगल ५५ वर्षमाथि नखिपोटका पदम बुढाथोकी र भागीप्रसाद लिम्बु, ललितपुरका रवीन्द्र शाक्य र वीरेन्द्रलाल श्रेष्ठ तथा क्लब ७ का राजेश शाक्य र विजयमान सिंहको जोडी अगाडि बढेका छन् । कास्कीका रमेश भट्टचन र काठमाडौंमा उमेश केसीको जोडी पनि विजयी भयो । महिला एकल १२औं वरीयताबाहिर इभेन्टमा एनआरएनकी सानिया चन्दले झापाकी अञ्जना राईलाई २११४, २११३ ले र सुनसरी ब्याडमिन्टन एकेडेमीकी रोजी राईले सुर्खेतकी प्रशंसा शाहीलाई १६२१, २११२, २११३ ले हराए ।"
होराइजन र प्याट्रियोटिक विजयी,"तिलोत्तमा (कास) खड्गप्रसाद गौचन मेमोरियल यू१६ क्रिकेटमा शुक्रबार न्यु होराइजनले देउखुरी क्रिकेट एकेडेमीलाई ८ विकेटले हराएको छ । टस जितेको देउखुरीले २३१ ओभरमा सबै विकेट गुमाई ७९ रन बनायो । प्रकाश ठकुरीले २४, नितेश न्यौपानेले १८, निर्मल गुरुङले १९ रन बनाए भने अन्य ब्याट्सम्यानले दोहोरो अंकमा रन बनाउन सकेनन् । न्यु होराइजनका शुभम खनालले ४, सुमित पराजुली र सुरज खड्काले समान २ विकेट लिए ।जवाफमा होराइजनले १२३ ओभरमा २ विकेट गुमाएर लक्ष्य भेट्टायो । अमर मिश्राले २३, इजाजुल हकले १३ र सिब्रिन श्रेष्ठले ११ रन बनाए । खेलमा शुभम खनाल म्यान अफ द म्याच भए ।अर्को खेलमा प्याट्रियोटिक क्रिकेट ट्रेनिङ सेन्टरले धनगढी टिमलाई हरायो । टस जितेको प्याट्रियोटिकले २४५ ओभरमा १ सय १ रन बनायो । भोपाल दंगालले ५३ र सन्तोष सिंहले १९ रनको योगदान गरे । धनगढीका पारस रोक्काले ३ विकेट लिए । १ सय २ रनको लक्ष्य पछ्याएको धनगढी १६ ओभरमै ५८ रनमा अलआउट भयो । सचिन साउदले ७ रन बनाए । अन्य खेलाडी टिक्न सकेनन् । धनगढीलाई सस्तैमा समेट्न प्याट्रियोटिकका सौजन घिमिरेले ५ र दिव्यान अधिकारीले ३ विकेट लिए ।"
ललितपुर मेयर कप अर्को साता,"काठमाडौं (कास) ललितपुर मेयर कप महिला च्याम्पियनसिप क्रिकेट फागुन १० गतेदेखि हुने नेपाल क्रिक्रेट संघले जनाएको छ । नेपाल एपीएफ क्लब, प्रदेश १, लुम्बिनी प्रदेश र सुदूरपश्चिम प्रदेशसहित ललितपुर मेयर ११ ले प्रतियोगितामा प्रतिस्पर्धा गर्नेछन् । धनगढीमा तीन महिनाअघि सम्पन्न प्रधानमन्त्री कपको सेमिफाइनल पुगेका चार टोलीले प्रतिस्पर्धा गर्न लागेका हुन् । प्रधानमन्त्री कपमा अन्य टोलीबाट उत्कृष्ट प्रदर्शन गरेका खेलाडीबीच बनाइको टोली हो ललितपुर मेयर ११ । यसमा सरस्वती चौधरी, सन्तोषी चौधरी, विमला मगर, अनुराधा चौधरी, अस्मिना कर्माचार्य, आरती बिडारी, सुमन खतिवडा, कञ्चन श्रेष्ठ, खुशी डंगोल, हेलिशा गुरुङ, दिव्या धामी, अञ्जली विश्वकर्मा, एलिसा यादव, कनुका बस्नेत, साना प्रविन र शिला क्षेत्री छन् । त्रिवि मैदान कीर्तिपुरमा हुने पहिलो दिन ललितपुर मेयर ११ ले सुदूरपश्चिम तथा प्रदेश १ ले एपीएफको सामना गर्नेछन् । राउन्ड रोबिन लिगमा एकअर्काबीच प्रतिस्पर्धा भएपछि शीर्ष दुई टोली फाइनल पुग्नेछन् ।"
विशालको 'विशालता,"राष्ट्रिय टिममा नपाएको अवसरसफलताको यस्तो लामो सूची रहे पनि विशालले नेपाली राष्ट्रिय टिमबाट खेल्ने अवसर नै कहाँ पाए ? खालि एक क्याप न हो । त्यो पनि भारतविरुद्ध काठमाडौंमा भएको मैत्रीपूर्ण खेलमा । खेलको ८६ औं मिनेटमा उनी किरणको स्थानमा मैदान छिरेका थिए । यो बहुमूल्य ४ मिनेट उनका लागि सबथोक हो । तर, यो त मनलाई फकाउने कुरा न हो । उनी जत्तिको गोलरक्षकले नेपालबाट खेल्न कति कम अवसर पाउनु पनि संयोग नै हो, तर दुःखद । त्यो उनी जत्तिको गोलरक्षकमाथिको अन्याय पनि हो । तर जतिबेला किरण बराबरको गोलरक्षकको समयमा फुटबल खेलिन्छ, त्यतिबेला हुने यस्तै हो । मनलाई यसरी पनि फकाउन सकिन्छ । व्यक्तिगत कुरा गर्ने हो भने फेरि विशाल ट्रु जेन्टलम्यान हुन् । साह्रै भलाद्मी पाराका छन् उनी । मुखमा हरदम हाँसो देख्न सकिन्छ । कहिलेकाहीं लाग्छ, विशाल कुनै सिनेमाका सहनायक जस्तै छन्, जसले नायिकालाई प्रेम त गर्छ, तर भन्न सक्दैन । अनि नायिकालाई गुमाउँछ । तर चुपचाप रहन्छ । मानौं, केही भएकै होइन ।यही हो, विशालको विशालता । जीवनमा सबैले सबै पनि कहाँ पाउँछ र ? काठमाडौंबाट सय किलोमिटर जति टाढा टौथलीमा जन्मेहुर्केका विशालले अरू सबै पाएका छन् । फुटबलमात्र खेले हुन्छ, अरू केही तनाव लिनुपर्दैन भन्ने बुबा हीरालाल र आमा मिश्री पाएका छन् । फुटबल खेल्न हौस्याउन पार्वती, विद्या र बिनाजस्ता तीन दिदी छन् । अनि आफ्नै श्रीमती र हिस्सी परेकी छोरी त भयो नै । नेपालबाट धेरै खेल्न नपाएकामा उनको मनमा पक्कै दुःख हुँदो हो तर घरेलु फुटबलमा उनले जे जति पाएका छन् । त्यो पनि कहाँ कम्तीको छ र ?"
पृथ्वीको ज्वरो,"जलवायु परिवर्तन शक्तिराष्ट्रहरूको बुद्धिविलास होइन, नेपालजस्ता हिमाली र विपन्न देशको मुद्दा हो । यो सुदूर भविष्यको दुस्वप्न पनि होइन, सन्निकट विपत्ति हो । औद्योगिक क्रान्तिको रापले उकुसमुकुस भएको वायुमण्डलभित्र पृथ्वी आफैं तातिएको छ, राप र तापले पृथ्वीलाई ज्वरो आएको छ र यो हरक्षण बढ्दै छ । सुन्दर घर पृथ्वी जलनले थलिएमा हाम्रो भविष्य के होला ? त्यसैले मानव सभ्यताकै लागि यो सर्वाधिक गम्भीर मुद्दा हो । पृथ्वी र जलवायु परिवर्तनबारे अमेरिकी खगोल शास्त्री काल सेगनको भनाइ छ, ॅएक पटक फेरि त्यो कण (पृथ्वी) मा हेर त । त्यो यही ठाउँ हो, जहाँ तिमी छौ । त्यहीँ तिमीले चिनेकाहरू, सुनेकाहरू, प्रेम गरेकाहरू अनि अस्तित्वमा आएका मानव र सबैसबै जीव छन् । सेगनले भनेजस्तै पृथ्वीलाई गरिने प्रेम देश, समाज, परिवार र त्यसका हरेक सदस्यप्रतिको जिम्मेवारीसँगै जवाफदेहिता पनि हो । औद्योगिक क्रान्तिसँगै पृथ्वीमा हरितगृह ग्यास बाक्लिँदै जाँदा परावर्तित ताप वायुमण्डलबाट बाहिरिन पाएको छैन । जसका कारण पृथ्वीको तापक्रम क्रमशः बढ्दै गएको छ । फलस्वरूप वर्षाको चरित्रमा परिवर्तन आएको छ र जलस्रोत, कृषि, वन, पर्यटन र रोजगारीसमेत प्रभावित भएको छ । बढ्दो तापमानले हिमाली क्षेत्रमा हिउँ पग्लने दर मात्रै बढाएको छैन, हिमताल बन्ने र फुट्ने जोखिम पनि बढाएको छ । जसबाट तल्लो तटीय क्षेत्रमा बाढी आउने र भौतिक संरचनाहरूमा ठूलो क्षति हुने खतरा पनि छन् ।महासन्धिमा बुझेर वा नबुझी हस्ताक्षर गर्ने तर त्यसका कथ्य र तथ्यमा गम्भीर नहुने हाम्रो दीर्घरोग हो । जलवायु परिवर्तनमा पनि ठ्याक्कै यही समस्या छ । जसको मूल्य हाम्रो हुर्कंदै गरेको पुस्ताले नै चुकाउनुपर्ने देखिन्छ, त्यो पनि अथाह मूल्यमा । सिंगो पृथ्वीप्रति र हाम्रोजस्तो हिमाली मुलुकप्रति शक्तिराष्ट्रको जवाफदेहिता के हो ? राज्य, समाज र हाम्रो आफ्नै जिम्मेवारी के हो ? यही विषयमा बहस र जागरण सिर्जना गर्न कान्तिपुरले यो वार्षिकोत्सव विशेषांक ल्याएको हो ।"
अन्तर्राष्ट्रिय बहसमा नेपाल कहाा छ ?,"गत नोभेम्बरमा बेलायतको ग्लास्गोमा राष्ट्रसंघीय जलवायु परिवर्तनसम्बन्धी एउटा महत्त्वपूर्ण बैठकमा सहभागी हुनुअघि जी ट्वान्टी समूहका देशहरूले एउटा अर्को बैठक रोममा गरेका थिए । विश्वका प्रमुख कार्बन उत्सर्जक देशसमेत रहेको उक्त समूहको बैठकको अन्त्यमा सार्वजनिक गरिएको घोषणापत्रमा ऊर्जा सुरक्षाको विषयलाई उल्लेख्य ठाउँ दिइएको थियो ।महामारीबाट निस्कँदै गर्दा जलवायु परिवर्तनलाई सम्बोधन गर्नाका साथै हामी हाम्रो ऊर्जा सुरक्षा कायम राख्न कटिबद्ध छौं, घोषणापत्रमा भनिएको थियो । घोषणापत्रमा सबैभन्दा जोखिममा पर्ने परिवार र व्यवसायलगायतले खरिद गर्न सक्ने सुनिश्चितता रहेको न्यायपूर्ण र व्यवस्थित ऊर्जा प्रणालीको संक्रमणको ग्यारेन्टी गर्दै ऊर्जा सुरक्षा कायम गरिनेछ पनि उल्लेख छ । जी ट्वान्टीले ऊर्जा सुरक्षाको त्यस्तो घोषणा किन गर्यो भन्ने कुरा ग्लास्गो जलवायु परिवर्तन बैठक सम्पन्न भएको दुई महिना पनि नबित्दै प्रस्ट हुँदै गएको छ । त्यसो त जलवायु परिवर्तनबारेको उक्त चर्चित बैठकले विश्वको औसत तापक्रम वृद्धिलाई १५ डिग्रीमा सीमित राख्न जैविक इन्धनको प्रयोगमा व्यापक कटौती गर्नुपर्ने र नवीकरणीय ऊर्जाको विकास एवं खपत प्रचुर मात्रामा बढाउनुपर्ने निर्णय गरेको थियो । तर त्यो परिवर्तन पूरा हुनुअघि विश्व पहिले ऊर्जाको संक्रमणकालबाट गुज्रनुपर्ने बाध्यता छ । त्यो संक्रमण निकै चुनौतीपूर्ण हुने देखिँदै छ । त्योभन्दा पनि महत्त्वपूर्ण त्यस्तो अप्ठ्यारो संक्रमणले जलवायु परिवर्तनको संकटलाई सुल्झाउन सहयोग गर्नेछ वा त्यसलाई झन् गम्भीर बनाइदिनेछ भन्ने प्रश्न हो । ऊर्जाको संकटविश्वका विभिन्न ठाउँमा ऊर्जाको संकट बढ्दै गएको छ । सबैभन्दा बढी प्रभावित युरोप र एसियाका कतिपय देश छन् । कोभिड महामारी, एकाएक बढेको माग, भूराजनीतिजस्ता कारणले मुख्यतः प्राकृतिक ग्यासको आपूर्तिमा कमी हुन थालेपछि घर तताउने र बिजुली उत्पादनमा बढी प्रयोग हुने सो ऊर्जा निकै महँगो हुन गई सरकारहरूले हस्तक्षेप गर्नुपर्ने स्थिति आएको छ । त्यसमा जनतालाई तत्कालका लागि राहत मात्र नभई कतिपय सरकार ग्यासको उत्पादन बढाउने, नयाँ ग्यासको भण्डार खोज्ने र सो ऊर्जाको सम्पूर्ण पूर्वाधारलाई विस्तार गर्ने पक्षमा छन् । कतिपयले कामसमेत थालिसकेका छन् । विज्ञहरू त्यसलाई जलवायु परिवर्तनविरुद्धको लडाइँमा प्रतिगमनको रूपमा लिन्छन् । उनीहरू भन्छन्, कार्बन उत्सर्जन गरी पृथ्वीको तापक्रम बढाउने जैविक इन्धन तीव्र गतिमा घटाउँदै लग्नुपर्नेमा त्यस्तो जैविक इन्धनमा लगानी बढ्नु चिन्ताको विषय हो । किनभने त्यसले सो ऊर्जालाई बजारबाट हटाउनुको सट्टा उल्टै त्यसको जीवनकाल लम्ब्याइदिनेछ । जसको अर्थ कार्बन उत्सर्जन कटौती चाहिएको गतिमा गर्न नसकी पृथ्वीको औसत तापक्रम वृद्धिलाई १५ डिग्रीमा सीमित राख्ने लक्ष्य हासिल गर्न निकै कठिन हुन सक्छ ।सरकार र कतिपय ऊर्जाविज्ञको तर्क के छ भने जैविक इन्धनको बाहुल्य रहेको ऊर्जा प्रणालीलाई नवीकरणीय तथा न्यून कार्बन उत्सर्जन गर्ने ऊर्जा प्रणालीले प्रतिस्थापन गर्न संक्रमणकालीन ऊर्जामा भर नपरी हुँदैन । किनभने नवीकरणीय ऊर्जा चाहिँदो मात्रामा उत्पादन हुन धेरै समय लाग्छ । अन्तर्राष्ट्रिय ऊर्जा निकायका अनुसार नवीकरणीय ऊर्जामा लगानी थपिइरहे पनि बढ्दो मागको तुलनामा त्यो निकै कम छ र पृथ्वीको औसत तापक्रम वृद्धिलाई १५ डिग्रीमा सीमित राख्न सन् २०३० सम्म त्यस्तो लगानी तीन गुणा बढ्नुपर्नेछ । अहिले देखिएको यो आधारभूत असन्तुलित ऊर्जा लगानीको स्थितिलाई ठीक नपार्ने हो भने ऊर्जा बजारमा थप उथलपुथलको चेतावनी हामीले दिइसकेका छौं, अन्तर्राष्ट्रिय ऊर्जा निकायका कार्यकारी निर्देशक फेथ बाइरलले गत महिना लेखेका थिए । यस सन्दर्भमा प्राकृतिक ग्यास उपयुक्त संक्रमणकालीन ऊर्जा हुन सक्छ किनभने कोइला वा तेलजस्ता जैविक इन्धनको तुलनामा त्यसले कम कार्बन उत्सर्जन गर्ने कतिपयको ठहर छ । तर, वैज्ञानिकहरू त्यस्तो ग्यास जमिनमुनिबाट निकाल्दा, भण्डारण गर्दा र खपत गर्दा मिथेन ठूलो मात्रामा निस्कने बताउँछन् । सो ग्यास पृथ्वीको तापक्रम बढाउने मामिलामा कार्बनडाइअक्साइड हरितगृह ग्यासभन्दा निकै गुणा शक्तिशाली हुन्छ ।स्वतन्त्रता ग्यासपश्चिमा देशहरू र रुसबीच खासगरी युक्रेनको विषयमा तनाव बढ्दै जाँदा प्राकृतिक ग्यासको प्रयोग अझै बढ्ने सम्भावना देखिएको विज्ञहरू बताउँछन् । रुसले सो ग्यास थुप्रै युरोपेली देशमा आपूर्ति गर्दै आएकामा वर्तमान तनावको स्थितिमा उसले सो इन्धनलाई औजारका रूपमा प्रयोग गर्न सक्ने आशंका पनि छ । यद्यपि रुसले त्यस्तो आरोपको खण्डन गर्ने गरेको छ ।कतिपय अमेरिकी अधिकारीहरूले सो ग्यासलाई स्वतन्त्रता ग्यास को संज्ञासमेत दिएका छन् । यदि रुसले आपूर्तिमा रोक लगाए युरोप र अन्य ठाउँमा आफैंले आपूर्ति गर्ने तयारी अमेरिकाले गरिरहेको छ । संक्रमणकालीन ऊर्जाका रूपमा यो इन्धनको चर्चा यति भएको छ कि कतिपय देशका अधिकारीले यसलाई हरित ग्यास पनि भन्न थालेका छन् ।कोइलाको कोकोहोलोकुरो ग्यासको मात्र छैन । सबैभन्दा बढी कार्बन उत्सर्जन गर्ने इन्धन कोइलाको खपत पनि बढेको बढै छ । अन्तर्राष्ट्रिय ऊर्जा निकायका अनुसार यस वर्ष विश्वव्यापी कोइलाको उत्पादन अहिलेसम्मकै सबैभन्दा धेरै हुने अनुमान छ । माग पनि अहिलेसम्मकै उच्चतम (आठ अर्ब टनभन्दा बढी) पुग्ने र सन् २०२४ सम्म त्यही स्तरसम्म रहने अनुमान सो निकायको छ । बिजुलीको बढ्दो माग र महँगो हुँदै गएको ग्यासका कारण सन् २०२१ मा कोइला बालेर गरिएको विद्युत् उत्पादन संयुक्त राज्य अमेरिका र युरोपेली युनियनमा २० प्रतिशतले बढेको अनि भारत र चीनमा क्रमशः १२ र ९ प्रतिशत बढेको अनुमान अन्तर्राष्ट्रिय ऊर्जा निकायको छ ।ग्लास्गो जलवायु बैठकको निर्णयमा कोइलाको प्रयोग अन्त्य गरिने बुँदालाई हटाउन लगाएर कोइलाको प्रयोग घटाउँदै लगिने बुँदा हाल्न सफल भएका भारत र चीनले ऊर्जाको वर्तमान संकटमा आफूहरूसित भएको वा सजिलै आयात गर्न सकिने कोइलाको प्रयोग तत्काल ठूलो मात्रामा घटाउलान् भनी धेरैले आशा गरेका छैनन् ।चीन, अमेरिका, युरोपेली युनियन र भारत विश्वको क्रमशः पहिलो, दोस्रो, तेस्रो र चौथो ठूला कार्बन उत्सर्जकहरू हुन् । अन्य देशहरू (नेपालले पनि) ले पनि आआफ्नो कार्बन उत्सर्जन शून्य समानमा झार्ने प्रतिबद्धता जनाइसकेका छन् । तर त्यसको समयसीमा प्रायः सन् २०५० देखि २०७० सम्म भनिएको छ । जबकि जलवायु परिवर्तनको भयावह प्रभाव हामी सबैको घरदैलोमा आइपुगिसकेको छ ।ऊर्जा राजनीतिधनी एवं विकसित देशले अहिले पनि तिनका तेल र ग्यास उद्योगलाई अर्बौं डलरको छुट दिने गरेका तथ्यलाई चीन, भारत, दक्षिण अफ्रिकाजस्ता द्रुत गतिमा विकास गरिरहेका देशहरू बारम्बार औंल्याउने गर्छन् । चीन र भारतले त उनीहरू निकै आश्रित कोइलालाई मात्र विकसित देशहरूले तारो बनाउने गरेको आरोप लगाउने गरेका छन् । यस्तोमा कोइलाका प्रमुख उपभोक्ता मुलुकहरूले धनी देशहरूले ग्यास र तेलको खपत जारी राख्छन् भने हामी कोइलाको प्रयोग किन घटाउने तर्क गर्न सक्छन् । विकसित र उदीयमान अर्थतन्त्रबीचको यो टकराव लम्बिँदै गए त्यसले जलवायु परिवर्तनका प्रभावहरूलाई झनै गम्भीर बनाउने निश्चित छ ।यी सब कुराले नेपालका लागि के अर्थ राख्छ ?बाढीपहिरो, सुक्खा, डढेलोजस्ता विश्वव्यापी जलवायु परिवर्तनका विभिन्न प्रभाव नेपालमा पनि पर्न थालिसकेको छ । यो संकटको मुख्य कारण पृथ्वीको तापक्रम बढाएर जलवायु परिवर्तन गराउने कार्बनडाइअक्साइडजस्ता हरितगृह ग्यासको उत्सर्जन हो । कोभिड महामारीले जलवायु परिवर्तनसित लड्ने एजेन्डालाई दुई वर्षदेखि लगभग रोक लगाइदिएपछि झनै गहिरिएको यो संकट टार्ने समय घर्कंदै गएको छ । सन् २०३० सम्मको यो दशक सो कामका लागि निकै महत्त्वपूर्ण हुने वैज्ञानिकहरूले बताउँदै आएका छन् । उनीहरूका अनुसार पृथ्वीको औसत तापक्रम वृद्धिलाई १५ डिग्रीमा सीमित राख्ने लक्ष्य प्राप्तिका लागि विश्वव्यापी कार्बन उत्सर्जन २०३० सम्ममा ४५ प्रतिशतले कटौती गर्नॅपर्ने छ । जबकि देशहरूले जलवायु परिवर्तनसम्बन्धी बुझाएका योजनाको समीक्षा गरेको राष्ट्रसंघले कार्बन उत्सर्जन यो दशकको अन्त्यसम्ममा उल्टै बढ्न गई औद्योगिक युग सुरु हुनुभन्दा अघिको तुलनामा झन्डै तीन डिग्री सेल्सियस बढ्न सक्ने जनाएको छ । हाल पृथ्वीको औसत तापक्रम ११ डिग्रीले बढिसकेको छ । त्यसो त कोभिड महामारीले बिगारेको अर्थतन्त्र ब्युँताउन देशहरूले खर्चेका ठूल्ठूला धनराशि जलवायु परिवर्तनसित लड्न सहयोग पुग्ने कार्यक्रममा पनि जानुपर्ने विज्ञहरूको भनाइ छ ।कतिपय अध्ययनले बरु ती धनराशि कार्बन उत्सर्जन बढाउने क्षेत्रमा बढी खर्चिएको देखाएका छन् । यस्तोमा विश्वका विभिन्न भागमा ऊर्जा संकट देखिनुले स्थिति थप जटिल बन्न पुगेको छ ।यो संकटले जैविक इन्धनको प्रयोगलाई छिटोछिटो घटाउँदै नवीकरणीय ऊर्जालाई भित्र्याउने माहोल बनाउँछ वा त्यसको ठीक उल्टो परिस्थितिको सिर्जना गराउँछ, मुख्य प्रश्न यही हो । यदि पहिलो परिणाम आउँछ भने जलवायु परिवर्तनविरुद्धको लडाइँमा त्यो निकै सहयोगी हुने वैज्ञानिकहरू बताउँछन् । किनभने त्यसले कार्बन उत्सर्जन उल्लेख्य रूपमा घटाएर पृथ्वीको तापक्रम वृद्धिलाई नियन्त्रणमा राख्न सक्छ । तर कार्बन उत्सर्जन बढेर पृथ्वीको तापक्रम बढ्ने क्रम नरोकिए स्थिति भयावह हुन सक्ने उनीहरूको चेतावनी छ ।बीबीसीका लागि मैले हालै गरेको एक अनुसन्धानले गरिब देशहरूले जलवायु परिवर्तनका प्रभावबाट हुने क्षतिलाई न्यून पार्न जेजस्ता कार्यक्रम ल्याए, तीमध्ये धेरै काम नलाग्ने भइसकेको देखिएको छ । प्रायः ती कार्यक्रम केही वर्षअघि बनाइएका थिए जबकि जलवायु परिवर्तनका प्रभाव तीव्र रूपमा बढ्दै गएर तिनलाई काम नलाग्ने बनाउन थालिसके । उदाहरणका लागि क्यारेबियन क्षेत्रमा गरिब साना टापु देशहरूले पहिले आउने गरेको क्याटेगोरी दुई वा तीन स्तरको समुद्री आँधीका लागि आफूलाई तयार पार्न खोज्दै गर्दा अचेल ती देश क्याटेगोरी चार वा पाँच स्तरको समुद्री आँधीबाट प्रताडित हुन पुगेका छन् । यो मात्र ११ डिग्री तापक्रम बढ्दाको कुरा हो । दुई, तीन डिग्रीको वृद्धि हुँदा के हुन्छ होला ?"
खेतीले नधानेपछि वैदेशिक रोजगारमा,"गत कात्तिक पहिलो साता बेमौसमी झरी पर्यो । त्यो झरीले जुम्लाको सोरु गाउँपालिकाका वीरेन्द्र शाहीको ८ रोपनीमा काटेर राखिएको मार्सी धान स्वाहा बनाइदियो । यसपालि २० बोरा जति फल्ने अनुमान थियो, एक दाना घर भित्र्याउन पाइएन, माघको तेस्रो साता काठमाडौंमा भेटिएका शाहीले भने, ६ महिनाको मिहिनेत सबै खेर गयो । त्यो झरीले शाहीको मिहिनेत मात्रै खेर गएन, उनलाई गाउँ छाड्न बाध्य बनाइदियो । हाम्रो गाउँमा ३०३५ जति घरपरिवार होलान्, कसैकहाँ पनि अन्न छैन । भोकमरी आउने अवस्था निश्चित छ । अब परिवारलाई बचाउन हरेक घरबाट कोही न कोही कमाउन गाउँ छोड्नै पर्छ, उनले भने, कोही भारततिर लागे । म साउदीतिर लाग्दै छु ।उच्च भेगमा फल्ने मार्सी धानको बजारमा माग छ । जुम्लाबाट गत वर्ष ६ करोड रुपैयाँको मार्सी धान बाहिरिएको थियो । मार्सी खेती गर्नेहरू आफूलाई खाने चामल राखेर बढी भएको मात्रै बेच्छन् । कृषि विकास कार्यालयका अनुसार यो वर्ष जुम्लामा २ हजार ९ सय हेक्टरमा खेती गरिएको थियो । बेमौसमी वर्षाले २ हजार हेक्टरको धानमा क्षति पुर्यायो । करिब ७ करोड रुपैयाँको बराबरको क्षतिलाई जुम्लाका बासिन्दा नगदभन्दा पनि जीवन निर्वाहमै धक्का पुगेको मानिरहेका छन् । झरीले भिजेर खेतमै धान उम्रियो । बीउको कुरा छोडौं, पेटमा हाल्ने अन्न छैन, शाहीले भने, बाहिर गएर पैसा नपठाए त हाम्रा बालबच्चा भोकमरीले नै मर्ने डर छ ।उनी मंसिरमा नै काम खोज्न भारत जान आँटेका थिए । उता कोरोना फैलिन थालेपछि काठमाडौं आए । र, वैदेशिक रोजगारीका लागि म्यानपावर कम्पनी धाउन थाले । मलेसिया जान मन थियो । मलेसियाले मान्छे लगेको छैन भन्यो । अहिले साउदी जान सजिलो रहेछ, उनले भने, भिसा आइसक्यो । म्यानपावरले फागुनको पहिलो साताभित्र उडिसक्नुपर्छ भनेको छ । पछिल्लो तीन महिनामा रोजगारीका लागि ६७ हजार जना साउदी अरब उडे । कतार ६१ हजार र संयुक्त अरब इमिरेट्स (यूएई) ४३ हजार जना पुगेका छन् ।विश्व जालवायु जोखिम सूचीअनुसार सन् २००० देखि २०१९ सम्मको अध्ययनले दीर्घकालीन रूपमा जोखिममा पर्ने मुलुकमध्ये नेपाल १० औं स्थानमा छ । दक्षिण एसिया जलवायु परिवर्तनबाट उच्च जोखिममा परेको क्षेत्र हो । विश्वव्यापी तुलनामा हिमाली क्षेत्रमा बढी ताप बढ्ने अनुमान छ । अन्यत्र १५ डिग्री हुँदा हिमाली क्षेत्रमा भने २१ डिग्री पुग्ने अनुमान गरिएको छ । जसले गर्दा हिमनदी फुटेर बाढी, आँधीहुरी आउने, सुक्खा लाग्ने, नदीमा बाढी आउने र कटान हुने क्रम तीव्र हुन थालिसकेको छ । प्राकृतिक स्रोतमा उच्च रूपमा निर्भर जीवनयापन प्रभावित हुन थालेको छ ।अध्ययनहरूले हिन्दुकुश हिमालयन क्षेत्रमा जलवायु परिवर्तनको असरले आफ्नो थातथलो छोडेर आन्तरिक र बाह्य रूपमा काम गर्न जानेहरू बढिरहेको देखाएको छ । २०७८ को जनगणनाको प्रारम्भिक तथ्यांकअनुसार पनि २१ लाख ६९ हजार जना मुलुकबाहिर छन् । हिमाली क्षेत्रका ५४७, पहाडी क्षेत्रका ४५४ र तराई क्षेत्रका ४९१३ प्रतिशत छन् । वैदेशिक रोजगार विभागबाट श्रम स्वीकृति लिई सबैभन्दा बढी श्रमिक गएका १० जिल्लाहरूमा धनुषा, सिरहा, झापा, महोत्तरी, मोरङ, सर्लाही, सप्तरी, सुनसरी, रूपन्देही र तनहुा छन् । यी जिल्लालाई मुलुकको उर्वर र अन्नको भण्डारका रूपमा लिइन्छ । यी जिल्लाहरूबाट जाने श्रमिकले कुल आप्रवासनको ४० प्रतिशत हिस्सा ओगटेको देखिन्छ । वैदेशिक रोजगारीमा जाने पुरुषहरू धेरै पूर्वी तराई र महिला पहाडी भेगबाट गएका देखिन्छन् । भारतसँगको भौगोलिक, सांस्कृतिक र धार्मिक निकटता, छनोट प्रक्रियामा लाग्ने न्यून सेवा शुल्क, समय तथा कागजातसम्बन्धी औपचारिकता कम भएकाले कर्णाली र सुदूरपश्चिमबाट श्रमिकहरूलाई भारत आउजाउ सहज छ । जलवायु परिवर्तनले आन्तरिक मात्रै होइन, अन्तर्राष्ट्रिय आप्रवासन पनि बढेको देखिन्छ । कृषिमा नकारात्मक प्रभाव परेको छ । उत्पादनमा कमी आएकाले खेती गर्न छोडेर कति जना कामको खोजीमा बाहिर गए भन्ने यकिन विवरण कतै पाइँदैन, जलवायु र आप्रवासनसम्बन्धी अध्ययन गरेका सामाजिक परिवर्तन केन्द्रका कार्यकारी निर्देशक डा प्रकाश भट्टराई भन्छन् । जलवायु परिवर्तनको असरले सन् २०५० सम्ममा दक्षिण एसियाबाट ३७ करोड ७० लाख मानिस विस्थापित हुने प्रक्षेपण विश्व बैंकको छ । जलवायु परिवर्तनले रोजगारी, जीवनयापनमा जोखिम ल्याइदिएको छ । हजारौं मानिसहरू आफ्नो थातथलोबाट आन्तरिक र मुलुकबाहिर विस्थापित भइरहेका छन् । अन्तर्राष्ट्रिय रेडक्रस सोसाइटीका अनुसार नेपालमा वर्षाको पानी र बाढीपहिरोबाट १ लाख २१ हजार जना विस्थापित भइसकेका छन् । २०७२ को भूकम्पबाट प्रभावित जिल्लाबाट ९० हजार मानिसहरू काठमाडौं आए । उनीहरूमध्ये अधिकांश परिवारलाई काठमाडौंमा छोडेर दैनिक गुजाराका लागि वैदेशिक रोजगारीमा छन् । यसरी विस्थापित भएकालाई जीवन धान्ने सहारा वैदेशिक रोजगारीले दिएको छ । भूकम्पमा घाइते भएर श्रीमान् काम गर्न नसक्ने हुनुभयो । २ छोराछोरी छन् । गाउँमा बसेर गुजारा गर्न नसक्ने अवस्थामा पुगें, इराकको कुर्दिस्थानमा कार्यरत सिन्धुपाल्चोकको जुगल गाउँपालिकाकी डोल्मा शेर्पाले भनिन्, खर्चको हिसाब गर्दा अहिले जीवन चलाउन कठिन छ । गाउँ फर्केर जाने अवस्था अझै बनिसकेको छैन । इराकले कहिलेसम्म जीवन चलाइदिने होला ? जनसांख्यिकीय बनोटमा काम गर्ने उमेरको आकार ठूलो छ । ११ प्रतिशत बेरोजगार छन् । गाउँघरमा आम्दानीका स्रोत घट्दै छन् । युवालाई देशमै जीवन धान्ने रोजगारी उपलब्ध छैन । यहीबेला पेट्रोलियम पदार्थको ठूलो आयबाट खाडी मुलुकहरूमा भएको तीव्र विकास तथा मलेसिया, जापान र कोरियाजस्ता पूर्वी र दक्षिण पूर्वी एसियाली मुलकमा श्रमिक अभाव हुँदै गयो । जसले नेपालीलाई रोजगारीको अवसर मिलिरहेको छ ।वैदेशिक रोजगारीमा जानैपर्ने एउटा कारण जलवायु परिवर्तनसँग पनि जोडिन थालेको छ । नेपालमा अझै ठूलो जनसंख्या कृषिमा आवद्ध छ । खेतीपातीमा आधारित जीवनलाई उत्पादन घट्नु वा लगानीको अनुपातमा फाइदा नहुनुले अनिश्चय पैदा गरिदिएको छ, एकीकृत हिमाल विकासका लागि अन्तर्राष्ट्रिय केन्द्र (इसिमोड) की वरिष्ठ जीवनयापन र आप्रवासन मामिला विशेषज्ञ डा अमिना महर्जन भन्छिन्, उद्योग, कलकारखानालगायत सेवा क्षेत्रमा काम गर्नेमाथि तत्काल प्रभाव नपरे पनि कृषिमा आबद्ध हुनेहरूको जीवनमा तुरुन्तै परिहाल्छ । उनीहरू सधैं विकल्प खोजिरहेका हुन्छन् ।श्रम, रोजगार तथा सामाजिक सुरक्षा मन्त्रालयको पछिल्लो प्रतिवेदनमा भनिएको छ, अनौपचारिक क्षेत्रमा अनिश्चित, अस्थिर रहेको आर्थिक निर्भरतालाई कम गरी अन्य स्रोतबाट आम्दानी गर्न वैदेशिक रोजगारीमा आकर्षण बढिरहेको हो । इसिमोडको अध्ययनअनुसार पहाड र तराईभन्दा हिमाली क्षेत्रका महिलाहरू बढीजसो गाउँबाट बाहिर निस्किएका देखिन्छन् । पाकिस्तान, भारत र नेपालका हिमाली क्षेत्रमा गरिएका अध्ययनले पहाड र तराईका भन्दा हिमाली क्षेत्रका महिला बढी चलायमान पाएका छौं, महर्जन भन्छिन्, हिमाली क्षेत्रमा महिला र पुरुष समान ढंगले काम गर्नुपर्छ । जसले गर्दा महिलाहरूको चलायमान भइरहन्छ । महर्जनका अनुसार नयाँ पुस्ताले मिहिनेत मात्रै नभई त्यसको प्रतिफल पनि खोज्न थालेका छन् । खासगरी हिमाली क्षेत्रमा डुल्दै गर्दा आमाछोराहरूको संवाद एकै खालको सुन्छु । आमाहरू बारी बाँझै नराखौं भन्ने गर्छन् । छोराहरू खेती गर्दा अन्न फल्छ भन्ने सुनिश्चित छैन । त्योभन्दा ताक्लाकोटमा काम गरे महिनाको ४६ हजार रुपैयाँ हात पर्ने पक्का छ भन्दै जवाफ दिन्छन्, महर्जनले हुम्लाको अनुभव सुनाइन् । पछिल्लो समय हुम्लाबाट तिब्बतको ताक्लाकोटमा जानेहरू बढिरहेका छन् । कैलाश मानसरोवर तीर्थयात्रामा निस्कनेहरू बढेसँगै ताक्लाकोटमा पनि रोजगारीका अवसर बढिरहेको हो ।आईएलओको प्रतिवेदनअनुसार जलवायु परिवर्तनको चुनौतीसँग सामान गरिरहेको श्रमिक जगतका लागि कोरोना अर्को चुनौती भएर देखा परिरहेको छ । कोरोनाको समयमा र कोरोनाकालपछि छोटो समयका लागि वैदेशिक रोजगारीमा गएकाहरूले मर्यादित रोजगारीका अवसर र सामाजिक सुरक्षाको फाइदा नपाउने जोखिममा गए । हजारौं श्रमिकहरूले रोजगारी त गुमाए । तलब नपाउने र कटौती हुनेको संख्या पनि ठूलो भयो । एकपटक वैदेशिक रोजगारीमा गइसकेपछि श्रमिकलाई कृषितर्फ फर्किन निकै कठिन छ । बरु सम्बन्धित थप अवसरहरू हात पार्न उत्साहित देखिन्छन् । वैदेशिक रोजगार विभागका अनुसार पहिलो करारपत्र सकिएपछि फेरि त्यही कम्पनीमा जानेहरू बढिरहेका छन् । यो संख्या सबैभन्दा बढी कतारमा ३१६ प्रतिशत, साउदी अरब मा २६३ प्रतिशत, यूएईमा २०९ प्रतिशत र मलेसियामा ११८ प्रतिशत छन् ।उपलब्ध स्रोत हेरेर प्रत्येक घरधुरीले जीवनयापनलाई विविधीकरण गर्न कम्तीमा एक सदस्यलाई वैदेशिक रोजगारीमा पठाउनुपर्ने सोच बनाएको अध्ययनहरूले देखाउँछ । यसको बदला आउने रेमिट्यान्सले घरको आम्दानी नियमित हुनुका साथै आर्थिक अवस्थामा सुधार ल्याएको छ । यसले जलवायु परिवर्तन र गैरजलवायु जोखिमविरुद्ध लड्न सहयोग गरेको छ । जलवायु परिवर्तनले खेती बिगारिदियो तर कतारको आम्दानीमा भने असर गरिदिएन । हाम्रो सगोलको परिवारमा १६ जना बस्छौं, २ वर्षदेखि कतारमा कार्यरत कञ्चनपुरको शुक्लाफाँटा३ का विजय विष्ट भन्छन्, यसपालि धान काट्ने बेला अविरल वर्षा भयो । २ बिघाको धान खेतमै कुहियो । घरको मिहिनेत त पानीमै बग्यो । धन्न म कतार थिएँ । अहिले यताबाट पठाएको पैसाले घर खर्च धानिएको छ, नत्र परिवारको बिजोग हुन्थ्यो ।वैदेशिक रोजगारीले जीवनयापन सहज बनाउन जलवायुले निम्त्याउने जोखिम (भारी वर्षा, आँधी, खडेरी) सहित आर्थिक मन्दी र क्षेत्रीय विकासलगायतका दबाबलाई सम्बोधन गर्न सक्ने रणनीति बनाउनुपर्छ, महर्जन भन्छिन् ।"
हिमताल विस्फोटको त्रास,"नेपालको उत्तरी भाग तिब्बत स्वायत्त क्षेत्रमा १ हजार ५ सय ९ वटा हिमताल छन् । तीमध्ये २५ हिमताल विस्फोटको जोखिममा छन् । त्यसले तल्लो तटीय क्षेत्र (नेपालको भाग) सम्मै असर गर्ने पछिल्ला अध्ययनहरूको निष्कर्ष छ ।पछिल्लो पटक २०७३ असार २१ मा तिब्बतको हिमताल फुटेर आएको आकस्मिक बाढीले भोटेकोसी क्षेत्रमा धेरै क्षति गरेको थियो । त्यसअघि २०३८ असार २७ मा पनि तिब्बतको सिरेनमाचो ताल फुट्दा भोटेकोसी क्षेत्र (सिन्धुपाल्चोक) सम्मै असर पुर्यायो । २०४८ असार २८ मा तिब्बतकै छुबुङ ताल फुट्दा तामाकोसी (दोलखा) क्षेत्रमा तहसनहस भयो । २०५५ भदौ १८ मा तामपोखरी र २०४२ साउन २० मा डिक्चो ताल फुट्दा दूधकोसी (सोलुखुम्बु) मा मानवीय र धनको क्षति भयो ।अध्ययनअनुसार नेपाल, भारत र चीनको तिब्बतमा गरी हिमतालको संख्या ३ हजार ६ सय २४ छ । तीमध्ये ४७ वटा विस्फोटको जोखिममा रहेको वैज्ञानिकहरूको निष्कर्ष छ । ४७ हिमतालमध्ये ४२ वटा कोसी जलाधार, ३ वटा गण्डकी जलाधार र २ वटा कर्णाली जलाधारमा छन् । तिब्बतबाट सुरु भएर बग्ने कोसी, गण्डकी र कर्णाली सबै भारतको गंगा नदीका प्रमुख सहायक नदी हुन् । अध्ययनले ती हिमताल जतिबेलै फुट्न सक्ने र त्यसले तल्लो तटीय क्षेत्रका बस्ती ध्वस्त पार्ने चेतावनीसमेत दिएको छ । विस्फोटको जोखिममा रहेका ४७ मध्ये नेपालतिर २१ र एउटा हिमताल भारतीय भूभागमा पर्छन् । अन्तर्राष्ट्रिय एकीकृत पर्वतीय विकास केन्द्र (इसिमोड) र संयुक्त राष्ट्रसंघीय विकास कार्यक्रम (यूएनडीपी) को अध्ययनअनुसार विस्फोटको जोखिममा रहेका हिमतालमध्ये ३१ वटा पहिलो, १२ वटा दोस्रो र ४ वटा तेस्रो श्रेणीमा छन् । नेपालमा २ हजार ७० र भारतमा ४५ हिमताल छन् । १ हजार ४ सय १० हिमताल ००२ वर्ग किलोमिटरभन्दा ठूला र त्यस आसपासका छन् । हिमतालको क्षेत्रफलसमेत बर्सेनि बढ्दो क्रममा रहेको अध्ययनले देखाएको छ । प्रतिवेदनअनुसार हिमताल ९४४ वर्ग किमिदेखि १२७६ वर्ग किमिसम्म बढेको पाइएको छ । त्यसो हुनुमा जलवायु परिवर्तनका कारण हिमाली क्षेत्रमा भएको तापक्रम वृद्धिको मुख्य भूमिका रहेको छ । विभिन्न अध्ययनले हिमाली क्षेत्रमा तापक्रम वृद्धिदर विश्वको औसतभन्दा ०३ देखि ०७ डिग्री सेल्सियससम्म बढेको देखाएका छन् । तापक्रम वृद्धिका कारण हिमनदी पग्लिने क्रम बढ्दा नयाँ हिमताल बनिरहेको र पुराना ताल विस्तार हुँदा विस्फोटको जोखिम बढेको छ । नेपालतिर विस्फोटको जोखिममा रहेको भनिएका २१ हिमतालमध्ये ८ वटा नयाँ पहिचान गरिएका हुन् । १३ वटा भने सन् २०११ मै पहिचान गरिएका थिए । नेपालले सन् १९७७ पछि हिमताल विस्फोटले निम्त्याउने विपद् सामना गर्न थालेको हो । नेपालले अहिलेसम्म हिमताल विस्फोटका २६ घटना व्यहोरेको छ । तीमध्ये १४ वटा नेपालको भागबाटै विस्फोट भएका थिए, ११ वटा हिमतालले अन्तरदेशीय समस्या निम्त्याएका थिए । पूर्वमा म्यान्मारदेखि पश्चिममा अफगानिस्तानसम्म फैलिएको हिन्दुकुश हिमालय क्षेत्र (एचकेएच) मा भने ५० वटा हिमताल विस्फोट भइसकेका छन् । चीन, नेपाल, भुटान र पाकिस्तानमा मात्र हिमताल विस्फोटका घटना भएका छन् । सन् १९४० देखि सन् २००० सम्म त्यस्ता घटना बढेको देखिन्छ । हिमताल विस्फोटपछि आउने आकस्मिक बाढीले मानव क्षतिसहित जलविद्युत् आयोजना, सडक, मोटर पुल, झोलुंगे पुल र मानव बस्तीलगायतमा ठूलो क्षति गर्ने गरेको छ । त्यससँगै जैविक विविधतामा पनि क्षति हुने गरेको छ । जलवायु परिवर्तनसम्बन्धी अन्तरसरकारी संस्था (आईपीसीसी) ले पृथ्वीको औसत तापक्रम वृद्धि अनुमान गरिएको मितिभन्दा अगावै बढेका कारण हिमालय क्षेत्र, हिमताल, हिमनदी पग्लिने क्रम विगतमा भन्दा बढेको उल्लेख प्रतिवेदन गत भदौमा सार्वजनिक गरेको छ । हिमाली क्षेत्र पग्लिँदा समुद्री सतहसमेत आकलन गरेभन्दा द्रुत गतिमा बढिरहेको आईपीसीसीले उल्लेख गरेको छ । यही हिसाबले तापक्रम बढ्ने र हिउँ पग्लने हो भने हिमाल नाङ्गा हुने र समुद्री सतह ३ मिटरसम्म बढ्ने उसको चेतावनी छ । इसिमोडको प्रतिवेदनमा सन् २१०० मा विश्वको वायुमण्डलको औसत तापक्रम १५ डिग्रीले बढ्ने, हिमाली क्षेत्रमा तापक्रम वृद्धि १८ डिग्रीले हुने र विश्व वायुमण्डलको तापक्रम २ डिग्री भएमा दुई तिहाइ हिमनदी मासिने आकलन गरेको छ । जल तथा मौसम विज्ञान विभागको अध्ययन (१९७१२०१४) अनुसार नेपालमा वार्षिक ००५६ का दरले तापक्रम बढिरहेको छ । हिमाली क्षेत्रमा यसको दर अझ बढी भएकाले हिमशृंखला पग्लने क्रम बढेको जानकारहरूको मत छ । लाङटाङका हिमनदीबारे अनुसन्धान गरेका नेदरल्यान्ड्सको उत्रेच विश्वविद्यालयका सहप्राध्यापक वाल्टर डब्लू इमरजेलले विश्वको तापमान १५ डिग्रीभन्दा बढ्न नदिँदा पनि एसियाको उच्च हिमाली क्षेत्रमा २१ डिग्रीले बढ्ने तर्क गरेका छन् । जानकारहरूका अनुसार एरोसोल पार्टिकल, वायु प्रदूषण र ब्ल्याक कार्बनका कारण हिमाली क्षेत्रमा तल्लो तटीय क्षेत्रमा भन्दा बढी गतिमा तापक्रम बढिरहेको हो ।अर्थतन्त्रमा अग्रसर विकसित मुलुकहरूले हरितगृह ग्यास उत्सर्जन कटौती नगर्ने हो भने पृथ्वीको तापक्रम पेरिस सम्झौताले निर्धारण गरेको थ्रेसहोल्ड अर्थात् १५ डिग्रीभन्दा माथि जाने आईपीसीसीको प्रतिवेदनले प्रस्ट्याएको छ । अहिलेकै किसिमले कार्बन उत्सर्जन कायम रहे सन् २०४० अगावै विश्वको तापक्रम १५ डिग्री सेल्सियसले बढ्ने आईपीसीसीले चेतावनी दिएको छ ।पेरिस सम्झौताले हरितगृह ग्यासको उत्सर्जनमा कमी ल्याई सन् २१०० सम्म विश्वको तापक्रम विश्वव्यापी औद्योगिकीकरण हुनुअघिको तुलनामा सम्भव भएसम्म १५ डिग्रीमा सीमित गर्ने र नसके २ डिग्री माथि बढ्न नदिने लक्ष्य लिएको छ । हरितगृह उत्सर्जनमा चीन पहिलो, अमेरिका दोस्रो र भारत तेस्रो स्थानमा छन् ।प्रतिवेदनले जलवायुजन्य हानिनोक्सानी र विपद्जन्य घटना धान्नै नसक्ने गरी बढ्ने देखाएकाले विकसित मुलुकहरूले उत्सर्जन घटाउन महत्त्वाकांक्षी लक्ष्य राख्न ढिला गर्न नहुने विज्ञको सुझाव छ । सन् १९८८ मा स्थापना भएको आईपीसीसीले यसअघि १९९० मा पहिलो पटक विश्व जलवायुसम्बन्धी प्रतिवेदन सार्वजनिक गरेको थियो । त्यसपछि सन् १९९७, २००१, २००७ र २०१३ मा प्रतिवेदन सार्वजनिक भएको थियो । हालै सार्वजनिक प्रतिवेदन समस्या पहिचानबारेको पहिलो खण्ड हो । प्रतिवेदनका बाँकी दुई भागखण्ड सन् २०२२ को सेप्टेम्बरसम्ममा सार्वजनिक गरिनेछ ।विस्फोटको उच्च जोखिम भनी पहिचान भएका ४७ हिमतालमध्ये अहिलेसम्म चारवटा हिमतालको पानीको सतह घटाइएको छ । नेपालका च्छो रोल्पा र इम्जाको पानीको सतह घटाइएको हो ।दोलखामा पर्ने च्छो रोल्पाको सन् २००० मा र सोलुखुम्बुको खुम्बु क्षेत्रमा पर्ने इम्जा हिमतालको सन् २०१६ मा पानीको सतह घटाइएको थियो । तिब्बत स्वायत्त क्षेत्रमा पर्ने २ हिमतालमा पनि पानीको सतह घटाइएको छ । इम्जा हिमताल विस्फोट भए तल्लो तटीय क्षेत्रका ९६ हजार ७ सय ६७, च्छो रोल्पा विस्फोट भए १ लाख ४१ हजार र गण्डकी जलाधारको ठुलागी हिमताल विस्फोट भए १ लाख ६५ हजार ६८ मानिस प्रभावित हुने अध्ययनको निर्क्योल छ ।गृह मन्त्रालयको तथ्यांकअनुसार नेपालमा जलवायुजन्य विपद्ले औसतमा वार्षिक ३ सय ३३ जनाको ज्यान जाने गरेको छ भने १७२४ मिलियन अमेरिकी डलरको क्षति हुने गरेको आँकडा छ । उच्च जोखिममा रहेका कोसी र गण्डकी जलाधार क्षेत्रका थप चार हिमतालको पानीको सतह घटाउने गरी नयाँ आयोजनाको काम अघि बढाइएको छ । राष्ट्रसंघीय जलवायु परिवर्तनसम्बन्धी खाका संरचना महासन्धि (यूएनएफसीसीसी) को हरित जलवायु कोष (जीसीएफ) बाट प्राप्त हुने ३ करोड ३० लाख अमेरिकी डलर र संयुक्त राष्ट्रसंघीय विकास कार्यक्रम (यूएनडीपी) को २५ लाख गरी ३ करोड ५५ लाख अमेरिकी डलरको पानीको सतह घटाउने आयोजना डिजाइन गरिएको हो । यो आयोजनामार्फत विस्फोटको उच्च जोखिममा रहेका सोलुखुम्बुका लुम्दिङ च्छो र होंगु२ संखुवासभाको तल्लो बरुण र गण्डकीको ठुलागी (डोना) हिमतालको पानीको सतह घटाइनेछ । यी चार वटै विस्फोटको जोखिममा रहेकामध्येका हिमताल हुन् । काठमाडौं विश्वविद्यालयका हिमनदी तथा हिमताल विज्ञ रिजनभक्त कायस्थका अनुसार (सन् २००७ को प्रतिवेदन) होंगु२ को लम्बाइ १ हजार ९ सय ९८ मिटर र त्यसको क्षेत्रफल ०७४ वर्गकिलोमिटर छ । सन् १९७३ मा ०४ वर्गकिमि क्षेत्रफल रहेको ठुलागी सन् २०१७ मा आइपुग्दा बढेर ०९ वर्गकिमि भएको छ । सन् २०११ को अध्ययनअनुसार तल्लो बरुणको लम्बाइ १ हजार ७ सय ८८ मिटर छ । उक्त आयोजनाबाट सन् २०३० भित्र ती चारवटै हिमतालको पानीको सतह घटाएर विस्फोटको जोखिम घटाइनेछ भने तल्लो तटीय क्षेत्रमा बाढीको पूर्वसूचना प्रणाली जडान गरिनेछ । सँगै स्थानीय बासिन्दाको जीविकोपार्जनका कार्यक्रमसमेत सञ्चालन हुनेछन् । यसबाट ५ लाख मानिस प्रत्यक्ष र करिब १९ लाख मानिस अप्रत्यक्ष रूपमा लाभान्वित हुने अपेक्षा गरिएको छ ।माथिल्लो क्षेत्रमा हुने सम्भावित हिमताल विस्फोटबाट तल्लो तटीय क्षेत्रमा निम्तिने जोखिम घटाउन तथा क्षतिबाट बचाउन कोसीमा चतरासम्मै र गण्डकीमा त्रिशूली नदीको देवघाटसम्मै पूर्वसूचना प्रणाली जडान गरिनेछ । जल तथा मौसम विज्ञान विभागसँगको सहकार्यमा तल्लो तटीय क्षेत्रका नदीको पानीको बहाव र सम्भावित जोखिमबारे जानकारी दिन पूर्वसूचना प्रणाली जोडिनेछ । जडान गरिएपछि तल्लो तटीय क्षेत्रमा बसोबास गर्नेहरूले सम्भावित विपद्को पूर्वसूचना पाउनेछन् र जसबाट क्षति न्यूनीकरणमा सघाउ पुग्नेछ ।ग्लास्गो सम्मेलनको सन्देश गत नोभेम्बरमा स्कटल्यान्डको ग्लास्गोमा भएको जलवायु सम्मेलन (कोप२६) ले हरितगृह ग्यास उत्सर्जन घटाउन पक्ष मुलुकहरूलाई दबाब दिएको छ । ग्लास्गो क्लाइमेट प्याक्ट ले देशहरूलाई सन् २०२२ को अन्त्यसम्ममा विगतमा वाचा गरेअनुसार उत्सर्जन घटाउने लक्ष्य पूरा गर्न दबाब दिएको छ । उक्त सम्झौताले जलवायु परिवर्तनसँग अनुकूलन गर्न विकासोन्मुख देशहरूलाई दिने रकम कम्तीमा दोब्बर गर्न शक्तिशाली (धनी) राष्ट्रहरूलाई आग्रहसमेत गरेको छ । अतिकम विकसित र टापु मुलुकहरूले जलवायुजन्य हानिनोक्सानी सम्बोधन गर्न विगतका आर्थिक सहायताले सम्भव नहुने देखिएकाले अलग्गै अर्थ प्रवाह र क्षतिपूर्तिका लागि दबाब दिए पनि उक्त मुद्दामा विकसित मुलुकहरूले खासै रुचि राखेनन् । उनीहरूले जलवायुजन्य हानिनोक्सानीको विषय अनुकूलनले नै सम्बोधन गर्ने जिकिर गर्दै आर्थिक प्रवाह गर्न अलग्गै संरचना बनाउनबाट पछि हटे । नेपालसमेत रहेको जी ७७ र चीन समूह ले हानिनोक्सानी विषय सम्बोधन गर्न ग्लास्गो सम्मेलनबाटै अलग्गै संरचना प्रस्ताव गर्न दबाब दिए पनि त्यो मुद्दामा सहमति जुटेन । विकसित मुलुकहरूले भने विगतमा घोषणा गरिएका जलवायु कोष (क्लाइमेट फाइनाइन्स) हरूबाटै जलवायुजन्य विपद्लाई समाधान गर्न सकिने भन्दै नयाँ संरचना अस्वीकार गरेका थिए । नेपालको जलवायु योजनानेपालले खुद शून्य उत्सर्जन (नेट जिरो), राष्ट्रिय अनुकूलन योजना २०२१२०५० र जलवायुजन्य हानिनोक्सानी सम्बन्धी राष्ट्रिय कार्यढाँचा यूएनएफसीसीसीमा पेस गरेको छ । राष्ट्रिय अनुकूलन योजना कार्यान्वयन गर्न सन् २०५० सम्म ४७४ अर्ब अमेरिकी डलरको आवश्यकता पर्ने वन तथा वातावरण मन्त्रालयले उल्लेख गरेको छ । उक्त रकम विकसित मुलुकले प्रदान गर्नुपर्ने प्रधानमन्त्री शेरबहादुर देउवाले जोड दिएका थिए । ४७४ अर्ब डलरमध्ये १५ अर्ब डलर आन्तरिक स्रोत परिचालन गर्ने लक्ष्य राखिएको छ । जलवायु परिवर्तनका हिसाबले जोखिममा रहेका मुख्य प्राकृतिक, सामाजिक, आर्थिक क्षेत्र र सेवा प्रदायकहरूको अनुकूलन क्षमता र उत्थानशीलता वृद्धि गर्ने लक्ष्यसहित मन्त्रालयले जलवायुजन्य हानिनोक्सानीसम्बन्धी राष्ट्रिय कार्यढाँचा बनाएको हो । जलवायु परिवर्तनको कारक हरितगृह ग्यास उत्सर्जनमा नेपालले उल्लेख्य भूमिका नखेले पनि सन् २०४५ सम्ममा शून्य उत्सर्जन (नेट जिरो) गर्ने र सन् २०३० सम्म वनक्षेत्र ४५ प्रतिशत पुर्याउने प्रतिबद्धता जनाएको छ ।"
रित्तिँदै बस्ती,"रामेछापको मन्थली६ भालुजोरस्थित थापा गाउँका रामबाबु थापालाई हिजोआज पुरानो गाउँले दिनको सम्झनाले हुरुक्कै बनाउँछ । नबनाओस् पनि किन, ९२ घरधुरी थियो, गाउँमा ६७ वटा पानीका मुहान थिए । हरेकले आफूलाई पुग्ने तरकारी फलाउँथे । सबैजसोका बारीमा जुनारलगायतका फलफूल थिए । बस्तुभाउ पाल्नको दुःख थिएन । तर समयको त्यो चित्र हेर्दाहेर्दै धमिलो बन्दै गयो । २०५८ सालयता एकपछि अर्को गर्दै पानीका कुवा सुक्दै गए । मूल नफुट्ने, फुटेकामा पनि पहिलेजस्तो पानी नहुने समस्या देखिन थाले । रामबाबुको बगलमै थियो, मुहानबाट ल्याइएको पानीको धारा । मूल सुकेपछि पानी आउनै छाड्यो । केही महिनापछि उक्त मूल अलिक पर देखा पर्यो । त्यसपछि उनीहरूलाई पानीका निम्ति केही मिनेटको बाटो हिँड्नुपर्ने भयो । घर छेउछाउका मुहान सुक्न थालेपछि स्थानीय परपरका कुवा धाउनुपर्ने बाध्यतामा परे । पानी बोकेर ल्याउँदाको दुःख उनीहरूका निम्ति नियमित आकस्मिकता मात्रै नभएर सधैंभरको बाध्यता बन्न थाल्यो । पानी सुक्दै जान थालेपछि खेतीपाती पहिलेजस्तो हुन छाड्यो, बस्तुभाउ पाल्न पनि अतिरिक्त दुःख गर्नुपर्ने बाध्यता थपियो । अनि त सदरमुकाम मन्थलीबाट ६ किलोमिटरको दूरीमा रहेको थापागाउँका मानिस बिस्तारै सदरमुकामतिर सर्न थाले । रामबाबुले सुनाए, अहिले त मुस्किलले तीस घर पनि गाउँमा छैनन् ।सुकेका केही मूल पछिल्ला वर्ष फेरि देखिन त थालेका छन् तर पानीको दुःखले बसाइँ सरेकाहरू सदरमुकामबाट फर्किनेवाला देखिँदैनन् । बाक्लो बस्ती, सुखदुःखमा सबै जना भेला हुने पुरानो प्रचलन र चाडबाडको पुरानो रौनक सम्झेर अहिले पनि बेलाबेखत रामबाबु चुकचुकाउँछन् । उनले सुनाए, पुराना दिन सम्झिनु मात्रै भयो । अब त्यो रौनक गाउँमा खोजेर कहाँ पाइनु ।बदलिँदो वातावरण र दृश्यमा देखिन थालेका जलवायु परिवर्तनका असरका कारण नेपालको धेरै गाउँले रामेछापको थापा गाउँकै नियति भोगिरहेका छन् । जसका कारण आन्तरिक बसाइँसराइको क्रम बिस्तारै तीव्र बन्दै जान थालेको छ । २०६८ सालको जनगणनामा १७०७ प्रतिशत सहरी जनसंख्या रहेको थियो भने ग्रामीण जनसंख्याको हिस्सा ८२९३ प्रतिशत थियो । २०७८ को प्रारम्भिक विवरणअनुसार सहरी क्षेत्रको जनसंख्या ६६८ प्रतिशत र ग्रामीण क्षेत्रको ३३९२ प्रतिशतमा झरेको देखिएको छ । २०७२ मा भएको स्थानीय तहको पुनःसंरचनामा धेरैजसो ग्रामीण भेगलाई नगरपालिकामा रूपान्तरण गरिएको थियो । त्यसले पनि ग्रामीण क्षेत्रको जनसंख्या झन्डै आधाले घटेको देखिन्छ । जलवायु परिवर्तनका कारण ग्रामीण जीवनयापनमा थपिएका जटिलताले आन्तरिक बसाइँसराइलाई बढावा दिएकाले पनि सहरी जनसंख्या बढेको अनुमान गर्न गाह्रो पर्दैन । थापा गाउँकै जस्तो नियति भोगेका थिए, मुस्ताङको लोमान्थाङ गाउँपालिका छोसेरस्थित सामाजुङ बस्तीका बासिन्दाले । पानी नपर्ने र प्राकृतिक पानीका स्रोत सुक्न थालेपछि २०७३ मा सामाजुङका १८ घरधुरी सोही गाउँको तीन घण्टाको दूरीमा रहेको नमाजुङमा सरे । जलवायु परिवर्तनले निम्त्याएको आन्तरिक बसाइँसराइबारे नेपालभित्र बृहत् अध्ययन भएको छैन । तर नेपालमा मात्रै नभई संसारभरि नै जलवायु परिवर्तन बसाइँसराइको एउटा कारण बन्दै गइरहेको छ । स्विट्जरल्यान्ड केन्द्रित संस्थान इन्टरनल डिसप्लेसमेन्ट मोनीटोरिङ सेन्टर (आईडीएमएस) का अनुसार प्राकृतिक विपत्तिका कारण सन् २०१८ मा मात्रै १ सय ४४ देशका १ करोड ७२ लाख मानिस आन्तरिक विस्थापनको सिकार भएका थिए । संस्थाले यस्ता प्राकृतिक विपत्तिका पछाडि जलवायु परिवर्तनको भूमिका औंल्याएको छ । सन् २०१७ मा संयुक्त राष्ट्रसंघीय विकास कार्यक्रम र ओभरसिज डेभलपमेन्ट इन्स्टिच्युटले संयुक्त रूपमा क्लाइमेट चेन्ज, माइग्रेसन एन्ड डिसप्लेसमेन्ट शीर्षकको रिपोर्ट प्रकाशित गरे । जसमा सन् २०१६ मा संसारभर भएका सबैभन्दा ठूला बसाइँसराइको अन्तर्यमा जलवायु परिवर्तन मुख्य कारण रहेको उल्लेख छ । सन् २०१० मा नेपाल सरकारले जारी गरेको स्थानीय अनुकूलन कार्ययोजना खाकासम्बन्धी रिपोर्टमा तत्कालीन ७५ जिल्लामध्ये २९ जिल्ला जलवायु परिवर्तनका कारण प्राकृतिक विपत्तिको उच्च जोखिममा रहेको औंल्याइएको छ । यस्तो उच्च जोखिममा रहेका २९ मध्ये २२ जिल्ला भने खडेरीको प्रकोपमा रहेका छन् । यस्ता २२ जिल्लामा उल्लेख्य रूपमा तापक्रमको वृद्धि भइरहेको र अन्य १२ जिल्ला भने सम्भावित हिमताल विस्फोटको खतरामा रहेको उल्लेख छ । सरकारले स्थानीय अनुकूलन कार्ययोजना २०७६ को खाका तयार पारेर विभिन्न परियोजना, गैरसरकारी संघसंस्थाको सहयोगमा २५ सयभन्दा बढी समुदायमा कार्यान्वयन गरिरहेको छ । सरकारले यस्तो कदमबाटै बुझ्न सकिन्छ, जलवायु परिवर्तनका असर स्थानीय क्षेत्रमा फरकफरक रूपमा परिरहेको छ । त्यसलाई जुध्न स्थानीय अनुकूलन योजनाहरू आवश्यक देखिन्छन् । जलवायु परिवर्तनको असर कसरी समुदायमा पर्छ र यस्तो परिवर्तनले स्थानीयलाई कसरी वैदेशिक रोजगारीसम्म धकेल्छ भनेर प्रिन्सटन विश्वविद्यालयका डग्लस मेस्सी, युनिभर्सिटी अफ मिचिगनका विलियम एक्जिन र दीर्घराज घिमिरेले सन् २०१० मा चितवन केन्द्रित अध्ययन गरेका थिए । इन्भारोमेन्टल चेन्ज एन्ड आउट माइग्रेसन ः इभिडेन्स फ्रम नेपाल शीर्षकको उक्त अध्ययनमा चितवनका १,५८३ घरधुरीमाथि अध्ययन गरिएको थियो । यो अध्ययनमा वातावरणीय प्रभावले सबै जनालाई असर गरेको र आर्थिक, सामाजिक कारणसँगै वातावरणीय प्रभाव पनि बसाइँसराइमा जोडिएर आउन थालेको निष्कर्ष निकालेको छ । अध्ययनमा भनिएको छ, बिग्रँदो पर्यावरणको असर रैथाने उत्पादनहरूमा पर्छ र उनीहरूलाई वैकल्पिक आम्दानीको बाटो खोज्न प्रेरित गर्छ । रामबाबु थापाकै बुझाइ पनि यही अध्ययनले भने जस्तो छ । पानीको मुहान सुक्दै गएपछि त्यसको असर बालीनाली र भातभान्छासम्मै पर्न थाल्यो । उनले भने, उत्पादनमा सोझो असर परेपछि र पानीको दुःख बढ्दै जाने देखेपछि धेरैजसो मन अमिलो पारेर पनि सुविधाको खोजीमा बाबुबाजेको थातथलो छोडेर जान बाध्य भए ।संयुक्त राष्ट्रसंघीय विकाय कार्यक्रमअन्तर्गत जलवायु परिवर्तन तथा अनुकूलन उत्थानशीलता कार्यक्रम विश्लेषक दीपक केसी जलवायु परिवर्तनका कारण आन्तरिक बसाइँसराइ र आप्रवासनका घटना नेपालमा देखिन थालिसकेको बताउँछन् । उनले मुस्ताङ, खोटाङ र रामेछाप जस्ता जिल्लामा जलवायु परिवर्तनका कारण पानीका मुहान सुकेर स्थानीयहरू बसाइँ सरेका घटना बाहिर आएको उनले बताए । जलवायु परिवर्तन सिर्जित समस्याका कारण तीन खालका बसाइँसराइहरू हुने उनको भनाइ छ । सधैंका लागि हुने बसाइँसराइ, मौसमी बसाइँसराइ र निश्चित घटना विशेषमा हुने बसाइँसराइ । उनले भने, आन्तरिक र बाह्य दुवै खालका बसाइँसराइमा जलवायु परिवर्तन मुख्य वा सहायक कारणका रूपमा देखिने क्रम बढेको छ ।"
'हानिनोक्सानीका विषयलाई क्षतिपूर्तिमा नजोडी नयाँ संवाद सुरु गर्नुपर्छ,"तपाईंले ॅनेपालमा विपद् नामक पुस्तक तयार गर्नुभयो । पुस्तकमा केलाइएको वस्तुस्थिति र हालको तस्बिर हेर्दा कस्तो देख्नुहुन्छ ? भविष्यको आकलन कसरी गर्नुहुन्छ ?पुस्तकले सगरमाथा क्षेत्रको हिमपहिरो, जुरे पहिरो, कर्णालीको हाँडीघोप्टे वर्षा, हुदहुद समुद्री आँधीको अन्नपूर्ण क्षेत्रमा प्रभाव, जाजरकोटमा झाडापखालाको समस्या, मुगु खत्याडमा असिनाले निम्त्याएको विनाश र टर्किस एयरलाइन्सको विमान दुर्घटनालगायत २०७१ वैशाखदेखि चैतसम्म नेपालमा भएका ७ वटा विपद्को लेखाजोखा गरेको छ । भूकम्पपछि संविधान बन्यो, चुनाव भयो । सन् २०१७ मा विपद्सम्बन्धी नयाँ ऐन, विपद् व्यवस्थापन प्राधिकरण बनाइएको छ । भूकम्पपछिको पुनर्निर्माण गर्यौं तर रैथाने ज्ञान र प्रविधि, सामग्री विस्थापित भए । गर्मी र चिसो हुने भूभागमा पनि एउटै ढाँचाका घर बनेका छन् ।काम गर्ने परिपाटी अझै पनि घटनापछि गरिने उद्धार र राहतमा केन्द्रित छ । हेलिकोप्टर लिएर जाने चलन छ अहिले पनि । केन्द्र, प्रदेश र स्थानीय तह कसले के गर्ने भन्ने स्पष्ट छैन, केन्द्रीकृत मानसिकता हाबी छ । तर, कतिपय ठाउँमा स्थानीय सरकारबाट विपद् व्यवस्थापन सहज भएका उदाहरण छन् । तराईका नदीहरूमा जडान गरिएको समुदायमा आधारित बाढीको पूर्वसूचना प्रणालीले जीउज्यानको क्षतिमा उल्लेख्य कमी ल्याएको छ । तर, यसमा सीमितता छन् । गत कात्तिकमा भएको वर्षामा प्रकट भयो । पूर्वसूचना गरियो तर धान बालीमा नोक्सान कम गर्न सकिएन । हालको विश्वव्यापी उत्सर्जनको दर कायमै रहने परिदृश्य छन् । जलचक्रका वर्षाजस्ता प्रक्रिया झन् विषम हुनेछन् । पुरानो तरिकाले जे गर्दै छौं अब त्यसले चल्दैन । अर्को कुरा विकासलाई समग्रतामा हेरौं । योजना निर्माण मात्रै विकास होइन । निर्माण त तुलनात्मक हिसाबले सजिलो छ । तर सञ्चालन, जनशक्ति, क्षमता, स्रोतलगायत विधि संस्थागत आधार हुन् । नेपालमा यो ह्रास हुँदै छ । म त जलवायु परिवर्तनले भविष्य झन् नराम्रो हुने जोखिम देख्छु ।"
बोझ महिलालाई,"सिन्धुपाल्चोक बलेफी३ फुल्पीकोटकी मैया थापालाई हिजोआज थाहा हुँदै छ, सुत्केरी महिलाका दुःख र त्यसले स्वास्थ्यमा पार्ने प्रभाव । ग्रामीण भेगका महिला सुत्केरीका बेला पनि खानेपानी ओसार्न टाढासम्म धाउनुपर्ने बाध्यतामा छन् भन्ने उनलाई आफ्नै विगतले बुझायो । दुई वर्षयता स्वास्थ्य स्वयंसेविकाको काम गरे पनि उनले निकालेको निष्कर्ष हो जलवायु परिवर्तनले पानीका मुहान सुक्दा त्यसको सोझो असर महिलाको स्वास्थ्यमा परिरहेको छ ।मैया आफैंले सुत्केरी भएको ११ दिनदेखि पानी ओसार्ने, घाँसदाउराको भारी बोक्ने गरिन् । उनको गाउँका धारामा फागुन, चैत र वैशाखमा नियमित पानी आउँदैन । पानीका पुराना मुहानकुवा पनि सुकिसकेका छन् । पानीकै निम्ति दुईतीन घण्टाको उकालीओराली गर्नु उनीजस्ता महिलाको बाध्यता हो । भारी बोक्दा यौनांगबाट केही निस्केजस्तो अप्ठेरो हुन्थ्यो । महिनावारी हुँदा दुख्ने, पोल्ने, गाह्रो हुन्थ्यो, उनले तीन वर्षअघिको अनुभव सुनाइन् । स्थानीय जलबिरे बजारमा भएको स्वास्थ्य शिविरमा जँचाएपछि उनले थाहा पाइन् पाठेघर सरेको रहेछ । गर्भवती, सुत्केरीका बेला स्याहार नपुग्दा र नियमित पानीको भारी बोक्दा उनले बेहोरेको पीडा हो यो ।उनले स्वास्थ्य स्वयंसेविका भएपछि आफूजस्तै समस्या भोगेका धेरै दिदीबैनीको कथा सुन्न पाइन् । गाउँघरका पानीका मुहान सुक्न थालेपछि महिलाको दुःख झनै बढे । प्रत्येक बुहारी टाढाटाढाबाट पानी ओसार्छन् । जसले उनीहरूको पाठेघरमा अनेकखाले समस्या थपिदिएको छ, उनले भनिन् ।केन्द्रीय तथ्यांक विभागका अनुसार सिन्धुपाल्चोकमा प्रत्येक वर्ष पानी पर्ने दर घट्दै गइरहेको छ । सदरमुकाम चौतारामा रहेको स्टेसनको मापनअनुसार सन् २०१३ मा वर्षभरि दुई हजार एक सय ७३ मिलिमिटर पानी परेकामा सन् २०१६ मा दुई हजार तीन मिलिमिटर र सन् २०१७ मा जम्मा एक हजार पाँच सय ७२ मिलिमिटर पानी पर्यो । पानी पर्ने दर घट्नुको सोझो असर मुहानहरूमा परिरहेको छ । खानेपानीको स्रोतको अभावको सोझो असर महिलामाथि पर्ने जलवायु र लैंगिक समानता तथा सामाजिक समावेशीकरण क्षेत्रका विज्ञ विमलराज रेग्मी बताउँछन् । जलवायुजन्य परिवर्तनले पानीका मुहान थालेका छन्, उनले भने, जसको असर घरायसी काममा जोतिने महिलामा परेको छ । विश्व स्वास्थ्य संगठनको अध्ययनका अनुसार जलवायु परिवर्तनले मानव स्वास्थ्यमा पार्ने असर उमेर, सामाजिकआर्थिक वर्ग, पेसा र लिंगका आधारमा फरक हुने गर्छ । महिला, बालबालिका, दलित, जनजाति, मधेसी, मुस्लिम, अपांगता भएका व्यक्तिलगायत सीमान्तकृत समुदायमा यसको प्रभाव बढी हुन्छ किनकि जीवन निर्वाहका लागि प्राकृतिक स्रोतमा उनीहरूको निर्भरता धेरै छ । घरायसी प्रयोजन र कृषि कार्यमा चाहिने पानीका संकलनकर्ता, उपभोक्ता र व्यवस्थापकका रूपमा महिलाको भूमिका रहेका कारण जलसंकटमा उनीहरूमाथि कार्यबोझ बढेको छ । मैयाको जस्तै कथा छ, बझाङकी ४० वर्षीया अप्सरा सिंहको । एक दशकअघिसम्म उनलाई खेतीबारीको कमाइले मनग्य खान पुग्थ्यो । विस्तारै हिउँ कम पर्न थाल्यो । खडेरी लामो समय चलेपछि धान, गहुँको उत्पादन घट्यो । बालीमा नयाँनयाँ रोगकिरा लागे । बदलिँदो जलवायुकै कारण चार पाँच वर्षयता उनको परिवारलाई बारीको उब्जाउले ६ महिना पनि नपुग्ने भयो । नुनतेल, अन्न सबै किनेरै खानुपर्ने बाध्यता थपिएपछि उनका पति मजदुरी गर्न भारत पसे । हिउँ पर्दैन, बालीमा रोगै लाग्दो हो, किरै लाग्दो हो, उनले भनिन्, ४५ वर्षदेखि यस्तो समस्या छ । गहुँ र धानमा रोग लाग्छ, रुडो (खडेरी) परेर उम्रिँदैन । पतिले भारतमा पसिना बगाएर कमाएको पैसाले नै किनेर खानुपर्ने अवस्था आएको उनले बताइन् । बूढा इन्डिया जाँदा पोर्सो (मल) बोक्नमात्रै होइन, जोत्न, दाउरा ल्याउन, घर छाउनकै समस्या हुन्छ, उनले सुनाइन् । कमाउनका लागि पति विदेशिएपछि अप्सरालाई कामको बोझ थपिएको छ । जसको सोझो असर उनको स्वास्थ्यमा परेको छ । हिजोआज पाठेघर दुख्ने, पोल्ने हुन थालेको छ, उनले भनिन् ।नेपाल श्रमशक्ति सर्वेक्षण २०७४७५ का अनुसार ४७ प्रतिशत पुरुषको तुलनामा ६१ प्रतिशत महिला जीविकोपार्जनका लागि कृषिमा निर्भर छन् । कम उर्बर बारीमा खन्ने, गोडमेल र मलजल गर्ने तथा बीउ संकलन र भण्डारणका काम प्रायः महिलाको जिम्मेवारीमा पर्छन् । जलवायु परिवर्तनका कारण कृषि उत्पादनमा आएको ह्रासले महिला तथा बालबालिकाहरूको खाद्य असुरक्षा बढेको छ । संयुक्त राष्ट्रसंघीय बालकोष (युनिसेफ) को विश्वका बालबालिकाको अवस्था २०१९ ः बालबालिका, खाना र पोषण प्रतिवेदनमा भनिएको छ, खडेरीका कारण कृषिमा ८० प्रतिशत नोक्सानी र क्षति पुग्छ, यसले बालबालिका र परिवारका लागि उपलब्ध खानेकुरासँगै त्यो खानाको गुणस्तर र मूल्यमा पनि नाटकीय प्रभाव पार्छ । जलवायु परिवर्तनका कारण उत्पन्न खाद्य संकटले बालविवाहलाई पनि बढावा दिएको देखिन्छ । जसबाट किशोरीहरूको स्वास्थ्य जोखिममा परिरहेको छ । बझाङको तल्कोट गाउँपालिकाकी रमिता (परिवर्तित नाम) लाई सानैदेखि जागिर खाएर आफ्नै खुट्टामा उभिने धोको थियो । किनकि महिला र केटीहरूले आयआर्जन गर्न नसके जीवन जिउन गाह्रो हुन्छ भन्ने कुरा उनले आफ्नै आमाको भोगाइ देखेरै थाहा पाइसकेकी थिइन् । जागिर खान राम्रो पढ्नुपर्छ भन्ने जानेकी उनी नियमित स्कुल जान चाहन्थिन् । तर आमाबुबाले छोरी मान्छे बिहे गरेर अर्काकै घर जाने हो, किन पढ्नुपर्यो भन्दै मेलापात, घाँसदाउरामा खटाउन चाहन्थे । जसोतसो उनी आठ कक्षामा पुगिन् । तर दिनदिनैको खप्कीले उनलाई घरप्रति वितृष्णा बढायो । एक युवकसँग प्रेममा परिन् । घरसँगको बढ्दो दूरीका कारण १५ वर्षकै उमेरमा प्रेमीसित भागी विवाह गरिन् । त्यसपछि पनि उनका दुःख कम भएनन् । कामको बोझले पतिसँग मनमुटाव हुन थाल्यो । दिनहुँ कुटपिट सहनुपरेपछि माइतीघर फर्किन् । भन्छिन्, न पढाइ पूरा गर्न सकें, न जागिर नै खाने भएँ, उसले पनि अर्को बिहे गर्यो । अहिले अलपत्र भएँ । बझाङमा खाद्य र लैंगिक समानता तथा समावेशीकरणको सबालमा जानकार सीता सिंह जलवायु परिवर्तनका कारण थपिएका काम र त्यसैको बोझले उत्पन्न बेमेलले बालविवाह बढ्न थालेको बताउँछिन् । तल्कोटकी बहिनी एउटा उदाहरण मात्रै हुन्, यहाँ महिला र केटीले घरायसी काम, खेतीपाती नै गर्नॅपर्छ भन्ने पुरानो सोच छ, उनले भनिन्, त्यसमाथि पहिलेजस्तो खेती उब्जनी हुन छाड्यो, उनीहरूलाई पढ्न खर्च पुर्याउन गाह्रो मान्छन् । तापक्रम र वर्षात्को चक्र यही गतिमा बढ्दै जाने हो भने नेपालमा आउने शताब्दीसम्म जलवायुजन्य विपद्ले महिला र सीमान्त समुदायको जनजीवनमा अकल्पनीय क्षति पुग्ने सम्भावना रहेको हालै प्रकाशित एक अध्ययनले देखाउँछ । बेलायती दूतावास र अक्सफोर्ड पोलिसी म्यानेजमेन्ट को सहयोगमा वन तथा वातावरण मन्त्रालयद्वारा प्रकाशित संकटासन्न र जोखिम मूल्यांकन तथा अनुकूलन विकल्पहरू पहिचान अध्ययनअनुसार सन् २०५० सम्ममा अहिले परिरहेको पानीको दर ६ देखि १९ प्रतिशतसम्म र शताब्दीको अन्तिममा २० प्रतिशत बढ्ने सम्भावना छ । अछाम, बझाङ, बाजुरा, बैतडी, डोटी, डडेलधुरा, कालीकोट, दैलेख, जाजरकोट, रुकुम पश्चिम, सल्यान, रुकुम पूर्व, रोल्पा, महोत्तरी गरी देशभरमा १४ जिल्ला जलवायु परिवर्तनको उच्च संकटासन्न सूचीमा छन् । बढ्दो जलवायु जोखिमले महिला, बालबालिका तथा सीमान्तकृत समुदायमा बढी प्रभाव पार्ने भएकाले अनुकूलन र न्यूनीकरणमा संवेदनशील भएर सरकारले पर्याप्त काम गर्नॅपर्ने कृषि तथा खाद्य सुरक्षा अनुसन्धानकर्ता सुजाता तामाङ बताउँछिन् । संकटासन्न समुदायको पहिचान गरेर अनुकूलनमा सघाउनुपर्यो, कृषिलाई महिलामैत्री बनाउनुपर्यो, परम्परागत खाद्य ज्ञानहरूलाई प्रवर्द्धन गरिनुपर्यो, उनले भनिन् । वन तथा वातावरण मन्त्रालयको जलवायु परिवर्तन व्यवस्थापन महाशाखामा सहसचिव राधा वाग्ले जलवायु परिवर्तनको प्रभाव अन्तरसम्बन्धित विषय भएकाले मन्त्रालयले बनाएका नीति कार्यान्वयन गर्न स्थानीय तहसम्म समन्वय र सहजीकरणको काम गरिरहेको बताइन् । अस्ति कोप२६ सम्मेलनमा २०३० सम्ममा जलवायु परिवर्तनको संकटासन्न समुदायलाई त्यसको प्रभावबाट मुक्त गराउँछौं भन्ने प्रतिबद्धता गरेर आएका छौं, हाम्रो पहिलो प्राथमिकता नै उनीहरूलाई छ, उनले भनिन्, यसो हुँदा हामीले जलवायुजन्य नीति, अनुकूलन नीति बनाउने र कार्यान्वयनका लागि विषयगत मन्त्रालयलाई झकझक्याइरहेका छौं ।"
विकासको फेरिँदो चरित्र,"जलवायु परिवर्तनको मुद्दा सिंगो राष्ट्रले बोक्नुपर्छ अब । सबभन्दा ठूलो भूमिका भने युवाहरूले खेल्न सक्छन्, जसरी स्विडेनकी १९ वर्षीया ग्रेटा थनबर्ग एउटा आइकन बनेकी छन् ।"
फेदीमा सुक्दै पानी,"चितवन र पर्सा राष्ट्रिय निकुन्जले घेरिएको छ, पर्साको ठोरी गाउँपालिका । चुरेको सिरानमा रहेको ठोरी वरिपरि घना जंगल पनि छ । तर यहाँका बासिन्दाले सहज रूपमा खानेपानी र सिँचाइको सुविधा पाएका छैनन् । ठोरी१ सरस्वतीनगर फायरलाइनकी ६८ वर्षीया कान्छी तामाङ्नीले ५ वर्षअघिसम्मको खानेपानीको पीडा अझै भुलेकी छैनन् । गाउँभन्दा ५ किमिमाथि चितवन निकुन्जस्थित चुरे पर्वतको फेदीबाट ल्याएको पानीले अहिले टोललाई राहत त दिएको छ तर कहिलेसम्म भन्नेमा स्थानीय चिन्तित छन् । कहिले वन्यजन्तुले पाइप नष्ट पार्ने हुन् र पानी आउन छोड्छ भन्ने चिन्ताले हामीलाई सताइरहन्छ, उनले भनिन्, टोलका १ सय घरधुरीका लागि ढिलै भए पनि पानी आएको छ ।५८ वर्षीया सन्जमाया तामाङ्नीलाई पनि ५ वर्षअघिसम्म पनि आफूहरूले कुवा र अमुवा खोलाको पानी खाएको सम्झँदा अत्यास लागेर आउँछ । अब सरकारले खानेपानीको दिगो व्यवस्था गर्नुपर्ने उनले बताइन् । अहिले पनि ५ किलोमिटर परबाट पाइपमा तानेर ल्याएको अस्थायी पानीको के भर, उनले भनिन् ।सरस्वतीनगरको पूर्वमा रहेको जानकीनगरमा पानीको व्यथा झनै कष्टकर छ । यहाँका स्थानीयले गाउँबाट करिब ७ किमि टाढा चितवन निकुन्जस्थित अमुवा खोलाको मुहानबाट पानी ल्याएका छन् । त्यही विकल्प पनि भरपर्दो छैन । करिब ३५ घरधुरी सातायता काकाकुल छ । निकुन्जमा हात्तीले ठाउँठाउँमा पाइप चुँडाएपछि खानेपानीको संकट भोग्नुपरेको भीमसेन श्रेष्ठ सुनाउँछन् । त्यसो त महिनामा १५ दिन हामीले यो समस्या भोग्दै आएका हौं, उनले भने, अब दुःख र पीडा भोग्ने बानी नै परिसक्यो । अर्का स्थानीय कृष्णमान श्रेष्ठ तत्काललाई बस्तीभन्दा १ किमि दूरीमा रहेको कुवाबाट पानी ल्याएर तिर्खा मेटाइरहेको बताउँछन् । बस्तुभाउलाई खुवाउन पानीको चरम अभाव झेलिरहेको उनले पीडा पोखे । बस्तीमा खानेपानी र सिँचाइको समस्याले १० वर्षदेखि ५० बिघाभन्दा बढी खेतीयोग्य जग्गा बाँझो रहेको उनले बताए । यही समस्याले थुप्रै परिवार बसाइँ सरेर पानीको सुविधा भएको ठाउँमा गइसके, उनले भने ।त्यसो त सिँचाइ अभावले सरस्वतीनगरमै पनि जग्गा बाँझो छ । सिँचाइ अभाव र वन्जयन्तुले बाली नष्ट गर्दा यहाँको झन्डै ४० हेक्टर जग्गा बाँझो रहेको स्थानीय बताउँछन् । दशकयता करिब सय घरधुरी बसाइँ सरेर अन्यत्र गएपछि उनीहरूको जग्गा बाँझो बसेको स्थानीय नवराज फुयाँलले बताए । बाँझो खेतमा झाडी र बुट्यान उम्रेर ससानो जंगल नै बनिसकेको छ । वर्षैंभरि सिँचाइ सुविधा उपलब्ध गराउन डिप बोरिङ र स्यालो ट्युबवेल तत्कालको विकल्प रहे पनि महँगो भएकाले लगानी जुटाउनै समस्या हुने स्थानीय बासिन्दाको भनाइ छ ।सरस्वतीनगर र जानकीनगर मात्र नभई ५ हजार उपभोक्तालाई लक्षित गरी यसै वडामा ३ वर्षअघि ५ लाख लिटर क्षमताको होभरहेड ट्यांकी बनाइएको थियो । तर स्थानीयको घरमा अझै पानी पुग्न सकेको छैन । खानेपानी तथा सरसफाइ डिभिजन कार्यालय बारापर्साले सरस्वती खानेपानी सरसफाइ उपभोक्ता समितिसँगको सहकार्यमा ट्यांकी बनाएको हो । तर कार्यालय परिसरमा पाइप थन्क्याइएको छ । उपभोक्ता समितिका सचिव कमलविक्रम तिमल्सेना बजेट अभावले आयोजनाले पूर्णता पाउन नसकेको बताउँछन् । ट्यांकीमा पानी चढाउने मोटर चलाउन हालको २ फेजको विद्युत्को तारले पावर नपुग्ने र ३ फेज तार तान्न कम्तीमा १५ देखि २० लाख रुपैयाँ लाग्ने भएकाले त्यो समितिको क्षमताभन्दा बाहिरको कुरा भएको उनले बताए ।ठोरी५ सुवर्णपुरवासीको पीडा पनि कम्ता छैन । चितवन निकुन्ज स्थापना हुँदा २०२१ सालतिर निकुन्जबाट मानवबस्ती स्थानान्तरण गरी यहाँ ल्याइएपछि सुवर्णपुरवासीले खानेपानी समस्या भोग्दै आएका हुन् । खानेपानी तान्न उनीहरू डिप बोरिङ र स्यालो ट्युबवेलकै भर पर्नुपरेको छ । वर्षे बाली आकाशे वर्षाकै भरमा हुन्छ, सुवर्णपुर गाविसका तत्कालीन अध्यक्ष जरी लामा पीडा सुनाउँछन्, हिउँदमा सिँचाइ नचाहिने तोरी, सुर्ती लगाउनु हाम्रो बाध्यता हो । गाउँभन्दा १७ किमि उत्तर निकुन्जस्थित घोरे मसान खोलाको मुहानबाट नहर ल्याउने योजना थियो । तर निकुन्जले आफ्नो क्षेत्रमा निर्माण कार्य हुन नदिने भएपछि बीचमै रोकिन पुग्यो । चार वर्षअघि गाउँमा ओभरहेड ट्यांकी निर्माण भइसके पनि खानेपानी वितरण हुन नसकेको स्थानीय देवीप्रसाद दाहालले बताए ।"
"बोलीमा संरक्षण, व्यवहारमा दोहन","मधेसको अन्न भण्डार समथर भूमिलाई सिञ्चित गर्ने पानीको मुहान चुरे हो । बर्सेनि अतिक्रमण, डढेलो, मानवबस्ती विकास र बढ्दो नदी दोहनका कारण कोमल माटो र ढुंगाले बनेको चुरे संकटमा परेको छ । खहरे खोलाबाट बग्ने सुक्खा बालुवाले चुरेको प्राण पानीको मुहानलाई सुकाएको छ । अव्यवस्थित वन फँडानी, भीरपाखामा अव्यवस्थित खेती, सडक निर्माण, बस्ती विकास र मुहान सुक्दा डाँडा उजाड भएका छन् ।चुरेमा चौतर्फी अतिक्रमण बढेको छ । चुरेबाट बगेर आउने बालुवा र गिट्टीको मापदण्ड मिचेर उत्खनन भइरहेको छ । स्थानीय तहले उत्खननका लागि नदी ठेक्का लगाएर अनुगमन नगर्दा तीन फिट गहिरो खाल्डो खन्नुपर्ने ठाउँमा ३० फिटसम्म खनिएको छ । त्यसले पानीको स्रोत र मुहान सुक्नुका साथै चुरे पहाडमै प्रत्यक्ष असर गरिरहेको छ । उत्खननले केही सीमित व्यक्ति धनी भएका छन् तर सर्वसाधारणको भविष्य संकटमा परेको छ । चुरेको सबालमा पहिले सचेतनाको अभाव, रेखदेख र नीति निर्माणको समस्या थियो । अहिले कानुन नभए पनि चुरेलाई संरक्षण क्षेत्र घोषणा गरेर विकास ऐनअन्तर्गत राष्ट्रपति चुरे तराई मधेस बोर्ड गठन गरिएको छ । तर, चुरे क्षेत्रमा खुला चरिचरण, आगलागी र मापदण्डविपरीत उत्खनन नियन्त्रण गरिएको छैन । मानव स्वार्थका लागि बर्सेनि लाखौं रूखबिरुवा आगलागीबाट नष्ट हुँदा चुरेको माटोमा प्रत्यक्ष असर परेको चुरे संरक्षणका लागि पैरवी गर्दै आएका महोत्तरी भंगहाका विजयसिंह बताउँछन् । चुरे क्षेत्रकै विषयमा विद्यावारिधि गरेका सिंहका अनुसार राज्य र राजनीतिक दलले आर्थिक लाभका लागि प्राकृतिक स्रोतको अवैध दोहन गर्दा समस्या विकराल बन्दै गएको छ । स्थानीय, प्रदेश र संघीय सरकारले चुरे संरक्षणको चर्चा गरे पनि यसका लागि आवश्यक ऐन कानुन बनाएका छैनन्, सिंहले भने, राज्यबाटै चुरेमाथि संकट छ । स्थानीय तहले राजस्व संकलन गर्न नदीमा जथाभावी ठेक्का लगाएका छन् । ठूला उपकरण प्रयोग गरी नदीमा उत्खनन भइरहेको छ । चुरेबारे चर्चा र बहस बढेपछि स्थानीय बासिन्दा केही सचेत बन्न थालेका छन् । प्राकृतिक स्रोतको रक्षाका लागि आवाज उठाउँदा धनुषाको श्रीपुरमा स्थानीय दिलीप महतो मारिएको धेरै भएको छैन । नागरिक सचेत छन् तर राज्य सञ्चालकमा चेत आएको छैन, उनले भने । चुरेलाई प्रत्यक्ष असर पार्ने नदी उत्खनन नियन्त्रणका लागि स्थानीय सरकारले सक्रियता बढाउनुपर्ने उनले बताए । प्राकृतिक स्रोतलाई उपयोग गर्नैपर्छ तर आवश्यकता र मापदण्डअनुसार । वातावरणमा असर नपर्ने गरी उपयोग गर्नुपर्छ, उनले भने । नदीमा उत्खनन गर्दा मापदण्ड पालना भए नभएको अनुगमन, मूल्यांकन र निगरानी गर्नुपर्ने उनले बताए । सरकारले चुरे संरक्षणका लागि बोर्ड गठन गरेको छ भने राजनीतिक दलहरूले वातावरणीय दृष्टिकोणले संरक्षण क्षेत्र घोषणा गरी चुरेबाट कुनै पनि निकासी र दोहन नगर्ने प्रतिबद्धता जनाएका छन् । तर, चुरे संरक्षणका लागि आवश्यक कानुन बनाउन आलटाल गरिरहेका छन् । पहिले चुरेबाट ढुंगागिट्टी भारत निकासी हुन्थ्यो, त्यो रोकियो, भारततर्फ ढुंगागिट्टी निकासी बन्द गरी चुरेबारे संसद्भित्र र बाहिर बहस सुरु गरे, सिंहले भने, अब बहसले मात्रै हुन्न, चुरे संरक्षणसम्बन्धी ऐन आवश्यक छ । चुरेबाट कुनै पनि प्राकृतिक स्रोत बाहिर निकाल्न नदिने नीति बनाउनुपर्छ । संरक्षणका लागि चुरेबाट बग्ने नदीहरूको गुरुयोजना बने पनि बजेट र जनशक्ति अभावमा कार्यान्वयन हुन नसकेको उनले बताए ।ऐन बनाएर प्राकृतिक स्रोतको उत्खनन गरे मात्रै चुरेको संकट न्यूनीकरण गर्न सकिन्छ । स्थानीय तहले राजस्व संकलन र आम्दानीका लागि कानुन बनाएका छन् । प्राकृतिक स्रोतको दोहन गरी महँगा गाडी, भत्ता र सुखसुविधामा रकम खर्चिएका छन् । प्राकृति स्रोत दोहनबाट आएको रकम त्यसैको व्यवस्थापनमा खर्चिनुपर्ने सिंहको तर्क छ । स्थानीय तहका जनप्रतिनिधिले प्राकृतिक स्रोतको संरक्षणमा ध्यान दिनुको सट्टा व्यक्तिगत स्वार्थपूर्ति गर्न चुरेको आधारस्तम्भका रूपमा रहेका नदीमा अत्यधिक अवैध दोहन गरेका छन् । दुई दशकअगाडि व्यक्तिले दोहन गर्थे, अहिले राज्यबाट प्रविधि र उपकरण प्रयोग गरी प्राकृतिक स्रोतको चरम दोहन भइरहेको छ, सिंहले भने, चुरेबाट मधेसमा बगेर आउने माटो, गिट्टी, ढुंगालाई चुरेमै रोक्नुपर्छ । मधेसका लागि चुरे लाइफलाइन र संवेदनशील अंग भएकाले जनतालाई सचेत गरी स्थानीय तहले कति बजेट दिने, के काम गर्ने, प्रदेश र संघीय सरकारले केकति काम गर्ने सबैको सहभागिता आवश्यक रहेको सिंहले बताए । बजेटमात्रै नभएर चुरेमा अनरसिपको जरुरत छ, उनले भने, चुरेको पानी चुरेमा, सफा पानी घरघरमा अभियान अगाडि बढाउनुपर्छ ।१५ वर्षअगाडिसम्म व्यक्तिगत प्रयोगका लागि दोहन हुने चुरेमा अहिले आर्थिक र व्यापारिक स्वार्थपूर्तिका लागि उत्खनन भइरहेको छ । सरकार सतर्क भएर गुरुयोजना बनाए पनि संघीयता कार्यान्वयन हुँदा चुरेमा झन् समस्या थपिएको छ । स्थानीय तहले प्राकृतिक स्रोतसाधनलाई आम्दानीको प्रमुख आधार बनाएका छन् । प्राकृतिक स्रोतको दोहनबाट संकलन भएको राजस्व स्थानीय र प्रदेश सरकारले बाँडफाँट गर्छन् तर नियमन र अनुगमन गर्दैनन् । चुरे संरक्षण बोर्डमा राजनीतिक दलका व्यक्ति राखिँदा चुरेप्रति प्रतिबद्ध हुन नसकेको जनाउँदै सिंहले भने, स्थानीय तह र प्रदेशस्तरमा चुरे संरक्षणको ऐन बनाएर बजेट र जनशक्ति परिचालन गर्नैपर्छ । प्रदेशको नीति आयोगले चुरे संरक्षणलाई प्राथमिकता दिनुपर्छ, सरकारले एकीकृत रूपमा नदी प्रणालीमा चुरे संरक्षणको योजना बनाउनुपर्छ ।भूबनोटको दृष्टिकोणले अत्यन्त कमजोर चुरे पर्वतमा वन विनाश र क्षयीकरण बढेको छ । नदीहरूको बहावले गर्दा संवेदनशील चुरेबाट बर्सेनि वर्षाको पानीले कमलो भूभाग बगाएर तराईको उर्बर फाँटमा थुपारेको छ । राजमार्गभन्दा दक्षिण क्षेत्रका नदीमा मापदण्डविपरीत भइरहेका उत्खननले चुरेमा प्रतिकूल असर पारेको छ । गाउँ, बस्ती, खेतीयोग्य जमिन जोखिम बढेको र पर्यावरणमा प्रत्यक्ष असर गरेको छ । मध्यक्षेत्रको जलाधार क्षेत्रमा भइरहेको उत्खनन तत्काल रोक्नुपर्ने चुरे संरक्षणको क्षेत्रमा काम गर्दै आएका महोत्तरी बर्दिबासका नागदेव यादवले बताए । विकासका लागि आवश्यक गिट्टी, बालुवा मापदण्डअनुसार निकाल्नुपर्ने भए पनि कानुन कार्यान्वयन भएको छैन ।लामो समयसम्म पानी नपरेर सुक्खा भएको अवस्थामा छोटो अवधिमा भारी वर्षा हुँदा चुरे क्षेत्रमा बढी क्षति भइरहेको छ । छोटो अवधिको भारी वर्षामा चुरेको माटोले पानी रिचार्ज गर्न सक्दैन । यस्तो वर्षाले चुरेको माटो बगाएर मधेसलाई मरुभूमि बनाएको छ । पहाडी क्षेत्रमा पानी रिचार्ज हुन नसक्दा मधेसमा पानीको मुहान सुकेको छ । चुरे क्षेत्रमा भएको क्षति सुधार्न बजेट खर्चिए पनि चुरेबाट बग्ने नदीमा जथाभावी मापदण्डविपरीत उत्खनन भइरहेको छ ।राजमार्गभन्दा माथि महोत्तरी र धनुषा जोडिएको क्षेत्रमा चुरेमा सुधार भए पनि प्रदेशको अन्य जिल्लामा उजाड छ । महोत्तरी र धनुषा जोड्ने सिमानाको चुरे क्षेत्र खुला चरिचरन खहरे खोलाका कारण संकटमा परेको थियो । रातु नदी किनारमा बाँस, घाँस लगाएर चरिचरण बन्द गरिएको र १०३ खहरे खोलामध्ये ६७ वटामा ड्याम बनाएर चुरेलाई हराभरा बनाइएको पैरवी मञ्चका यादवले बताए । वृक्षरोपण र ड्याम निर्माणले महोत्तरीको बर्दिबासभन्दा माथिल्लो क्षेत्रको नदीमा माटो र बालुवा देखिन्छ । चुरेको डाँडामा नांगो भूमि कतै देखिँदैन । पूरै हरियो क्षेत्र देखिन्छ । स्थानीयले चुरेको महत्त्व बुझेर संरक्षणमा लाग्दा वन विनाश भएको चुरेमा फेरि हरियाली फर्केको छ ।वन, खानेपानी, सिँचाइ उपभोक्ता समितिकै सहभागितामा विकास निर्माण भइरहेको छ । स्थानीय र प्रदेश सरकारले उत्खनन रोकेर चुरे संरक्षणका लागि अगाडि बढ्नुपर्छ । चुरेमा पानी रिचार्ज नहुँदा मधेसमा मुहान सुकेको छ । सुकेको मुहानमा फेरि पानी ल्याउन चुरेमा पानी होल्ड हुनुपर्छ । होल्ड भएको पानीले मधेसमा पानीको मुहान र चुरेमा हराभरा जंगल बढाउन मद्दत पुग्छ । चुरेबाट बग्ने नदीको किनार हराभरा बनाउन सकिए मधेसको उब्जाउ जमिनको संरक्षण हुन्छ । अनियन्त्रित खोलाका कारण पानीको भण्डार चुरे र अन्नको भण्डार मधेस उच्च जोखिममा छन् । पानी र अन्न भण्डारको संरक्षण गर्न चुरे संरक्षण आवश्यक छ ।सिरहा, सप्तरीमा चुरेको समस्या समधान गर्न कुनै पनि निकाय गम्भीर छैनन् । राष्ट्रपति चुरे संरक्षण इकाइ, प्रदेशको उद्योग पर्यटन वन तथा वातावरण मन्त्रालय मातहतको वन डिभिजन, जलाधार व्यवस्थापन कार्यालय र स्थानीय सरकारले छरिएर काम गर्दै आएका छन् ।"
'भूक्षयले हिममाटो बग्न थाल्यो,"अध्ययनअनुसार हेलम्बुको तार्केघ्याङ क्षेत्रको हिमाली भागमा ३० वर्षयता धेरै वर्षा भएकाले भूक्षय बढ्दै गएर हिममाटो (पर्माफ्रोस्ट) बग्न थालेको छ । हिममाटो विस्तारैविस्तारै बगिरहेको छ । भूक्षय दुईचार वर्षदेखि बढिरहेको छ । हिमाली डाँडाहरूमा सेता धर्साजस्ता खोल्सीहरू धेरै देखिन्छ । ती खोल्सी हिमालबाट बगाएको ढुंगामाटोले बनाएका हुन् । वर्षौंसम्म जमेर रहेको माटो बगाउन थालेपछि हिमाली भेगमा भूक्षय विस्तारै बढ्दै गएको देखिन्छ । मनसुन वर्षात् हिमालको तल्लो भागमा बढी पर्नुपर्नेमा माथिल्लो मागमा पर्न थालेको छ । गत वर्षात्मा गोरखा, मनाङ र मेलम्ची पहिरो त्यसकै कारण बढी हो । पानी किन बढी पर्न थाल्यो गहिरो अध्ययन भएको छैन । पानी बढी परेपछि त्यसको असरले साना हिमताल फुट्ने, भूक्षय बढ्ने र हिममाटो बगाउने क्रम सुरु भएको देखिन्छ ।४ हजार ७ सय मिटर उचाइको हिमाली भेगमा बनेका ससाना तालको मुख विस्तारै फुट्दै गएपछि भूक्षय बढेको देखिन्छ । भूक्षय बढ्दै गएर गत असारमा पहिरो सुरु भएको समतल भूमि भेमाथाङमा हिममाटोले भरियो । त्यहाँ पहिलेदेखि नै जमेको माटो थियो । भेमाथाङको पछिल्लो मुखमा बढी दबाब परेपछि बग्न थाल्यो । त्यसले पहिरोको रूप लियो ।भूक्षयले त्यसलाई पनि भत्काउँदै लग्यो । यो घटनाले दूधकोसीलगायत हिमनदी आसपासका आयोजनाको निर्माणमा ध्यान दिन ढिला गर्नुहुँदैन । विद्युत् आयोजनाको निर्माण जसरी भइरहेको छ त्यसमा पनि पुनर्विचार गर्नु जरुरी छ ।इन्जिनियरिङ भूगर्भविद् रञ्जनकुमार दाहालसँगको कुराकानीमा आधारित"
"बर्खाले घर लग्यो, हिउँदले श्रीमती","आँगन र पाखो बारीमा पग्लिइसके पनि खोल्साखोल्सीमा अझै हिउँ बाँकी छ । धौलागिरि, टुकुचे र नीलगिरि हिमालको चिसो स्याँठ मंगललाल परियारको अस्थायी टहरोले हम्मेसी छेक्दैन । घाम देखिन थालेपछि उनी टहरो बाहिर निस्कन्छन् । अलि मास्तिर भत्किएको घर हेर्दै टोलाउँछन् । घर हेर्दै विरक्तिन अब उनको साथमा श्रीमती छैनन् । टहरोमा बस्दाबस्दै यो ठण्डीमा रसमायालाई निमोनिया भयो । मंगललालले बर्खामा घर गुमाए, हिउँदमा श्रीमती । मुस्ताङको थासाङ गाउँपालिका२ नौरीकोटमा ४ दशकअघि मंगललालले कम्ता दुःखले घर बनाएका थिएनन् । ढुंगा, माटोको गारो । ढुंगा, माटो र काठकै छानो । दुईतीन वर्षमा छानो फेरिराख्नुपर्ने । दुई तले घरको तल्लो तलामा गाईबस्तु पाल्ने । माथि परिवार बस्ने । खेतीपाती र ज्याला मजदुरीले गुजारा चल्थ्यो । गएको असार १८ को दिन सधैंजसो एकनासको रहेन । हिमालपारिको मुसलधारे पानी छानो हुँदै घरभित्रै पसिसकेको थियो । भित्ताहरू ओसिला थिए । श्रीमती, छोरा, बुहारी र दुई नातिलाई चनाखै बस्न भने । छानो रसाएर तपतप चुहिएको पानीबाट बच्न मंगललालले प्लास्टिक ओढे । राति साढे २ बजेको हुँदो हो, घरको एकापट्टिको गारो घक्रक्क लडेको आवाज आयो । सबै जना जर्याकजुरुक उठे । झरी परिरहेकै रात सबै घरबाहिर निस्किए । निस्किएको केहीबेरमै छानो भत्किएर बजारियो । त्यस रात मंगललालको परिवारले छिमेकमा ओत मागे । बिहान उठेर हेर्दा घर गर्ल्यामगुर्लुम्म ढलिसकेको थियो । त्यही रातको झरीले गाउँमा कसैको घर भाँसियो, कसैको भित्ता चर्कियो । छिमेकी खन्तीगाउँमा ५ घरमा क्षति पुग्यो । मंगललालको परिवार बर्खामा दुई महिना पाल टाँगेर बस्यो । दुई महिना गाउँकै समाज घरमा आश्रय लिए । असोजदेखि छिमेकी जसदेवी शेरचनको जग्गा एक वर्षका लागि भाडामा लिएर ढुंगा, माटोको अस्थायी घर बनाए । बर्खा जसोतसो कट्यो । ठण्डी सुरु भयो । कच्ची घरले भुइँको चिसो छेक्थ्यो न बाहिरको । कात्तिक २८ मा टुकुचे हिमालबाट आएको हिमपहिरोले नौरीकोटलाई नै तर्सायो ।पुसमा हिउँ पर्न सुरु गरेपछि ५९ वर्षीया रसमाया बिरामी पर्न थालिन् । छोरा श्यामलालले आमालाई पोखरा पुर्याए । निमोनिया देखियो । १०१२ दिन उपचार गरेपछि चिकित्सकले घरमै अक्सिजन लगाएर राख्न सुझाए । श्यामलालले माघ १७ मा आमालाई घरै लगे । चार दिनपछि रसमायाले संसार छाडिन् । ६३ वर्षीय मंगलमान पनि थलिएका छन् । चिसोले हातगोडा सुन्निएका छन् । अहिलेको पानीले साह्रै हत्ते बनायो, उनले फोनमा भने । मंगलमानको परिवार अहिले छोरा श्यामलाल र बुहारी मनमायाको भरमा छ । नातिहरू १० वर्षका साहिल र ४ वर्षका सचिन छन् । श्यामलालले बर्खाअघि नै माथिल्लो मुस्ताङबाट लुला प्रजातिका ४ वटा गाई ल्याएर पालेका थिए । हिउँद लागेपछि दूध घटेको छ । अधियाँ खेती पनि यसपल्टको झरीले फस्टाउन पाएन । धेरै झरी पर्दा मकैका बोट मरे । फापरको फूल झरेर रातै भए । आलुको बोट मार्यो । सिमीमा पनि फल लागेन । बितेका वर्ष साढे ५ रोपनीमा ४५ मुरी आलु फल्थ्यो । यस वर्ष ७ मुरी मात्रै फल्यो । गाउँबाट ४५ ट्र्याक्टर आलु बेनी र पोखरा पुग्थे, उनले भने, यो साल मुस्किलले डेढ ट्र्याक्टर पुग्यो । मकै पनि गाउँभरि एक ट्र्याक्टर पनि पुगेन । सिमी अरू बेलाभन्दा तीन गुणा कम फल्यो । सालैपिच्छे ९ रोपनीमा फापर लगाउँदा ८९ मुरी फल्थ्यो । झरीले बिगार्दा यो वर्ष ३ मुरी मात्रै फल्यो । तीन भागको एक भाग जग्गाधनीलाई दिनुपर्छ, उनले भने, अलिअलि त्यही खेतीपाती गरेर नुनतेल चल्थ्यो, अहिले त्यो पनि घट्यो ।उनको घर भत्किएपछि सांसद नै पुगेर सान्त्वना दिए । घर बनाउन सहयोग गर्ने आश्वासन दिए । गाउँपालिकाले पनि जनता आवास कार्यक्रममार्फत घर बनाउन पहल गर्ने बतायो । तर, सात महिना बितिसक्दा पनि न सांसदले सहयोग गरे न गाउँपालिकाले । न कतैबाट कुनै राहत पाए । कतैबाट सहयोग नजुट्ने देखेपछि श्यामलालले आफैं घर बनाउने जोहो नगरेका होइनन् । ज्यालादारी र खेतीपातीबाट बचाएको र आफन्तसँग सरसापट गरेको पैसा थियो उनीसँग । त्यतिबेलै आमा बिरामी परेपछि सबै पैसा सकियो । किरिया खर्चलाई ऋण खोज्नुपर्यो । पैसा हुनेले सबैले बनाउने, मर्मत गर्ने गरिसके, उनले भने, ढुंगा माटोकै भए पनि पक्की घर बनाएर सरौंला भन्ने थियो । थाप्लोभरि ऋण भयो अब कसरी बनाउनु ?झरिले घरबारविहीन बनाएको छ । जग्गा भाडामा लिएर बनाएको छाप्रोको एउटा कुनामा बिरामी बुबा लडिरहेका छन् । खेतीबालीको उत्पादन घटेको छ । जग्गाको भाडाबापत २० हजारमध्ये आधा बुझाउनै बाँकी छ । ३१ वर्षीय श्यामलाललाई के गर्ने भन्ने केही मेसो छैन । केही तालिम लिऊँ भनौं भने गाउँपालिकाले पढाइ छैन भन्छ, मलिन स्वरमा उनले भने, अब हलै जोत्ने त होला । ६ दिन ६ रातको बर्खामर्स्याङ्दी नदीको बाढीले घर र होटल बगाएपछि मनाङको नासों गाउँपालिका धारापानीका ८४ वर्षीय शेरबहादुर गुरुङ काठमाडौं बस्छन् । असार १ को बाढीले उनको ४६ बेडको न्यु तिब्बतियन होटल बगायो । आडैका अरू ४ होटल पनि बगे ।अघिल्लो रातदेखि नै पानी दर्किएको थियो । भोलिपल्ट बिहान ४ बजेतिर जमिन नै थर्किएजस्तो भयो । मर्स्याङ्दीले बगाएर ल्याएका ठूल्ठूला ढुंगा, काठपातको आवाजले माथिल्लो धारापानीसम्मै थर्किएको थियो । धारापानीमा हल्लाखल्ला भयो । स्थानीय ४ बजे नै उठेर अलि मास्तिरको ओढार गाउँ उक्लिए । जति उज्यालो हुँदै गयो, त्यति पानी बढ्दै गयो । बिहानपख ओढार गाउँको डिलबाट तल हेर्दा तल्लो धारापानी सग्लो थिएन । भएको पाँचवटा होटल, गाउँपालिका भवन, विद्यालय भवन, बैंकको कार्यालय मर्स्याङ्दीको कटानले बगाइसकेको थियो ।पहिले पहिले मर्स्याङ्दीको सतह बढ्ने गरे पनि त्यति माथिसम्म आएको शेरबहादुरलाई सम्झना छैन । यसपल्ट ठूलो ढुंगा नदीको बीचमा अड्किएपछि धारापानीतर मर्स्याङ्दी सोझिएको थियो । त्यति माथिसम्म नआइपुग्ला भनेर केही सरसामान निकालिएन, उनले भने, केही बाँकी राखेन । मान्छे बसेको भए सबै सोहोर्ने रहेछ । उनीसहित धारापानीका स्थानीयले ओढारको विद्यालयमा एक साता बिताए । त्यसपछि भने माथिल्लो धारापानीमा रहेको आफन्तको होटलमा झरे । उनको परिवार २२ दिनपछि काठमाडौं झर्यो । पानी परेको दिन उनले गनेरै बसेछन् । ठ्याक्कै ६ दिन ६ रात एकैनासले पानी पर्यो । पानीको थोपा पनि ठूलोठूलो थियो । यत्तिको ठूलो पानी कहिल्यै परेको थाहा पाइनँ, उनले भने । उनका अनुसार पहिला केही घण्टा पानी पर्ने र आकाश उघ्रने हुन्थ्यो । एक झमट फिरिरिर्र दर्किन्थ्यो । लामो झरी पर्दैनथ्यो । यसपल्टको बर्खामा त्यस्तो भएन । ग्रागीबाट पानी घोप्टाएजसरी पानी परिरह्यो । बाउबाजेले पनि कहिल्यै यति ठूलो पानी परेर मनाङमा बाढीपहिरो आएको घटना सुनाएनन्, उनले भने, यसपालि उल्का भयो । पञ्चायतकालमा वडा सभापति, गाउँ सभापति हुँदै निर्वाचित जिल्ला सभापति भएका उनी ०४६ को जनआन्दोलनपछि राजनीतिमा निष्क्रिय भए । अन्नपूर्ण संरक्षण क्षेत्र आयोजना (एक्याप) स्थापनापछि लमजुङबाट मनाङ, थोराङपास हुँदै मुस्ताङ निस्कने चक्रीय अन्नपूर्ण पदमार्गमा उल्लेख्य पर्यटक पुग्न थाले । उनले त्यतिबेलै धारापानीमा होटल बनाए । तत्कालको निर्माण, मर्मतसम्भार र विस्तारमा झन्डै ३ करोड रुपैयाँ खर्च भएको उनी बताउँछन् । खेती किसानी पनि गर्थे । ८ सय भेडाबाख्रा र ५० वटा गाई पालेका थिए । नुन बोक्ने २५ वटा झोवा थिए । उनी मनाङबाट गहुँ, मकै, आलु, चामल बोकेर लार्के पुग्थे । भोटबाट नुन बोकेर चौंरीको लस्कर आउँथे । तिब्बतीसँग अन्न र नुनको विनिमय हुन्थ्यो । भारतबाट आउन थालेपछि भोटबाट नुन आउन छोड्यो । पशुपालन पनि कम हुँदै गयो । अहिले गुरुङको भेडीगोठमा एक सय जति भेडा, च्याङ्ग्रा छन् । अहिले धेरै जना विदेश छन् । कोही काठमाडौं, बुटवल, पोखरा झरेका छन्, उनले भने, गाउँघरमा बस्नै मान्दैनन् । आजभोलिको चलन नै त्यस्तै छ । काठमाडौंमा छोराहरूले बनाएको घर साँघुरो भएको छ । उनलाई धारापानी फर्किन मन छ । तर होटल बनाउने जमिन छैन । राम्रो जमिन फर्किने हिम्मत जुटाइसकेका छैनन् । सरकारले त्यहीँ बस्ने व्यवस्था गरिदिए हुन्थ्यो, उनी भन्छन्, हामी सुकुम्बासी भइयो । मनसुन सुरु भएको चौथो दिन जेठ ३१ देखि नै परेको पानीले मनाङका ठाडो खोलाहरू र मर्स्याङ्दीमा पानीको सतह बढेको थियो । बाढीपहिरोबाट नासों गाउँपालिकाका ताल बजार, सिरान ताल, खोत्रो, धारापानी, थोचें, बगरछाप, दानाक्यु, चामे गाउँपालिकाको तिमाङ, थान्चोक, कोतो, चामे बजार र मनाङ ङिस्याङ गाउँपालिकाको भ्राताङ, पिसाङसम्मका बस्ती, विद्यालय, सरकारी कार्यालय, लघु जलविद्युत्, सिँचाइ, खानेपानी, पुल, बाटोलगायतका पूर्वाधारमा क्षति पुर्यो । मानवीय क्षति भने भएन । गण्डकी प्रदेशको विपद् व्यवस्थापन शाखाका अनुसार बाढीपहिरोबाट मनाङका ७५ घर पूर्ण रूपमा क्षति भएका छन् । घर बनाउन प्रदेशले २ लाख र स्थानीय तहले एक लाख रुपैयाँ उपलब्ध गराएका छन् । उक्त रकमबाट स्थानीयले टिनको छानो हालेर बनाएर बसेका छन् । संघ सरकारले तटबन्धका लागि ६ करोड रुपैयाँ छुट्याएको छ । काम भने अझै सुरु भइसकेको छैन । मनाङका नरेन्द्र लामालाई ०४० सालतिर ताल गाउँमा मर्स्याङ्दीको बाढी पसेको सम्झना छ । त्यति बेला अहिलेजस्तो क्षति भने भएको थिएन । तटबन्ध बनाएर स्थानीय ताल गाउँमै बस्न थाले । अहिले पनि पानीको सतह कम भएकाले बाढी पसेको घर सफा गरेर स्थानीय बस्न सुरु गरेका छन् । अर्को बर्खामा फेरि खतरा दोहोरिन सक्ने उनी देख्छन् । बाढीपहिरोले पारेको असर, भूगोलको अध्ययन गरेर पुनर्वासको योजना बनाउने, भूसंरचनाको अध्ययन गर्ने कार्य भएकै छैन, अन्नपूर्ण संरक्षण क्षेत्र, मनास्लु संरक्षण क्षेत्र र गौरीशंकर संरक्षण क्षेत्रको नेतृत्व गरिसकेका लामाले भने, अस्थायी र स्थायी रूपमा के गर्न सकिन्छ भनेर योजना बन्नुपर्छ । झोलुंगे पुल निर्माण, बिजुली, खानेपानी, सिँचाइ, बाटो निर्माण, भत्किएका संरचनाको पुनर्निर्माण यही आर्थिक वर्षभित्र सक्ने गरी योजना बनाउनुपर्ने उनको तर्क छ । भन्छन्, नेता आएर राहत बाँडेर मात्रै केही हुँदैन । भूबनोटको अध्ययन गरेर स्थायी संरचना नबनाउँदासम्म गएको बर्खाकै पुनरावृत्ति हुन्छ । मनाङमा रहेका खोलाको संरचना, हिमतालको अवस्था, बाढीको जोखिम, सार्नुपर्ने बस्तीको विज्ञबाट अध्ययन अनुसन्धान गरेर योजना नबनाउँदासम्म तल्लो मनाङको समस्या स्थायी रूपमा समाधान नहुने उनी बताउँछन् । वर्षाले बदलेको चरित्रअन्नपूर्ण संरक्षण क्षेत्र आयोजना (एक्याप) इलाका संरक्षण कार्यालय मनाङका प्रमुख लेखनाथ गौतमलाई पनि स्थानीय बूढापाकाले यतिविघ्न पानी यसअघि कहिल्यै नपरेको सुनाए । अत्यधिक वर्षाले चामेको बीच भागबाट बग्ने घट्टेखोलामा पहिरोसहितको बाढी आयो । लमजुङ हिमालको फेदीबाट आउने यो खोलामा यसअघि जेठ १४ मा पनि बाढी आएको थियो । बजार छिरेको दुई ठाडो खोलाले त्यति बेला सामान्य क्षति पुर्याए पनि असार १ मा ६ घर बगायो । मुस्ताङको ठिनी खोलामा गएको बर्खामा ठूलै बाढी आयो । नीलगिरि हिमालको फेदैफेद बग्ने यो खोलामा यति ठूलो बाढी आएको स्थानीयले पहिलोपल्ट देखेका हुन् । मुस्ताङका जिल्ला समन्वय समिति सदस्य एवं ठिनीका स्थानीय ४२ वर्षीय सञ्जय थकालीलाई ठिनीको बाढीले अचम्मित तुल्यायो । ससानो बाढी पहिला पनि आउँथ्यो, उनले भने, त्यसरी उर्लिएको पहिलोपल्ट देखें । त्यति लामो अवधिसम्म निरन्तर पानी परेको थकालीले यसअघि थाहा पाएका थिएनन् । ठिनी मात्रै होइन, मुस्ताङका अन्य ठाडो खोलाहरूमा पनि बाढी आए । मार्फा खोला बढ्दा जोमसोममार्फा सडक खण्ड नै अवरुद्ध भयो । टुकुचे हिमालबाट उत्पत्ति भएको थापा खोला उर्लिंदा निर्माणाधीन १३ मेगावाटको हाइड्रोमा क्षति पुग्यो । बारागुङ मुक्तिक्षेत्र गाउँपालिकाको ऐतिहासिक लुप्रा गाउँ नै जोखिममा पर्ने गरी पान्डा खोलामा बाढी आयो । लेदोसहितको बाढीले खेत पुर्यो । कालीगण्डकी नदीमा पानीको बहाव उच्च भयो । २०७७ को हिउँदमा प्रशस्त हिमपात नहुँदा यो बर्खामा बाढी आएको थकालीको मान्यता छ । हिउँदमा परेको हिउँ बर्खासम्म जम्थ्यो र पो त्यसले पानीलाई बग्न दिने थिएन, उनले भने, हिउँ परेन भने खोला बौलाउँछ भन्थे बूढापाकाले, यो बर्खामा त्यस्तै भयो ।गएको ३० वर्षको तथ्यांक केलाउँदा मुस्ताङमा भएको वर्षा हालसम्मकै अत्यधिक हो । ऊर्जा, जलस्रोत तथा सिँचाइ मन्त्रालयअन्तर्गत जल तथा मौसम विज्ञान विभागको तथ्यांकअनुसार मुस्ताङमा सन् १९९१ देखि २०२० सम्म वार्षिक औसत वर्षा २ सय ८९ मिमि थियो । प्रिमनसुन (मार्चदेखि मे) मा ७० मिमि, मनसुन (जुनदेखि सेप्टेम्बर) मा १ सय ६० मिमि र जुन महिनामा ३२ मिमि औसत पानी परेको रेकर्ड छ । तर सन् २०२१ मा ४ सय ३० मिमि वर्षा भयो । प्रिमनसुनमा १ सय ४२ मिमि र जुन महिनामा २ सय मिमि पानी परेको थियो । जुन, साविकको भन्दा ६ गुणा बढी हो । मनाङको हुम्डे विमानस्थलमा सन् २०१५ देखि २०२१ सम्म रेकर्ड भएको वर्षाको तथ्यांकमध्ये गएको बर्खामा सबैभन्दा धेरै पानी पर्यो । मनाङको हुम्डेमा ३ हजार ३ सय ८८ मिटर उचाइमा रहेको विमानस्थलस्थित मौसम मापन केन्द्रमा गत असार १ मा परेको पानी सन् २०१७ यताकै ठूलो हो । उक्त दिन ८२२३ मिमि पानी परेको रेकर्ड छ । यो परिमाणको वर्षा हिमाली क्षेत्रमा अनपेक्षित मानिएको छ । ताल गाउँको केन्द्र भने उक्त दिनको बाढीले बगाएपछि तथ्यांक संकलन हुन सकेन । जुन महिनाभरि पाँच वर्षको औषत वर्षा ४२ मिमि मात्रै छ । पाँच वर्षमा मनाङको औसत वार्षिक वर्षा ३ सय ७५ मिलिलिटर, प्रिमनसुनमा १ सय ३५ मिलिलिटर र मनसुनमा २ सय ३४ मिलिलिटर छ । यो वर्षको जुन १७ सम्म मात्रै ४ सय ५६ मिलिमिटर पानी पर्यो । प्रिमनसुनमा २ सय ३२ मिलिमिटर पानी परेको छ ।जल तथा मौसम विज्ञान कार्यालय पोखराका प्रमुख मीनकुमार अर्याल पानी पर्ने चरित्रमा आएको बदलाव वर्षाको परिमाणमा देखिएको बताउँछन् । पृथ्वीको तापक्रम बढ्दै जाँदा हिमाल पग्लिएकाले पानी पर्ने क्षेत्र माथिमाथि सर्दै गएको उनको भनाइ छ । पहिलो हिउँ पर्ने ठाउँमा अहिले हिउँका रूपमा नपरी पानीका रूपमा परिरहेछ, उनी भन्छन्, पहिले पानी पर्दैन भनेर काठ र माटोको छानो बनाउने मनाङमुस्ताङमा पानीले क्षति पुर्याइरहेको छ ।वातावरणविद् नवराज पोखरेल हिमाली भेगमा अस्वाभाविक बर्खा भएर बाढीपहिरो आउनुमा जलवायु परिवर्तनलाई नै कारक मान्छन् । कालीगण्डकी बेसिनमा जलवायु परिवर्तनले पारेको असरबारे विद्यावारिधि गरिरहेका उनले मनसुन सुरु भएको पहिलो सातामै हिमाली भेगमा आएको बाढीपहिरो र त्यसले गरेको असर अस्वाभाविक भएको बताउँछन् । पहिला सबैभन्दा धेरै पानी पर्ने पोखराको लुम्लेपट्टि वार्षिक ४ हजार २ सय मिलिमिटर पानी पर्दा मनाङमा २ सय मात्रै पर्थ्यो, उनले भने, अहिले यो ट्रेन्ड परिवर्तन भएको छ ।"
खेतीमा बेहिसाब क्षति,"गत कात्तिक पहिलो साताको बेमौसमी वर्षाले कैलाली भजनी नगरपालिका८ का ध्वाजबहादुर विश्वकर्माले २ बिघामा लगाएको धानबाली नष्ट भयो । प्रतिबिघा करिब २५ क्विन्टलसम्म धान फलाउँदै आएका उनले यसपालि एक दाना पनि भित्र्याउन पाएनन् । धान काट्ने बेला मौसम घमाइलो भए पनि बेमौसमी वर्षाले पाँजा सुकाएर राखेको बाली नै बगाइदिएको हो । कात्तिकमा विपत्ति भोगेका उनलाई अहिले पुनः गहुँबाली जोगाउन चिन्ता परेको छ । गहुँ कात्तिक पहिलो साता नै छरिसक्नुपर्थ्यो तर हिलाम्मे खेत नसुक्दा मंसिरमा लगायौं । छरिसकेपछि फेरि सुक्खा भयो । अलिअलि पानी त लगायौं तर भोलिपल्टै वर्षा भयो, उनले भने, पानी धेरै हुँदा गहुँ सबै पहेंलो भएको छ ।यस क्षेत्रका किसानले २०६१ यता लगातार यस्तो समस्या भोगिरहेका छन् । मौसम परिवर्तन, हिउँदमा चिसोले तरकारी नै बिग्रनेलगायत प्राकृतिक विपत् भोग्न बाध्य भइरहेको भजनी८ कै अर्का किसान खेमराज काफ्लेले बताए । कृषिमा प्राकृतिक विपत्तिको कहर बर्सिएपछि घरखर्च धान्न अहिले भारतकै भर पर्नुपरेको उनको गुनासो छ ।बाँके खजुरा गाउँपालिका४ का दाताराम पौडेलले २७ कट्ठामा लगाएकामा बेमौसमी वर्षाले १५ कट्ठाको धान नष्ट भयो । विगतमा यस्तो समस्या थिएन । यसपालि एक्कासि मौसम परिवर्तन भयो । हुरी र पानीले धान सबै डुबायो, उनले भने, तर सरकारबाट कुनै राहत पाएका छैनौं । गत असोज ३१ देखि सातासम्म भएको वर्षाले मुलुकभर १ लाख ११ हजार ६ सय ९ हेक्टर धानबालीमा क्षति पुर्याएको कृषि तथा पशुपन्छी विकास मन्त्रालयको तथ्यांक छ । जसबाट किसानलाई करिब ११ अर्ब ८७ करोड ५१ लाख रुपैयाँ (४ लाख २४ हजार १ सय १३ टन) क्षति भएको छ तर अहिलेसम्म राहत पाएका छैनन् । सलह, फौजी किराबाट पनि किसानहरू पीडित छन् । २०७७ असारमा सलहको प्रकोप तराई, पहाडदेखि हिमालसम्मै गरी करिब ५२ जिल्लामा पुगेको थियो । सलहले दाङ, प्यूठान, मकवानपुर, अर्घाखाँची र पाल्पामा बढी क्षति पुर्यायो । ती क्षेत्रमा मकै, तरकारी, फलफूल र भटमास बाली गरी करिब १ हजार १ सय १८ हेक्टर क्षेत्रफलमा क्षति पुगेको प्लान्ट क्वारेन्टिन तथा विषादी व्यवस्थापन केन्द्रको तथ्यांकमा छ । तर त्यसबेला पनि किसानले राहत पाएनन् । केन्द्रका अनुसार यसअघि नेपालमा सलहको प्रकोप सन् १९६२ मा देखिएको थियो । काठमाडौं, भक्तपुर, काभ्रे, धादिङ, भक्तपुरलगायत क्षेत्रमा असर देखिएको थियो । तर त्यतिबेला थोरै परिमाणमा भित्रिएकाले ठूलो क्षति निम्तिएन । केन्द्र प्रमुख सहदेवप्रसाद हुमागाईंका अनुसार सलहको प्रकोप जलवायु परिवर्तनको असर हो । पानी नपर्ने मरुभूमि क्षेत्रमा पटकपटक पानी परिदियो, त्यसले बालुवामा सुहाउँदो चिस्यान पुग्यो, त्यही भएर सलहको सख्या ह्वातै बढ्ने गरेको देखिन्छ, उनले भने, वायुको चाप नेपालतर्फ पर्दा यहाँ पनि असर देखियो । सलहलाई अनुकूल अवस्था हुँदा त्यस्तो हुन्छ, यो सब जलवायु परिवर्तनले भएको हो । जलवायु परिवर्तनकै कारण पछिल्लो समय बालीनालीमा नयाँ रोगकिराहरू देखिएका छन् । विगतमा तराई क्षेत्रमा लाग्ने रोगकिराहरू अहिले माथिल्लो भेगसम्मै पुगेको पाइएको छ । अहिले धेरै समस्या आएका छन् तर रोगकिराको संख्या ठ्याक्कै भन्नलाई अध्ययन भइसकेको छैन, उनले भने, यसको अनुसन्धान नेपाल कृषि अनुसन्धान परिषद् (नार्क) ले गर्नुपर्ने हो । भएको जस्तो लाग्दैन ।बढ्दो तापक्रम र प्रकृतिमा आएको परिवर्तनले नेपालको कृषि उत्पादनमा जोखिम बढ्दै गएको जानकारहरू बताउँछन् । कृषि क्षेत्रमा खडेरी, बाढी, असिना, शीतलहर, गर्मी, चट्याङ र किरारोगको समस्या बढ्न थालेको छ । वन तथा वातावरण मन्त्रालयले सन् २०१४ मा गरेको एक अध्ययनले दीर्घकालमा जलवायु परिवर्तनबाट कृषि क्षेत्रमा मात्र कुल गार्हस्थ्य उत्पादनको ०८ प्रतिशत क्षति हुने आकलन गरेको थियो । पछिल्लो समय असर थपिएको छ । यद्यपि, यसको अध्ययन कुनै निकायबाट हुन नसकेको कृषिविज्ञ कृष्ण पौडेलले बताए । देशव्यापी अध्ययन नभए पनि नेपालमा करिब १० प्रतिशत नदीनाला सुके । चुरेलगायत क्षेत्रका पानीको मुहान पनि सुकेका छन् । यसको अध्ययन कहींबाट भएको देखिएन, उनले भने, नयाँ प्रकृतिका रोगकिरा बढेका छन् । बालीनाली ध्वस्त पारेका छन् । जलवायु परिवर्तनकै कारण पुसमा मौसम फल्यो । यी कुराले कृषिलाई असर गर्छ । आर्थिक सर्वेक्षण ०७७७८ अनुसार आर्थिक वर्ष ०६८६९ को कुल गार्हस्थ्य उत्पादनमा कृषि क्षेत्र (कृषि, वन र मत्स्यपालन) को योगदान ३२७ प्रतिशत रहेकोमा पछिल्ला वर्षहरूमा यस्तो योगदान क्रमशः घट्दै गई आर्थिक वर्ष ०७७७८ मा २५८ प्रतिशत रहने अनुमान छ । औद्योगिक, दलहन र खाद्यान्न बालीको उत्पादनमा क्रमशः २८ प्रतिशत, १७ प्रतिशत र ०१ प्रतिशतले कमी आएको छ । पर्याप्त हिउँदे वर्षा नहुँदा यी बालीहरूको उत्पादनमा कमी आएको सर्वेक्षणमा उल्लेख छ । कृषि मन्त्रालयका वरिष्ठ तथ्यांक अधिकृत रामकृष्ण रेग्मीले जलवायु परिवर्तनका कारण किसानहरूमा अन्योल बढिरहेको बताउँछन् । एक त समयमै वर्षा हुँदैन । पानी परेपछि धेरै ठाउँमा बाढी आउँछ । किसानहरूले मौसमअनुसार खेती गर्ने योजना बनाएका हुन्छन् तर वर्षाका कारण बालीचक्र नै तलमाथि हुन्छ, उनले भने, यसले धानबाली, आलु, तरकारीलगायतमा धेरै असर पुर्याएको छ । मन्त्रालयका अनुसार मुलुकभर खेतीयोग्य जमिन ३० लाख ९१ हजार हेक्टर छ । जसमध्ये १० लाख ३० हजार हेक्टरमा खेती नै हुँदैन । यस्तै, सिँचाइयोग्य जमिन १७ लाख हेक्टर रहेकोमा करिब १४ लाख हेक्टरमा मात्रै सिँचाइ सुविधा पुगेको छ । किसानको कन्ट्रोलमा करिब १४ प्रतिशत मात्रै पानी छ, बाँकी अकासेपानीमै निर्भर हुनुपर्ने बाध्यता छ, उनले भने, यस्तो अवस्थामा जलवायु परिवर्तनले किसानलाई थप समस्यामा पारेको छ ।बाली विकास तथा कृषि जैविक विविधता संरक्षण केन्द्र प्रमुख रामकृष्ण श्रेष्ठले पनि जलवायु परिवर्तनले कृषिमा धेरै नोक्सान भइरहेको बताए । पहिलो, खडेरी बढ्दा उत्पादन राम्रो भएन, उनले भने, दोस्रो, तापक्रम बढेको छ, यसो हुँदा कतिपय बालीको फूल सुक्छ । यसले उत्पादन धेरै घटाउँछ । उनका अनुसार जलवायु परिवर्तनले रातको तापक्रम बढेको छ । यसले सबैखाले बालीमा असर परेको छ । अस्ट्रेलियाको एक संस्थाले गरेको अध्ययनअनुसार सन् २०५० सम्म धानबाली ११ प्रतिशत, मकैबाली १९ प्रतिशत र गहुँबालीको उत्पादन ५० प्रतिशतसम्म घट्ने अनुमान छ, उनले भने, कारण जलवायु परिवर्तन नै हो ।जलवायु परिवर्तनले बाली, माटो, किरालगायत क्षेत्रमा पारेको असरबारे नार्कले पर्याप्त अध्ययन नगर्दा समस्या भइरहेको खाद्यका लागि कृषि अभियानका संयोजक एवम् राष्ट्रिय कृषक समूह महासंघ नेपालका संस्थापक अध्यक्ष उद्धव अधिकारीले आरोप लगाए । यो गहन विषय हो । जलवायु परिवर्तनले पानीका मुहान सुक्ने, बेमौसमी फल लाग्ने गरेको छ । फैजीकिरा, सलहको प्रकोप पनि देखियो । माटोको उर्वराशक्ति घट्ने समस्या पनि छ, उनले भने, समग्रमा कृषि प्रणालीमा केकति क्षति पुग्यो भन्ने विषयमा अध्ययन आवश्यक छ । तर गहिराइमा गएर सरकारले अध्ययन गरेको छैन, न जलवायु परिवर्तनका असरबारे किसानलाई सचेत गराइएको छ । नार्कका कार्यकारी निर्देशक दीपक भण्डारीले जलवायु परिवर्तनले बाली र माटोमा असर गरे पनि पर्याप्त अध्ययन नभएको स्विकारे । उनले स्रोत साधन र जनशक्ति अभावमा अनुसन्धान गर्न नसकेको बताए । पछिल्लो समय विभिन्न रोग देखा परेका छन् । जलवायु परिवर्तनकै कारण माथिल्लो भेगको माटो बगेको छ । पानीले समस्या बनाएको छ । प्रत्यक्ष, अप्रत्यक्ष रूपमा दीर्घकालीन असर पनि देखिएका छन्, उनले भने, तर स्रोतसाधनको कमीले कारण पत्ता लगाउन पर्याप्त अध्ययन गर्न सकेका छैनौं । नार्कमा माटो र बालीसम्बन्धी अध्ययन गर्न छुट्टै निकाय छन् । ती निकायबाट पनि पर्याप्त अध्ययन, अनुसन्धान भएको छैन । सामान्यतया पानी थोरै पर्ने र धेरै पर्ने, माटो बगाएर लैजानेलगायत समस्याका कारण उर्वराशक्तिमा असर परेकै छ । खडेरीले बिरुवालाई चाहिने पानीको अभाव हुँदा पोषण पर्याप्त पुगेको छैन, राष्ट्रिय माटो विज्ञान अनुसन्धान प्रतिष्ठान केन्द्र प्रमुख श्रीप्रसाद विष्टले भने, तर माटो यति बग्यो, उर्वराशक्ति यति घट्यो भन्ने तथ्यांक छैन । उनका अनुसार उर्वराशक्ति कम या सुक्खा हुँदा रसायनिक, प्रांगारिक मल प्रयोग गरे पनि बोटबिरुवालाई पर्याप्त पोषण मिल्दैन । बढी पानी र बढी सुक्खा दुवैले असर पार्छ । यसले माटोमा हुने सूक्ष्म जीवाणुमा असर पुर्याउँछ । जसले कार्बननाइ्रटोजन चक्रलाई तुहाउने गर्छ, उनले भने । हिउँ पग्लेको छ । तराईको फलफूल पहाडमा र पहाडको फलफूल हिमालमा फल्न थालेको छ, राष्ट्रिय कृषि वातावरण अनुसन्धान केन्द्र प्रमुख टीकाराम चापागाईंले भने, यो जलवायु परिवर्तनकै असर हो । तर ठ्याक्कै कुन बालीमा कति असर पुग्यो, त्यो खालको तथ्यांक छैन । जलवायु परिवर्तनले बालीचक्र र कृषि प्रणालीमै असर गरिरहेकाले खेतीपातीलाई दिगोपनातिर ढाल्नुपर्नेमा विज्ञहरूको जोड छ । त्यो भनेको रासायनिक मलमा मात्रै भर पर्नु भएन, प्रांगारिकतर्फ पनि ध्यान दिनुपर्यो, श्रेष्ठले भने, प्रांगारिक मलमा सूक्ष्म जीवाणुहरू प्रशस्त हुन्छन् । जसले माटोको पानी सोस्ने क्षमता बढाउँछ । यीबाहेक पर्यावरणमैत्री खेतीमा जानुपर्यो । रैथानेबाली बचाउनुपर्यो । कृषिउपज आयात लगातार बढ्दो नेपाललाई कृषिप्रधान मुलुक दाबी गरिए पनि खाद्यान्न आयात उच्च दरले बढेको छ । भन्सार विभागको तथ्यांकअनुसार साउनयताको ६ महिनामा ६० अर्ब ९९ करोड रुपैयाँको मुख्य कृषिजन्य खाद्यवस्तु आयात भएको छ । जसमध्ये सबैभन्दा बढी १६ अर्ब १७ करोड रुपैयाँको चामल, ११ अर्ब ७१ करोडको मकै, १० अर्ब ७ करोडको धान आयात भएको विभागका तथ्यांक अधिकृत मोहन पुडासैनीले जानकारी दिए ।लागत खर्च बढी हुँदा किसानहरू वैकल्पिक पेसातर्फ लाग्न थालेका छन् । लागत बढी छ, आम्दानी छैन । जसले गर्दा किसानहरू कृषितर्फ त्यति आकर्षित छैनन्, राष्ट्रिय कृषक समूह महासंघ नेपालका संस्थापक अध्यक्ष अधिकारीले भने, किसानहरू वैकल्पिक पेसातर्फ लागे । वैदेशिक रोजगारतर्फ आकर्षित भए । जसले गर्दा आयात बढ्दो छ । पछिल्लो समय खेत बाँझो राख्ने, प्लटिङ गरेर बिक्री गर्ने प्रचलन बढेकाले पनि खाद्यवस्तुको आयात बढेको हो । विभागको तथ्यांकले पनि कृषिउपजको आतात लगातार बढेको देखाउँछ । ०७३७४ मा ६१ अर्ब ६८ करोडको आयात भएको कृषिउपज ०७४७५ मा बढेर ६९ अर्ब १४ करोड रुपैयाँ पुग्यो । ०७५७६ मा ८० अर्ब ४६ करोड, ०७६७७ मा ८९ अर्ब ९४ करोड र ०७७७८ मा ह्वात्तै बढेर १ खर्ब १८ अर्ब ९ करोड रुपैयाँको कृषिउपज भित्रिएको छ ।"
दिगो विकासका लागि जलवायुमैत्री खेती प्रविधि,"जलवायु परिवर्तन २१ औं शताब्दीमा विश्वमाझ प्रमुख चुनौतीको रूपमा देखापरेको छ । अतिकम विकसित मुलुक मात्र नभई आर्थिक रूपले सम्पन्न देश पनि यसको प्रभावबाट अछुतो छैनन् । भलै विभिन्न कारण विकसित देशको अनुकूलन क्षमता बढी भएकाले त्यस्ता देशमा यसबाट उत्पन्न संकट भने कम देखिन्छ ।अल्पविकसित र विकासोन्मुख देशहरू जलवायु परिवर्तनको जोखिम तथा विपद्बाट बढी संवेदनशील हुन्छन् । अनुकूलन क्षमता कम भएकाले ती देश जलवायु परिवर्तनबाट उत्पन्न संकट (बाढीपहिरो, खडेरी, अनिकाल, भोकमरी) मा बढी परेका छन् । असर र संकटासन्नता फरक भए पनि जलवायु परिवर्तन अहिलेको सन्दर्भमा मानव जगत् र पृथ्वीका लागि नै साझा समस्याका रूपमा रहेको छ । यसको सामना गर्न हामीले दुई किसिमका रणनीति अवलम्बन गर्न सके मात्र परिवर्तित जलवायुसँग अनुकूलित हुँदै अस्तित्वको रक्षा गर्न सकिन्छ । ती रणनीति हुन् ः जलवायु परिवर्तन अनुकूलन र जलवायु परिवर्तन न्यूनीकरण । एक व्यक्ति वा निकाय मात्र नभई सरकार, सामाजिक संघसस्था, राजनीतिक दल र अन्तरसरकारी निकायबीच यसमा समन्वय र सहकार्य हुनु अति आवश्यक छ ।सन् २०५० सम्म विश्वको जनसंख्या ९ बिलियन पुग्ने र तीमध्ये २४ बिलियन मानिस विकासोन्मुख देश विशेषगरी दक्षिण एसिया र अफ्रिकामा बसोबास गर्नेछन् । विश्वमा लगभग ७५ प्रतिशत मानिस ग्रामीण भेगमा बसोबास गर्छन् । तिनीहरूको आम्दानीको मुख्य स्रोत कृषि नै हो । त्यसैले गरिबी निवारण र आर्थिक विकासका लागि कृषिजन्य वस्तुको उत्पादकत्व बढाई किसानको आम्दानी बढाउनु आजको टड्कारो आवश्यकता रहेको छ । जलवायु परिवर्तनसम्बन्धी अन्तरसरकारी निकायले सन् २००७ मा निकालेको प्रतिवेदनमा नै कृषि क्षेत्र जलवायु परिवर्तनबाट सबैभन्दा बढी प्रभावित भएको र संसारका विभिन्न स्थानमा कृषि उत्पादकत्व घट्ने गरेको उल्लेख छ । जसले गर्दा विकासशील र विकासोन्मुख देशका गरिब, सीमान्तकृत र पिछडिएका वर्ग बढी जोखिममा रहने प्रतिवदेनमा प्रक्षेपण गरिएको थियो ।एकातिर जलवायु परिवर्तनबाट उत्पन्न बाढीपहिरो, खडेरीले कृषि र खाद्य सुरक्षामा प्रतिकूल असर पारेको छ भने अर्कातिर हरितगृह ग्यास उत्सर्जनमा कृषि क्षेत्रले नै महत्त्वपूर्ण भूमिका खेलेको छ । पृथ्वीको जम्मा हरितगृह ग्यास उत्सर्जनमा लगभग १०१५ प्रतिशत कृषि क्षेत्रबाट आउँछ । त्यसैले जलवायुमैत्री खेती प्रणाली उत्तम प्रविधि हो, जसले कृषि क्षेत्रको उत्पादकत्व बढाउनुका साथै जलवायु अनुकूलन र कार्बन उत्सर्जन पनि सम्भव भएसम्म कटौती गर्छ । जलवायुमैत्री खेती प्रणाली अवलम्बन गर्दा उपलब्ध प्राकृतिक स्रोतको उपयोग पनि अति नै सन्तुलित तबरले गरिनुपर्छ ताकि कृषि प्रणालीमा आमूल परिवर्तन होस् । जलवायु समानुकूलित कृषि क्षेत्रको विकासका लागि जमिनको प्रयोग, पानी, माटो र खाद्य तत्त्वको उचित प्रयोग, आनुवांशिक स्रोतको प्रयोग, उत्पादित वस्तुको बजार व्यवस्थापन, बिमा प्रणाली अति नै वैज्ञानिक र प्रभावकारी तबरले गर्नु अत्यावश्यक छ । नेपाल पनि संयुक्त राष्ट्रसंघीय जलवायु परिवर्तन महासन्धिको पक्ष राष्ट्र भएकाले जलवायु अनुकूलन र न्यूनीकरणसम्बन्धी विभिन्न नीतिगत व्यवस्था, संस्थागत संरचना र कार्यक्रमको सुरुवात गरेको छ । विभिन्न कालखण्डमा राष्ट्रिय अनुकूलन कार्यक्रम, नेपाल जलवायु परिवर्तन नीति २०७७, स्थानीय अनुकूलन योजनाको राष्ट्रिय संरचना २०६८, वातावरणमैत्री स्थानीय शासन प्रारूप २०७०, राष्ट्रिय कृषि नीति २०६१ (राष्ट्रिय कृषि नीति २०७७ मस्यौदा), जैविक विविधता नीति २०६३, राष्ट्रिय विपद् जोखिम न्यूनीकरण नीति २०७५ आदि जारी गरेर जलवायु अनुकूलन गर्दै कृषिको उत्पादकत्व बढाउन लागिपरेको छ । अन्तर्राष्ट्रियस्तरमा पनि संयुक्त राष्ट्रसंघका जलवायु अनुकूलन, विपद् जोखिम न्यूनीकरण र खाद्य सुरक्षाका कार्यक्रममा पक्ष राष्ट्रको हैसियतले विभिन्न प्रतिबद्धता जनाएको छ । तीमध्ये दिगो विकास लक्ष्यलाई निकै महत्त्वका साथ लिइएको छ । जहाँ विश्वका १९५ राष्ट्रले सन् २०३० सम्म विश्वबाटै गरिबी निवारण, शून्य भोक, लैंगिक समानता, राम्रो स्वास्थ्य र समृद्धिजस्ता १७ लक्ष्य हासिल गर्ने प्रतिबद्धता जनाएका छन् । नेपालजस्तो आर्थिक विकासको सीमित स्रोत र साधन भएको देशका लागि दिगो विकास लक्ष्य हासिल गर्न कृषिमा कायापलट नगरी सम्भव देखिँदैन । भौगोलिक परिवेश, उपलब्ध कृषि शिक्षा तथा अनुसन्धानको अवस्था, उन्नत बीउ, प्रविधिलगायत उत्पादनका स्रोतसाधन, कृषि उद्यमी तथा सीमान्त वर्गको हित, नेपालले गरेका अन्तर्राष्ट्रिय सन्धिसम्झौता एवं प्रतिबद्धता, दिगो विकास लक्ष्य २०३० र राष्ट्रिय नीतिमा गरेका प्रतिबद्धतालाई मध्यनजर राख्दै कृषि क्षेत्रको उत्पादकत्व बढाउनुपर्नेछ ।कृषि क्षेत्रको उत्पादन बढाई यसलाई जलवायु समानुकूलित बनाउन र कृषि क्षेत्रबाट उत्सर्जन हुने हरित गृह ग्यास कम गर्न जलवायुमैत्री कृषि पद्धतिको आवश्यकता छ । नेपालको पर्वतीय पारिस्थितिकीय प्रणाली अति नै संवेदनशील, नेपालीको सामाजिक, आर्थिक अवस्था निकै कमजोर र जलवायु परिवर्तनका प्रभावसँग अनुकूलनका लागि संस्थागत क्षमता अति नै कम भएको हुँदा नेपाल जलवायु परिवर्तनसँग अति नै संकटासन्न छ । सन् २०१४ मा अनुमोदन गरेको एउटा प्रतिवेदनका अनुसार सन् २०७० सम्म जलवायु परिवर्तनका कारण प्रतिवर्ष वर्तमान कुल गार्हस्थ्य उत्पादनको ०८ प्रतिशतले कृषिमा क्षति हुने अनुमान छ । जलवायुमैत्री खेती प्रविधि कृषि क्षेत्रमा जलवायु परिवर्तनबाट पर्ने प्रभावसँग जुध्न र अनुकूलित भई कृषि उत्पादकत्व बढाई कृषि क्षेत्रबाट उत्सर्जन हुने हरितगृह ग्यास सकेसम्म कम गर्ने प्रणाली हो । जलवायु अनुकूलन प्रवर्द्धन गर्दा स्थान विशेष, कृषकको क्षमतामा आधारित र लगानी गर्न सक्ने, स्थानीय स्रोतको दिगो तथा सही उपयोग हुने जस्ता कुरालाई विशेष ध्यान दिनुपर्छ । कृषि क्षेत्रको उत्पादकत्व वृद्धि गर्दै खाद्य सुरक्षाको सुनिश्चितता गर्न सके नेपालको दिगो विकास लक्ष्य हासिल गर्न टेवा पुर्याउनेछ ।"
भोकमरीको चिन्ता,"मानवीय गतिविधिले प्राकृतिक पर्यावरण प्रणालीलाई अपरिमेय क्षति पुर्याएको छ । फलस्वरूप मानव भविष्य नै संकटमा छ । परिवर्तनशील जलवायुले खाद्य सुरक्षा, पानी, जमिन, मौसमलगायतलाई असंख्य तरिकाले प्रभावित गर्दै संसारका विभिन्न भागमा रहेका जनजीवनमा असर पुर्याउँछ ।जनसांख्यिक परिवर्तनले कृषि प्रणालीमा थप दबाब पुर्याउने भएकाले मौलिक विधि अपनाएर आउँदो संकटको सामना गर्ने आवश्यकता पहिलेभन्दा टड्कारो भइसक्यो । खाद्य उपलब्धता, सुरक्षाको आधारभूत महत्त्व, मूल्य र जलवायु परिवर्तनबीचको अन्तर्निहित सम्बन्धले विश्वव्यापी खाद्य प्रशासनलाई कूटनीतिका लागि महत्त्वपूर्ण पक्ष बनाउँछ ।खाद्य तथा कृषि संगठनले खाद्य सुरक्षाको परिभाषा दिँदै भनेको छ, हरेक मानिसले हरेक समयमा सक्रिय र स्वस्थ जीवनका लागि पौष्टिक आहार र खानाका सबै आवश्यकता पूरा गर्न पर्याप्त, सुरक्षित र पौष्टिक खाना पाउन भौतिक, सामाजिक र आर्थिक पहुँच हुनुपर्छ ।जब यसको पहुँचलाई अस्वीकार गरिन्छ, तब खाद्य सुरक्षा सामाजिक द्वन्द्वको उत्प्रेरक बन्न सक्छ । मध्यपूर्वका घटना नै हेरौं न । इजिप्टमा सन् २००८ र सन् २०१० बीच खानाको मूल्य ३७ प्रतिशतले बढेपछि तहरिर स्क्वायरमा प्रदर्शनकारीले रोटी, स्वतन्त्रता र सामाजिक न्याय को नारा लगाएका थिए । त्यसैगरी, सिरियामा चर्को खडेरीबीच त्यहाँको सरकारले पानीको उचित व्यवस्थापन नगरेको भन्दै राष्ट्रव्यापी विरोध भयो ।सन् २०१९ मा प्रकाशित द स्टेट अफ फुड सेक्युरिटी एन्ड न्युट्रिसन इन द वर्ल्ड (सोफी) ले अघिल्लो वर्ष संसारभर ८११ करोड कुपोषित मानिस रहेको तुलनामा गत वर्ष ८२१ करोड रहेको उल्लेख गरेको छ । उक्त प्रतिवेदनले द्वन्द्व र जलवायु संकट भोकमरीको सबैभन्दा ठूलो कारक रहेको निष्कर्ष निकालेको छ । अर्थव्यवस्था सुस्त एवं संकुचित रहेका, विशेषगरी मध्यम आय भएका धेरै देशमा भोकमरी बढेको छ । यद्यपि, सबैभन्दा ठूलो खतरा द्वन्द्व, जलवायु परिवर्तन र आर्थिक सीमान्तीकरण जस्ता कारकको संयोजन हो । त्यसको दृष्टान्त हेर्न अन्यत्र जानुपर्दैन, नेपालमै भेटिन्छ । नेपालको दुईतिहाइ जनसंख्या कृषिमा संलग्न छ, जसले कुल गार्हस्थ्य उत्पादन (जीडीपी) मा २६ प्रतिशत योग्दान गर्छ । समतल जमिन, नदी र उर्वर माटोका कारण अधिकांश कृषि तराई क्षेत्रमा हुन्छ । नेपालको प्रत्येक भूभाग सुहाउँदो बाली र बाली क्यालेन्डर छन् । धान, गहुँ र मकै नेपालमा खाद्य सुरक्षाका लागि अत्यावश्यक खाद्यान्न बाली हुन् । सन् २०१५१६ मा ४३ लाख टन धान, २२ मेट्रिक मकै र १७ टन गहुँ वार्षिक उत्पादन भएको थियो । सिँचाइ र मलको पहुँच बढाउने प्रयास हुँदाहुँदै नेपालले देशभित्रै धानको दानाको माग पूरा गर्न सकेको छैन । यसकारण, सन् २०१९ मा चामल नै ७ लाख ५० हजार टन कम हुने अनुमान गरिएको थियो । यस्तो प्रवृत्ति सन् २०३० सम्म जारी हुने अनुमान गरिएको छ । नगण्य निर्यात र द्रुत रूपमा बढ्दो आयातले कृषिमा व्यापार घाटा निम्त्याएको छ, जुन सन् २०११ यता झनै बिग्रँदै गएको छ । र, खाद्यान्नको मूल्य विश्वव्यापी रूपमा बढिरहेको छ । संयुक्त राष्ट्रसंघको खाद्य र कृषि विश्व खाद्य मूल्य सूचकांकले १३४४ बिन्दु छोयो, जुन सन् २०११ यताको सबैभन्दा उच्च हो ।अध्ययनअनुसार तापक्रम निरन्तर बढ्दै जाँदा नेपालको बाली उत्पादनमा गम्भीर नकारात्मक असर परेको छ । नेपालको प्रकोप जोखिम र श्रम उत्पादकत्वमा पर्ने प्रतिकूल असरले अवस्थालाई झनै कमजोर बनाउँछ । सधैंझैं, गरिब र उच्च वर्गको पीडामा आकाशजमिनको अन्तर हुनेछ ।सरकारी तथ्यांकअनुसार यस वर्ष नेपालले जम्मा ४१ लाख ३० हजार टन धान उत्पादन गर्न सकेको छ, जुन गएको पाँच वर्षमा सबैभन्दा कम हो । अघिल्लो वर्षको तुलनामा यो ८७४ प्रतिशत कम हो । सुदूरपश्चिम र लुम्बिनी प्रदेशमा त क्रमशः ३१४९ र १८३८ प्रतिशतले गिरावट आएको छ । यसको कारक अक्टोबर १७२० सम्म मनसुनपछिको भारी वर्षा थियो । त्यसबेला पश्चिमी नेपालमा २४ घण्टाभन्दा कममा सय मिलिमिटरभन्दा बढी वर्षा भएको थियो । नेपालमा घाटा र व्यापारबीच प्रत्यक्ष सम्बन्ध छ । व्यापार घाटा बढ्दा कृषि उत्पादन घट्दै जान्छ । सन् २०२०२१ मा भारतबाट खाद्यान्न आयात वार्षिक रूपमा ३९ प्रतिशतले बढेको छ, जुन रेकर्डमा सबैभन्दा उच्च हो । यसको कारण सन् २०२०, मार्च २४ मा पहिलो पटक कोरोना भाइरसका कारण लकडाउन हुनु पनि हो ।नेपालमै ठूलो मात्रामा खेती हुने चामल, दाल र तरकारीजस्ता बाली पनि बाहिरबाट आयात हुने गरेको छ । उदाहरणका लागि गत वर्ष नेपालले चामल आयात गर्न करिब ३३ अर्ब, मकैका लागि १४ अर्ब र कोदोका लागि १५ अर्ब रुपैयाँ खर्च गरेको थियो । नेपालको कुल खेतीयोग्य जमिनको ५६ प्रतिशत मात्र सिँचाइ हुन्छ र त्यसमध्ये एकतिहाइ खेतमा मात्रै वर्षभरि सिँचाइ हुन्छ । त्यसबाहेक वर्षातमा आधारित कृषिमा बढी निर्भर हुनुपर्छ । सबैभन्दा विपन्न जनसमुदाय वर्षामा आधारित कृषिमा धेरै निर्भर हुने भएकाले खाद्य सुरक्षा निर्धारण गर्न बाली चक्र र मौसमले मुख्य भूमिका खेल्छ ।खाद्य सुरक्षा र पोषण आपसमा निर्भर विषय हुन् । त्यसकारण भौतिक पूर्वाधार, स्वास्थ्य र सरसफाइ, शिक्षा, जीविकोपार्जन, बजार जस्ता क्षेत्रमा ठोस प्रयास आवश्यक छ । तर नेपाल सरकारसँग समन्वयको अभाव र समस्याले हिर्काएपछि मात्र त्यसबारे विचार गर्ने प्रवृत्तिको इतिहास लामो छ, सक्रियताको त कुरै छाडौं । स्पष्ट छ, हाम्रो कृषि गर्ने तरिका दिगो छैन र निर्भरता डरलाग्दो छ । जबकि सरकार भने अकर्मण्य नै छ । दृष्टान्तका लागि सोमालियामा जनसंख्याको ६० प्रतिशत पशुपाललमा निर्भर छन्, जसले देशको कुल गार्हस्थ्य उत्पादनमा ४० प्रतिशत योगदान गर्छ । सन् २०११ मा पूर्वी अफ्रिकामा खडेरीका कारण धेरै पशुपालकले आफ्ना जनावर गुमाए । सोही समयमा स्थानीय द्वन्द्वले अन्तर्राष्ट्रिय खाद्य सहायता अवरुद्ध भयो । त्यसले निम्त्याएको अनिकालले २ लाख ६० हजार मानिसको ज्यान लियो ।मानव प्रणाली निकै नाजुक र एकअर्कामा निर्भर छ । र यो विश्वव्यापी खाद्य आपूर्ति शृंखलामा झनै स्पष्ट हुन्छ । जलवायु परिवर्तनले विश्वव्यापी खाद्य मूल्यलाई बढाउने कुरालाई रोक्न सकिन्न । नेपालमा पनि एउटा सहरी परिवारले खानामा ४४९ प्रतिशत खर्च गर्ने सन् २०१७ मा केन्द्रीय तथ्यांक विभागले सार्वजनिक गरेको घरपरिवार सर्वेक्षणले देखाएको छ । तापमान र वर्षाको ढाँचामा बिस्तारै आएको परिवर्तन साथै खडेरी वा बाढी जस्ता चरम मौसले विश्वव्यापी खाद्य आपूर्ति घटाउन र बजारको गतिशीलतालाई असर गर्न सक्छ । सन् २०१० मा रुसले विनाशकारी खडेरी र व्यापक आगलागीपछि खाद्यान्न निर्यातमा जब प्रतिबन्ध लगायो, इजिप्ट र पाकिस्तान जस्ता आयात गर्ने देशमा खाद्यान्नको मूल्य बढेको थियो ।सन् २०१५ मा भारतले नेपालमा गरेको नाकाबन्दीले पनि हामीलाई व्यापारका लागि एउटै देशमा निर्भर हुनु मूर्खतापूर्ण भएको देखायो । जब दक्षिणी छिमेकी नै आफ्नो पेटमा भएको भोकको पीडा मेटाउन खोजिरहेको अवस्थामा छ, हामी भारतको शुद्ध खाद्य आयातकर्ता बन्नु भनेको खतराको संकेत हो भन्ने बुझ्नुपर्छ ।ढिलो वा चाँडो, यो अवस्थाले देशका लागि सुरक्षा चिन्ताको अवस्थामा पुर्याउँछ । यस प्रतिकूल अवस्थालाई सुधार गर्न हाम्रा नीति र अभ्यासहरूले राष्ट्रको हितमा के छ भन्ने कुरा प्रतिबिम्बित गर्नुपर्छ । हामी भारतसँग अति निर्भर भइसक्यौं । परिवर्तनशील जलवायुले कृषिमा पार्ने असरहरूबारे हामीले सोच्न थालेपछि मात्रै हामी आफ्नो भविष्यबारे निश्चित हुन सक्छौं ।हामीले आफ्ना कमजोरी कहाँ छन् भनेर पहिचान नगरेसम्म राष्ट्रिय सुरक्षा सुनिश्चित गर्ने सबै दाबी झूटा हुनेछन् । सुरक्षा के हो भन्ने कुरामा आमूल पुनर्विचार आवश्यक छ, र त्यसको उद्घाटन नागरिकलाई केन्द्रमा राखेर गर्नुपर्छ । कृषि नै हाम्रो जीविकोपार्जन र अर्थतन्त्रको मुख्य आधार हो भने सुरक्षाको पुनर्विचार त्यसैबाट सुरु हुनुपर्छ ।"
बन्द प्रयोगशाला,"सन् १९८६ मा अमेरिकी खोजकर्ता लेन्स ओवेन्स्को टोलीले सगरमाथाभन्दा पाकिस्तानको माउन्ट के २ अग्लो रहेको दाबी गरे । उनीहरूको दाबीलाई इटालीका प्राध्यापकद्वय अगस्टिनो डा पोलेन्जा र अर्डिस्टो डेसियोले चुनौती दिए । उनीहरूले सगरमाथा र के २ को उचाइ पुनः मापन गर्ने भन्दै वैज्ञानिक र हिमाल ओराहीहरूको सहयोग लिए । इटालीको नेसनल रिर्सच काउन्सिल (सीएनआर) ले रकम उपलब्ध गराउने भएपछि ईभीके २सीएनआर प्रोजेक्ट सुरु गरे । जीपीएस विधिबाट दुवै हिमालको मापन लिए र सगरमाथा नै अग्लो भएको पुष्टि भयो । त्यसको दुई वर्षपछि उनीहरूले हिमाली क्षेत्रमा प्राविधिक तथा वैज्ञानिक अनुसन्धान गर्न ईभीके २सीएनआर कमिटी बनाए । पोलेन्जाले उक्त कमिटीको नेतृत्व लिए । त्यही वर्ष कमिटी र नेपालको तत्कालीन रोनास्टबीच समझदारी भयो र विश्वकै उच्च स्थान (५०५० मिटर) मा पिरामिड ल्याबोरेटरीअब्जर्भेटरी को स्थापना भयो । सिसा र आल्मुनियमको प्रयोग गरी बनाइएकाले उक्त प्रयोगशालाको नाम नै पिरामिड राखिएको हो । उच्च प्राविधिक उपकरण रहेकाले प्रयोगशालालाई विश्वकै नमुनाका रूपमा लिइन्छ । सन् २०१७ मा द क्रायोस्फेयर जर्नल मा ९ जना इटालियन र ११ जना नेपाली र चिनियाँ अनुसन्धानकर्ताहरूको एक अनुसन्धानपत्र प्रकाशित भयो । सन् १९९४ देखि २०१३ सम्म सगरमाथा क्षेत्रको तापक्रम अध्ययन गर्दा हरेक वर्ष औसतमा ००४४ डिग्रीले बढेको पाइयो । मनसुनका बेला ५ हजार मिटरमाथि वर्षा तथा हिउँ पर्ने दर पनि घटेको पाइयो । अनुसन्धानपत्रमा प्रत्येक वर्ष ९३ मिलिमिटरले प्रिसिपिटेसन रेट घटिरहेको उल्लेख छ । यसको स्पष्ट संकेत थियो, मनसुन कमजोर हुँदै गएको छ । यो प्रयोगशालाबाट प्राप्त तथ्यांकबाट ७ सय ५६ वटा वैज्ञानिक आलेखहरू प्रकाशित भएका छन् । ५ सयभन्दा बढी वैज्ञानिक समूहले यसको अवलोकन गरेका छन् । २ सयभन्दा बढी वैज्ञानिकले यहीं बसेरै अनुसन्धान गरेका छन् । तर इटाली सरकारले सन् २०१४ पछि कमिटीलाई रकम दिन छोडेपछि प्रयोगशाला जेनतेन १ वर्ष चल्यो । पिरामिड प्रयोगशाला मातहत रहने गरी सगरमाथा क्षेत्रको लुक्लादेखि कालापत्थरसम्म विभिन्न ६ वटा मौसमी मापन केन्द्रहरू राखिएका छन् । जसमा हिमाली क्षेत्रको जलवायुसँग सम्बन्धित तथ्यांक मापन र रेकर्ड हुन्छ । स्थानअनुसार हावाको तापक्रम, चाप र गति, वर्षात्, सोलार रेडिएसन, हिउँको गहिराइ, जमिनको तापक्रम र त्यसमा हुने आर्द्रता (मोइस्चर) लगायतसम्बन्धी तथ्यांक ती केन्द्रहरूमा संग्रह हुने गर्छ ।५०७० मिटर उचाइमा प्रयोगशाला अन्तर्गतकै क्लाइमेट अब्जरभेटरी स्टेसन छ । यो स्टेसन अहिले पूर्णरूपमा बन्द छ । स्टेसनबाट उच्च हिमाली भेगको वायुमा पाइने ससना धूलोका कण (पीएम पार्टिकल्स) हरूको अध्ययन गरेर तापक्रम वृद्धि र हिउँ पग्लने दरको अवस्था थाहा हुन्छ । प्रयोगशालाको जीपीएस स्टेसन र कालापत्थरस्थित वेभ क्यामरामा पनि समस्या देखिएको छ ।प्रयोगशाला बन्द रहे पनि त्यसको रेखदेखमा खटिएका छन् काजी विष्ट । २ दशकदेखि प्रयोगशालामा प्राविधिकका रूपमा कार्यरत उनले सन् २०१४ देखि कुनै तलब सुविधा पाएका छैनन् । सन् २०१६ देखि ल्याब पूर्णरूपमा बन्द छ, उनले भने, क्लाइमेट अब्जेरभेटरी रिर्सचबाट हिमालय क्षेत्रमा आउने धूलोका कण, प्रदूषण, पीएम १, २५ पाटिर्कल्सहरूको अध्ययन नै भएको छैन । मर्करी र ओजनसँग सम्बन्धित अध्ययनहरू पनि हुनै छाडेको छ । प्रयोगशालाले यसअघि निकालेको तथ्यांकअनुसार २० वर्षअघि कालापत्थरमा जाडोयाममा माइनस २७ डिग्री तापक्रम रेकर्ड भएको थियो । केही वर्षअघि माइनस २३ डिग्री रेकर्ड भएको छ । हरितगृह ग्यास उत्सर्जन बढेसँगै हिमाली क्षेत्रमा त्यसको कस्तो असर परिरहेको छ भन्ने यो तथ्यांकले पनि देखाउँछ । सन् २००६ मा लोबुचेमा माइनस २४ डिग्री तापक्रम रेकर्ड भएको थियो । अहिले त्यहाँ माइनस १७ डिग्री छ, विष्टले भने, ९० सेन्टिमिटरसम्म हिउँ पर्ने स्थानमा सन् २०१८ मा ४ सेन्टिमिटर मात्रै हिउँ परेको पाइएको थियो । यस्ता महत्त्वपूर्ण तथ्यांकहरू पिरामिड प्रयोगशालाबाट प्राप्त गर्न सकिने र त्यसले क्लाइमेट मोडलिङ मा सघाउ पुर्याउने अनुसन्धानकर्ताहरू बताउँछन् । खुम्बु क्षेत्रमा रहको हिमताल (गोक्यो, इम्जा) र हिमनदी (खुम्बु, चांग्रेनुप, इम्जा) हरूको अवस्था र तिनीहरूमा भइरहेको परिवर्तनको अध्ययनमा धेरै ठूलो मद्दत पुगेको जलवायुविज्ञ एवं मध्यपश्चिम विश्वविद्यालयका विज्ञान तथा प्रविधि संकायका डिन डा सुदीप ठकुरी बताउँछन् । सन् २००६ देखि उनले यही प्रयोगशालाको तथ्यांकका आधारमा खुम्बु क्षेत्रका हिमताल र हिमनदीको अवस्था र तापक्रमबारे अनुसन्धान गर्दै आएका थिए । प्रयोगशाला सञ्चालन गर्ने मुख्य जिम्मेवारी इटालीको सीएनआरअन्तर्गतको इभीके २सीएनआर समिति र नेपालको नास्टको थियो । नास्टले ल्याबलाई चासो दिन छाडेपछि सीएनआरले यसको सम्पूर्ण सञ्चालन खर्च व्यहोर्यो । सन् २०१४ मा आएको आर्थिक मन्दीका कारण इटालीले अनुदान उपलब्ध गराउन छाडेपछि प्रयोगशालाको स्वामित्व लिन नास्टले चासो देखाएको छैन ।"
सगरमाथा चढ्दै झिँगा,"बेलुकी त्यही बाटो फर्किन्थ्यौं । चिप्लेटी खेल्थ्यौं । इम्जा पनि ०१६ सालतिर हिमताल मात्रै थियो । अहिले हिउँ पग्लिएर तालमा बदलिएछ । ०१८ सालतिर ती काठमाडौंको नागपोखरी जत्रा ससाना तालमा बदलिए । अहिले त गोक्यो तालको पछाडिका ससाना ताल गोक्यो जत्रै हुन आँटिसके । त्यसताका ६ हजार २६ मिटरको उचाइमा रहेको लोला पास काटेर खुम्बु क्षेत्रका शेर्पाहरू पारि तिब्बतमा व्यापार गर्न जान्थे । यता नेपालबाट अनाज लैजाने, उताबाट ऊन, सुकुटी, छम्पा ल्याउँथे । त्यही पासबाट मेरा हजुरबा तिब्बत गएको म सम्झन्छु । तर अहिले अब त्यो पास हिँड्नै सकिँदैन । ग्लेसियर पग्लेर बाटो बिलाइसक्यो ।३२३३ सालतिर आमादब्बल हिमालको फेदीको मिङ्बो च्छो ताल फुट्यो । त्यसले यति धेरै पूर्वाधार बगायो कि हिसाबै छैन । तल तल फेदीमा धेरै घरखेत क्षति गर्यो । त्यसैबेलाको बाढीले २१ पटकसम्म सगरमाथा आरोहण गरेर रेकर्ड बनाएका चर्चित आरोही आप्पा शेर्पाको पनि घरखेत बगाएको म सम्झन्छु । हिमताल फुटेर भोटेकोसीमा ठूलो बाढी आयो । करोडौंको धनसम्पत्ति नासिएको अर्को घटना २०४२ सालमा भयो । यसले खुम्बु बिजुली स्टेसन, पुलपुलेसा, साँघु, घर, खेत, गोठ मात्रै बगाएन तराईसम्म असर पार्यो । यी घटनाले के देखाउँछ भने हिमालमुनि रहेका थुप्रै हिमताल सुरक्षित छैनन् । फुट्दा यसले बेंसीमा पर्यटक हिँड्ने ट्रेल, होटल, लज, होमस्टे, गोठ आदि धनजनको क्षति पुर्याउँछ । यस्तै घटना हुने भएकाले हिमाली भेगमा बैंक तथा वित्तीय संस्थाले सजिलै ऋण दिँदैनन् । किनकि त्यहाँ धितोका रूपमा राखिने अचल सम्पत्ति जुनसुकै बेला हिमताल फुटेर सृजित हुने बाढी, सुक्खा पहिरोमा नष्ट हुन सक्छ । ०६४ सालमा म जापानमा अन्तर्राष्ट्रिय वातावरण सम्मेलनमा भाग लिन नेपालबाट गएको थिएँ । त्यहाँ संसारभरबाट वैज्ञानिक, अध्येता, वातावरणविद्, विज्ञ सहभागी थिए । एकसेएक वैज्ञानिकहरूको सभामा मैले नेपाल पर्वतारोहण संघको अध्यक्षका हैसियतले नेपालको हिमाली पर्यावरणबारे बोल्नुपर्ने तालिका थियो । सुरुमा दिग्गज वैज्ञानिकहरू बोल्दै गएपछि मैले त्यहाँ बोल्न नपाए हुन्थ्यो भन्ने सोचिरहेको थिएँ । किनकि उनीहरू सबै अनुसन्धानमा आधारित पेपर प्रस्तुत गर्दै थिए । मेरो पालो आएपछि मैले प्राक्टिकलज्ञान मा आधारित नेपालको हिमाली भेगमा जलवायु परिवर्तनले पारेको असरबारे बोलें । अनि एउटा साथीको सहयोगमा त्यसै दिन बेलुकी ओसाकातिर लागें । भोलिपल्ट जापानका दैनिक पत्रिकाको फ्रन्ट पेजमा मेरो फोटोसहितका नेपालको सामाचारले प्राथमिकता पाएछन् । बोलावट भयो । म मात्सुमोतो फर्कें । त्यहाँ थुप्रै वैज्ञानिक मलाई कुरेर बसेका थिए । उनीहरू अनुसन्धानका लागि नेपाल आउने भए, मैले सघाइदिनुपर्ने भयो । उक्त सम्मेलनको दुई सातापछि १२ जना वैज्ञानिक काठमाडौं आए । मैले काठमाडौं विश्वविद्यालय र महावीर पुनसहितको टिम इम्जा हिम ताल पठाएँ । वैज्ञानिकहरू दोस्रो पटक जापान पुगेर विभिन्न उपकरण ल्याएर फर्के । इम्जा नापे । जाँच गरे । यो काम झन्डै चार वर्ष चल्यो । किताबमै अध्ययन सीमितता भएका जापानी अनुसन्धानकर्ताका लागि खुम्बुको अध्ययन उपयोगी भयो । उनीहरूले नेपाल सरकारलाई पनि अध्ययनपछिको रिपोर्ट दिए । काठमाडौंको दाँजोमा हिमाली भेगका मानिसहरूको रहनसहन कम्तीमा ५ गुना महँगो पर्छ । सधैं डाउन ज्याकेट, बाह्रै महिना खुट्टामा जुत्ता लगाइरहनुपर्छ । खान्की र न्यानो आदि इत्यादिमा पनि सचेत हुनुपर्छ । त्यहाँको जीवन सोचे जस्तो सजिलो छैन । काठमाडौंमा १ हजार पर्ने एक बोरा सिमेन्ट ग्योक्यो पुर्याउँदा १६ हजार रुपैयाँ पुग्छ । हिमाली जीवन बाहिरी सौन्दर्यभित्र पीडाको शिखरमा डुबेको छ । यो पीडामाथि ०७२ वैशाखको भूकम्पले झन् दुःख थपिदियो । पर्यटक हिँड्ने बस्ती छेउछाउका पानीका स्रोत सुके । एक ठाउँको स्रोत अर्को ठाउँ सरे । स्थानीयले करोडौं लगानी गरेर बनाएका पूर्वाधारलाई अब पानीको स्रोत सरेको ठाउँमा सार्न सकिँदैन । सिँचाइ नहुँदा तरकारी खेतीपातीमा असर परेको छ । पर्यटकलाई बोकेको पानीले रोपेको साग, मुला खुवाउन सकिँदैन । न त हेलिकोप्टर चार्टर गरेर ढुवानी गर्न सकिन्छ । भूकम्पका बेला गोरखादेखि सोलुखुम्बुसम्म पर्यटक र स्थानीय हिँड्ने ७२ वटा काठे पुल भत्किए । कतिपय झोलुंगे पुल ढल्किए । कतिपय त ग्रिप लगेर मर्मत गरायौं । विश्व खाद्य कार्यक्रम र डब्लूडब्लूएफले पनि जस्तापातालगायतमा अर्बौं खर्च गरे । फेरि कोरोना महामारीले हिमाली भेगको पर्यटन क्षेत्र ध्वस्त बनाइदिएको छ । पछिल्लो २ वर्ष महामारीका कारण नेपालका २१ वटा हिमाली जिल्लाको जनजीवन तहसनहस बनाइदियो । यो भेगमा कम्तीमा ४७ लाख मानिस छन् । तीमध्ये ८५ प्रतिशत पर्यटनमै आश्रित छन । कोरोनाअघि सरकारले २० लाख पर्यटक ल्याउने नेपाल भम्रण वर्ष २०२० कार्यक्रम घोषणा गरेको थियो । अब त पर्यटक उर्लेर आउने भए भन्दै हिमाली भेगमा जीवनभर कमाएको सम्पत्ति त्यहाँका व्यवसायीले होटल विस्तार, नयाँ भवन निर्माण, सुधार, पूर्वाधारमा लगानी गरे । यो सबै कोरोनाले ध्वस्त बनाइदियो । अहिले हिमाली भेगका मजदुर मात्रै होइन व्यवसायीहरूलाई पनि बाँच्न मुस्किल परिरहेको छ । किनकि हिमाली भेगमा ८५ प्रतिशत मानिस प्राकृतिक पर्यटनमा आश्रित छन् । यस्तै अवस्था रहिरहे अबका दिन ज्यादै चुनौतीपूर्ण देखिन्छन् । तापक्रम बढेर हिउँ पग्लिने क्रम चलिरहेको छ । ०७१ वैशाखमा १६ शेर्पाको सगरमाथामा पुरिएर ज्यान गयो । पछि अध्ययन गर्दा ढुंगामाथिको वर्षौंदेखि थुप्रेको हिउँ पग्लिएर हिमपहिरो गएको देखियो । अर्को वर्ष भूकम्पका बेला २४ जनाको मृत्यु भयो । ६० जनाभन्दा बढी घाइते भए । यी दुई वर्ष सगरमाथा आधार शिविरमा अत्यधिक मानवीय क्षति भएका वर्ष हुन् । यसको मुख्य कारण तापक्रम बढेर हिउँ पग्लिनु नै हो । हरेक वर्ष एक हजारभन्दा बढी मानिसहरू सगरमाथा क्षेत्रमा पुग्छन् । ती कम्तीमा एक महिना बस्छन् । मान्छेले गर्ने फोहोर हिउँ पर्दा छोपिन्छ । हिउँ पग्लिएपछि बिस्तारै देखिन्छ । त्यही हिउँ तताएर पानी खानुपर्छ । खोलाको मुहान हिउँ पग्लिएर आउने पानी हो । त्यसैले पर्यटकीय गतिविधिले व्यवसायीकरण हुँदै गएको हिमाली क्षेत्रलाई जोगाउन अब गम्भीर नभए कहिले हुने ? कोरोना संक्रमणका बेला जुमबाट सञ्चालित कक्षाहरूमा मैले नेपालको पर्यावरण, हिमाल, जनजीवनबारे संसारलाई भनिरहें । झिँगा, लामखुट्टे हिमालतर्फ उक्लिनु राम्रो संकेत होइन है ।(कान्तिपुर संवाददाता सुरज कुँवरसँगको कुराकानीमा आधारित)"
पृथ्वी जोगाउन सहकार्य,"सन् २०२१ को सुरुवातसँगै नेपालका लागि अस्ट्रेलियाको राजदूतका रूपमा जिम्मेवारी सम्हाल्न म काठमाडौं आएको हुँ । यहाँ नयाँ जीवनको सुरुवात गर्दै गर्दा नेपालका वन डढेलोको खबरहरू सुनेर दुःख लाग्यो । काठमाडौंको आकाशमा धूवाँले ढाकिरहँदा मलाई अस्ट्रेलियाको सन् २०१९२०२० कोब्ल्याक समर भनिएको विनाशकारी वन डढेलोको सम्झना आयो । त्यो डढेलोले निकै ठूलो क्षति गरेको थियो र विश्वव्यापी रूपमा प्रमुख समाचार बनेको थियो । नेपालमा जस्तै, अस्ट्रेलियामा महिनौंको सुक्खा मौसमले वनस्पति सुकेर आगो लागेको थियो । ब्ल्याक समरको अन्त्यसम्ममा त्यो विशाल आगलागीले करिब एक लाख ८६ हजार वर्गकिलोमिटरको वन क्षेत्र जलेर नष्ट भयो । त्यो क्षति भएको वन नेपालको कुल क्षेत्रफलभन्दा बढी थियो । मानवीय क्षतिका अलावा यस घटनाले एक अर्ब जीवहरू मारिए, थप दुई अर्ब जीवहरू विस्थापित भए । आगलागीमा जलेर थुप्रै जीवहरू विलुप्त भए । यो विपद्बाट पुनरुत्थान गर्ने क्रममा गैरआवासीय नेपाली संगठनलगायत विश्वभरबाट सहयोग प्रदान गर्ने सबैप्रति अस्ट्रेलिया आभारी छ । उक्त घटनापछि अस्ट्रेलियामा भइरहेको विश्वको जलवायु परिवर्तनको राष्ट्रिय छलफलहरूको दिशान्तर गर्न महत्त्वपूर्ण रह्यो र योलगायत अन्य कारणहरूले जलवायु परिवर्तनविरुद्ध लड्न नेपाल र अन्तर्राष्ट्रिय स्तरमा भइरहेका सहकार्यहरू थप विस्तार गर्न प्रेरित गरेको छ । भौगोलिक रूपमा टाढा भए पनि नेपाल र अस्ट्रेलिया दुवैले विषम मौसमका समान प्रकारका घटनाहरू भोगेका छन् र यसले जलवायु परिवर्तनले सिर्जना गरेको असर कम गर्नुपर्ने र जोखिमपूर्ण अवस्थामा रहेका समुदायहरूको पुनरुत्थानशीलतामा वृद्धि गर्नुपर्ने समान आवश्यकताहरू देखिएको छ । जलवायु परिवर्तनलाई हाम्रो प्रमुख चुनौतीको रूपमा चित्रित गर्दै गर्दा हामीले क्षेत्रीय सहकार्यलाई हाम्रो मुख्य शक्तिको रूपमा बुझेका छौं । नेपालसँग वातावरण संरक्षणमा अस्ट्रेलियाको सहकार्य सन् १९६० को दशकदेखि सामुदायिक वन कार्यक्रमसँगै सुरु भएको थियो । सन् २००६ सम्ममा सिन्धुपाल्चोक र काभ्रेपलाञ्चोक जिल्लाहरूमा करिब २१ हजार हेक्टर सामुदायिक वन स्थापना भयो । यो परियोजनाको सहयोगमा नेपालमा बृहत् स्तरमा वन पुनःस्थापना गरेर क्षेत्र करिब ४५ प्रतिशत पुगेको छ । नेपालको प्राकृतिक क्षेत्रमा गरिएको यो प्रारम्भिक सहयोगको बीजारोपणले गएको दशकमा नयाँ दिशा लिएको छ । यहाँ जारी सहयोग कार्यक्रम नेपालले तोकेको प्राथमिकताका क्षेत्रमा अस्ट्रेलियाली विज्ञताका माध्यमबाट सहयोग गर्ने एक प्रमुख सिद्धान्तमा आधारित छ । यस्तो सहकार्य नेपालको नयाँ तर परिष्कृत हुँदै गरेको संघीयतामा आधारित तीनै तहका सरकारहरूसँग भइरहेको छ । दशकौंदेखि विश्वव्यापी रूपमा जलवायु परिवर्तनसँग सम्बन्धित असर न्यूनीकरण र अनुकूलन योजना निर्माण केन्द्रमा रहेका विज्ञहरूबाट निर्देशित रह्यो । नेपालमा सन् २०१५ मा जारी नयाँ संविधान र यसको संघीयताको व्यवस्थाले योजना निर्माण पद्धतिलाई परिवर्तन गरेको छ । अब सबै सार्वजनिक योजना निर्माणलाई समावेशी बनाई बाढी वा सुक्खाजस्ता कुनै पनि घटनाले प्राथमिक रूपमा असर गर्ने स्थानीय समुदायहरूको सहभागिता बढाउनुपर्नेछ । अस्ट्रेलियाले नेपालमा जलवायु क्षेत्रमा गरेको सहयोगले सबै तहका सरकारहरूको प्रभावकारी रूपमा योजना बनाउने र लागू गर्ने क्षमतामा वृद्धि गर्ने उद्देश्य राखेको छ । कतै साह्रै थोरै र कतै अधिक पानी उपलब्ध हुने चुनौती सामना गरिरहेको नेपालमा जलस्रोत व्यवस्थापन क्षेत्रको सहयोगमा विशेष जोड छ । अस्ट्रेलियाको इन्टरनेसनल सेन्टर अफ एक्सिलेन्स इन वाटर रिसोर्स मेनेजमेन्टका माध्यमबाट त्यहाँका विश्वविख्यात जलस्रोत व्यवस्थापन विज्ञहरूको सहयोगमा नेपालको राष्ट्रिय जलस्रोत नीति र जलस्रोत विधेयक तयार गर्ने काम भइरहेको छ । अस्ट्रेलियाको कमनवेल्थ साइन्टिफक एन्ड इन्डस्ट्रियल रिसर्च अर्गनाइजेसन (सीएसआईआरओ) ले कमला जलाधार क्षेत्र रणनीति निर्माण गर्न र त्यसलाई लागू गर्न सहयोग गरिरहेको छ र अहिले अन्तर्राष्ट्रिय एकीकृत पर्वतीय विकास केन्द्र (इसिमोड) लाई कोसी जलाधार क्षेत्र अभियान (कोसी बेसिन इनिसिएटिभ), समुदायमा आधारित बाढी पूर्वसूचना प्रणाली र कोसी विपद् जोखिम न्यूनीकरण केन्द्रको स्थापना गरेर समावेशी र लैंगिकसंवेदनशील जलाधार व्यवस्थापन र विपद् प्रतिकार्यलाई प्रवर्द्धन गरेको छ । जलस्रोत व्यवस्थापन र बृहत्तर रूपमा जलवायु परिवर्तनसँग सम्बन्धित क्रियाकलापहरूमा महिलाको सहभागिताको महत्त्वलाई जति जोडले उठाए पनि अतिशयोक्ति हुँदैन । केही समयअघि नेपालका लागि बेलायती राजदूत निकोला पोलिट र अमेरिकी राजदूत र्यान्डी बेरीसँगै कर्णाली प्रदेशमा अवस्थित राराताल घुम्ने र यस क्षेत्रमा जलवायु परिवर्तनका असरहरूका बारेमा जानकारी लिने अवसर मिलेको थियो । भ्रमणका अवसरमा त्यहाँका महिला र बालिकाहरूसँग भेट भएको थियो । प्रत्येक दिन पानीको जोहो गर्न टाढा रहेको मुहानहरूमा जानुपर्नाको कारण शिक्षा र जीविकोपार्जनका अवसरहरू गुमाउनुपरेको कुरा उनीहरूले बताए । जलवायु परिवर्तनले महिला किसानहरूको कृषि प्रणाली र खेती गर्ने तरिकाहरूलाई प्रभावित गरेको, परिवार र समुदायमा खाद्य सुरक्षामा चुनौती थपिएको कुरा उनीहरूले बताए । जलवायु संकटको अग्रपंक्तिमा रहेकाहरूलाई सम्बन्धित छलफलहरूमा, असर कम गर्ने र अनुकूलन गर्ने निर्णय गर्ने प्रक्रियामा अनिवार्य रूपमा मुख्य जिम्मेवारी दिनु पर्दछ ।तराईमा अस्ट्रेलियन सेन्टर फर इन्टरनेसनल एग्रिकल्चरल रिसर्च (एसीआईएआर) ले आधाभन्दा धेरै महिलाहरूसहित ५० हजारभन्दा बढी किसानलाई संरक्षणमा आधारित खेतीमार्फत उत्पादकत्व वृद्धि गर्ने र कृषिजन्य व्यापार गर्ने उपायहरूका बारेमा तालिम दिएको छ । अहिले एसीआईएआरले नेपालका मध्य पहाडहरूमा खेती र वनजन्य उत्पादन वृद्धि गरेर पोषण, खाद्य सुरक्षा र जीविकोपार्जनमा सुधार ल्याउन र स्थानीय वनजन्य उद्यम स्थापना गर्ने सीप वृद्धि गर्ने तालिमहरू प्रदान गरिरहेको छ । जलवायु परिवर्तनका विषयमा निजी क्षेत्रको पनि महत्त्वपूर्ण भूमिका छ । हामीले बिजनेस पार्टनरसिप प्लेटफर्मका माध्यमबाट नेपाल र अस्ट्रेलियाका सामाजिक र निजी उद्यमहरूलाई जोडेर जलवायु परिवर्तनलाई मिलेर सम्बोधन गर्न साझेदारी निर्माण गर्न सहयोग गरिरहेका छौं । उदाहरणका लागि, हाम्रो सहयोगले बिल्ड अप नेपालले लघुउद्यमीहरूको बढ्दो सञ्जाललाई कम कार्बन उत्सर्जन गर्ने इँटा उत्पादन गर्न तालिम दिइरहेको छ । यो इँटाको प्रयोगले परम्परागत रूपमा पोलिएका इँटाभन्दा २५ प्रतिशत कम लगानी र निकै कम कार्बन उत्सर्जन गरेर घर निर्माण गर्न सकिने भएको छ । यो प्रविधिको इँटाले एउटा सानो परिवारलाई हुने घर बनाउँदा भट्टाबाट उपादितका तुलनामा करिब ४५८ टन कम कार्बनडाइक्साइड उत्सर्जन गर्छ । यसले रोजगारीसँगै सीमान्तकृत समुदायमा हरित आर्थिक पुनरुत्थानका अवसर सिर्जना गरेको छ । सन् २०२४ सम्ममा यो संस्थाले १४ हजार नयाँ घरहरू निर्माण गर्ने र ४ हजार ५ सय रोजगारीका अवसरहरू सिर्जना गर्ने अपेक्षा गरेको छ । क्षेत्रीय स्तरमा हामीले इसिमोडसँगको सहकार्यमा हिन्दुकुश हिमालय क्षेत्रको वर्तमान अवस्थाको आधारभूत मूल्यांकन गरेर यो क्षेत्रमा जलवायु परिवर्तनका प्रमाणहरू जुटाएका छौं । यसले हिन्दुकुश हिमालय कल टु एक्सनलगायत अन्तर्राष्ट्रियस्तरमा वकालत गर्ने आधार प्रदान गरेको छ । जलवायु परिवर्तनमा हाम्रो प्रतिक्रिया घरायसीदेखि गाउँस्तर, पालिका सरकार, प्रदेश, राष्ट्रिय, क्षेत्रीय हुँदै विश्वव्यापी प्रतिबद्धतामा पुगेको छ र यो हामीले कोप२६ मा देख्यौं । गत नोभेम्बरमा ग्लास्गोमा अस्ट्रेलियाले आफ्नो देशमा र अन्यत्र कार्बन उत्सर्जन घटाउने र नेपालजस्ता राष्ट्रहरूको जलवायु वित्तीयकरणका प्राथमिकतालाई र अनुकूलन क्रियाकलापहरूलाई सहयोग गर्ने आफ्नो प्रतिबद्धतालाई अझ सुदृढ बनाएको छ । नेपाल सरकारले कोप२६ मा व्यक्त गरेको आफ्नो प्रतिबद्धता र यो विषयमा अन्तर्राष्ट्रिय छलफलहरूमा खेलेको भूमिकाको सराहना गर्दछु । प्रधानमन्त्री शेरबहादुर देउवाले शिखर सम्मेलनमा भन्नुभएअनुसार, नेपालको कार्बन उत्सर्जन न्यूनीकरण लक्ष्य सन् २०४५ सम्ममा पूर्ण खुद शून्यमा झार्ने र कुल ऊर्जा मागको १५ प्रतिशत स्वच्छ ऊर्जाले पूर्ति गर्ने र सन् २०३० सम्ममा देशको ४५ प्रतिशत भूभाग वन क्षेत्रले ढाक्नेछ । प्रधानमन्त्री देउवाले विश्व नेतृत्वसमक्ष उच्च हिमालयको जलवायु जोखिमको विशिष्ट प्रकृतिका आवश्यकताहरूलाई सम्बोधन गर्न आग्रह गर्नुभयो । उहाँले विश्व तापक्रम १५ डिग्रीभन्दा कम राख्न अत्यावश्यक छ र यो हाम्रो जीवनसँग सम्बन्धित छ भन्नुभयो ।अस्ट्रेलियाले यो सुनेको छ र यसको सम्बोधन गर्दै छ । कोप२६ मा व्यक्त गरेको आफ्नो प्रतिबद्धताअनुरूप अस्ट्रेलियाले विकासशील राष्ट्रहरूका लागि सन् २०२०२०२५ का लागि आफ्नो जलवायु वित्तीय प्रतिबद्धता वृद्धि गरेर अस्ट्रेलियाली डलर दुई अर्ब पुर्याएको छ । योमध्ये ५० लाख अस्ट्रेलियाली डलर नेपालमा इसिमोडलाई प्रदान गरिनेछ । यो सहयोगले हिन्दुकुश हिमालय क्षेत्रलाई भनिने पृथ्वीको धड्कन को सुरक्षा गर्ने इसिमोडको महत्त्वपूर्ण प्रयासमा थप टेवा दिनेछ । नवीकरणीय ऊर्जाको विकास र उपयोगमा आफ्नो विशिष्ट क्षमताका आधारमा नेपालसँग सहकार्य गर्न अस्ट्रेलिया इच्छुक छ । सौर्य ऊर्जा प्रविधिको अनुसन्धान र विकासमा अस्ट्रेलियाली विश्वविद्यालयहरू विश्वमा नेतृत्वदायी स्थानमा छन् । आज धेरै अस्ट्रेलियालीहरूका (करिब एक तिहाइ घरपरिवार) घरहरूका छतमा सौर्य ऊर्जा प्रणाली जडित छ र यो विश्वमा प्रतिघर जडित सौर्य ऊर्जा प्रणालीमा सबैभन्दा धेरै हो । २५ लाखभन्दा धेरै घरहरूमा जडित हाम्रा सौर्य प्रणालीहरूले राष्ट्रिय ऊर्जा ग्रिडमा ऊर्जा थप गर्दछन् र यो निकै प्रजातान्त्रिक तरिकाले सञ्चालित छ । अस्ट्रेलियाका वैज्ञानिकहरू र व्यवसायीहरूले आजकल नयाँ पुस्ताको ऊर्जा सञ्चित गर्ने ब्याट्रीको प्रविधि विकास, हरित स्टिल र आल्मुनियम उत्पादन गरेर विश्व ऊर्जा र उत्पादन प्रणालीलाई स्वच्छ भविष्यतर्फ रूपान्तरण गर्न लगानी गरिरहेका छन् । अस्ट्रेलियाले टाउन्सभिल्लीदेखि तास्मेनियासम्म र एडिलेड पारिसम्म ४० हजार किलोमिटरभन्दा लामो विश्वकै ठूलो राष्ट्रिय ऊर्जा प्रणालीको व्यवस्थापन गर्छ । सन् २०२५ सम्ममा यो प्रणाली सम्पूर्ण रूपमा नवीकरणीय ऊर्जाको माध्यमबाट सञ्चालन गर्ने विश्वकै पहिलो राष्ट्र हुनेतर्फ काम गरिरहेको छ । अस्ट्रेलियाका भूतपूर्व प्रमुख वैज्ञानिक एलन फिंकेलले भनेजस्तै जंगल डढेलोपछि अस्ट्रेलियाको राष्ट्रिय फूल गोल्डेन वाटल सबैभन्दा पहिले पुनरुत्थान भएको वनस्पति हो । यो जहाँ जहाँ फुलेको छ, त्यहाँ पूर्ण अठोटका साथ लागिपरे जस्तोसुकै चुनौती पनि अवसरमा बदल्न सकिन्छ भन्ने उदाहरण दिएको छ । नेपाल र अस्ट्रेलियाले पृथ्वीको धड्कनको सुरक्षा गर्ने काममा सहकार्य गर्दै गर्दा हामीले वाटलले सिकाएको पाठ सम्झेर अझ दृढ संकल्पित भएर लागिरहे उज्ज्वल दिनहरू आउनेछन् ।"
किन बनेन राजनीतिक एजेन्डा ?,"विश्वव्यापी रूपमै देखापरेको जलवायु परिवर्तनको असर नेपाल जस्तो हिमाली र पर्वतीय मुलुकमा अझ बढी र छिटो देखापरेका छन् । विश्वको औसत तापक्रम वृद्धिभन्दा नेपालको ऋतुजन्य तापक्रम पनि द्रुत गतिमा बढ्दो छ । यो प्रवृत्तिको निरन्तरता कायम हुने सम्भावना छ । नेपाल विज्ञान तथा प्रविधि प्रज्ञा प्रतिष्ठानका प्राज्ञ दिनेश भुजुका अनुसार नेपालमा जलवायु परिवर्तनको असर प्रमुख पाँच रूपमा प्रकट भएको छ । हिमताल फुटेर आउने बाढी, अतिवृष्टि र खडेरीका कारण कृषि र जनजीविकामा परेको प्रतिकूल प्रभाव, जंगलमा विषालु प्रजातिका झारको विस्तार र वनै सखाप हुने गरी बढ्दो डढेलो, उष्ण प्रदेशमा मात्र हुने रोगहरूको अन्यत्र पनि बढोत्तरीलगायत मानव स्वास्थ्यमा प्रत्यक्ष रूपमा परेको जोखिम र हरेक वर्ष बढिरहेको बाढी, पहिरो, चट्याङलगायतका प्रकोप प्रमुख समस्याका रूपमा देखिएका छन् ।विज्ञहरूका अनुसार जलवायु परिवर्तनले वर्षायाम र सुक्खायामबीचको विषमतालाई झनै चर्काइदिन्छ । परिणाम, उच्च तापक्रम, बढ्दो जलवाष्पीकरण र घट्दो हिउँदे वर्षाले गर्दा बारम्बार सुक्खाखडेरी निम्त्याइरहन्छ । जसले स्थापित गरिदिएको छ कि जलवायु परिवर्तन नेपालले भविष्यमा भोग्न सक्ने चुनौती होइन, वर्तमानमा भोगिरहेको खतरा हो । यस्तो विपत्तिसँग जुध्न राज्य सञ्चालनमा प्रमुख भूमिका हुने हाम्रा दलहरूको तयारी के छ त ? नेपाली कांग्रेसका महामन्त्री गगन थापा मूल राजनीतिक नेतृत्वलाई यसबारे पर्याप्त जानकारी र रुचि नहुँदा जलवायु परिवर्तनको विषय नेपाली राजनीतिको प्राथमिकतामा नभएको बताउँछन् । राजनीतिक नेतृत्वले जलवायु परिवर्तन र त्यसका असरलाई नेपालको विकासको एजेन्डा नै ठानेको छैन । उसका आफ्नै सीमित बुझाइहरू छन्, उनले भने, प्रधानमन्त्री वा भूतपूर्व प्रधानमन्त्री जस्तो मुख्य नेतृत्वमा यो विषयप्रति धेरै रुचि देखिँदैन । त्यसैले पार्टीहरूका दस्ताबेजमा यो विषय प्राथमिकतामा पर्दैन ।गत मंसिरमा कांग्रेस, एमाले र माओवादी केन्द्रले आफ्ना महाधिवेशन सम्पन्न गरेका छन् । महाधिवेशनमा तीनवटै पार्टीहरूले विचारको मन्थन गरेनन् । समग्र विषयमा नै वैचारिक छलफल नभएकाले जलवायु परिवर्तन र वातावरणीय संकटको बहस पनि छुट्यो । एमाले अध्यक्ष केपी शर्मा ओलीले आफ्नो राजनीतिक प्रतिवेदनको अन्तर्राष्ट्रिय परिस्थिति, भूराजनीति र हाम्रो विदेश नीति शीर्षकमा जलवायु परिवर्तन, आतंकवादको नियन्त्रण र गरिबी निवारण विषयमा अझ फराकिलो अन्तर्राष्ट्रिय सहकार्य र ऐक्यबद्धता आवश्यक छ भन्नेसम्म उल्लेख गरेका छन् । जलवायु परिवर्तनविरुद्ध बलियो अन्तर्राष्ट्रिय साझेदारीको खाँचो औंल्याए पनि उनले नेपालका प्राथमिकताका क्षेत्रहरू र त्यसमा राजनीतिक पार्टीहरूको भूमिकाबारे भने उल्लेख गरेका छैनन् । त्यस्तै, माओवादी केन्द्रका अध्यक्ष पुष्पकमल दाहालले पनि आफ्नो दस्ताबेजमा विशुद्ध पुँजीवादी मुनाफाका लागि अन्धाधुन्ध खोलिएका कलकारखानाका कारण चौतर्फी पर्यावरण विनाशको प्रक्रियाका कारण भइरहेको तापक्रममा वृद्धि र जलवायु परिवर्तनको तीव्रताले पृथ्वीकै संरचनामाथि खतरा उत्पन्न भएको उल्लेख गरेका छन् । हिमालय पर्वत शृंखलाबाट हिउँ पग्लने प्रक्रियाका कारण यसका वरिपरि रहेका देशहरूको मौसम र पर्यावरणमा अस्वाभाविक परिवर्तन भएर प्रकृति, जीवजन्तु र मानिसहरूकै भविष्य खतरामा परिरहेको उनले उल्लेख गरेका छन् । साम्राज्यवादी उत्पादन प्रणालीका विरुद्ध समुदाय र राष्ट्रियताको हितमा प्रकृति र पर्यावरणको संरक्षण गर्ने मुद्दालाई विश्वव्यापी अभियानको नेतृत्व लिन जोड गर्नुपर्छ, उनले उल्लेख गरेका छन् । निष्कर्षमा यस्तो अस्पष्ट मार्गचित्र कोरेका दाहालले पार्टीका तत्कालीन नीति, योजना र कार्यक्रमको रूपरेखामा भने जलवायु परिवर्तन र त्यसबाट सिर्जित वातावरणीय संकटसँग कसरी जुध्ने भन्नेबारे केही पनि उल्लेख गर्दैनन् । वैज्ञानिक उत्तमबाबु श्रेष्ठ जलवायु परिवर्तनको विषय दलका शीर्ष नेतृत्व र राजनीतिक दस्ताबेजमा केवल सूचनाका रूपमा रहेको तर त्यसलाई आत्मसात् नगरिएको बताउँछन् । नेताहरूलाई जलवायु परिवर्तनबारे बोल्नुपर्छ भन्ने त छ तर त्यसले ल्याएका चुनौती कसरी सामना गर्ने भन्नेबारेमा कुनै तयारी छैन । आत्मसात् गर्ने र स्वामित्व लिने काम भएको छैन, उनले भने, अहिले जलवायु परिवर्तन कुरा नगरी नहुने विषय बनेर आएको छ । दाताहरूलाई रिझाउन वा उद्योगीहरूले पनि यसबारेमा कुरा गर्नुपरेको छ । तर, जलवायु परिवर्तनले ल्याउने संकटबारेको वास्तविक गम्भीरता भने देखिँदैन ।प्राज्ञ भुजु पनि राजनीतिक दलहरूको दस्ताबेज केलाउँदा केही नपाएको बताउँछन् । दलहरूको चुनावी घोषणापत्रमा वातावरणका बारेमा चर्चा देखिन्छ । तर, त्यसमा गम्भीरता देखिँदैन । बरु जलवायु परिवर्तन वा वातावरणीय समस्याका विषयमा उनीहरूको बेवास्ता झल्किन्छ, उनले भने, दलहरूले यो समस्यासँग जुध्न जति नेतृत्व लिनुपर्ने हो, त्यो उनीहरूबाट भएको देखिँदैन ।उसो त संविधानमै स्वच्छ वातावरणको हक मौलिक हकका रूपमा छ । त्यही सूचीमा स्वास्थ्यसम्बन्धी हक र खाद्य सुरक्षाको हक पनि छन् । ती कुनै न कुनै रूपमा जलवायु परिवर्तनका असरसँग जोडिन पुग्छन् । संविधानमा उल्लिखित राज्यका निर्देशक सिद्धान्त, नीति र दायित्वअन्तर्गत प्राकृतिक साधन स्रोतको संरक्षण, संवर्द्धन र उपयोगसम्बन्धी नीतिमा पनि वातावरण संरक्षणको विषय उल्लेख गरिएको छ । छुट्टै वातावरण ऐन तथा नियमावलीहरू छन् । सन् २०११ मा बनाएको जलवायु नीतिलाई सन् २०१९ को राष्ट्रिय जलवायु नीतिद्वारा विस्थापन गरिएको छ । राष्ट्रिय अनुकूलन कार्यक्रम कार्यान्वयन भइरहेको छ भने राष्ट्रिय अनुकूलन योजना पनि बनेको छ । स्थानीय अनुकूलन कार्ययोजनाको खाका तयार छ । एक वर्ष पहिले सरकारले दोस्रो राष्ट्रिय निर्धारित योगदानसम्बन्धी दस्ताबेज संयुक्त राष्ट्रसंघमा पेस गरेको छ । जसमा हरितगृह ग्यास उत्सर्जनलाई घटाउने र जलवायु परिवर्तनसँग अनुकूलन हुने प्रतिबद्धता छ । जानकारहरूका अनुसार यस्ता नीति, योजना र प्रतिबद्धताको प्रमुख समस्या भने कार्यान्वयनमा छ । वन तथा वातावरण मन्त्रालयको जलवायु परिवर्तन महाशाखा प्रमुख भइसकेका राष्ट्रपति चुरे तराई मधेस संरक्षण विकास समितिका सदस्यसचिव डा महेश्वर ढकाल नेपालको दीर्घकालीन रणनीति के हुने भन्नेबारे स्पष्ट भएपछि नीतिगत व्यवस्था कार्यान्वयन गर्न लाग्नुपर्ने बताउँछन् । जलवायु परिवर्तनका सवाललाई नीतिगत व्यवस्था गर्न सरकार अगाडि नै छ । तर कार्यान्वयन कसरी गर्ने भन्ने प्रमुख सरोकार हो, उनले भने, सांगठनिक संरचना बनाएर स्पष्ट कार्यक्रम र बजेटमा जोड दिनुपर्छ । अहिले वन मन्त्रालयअन्तर्गतको एउटा महाशाखाको जिम्मामा छाडिएको छ । तर, जलवायु परिवर्तन सबै निकायसँग अन्तरसम्बन्धित भएकाले उक्त महाशाखाको मात्र समन्वयको क्षमता पुग्दैन । छुट्टै डेडिकेटेड संस्था बनाएर सबैलाई समेट्नुपर्छ ।नेपालको अन्तर्राष्ट्रिय प्रतिबद्धता र तिनको कार्यान्वयनबीच कति गहिरो खाडल छ भन्ने थाहा पाउन राष्ट्रसंघमा सरकारले पेस गरेको राष्ट्रिय निर्धारित योगदान (एनडीसी) सम्बन्धी दस्ताबेज हेरे पुग्छ । सन् २०१६ को पहिलो दस्ताबेजमा सरकारले सन् २०२० सम्ममा विद्युतीय गाडीको हिस्सालाई २० प्रतिशत पुर्याउने प्रतिबद्धता जनाएको थियो । तर, त्यसपछि विद्युतीय सवारी आयातमा प्रोत्साहन गर्नुको सट्टा कर बढायो । अहिले देशभर विद्युतीय सवारीको संख्या दुई प्रतिशत पनि छैन । सरकारले आगामी २०३० भित्र विद्युतीय रेलवे सञ्जाल बनाउने प्रतिबद्धता नयाँ एनडीसीमा गरेको छ । तर, व्यवहारमा भने डिजेलबाट चल्ने रेल खरिद गरेको छ । वैज्ञानिक श्रेष्ठ एनडीसीलगायतका दस्ताबेज कार्यान्वयन गर्नभन्दा पनि अरूलाई देखाउनका लागि बनेका हुन् कि भनेर शंका गर्नुपर्ने अवस्था आएको बताउँछन् । अहिले कार्बन उत्सर्जनमा नेपाल दक्षिण एसियामै सबैभन्दा तीव्र गतिमा अगाडि बढ्दै छ । त्यसलाई कम गर्न कुनै प्रभावकारी कदम चालिएका छैनन् । महत्त्वाकांक्षी एनडीसी बनाइएको छ । कार्यान्वयनमा उपेक्षा छ, उनले भने ।राज्य सञ्चालक दलहरू जलवायु परिवर्तनका समग्र मुद्दामा उदासीन रहने, आफ्ना दस्ताबेजहरू र पार्टीभित्रका संरचनामा बहस नै नगर्ने अवस्थामा सरकारले बनाएका नीतिहरू राष्ट्रिय आवश्यकता पूरा गर्नभन्दा पनि अन्तर्राष्ट्रिय समुदायसँगका वाचा पूरा गरेको देखाउन मात्र हो कि भन्ने आशंका उब्जिएको छ । कांग्रेस महामन्त्री थापा बनाएका नीति र कार्यायोजनामा सरकार र दलहरूले स्वामित्व नलिएको बताउँछन् । भन्छन्, यो हाम्रो विषय नठानेर अन्तर्राष्ट्रिय प्रतिबद्धताका लागि गरिदिएको जस्तो गरेका छौं । संसद्को कृषि समिति, जलस्रोत समितिमा बसेर गरेको अनुभवका आधारमा भन्न सक्छु अन्तर्राष्ट्रिय प्रतिबद्धता र राष्ट्रिय नीतिहरू हाम्रै लागि हुन् भनेर दलहरू र सरकारी निकायले सोचेका छैनन् । त्यसमा स्वामित्व लिइदिए मात्र पनि धेरै सुधार हुन्छ ।गत ३१ अक्टोबरदेखि १२ नोभेम्बरसम्म स्कटल्यान्डको ग्लास्गोमा भएको संयुक्त राष्ट्रसंघीय जलवायु परिवर्तनसम्बन्धी संरचना महासन्धिका पक्षराष्ट्रहरूको २६ औं सम्मेलनमा प्रधानमन्त्री शेरबहादुर देउवाको नेतृत्वमा नेपाली टोली सहभागी भयो । जसमा नेपालले यसअघि स्थापित भइसकेका जलवायु अनुकूलन र न्यूनीकरणका विषय जस्तै जलवायु परिवर्तनबाट भएको हानि नोक्सानीको विषयलाई पनि प्रमुख मुद्दाका रूपमा उठाउने प्रयास गरेको थियो । नेपालसहितका अति कम विकसित देशको समूहले ग्लास्गो क्लाइमेट फाइनान्स फेसिलिटी अन लस एन्ड ड्यामेज स्थापित गर्नुपर्ने माग गरेका थिए । तर, उक्त विषयको सम्बोधन हुन सकेन । प्राज्ञ भुजु अन्तर्राष्ट्रिय मञ्चहरूमा नेपालले उठाउने विषयहरूमा पर्वतीय सवाल छुट्दै गएको बताउँछन् । जलवायु परिवर्तनको असर पर्वतीय र हिमाली क्षेत्रमा ज्यादा छ । मुद्दा जति उठ्नुपर्ने हो, त्यो छैन । अघिल्लो वर्ष गर्ने भनिएको सगरमाथा संवाद पनि हुन सकेन । २० वर्षअघि पर्वतीय अन्तर्राष्ट्रिय सम्मेलन भएकोमा त्यसयता त्यस्ता सम्मेलनसमेत भएका छैनन्, उनले भने, पर्वतीय क्षेत्रमा बस्ने मानिसको जीवनमा परिवर्तन ल्याउने गरी अध्ययन अनुसन्धान भएको छैन । प्रविधिको विकास हुन सकेको छैन । यो मुद्दा नेपालले क्षेत्रीयअन्तर्राष्ट्रिय रूपमा उठाउन बाँकी छ । राजनीतिक नेतृत्व गम्भीर नभएसम्म त्यो सम्भव हुँदैन ।"
नेपालका मुद्दा र अन्तर्राष्ट्रिय प्रतिबद्धता,"अझै पनि छलफलहरूमा जलवायु परिवर्तन अन्तर्राष्ट्रिय मुद्दा भएकाले यसमा हाम्रो जिम्मेवारी खासै केही नहुने भन्दै अरूलाई दोष थुपार्ने र जिम्मेवारीबाट पन्छिने विचार प्रस्तुत हुन्छन् । दशक अघिदेखि नै यस विषयप्रतिको हाम्रो बुझाइ र सिकाइमा केही कमजोरी रह्यो । अरूलाई दोष थुपार्ने प्रवृत्तिकै कारण यो विषयको गहिराइमा पुग्ने र हाम्रो परिवेशअनुसार बुझ्ने अवसरबाट हामी वञ्चित भयौं । समयमा पानी नपर्दा वा एकै पटक ठूलो पानी पर्दा किसानले भोग्नुपरेको दुःख होस् वा स्वच्छ ऊर्जा उत्पादनबाट हुने दूरगामी फाइदाका बारेमा विश्लेषण नै भएनन् । जसले गर्दा नेपाली समाजले यसलाई सहायक विषय वा समस्याका रूपमा मात्रै चित्रित गर्यौं । दशकौंअघि हामी राज्य व्यवस्थामा राजनीतिक परिवर्तन र प्रजातन्त्र स्थापनाका लागि लडिरहेका बेला विश्व जगत् जलवायु परिवर्तनका समस्या समाधान गर्न साझा धारणा बनाउनेबारे कूटनीतिक र वैज्ञानिक स्तरका छलफलमा केन्द्रित थियो । नेपालमा प्रजातन्त्र स्थापना भएकै वर्ष ०४८ को अन्त्यतिर (सन् १९९२) ब्राजिलको रियो दि जेनेरियोमा आयोजित पृथ्वी सम्मेलनमार्फत वातावरण संरक्षण र जलवायु परिवर्तनका मुद्दालाई सम्बोधन गर्न विशेष अन्तर्राष्ट्रिय महासन्धिहरू अनुमोदन भए । नेपालले ०५१ सालमा संसद्बाट जलवायु परिवर्तन महासन्धि अनुमोदन गर्यो । यसको एक दशकपछि (०६१ मा) नेपालले पहिलो पटक जलवायु परिवर्तनसम्बन्धी सञ्चार प्रतिवेदन संयुक्त राष्ट्रसंघमा बुझाएको थियो । पछि राजाको प्रत्यक्ष शासनकाल (२०६२) मा नेपालले जलवायु परिवर्तनसम्बन्धी क्योटो महासन्धि मन्त्रीस्तरीय निर्णयबाट अनुमोदन भयो । यहाँसम्म आइपुग्दा नेपालले अन्तर्राष्ट्रिय महासन्धिहरूले निर्दिष्ट गरेका विषयमा चासो राखे पनि जलवायु परिवर्तनकेन्द्रित छुट्टै नीति बनाएन ।हाल नेपालमा जलवायु परिवर्तनसम्बन्धी छुट्टै नीति छ । विगत दुई दशकमा नेपालले यसबारे भएगरेका क्रियाकलापलाई समेटेर तीनवटा सञ्चार प्रतिवेदन संयुक्त राष्ट्रसंघमा बुझाइसकेको छ । जलवायु परिवर्तनको मुख्य कारक रहेको कार्बन उत्सर्जन घटाउने र प्रभावसँग जुध्ने अनुकूलनसम्बन्धी मध्यकालीन र दीर्घकालीन योजना बनिसकेका छन् । वार्षिक बजेटमा जलवायु परिवर्तनसम्बन्धी विनियोजित रकमलाई रेकड गर्ने छुट्टै बजेट कोडको व्यवस्था छ । अन्तर्राष्ट्रिय हरित जलवायु कोषबाट कुनै मध्यस्थकर्ताबेगरै नेपाली संस्थाले सिधै आर्थिक सहयोग प्राप्त गर्न सक्ने पूर्वाधार तयार भइसकेको छ । विश्वविद्यालयहरूले जलवायु परिवर्तनसम्बन्धी विषय अध्ययन गराउन थालेको पनि धेरै वर्ष भइसकेको छ । यससँगै प्रभावकारी समन्वयका लागि संघमा प्रधानमन्त्रीको अध्यक्षतामा वातावरण संरक्षण तथा जलवायु परिवर्तन व्यवस्थापन परिषद् र प्रदेशमा मुख्यमन्त्रीको अध्यक्षतामा प्रादेशिक समन्वय समितिको व्यवस्था गरिएको छ । काम गर्नका लागि सबै पूर्वाधार हामीसँग भए पनि यसलाई आवाश्यकताअनुसार परिमार्जन गर्दै लैजानुपर्ने हुन्छ । यी नीति तथा योजनाको कार्यान्वयन र समन्वय समितिको प्रभावकारी परिचालनबाट जलवायु परिवर्तनसम्बन्धी तत्काल गर्नुपर्ने र दीर्घकालीन महत्त्वका विषयलाई प्राथमिकतामा राखेर अघि बढ्नुपर्ने आवश्यकता छ । राजनीतिक बेवास्तापछिल्लो समय जलवायु परिवर्तनको क्षेत्रमा, विशेषगरी अध्ययनअनुसन्धान र नीतिनिर्माणमा धेरै उपलब्धिहरू भए पनि नेपालको राजनीतिक वृत्तमा यो विषयले खासै प्राथमिकता पाउन सकेको छैन । यसो हुनुको कारण सम्बन्धित विषय विज्ञहरूले यसको प्राविधिक पक्षलाई सरलीकरण गर्न नसक्नु र सामाजिकआर्थिक पक्षका बारेमा कम विश्लेषण गरिनु हो । साथै हाम्रो राजनीतिक नेतृत्वको बुझाइको स्तर र यस्ता दूरगामी महत्त्वका विषयमा चिन्तन गर्ने संस्कृतिको अभाव पनि उत्तिकै जिम्मेवार देखिन्छ । नेपालको अर्थतन्त्रमा मुख्य योगदान पुर्याउने कृषि, जलविद्युत्, पर्यटनजस्ता क्षेत्रमा जलवायु परिवर्तनको असर प्रत्यक्ष रूपमा परिरहेको छ । तापमान वृद्धिलाई नियन्त्रण गर्न जति ढिला हुन्छ, जलवायुजन्य प्रकोप र क्षतिहरू त्यति नै बढ्दै जान्छन् र यससँग जुध्न आवश्यक स्रोत पनि त्यही अनुरूप धेरै चाहिन्छ । जलवायु परिवर्तनका कारण अहिलेकै जस्तो तापमान वृद्धि निरन्तर भइरहे आगामी ३० वर्षभित्रमा यसको असर हाम्रो कुल गार्हस्थ्य उत्पादनमा १७ प्रतिशत हाराहारीमा र शताब्दीको अन्त्यसम्ममा ६५ प्रतिशतसम्म पुग्ने आकलन छ । यसरी देशको कुल गार्हस्थ्य उत्पादनमा मुख्य योगदान पुर्याउने क्षेत्रहरूमा प्रत्यक्ष असर परिरहँदा र भविष्यमा अझ बढ्दै जाने अध्ययनहरूले भनिसकेको अवस्थामा पनि राजनीतिक नेतृत्वले यो विषयमा गम्भीरता प्रकट नगर्नु दुःखद हो । उच्चस्तरीय प्रतिबद्धतासंयुक्त राष्ट्रसंघअन्तर्गतका अन्तर्राष्ट्रिय मञ्चहरूमा हालसम्म तीन पटक नेपालको उच्चस्तरीय सहभागिता भइसकेको छ । ०६६ सालमा तत्कालीन प्रधानमन्त्री माधवकुमार नेपाल, ०७५ मा राष्ट्रपति विद्यादेवी भण्डारी र यसै वर्ष प्रधानमन्त्री शेरबहादुर देउवाले जलवायु परिवर्तनसम्बन्धी संयुक्त राष्ट्रसंघीय सम्मेलनमा नेपाली प्रतिनिधिमण्डलको नेतृत्व गर्नुभएको थियो । ०६६ मा डेनमार्कको कोपनहेगनमा भएको पन्ध्रौं सम्मेलनमा जानुअघि सगरमाथाको आधारशिविर कालापत्थरमा मन्त्रिपरिषद् बैठक आयोजना गरेर नेपालले अन्तर्राष्ट्रियस्तरमा विशेष चर्चा पाएको थियो । कार्बन उत्सर्जनको हिसाबले नेपालको योगदान कम भए पनि अन्तर्राष्ट्रिय वार्ताहरूमा यही समयबाट नेपालले पनि सक्नेजति पहलकदमी लिने र पृथ्वीको औसत तापक्रम वृद्धिलाई १५ डिग्रीमा सीमित राख्ने प्रतिबद्धता अनुमोदन गरेको थियो । ०७५ मा पोल्यान्डमा भएको राष्ट्रप्रमुखको पहिलो उपस्थितिले जलवायु परिवर्तनसम्बन्धी विषयमा नेपालको उच्च प्राथमिकता रहेको प्रकट भएको थियो । यस पटक ग्लास्गोमा भएको जलवायु परिवर्तनसम्बन्धी सम्मेलनमा प्रधानमन्त्रीको सम्बोधनमा अरूबाट आस गर्नेभन्दा पनि के गर्न सक्छ भन्ने सन्देश धेरै थियो । सन् २०४५ सम्ममा शून्य कार्बन उत्सर्जनको लक्ष्य प्राप्त गर्ने, सन् २०३० सम्ममा १५ हजार मेगावाट स्वच्छ ऊर्जा उत्पादन गर्ने र वनको क्षेत्रफल ४५ प्रतिशत पुर्याउनेलगायतका घोषणाले जलवायु परिवर्तनका क्षेत्रमा नेपाल नेतृत्वदायी भूमिका लिन अग्रसर भएको प्रमाणित गर्यो । फरक ट्र्याकहामीले राष्ट्रियअन्तर्राष्ट्रिय छलफलहरूमा लामो समयसम्म जलवायु परिवर्तनले पार्ने असरबारेका विषय उठान गर्यौं । हाम्रो भौगोलिक बनोट र आर्थिक अवस्थाका कारण जलवायु परिवर्तनको नकारात्मक प्रभावले गर्दा हामीलाई अरूभन्दा धेरै मार परेको कुरामा शंका रहेन । तर, अबका छलफलमा हामीले केकस्ता अवसर लिन सक्छौं ? अन्य देशले गरेको जस्तो गल्ती नदोहोर्याउन के गर्नुपर्छ ? उपलब्ध स्रोत, साधन र प्रविधिको प्रयोगबाट कसरी दीर्घकालीन फाइदा लिन सकिन्छ ? भन्ने विषयहरूमा केन्द्रित हुन जरुरी छ । जलवायु परिवर्तन गराउने मुख्य कारक कार्बन उत्सर्जनका हिसाबले नेपालको योगदान न्यून छ तर सही नीति अवलम्बन नगरी पुरानै ढाँचाको कार्बनकेन्द्रित विकास अवलम्बन गरिरहने हो भने क्रमिक रूपमा हाम्रो पनि कार्बन उत्सर्जन बढ्दै जाने निश्चित छ । यसरी अर्थतन्त्र गलत दिशामा गएपछि फेरि ट्र्याकमा ल्याउन अत्यन्त खर्चिलो हुन्छ । अहिले धेरै विकसित मुलुकलाई परेको अप्ठ्यारो पनि यही हो । त्यसैले उनीहरू कार्बन उत्सर्जन घटाउन आनाकानी गरिरहेका हुन्छन् ।विकासका योजनामा जलवायुको प्रभाव मूल्यांकन गरी जलवायुमैत्री विकासको बाटो अपनाउँदा वा जलवायु परिवर्तनको मुख्य कारक हरितगृह ग्यास उत्पादन कम गर्दा हाम्रो अर्थतन्त्रलाई सहयोग नै पुग्ने देखिन्छ । उदाहरणका लागि हाम्रो कुल आयातको ३३ प्रतिशत हिस्सा पेट्रोलियम पदार्थले ओगटेको छ । जुन देशले गर्ने कुल निर्यातभन्दा दोब्बरजस्तो छ । यस आर्थिक वर्षको पहिलो पाँच महिनामा मात्रै एक खर्बको पेट्रोलियम पदार्थ आयात भइसकेको छ । एकातिर हामीसँग जलविद्युत्बाट उत्पादन भएको ऊर्जा बढी भइरहेको छ भने अर्कातिर पेट्रोलियम पदार्थको आयात उसैगरी बढिरहेको छ । त्यसैगरी विकास निर्माणका योजना बनाउँदा जलवायु परिवर्तनका आर्थिक र प्राविधिक पक्षलाई पनि लेखाजोखा गर्ने परिपाटीको विकास हुन सके, त्यस्ता पूर्वाधारहरूले दीर्घकालीन प्रतिफल दिन सक्छन् । साथै, दीर्घकालीन आर्थिक फाइदाका लागि कस्ता क्षेत्रमा लगानी गर्ने, कस्तामा नगर्ने भन्नेमा पनि प्रस्ट हुन जरुरी छ । जस्तै ः विद्युतीय सवारीको विकास द्रुत गतिमा भइरहेका बेला चार्जिङ स्टेसनमा लगानी गर्नुका सट्टा पेट्रोलियम पाइप लाइनमा लगानी गरे त्यस्तो लगानीको प्रतिफल पाउन सकिँदैन । विकासको दौडमा हामी केही पछि रहे पनि अन्य देशले गरेको गल्तीबाट सिक्ने अवसर छ । हामीले विकासको एउटा चरण पार गरेपछि फेरि पछाडि फर्किनु नपरोस् । साथै हामीले निर्माण गरेका पूर्वाधारहरू परिवर्तित जलवायुसँग जुध्न सक्ने होऊन्, जसको उपयोग आउँदो पुस्ताले समेत गर्न पाऊन् ।"
भुइँमान्छेका भोगाइ,"साउनको अन्त्यतिर । आकाशमा कालो बादल मडारिएको थियो । मनाङको नासों उपत्यकामा जलवायु परिवर्तनसम्बन्धी भुइँमान्छेका अनुभवजन्य ज्ञान, बुझाइ र अनुकूलन शीर्षकमा विद्यावारिधिका लागि सूचना संकलन गर्दै थिएँ । यो २०६९ सालको कुरा हो । पानी पर्छ होला भन्दै थिए, मनाङमै जन्मेर हुर्केका सोलबहादुर । नभन्दै एक्कासि मुसलधारे पानी पर्न थाल्यो । म तराईमा जन्मेहुर्केकाले होला मुसलधारे पानी मेरा लागि आश्चर्यजनक घटना नै थिएन । उनले पानी दर्कनासाथ एक्कासि ठूलो स्वरमा चिच्याए, ओहो ! कस्तो लमजुङे पानी पो पर्यो ? यस्तो पानी त गाउँमा पहिला कहिल्यै परेको थाहा छैन ।सोलबहादुरले किन मनाङे पानी भनेनन् त ! म सोच्न थालें । नासों उपत्यकामा पहिले पनि मुसलधारे पानी पर्ने गरेको भए यसलाई स्थानीय नाम दिन्थे होलान् नि ? मैले उनलाई प्रश्न गरें । सोलबहादुरले भने, पानीको नाम राख्न नजानेर होइन सर । हामीलाई नामको आवश्यकता नै नभएर हो । पहिले यस्तो वर्षा हुन्थ्यो भने हाम्रा पुर्खा पनि असार प्यांगी जस्तै नाम राख्थे होला नि ।उनको उत्तरले जलवायु परिवर्तनसँगै आकाशे पानीले आफ्नो पानी पर्ने संयन्त्र र स्वरूपमा परिवर्तन गरेको संकेत गर्थ्यो । नामै नहुनु र अहिले नाम नभएको पानी पर्न थाल्नुले पनि आकाशे पानीले आफ्नो संयन्त्रमा परिवर्तन गरेको बलियो गुणात्मक प्रमाण दिइरहेको देखिन्थ्यो ।विश्वको तापक्रम बढ्ने क्रम सँगसँगै सोलबहादुरले भनेझैं जल तथा मौसम विज्ञहरू पनि आकाशे पानीको संयन्त्र परिवर्तन गरेको कुरालाई नकार्दैनन् । परिवर्तित पानीको संयन्त्रले बाढीपहिरो, खडेरी, खण्डवृष्टि डुबानजस्ता समस्या बढ्दै गएको छ । स्थानीय कृषि प्रणाली, घाँसपातको उपलब्धता, पानीका स्रोतको उपलब्धतामा पनि असर पर्न थालेको छ । यसरी नेपालको महाभारत क्षेत्रमा हुने वर्षा हिमाली क्षेत्रतर्फ सर्दै जाँदै छ । यसले कमजोर र भिरालो भूधरातल भएको हिमाली क्षेत्र र त्योभन्दा तल बसोबास गर्ने समुदायको जीवन र जीविकोपार्जनमा आउँदा दिनमा ठूलै चुनौती थपिने देखिन्छ । जुन २०७८ असारमा आएको बाढी र पहिरो नासों उपत्यकाले एक पटक भोगिसकेको छ ।सोही वर्षको असोज महिनामा माथिल्लो मनाङको यात्रा गरेर तल्लो मनाङको ताचे गाउँमा फर्किएपछि नासों उपत्यकता केन्द्रित भएर अध्ययन गर्न थालें । माथिल्लो मनाङबाट फर्कंदा आफ्नो क्यामरामा त्यस भेगका खेतीपाती र फलफूलका केही फोटा खिचेर ल्याएको थिएँ । म स्थानीय गाउँलेलाई आफूले देखेका कुरा सुनाउँथें । उहाँहरू पनि मेरा कुरा सुन्दै आफ्ना कुरा थप्नु हुन्थ्यो । भुइँमान्छेको ठाउँबाट उभिएर जलवायु परिवर्तनलाई सांस्कृतिक सन्दर्भमा बुझ्ने एक आधार थियो । यसै क्रममा मैले एक दिन ल्यापटपको स्क्रिनमा समुद्री सतहदेखि ३,२४० मिटरको उचाइमा अवस्थित ढिकुरपोखरीको मकै खेती र ३,२५० मिटर उचाइमा अवस्थित पिसाङमा फलेको स्याउका तस्बिर देखाएको थिएँ । ८१ वर्षका रतन घलेले ती तस्बिर हेर्दै भने, म युवक हुँदा थान्चोक (२,६८२ मिटर) भन्दा माथि मकै फलेको थाहा थिएन । पछि चामे र तलेखु (२,७००२,८०० मिटर) सम्म मकै फल्न थाल्यो । अहिले त ढिकुरपोखरी पो पुगेछ । स्याउ पनि पिसाङ पुगेछ । पहिला भ्राताङसम्म मात्र थिए । तर त्यहाँ फलेका स्याउका दाना साना, अमिला र फुस्रा हुन्थे । रतनले भनेझैं हिमाली भेगमा फल्ने खाद्यान्न र फलफूलका बोटबिरुवा आफ्नो परम्परागत धरातलीय दायरा छाड्दै क्रमशः उच्च भेगतर्फ सर्न थालेका छन् । यसले हिमाली भेगका मानिसलाई अवसर र चुनौती ल्याएको छ । ती बोटबिरुवासँग अन्तरनिहित पर्यावरणसम्बन्धी व्यावहारिक ज्ञानलाई जलवायु परिवर्तनले क्रमिक रूपमा विस्थापित गर्दै छ भने मानिस र प्रकृतिबीच बनिरहेका सम्बन्धलाई पनि भत्काउँदै छ ।हिमाली भेगमा बढेको तापक्रमले घरपालुवा जनावरको आनीबानीमा पनि असर पारेको देखिन्छ । नासों उपत्यकाको मौसम चौंरी गाई उत्पादन गर्न उपयुक्त रहेको छ । तर बढ्दै गएको तापक्रमले चौंरी उत्पादन गर्न चुनौती छ । हिमाली भेगमा चौंरी गाई उत्पादनमा स्थानीय पर्यावरणीय प्रणाली (तापक्रम, भौगोलिक स्थान, खर्कहरूमा घाँस र पानीको उपलब्धता आदि) का बारेमा मिहिन र राम्रो ज्ञान, जनावरहरूको प्रजननसम्बन्धी ज्ञान र घरपरिवारमा मानव स्रोत साधनको उपलब्धताले महत्त्वपूर्ण भूमिका खेलेको देखिन्छ । तर बढ्दो तापक्रमले सामाजिक तथा पर्यावरणीय प्रणालीबीचको लयबद्ध सम्बन्धलाई भत्काउँदै गरेको छ । उदाहरणका लागि नासों उपत्यकाको क्रोम्चे (३,१०० मिटर) मा रहेको चरन क्षेत्र र त्यहाँ गरिँदै आएको चौंरी उत्पादनको क्रियाकलापलाई लिन सकिन्छ । वैशाखको सुरुदेखि बिस्तारै लेकतिर लागेका गाई जेठ लाग्दा क्रोम्चे पुग्थे । यहाँ याकहरू राखिएका हुन्थे । जेठदेखि असारसम्म याक र गाईलाई एकै ठाउँमा राखिन्थ्यो । याकबाट गाईहरू गर्भिणी हुन्थे । यसपछि याकलाई बिस्तारै लेकतिर लगिन्थ्यो । तर अहिले यो चरन क्षेत्र याक राख्न उपयुक्त नरहेको अनुभव स्थानीय पशुपालकको छ । पछिल्लो सयम यहाँ गर्मीकै कारण याकहरू मरेका घटना पनि गाउँलेसँग ताजै छन् ।एक दिन म र मेघलाल गुरुङ डोना तालतिर जाँदै थियौं । मेरो उद्देश्य डोना तालको अवलोकन गर्नु थियो । केही समयको हिँडाइपछि क्रोम्चे खर्कमा पुग्यौं । त्यहाँ एउटा गोठ थियो । त्यहाँ मेघलालले ठूलो हिमपात र त्यसका कारण खान नपाएर साँढे याक मरेको कथा सुनाए । अहिले त्यो घटना एकादेशको कथा जस्तै भएको छ । जुन ठाउँमा विगतमा धेरै हिउँ परेर याक मरेका थिए, त्यहीँ अहिले गर्मीका कारण याक मर्ने अवस्था बनेको छ । २०५६ सालयता मात्र यस ठाउँमा छ वटा याक गर्मीका कारण मरेका रहेछन् । त्यसैले अहिले गाउँलेहरू यस ठाउँमा याक राख्न डराउँछन् । याकका गोठहरू ग्रेचे (३,६०० मिटर) मा सारिएको छ ।मेघलालले सुनाएको कथाले जलवायु परिवर्तनले हिमाली भेगको पशुपालन र जीविकोपार्जनमा परेको असर बुझाउँछ । तापक्रम बढ्दै जाँदा हिउँ पर्ने तरिका फेरिएको छ । चरन खर्काक घाँसको कमी हुन थालेको र चरन क्षेत्र खुम्चँदै गएको गोठालाहरूको अनुभव छ ।कात्तिक महिनाको एक दिन म र मंगलबहादुर गुरुङ उनको घरमा बसेर कुराकानी गरिरहेका थियौं । गुरुङका अनुसार क्रोम्चेलाई नाचे गाउँका गोठालाहरूले पहिलादेखि नै चरन क्षेत्रका रूपमा प्रयोग गर्दै आएका थिए । यहाँ केही वर्षअघिसम्म केही गुराँस प्रजाति र कम मात्रामा काँडे प्रजातिका वनस्पति थिए । अधिकांश जमिन घाँसे मैदानले ढाकेको थियो । हिउँदमा लामो समय हिमपात हुन्थ्यो । अहिले त पहिला जस्तो हिमपात पर्दैन, परे पनि लामो समयसम्म रहँदैन । त्यसैले होला पहिलेका घाँसे क्षेत्र अहिले काँडे वनस्पतिले ढाक्न थालेको छ । चरन क्षेत्र पनि साँघुरिँदै गएको छ । समयमा घाँस पलाउँदैन ।हिमाली भेगमा पशुपालकले परम्परागत चरन क्षेत्र क्रमिक रूपमा साँघुरिँदै गएको महसुस गर्न थालेका छन् । हिमाली भेगमा भएका अध्ययनले पनि यस भेगमा पाइने वनस्पतिको मौसमी जीवनचक्र, जैविक पर्यावरणीय प्रणाली, जैविक विविधता, बोटबिरुवाले दायरा परिवर्तन गरेका छन् । मिचाहा प्रजातिका वनस्पतिले रैथाने प्रजातिका बोटबिरुवा लोप हुन थालेका छन् । यो क्रम नरोकिए सन् २०५० सम्म १६ प्रतिशत हिमाली रैथाने बोटबिरुवाले आफ्नो बासस्थान गुमाउन सक्ने आकलन वैज्ञानिकहरूको छ । घरपालुवा जनावर र जंगली जनावरबीच आहाराका लागि प्रतिस्पर्धा बढ्ने तथा मानव र हिमाली भेगमा पाइने जंगली जीवजन्तुबीच द्वन्द्व अझ बढ्न सक्ने देखिन्छ । २० कात्तिक २०६९ मा म उनास (ओडार गाउँ) मा पुग्दा गाउँलेले गहुँ, करु (हिमाली भेगमा उत्पादन हुने गहुँ र जौ प्रजातिको अन्न), आलुलगायत हिउँदे बाली खेतमा भर्खरै लगाएका थिए । गाईबस्तु आफ्ना खेतबारीमा नपसून् भनेर टेकबहादुर गुरुङ काठका बेरा लगाइरहेका थिए । खाजा खाँदै मैले टेकबहादुरसँग उनका अनुभव खोतल्न थालें । उनले जलवायु परिवर्तन र त्यसको प्रभावसम्बन्धी आफ्नो जीवन्त भोगाइको कथा यसरी सुरु गरे । २०११ सालतिर टेकबहादुर लगभग १६ वर्षका थिए । बुबाले उनलाई आफूसँगै गोठमा लगे । त्यसताका गुरुङ समुदायमा भेडा पाल्नु, ऊन कात्नु, राडीपाखी बन्नु जातीय संस्कृति, पहिचान मात्र होइन, आवश्यकता पनि थियो । वर्षामा भेडीगोठ डोना खोलाको शिरमा राखिन्थ्यो । समयक्रममा भेडीगोठ पनि बिस्तारै तल्लो भेगबाट माथिल्लो भेगमा सर्दै डोना खोलाको शिरमा पुग्यो । डोनाको शिरमा सानो पोखरी थियो । त्यो पोखरी यही घरजत्रो मात्र थियो । करिब २२ वर्षजति भारतीय लाहुरेको जागिर खाएपछि म पुनः आफ्नै गाउँ फर्किएँ । बाउबाजेदेखि अपनाउँदै आएको पेसालाई चलाउन एउटा भेडीगोठ किनें, उनले भने, हरेक वर्ष गाउँका गोठ डोना खोलातिर लगिन्थ्यो । वसन्त ऋतु लागेपछि भेडीगोठ डोना खोलाको किनारका चरनखर्कतिर लिएर लैजान्थे । असारको अन्तिमतिर भेडीगोठ डोनाको शिरमा लाने गरिएको उनले सुनाए । तर, पहिलेको सानो पोखरी ठूलो ताल बनिसकेको थियो । १६ वर्षको उमेरमा देखेको पोखरी त त्यस बेला ताल पो भइसकेछ, उनले भने ।उनको भोगाइले २०२५ वर्षको अन्तरालमा हिमाली भेगका हिमचट्टान विश्वको बढ्दो तापक्रमका कारण कसरी पातलिँदै गइरहेका छन् भन्नेबारेमा वर्णन गरेको थियो । प्रयोग गरेका पोखरी र ताल का शाब्दिक अर्थ केलाउने हो भने जलवायु परिवर्तनको असर हिमाली भेगमा कसरी परेको छ भन्ने बुझ्न गाह्रो छैन । टेकबहादुरको गवाही प्राकृतिक विज्ञानले दिने तथ्यांकभन्दा कम छैन । किनकि अन्तर्राष्ट्रिय एकीकृत पर्वतीय विकास केन्द्रकोे सन् २०११ को अभिलेखमा सन् १९६२ मा ०२२ वर्ग किलोमिटर रहेको डोना ताल सन् २००९ मा आइपुग्दा ०९४ वर्ग किलोमिटर भएको उल्लेख छ ।जब प्रकृतिसँग बाँचेका भुइँमान्छेको ठाउँबाट हामी संसारलाई हेर्ने प्रयास गर्छौं तब त्यसलाई उनीहरूको आँखाबाट हेर्न सक्छौं । हिमाली भेगका मानिसलाई हिउँले जीवन जिउने कला दिएको थियो र छ पनि । तर बढ्दो तापक्रमसँगै हिउँ पर्ने तरिका फेरिएको छ, हिमालमा हिउँ हराउँदै गएका छन् । उनीहरूका अनुभवलाई कथा वा सिद्धान्तमा होइन, प्रमाणका रूपमा हेर्नुपर्छ । संकुचित सोचबाट होइन, फराकिलो सोचबाट हेर्नु जरुरी छ । किनकि यसले स्थानीय क्षेत्रमा भइरहेको जलवायु परिवर्तन र त्यसको असरलाई उनीहरूको ठाउँबाट बुझ्न मद्दत गर्छ । यसले ज्ञानलाई खार्न, बलियो बनाउन र पूर्णता दिन सहयोग गर्दछ । यी भोगाइ र अनुभवलाई नेपालका तीनै तहका सरकार र अन्तर्राष्ट्रिय क्षेत्रले पनि अभिलेखीकरण गर्दै व्यवहारमा उतार्न सके नीति निर्माण र योजना तर्जुमामा पक्कै पनि महत्त्वपूर्ण योगदान दिनेछ ।"
'रोलमोडल किशोरी,"चार वर्षअघि शरद ऋतु सुरु हुनै लाग्दा स्विडेनको राजधानी स्टकहोमको अवस्था सदाकै जस्तो सामान्य थियो । घामका किरण केही मधुर हुन थालेका भने थिए । चिल्ला सडकमा सवारीसाधन आउजाउ चलेकै थियो । मानिसहरू आआफ्नै दैनिकीमा व्यस्त । त्यही सहरकी एक किशोरीको मन भने बेचैन थियो । त्यो बेचैनीको कारण थियो मानिसहरूको भौतिकवादी जीवनशैलीले पृथ्वीमा पारेको प्रभाव ।भविष्यका सन्ततिप्रतिको चिन्ताले सताउन थालेपछि अन्ततः ती किशोरीले संसद् भवन रिक्सडग पुग्ने चिल्ला सडकहरू पछ्याइन् र हातले लेखिएका प्लेकार्डसहित सुरु गरिन् एक अभियान स्कुल स्ट्राइक फर द क्लाइमेट अर्थात् जलवायुका लागि विद्यालय हडताल । जलवायु परिवर्तनले पारेको असर र प्रभाव न्यूनीकरणका लागि शक्ति राष्ट्रलाई दबाब दिन विश्वभरका विद्यार्थीहरूलाई एकीकृत पार्नु यो अभियानको ध्येय थियो । भारतीय स्वतन्त्रता संग्रामका नेतृत्वकर्ता महात्मा गान्धीले अहिंसात्मक आन्दोलनबारे कुनै बेला भनेका थिए, भीडमा उभिन सहज हुन्छ तर एक्लै उभिन साहस चाहिन्छ । गान्धीले संसार छाडेको ७ दशकपछि १५ वर्षीया ग्रेटा थनवर्गले त्यो साहस जुटाएकी थिइन् । हरेक शुक्रबार विद्यालय जान छाडेर उनी रिक्सडगअघि प्लेकार्डसहित उभिन्थिन् । सुरुवाती दिनमा उनको आडमा उभिइदिने अर्को कोही भएन । तर ३ महिनाभित्रै उनको स्कुल स्ट्राइक ले २४ युरोपेली मुलकका १७ हजारभन्दा बढी विद्यार्थीलाई जोडिसकेको थियो । एक वर्ष नपुग्दै ग्रेटा आफ्नो अभियानका कारण यति चर्चित बनिसकेकी थिइन् कि जलवायु परिवर्तनका विषयमा युरोपमा हुने सबैजसो कार्यक्रममा वक्ताका रूपमा देखिन थालिन् । सन् २०१८ मा उनले पोल्यान्डको क्याटाविसमा भएको जलवायु सम्मेलन कोप२४ मा दिएको मन्तव्यको चौतर्फी प्रशंसा भयो । उनले जलवायु परिवर्तनले निम्त्याएका समस्या र भविष्यमा आफूजस्ता करोडौं बालबालिकाहरूले भोग्नुपर्ने समस्याबारे तार्किक र मार्मिक मन्तव्य दिएकी थिइन् ।सन् २०१९ को मार्चमा नोबेल शान्ति पुरस्कारका लागि मनोनयनमा परेपछि उनको लोकप्रियताको उचाइ निकै चुलियो । अर्को वर्ष टाइम म्यागेजिनले उनलाई विश्वकै प्रभावशाली व्यक्ति को सूचीमा राख्यो । टाइमले अर्को पुस्ताकी रोलमोडल नेता भन्दै कभर स्टोरी नै गरेको थियो ।विश्वभरका स्कुले विद्यार्थीलाई लक्षित गरी पृथ्वी र भावी पुस्ताको सुनिश्चित भविष्यका लागि उनले सुरु गरेको अभियान पछिल्लो समय देखिएका जलवायुजन्य जोखिम र असर न्यूनीकरणका लागि क्रियाशील छ । उनको अभियानलाई विश्वका सबैजसो मुलुकका युवाहरूले साथ दिइरहेका छन् । उनीहरूको उद्देश्य र लक्ष्य समान छ, जलवायु परिवर्तनका कारण पृथ्वीमा देखा परेको असर कम गराउन सरकार तथा सम्बन्धित निकायहरूको ध्यानाकर्षण गराउनु । त्यसैले त १६९ मुलकका ४० लाखभन्दा बढी अभियानकर्मीहरू भविष्यको सुनिश्चितताका लागि जलवायु न्याय को एउटै छातामुनि उभिएका छन् । स्विडेनको स्टकहोममा सन् २००३ को जनवरी ३ मा जन्मिएकी हुन् ग्रेटा । उनको पूरा नाम ग्रेटा टिनटिन एलिवोनोरा एमान थनवर्ग हो । उनका बुबा अभिनेता हुन् भने आमा गायिका । बहिनी बेटा स्विडेनकी चर्चित गायिका हुन् । यी दिदीबहिनी मस्तिष्कको विकाससम्बन्धी समस्या एसपर्गर्स बाट पीडित छन् ।आफ्नो प्रभावशाली भाषणका कारण चर्चामा आउने ग्रेटा जलवायुसम्बन्धी समिति र बैठकहरूमा भने कमै बोल्ने गर्छिन् । उनी सार्वजनिक रूपमै भन्ने गर्छिन्, तपाईंले मेरो कुरा सुन्नुपर्छ भन्ने छैन तर वैज्ञानिकहरूको कुराचाहिँ सुन्नुहोस् । सन् २०२० मा उनले आफ्नो पुरस्कारबाट प्राप्त एक लाख अमेरिकी डलर बालबालिकासम्बन्धी राष्ट्र संघीय निकायलाई प्रदान गरेकी थिइन् । त्यस्तै, कोरोना महामारीका समयमा ब्राजिलको अमेजनमा आश्रित समुदायको सहयोगका लागि उनले आर्थिक संकलनको अभियान नै चलाइन् । गत वर्ष स्कटल्यान्डको ग्लास्गोमा भएको कोप२६ मा पनि उनले कोरोनाविरुद्धको खोप अभियानका लागि एक लाख युरो सहयोग गरेकी थिइन् ।कोप२६ का क्रममा हजारौं युवायुवतीको सहभागिता रहेको र्यालीमा बोल्दै ग्रेटाले जलवायु सम्मेलनहरू व्यापारमै सीमित हुने गरेका टिप्पणी गरिन् । प्रकृतिलाई जोगाउने हो भने हरितगृह ग्यास उत्सर्जन घटाउन तत्काल कठोर निर्णय गर, जलवायु वार्ताकारहरूको ध्यानाकर्षण गराउँदै उनले भनेकी थिइन् । शासनसत्तामा रहेकाहरूले सधैं जालझेल गर्ने र अग्रपंक्तिका सामान्य मानिसहरू सधैं जलवायु संकटको पीडा भोग्न बाध्य भइरहेका उनको भनाइ थियो । जलवायु न्यायको पक्षमा विश्वभर अभियान चलाए पनि नेतृत्वले त्यसलाई खासै महत्त्व नदिएको र आफूले सोचेअनुसार प्रगति नभएको उनको बुझाइ छ । पेरिस सम्झौताअनुसार विकसित मुलुकहरूले कामै नगरेकामा उनी सधैं गुनासो गर्छिन् । पेरिस सम्झौतामा विश्वको तापक्रम १५ डिग्रीभन्दा बढीले बढ्न नदिइने प्रतिबद्धता जनाइएको छ । त्यसका लागि सबैभन्दा बढी जिम्मेवार विकसित मुलुकहरूले हरित गृह ग्यास कटौती गर्नुपर्ने हुन्छ । कोप२६ मा भेला भएका सयभन्दा बढी मुलुकका नेताहरू सन् २०३० भित्र वन विनाश रोक्न सहमत भएपछि भने केही आशा पलाएको छ । सन् २०१९ मा ग्रेटा राष्ट्रसंघीय जलवायु कार्यक्रममा भाग लिन १४ दिन लगाएर अमेरिका पुगिन् । कार्बन उत्सर्जन नगर्ने पानीजहाज चढेर उनी बेलायतबाट अमेरिकाको न्युयोर्क पुगेकी थिइन् । कार्बन उत्सर्जन गर्ने भएकाले उनी हवाईजहाज चढ्न मान्दिनन् । शाकाहारी हुन् र सम्भव भएसम्म जैविक इन्धनबाट चल्ने सवारीसाधन पनि प्रयोग गर्दिनन् । कार्यक्रममा भाग लिने क्रममा उनी पानीजहाजमै उत्तर अमेरिकी देश चिलीसम्म पुगेकी छन् । जहाँ पुग्छिन्, उनी आकर्षणको केन्द्र बन्छिन् ।एक १६ वर्षीया किशोरीले जलवायु संकटमा आफ्नो अडान कायम राख्न एट्लान्टिक महासागर पार गर्नु पागलपना हो, न्युयोर्कमा थनवर्गले भनेकी थिइन्, निश्चय नै म यो सबैले गरून् भन्ने चाहन्नँ । कार्यक्रममा बोल्दै उनले नेताहरू, विधायक र राष्ट्रसंघीय महासचिव एन्टोनियो गुटेरेसको कडा आलोचना गरेकी थिइन् । तपाईंहरूले आफ्नो मौनतामार्फत मेरो बाल्यकाल र सपना चोर्नुभयो । यद्यपि, म केही भाग्यमानी हुँ, मानिसहरू पीडित छन्, मरिरहेका छन्, ग्रेटाले भनेकी थिइन्, हामीहरू लोप हुने अवस्थाको सुरुवातमा छौं तर तपाईंहरू सबै पैसा र आर्थिक वृद्धिको कुरा गर्नुहुन्छ । यो कस्तो आँट !उक्त भाषण सुनेपछि तत्कालीन अमेरिकी राष्ट्रपति डोनाल्ड ट्रम्पले उनको व्यंग्य गर्दै ट्वीट गरेका थिए । उनी उज्ज्वल र सुन्दर भविष्यको पर्खाइमा रहेकी निकै खुसी केटीजस्ती लाग्यो । उनलाई देखेर खुसी लाग्यो, ट्रम्पले ट्वीटरमा लेखेका थिए । त्यसको प्रतिक्रिया स्वरूप ग्रेटाले ट्रम्पको ट्वीट नै केही समयका लागि आफ्नो ट्वीटर ह्यान्डलको बायो मा राखेकी थिइन् । ग्रेटा सामाजिक सञ्जालमा पनि उत्तिकै क्रियाशील र चर्चित छिन् । ट्वीटरमा उनलाई ५० लाखले पछ्याएका छन् । ट्रम्पजस्तै ब्राजिलका राष्ट्रपति जैर बोल्सोनारोलगायतका नेताहरू पनि उनका कडा आलोचक हुन् । आलोचकहरू जतिसुकै शक्तिशाली वा धनी नै किन नहुन्, ग्रेटाले एक्लै उभिने साहस जुटाइन् र आफ्नै वरिपरि भीड जम्मा पारिन् । उनी जहाँ जान्छिन्, सधैं हजारौंको घेरामा हुन्छिन् ।"
कोप२६ पछिको मार्गचित्र,"१ अनुकूलन (एडाप्टेसन) का कार्यक्रमका लागि विकसित मुलुकहरुले दिने आर्थिक अनुदान दोब्बर भएको छ । २ अनुकूलनका कार्यक्रका लागि न्यूनीकरण (मिटिगेसनमा जस्तै) नयाा गोल निर्धारण भएको छ ।३ जलवायुजन्य उथलपुथल (हानिनोक्सानी) मा काम गर्न आवश्यक पर्ने वित्त (फाइनान्स) सहज गराउने विषय टुंगोमा नपुगे पनि वित्त व्यवस्थापनका लागि सान्टियागो नेटवर्कलाई चलायमान बनाउने निर्णय भएको छ ।४ फाइनान्स (वित्त) सहयोगमा नयाँ प्रतिबद्धता आएका छन् ।५ विकसित मुलुकहरुले सन् २०२०२०२५ सम्म वार्षिक १ सय अर्ब अमेरिकी डलर विकासशील मुलुकहरुलाई प्रदान गर्ने प्रतिबद्धता जनाए पनि त्यो रकम प्राप्त हुन सकेको छैन । त्यसका लागि थप प्रतिबद्धता आएको छ । ६ तापक्रम १५ डिग्रीमै सीमित गर्न सकिए पनि हिमाली क्षेत्रमा भयावह असर पर्ने भएकाले नेपालले हरितगृह ग्यास कटौतीमा महफ्वाकांक्षी बन्न विकसित मुलुकहरुलाई झकझक्याउादै आएको छ । देशहरुले यसै वर्षभित्र (कोप२७ अघि) उत्सर्जन कटौतीसम्बन्धी १० वर्षे नयाा वाचासहितको योजना पेस गर्नेछन् ।७ रुखले सोसेर राखेको कार्बनडाइअक्साइड बेचेर (कार्बनको व्यापार) आम्दानी लिन मार्गप्रशस्त भएको छ । यसले नेपाललगायत विकासोन्मुख मुलुकहरुलाई फाइदा हुने अपेक्षा गरिएको छ । ८ हरितगृह ग्यास उत्सर्जन कटौतीमा योगदान गरेबापत ३० करोड अमेरिकी डलर (करिब ३६ अर्ब रूपैयाा) प्राप्त गर्ने गरी लिफ (लोअरिङ इमिसन बाई एक्सेलेरेटिङ फरेस्ट फाइनान्स) गठबन्धनको आशयपत्रमा नेपालले हस्ताक्षर गरेको छ । र, त्यसका लागि वन मन्त्रालयले तयारी सुरू गरेको छ । ९ हिमाली क्षेत्रको महफ्व दिने गरी ग्लास्गो क्लाइमेट प्याक्ट को भूमिकामा क्रायोस्फेयर भन्ने शब्द समेटिएको छ । त्यस्तै हिमाली क्षेत्रका विभिन्न तथ्यतथ्यांकमा भएको कमीलाई ध्यान दिँदै अनुसन्धानमा जोड दिइएको छ ।"
ब्रिटिस काउन्सिलबाट कोपमा युवा सहभागिता,"ब्रिटिस काउन्सिल नेपालले कोप२६ लाई प्रभावकारी बनाउन र त्यहाँबाट ठोस निर्णय गराउन रोड टु कोप२६ अभियान चलाएको थियो । त्यस अभियानमा युवाहरुलाई समेत समेटिएको थियो । त्यसअन्तर्गत जलवायु परिवर्तनका विषयमा सक्रिय युवाले ग्लास्गो सम्मेलनमा भाग लिएका थिए ।उनीहरुले जलवायु परिवर्तनका विभिन्न प्राविधिक सत्रमा अग्रपंक्तिमा रहेर भाग लिएका थिए । कोप२६ ले पनि युवा, उनीहरुका काम, नेतृत्व र आकांक्षाहरुलाई एकसाथ ल्याउने अवसर प्रदान गरेको थियो । नेपालबाट सहभागी युवाहरुले युथ क्लाइमेट क्याफे शृंखलाअन्तर्गत नेपाली युथ इन क्लाइमेट एक्सनसँगको साझेदारीमा विभिन्न छलफलमा भाग लिएका थिए, त्यसमा कोप२६ का अध्यक्षसमेत रहेका आलोक शर्मा र अनिल चित्रकारसमेत संलग्न थिए । कोप२६ पछि काउन्सिलले सहभागीहरुले प्रतिबद्धता र महफ्वकांक्षाका साथ कार्यदिशा अघि बढाउने अपेक्षा गरेको छ । क्लाइमेट क्याफे ब्रिटिस काउन्सिलमार्फत नेपाली युवाहरुको सरोकार, काम र आकांक्षालाई युवा सम्मेलनका लागि अभिलेखीकरण र प्याकेजको काम गरेको ठानिएको छ । कोप२६ मार्फत युवा प्रतिनिधिहरुले नेपाली युवाहरुलाई आफ्नो अनुभूतिसमेत साझा गरेका थिए । ग्लास्गो सम्मेलनपछि युवा सहभागीहरुलाई समेटेर एक छलफलको आयोजना गरिएको थियो । त्यसमा कोप२६ का नतिजा र मुख्य उपलब्धिबारे चर्चा गरिएको थियो ।"
जलथल विविधता,"करिब ५३ हजार हेक्टरमा फैलिएको झापास्थित जलथल जंगलमा पाइएका जैविक विविधताबाट विशेषतः वनस्पति अध्येयताहरू अचम्ममा छन् । किनभने केही वर्षयता त्यहाँ मुलुकमा अन्यत्र कतै नभेटिएका वनस्पति उल्लेख्य मात्रामा भेटिए । अर्को कुरा, यो तराई क्षेत्रमा रहेको जंगल हो तर पहाडी भेगमा मात्र पाइने रूख प्रजाति बग्रेल्ती छन् । त्यो भनेको वनस्पतिसम्बन्धी मौजुदा तथ्यांकमै नयाँ जानकारी हो । क्यास्टानोप्सिस् इन्डिका र क्यास्टानोप्सिस् ट्राइबुलोइड्स वैज्ञानिक नाम भएको धाले र मसुरे कटुस जलथलमा पाइन्छ । नेपालको वनस्पतिसम्बन्धी पुस्तकमा अघिल्लो र पछिल्लो प्रजाति समुद्री सतहबाट क्रमशः ४५०२३०० मिटर र १२००२९०० मिटर उचाइसम्म हुन्छ भन्ने लेखिएका छन् । जब कि जलथल जंगल समुद्र सतहबाट ७० देखि १०० मिटरसम्म उचाइ हो । अब यी २ प्रजाति नेपालमा ७० मिटर भौगोलिक उचाइसम्म पाइन्छ भन्ने तथ्य लेखिनुपर्ने भएको छ । स्किमा वालिचियना भनिने वनस्पतिलाई हामी चिलाउने भन्छौं । यो रूख समुद्र सतहबाट ९००२१०० मिटर भूसतह उचाइमा पाइन्छ भन्ने लेखिएका छन् । त्यो पनि जलथल जंगलमा प्रशस्त छ । चीनमा यो रूख अक्सर ८०० देखि १८०० मिटर भूसतहसम्म हुँदो रहेछ । त्यहाँ कतैकतै ३०० देखि २७०० मिटरमा रहेको जनाइएको छ । जलथलमा पाइने एक अर्को पहाडी भेगको पाइने रूख पनिमौवा हो । यो इंगेल्हार्डिया जातिअन्तर्गतको वनस्पति हो । इंगेल्हार्डिया जातिमा जम्मा ११ प्रजाति दक्षिण र दक्षिणपूर्व एसियामा मात्र पाइन्छ । नेपालमा पाइने मौवाको वैज्ञानिक नाम इंगेल्हार्डिया स्पिकाटा हो । यो प्रजाति वनस्पति विभागले सन् २०१९ मा प्रकाशन गरेको अ ह्यान्डबुक अफ द फ्लावरिङ प्लान्ट्स अफ नेपाल, भोलम २ मा ४००१९०० मिटर भौगोलिक उचाइसम्म पाइने लेखिएको छ ।वनस्पति विविधता ः बोटानिक गार्डेन्स कन्जरभेसन इन्टरनेसनलले सन् २०२१ मा प्रकाशित गरेको स्टेट अफ द वर्ल्डस् ट्रिज शीर्षक पुस्तकमा संसारभर जम्मा ५८,४९७ रूख प्रजाति रहेको लेखेको छ । तीमध्ये ३० प्रतिशत लोप हुने खतरामा र कम्तीमा १४२ प्रजातिका रूख लोप भएको जनाइएको छ (पृष्ठ ३)। पुस्तकका अनुसार रूख प्रजाति संख्या २६ सयभन्दा बढी हुने विश्वभर १६ वटा देश छन् । तीमध्ये ब्राजिल, कोलम्बिया, इन्डोनेसिया, मलेसिया र चीनमा क्रमशः ८८४७, ५८६८, ५७१६, ५४२२ र ४६०८ प्रजाति छन् । १६ औं स्थानमा रहेको भारतमा २६०३ प्रजाति र नेपालमा ६२१ प्रजाति रहेको जनाइएको छ । फरेस्ट एक्सन नेपाल नामक संस्थाका लीलानाथ शर्माले सन् २०२१ मा जलथल जंगलमा रूख समूहको मात्रै १५० प्रजाति भेटे । यस क्रममा शर्माले रोयल बोटानिकल गार्डेन इडिन्बर्घका वनस्पति विज्ञ भाष्कर अधिकारी, मार्क एफ वाट्सन र कोलिन पेन्ड्रीसँगको सहकार्यमा गरेको अध्ययनमा नेपालका निम्ति ७ रूख प्रजाति नयाँ भेटेका छन् । थपिएको संख्या नेपालका निम्ति निकै गतिलो तथ्यांक हो । यसबाट माथि उल्लिखित तथ्यांकलाई आधार मान्दा नेपालमा रूख प्रजाति संख्या ६२८ पुग्छ । जलथल जतिको सानो जंगलमा नेपालमा पाइनेमध्ये एक चौथाइ रूख प्रजाति रहनु झापा बासिन्दाका निम्ति निश्चय नै सुखद जानकारी हो । लीलानाथ शर्मा र योगेन्द्रविक्रम पौडेलले जलथल जंगलमा विश्व प्रकृति संरक्षण संघ (आईयूसीएन) को रातो सूचीअन्तर्गत इन्डेन्जर्ड समूहमा परेको एक रूख प्रजाति फेला पारेका छन् । तर, यो नेपालका निम्ति नयाँ भने होइन । स्थानीय बासिन्दाले यसलाई भाटे काठ भन्दा रहेछन् । पैंयुँ जातिअन्तर्गतको यो रूखको वैज्ञानिक नाम प्रुनस् सेलानिका हो । पंक्तिकार यसको बोटमा गत चैत महिनामा पुगेको थियो । त्यसबेला, यो फुलेको अवस्थामा थिएन । यो नेपालको तराई क्षेत्रमा पाइने रूखमध्ये आईयूसीएनको रातो सूचीअन्तर्गत पर्ने एक मात्र इन्डेन्जड अर्थात् संकटापन्न रूख प्रजाति हो । यसको नमुना बेलायतका जेडीए स्टेन्टनले पूर्वीर् नेपालबाट संकलन गरेको अभिलेख पाइन्छ, तर त्यो नमुना नेपालमा संग्रह रहेको अवस्था छैन । योसहित फरेस्ट एक्सन नेपालले जलथल जंगलमा विश्व प्रकृति संरक्षण संघको रातो सूचीमा रहेका जम्मा १३ प्रजाति फेला पारेको छ (हेर्नुहोस तालिका) । जन्तु विविधता ः जलथल जंगलमा खोलासहित सिमसार निकै छन् । तर, प्राकृतिक पोखरीहरू पुरिँदै गएको अवस्था छ । केही पुरिएर मैदान हुने क्रममा छन् । यस्तै केही पोखरीलाई फरेस्ट एक्सनले केही मात्रामा पुनर्जीवित गर्ने काम गरेको छ । जलथल जंगलमा भएका यस्ता पोखरीमा रहेका कछुवाका बारेमा एकदमै कम जानकारीमा आएको छ । देउनी खोलाछेउ सगरमाथा भनिने ठाउँ नजिक जमिनमा रहने कछुवा त्यहाँको जंगलमा पाइन्छ भनेर साइनबोर्ड राखेको छ । त्यो कछुवा त विश्व प्रकृति संरक्षण संघले विश्वमै क्रिटिकल्ली इन्डेन्जर्ड अर्थात् अति संकटापन्न अवस्थामा सूचीकृत गरेको इन्डोटेस्टुडा इलोंगाटा हो । फरेस्ट एक्सन नेपालसम्बद्ध अस्मित सुब्बाले जलथल जंगलमा इन्डोटेस्टुडा इलोंगाटाको तस्बिर यसै वर्ष खिचेको प्राप्त गरेका छन् । त्यहाँ विश्वमै अति संकटापन्न अवस्थामा रहेको जन्तु पाइन्छ भन्ने पुष्टि भएको छ । यसले त्यो जंगल क्रिटिकल्ली इन्डेन्जर्ड अवस्थामा रहेको जन्तुको बासस्थान भएको प्रस्ट्याउँछ । हर्पेटोफाउन्ना विज्ञ प्राडा कालुराम खम्बुका अनुसार जलथल नजिक इन्डियन पिकक् सफ्टसेल टर्टल र इन्डियन फ्लास्सेल टर्टल पनि पाइन्छ । यो दुवै प्रजाति आईयूसीएनको क्रमशः इन्डेजर्न्ड र भल्नेरबल सूचीमा सूचीकृत छन् । यसले जलथलको सिमसार क्षेत्र कछुवाका निम्ति अत्यन्तै महत्त्वपूर्ण हो भन्ने पुष्टि गर्छ । संरक्षणको आधारमा इन्डियन पिकक् सफ्टसेल टर्टल र हात्ती एकै सूची अर्थात् इन्डेजर्डअन्तर्गतका हुन् । जलथल जंगल हात्तीको बासस्थान नै हो । नेपालमा पछिल्लो ५४ वर्षयता नदेखिएको वन्यजन्तु इन्डियन सेभ्रोटिन हो । आकार सानो र थुतुनो मुसाको जस्तो भएकाले यसलाई माउस डियर (मुसे मृग) पनि भनिन्छ । रातमा विचरण गर्ने र उज्यालोमा झाडीमा लुकेर रहने यो लजालु स्वभावको जन्तु हो । ३० सेन्टिमिटर अग्लो र ५५ सेन्टिमिटरसम्म लामो हुने यो जन्तुलाई जलथल जंगल आसपासका आदिवासी मेचे समुदायले मछैलाइछट भन्छन् । यो अझै जलथल जंगलमा बचेको हुन सक्ने सम्भावना छ । स्थानीय बासिन्दाका अनुसार यो जन्तु त्यहाँ करिब एक दशकअघिसम्म फाट्टफुट्ट पाइन्थ्यो । अभिलेखमा भने यो जन्तु नेपालमा अन्तिम पटक बारा जिल्लामा सन् १९६८ मा पाइएको थियो । नेपालको तराईका अन्य जिल्लामा जस्तै जलथल जंगल विश्वमै अत्यधिक अवैध व्यापारका कारण विगत १० वर्षमा ९० प्रतिशत संख्या घटेको चाइनिज प्याङ्गोलिन (सालक) को बासस्थान हो । यसरी संख्या घटेको कारण आईयूसीएनले यसलाई रातो सूचीअन्तर्गत क्रिटिकल्ली इन्डेन्जर्डमा समावेश गरेको छ ।सप्तकोसीपूर्वको चारकोसे झाडीमा घोडगधा पाइन्न । तर, जलथल जंगलमा भने अझै पाइन्छ । कुकुरले लखेटेर ल्याएको पोथी गोडगधा दुर्गाभिट्टा सामुदायिक वन उपभोक्ता समितिको कार्यालय हाताभित्र गत साल राखिएको थियो । आईयूसीएनको रातो सूचीमा परेको यो वन्यजन्तु यसैको अभिलेखमा कोसीपूर्व अझै पाइन्छ भन्ने जानकारी भेटिँदैन । पोहोर साल जलथल जंगलमा वन्यजन्तु सिकार गर्नेको पहुँच गतिलो रहेको चर्चा सुनिएको थियो । त्यहाँ किस्सा नै बनेको थियो जलथल जंगलमा मारेको बँदेल चौकीमा पुगेपछि बंगुरमा परिणत हुन्छ । त्यसपछि आरोपी सजिलै छुट्छ । सामुदायिक वन र वृक्षरोपण ः जलथल जंगलको उत्तर, पश्चिम, दक्षिण र पूर्वतर्फ क्रमशः हल्दीबारी, बाह्रदशी र कचनकवल गाउँपालिका र भद्रपुर नगरपालिका पर्छ । नेपाल सरकारको डिपार्टमेन्ट अफ फरेस्ट्स रिसर्च एन्ड सर्भेले सन् २०१८ मा प्रकाशन गरेको फरेस्ट कभर म्याप्स अफ लोकल लेभल (७५३) अफ नेपाल भोलम वन पुस्तकअनुसार उल्लिखित पालिकाहरूमा क्रमशः ४७२५, ०२, ४८७ र ३४७ वर्ग किलोमिटर जंगल छन् । त्यसमध्ये भद्रपुर नगरपालिकामा रहेको दुई तिहाइ जति जंगल जलथलमा पर्दैन । यसले करिब ८८ प्रतिशत जलथल जंगल हल्दीबारी गाउँपालिका पर्ने देखिन्छ । यो जंगलमा करिब २२ वटा सामुदायिक वन उपभोक्ता समिति छन् । समग्र सामुदायिक वन उपभोक्ता समिति वनका जैविक विविधता चिन्ने हैसियतमा कतै पनि छैन । उनीहरूको मुख्य ध्येय भनेको काठ हुने रूख हुर्काउने हो । पहिले अत्यधिक रूख कटान गरी खाली भएका ठाउँमा हिजोआज मिचाहा प्रवृत्तिको लहरे वनमारा फैलिएको छ । त्यहाँका बासिन्दा उक्त लहरालाई प्याँग्री भन्छन् । यो लहराले जंगलको धेरै भाग गिजोलेको छ । फरेस्ट एक्सनले उपभोक्ता समितिसँग मिलेर यो लहराको प्रभाव कम गर्न केही काम गरेको छ । तर, यो सितिमिति नियन्त्रण गर्न सकिने वनस्पति होइन । उसले २३ वटा उपभोक्ता समितिलाई प्याँग्रीलाई मुख्य रूपमा प्रयोग गरी जैविक मल बनाउन प्रविधि र आर्थिक सहयोग गरेको देखिएको थियो । कचनकवलतर्फको केही सामुदायिक वनले जंगलभित्र रहेको खाली ठाउँमा टिक, मसलालगायतका आयातित बिरुवा लगाएका छन् । प्राकृतिक जंगलमा यस्ता आयातित वनस्पति लगाउनु भनेको त्यहाँको जैविक विविधता मास्नुसरह हो । वनजंगलभित्र वृक्षरोपण गरिरहनु पर्दैन । उम्रेका बिरुवा हुर्काउन सके आफैं जंगल भरिन्छ । बरु, बाक्ला बिरुवाहरू छाँट्न र गोडमेल गर्नुपर्छ । सालको एउटै रूखले एकै वर्षमा दसौं हजार बिरुवाका लागि बीउ दिन्छ । तीमध्ये आधाभन्दा कम मात्रै उम्रिए भने केही हजार बिरुवा तयार हुन्छन् । तिनलाई व्यवस्थित गरे, वृक्षरोपण गर्नु पर्दैन ।जलथलमा अत्यन्त दुर्लभ वनस्पति पाइन्छन् । तीमध्ये धेरै खान हुने मीठो फल फल्नेछन्, कुनै औषधिजन्य छन् । बाँदरझुला, ढेडु झुला, थाकल, औंट्यांगा (ठाइडिठ), लटहर, रामगुवा, बर्मिज कुसुम, वन सुन्तला, ठेम्फर, ग्यान्टे, वन फर्सी आदि त्यहाँ पाइन्छन् । तर, बाँदरझुलाको बाहेक अन्यको बिरुवा अत्यन्त कम संख्यामा छन् । लटहरको बिरुवा त शून्य बराबरको स्थिति छ । सामुदायिक वन उपभोक्ता समितिले दुर्लभ वनस्पतिका लागि वृक्षरोपण गर्ने नीति तर्जुमा गर्नुपर्छ । यसो गर्न सके भोलिका दिनमा अन्यत्र मासिएका वनस्पति हेर्न त्यहीं पुग्नुपर्छ । जलथल जंगल वनस्पति अध्येयताका लागि भर्खरै थाहा हुँदै गरेको अनुपम स्थल छँदै छ, भोलि पनि यसको महत्त्व यसरी नै रहने बनाउन लाग्नुपर्छ ।"
हिउँ छैन हिमालमा,"घडीको सुई घुमेझैं गोलाकार उभिएका छन्, धौलागिरि पाँचौं, मानापाथी, फेन्चपास, मुकुट, सीता चुचोरो, धौलागिरि प्रथम र टुकुचे पिक । फेदीमा हातको अञ्जुली आकारमा छ, धौलागिरि बेस क्याम्प । यही क्याम्पदेखि करिब ५ किलोमिटर तलसम्म फैलिएको छ धौलागिरि हिमनदी (ग्लेसियर) । पृथ्वीको तापक्रम वृद्धि हुँदा केही वर्षयता हिमनदी पग्लिँदै खुम्चिरहेको छ ।बेस क्याम्प क्षेत्रमा टी हाउस चलाई बसेका हरि तिलिजाले पछिल्लो २५ वर्षमा हिउँ पग्लेर हिमनदीको आकार कम्तीमा २ सय मिटर खुम्चिएको दाबी गरे । बर्सेनि कम्तीमा ३ फिटसम्म सतह गहिरिँदै गएको उनको भनाइ छ । म्याग्दी नदीको मुहानसमेत रहेको धौलागिरि हिमनदी बर्सेनि ढिक्काढिक्का टुक्रिएर बग्ने गरेको छ । स्थानीयले धौलागिरिका हिमचितुवा भनी बोलाउने तिलिजाका अनुसार चैतदेखि जेठसम्म हिमनदी टुक्रिएर ढिक्का बन्ने र असारदेखि भदौसम्म वर्षा हुँदा बग्ने गर्छ ।सन् १८०८ मा भारतमा रहेको बेलायती सर्भे टोलीले धौलागिरि हिमालको उचाइ ८१४७ मिटर रहेको पत्ता लगाएको थियो । त्यसपछिका ३० वर्ष यसैलाई नै संसारको उच्च शिखर मानियो । सगरमाथाको उचाइ मापन गरिएपछि मात्रै उक्त मान्यता फेरिएको हो । धौलागिरि हिमशृंखलाअन्तर्गत ७ हजार मिटर अग्ला १० हिमाल छन् । त्यसमध्ये धौलागिरि संसारको सातौं र नेपालको छैटौं अग्लो हिमाल हो ।तस्बिर ः घनश्याम खड्काकान्तिपुर"
हिमालपारि बढ्दै छ वर्षा,"मुस्ताङको भ्रमणका लागि हामीले असोजकात्तिकलाई छानेका थियौं । यो त्यस्तो मौसम हो, जुन बेला हिलो र धूलो खानुपर्दैन । न गर्मी न ठन्डी । हावाहुरी, झरी र पानी पनि सहनु पर्दैन । त्यसमा पनि नेपालकै सबैभन्दा कम पानी पर्ने ठाउँ मुस्ताङ जान हाम्रा लागि यो नै उत्तम मौसम थियो । आकाश छर्लङ खुल्ने हुँदा मुस्ताङ यात्रा रमणीय हुने, हिमाली शृंखला र अद्भुत भौगोलिक दृश्यपान गर्न पाउनेमा हामी ढुक्क थियौं ।दसैंतिहारका बेला पोखराबाट मुस्ताङ जानेको ताँती थियो । गाडी पाउन मुस्किल । पोखराबाट एउटा जिप लिएर मुस्ताङका लागि पहिलो यात्रा सुरु गर्यौं । भ्रमण पारिवारिक थियो जोमसोम, कागबेनी, मुक्तिनाथ, मार्फा र आपपास ठाउँका लागि । पोखराबाट कात्तिक २ गते बिहान हिँड्ने बेला पानी परेको थियो । पोखरामा पानी पर्नु अनौठो लाग्दैन । लाग्नु पनि कसरी नेपालकै सबैभन्दा बढी पानी पर्ने ठाउँ नै त्यही हो ।कास्कीको लुम्ले, पर्वतको कुस्मा, मालढुंगा हुँदै म्याग्दीको बेनीबजारसम्म यात्रा सहज भयो । अलिअलि पानी पर्ने, छोड्ने सामान्य नै थियो । गलेश्वर मन्दिर कट्नासाथै दलदले हिलोमा गाडी फसेर अगाडि बढ्न सकेका थिएनन् । त्यसपछि कालीगण्डकीको किनारैकिनार तातोपानी, रुप्से छहरा हुँदै साँघुरो बाटो भएर म्याग्दी सीमा छिचोल्दै थियौं । सीमा कट्न अझै ३४ किमि बाँकी हुँदो हो, आपतै आइलाग्यो । काप्रेबाँदरजुंग भन्ने भीरमा पुग्दा बस, ट्रक, कार, जिप, ट्याक्सी, मोटरसाइकल, स्कुटरको ताँती छ । रातको ७ बजेको छ, गाडी न मुस्ताङतर्फ जान सकेका छन्, न म्याग्दीतर्फ आउन । झमझम अकासेपानी परेको छ । तल कालीगण्डकी उत्तिकै उर्लेर आएको छ । हामी भीरमुनि रोकिएका छौं । खासमा काप्रेबाँदरजुंग भीरमा ठाडो खोलाको बाटो पार गर्न नसकेर एउटा बसले सबैको बाटो छेकेको थियो । म्याग्दी सहकर्मी घनश्याम खड्कालाई फोन गरें, उनले यताउता बुझेर सुनाए, आज खुल्ने छाँट छैन । लौ, अब समस्यामा परियो । चालक धन सुनाउँदै थिए, यो बाटो सम्झिँदा आउनै मन लाग्दैन तर मुस्ताङ पुगेपछि छोड्न मन लाग्दैन । हामीले चित्त बुझायौं सधैं भनेजस्तो कहाँ हुन्छ र ? यात्रा कहिले सजिलो हुन्छ, कहिले अप्ठ्यारो । राति ११ बजेतिर प्रहरी आए, टर्च बाल्दै यता र उता हेरे । बाटो खुल्ने आसमा बसेका यात्रुले मोबाइलको लाइटले प्रहरीलाई बस अड्केको ठाउँमा पुर्याए । एकछिन यताउता हेरे र आज सकिँदैन, सुरक्षित भएर बस्नुहोला भनेर प्रहरी फर्किए । हामीहरू जिल्लाराम । यात्रुहरूको बिजोक छ खानु, सुत्नु केही छैन । डेढ सयजति गाडी होलान् बाटैभरि । माथिबाट पहिरो खस्ने हो कि तलबाट कालीगण्डकीले तान्ने हो, पत्तो छैन । नजिकै बस्ती पनि छैन । धन्न, यात्राका लागि राखेको पानी, खाजा, फलफूलले ठूलो राहत दियो । बल्लतल्ल रात कट्यो ।भोलिपल्ट बिहान ८ बजेतिर बाटो खुल्यो । अर्कै एक बसका चालकले अड्किएको बसलाई यसरी निकाले कि उनी त त्यहाँ हिरो नै भए । त्यो ठाडो खोलामा उनको साहसलाई मान्नैपर्छ । १३ घण्टा पहरामुनिको बासपछि मुस्ताङतर्फ अघि बढ्यौं । बल्ल ढुक्कले श्वास फेरियो । मुस्ताङको घाँसा पुगेपछि यात्रा सहज भयो । बेनीजोमसोम ७६ किमिमध्ये जोमसोम पुग्न अझै करिब आधा बाटो थियो । अब मुस्ताङमा पानी पर्दैन, बाटोमा जे भए पनि यात्रा रमाइलो हुन्छ भन्नेमा थियौं । मुस्ताङकै मित्र सुन्दरकुमार थकालीले सुझाएका केही जानकारीबाट ढुक्क थियौं । घाँसाबाट जोमसोमसम्म कुनै ठाउँमा बाटो पिच छ, कुनै ठाउँमा पुल बन्दै छ । मुस्ताङ यात्रा रमाइलो हुँदै थियो कतै हिमाल देखिन्थ्यो, कतै बादल, कतै स्याउबारी त कतै पाखोबारी । कतै नदी र कतै ठाडा खोला । लेते, चुकुचे, मार्फाका बस्ती हेर्दै जोमसोम पुग्यौं । गाडीबाट सामान निकाल्दा पो थाहा भो छतमा त्रिपालले छोपेका सबै कपडा भिजेछन् । जोमसोममा कतिखेर पानी पर्ने, कतिखेर छोड्ने गरेको थियो । लज साहुले भन्दै थिए, चार दिन भो, पानी पर्न छाडेको छैन । जोसमोस बजारका खाल्डाखुल्डीमा पानीको ताल थियो । कुदेर आएका गाडीले छरर्र पानी छ्याप्थे । नेपालमै सबैभन्दा कम पानी पर्ने भनेर सानैदेखि थाहा पाएको तथ्य जोमसोम आएपछि त होइन मज्जाले पर्दो रहेछ भन्नुपर्ने थियो, त्यसमा पनि अझै बेमौसममा । जोमसोमबाट पारि २,७६० मिटर उचाइको रमणीय धुम्बा तालमा पनि पानी टनाटन थियो । जोमसोम आएर वर्षाबारे केही जान्न मन लाग्यो । घुम्नै त छँदै थियो । २,७४३ मिटर उचाइको जोमसोम आएको भोलिपल्ट बिहान ३,८०० मिटर उचाइको मुक्तिनाथतर्फ लाग्यौं । जोमसोममुक्तिनाथ २१ किमिको बाटोमा अलिअलि पानी थियो तर हिलो थिएन । गाडी कालीगण्डीकीको किनार आसपास भएर कुद्यो । कागबेनीबाट गाडी उकाले लागेर मुक्तिनाथ बसपार्क पुगेर रोकियो । मन्दिरतर्फ लाग्दा भने हिलोले बाटो बिजोकै रैछ । करिब १ किमि बाटोमा यस्तो हिलो थियो कि छेउ लागेर बल्लबल्ल हिँड्नुपर्थ्यो । जब मुक्तिनाथ मन्दिरतर्फको ढुंगे सिँढीको बाटो आयो, त्यसपछि पानी र हिलोसँग भिड्नुपरेन । मुक्तिनाथ मन्दिर परिसरका धारा र कुण्डहरूमा त पानी सदाबहार नै भैगो । खुला आकाश र जता हेरे पनि हिमालै देख्दा मुस्ताङ यात्राको रमाइलोको सीमै भएन । चार दिनको मुस्ताङ यात्राबाट के थाहा भो भने यसपालि पहिलाभन्दा धेरै पानी परेको थियो । स्थानीयका अनुसार ४ वर्षदेखि पानी पर्ने क्रम पहिलाभन्दा बढेको छ । मार्फाको स्याउबारीमा जाँदा एक युवकले यो वर्ष आफ्नो स्याउ राम्रो फल्न नसकेकामा दुःख व्यक्त गरे । भुइँमा टन्नै स्याउ झरेका थिए । तर उनलाई त्यति फिक्कर थिएन, ती स्याउ रक्सी बनाउन लगिहाल्छन् रे । स्याउलाई हिउँ चाहिन्छ तर यहाँ पानी पर्यो, उनले भुइँमा झरेका स्याउ देखाउँदै सुनाए, पानीले नै स्याउ झरे, दाना पनि साना भए र पहिला जस्तो मीठो पनि भएन ।जोमसोममा एटीएम खोज्दै जाँदा भेटिएका एक सुरक्षा गार्डले पानीका कारण धेरै परिवर्तन देखेको सुनाए । उनले प्रत्यक्ष अनुभव गरेको भनेको, माटोका छाना हटाएर जस्तापाताले छाउने, पक्की घर बनाउने क्रम बढेको छ । हुन पनि जोमसोममै एक घरमा जस्ताले माटोको छाना छोपिँदै गरेको देखियो । सोधखोज गर्दै जाँदा घरधनीको नम्बर पत्ता लाग्यो । त्यो घर सेवा निवृत्त स्वास्थ्यकर्मी ६३ वर्षीय सकबहादुर लालचनको रहेछ । हामी यात्रामा हुँदा उनीसँग भेट हुन सकेन । फर्केपछि फोनमा कुरा हुँदा उनले छाना हालिसकेछन् । ३४ वर्षयता यति वर्षा बढ्न थाल्यो कि छाना चुहिएर भत्किने भएकाले मैले टिनले छोपेको हुँ, लालचनले आफ्नो बाध्यता पोखे, माटोको छानामा हिउँ पर्दा पो सोहोरेर फाल्न मिल्छ, अकासे पानीलाई कसरी फाल्नु ? जीउबाजेका पालादेखि बनाएका माटाका छानाका घर भत्काएर ढलान घर बनाउने क्रम बढेकामा उनलाई दुःख लागेको छ । मलाई यस्तो गर्न मन थिएन तर बाध्यता भयो, उनले सुनाए, तैपनि परम्परागत छाना जोगाऊँ भनेर त्यसलाई ढाकछोप गर्न टिन हालेको हुँ । मुस्ताङको तल्लो क्षेत्र टुकेचे, मार्फा, जोमसोम, कागबेनीसम्म तीव्र गतिमा घरहरू ढलान हुन थालेका रहेछन् । मेरो बाउबाजेले पनि यस्तो वृष्टि भएको सुनाएका थिएनन्, यो वर्ष त्यति अचाक्ली भयो, उनले भने ।यसपालि असोज मसान्तदेखि कात्तिक ४ गतेसम्म लगातार पाँच दिन सिमसिमे वर्षाले मुस्ताङका कतिपय ठाउँ हिलाम्मे भएका थिए । खोलानाला बढेका थिए । त्यो अनुभव त जोमसोममा मैले पनि गरें लामखुट्टे देखेर । जोससोमको गेस्ट हाउसमा एक रात त कोठामा कम्तीमा ३ वटा लामखुट्टे भुनभुनाए । हिमालपारिको जिल्ला, चिसो मरुभूमि भनिने चिनिने मुस्ताङमा लामखुट्टे देख्नु अनौठो लाग्यो । उनको अनुभवमा मुस्ताङमा छाला रोग पनि पहिलोभन्दा बढेको छ ।मुस्ताङमा मौसम परिवर्तनबाट कस्तो असर परेको छ भनेर थोरै भए पनि बुझ्न मन लाग्यो । केही पालिकाहरूमा र बागबानी केन्द्रमा फोन गरेर सोध्दा उपल्लो मुस्ताङ होस् वा तल्लो मुस्ताङ पहिलेको तुलनामा जता पनि बढी पानी परेको छ । कतिपयलाई अति वृष्टि, सुक्खा, तापक्रम वृद्धिले रोगब्याधि बढ्ने र परम्परागत बाली बिग्रिने हो कि भन्ने चिन्ता थपिएको छ । मार्फास्थित शीतोष्ण बागबानी विकास केन्द्रका प्रमुखले वर्षा र तापक्रम वृद्धिबाट मुस्ताङमा स्याउ र तरकारी उत्पादनमा प्रतिकूल असर भएको सुनाए । पानी र तापक्रम वृद्धिले स्याउमा ढुसीजन्य रोग बढेको छ, झर्ने समस्या पनि छ, केन्द्रका प्रमुख पझ्मनाथ आत्रेयले भने, यसपालि जेठअसारतिर रायो, बन्दा, गाजर, मूला, धनिया पाक्ने बेला वर्षा भयो । त्यसले १५ देखि ३० प्रतिशत उत्पादन घट्न पुग्यो । आत्रेयले स्थानीय वृद्धहरूबाट पाएको जानकारीअनुसार करिब ४० वर्षपछि उक्त क्षेत्रमा गत वर्ष हिउँ परेको थिएन । उता, उत्तरी सीमा क्षेत्र लोमान्थाङ गाउँपालिकामा साउने भेल २ वटा बस्तीका केही घरमा पसेको त्यहाँ सूचना अधिकारी विकास केसीले सुनाएका थिए । जल तथा मौसम विज्ञान विभाग बुझ्दा साँच्चै यो पालि वर्षा बढेकै रहेछ । भुक्तभोगीलाई चिन्ता छ वर्षा किन यसरी बढ्दै छ ? यसले जनजीवनमा के असर गर्छ ? पशुपन्छी, फलफूल, खाद्यान्न र तरकारीलाई के हुन्छ ? अझ, हिमाली भेगमा हिउँको सट्टा वर्षा र तापक्रम वृद्धि रोक्न के गर्नुपर्छ ?"
