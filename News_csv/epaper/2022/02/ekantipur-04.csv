शीर्षक,विवरण
राजमार्गमा सीके राउतको उपद्रो,"माग श्रमिक किसानको पक्षमा छन्, तर गतिविधि भने श्रमिकलाई दुःख दिने र व्यवसायीका सम्पत्ति तोडफोड गर्नेमा केन्द्रित छन् । पृथकतावादी गतिविधिमा लागेका राउतलाई तत्कालीन प्रधानमन्त्री केपी शर्मा ओलीले तीन वर्षअघि मूलधारको राजनीतिमा ल्याएका थिए । स्वतन्त्र मधेस गठबन्धनका नाममा नेपालको एकता, राष्ट्रियता र भौगोलिक अखण्डताविरोधी गतिविधि गरिरहेका राउतले २०७५ फागुन २४ मा सरकारसँग ११ बँॅदे सम्झौता गर्दै शान्तिपूर्ण राजनीतिमा आउने प्रतिबद्धता जनाएका थिए । त्यसपछि राउतले जनमत पार्टी गठन गरेर तराईमधेसमा गतिविधि तीव्र बनाएका छन् । मधेस सरकार र यहाँको स्थानीय तहमा भएको भ्रष्टाचार मामिलालाई राउतको दलले जबर्जस्त ढंगले उचालेको मात्र छैन, जनप्रतिनिधिलाई आफैं कारबाही गर्ने नीति पनि लिएको छ । सप्तरीको हनुमाननगर कंकालिनी नगरपालिका११ मा जनमत पार्टीको कार्यक्रम भइरहँदा कार्यकर्ताले माइकबाटै वडाध्यक्ष मोही यादवलाई गालीगलौज गरेका थिए । सार्वजनिक गालीबेइज्जती गर्नेलाई कारबाहीको माग गर्दै पालिकाका सबै वडा कार्यालय बन्द गरियो । यो नगरपालिकाका धेरैजसो वडा जनता समाजवादी पार्टीले जितेको छ । मुख्यतः मधेसमा जनाधार खोस्न जनमत पार्टीले आफूहरूलाई लक्ष्य गरेको जसपाका नेताकार्यकर्ताको भनाइ छ । जसपाका जनप्रतिनिधि भएको ठाउँमा जनमत पार्टीले अनावश्यक झमेला गरिरहेको छ, जसपाका युवा नेता जितेन्द्र यादवले भने, हामीले राजनीति संस्कार देखाइरहेका छौं । असह्य भए जनमतले ठूलो मूल्य चुकाउनुपर्छ । जनमत पार्टीका गतिविधि र जसपा नेताहरूको प्रतिक्रियाले मधेसमा सन्त्रास फैलाइरहेको छ । राष्ट्रिय सभाको चुनावका दिन माघ १२ मा जनमत पार्टीका अध्यक्ष राउतले सामाजिक सञ्जालमा लेखेका थिए, मधेस विगत एक महिनादेखि आन्दोलित छ । किसान चिसोमा हरेक दिन सडकमा उत्रिन्छन् । तर, त्योचाहिँ तीनै तहको सरकारले नदेख्ने, अनि मधेसमा निर्वाचन गराउने ? काठमाडौंमा बोलाएर निर्वाचन गर्दा हामीलाई मतलब छैन । तर मधेस आन्दोलित छ । उक्त स्टाटस पोस्ट हुनासाथ उनका नेताकार्यकर्ता फराटा (बाँसको भाटा) बोकेर जनकपुरको सडकमा उत्रिए । उनीहरूले सरकारी गाडी तोडफोड मात्र गरेनन्, जनप्रतिनिधिमाथि आक्रमणसमेत गरे । आक्रमणमा सर्लाही हरिवन नगरपालिकाका प्रमुख गणेश प्रसाईं र उपप्रमुख रेणुका पौडेल तथा प्रदेश सांसद अशोक यादवसमेत घाइते भए । त्यस्तै नेता राउतको घरअगाडिको सडक नपुरिएको झोंकमा गत कात्तिक ४ मा जनमत पार्टीका कार्यकर्ताले जनकपुरस्थित खानेपानी तथा ढल निकास कार्यालयका प्रमुख राजेश कुशवाहलाई दुर्व्यवहार गरे । लुगासमेत च्यातेर उनलाई कुटपिट गर्दै बजार डुलाइयो । यसको सर्वत्र विरोध भयो । तर जनमत पार्टीका कार्यकर्ताका लागि यस्ता गतिविधि सामान्य लाग्न थालेका छन् । नेपाल प्रहरीको प्रदेश कार्यालय जनकपुरका अनुसार साउनदेखि पुससम्म जनमत पार्टीले मधेस प्रदेशमा १ सय ३३ पटक प्रदर्शन गर्दा उपद्रो गरेको आरोपमा १ सय २९ जना नेताकार्यकर्ता पक्राउ परेका छन् । प्रदेश प्रहरीका प्रवक्ता एसपी तुलबहादुर कार्कीले १ सय ६ जनालाई सोधपुछपछि हिरासतमुक्त गरिएको र २३ जनामाथि मुद्दा चलिरहेको बताए ।बिहीबार मात्र राजमार्गमा अवरोध गर्ने ८० भन्दा बढी नेताकार्यकर्तालाई प्रहरीले नियन्त्रणमा लिएको छ । आवश्यक सेवा सञ्चालन ऐन २०१४ र त्यसका आधारमा जारी आदेशले राजमार्ग अवरुद्ध गर्न बन्देज लगाएको छ । तर जनमत पार्टीका गतिविधिले सर्वसाधरणले दुःख पाए पनि सरकारले वार्ताको पहल गरेको छैन । जिल्ला प्रशासनले सामान्य पहल गरे पनि यति ठूलो मुद्दाको विषयमा प्रदेश तथा संघीय सरकार उदासीन छन् । जनमत पार्टीका अध्यक्ष राउत भने प्रमुख जिल्ला अधिकारीसँग वार्ता गरेर यो समस्या समाधान नहुने बताउँछन् । किसानका समस्या प्रमुख जिल्ला अधिकारीसँग वार्ता गरेर समाधान हुँदैनन् । राष्ट्रियस्तरको समस्या समाधानका लागि प्रधानमन्त्री र कृषिमन्त्रीस्तरबाटै वार्ता हुनुपर्छ उनले कान्तिपुरसँग भने, उच्चस्तरीय वार्ता टोलीले माग पूरा गर्न सक्ने आधार देखाए मात्रै आन्दोलन रोकिन्छ । आन्दोलनबारे अन्य दलले अनावश्यक टिप्पणी गरेको उनको आरोप छ । राउत नेतृत्वको जनमत पार्टीका गतिविधि सुरक्षाका दृष्टिले चुनौतीपूर्ण बन्न थालेको भन्दै केन्द्रीय सुरक्षा समितिमा समेत ब्रिफिङ भएको छ । राष्ट्रिय सुरक्षा परिषद्को सचिवालय बैठकमा पनि सुरक्षा अधिकारीहरूले जनमत पार्टीको गतिविधि गैरकानुनी बन्दै गएको धारणा राख्न थालेका छन् । स्थानीय तह निर्वाचन सुरक्षा र बन्दोबस्ती व्यवस्थापनसम्बन्धी छलफलका लागि गृहमन्त्री बालकृष्ण खाँणको नेतृत्वमा बुधबार बसेको केन्द्रीय सुरक्षा समिति बैठकमा सुरक्षा निकाय प्रमुखहरूले जनमत पार्टी चुनौती बन्दै गएकाले बेलैमा सम्बोधन गर्नुपर्ने सुझाव दिएका थिए । स्रोतका अनुसार प्रहरी महानिरीक्षक शैलेश थापा क्षत्री र सशस्त्र प्रहरी महानिरीक्षक शैलेन्द्र खनालले बैठकमा राउतका गतिविधि चुनौतीपूर्ण बन्न थालेको ब्रिफिङ गरेका थिए । हरेक साता बस्ने राष्ट्रिय सुरक्षा परिषद्को सचिवालय बैठकमा पनि चारवटै सुरक्षा निकायका अधिकारीले जनमत पार्टीको गतिविधि गम्भीर रूपमा लिनुपर्ने बताउने गरेका छन् । गृह मन्त्रालयका प्रवक्ता फणीन्द्रमणि पोखरेल जनमत पार्टीका गतिविधिलाई सूक्ष्म रूपमा हेरिरहेको बताउँछन् । शान्तिपूर्ण रूपमा गतिविधि गर्न सबैले पाउँछन्, जनमत पार्टीले कानुनले दिएका सीमाभित्र बसेर आफ्ना कार्यक्रम गर्न पाउँछ तर कानुन उल्लंघन गरेर कसैले हिंसा र तोडफोड गर्छ भने कानुनअनुसार कारबाही हुन्छ, उनी भन्छन् ।"
एमसीसीबारे सभामुखको परामर्श,"नयाँ संविधानअनुसार निर्वाचित प्रतिनिधिसभामा दर्ता भएका ५ सन्धिसम्झौता राष्ट्रिय सभाबाट पनि पारित भएका छन् । विद्यमान प्रतिनिधिसभाले अन्तर्राष्ट्रिय आतंकवाद, अन्तरदेशीय संगठन र अपराध लागूऔषध कारोबारविरुद्ध सहयोगसम्बन्धी बिमस्टेक महासन्धि अनुमोदन गरेको छ । त्यस्तै अन्तर्राष्ट्रिय हवाई परिवहन विषयक नियमहरू एकीकरण गर्ने सम्बन्धमा व्यवस्था भएको महासन्धि र जैविक विविधता महासन्धिअन्तर्गत जारी भएको आनुवंशिक स्रोतहरूमा पहुँच र तिनको उपयोगबाट प्राप्त हुने लाभको निष्पक्ष र समन्यायिक बाँडफाँटसम्बन्धी नागोया अभिसन्धि पनि यही प्रतिनिधिसभाले पारित गरेको हो ।पारमाणविक विज्ञान तथा प्रविधिसम्बन्धी अनुसन्धान, विकास र तालिमका लागि सम्पन्न क्षेत्रीय सहयोग सम्झौता र शान्ति विश्वविद्यालय स्थापना गर्नेसम्बन्धी अन्तर्राष्ट्रिय सम्झौता पनि अनुमोदन भएका छन् । यी पाँचै सन्धि, महासन्धि र सम्झौता राष्ट्रिय सभाले समेत अनुमोदन गरेको छ । राष्ट्रिय सभामा दर्ता भएर अनुमोदन भएको अन्तरदेशीय संगठित अपराधविरुद्धको महासन्धिअन्तर्गतको पालेर्मो अभिसन्धि प्रतिनिधिसभाले पारित गरेको छ । सन्धिसम्झौताको अनुमोदन, सम्मिलन, स्वीकृति वा समर्थनसम्बन्धी प्रस्ताव स्वीकृत भएपछि सन्देशसहित अर्को सदनमा पठाइन्छ । प्रतिनिधिसभाले पारित गरेको हो भने सचिवले राष्ट्रिय सभामा पठाउँछन् । राष्ट्रिय सभाले पारित गरेको हो भने प्रतिनिधिसभा पठाइन्छ । जसरी अरू विधेयक पारित गरिन्छ, त्यही प्रक्रिया सन्धिसम्झौता अनुमोदनमा अपनाइन्छ, संसद् सचिवालयका प्रवक्ता रोजनाथ पाण्डेले भने । प्रतिनिधिसभामा १३ वटा सन्धि, महासन्धि, अभिसन्धि, सम्झौता दर्ता भएकामा ५ वटा पारित भएका छन् । राष्ट्रिय सभामा दर्ता भएको एउटा महासन्धि भने दुवै सदनबाट पारित भइसकेको छ ।"
थापा नयाँ दल गठनको तयारीमा,"(काठमाडौं)  राप्रपाका पूर्वअध्यक्ष कमल थापाले नयाँ दल गठनको तयारी अन्तिम चरणमा पुर्याएका छन् । मंसिर अन्तिम साता भएको पार्टी महाधिवेशनमा अध्यक्षमा पराजित भएसँगै थापा असन्तुष्ट छन् । थापानिकट नेताहरूका अनुसार अध्यक्ष राजेन्द्र लिङ्देनसँग माघभित्रै कुनै सहमति हुन नसके फागुन पहिलो साता नै थापाले नयाँ राजनीतिक दल घोषणा गर्नेछन् । अध्यक्षमा राजेन्द्रजीले नोमिनेसन गरेपछि दुवैबीच फेस टु फेस नै भएको छैन । अहिले थापा कोरोनाका कारण आइसोलेसनमा हुनुहुन्छ, राप्रपाका पूर्वकोषाध्यक्ष उद्धव पौडेलले भने, माघभित्र निर्णय भएर सुलह नभएको अवस्थामा नयाँ पार्टी बन्दा अचम्म नमाने हुन्छ । मिल्न चाहने हो भने धेरै ठूला विषयहरू छैनन् । पौडेल अध्यक्ष लिङ्देन र थापा दुवैसँग संवादमै छन् । थापानिकट कतिपय युवा नेताले प्रजातन्त्र दिवसको असर पारेर फागुन ७ गते नयाँ दलको घोषणा हुने फेसबुकमा लेखेका छन् । पूर्वराजा ज्ञानेन्द्र शाहले महाधिवेशनको निर्वाचन प्रक्रियामा हस्तक्षेप गरेका कारण अध्यक्षमा आफू पराजित भएको थापाले आरोप लगाउँदै आएका छन् । पूर्वराजाको भूमिकाबारे पार्टीले छानबिन गर्नुपर्ने र त्यस्तो अवस्था आगामी दिनमा दोहोरिन नदिन पार्टीले ठोस कदम चाल्नुपर्ने उनको माग छ । तर, छानबिनका लागि अध्यक्ष लिङ्देन तयार छैनन् । लिङ्देनले केन्द्रीय समितिमा गरेको मनोनयन र जिम्मेवारी बाँडफाँट सन्तुलित हुन नसकेको थापाको आरोप छ । लिङ्देन निर्वाचित भएपछि थापाले अध्यक्षलाई सम्बोधन गर्दै दुई पटक पत्र लेखिसकेका छन् । गत साता लेखेको पत्रमा पार्टीभित्र आफूलाई किनारामा पार्न थालिएको भन्दै त्यसले गम्भीर परिणाम ल्याउने उनले चेतावनी दिएका थिए । दुवै पत्रमा थापाले पूर्वराजा र निर्मल निवासको चर्को आलोचना गर्दै छानबिनको विषयलाई दोहोर्याएका थिए । चुनाव तोकिने, पार्टीभित्र छलफल बहस पनि नहुने र हामीले पार्टीले उठाएका मागको सुनुवाइ नहुने अवस्था बन्दै गए विकल्पमा जानुपर्ने हुन्छ, थापानिकट केन्द्रीय सदस्य राजाराम बर्तौलाले भने, नेतृत्व अकर्मण्य देखिएको छ, त्यसले पार्टीलाई दुर्घटना गराउँछ कि भन्ने डर छ । हदैसम्मको अप्रिय निर्णय लिन सक्ने सम्भावना कायमै रहन्छ । पार्टीका पदाधिकारी तथा केन्द्रीय समितिमा भने थापा प्यानलबाट प्रतिस्पर्धा गरेका नेताहरूले जितेका छन् । थापाको स्वभाव आवेशमा आएर निर्णय लिने र त्यसलाई निरन्तर रूपमा बचाउ गर्ने प्रकारको छ । चुनावमा हस्तक्षेप भयो भनेर बोलिहाल्नुभयो । छानबिनको विषय छाड्न गाह्रो भएको छ, लिङ्देननिकट एक नेताले भने, छानबिन गर्ने विषय अध्यक्षले स्विकार्नु हुन्न । पौडेलका अनुसार नेतृत्व चयनको विषयमा भएको हस्तक्षेप छानबिनसहितका अन्य विषयमा दुवै पक्षको फरक धारणा छ । हस्तक्षेप भएको विषयमा छानबिन हुनुपर्छ भन्ने थापाको प्रमुख माग हो । त्यसमा अध्यक्षले कसरी लिनुहुन्छ भन्न सक्दिनँ, पौडेलले भने । अध्यक्ष लिङ्देनले पार्टी एकताका विषयमा लिने धारणाले भविष्य निर्धारण हुने उनी बताउँछन् । उनका अनुसार महाधिवेशनमा उम्मेदवारी दिएको दिनपछि लिङ्देन र थापाबीच संवाद नै भएको छैन । अध्यक्षले रेस्पोन्स गर्नेबित्तिकै अहिलेको समस्या समाधान हुने मेरो बुझाइ हो, पौडेलले भने । राप्रपाका प्रवक्ता मोहन श्रेष्ठ भने थापा लिङ्देनसँग संवादमा आउन नचाहेको बताउँछन् । शपथग्रहण समारोह, पहिलो केन्द्रीय समितिको बैठकमा अध्यक्ष लिङ्देनले आफैंले फोन गर्नुभएको हो, श्रेष्ठले भने, थापाले संवाद गर्नै चाहनु भएन । अहिले ट्र्याक टु संवाद रहेको छ । थापाले राप्रपाको नेतृत्व गर्दा लिङ्देनले विभिन्न जिम्मेवारीमा रहेर काम गरेका थिए । प्रवक्ता श्रेष्ठले थापाको माग पूरा गर्न पार्टी तयार नभएको संकेत गरेका छन् । थापाले लामो समय राप्रपाको नेतृत्व गर्नुभयो । पार्टी निर्माणमा उहाँको ठूलो योगदान छ, उनले भने, चुनावको परिणाम भनेको प्राविधिक विषय हो । उहाँको लामो अनुभव पार्टीलाई खाँचो छ । बिनासर्त पार्टीमा फर्किनुभयो भने उहाँको सम्मान यथास्थितिमा रहन्छ ।"
लघुवित्तको ऋण तिर्न नसक्दा गाउँ छाड्दै महिला,"(गुल्मी)  लघुवित्तबाट लिएको ऋण तिर्न नसकेपछि गुल्मी दरबार गाउँपालिका३, वीरबासकी रुचि मिदुन (नाम परिवर्तन) एक वर्षदेखि गाउँमा छैनन् । ग्लोबल आईएमई लघुवित्त वित्तीय संस्थाले रुचिलाई भगौडा को सूचीमा राखेको छ । ग्लोबल आईएमईले बेलाबेला घरैमा पुगेर रुचिका सासूससुरालाई ऋण नतिरे घर लिलाम गरिदिने चेतावनी दिन्छ । श्रीमान् भारत गएका बेला घरखर्च चलाउन धुर्कोट गाउँपालिका६ की जुली पन्थीले मैत्री, छिमेकी, धौलागिरिसहित चारवटा संस्थाबाट लिएको ऋण अहिले ७ लाख पुगेको छ । श्रीमान् घर फर्केपछि ऋणका बारेमा झगडा भयो । दुई बच्चाकी आमा जुली दोस्रो विवाह गरेर गइन् । चार वर्षदेखि जिल्ला सदरमुकाम तम्घासमा फेन्सी पसल सञ्चालन गरेकी नेहा खातुन माघ लाग्नेबित्तिकै पसल बन्द गरेर सम्पर्कविहीन भएकी छन् । उनी भागेको भन्दै होहल्ला हुँदा उनले विभिन्न लघुवित्त वित्तीय संस्थाबाट लिएको लाखौं रुपैयाँ ऋण तिर्न नसकेको खुलेको छ । रुचि, जुली र नेहामात्र होइन, गुल्मीमा लघुवित्तबाट लिएको ऋण तिर्न नसकेपछि धेरै महिलाको भागाभाग भएको छ । ऋणकै कारण कतिपय महिला घरपरिवार छाडेर भागेका छन् भने कतिको श्रीमान्सँग सम्बन्धविच्छेद भएको छ । केही वर्षअघिसम्म गाउँका महिला आफूलाई पैसाको जरुरत परे छिमेकीबाट सरसापटी गरेर चलाउँथे । जब गाउँमा लघुवित्त वित्तीय संस्थाले समूह गठन गरे, त्यसपछि भने सरसापटी चल्न छाड्यो । गाउँमा कसैले सापटी पैसा खोज्यो भने समूहबाट लिए भैहाल्यो नि भन्ने जवाफ आउन थाल्यो । यस्तै समस्यामा परेपछि आफू पनि समूह सदस्य रहेको ग्लोबल आईएमी बैंकबाट ऋण लिएको गुल्मी दरबार३, वीरबासकी दीपा रेश्मी (नाम परिवर्तन) ले बताइन् । ग्लोबल आईएमईको ५० हजार ऋणले उनलाई चक्रवर्ती ब्याज लगायो । सोही ब्याज तिर्न अन्य लघुवित्तबाट ऋण लिँदालिँदै ८ लाख रुपैयाँ पुगेपछि उनी अहिले कतिपय लघुवित्तबाट सम्पर्कविहीन छन् । पहिला वीरबास बजारमा कपडा ल्याएको ६ सय रुपैयाँ बाँकी हुँदा बूढालाई पहिला त्यो ऋण तिरिदिनूस् अनि मात्रै बजार जान्छु भन्ने मान्छे हुँ म, उनले भनिन्, पछि बुढा विदेश गएपछि गाउँमा सरसापट माग्दा पनि समूहबाट निकाल्ने नि, के गाउँगाउँ सापट मागेको भन्न थाले, लघुवित्तको ऋणले अहिले फसियो । ऋणले थला परेकी गुल्मी दरबारकै अंकिता पेमी (नाम परिवर्तन) का अनुसार लघुवित्तहरू गाउँ पसेपछि सुरुमा समूह गठन गर्छन् । समूहलाई विभिन्न तालिम दिन्छन् र बचत गर्न सुरु गर्छन् । त्यसपछि लघुवित्तको ऋण लिनु गौरवको विषय हो जस्तो गरेर कन्भिन्स गर्छन् । समूहमा आबद्ध भएर तालिममा बसेपछि त ऋण नचाहिए पनि लिएर राखौं राखौं हुन्छ, उनले भनिन्, अरू दिदीबहिनीले धमाधम ऋण लिन थालेपछि मैले पनि बचत गरेकी छु, किन ऋण नलिने भनेर लिइहाल्छन् र फस्छन् । पेमीले विभिन्न ९ वटा लघुवित्त संस्थाबाट ८ लाखभन्दा धेरै ऋण लिएपछि अहिले कतिपय लघुवित्तबाट सम्पर्कविहीन छन् । ऋण लगानीका लागि लघुवित्तहरूले न महिलाको आयस्रोत हेर्छन् न त धितो नै खोज्छन् । जति धेरै ऋण लिन पनि कुनै समस्या नभएपछि महिलाले एकैपटक ९१० वटासम्म लघुवित्तबाट ऋण लिने गरेका छन् । समूहकै केही सदस्यको जमानीका आधारमा सहज तरिकाले ऋण दिएपछि धेरै महिला फसेको गुल्मी दरबार गाउँपालिका उपाध्यक्ष मीना भण्डारीले बताइन् । श्रीमान्को कमाइबाहेक आफ्नो कुनै आयस्रोत नभएका महिलालाई जम्मा गरेर श्रीमान्ले समेत थाहा नपाओस् भन्ने गरी ऋण दिँदा यो समस्या आएको हो, उनले भनिन्, म निर्वाचित भएको पहिलो वर्ष नै मैले गाउँमा लघुवित्तले महिलालाई उठीबास लगाउने भए भनेर हटाउन खोजेको तर माथिबाटै दर्ता भएर ऋण लगानी गर्ने चिठी देखाएपछि हामीले केही गर्न सकिएन । धुर्कोट गाउँपालिकाकी मेलमिलाप समिति संयोजक दुर्गा पन्थीका अनुसार सजिलै पाएपछि जति पनि ऋण लिने गरेका कारण तिर्ने समयमा महिला समस्यामा परेका छन् । जसका कारण उनीहरू भाग्ने र घरबारविहीनसमेत हुनुपरेको पन्थीको भनाइ छ । बिनाधितो ऋण पाएपछि पछि तिर्नुपर्छ भन्ने उनीहरूको दिमागमै आएन । राम्रा कपडा, गहना किनेर लगाउने गरे, पछि तिर्नेबेला कतिले घरछाडेर हिँड्ने, भाग्ने अवस्था भयो, उनले भनिन्, अहिले ऋण उठाइदिनुपर्यो भनेर गाउँपालिकाको न्यायिक समिति, मेलमिलाप समिति गुहार्छन् । ग्लोबल आईएमई लघुवित्त वित्तीय संस्थाको गैंडाकोट शाखा प्रमुख रामहरि पौडेलका अनुसार गुल्मी दरबारमा मात्रै ऋण तिर्न नसकेर सम्पर्कविहीन हुनेहरूको संख्या ९० जनाभन्दा धेरै छ । उनीहरूबाट पुस मसान्तसम्म १ करोड ३५ लाख ३५ हजार ऋण उठाउन बाँकी छ । गुल्मी दरबारमा ग्लोबलसहित सबैको लघुवित्त, सूर्योदय लघुवित्त, उन्नति सहकारी लघुवित्तलगायतका लघुवित्तले विभिन्न समूह निर्माण गरी महिलालाई ऋण परिचालन गरेका छन् । जिल्लाका हरेक गाउँमा कम्तीमा ३ देखि १ दर्जनसम्म लघुवित्तहरूले महिलाका समूह गठन गरेर ऋण परिचालन गरेको र तिर्न नसकेर सम्पर्कविहीन हुनेहरूको संख्या गुल्मी दरबारमा भन्दा डरलाग्दो भएको लघुवित्त संस्थाविरुद्धको संघर्ष समिति गठन गरेका नेकपा (माओवादी केन्द्र) गुल्मी दरबार गाउँपालिकाका अध्यक्ष मनिराम ज्ञवाली बताउँछन् । आफ्ना सदस्य बढाउने होडबाजीमा एउटा लघुवित्तको ऋण नतिरेकाहरूलाई जबर्जस्ती ऋण दिँदा महिलाहरू ऋणको पासोमा फसेको स्वयं लघुवित्तका कर्मचारीसमेत स्वीकार्छन् । अलिकति माइक्रो फाइनान्सहरूको अस्वस्थ प्रतिस्पर्धाका कारणले गर्दा सदस्यहरूले एउटाबाट ऋण लिने र अर्कोमा तिर्ने भएकाले अलिकति बढी अनुत्पादक क्षेत्रमा लागेको हो कि भन्ने मेरो विश्लेषण छ, ग्लोबल आईएमईको गैंडाकोट शाखा प्रमुख पौडेलले भने । ऋण चुलिए पनि महिला जसोतसो ब्याज तिर्ने प्रयास गर्छन् तर ऋण दिने लघुवित्तले घरमै गएर धम्क्याउने, श्रीमान् र परिवारका अन्य सदस्यलाई ऋणको बारेमा जानकारी दिने एवं गलत बाटो प्रयोग गरेर असुल्न थालेपछि विवाद पनि उत्तिकै भएका छन् । श्रीमान् र परिवारका सदस्यले थाहा पाएपछि ऋण लिएको पैसाको सोधीखोजी भएपछि झगडा सुरु हुन्छ, कुरा गर्न डर लाग्छ, गुल्मी दरबारकी दीपा भन्छिन्, अनि, श्रीमान् र परिवारले साथ दिए सहमतिमा अन्यत्र बसाइँ सरेर लुक्नुपर्छ, श्रीमान्ले बुझेनन् भने घरबारै बिग्रन्छ । धुर्कोट गाउँपालिकाकी मेलमिलापकर्ता पन्थीका अनुसार परिवारमात्रै होइन, छरछिमेकसँग समेत सम्बन्ध बिग्रेर गाउँ छाड्नुपर्ने अवस्थासमेत आएको छ । आफ्ना समूहका सदस्यले लिएको ऋण तिर्न समूहका अरू सदस्यले पनि ऋण काढेर दिन्छन् तर डुबेपछि उसले कसैको तिर्दैन र आफू त फस्छ फस्छ, अरूलाई पनि फसाउँछ, उनले भनिन् त्यसपछि ऋण उठाइदिन पर्यो भनेर हामीलाई गुहार्छन् । धुर्कोट गाउँपालिका६ दाद्रको एउटै गाउँबाट तीन जना महिला भागेका छन् । त्यसमध्ये एक जनाले दुई सन्तानसमेत लगेर दोस्रो विवाह गरेकी छन् भने श्रीमान्को पनि बिचल्ली भएको छ, उनले भनिन्, अर्को एक जनाको परिवार नै विस्थापित भएको छ भने एक जना भारतमा गएर नोकरी गर्दै लघुवित्तलार्ई किस्ता पठाइरहेकी छन् । गत पुस १५ मा ग्लोबल आईएमईको गैंडाकोट शाखाले आफ्ना सबै ऋणीलाई समूह बैठकमा शाखा प्रमुख रामहरि पौडेलले एउटा आश्वासन दिए, तपाईंहरू धेरै संस्थामा सदस्य बन्नुभयो, पुरानो ऋण सबैले चुक्ता गर्नूस्, त्यसपछि हामी सबैलाई ५ लाखसम्म ऋण दिन्छौं र अरू संस्थाको ऋण तिरेर हाम्रोमा मात्र बस्नुहोला । पौडेलको आश्वासन अनुसार धेरै महिलाले एकदुई दिनका लागि भन्दै सरसापट गरेर लिएको रकमले उसको ऋण तिरे । तर थप ऋण माग्दा ग्लोबलले दिन मिल्दैन भन्यो । पुरानो ऋण नतिर्नेहरूका घरघरमा पुगेर ताल्चा लगाइदिने, पशुचौपाया बेचेर असुल गर्नेसमेत धम्की दिन थाल्यो । त्यसपछि ५० हजारदेखि १ लाख रुपैयाँसम्म सरसापटी मागेर चलाएकाहरूको भागाभाग भयो । हामीले त ३ वर्षमा किस्ता तिर्ने भनेर ऋण लिएका थियौं, भनेअनुसार तिरिरहेका पनि थियौं, गुल्मी दरबार३ की परमिता पेमी भन्छिन्, पौडेल सरले ५ लाख पाइन्छ भनेपछि एकदुई दिनका लागि सरसापट गरेर ल्याएको पैसाले ऋण तिरे पनि थप ऋण नपाएपछि सरसापटले लुक्ने भाग्ने बनायो । सो लघुवित्तले दुई महिनादेखि महिलाको बचतसमेत संकलन गरेको छैन । कसैको पनि बचत फिर्ता नगर्ने र ऋण नतिरेकाहरूको ऋण त्यसैबाट असुल गर्ने चेतावनी कर्मचारीहरूले दिएका छन् । ऋण त दिएनन् दिएनन्, बचत पनि फिर्ता दिन्नौ भन्छन्, कतिका मोबाइल खोसेर राखेका छन्, पेमीले भनिन् । ऋणीलाई मात्र होइन, ऋणीको जमानी बसेकाहरूलाई समेत लघुवित्तले धम्क्याएर ऋण असुली गर्छन् । जसका कारण ऋणीको जमानी बसेका महिलाहरूको पनि उठीबास हुने गरेको छ । आफू समूहकी साथी भुमा सुवेदीको जमानी बसेकै कारण लघुवित्तले १ लाख २६ हजार रुपैयाँ असुल गरेको ईश्मा गाउँपालिकाकी सुनिता दाहालले बताइन् । ऋण लिएर उनी भागिन्, म फसें । श्रीमान्ले थाहा पाएपछि मलाई कति तनाव भयो, उनले भनिन्, तनावले एकपटक त हाम फालुझैं भयो, पछि सम्हालिएर आफैं काम गरेर तिरें । लघुवित्तको ज्यादतीविरुद्ध गुल्मी दरबारमा लघुवित्तविरुद्धको संघर्ष समितिसमेत गठन भएको छ । समितिले गाउँबाट लघुवित्त खारेज गर्नुपर्नेलगायत मागसहित मंगलबार गाउँपालिकामार्फत प्रधानमन्त्रीलाई ज्ञापनपत्र बुझाएको संघर्ष समितिका संयोजक ज्ञवालीले बताए । लघुवित्तले २० प्रतिशत ब्याज र ५ प्रतिशतसम्म सेवा शुल्क लिएर केही थाहा नभएका महिलालाई शोषण गरेका छन्, उनले भने, न कुनै उद्यम व्यवसायका लागि, न कुनै आय आर्जनका लागि, बिनाकाम ऋण प्रवाह गरेर पुराना सामन्तले जस्तै किसानलाई ठग्ने लघुवित्त हटेनन् भने हामी आफैं लखेट्छौं ।"
महामारीले बालबालिकामा कुपोषणको जोखिम,"(काठमाडौंबझाङ)  नुवाकोट घ्याङफेदीकी बुद्धिमाया तामाङ १० महिने छोरोको तौल नबढेकोमा चिन्तित थिइन् । दूध र मकैको लिटो खुवाउँथिन्, तर छोरोले मन लगाएर खाँदैनथ्यो । स्वयंसेविकाको सल्लाहमा उनी स्वास्थ्यचौकी पुगिन् । स्वास्थ्यकर्मीले औषधि लेखिदिँदै छोरोलाई हरियो सागपात, दूध, फलफूल, लिटोका परिकारको सन्तुलित भोजन गराउन सुझाए । उनका बारीमा मकै र कोदो मात्रै फल्छ । सागपात र फलफूल किनेर खानुपर्छ । १२ जनाको परिवारलाई बारीको उब्जनीले वर्षभरि खानै पुग्दैन । गरिबी र अशिक्षाले व्याप्त घ्याङफेदी नुवाकोटकै विकट क्षेत्रका रूपमा चिनिन्छ । बुद्धमायाले जस्तै अरूले पनि स्वास्थ्यचौकीको सल्लाहअनुसार बच्चाहरूलाई खानपान जुटाउन सक्दैनन् । सन्तुलित खानपानको वातावरण नमिलेर बच्चाहरू कुपोषित भइरहेको थाहा पाएकी स्वयंसेविकाले सुनाकोठीको पोषण पुनःस्थापना गृहमा सम्पर्क गराइदिइन् । आमाछोरा गत माघ १३ गते सुनाकोठीस्थित पोषण गृह पुगे । छोरोको तौल ४८ किलो र उचाइ ६७ सेन्टिमिटर रहेछ । गृहकी स्टाफ नर्स रश्मि श्रेष्ठका अनुसार उचाइ अनुसारको तौल हेर्दा छोरोलाई कडा खालको कुपोषण भएको रहेछ । विश्व स्वास्थ्य संगठन (डब्लूएचओ) का अनुसार उसको उचाइअनुसारको तौल ७१ देखि ७७ किलो हुनुपर्छ । पोषण गृह आइपुग्दै आमाछोरा कोरोना संक्रमित भएकाले आइसोलेसनमा राखेर दूध, लिटो, जाउलो, हरियो सागपातको तरकारी, फलफूल जस्ता पोषिलो खानेकुरा खुवाउन थालियो । सातापछि तौल लिँदा बढेर ५२ किलो पुग्यो । यहाँ पोषिलो खान दिएको छ, छोरा पहिलेभन्दा उज्यालो देखिन थालेको छ, बुद्धिमायाले भनिन्, घरको उब्जनीले वर्षभरि खान पुग्दैन, लिटो पनि मकैको खुवाउने हो । स्याहार नपुगेर, खान्की नपुगेरै नबढेको रहेछ । शरीरको आवश्यकताअनुसार पानी, कार्बोहाइड्रेट, चिल्लो पदार्थ, प्रोटिन, खनिज र भिटामिन जस्ता पर्याप्त सन्तुलित आहार नपुगेर बालबालिकामा कुपोषण यथावत् रहेको युनिसेफको मल्टिपल इन्डिकेटर क्लस्टर सर्भे २०१९ मा उल्लेख छ । हालै प्रकाशित सर्वेक्षणहरूले पनि कोरोना महामारीले गर्दा भरपेट खानका लागि संघर्ष गरिरहेको परिवारका बालबालिकाको पोषणमा थप असर पुगेको उल्लेख छ । युनिसेफले सन् २०२२ को जनवरी (माघ ६) मा जारी गरेको मातृ तथा बाल पोषण जर्नलका अनुसार नेपालले महिला तथा बालबालिकाको पोषणमा हासिल गरेका उल्लेखनीय उपलब्धिमा हाल कायम रहेको असमानता र कोभिड१९ महामारीका कारण जोखिम थपिएको छ । नेपालले अझै पनि पोषणको क्षेत्रमा थुप्रै चुनौतीको सामना गरिरहेको छ, दिगो विकासका लक्ष्यहरूले बालबालिकाको पुड्कोपन र ख्याउटेपनको न्यूनीकरणका लागि निर्दिष्ट गरेको गति, परिमाण र समानताका सूचकअनुसार आवश्यक गतिमा अघि नबढिरहेको र कोभिड१९ महामारीले गर्दा यो अवस्था अझ बिग्रन सक्ने सम्भावना रहेको छ, युनिसेफले भनेको छ । युनिसेफले २०२१ अक्टोबर २६ देखि नोभेम्बर ४ सम्म गरेको अध्ययनले १८ वर्षभन्दा कम बालबालिका भएको परिवारमा २१ प्रतिशत उत्तरदाताले भरपेट खानका लागि दैनिक संघर्ष गरिरहेको बताएका थिए । सर्वेक्षणमा सहभागी ११ प्रतिशत परिवार र तिनका बालबालिकाले पहिलाको तुलनामा कम मात्रामा खान पाउने गरेका पाइएको छ । ९ प्रतिशत उत्तरदाताले बालबालिकाको आहार घटेको बताएका थिए भने ७ प्रतिशतले बालबालिका दुब्लो पातलो हुँदै गएकोमा चिन्ता गरेका थिए । सबैभन्दा बढी सुदूरपश्चिमका ३५ प्रतिशत र कर्णालीका २२ प्रतिशत उत्तरदाता भरपेट खानका लागि दैनिक संघर्ष गरिरहेका छन् । जुलाई २०२० मा गरिएको सर्वेक्षणअनुसार बालबालिका भएका ६० प्रतिशतमा घरपरिवारले आम्दानी र जीविकोपार्जनका माध्यम गुमाएका छन् । त्यसपछि चरणगत रूपमा गरिएका सर्वेक्षणले यो प्रतिशतमा सुधार आएको देखाए पनि धेरै परिवार गरिबीतिर धकेलिने जोखिम अत्यधिक छ । २०२१ नोभेम्बरसम्म आइपुग्दा गरिबीतिर धकेलिने जोखिम भएका परिवारको संख्या ३० प्रतिशत देखिन्छ । करिब तीनमध्ये एक परिवार आर्थिक सहायताको खोजीमा छन् । कोरोनाले रोजगारी गुमाउने संख्या बढ्दा आर्थिक अभाव र गरिबीका कारण बालबालिकाको पोषणमा प्रत्यक्ष असर पुगेको युनिसेफले उल्लेख गरेको छ । सबैभन्दा धेरै ९० प्रतिशतले पैसाको अभावले र ४३ प्रतिशतले खाद्य सामग्रीको मूल्यवृद्धिले खानका लागि संघर्ष गर्नुपरेको बताएका थिए । कर्णाली प्रदेशमा प्रत्येक १० बालिकामध्ये एक जना २४ घण्टाभर भोकै बस्नुपर्छ । युनिसेफले आठ चरणमा टेलिफोन अन्तर्वार्ता गरेर चाइल्ड एन्ड फेमिली ट्र्याकर नामक राष्ट्रिय सर्वेक्षण गरेको थियो । सर्वेक्षणमा ५९४ स्थानीय तहका ५ हजार ८ सय २७ परिवारका ३९ हजार सदस्यलाई संलग्न गराइएको थियो । ती परिवारमा १० हजार १०७ बालबालिका परिवारका सदस्य थिए । सर्वेक्षणमा सहभागीमध्ये ६२ प्रतिशत महिला र ३८ प्रतिशत पुरुष बालबालिकाको हेरचाहकर्ता थिए । महामारीकै कारण अभिभावकले रोजगारी गुमाउँदा पर्याप्त खानपान नपुग्दाको सोझो असर बालबालिकाको पोषणमा पर्ने गरेको छ । बझाङको देउलेककी हरिना महरले ज्याला मजदुरी गरेर परिवार धानेकी थिइन् । खेती कमाइले वर्षभरि नपुग्ने भएकाले उनका पति भारतमा चौकीदारी गर्थे । कोरोना महामारीले दुवैको काम बन्द भयो । खानपानको सन्तुलन नमिलेर ६ वर्षको छोरो दुब्लो हुन थाल्यो । गत जेठमा झाडापखालाले सिकिस्तै भएपछि सदरमुकाम चैनपुरस्थित जिल्ला अस्पतालमा उपचार गर्नुपर्यो । उनलाई झाडापखालाको मात्रै समस्या थिएन, कुपोषण भइसकेको थियो । पोषणविद् उमा कोइराला अभिभावकले रोजगारी गुमाउने, आर्थिक अभाव, खाद्य पदार्थको असहज आपूर्ति, महँगी, विद्यालयको अनियमितताले बालबालिकाको पोषणमा प्रभाव पारेको बताउँछिन् । कोरोनाले बालबालिकाको पोषणमा कस्तो प्रभाव पार्यो भन्ने ठ्याक्कै अध्ययन त भएको छैन, दुई वर्षदेखिको महामारीले तत्कालै असर नदेखिए पनि तीनचार वर्षपछि पोषणमा परेको प्रभाव मजाले देखिन्छ, उनले भनिन्, कोही मोटाउने, कोही दुब्लो पातलो हुने, शारीरिक तथा मानसिक विकासमा असर पुग्ने हुन्छ । सुनाकोठीको पोषण गृहको तथ्यांकले महामारीका कारण सेवा लिन आउनेको संख्या घटेको देखाउँछ । महामारी अघि वर्षमा २६० देखि २८० जना देशैभरिबाट सेवा लिन आउँथे भने गत वर्ष ७५ जना मात्रै आएका पोषण कार्यक्रम प्रमुख सुनीता रिमालले बताइन् । राष्ट्रिय योजना आयोगका प्रवक्ता राजेन्द्रकुमार पौडेलले बहुक्षेत्रीय पोषण कार्यक्रमलाई प्रभावकारी बनाउन सम्बन्धित मन्त्रालयसँग छलफल हुँदै आएको बताए । सबैभन्दा धेरै असर पुगेको महिला, बालबालिका, लक्षित वर्गको क्षेत्रमा केन्द्रित हुन मन्त्रालयहरूलाई छलफलको क्रममा भन्दै आएका छौं, उनले भने । भोकमरी र कुपोषणसम्बन्धी विश्वव्यापी घोषणामा नेपाल पक्ष राष्ट्र हो । सरकारले २०८५ सालसम्ममा महिला, बालबालिका तथा किशोरीमा हुने कुपोषण हटाउने लक्ष्य राखेको छ । कुपोषण घटाउन सरकारले २०७५७६ देखि २०७९८० सम्म दोस्रो चरणको बहुक्षेत्रीय पोषण योजना लागू गरेको छ ।"
बिदा सदुपयोग गर्दै घुम्ती कक्षा,"(सिन्धुली)  सरकारले माघ मसान्तसम्म विद्यालय बन्दको घोषणा गरे पनि यहाँका केही सामुदायिक विद्यालयले स्वास्थ्य मापदण्ड अपनाई विद्यार्थीलाई वैकल्पिक माध्यमबाट पढाउन घुम्ती कक्षा थालेका छन् । कमलामाई नगरपालिका१३ रानीवासको प्रभात माविले बिदाको सदुपयोग गर्न कक्षा १७ सम्मका विद्यार्थीलाई घुम्ती कक्षामा अध्यापन गराई गृहकार्य दिन थालेको छ ।१२१७ वर्ष उमेर समूहका विद्यार्थीहरूलाई खोपसँगै पढाइ पनि निरन्तर होस् भनेर टोलमै शिक्षक खटाई घुम्ती कक्षा सञ्चालन गरेको प्रधानाध्यापक अरुणकुमार थिङले बताए । पहिलो चरणमा कक्षा ७ सम्मका विद्यार्थीलाई प्रत्येक विषयको १० वटाका दरले प्रश्नपत्र तयार गरी गृहकार्य दिएर पठाएका थियौं । अहिले दोस्रो चरणमा गृहकार्य जाँच्न र थप पढाइका लागि घुम्ती कक्षामा शिक्षक खटाएका छौं, उनले भने, कक्षा ८ का विद्यार्थीलाई भने खोप लगाएपछि विषयगत घुम्ती कक्षा सञ्चालन गरेका छौं । घुम्ती कक्षाका लागि क्लब भवन, सामुदायिक वन, चौताराहरू प्रयोग गरिएको छ ।सदरमुकामस्थित जनज्योति माविले शिक्षकहरूलाई कक्षाको तह हेरी अनलाइन कक्षा सञ्चालन, अर्ध वार्षिक परीक्षाको उत्तर पुस्तिका जाँचेर नतिजा प्रकाशन, रिपोर्ट कार्ड भर्ने, वार्षिक योजना तथा अन्यको मध्यावधि मूल्यांकन, स्मारिका प्रकाशन लगायतको काममा खटाएको छ । विद्यार्थीहरूलाइ स्वास्थ्य मापदण्ड पालना गराएर विद्यालयमा बोलाई विषयगत कक्षा लिइरहेको प्रधानाध्यापक भीमविक्रम थापाले बताए ।नमुना विद्यालय शैक्षिक तथा व्यवस्थापनको सम्झौता गर्ने, प्राविधिक धारतर्फ पूर्वनिर्धारित परीक्षा सञ्चालन, कक्षा १२ को पूरक परीक्षा सञ्चालन, गोठ सरसफाइ तथा मर्मत गरी कुखुरा, हाँस र खरायो थप गर्ने, म्युजियमसहित सामाजिक विषयको प्रयोगशाला निर्माण, विषयगत शैक्षिक सामग्री तयारी, प्रधानमन्त्री कृषि आधुनिकीकरण परियोजनासँग सिक्दै कमाउँदै कार्यक्रम सम्झौतालगायत जिम्मेवारीसमेत शिक्षकले निर्वाह गर्नुपर्ने उनले जनाए ।जिल्लाकै सबैभन्दा पुरानो कमला माविका प्रधानाध्यापक कमलेश चौधरीका अनुसार वार्षिक शैक्षिक क्यालेन्डरमा केही परिवर्तन गरी माघ मसान्तसम्मका लागि छुट्टै व्यवस्था गरिएको छ । विद्यार्थी र शिक्षकको सम्पर्क बनिरहोस् भन्ने हो, उनले भने, मावि तहमा अनलाइन कक्षा र अन्यमा घुम्ती कक्षा नै प्रभावकारी हुन्छ । यसले शिक्षक र विद्यार्थी दुवै पक्षको भेटघाट भइरहन्छ, जसले शैक्षिक स्थिति खराब हुन दिन्न ।घ्याङलेक गाउँपालिकामा रहेको मावि मरिण हायुटारका प्रधानाध्यापक विजयकुमार थिङले अभिभावक भेला गरेर गृहकार्य दिने र मुख्य विषयका शिक्षकलाई टोलमा नै खटाएर अध्यापन गराइएको जनाए । विद्यार्थीलाई खोप लगाएपछि विद्यालय खुलाउनुपर्ने उनको माग छ ।"
शीत भण्डार स्थापना,"काभ्रे (कास) झन्डै ४० लाख रुपैयाँको लागतमा पाँचखाल१० बेलास्थित आत्मनिर्भर बहुउद्देश्यीय सहकारी संस्थामा शीत भण्डार स्थापना गरिएको छ । वाग्मती प्रदेश सरकार कृषि विकास निर्देशनालयको १५ लाख, पाँचखाल नगरपालिकाको २ लाख, किसान२ परियोजनाको ७ लाख १७ हजार र संस्थाको १५ लाख लगानीमा ५० टन क्षमताको शीत भण्डार स्थापना गरिएको सहकारीका अध्यक्ष केदारप्रसाद सापकोटाले जानकारी दिए । ३ कोठा भएको कोल्ड च्याम्बरमा आलुलगायतका तरकारी र फलफूल भण्डारण गर्न सकिने उनले बताए । नमोबुद्ध र पाँचखाल नगरपालिकाको सिमानामा रहेको शित भण्डारबाट दुवै पालिका र धुलिखेल११ का किसानले समेत लाभ लिन सक्नेछन् ।"
वडाध्यक्षद्वारा ५ वर्षको पारिश्रमिक विद्यालयलाई,"भक्तपुर (कास) सूर्यविनायक नगरपालिका८ का वडाध्यक्ष किरण थापामगरले आफू निर्वाचित भएपछिको ५ वर्षे कार्यकालमा पाएको सेवासुविधा तथा पारिश्रमिक विद्यालयलाई उपलब्ध गराएका छन् । वडाध्यक्ष थापामगरले आफ्ना स्वर्गीय हजुरबुबा जगत र बुबा भैरव थापामगरको नाममा जगत भैरव प्रतिष्ठान नामक संस्था स्थापना गरी उक्त प्रतिष्ठानमार्फत सूर्यविनायक८ नबाबुँ सिपाडोलस्थित गणेश माविलाई १५ लाख रुपैयाँ प्रदान गरेका हुन् । प्रतिष्ठानले विद्यालयको भौतिक सुधार, गरिब तथा जेहेन्दार विद्यार्थीहरूलाई छात्रवृत्ति प्रदान गर्ने र आर्थिक अभावका कारण विद्यालय जानबाट वञ्चित बालबालिकालाई सहयोग गर्ने वडाध्यक्ष थापामगरले बताए । प्रतिष्ठानमार्फत १ करोड रुपैयाँको अक्षयकोष स्थापना गर्ने लक्ष्य छ, उनले भने । यसबाहेक प्रतिष्ठानलाई सहयोग प्राप्त भएको निक भुजिकिक हाउजिङ प्रालिको १० लाख, झ्यामो घ्याङ हाउजिङ प्रालिको १० लाख र प्रतिष्ठानका अध्यक्ष द्वारिकाप्रसाद सत्यालको १ लाख रुपैयाँ पनि बिहीबार नै विद्यालयलाई हस्तान्तरण गरिएको छ ।"
नक्कली कोभिड रिपोर्टको धन्धा रोकियोस्,"विदेश जानेहरूका लागि कोभिडको पीसीआर नेगेटिभ रिपोर्ट अनिवार्य छ । सहयात्री र ट्रान्जिट तथा गन्तव्य मुलुकको जनस्वास्थ्यप्रति संवेदनशील बन्न यो नियम बसालिएको हो, जुन अपरिहार्य पनि छ । यात्रुसँगसँगै संक्रमणले पनि यात्रा नगरोस् र नेपालबाट गएका मानिसका कारण अन्यत्र संक्रमण नफैलियोस् भनेर लागू गरिएको यो प्रबन्धलाई कडाइका साथ पालना गर्नैपर्छ । तर, यस्तो व्यवस्थाको खिल्ली उडाउँदै कतिले पीसीआर रिपोर्ट नै नक्कली बनाउने गरेको पाइएको छ । स्वयम् अस्पतालका कर्मचारीहरूको संलग्नतामै यसरी नक्कली रिपोर्ट बनाउने धन्धा चलिरहेको तथ्य खुलेको हो । संघीय राजधानी काठमाडौंकै दुई अस्पतालले ८ हजारदेखि १८ हजार रुपैयाँसम्म असुलेर नक्कली पीसीआर रिपोर्ट बनाउने गरेको पाइएको हो । महानगरीय अपराध महाशाखाले मंगलबार यस्तो रिपोर्ट बनाउने भक्तपुरको मध्यपुर थिमिस्थित नागरिक कम्युनिटी टिचिङ हस्पिटलका दुई र काठमाडौंको तीनकुनेस्थित कान्तिपुर अस्पतालका दुई कर्मचारीलाई नियन्त्रणमै लिएको छ । ती अस्पतालले सम्बन्धित व्यक्तिको उपस्थितिबिनै बिचौलियाले आफ्नै वा परिवारका सदस्यको स्वाब संकलन गर्ने र ल्याबले सहजै पीसीआर नेगेटिभ रिपोर्ट उपलब्ध गराउने कार्य गरिरहेका रहेछन् । यसरी आफ्नो वास्तविकता परीक्षण नै नगराई नक्कली रिपोर्ट बनाएर विदेश उड्नु उक्त व्यक्तिको गैरजिम्मेवारीको पराकाष्ठा हो भने त्यसका निम्ति सघाउनु सम्बन्धित अस्पतालहरू पेसागत निष्ठाबाट च्युत भएको चरम नमुना । यो आपराधिक कार्यमा संलग्न सबै दण्डित हुनुपर्छ । नक्कली पीसीआर रिपोर्ट बनाउनेहरूले देशको नियमव्यवस्थाको मात्र आँखा छलिरहेका हुँदैनन्, देशविदेशका अरू नागरिकलाई पनि धोका दिइरहेका हुन्छन् । गन्तव्य मुलुक पुग्नेबित्तिकै परीक्षण गराउँदा यसरी नेपालबाट पुगेका धेरै व्यक्तिमा संक्रमण पाइयो भने त्यसबाट नेपालकै छविमा पनि स्वाभाविक रूपमा प्रश्न उठ्न सक्छ । यसबाट उनीहरूले जानाजान आफ्नो देशको प्रतिष्ठामाथि पनि खेलबाड गरिरहेका हुन्छन् । यात्रा गर्नुअघि पीसीआर रिपोर्ट नेगेटिभ हुनुपर्ने नियम विश्वभरजस्तै प्रचलनमा छ, नक्कली रिपोर्टको धन्धा नरोकिएमा नेपालले यो अभ्यासलाई गम्भीरतापूर्वक नलिएको अर्थ लाग्न सक्छ । त्यसैले सरकारले यो विषयमा कडीकडाउ गर्नुपर्छ । यसको मतलब फेरि विदेश जानेहरूमाथि झमेला सृजना गर्ने होइन, खालि नक्कली रिपोर्ट बनाउने कार्य रोक्नचाहिँ विचार पुर्याउनुपर्छ । अस्पताल नै यसमा संलग्न पाइनु भने बडो दुःखलाग्दो कुरा हो । अस्पतालका कर्मचारीले एजेन्ट नै खटाएर फोटो र पासपोर्टका आधारमा पीसीआर नेगेटिभ रिपोर्ट बनाइदिने गरेको तथ्य प्रहरीको प्रारम्भिक अनुसन्धानले देखाएको छ । अस्पतालले केही बिचौलियालाई आफ्नो कर्मचारी भनी परिचयपत्रसमेत बनाई सामूहिक स्वाब संकलन गरेको भेटिएको प्रहरीको भनाइ चिन्तालाग्दो छ । प्रहरीले यसमा केही कर्मचारी मात्र सम्बन्धित छन् कि अस्पतालको सम्पूर्ण व्यवस्थापनले नै यस्तो धन्धालाई प्रश्रय र प्रोत्साहन दिइरहेको छ, अनुसन्धान गर्नुपर्छ । यसका निम्ति हाल फरार रहेका उल्लिखित दुवै अस्पतालका ल्याब सञ्चालकहरूलाई पनि नियन्त्रणमा लिनुपर्छ । र, अस्पतालका विशेषज्ञ चिकित्सकले रिपोर्ट नै नहेरी आफ्नो डिजिटल हस्ताक्षर प्रयोग गरी रिपोर्ट दिने गरेको र कतिपय पीसीआर पोजिटिभ देखिएका नमुनाको सीटी भ्यालु तलमाथि गरी नेगेटिभ रिपोर्ट दिने गरेको भेटिएकाले प्रहरीले यो पाटोमा पनि थप छानबिन गर्नुपर्छ । सम्पूर्ण रूपमा मिहिन अनुसन्धान गरेर प्रहरीले यो प्रकरणको तमाम जालोलाई नै कानुनी कारबाहीको दायरामा ल्याएर निस्तेज तुल्याउनुपर्छ । पीसीआर परीक्षण गराउने अरू अस्पताल तथा प्रयोगशालाका व्यवस्थापन पनि यो विषयमा सतर्क रहनुपर्छ । केही कर्मचारी बिचौलियाको प्रलोभनमा परेर कतै आफ्नो संस्थाबाट पनि गैरकानुनी कार्य भैरहेको त छैन भन्नेमा उनीहरू चनाखो हुनुपर्छ । केही गरी यस्तो कार्य भैरहेको रहेछ भने जनस्वास्थ्यको नियम उल्लंघन मात्र होइन, देशका साथसाथै स्वयम् उक्त संस्थाकै पनि बदनामी भैरहेको हुन्छ भन्ने तथ्यप्रति उनीहरू गम्भीर हुनुपर्छ । सर्वप्रथम त, यस कार्यमा व्यक्ति स्वयंले आफ्नो नागरिक कर्तव्य निर्वाह गर्नुपर्छ । विदेश जानुभन्दा केही दिनअघिदेखि जनस्वास्थ्यका नियमहरूको विशेष ख्याल पुर्याउने हो भने संक्रमण हुनै पाउँदैन । अनि, संक्रमण देखिएला र उड्न नपाइएला भनेर गलत कार्यतर्फ लाग्नैपर्दैन । दोस्रो, प्रयोगशाला तथा अस्पतालहरूले पैसाको प्रलोभनमा यस्तो गैरकानुनी कार्य नगर्ने हो भने नक्कली रिपोर्ट बनाउन चाहनेहरू त्यसै निरुत्साहित भैहाल्छन् । र तेस्रो, व्यक्ति र अस्पताल तथा प्रयोगशालाहरूले यस्तो गैरकानुनी कारबाही गरेका छन्छैनन् भन्ने विषयमा स्वास्थ्य मन्त्रालय लगायत सम्बन्धित सरकारी संयन्त्र र गृह प्रशासन तथा प्रहरीले पनि यथोचित अनुगमन र अनुसन्धान जारी राख्नुपर्छ । व्यक्ति तथा स्वास्थ्य संस्था सचेत हुनुका अतिरिक्त सम्बन्धित सरकारी संयन्त्रहरू पनि सक्रिय भए भने मात्रै यस्तो धन्धा दोहोरिन तथा मौलाउन पाउँदैन ।"
मूल्यवृद्धि फिर्ता गर,"पेट्रोल अहिलेसम्मकै महँगो प्रतिलिटर १४२ रुपैयाँ तिर्न बाध्य छन्् नागरिकहरू । त्यसैगरी डिजेल, मट्टीतेल, ग्याससँगै हवाई इन्धनको मूल्यवृद्धि पनि अकासिएको छ । योसँगै बिस्तारै अरू अत्यावश्यक सामग्रीको पनि मूल्यवृद्धि हुने नै छ । मूल्यवृद्धिविरुद्ध विभिन्न दलका युवा संगठनहरू अहिले आन्दोलनरत छन्, यस्तो हो भने नागरिकले पनि तिनको साथ दिने बेला आइसकेको छ । अहिले अन्तर्राष्ट्रिय बजारमा कच्चा तेलको मूल्यवृद्धि भइरहेको छ, थाहा छ, यसरी नै मूल्य बढिरहे भोलिका दिनमा पेट्रोलियम पदार्थ हाम्रो पहुँचभन्दा पर पुग्न सक्छ । अहिले यहाँ भएको मृल्यवृद्धिको मुख्य कारण करको दर हो, जसको समायोजनबाट यहाँ मूल्य कम गर्न सकिन्छ । हामीले किनेको एक लिटर पेट्रोलबाट ५६ रुपैयाँ सरकारी ढुकुटीमा पुग्छ । अनेक शीर्षकमा पेट्रोलियम पदार्थमा अचाक्ली कर थोपरिएको छ । सरकारले त्यसको केही प्रतिशत घटाउने हो भने मूल्य घटाउन सकिन्छ । निरन्तरको मूल्यवृद्धिले नागरिकको जीवन कष्टकर भइरहेको छ । अब जसरी पनि पेट्रोलियम पदार्थको मूल्यवृद्धि फिर्ता लिनेतर्फ सरकार अग्रसर हुनुपर्छ । रामकृष्ण बराल, जोरपाटी५, काठमाडौं"
बुस्टर डोज सम्बन्धी भ्रम,"कोभिड१९ को बुस्टर डोज लगाउन सुरु भइसकेको छ । तर यस डोजबारे जनमानसमा केही भ्रम देखा परेका छन् । एक त, पहिलो र दोस्रो डोज जुन कम्पनीको लगाएको हो, सोही कम्पनीको बुस्टर डोज लगाउनुपर्छ कि पर्दैन भन्नेमा धेरैलाई अलमल भएको देखियो । अर्को दोस्रो डोज लगाएको कति समयपछि बुस्टर लगाउने भन्नेमा नागरिक र स्वास्थ्यकर्मीले नै जानकारी नराखेको देखियो । दोस्रो डोज लगाएको ६ महिना पूरा भएपछि मात्र बुस्टर डोज लगाउनुपर्छ भन्ने विशेषज्ञहरूको भनाइ छ । विश्व स्वास्थ्य संगठनले पनि दोस्रो डोज लगाएको ६ महिना पूरा हुनुअघि बुस्टर डोज लगाउँदा प्रभावकारि हुँदैन भन्ने गरेको समाचार आएको छ । तर, हाम्रा खोप केन्द्रहरूमा उक्त अवधिलाई कडाइका साथ पालना गरेको पाइँदैन । दोस्रो डोज लगाएको ६ महिना पूरा हुनुअघि नै बुस्टर डोज लगाउने गरेको पाइन्छ । फेरि बुस्टर डोज लगाएपछि प्रायःजसोलाई ज्वरो आउने गरेको छ । यसकारण पनि बुस्टर डोज लगाउन डराउनेहरू बढिरहेका छन् । यसबारे सम्बन्धित निकायले यथाशीघ्र सञ्चारमाध्यममार्फत प्रस्ट पारिदिए जनमानसमा व्याप्त भ्रमको निवारण हुने थियो । अच्युतमानसिंह प्रधान, बालुवाटार, काठमाडौं"
बंगलादेशको औद्योगिकीकरण नीति अनुकरणीय,"आज बंगलादेश एसियाकै उदीयमान अर्थतन्त्र बनिरहेको छ, आयातमुखी अर्थतन्त्र उत्पादनमुखी भइरहेको छ । हिजो भीडभाड, कोलाहल, ट्राफिक अस्तव्यस्तताको रूपमा परिचित ढाकामा आज फराकिला सडक बनेका छन्, मेट्रो हुइँकिरहेको छ । केही समयअघि कामको सिलसिलामा म त्यहाँ पुग्दा अचम्मित भएको थिएँ । नयाँनयाँ पूर्वाधारहरूले साँच्चिकै ढाकाको मुहार परिवर्तन भएको छ । शिक्षा, पूर्वाधार र औद्योगिकीकरणमा निकै अघि बढिसकेको छ । त्यहाँ भएका प्रयत्नहरू हाम्राका लागि पनि अनुकरणीय छ । पछिल्लो समय बंगलादेश शैक्षिक हबका रूपमा अन्तर्राष्टिय रूपमा स्थापित हुन सफल भएको छ । निजी लगानीमा थुप्रै विश्वविद्यालय खुलेका छन्, सरकारी लगानी पनि यस क्षेत्रमा उत्तिकै छ । साथै पाठ्यपुस्तक र शिक्षक क्षमता अभिवृद्धिमा पनि उत्तिकै ध्यान दिइएको छ । शिक्षाका भौतिक पूर्वाधारहरूमा पनि व्यापक लगानी भइरहेको छ । त्यस्तै बंगलादेश उदाउनुको अर्को मुख्य कारण हो औद्योगिकीकरण । जसका कारण रोजगारीका अवसरहरू सृजना भएका छन् । निर्यातजन्य उद्योगहरूको स्थापनाले लाखौं डलर भित्रिएको छ । तयारी पोसाक उत्पादनमा बंगलादेश प्रख्यात भइरहेको छ । विश्व बजारमा बंगलादेशको पोसाकको माग बढिरहेको पनि छ । यस्ता उद्योगको स्थापनाका लागि सरकारले निजी क्षेत्रलाई प्रोत्साहित गर्दै संरक्षण गर्ने नीति लिएको छ । उद्योग स्थापनाका लागि जग्गा लिजमा उपलब्ध गराउने, बिजुली तथा खानेपानीको व्यवस्था गरिदिने, १० वर्षसम्म आयकरमा छुट दिने तथा श्रमिकहरूको जीवन बिमा र उचित खानपानको व्यवस्थापन गर्ने राज्यको नीतिले निजी क्षेत्रको आर्थिक विकासमा ठूलो योगदान दिएको छ । बंगलादेशको द्रुत आर्थिक प्रगतिबाट नेपालले धेरै सिक्न सक्छ । पर्यटन, ऊर्जा, कृषि, सूचना तथा प्रविधि, चिकित्सा शिक्षाजस्ता सम्भावित क्षेत्रको पहिचान गरी दीघकालीन सोच, स्थिर नीति र उपयुक्त वातावरणको सृजना गर्न सकेमा नेपालले पनि छोटो समयमै थुप्रै उपलब्धि हासिल गर्न सक्छ । तर, सरकारको अस्पष्ट, अव्यावहारिक र असहयोगी नीतिले वैदेशिक लगानीकर्ताहरू असुरक्षित महसुस गर्छन् । निजी शिक्षण संस्था, अस्पताल, उद्योग स्थापना गर्न स्वदेशी तथा विदेशी लगानीकर्ताहरूलाई प्रोत्साहन गर्नुका सट्टा हतोत्साहित गराउन सरकार उद्यत छ । अनि वैदेशिक रोजगारीलाई अब पनि व्यवस्थित गर्न सकिएन भने भोलिको कहालीलाग्दो अवस्थाको जिम्मेवारी कसले लिने ? यस्ता प्रश्नको सूची लामै बन्छ । नेपालले राजनीतिक रूपमा थुप्रै उपलब्धि हासिल गरेको छ । एकात्मक राज्य प्रणाली विस्थापित गरी संघीय लोकतान्त्रिक गणतन्त्रात्मक व्यवस्था स्थापना भएको छ । तर बहुदलीयताका मूल मर्ममाथि बारम्बार प्रहार भैरहेका छन् । एउटा चुनावमा पराजित भएपछि अर्का चुनावसम्म कुर्ने धैर्य हाम्रा नेताहरूमा छैन । संविधानलाई नेताहरूले आफ्नो स्वार्थअनुकूल विश्लेषण गर्छन् । समाजवादउन्मुख अर्थतन्त्रको परिकल्पना पूरा गर्ने स्पष्ट नीति छैन । अब पनि हामीले नसोचे कहिले सोच्ने हो ? जीवनप्रकाश शर्मा, धापासी, काठमाडौं"
एमसीसीको भुमरी,"नेपाल सरकारको आफ्नै १३ करोड डलर र अमेरिकाको मिलेनियम च्यालेन्ज कर्पोरेसन (एमसीसी) को ५० करोड डलर अनुदान गरी ६३ करोड डलरको संयुक्त कोषबाट गरिने विद्युत् प्रसारण लाइन निर्माण, सडक मर्मत र अन्य संस्थागत विकासका कार्यक्रम सम्बन्धी कम्प्याक्ट सम्झौता (एमसीसी) बारेको विवाद केही समयदेखि नेपालको राजनीतिको केन्द्रमा छ । सत्ता गठबन्धन रहने कि टुट्ने, निर्वाचन अघि हुने कि पछिजस्ता गम्भीर राजनीतिक विषयमा समेत एमसीसी जोडिन पुगेको छ । वास्तवमा एमसीसीले पछिल्लो चरणमा आएर नेपालको राजनीतिलाई नै अप्ठेरो भुमरीमा पारेको छ । मूलतः नेपाल आफैंले निर्माण गर्दा २५ अर्ब रुपैयाँ हाराहारीमा बन्न सक्ने विद्युत् प्रसारण लाइन आयोजनाका लागि भनिएको वैदेशिक सहयोगको सम्झौताले किन यस्तो भुमरी निम्त्यायो ?सबैभन्दा पहिले एमसीसी के हो भन्नेबारे छोटो चर्चा गरौं । एमसीसी अमेरिकाको मिलेनियम च्यालेन्ज एक्ट२००३ अन्तर्गत सन् २००४ मा गठन भएको अमेरिकाको वैदेशिक सहयोग सम्बन्धी निकाय हो । विकास अनुदानमार्फत विकासशील देशहरूमा आर्थिक वृद्धि, गरिबी निवारण अनि संस्थागत सुधार गर्ने र साथै अमेरिकाको स्वार्थ पनि पक्षपोषण गर्ने एमसीसीको घोषित लक्ष्य रहेको छ । वैदेशिक सहयोगका कार्यक्रम र आयोजनालाई सबै दाता देशले स्वाभाविक रूपले आफ्नो वैदेशिक नीतिको पक्षपोषण गर्ने औजारका रूपमा पनि उपयोग गर्छन् । समय, परिस्थिति र लाभग्राही मुलुकको भूराजनीतिक अवस्था हेरी कुनै पनि वैदेशिक सहयोगका कार्यक्रमहरू दाता देशको राष्ट्रिय सुरक्षा नीति, कूटनीतिक मामिला, अन्तर्राष्ट्रिय सद्भाव, लगानी अवसर, व्यापार प्रवर्द्धन लगायतका पक्षसँग जोडिन सक्छन् । एमसीसी सहयोगको हकमा पनि प्रत्यक्ष या अप्रत्यक्ष रूपमा अमेरिकाका यस्ता स्वार्थहरू जोडिएको कुरा अमेरिकी सरकारका आधिकारिक दस्ताबेज, अमेरिकी उच्च अधिकारीहरूका अभिव्यक्ति तथा एमसीसीबारेमा अमेरिकी संसदीय समितिमा भएका सुनुवाइ र छलफलहरूमा व्यक्त भएका छन् ।एमसीसीको सहयोग तिर्नु नपर्ने अनुदानका रूपमा आउने तर सहयोग सम्झौतामा राजनीतिक, आर्थिक र सामाजिक नीति तथा अमेरिकाको सुरक्षास्वार्थसँग सम्बन्धित सर्त हुने व्यवस्था छ । यस्ता सर्तहरू स्वाभाविक रूपमा कुनै पनि सार्वभौम मुलुकको आन्तरिक कानुनसँग बाझिन सक्छन् । त्यसैले एमसीसी कम्प्याक्ट (सम्झौता) लाई प्रभावकारी बनाउनका लागि अमेरिकाले एमसीसी अनुदान लिने मुलुकको संसद्बाट अनुमोदन हुनुपर्ने माग गर्छ । एमसीसीको यो व्यवस्थालाई पश्चिमा जगत्कै केही प्राज्ञ र विकासअध्येताहरूले विश्व बैंक र आईएमएफमार्फत लागू गरिएको तर संसारभर नै असफल मानिएको नवउदारवाद को मोडललाई गरिब र द्वन्द्वोत्तर संस्थागत व्यवस्था बन्दै गरेका देशहरूमा सुरुदेखि नै अझ कडाइका साथ लाद्ने अमेरिकी रणनीतिका रूपमा व्याख्या गरेको पनि पाइन्छ ।कुनै पनि विकासशील देश सहयोगप्राप्तिमा योग्य हुनका लागि एमसीसीका राजनीतिक व्यवस्था, सुशासन, सामाजिक नीति लगायतका पक्षसँग सम्बन्धित आफ्नै मापदण्ड छन् । तथापि अमेरिकी सुरक्षास्वार्थ भएका मुलुकहरूमा यी मापदण्ड मिचिने गरेको यथार्थ ८ डिसेम्बर २०१५ मा अमेरिकी सिनेटको वैदेशिक सम्बन्धबारेको समितिमा भएको छलफलमा अमेरिकी कूटनीतिज्ञहरूले औंल्याएका थिए । त्यसैले बाहिर देखिएजस्तो कुनै योग्य देशले माग्दैमा एमसीसी सहयोग पाइने हैन । त्यस्तै, एमसीसीका सर्तका प्रकृतिले गर्दा कुनै योग्य देश एमसीसी अनुदानका लागि इच्छुक नहुन पनि सक्छ । यसको उदाहरण दक्षिण एसियाको देश श्रीलंका बनेको छ । प्रस्तावित एमसीसी सम्झौताले आफ्नो सार्वभौमसत्तामा आँच आउने निष्कर्ष निकालेर श्रीलंकाले त्यो अनुदान अस्वीकार गरेको थियो ।नेपाल एमसीसीको प्रक्रियामा प्रवेश गर्नुपूर्व यो सहयोग अन्य वैदैशिक अनुदानजस्तो मात्र नभएर गम्भीर प्रकृतिका सर्तहरूसहित आउने भन्नेबारे नेपालको सरकारी संयन्त्र पर्याप्त मात्रामा सूचित र चनाखो नभएको प्रस्ट रूपमा देखिन्छ । नेपालको भूराजनीतिक संवेदनशीलता र एमसीसी सम्झौताको प्रकृतिले सुरुको चरणमै राजनीतिक नेतृत्वको छलफल, विमर्श, अपनत्व र निर्णयको माग गर्छ । एमसीसीको सम्भाव्य रणनीतिक र भूराजनीतिक पक्षलाई राम्ररी केलाएर यो प्रक्रियामा प्रवेश गर्ने कि टाढै रहने भन्ने निर्णय राजनीतिक र कूटनीतिक तहमा हुनुपर्ने हो । तर नेपालको हकमा एमसीसीलाई अन्य दाताको सामान्य अनुदान सहयोगजस्तै मूलतः अर्थ मन्त्रालयको कर्मचारी संयन्त्रले अघि बढाएको पाइन्छ । एमसीसी प्रक्रियाको प्रारम्भिक चरणमै हाम्रो परराष्ट्र मन्त्रालयसमेत संलग्न हुनुपर्ने हो, तर त्यो पनि भएको देखिँदैन । प्रक्रियाका विभिन्न चरणमा राजनीतिक तहको औपचारिक संलग्नता देखिन्छ, तर यसमा हुनुपर्ने आवश्यक राजनीतिक चासो र विमर्श भएको देखिँदैन । यसले गर्दा एमसीसीमा अन्तर्निहित राजनीतिक, रणनीतिक र भूराजनीतिक पक्ष छायामा पर्यो । निकै पछिसम्म हाम्रो सरकारी संयन्त्रले यो अनुदानलाई विशुद्ध विकासे अनुदान मात्र ठान्यो । समस्याको मूल कारण यही हो ।प्रारम्भिक चरणमा हुनुपर्ने छलफल र राजनीतिक विमर्श सरकारले सम्झौतामा सही गरेपछि मात्र निकै ढिलो सुरु भयो । यो बहसले आम जानकारीका लागि यकिन सूचना र तथ्य प्रवाह गर्ने तथा एमसीसी सम्झौतामा भएका राष्ट्रहितप्रतिकूलका विषयहरूको पहिचान र सम्बोधन गर्ने कार्यमा महत्त्वपूर्ण योगदान गर्न सक्थ्यो । तर त्यसो हुन सकेन । सार्वजनिक बहस सुरुदेखि नै गिजोलियो । सम्झौता आँखा चिम्लेर जस्ताको तस्तै पारित गर्नुपर्ने भन्ने र समग्रमा खारेज गर्नुपर्ने भन्ने अतिवादबीच नराम्रो ध्रुवीकरण भयो ।राष्ट्रिय महत्त्वका एजेन्डामा हुने बहसको प्रारम्भिक चरणमा एजेन्डाका विषयवस्तु सम्बन्धी विज्ञ तथा प्राज्ञको प्रमुख भूमिका हुने गर्छ । यस्तो बहसले कुनै राजनीतिक आग्रहबिना सत्यतथ्य स्थापित गर्न र वस्तुगत निचोडमा पुग्न सघाउँछ । तर एमसीसीको हकमा तत्कालीन नेकपाको केन्द्रीय नेतृत्वको एउटा समूह एमसीसीको विरोधमा उत्रियो, जसले गर्दा विकासको यो अनुदानलाई दलका गुटहरूबीचको दाउपेचका लागि राजनीतीकरण गरिएको सन्देश गयो । यो समूहको एमसीसी अमेरिकाको चीनलाई घेर्ने रणनीति अन्तर्गत आएकाले नेपालले विरोध गर्नुपर्छ भन्ने तर्क आफैंमा गैरजिम्मेवार थियो । नेपालले आफ्नो हितअहित हेर्ने होÙ सम्भाव्य भूराजनीतिक छिटालाई व्यवस्थापन गर्न सक्नेनसक्ने, आफैंले लेखाजोखा गर्ने होÙ छिमेकी भारत या चीनको हितअहित हेरेर आफ्नो नीति तय गर्ने होइन । राजनीतिक तहमै एमसीसी विवादास्पद भएपछि आम नागरिकका तहमा अनुमान र आशंकाले ठाउँ पायो । एमसीसीसँगै अमेरिकी सेना र मिसाइल आउने अतिरञ्जित कथ्य पनि फैलियो ।एमसीसी सम्झौतालाई जस्ताको तस्तै संसद्बाट पास गर्ने भनी पैरवी गर्ने समूह पनि सम्झौतामा भएका कमीकमजोरी सच्याएर कसरी समाधान निकाल्ने भन्नेतर्फ भन्दा विरोध गर्नेका केही अतिरञ्जित आशंकाप्रति बौद्धिक प्रतिक्रिया छाँट्नमै रमायो । तत्कालीन केपी ओली सरकारका मन्त्रीहरू, नेपाली कांग्रेसका नेताहरू र दलसम्बद्ध बौद्धिकहरू, पूर्वकर्मचारी तथा सरकारी पदाधिकारीहरू रहेको यो समूहका कतिपय व्यक्ति एमसीसीको प्रक्रियामा समेत सामेल थिए, र उनीहरूसँग यो प्रक्रियाको आन्तरिक सूचना पनि थियो । त्यस हिसाबले समग्र एमसीसी प्रक्रिया र नेपालतर्फका कमीकमजोरीको आत्मसमीक्षा गर्दै आम सहमति हुन सक्ने निकासतर्फ बहसलाई डोर्याउन यो समूहले महत्त्वपूर्ण भूमिका खेल्न सक्थ्यो । तर जंगेले बोलेपछि बोल्योबोल्यो शैलीमा एमसीसी सम्झौता त्रुटिरहित र उत्कृष्ट रहेको एकोहोरो ढिपीमा यो समूहले बहसको महत्त्वपूर्ण समय खर्चियो । अझ कतिपय विषयमा सरासर झुट र भ्रामक कथ्य निर्माण गर्योÙ एमसीसी आईपीएसको अंग हो भन्ने लगायत समयक्रममा अमेरिकी पक्षबाट प्रकट भएका उपयोगी सूचनाहरूसमेत अस्वीकार गर्ने उदेकलाग्दो व्यवहार प्रकट गर्यो ।नेपालको अहितमा भएका विभिन्न बुँदा धेरै चर्चामा आइसकेका छन् । यहाँ केही बुँदा मात्र संक्षेपमा चर्चा गरौं । एमसीसी कम्प्याक्टको दफा ३३ मा अमेरिकाको मिलेनियम च्यालेन्ज ऐन२००३ को दफा ६०७ आकर्षित हुने व्यवस्था छ । यो दफा अनुसार एमसीसी अनुदान लिने देशले नवउदारवाद मा आधारित राजनीतिक, आर्थिक र सामाजिक नीति अवलम्बन गर्नुका साथै घरेलु तथा अन्तर्राष्ट्रिय गैरसरकारी संस्थालाई नियमन गर्ने कुनै कानुन या नियम बनाउन खोजेमा एमसीसीको ध्यानाकर्षण हुनेसमेत खुलाइएको छ । नेपालसँगको एमसीसी सम्झौताका यस्ता सर्त प्रस्ट रूपमा हाम्रो संविधानको प्रावधानको बर्खिलाफ छन् ।एमसीसी लिने तान्जानिया, निकारागुवा, मलावी, मडागास्कर, बुर्किना फासोजस्ता मुलुकमा चुनाव धाँधलीको आरोप वा सत्ता परिवर्तनका कारण एमसीसीले एकतर्फी रूपमा सम्झौता भंग या निलम्बन गरेर सहयोग अनुदान रोकेको थियो । त्यस्तै, घानामा विद्युत् प्रसारण प्रणाली एमसीसीले चाहे अनुसार बहुराष्ट्रिय निजी कम्पनीको आधिपत्य हुने गरी निजीकरण गर्न घाना सरकारले अस्वीकार गरेको हुनाले एमसीसी अनुदान निलम्बन गरिएको थियो । ती कारणको औचित्यका बारेको कुरा छुट्टै, तर राजनीतिक तथा आर्थिक नीतिका मामिलामा दाताले दबाब दिन मिल्ने गरी कुनै विकास सहयोगको सम्झौता गरिनु सार्वभौमसत्ताका हिसाबले वाञ्छनीय हुँदैन ।नेपालले भिन्न राजनीतिक प्रणाली र मूल्यमान्यता भएका मित्रराष्ट्रहरूसँग विकास सहयोग लिनुपर्छ । तर हरेक दाताले अवलम्बन गरेका राजनीति, आर्थिक र सामाजिक मूल्यमान्यता वैदेशिक सहयोगका सम्झौतामा लेखेर संसद्बाट कानुनसरह हुने गरी पास गर्दै जाने हो भने हाम्रो संवैधानिक व्यवस्था र सार्वभौमसत्ता कहाँ पुग्ला ? राजनीतिक, आर्थिक र सामाजिक विषयमा हामीलाई बेलाबखतमा छडी लगाउनका लागि एमसीसी चाहिएको हो र ?एमसीसी सम्झौताको दफा ५१ मा नेपालले अमेरिकाको सुरक्षास्वार्थप्रतिकूलका गतिविधि गर्न नहुने भन्ने व्यवस्था छ । भ्रममा नपरौं, यस्तो सर्तको दायरा एमसीसीको पक्षधरले तर्क गर्नेजस्तो एमसीसी अनुदानको ५० करोड डलरको प्रयोग अमेरिकी सुरक्षास्वार्थविपरीत नहोस् भन्नेमा मात्र सीमित छैनÙ अमेरिकाले आवश्यक ठानेमा अनुदान लिने देशले गर्ने कुनै पनि गतिविधिमा यो सर्त आकर्षित हुन सक्छ । र अमेरिकाको सुरक्षास्वार्थभित्र केके पर्न सक्छन् भन्ने कुरा अमेरिकाले नै परिभाषित गर्नेछ । त्यो पनि अहिलेका र पछि बन्ने अमेरिकी कानुन र नीति अनुसार । वास्तवमा नेपालले कुनै पनि मित्रराष्ट्रको विरोधमा गतिविधि गर्ने कुरा सोच्न पनि सकिँदैन । तर अहिलेको पेचिलो विश्वपरिस्थितिमा कुनै पनि मित्रराष्ट्रको सुरक्षास्वार्थमा प्रतिकूल हुने कुनै गतिविधि नगर्ने तहको ग्यारेन्टी संसद्बाट पास हुने सम्झौतामा गरिनु आफैंमा रणनीतिक पासो हुन सक्छ । एउटा सुपरपावर को सुरक्षास्वार्थ प्रतिकूल नहुने भन्ने अमूर्त र असीमित दायराको अर्थ लगाउन मिल्ने गरी यस्तो सम्झौता गर्नु घातक हुन सक्छ ।सन् २०१७ को मूल सम्झौताको दफा ५५ र २०१९ का कार्यान्वयन सम्झौताको दफा ५८ अनुसार केही बुँदा आयोजनाको ५ वर्षे अवधिपछि पनि अनन्त कालसम्म लागू हुने प्रवधान छ । केही गरी यो सम्झौता बीचमै भंग गरियो भने पनि यी बुँदा अनन्त कालसम्म रहनेछन् । एमसीसीका पक्षधरले दाबी गरेजस्तो यी बुँदाहरू लेखापरीक्षण र फरफारक सम्बन्धी मात्र छैनन् । प्रसारण लाइन र विद्युत् सबस्टेसनजस्ता राष्ट्रिय सुरक्षाका हिसाबले समेत संवेदनशील मानिने पूर्वाधारमा निरीक्षण र अनुगमनका लागि एमसीसीले खटाएको व्यक्ति या टिमलाई अनन्त कालसम्म बेरोकटोक पहुँच दिनुपर्ने र साथै यो पूर्वाधारको प्रयोग अमेरिकी आर्थिक सुरक्षाहितविपरीत प्रयोग हुन नहुने भन्ने कुरा चिरकालसम्म नेपालले ग्यारेन्टी गर्नुपर्ने अर्थ लाग्ने सर्त छन् । अचम्मलाग्दो त, एमसीसीको प्रक्रियामा नजिकबाट संलग्न र सम्झौताका पक्षमा देखिएका नेपाल सरकारका दुई पूर्वसचिवले यो अर्थको व्याख्या स्वाभाविक भएको र नेपालले स्वीकार गर्दा फरक नपर्ने तर्क गरेको पाइन्छ । अनन्त कालसम्म रहने अर्को बुँदा ५३ ले कुनै पनि बेला सम्झौताका सर्त उल्लंघन गरेमा नेपालले अनुदानको साँवाब्याज फिर्ता गर्नुपर्ने भन्ने छ । एमसीसी टाउकोमाथि झुन्डिएको तरबार बन्ने जोखिम देखिन्छ ।अर्को त्यति चर्चामा नआएको विषय हो नेपालको ऊर्जा क्षेत्रको नीतिगत परिवर्तनमा एमसीसीको खटनपटन । एमसीसीको सर्तका रूपमा विद्युत् नियमन ऐन संसद्बाट पारित गरी लागू भएको छ । ऊर्जा विकास र व्यवस्थापनका बृहत् विषय समेटिएको अर्को ऐन संसद्मा छलफलका क्रममा छ । नीतिगत सुधारको आवरणमा नेपालको समग्र ऊर्जा क्षेत्रलाई अनुपयुक्त र जोखिमपूर्ण निजीकरण र उदारीकरणको बाटामा लग्ने एमसीसीको उद्देश्य देखिन्छ । ऊर्जाजस्तो अर्थतन्त्र र राष्ट्रिय सुरक्षाका हिसाबले समेत महत्त्वपूर्ण क्षेत्रमा कुनै एक शक्तिराष्ट्रको खटनपटनमा कानुन निर्माणदेखि गम्भीर नीतिगत हेरफेर हुनु कुनै पनि हिसाबले राष्ट्रिय हितमा हुँदैन ।३० मुलुकले लिइसकेको एमसीसी हामीले लिँदा के फरक पर्छ भन्ने विचारणीय प्रश्न पनि छ । माथि उल्लेख गरेझैं, केही देशमा एमसीसीले विवाद निम्त्याएको भए पनि अन्य केही देशले सफलतासाथ कार्यान्वयन गरेका छन् । यो हरेक देशको विशिष्ट परिस्थितिमा भर पर्ने कुरा हो । यसबारे एमसीसी पक्षधरले मंगोलियाले दोहोर्याएर लिएको केसलाई निकै जोडतोडले उचालेको देखिन्छ । तर उनीहरूको व्याख्यामा मंगोलियाले सन् १९९० को दशकदेखि नै सैनिक गठबन्धन नाटोको सदस्यता लिन प्रयास गरेको, कोसोभो र इराकको युद्धमा अमेरिकी सेनासँगै सहभागी भएको एवं २०१२ देखि नाटोको पार्टनर देश को मान्यता पाएको कुरा भने उठ्दैन । के नेपालको पनि मंगोलियाको जस्तै अवस्था हो ? त्यसै गरी एमसीसी लिने अन्य देश र नेपालको भूराजनीतिक संवेदनशीलता निकै भिन्न छ । यो विषयमा हामी सचेत हुन जरुरी छ ।एमसीसीका पक्षधरहरूबाट संसद्बाट किन पारित गरिनुपर्ने भन्नेमा बडो चलाखी र कपटका साथ भ्रम फैलाइएको छ । नेपालको संसद्बाट पास गर्न पर्नुको कारणमा आएका अमेरिकाको संसद्बाट पास भएकाले, सबै पक्षको स्वामित्वका लागि या राजनीतिक अस्थिरताले आयोजना कार्यान्वयन ढिलो नहोस् भन्नका लागि जस्ता तर्क बनावटी मात्र हुन् ।सन्धि ऐन२०४७ अनुसार नेपाल सरकार पक्ष भएर विदेशी निकायसँग सही गरेको हरेक सम्झौतामा अन्तर्राष्ट्रिय कानुन आकर्षित हुन्छ । त्यसैले वैदेशिक सहयोगको हरेक सम्झौता अन्तर्राष्ट्रिय सम्झौता हो । तर ती सबै सम्झौता नेपालको प्रचलित कानुनको अधीनमा छन् । नेपालको प्रचलित कानुनको बाहिर या माथि हुने गरी लेखिएका सम्झौतामा क्याबिनेटको निर्णयबाट मात्र नेपालले सही गर्न सक्दैन । एमसीसीका हकमा यो वैदेशिक सहयोगबारेको नेपालको प्रचलित कानुनका व्यवस्थाभन्दा बाहिर गएर गरिएको सम्झौता हो । त्यसैले यो सम्झौतालाई पहिले नेपालको कानुनको हैसियत प्रदान गर्ने, र एमसीसी सम्झौताको दफा ७१ व्यवस्था अनुसार यसका सर्तहरू नेपालको कानुनभन्दा माथि रहने कुराको प्रत्याभूति गर्नका लागि संसद्बाट पारित गर्नुपरेको हो ।वास्तवमा एमसीसी सम्झौतामा नेपालको अहित हुने केही बुँदा छन् । सम्झौता संशोधनका माध्यमबाट ती बुँदालाई सच्याएर संसद्मा लानु नपर्ने गरी लागू गर्न सकिन्थ्यो । तर सरकार, प्रमुख प्रतिपक्ष लगायत एमसीसीका पक्षमा पैरवी गर्नेले जस्ताको तस्तै पास गर्ने ढिपीका बीच सम्भवतः अमेरिकी पक्षले आवश्यक संशोधन स्वीकार गर्न जरुरी ठानेन । राष्ट्रिय हितका एजेन्डामा राजनीतिक र बौद्धिक तहमा समेत सहमतिमा पुग्न नसक्ने नेपालको दुर्भाग्यले यहाँ पनि निरन्तरता पाएको छ । एमसीसी जस्ताको तस्तै पास हुनुपर्छ भन्ने पक्ष, खारेज हुनुपर्छ भन्ने विपक्ष र संशोधनसहित लिनुपर्छ भन्ने मध्यमार्गी आलोचनासहित लम्बिएको बहसले यो एजेन्डालाई आम नागरिकको चिन्ता र चासोको विषय बनाइदिएको छ । एमसीसीबारे नागरिकका तहमा सान्दर्भिक र महत्त्वपूर्ण प्रश्न उठेका छन् । यी प्रश्नको चित्तबुझ्दो जवाफबिना राजनीतिक लेनदेन अथवा संसदीय गणितका आधारमा निकालिने निकासले थप जटिलता निम्त्याउने जोखिम देखिन्छ । एमसीसीको बल अब राजनीतिक कोर्टमा पुगेको छ । राजनीतिक नेतृत्व र सांसदहरू पक्षविपक्षका विद्वान् र अभियन्ताहरूका कपटपूर्ण कथ्य र भ्रामक आशंकाका आधारमा भन्दा एमसीसी सहयोगको आधारभूत मान्यता र सम्झौताका बुँदाहरूको वस्तुगत अध्ययनका आधारमा यो नेपालको राष्ट्रिय हितमा भएनभएको यकिन गरेर मात्र निर्णयमा पुग्नुपर्ने आवश्यकता छ ।"
क्यान्सर उपचारमा चाँदीको घेरा,"नेपालले अवलम्बन गर्नुपर्ने बाटोक्यान्सरको पूर्ण उपचार पत्ता नलागेको भए पनि निदान तथा उपचारका नयाँनयाँ विधिहरूले बिरामीको आयु लम्ब्याएका छन् । विशेष गरी टार्गेटेड थेरापी र इम्युनोथेरापीले निश्चित प्रकारका क्यान्सर बिरामीलाई बादलमा चाँदीको घेरा देखाएका छन् । हालै क्यान्सर निदान र उपचारमा भएका नयाँ प्रगतिबाट नेपाली बिरामीहरू पनि लाभान्वित हुन सक्ने गरी नेपाल अगाडि बढ्नुपर्छ ।हामीले अलिकति प्रयास गर्यौं भने नेपालमै क्यान्सर रोगीहरूलाई टार्गेटेड थेरापी सरल रूपमा उपलब्ध गराउन सकिन्छ । कोभिड महामारीले ठूलो आघात पुर्याएको भए पनि आणविक जीवविज्ञानका क्षेत्रमा नेपालको क्षमता बढाउन ठूलो टेवा दिएको छ । अहिले हामीसँग आणविक जीवविज्ञान स्रोत र प्राविधिक जनशक्ति दुवै छन् । अब कोभिड महामारी बिस्तारै घट्दै जाँदा हाम्रो क्षमतालाई क्यान्सर रोगीहरूको निदान र उपचारमा प्रयोग गर्न सकिन्छ । पीसीआर र अनुक्रमणिका प्रविधि प्रयोग गरी कस्तो खालको टार्गेटेड थेरापी दिँदा बिरामीलाई धेरै फाइदा पुग्छ भनेर पत्ता लगाउन सकिन्छ र सोही अनुसारको औषधि अभ्यास गर्न सकिन्छ । यसो गर्न सकेमा नेपाली क्यान्सर बिरामीहरूले उल्लेख्य लाभ लिन सक्नेछन् । तत्कालै इम्युनोथेरापीमा नेपाली बिरामीहरूको पहुँचमा नपुग्न सक्छ । तथापि हामीले आवश्यक नीति बनाए हाम्रा बिरामीहरूले विश्वव्यापी रूपमा भएका इम्युनोथेरापीका क्लिनिकल परीक्षणहरूमा भाग लिई लाभ लिन सक्ने वातावरण बनाउन सकिन्छ । अमेरिका र युरोपका प्रायः बिरामीले समेत क्लिनिकल परीक्षणहरूमा भाग लिएर यस्ता औषधिबाट लाभ लिएका हुन्छन् । हामीलाई आवश्यक औषधिका लागि सधैं विकसित देशहरूको मुख ताकेर बस्न हुँदैन । विकसित मुलुकहरूले नयाँ औसधि बनाइहाले भने पनि त्यो हाम्रो गच्छेभन्दा प्रायः बाहिर हुने गर्छ । यस सन्दर्भमा आफ्नो माटोसुहाउँदो निदान र उपचार विधिहरू विकास गर्न नेपाल आफैं अग्रसर हुनुपर्छ । यसका लागि नेपाल सरकारले आवश्यक स्रोत र पूर्वाधार खडा गरेर अनुसन्धान आदिलाई प्रवर्द्धन गर्न विलम्ब गर्नु हुन्न । नेपाल र विकसित मुलुकहरूबीच रहेको वैज्ञानिक तथा प्राविधिक अन्तरलाई विदेशमा अत्याधुनिक अनुसन्धान गरिरेहका क्यान्सर वैज्ञानिकहरूले पूर्ति गर्न सक्छन् । यसो गर्न सकेमा क्यान्सरको पीडामा रहेका बिरामीमा तथा उनीहरूको परिवारमा थोरै भए पनि आशा जगाउन सकिन्छ । आजको एक दिन मात्र क्यान्सर बिरामीलाई सम्झेर होइन, नेपाली क्यान्सर बिरामीले पनि हालै विकास गरिएका अत्याधुनिक उपचार पाउने सुनिश्चितता गर्न सकेमा मात्र विश्व क्यान्सर दिवस मनाउनुको सान्दर्भिकता रहनेछ । मिश्र अमेरिकाको एमआईटीमा कार्यरत क्यान्सर वैज्ञानिक हुन् । उनी दानाफार्बरहार्वर्ड क्यान्सर सेन्टर अन्तर्गतको डिम्बग्रन्थि क्यान्सर अनुसन्धान कार्यक्रममा पनि सम्बद्ध छन् ।"
भिजिट भिसामा लगेर अलपत्र पार्नेमाथि अनुसन्धान,"(काठमाडौं)  श्रम, रोजगार तथा सामाजिक सुरक्षा मन्त्रालयले भिजिट भिसामार्फत नेपाली श्रमिकलाई संयुक्त अरब इमिरेट्स (यूएई) मा पुर्याई अलपत्र पार्ने एजेन्ट र कम्पनीलाई कारबाही गर्न अनुसन्धान थालेको छ । श्रम मन्त्रालयले गठन गरेको मार्सल टिमबाट अनुसन्धान सुरु भएको हो । भिजिट भिसामा गई अलपत्र भई फर्केकामध्ये २५ जनाले मात्रै पीडकमाथि कारबाही गर्न मन्त्रालयमा उजुरी दिएका छन् । यूएईमा दर्ता भएका त्रिनेत्र कन्सल्टेन्सीले सुरक्षा गार्डमा काम लगाउने भन्दै विभिन्न दलालमार्फत लगिएका नेपाली रोजगार नपाई अलपत्र परेका थिए । यो घटना सार्वजनिक भएपछि त्रिनेत्रका सञ्चालक कोमलराज उपाध्यायले ४२ जना पीडितलाई फिर्ता पठाएका हुन् । पीडितहरूका अनुसार अझै अलपत्र परेका ५५ जना छन् । पीडितले सोमबार नेपाल प्रहरीको केन्द्रीय अनुसन्धान ब्युरो (सीआईबी) मा पनि उजुरी दर्ता गरेका छन् । मार्सल टिमका संयोजक विष्णु लामिछानेले भिजिट भिसामा अलपत्र पार्नेमाथि केन्द्रित भएर अनुसन्धान थालिएको बताए । अहिले उपलब्ध प्रमाणका आधारमा अनुसन्धान भइरहेको छ । अनुसन्धानमा सीआईबीको पनि साथ छ, उनले भने, ठगी वा मानव तस्करीमध्ये जुन पक्ष बलियो हुन्छ, त्यसैमा मुद्दा चलाइनेछ । भिजिट भिसामार्फत नेपाली श्रमिकको तस्करी हुन थालेपछि गृह मन्त्रालयले तत्काल खाडी र मलेसियामा भिजिट भिसामार्फत भ्रमण गर्न रोकेको थियो । भिजिट भिसा सम्बन्धमा प्रतिवेदन बुझाउन गृहले सहसचिव फणीन्द्रमणि पोखरेलको अध्यक्षतामा उच्चस्तरीय कार्यदल बनाएको थियो । कार्यदलको सिफारिसमा श्रम मन्त्रालयले लामिछानेको नेतृत्वमा मार्सल टिम बनाएको हो । अहिले अलपत्र परेका नेपालीको पहिचानका लागि सूचना संकलनको काम गरिरहेका छौं । अलपत्रहरूलाई सम्पर्कमा आउन मन्त्रालयले आह्वान गरेको छ, उनले भने, गुनासो पाउनासाथ अवस्था हरेर मन्त्रालयले तुरुन्तै काम गर्नेछ । मार्सल टिममा श्रम मन्त्रालय, सीआईबी, वैदेशिक रोजगार बोर्ड र वैदेशिक रोजगार विभागका प्रतिनिधि छन् । श्रममन्त्री कृष्णकुमार श्रेष्ठले पीडितका तर्फबाट सूचना संकलन गर्न वैदेशिक रोजगार बोर्डमा रहेको श्रम कल सेन्टरलाई मन्त्रालयमै ल्याएका छन् । यसअघि मन्त्रालयमा स्थापना गरिएको कल सेन्टर बोर्डमा सारिएको थियो । चालु आवको ६ महिनामा कल सेन्टरमा १८ हजार ९ सय २७ जनाले सम्पर्क गरेका थिए । जसमा सामान्य सूचना लिनदेखि उद्धारका लागि सम्पर्क गरेका थिए । लामिछानेले उजुरीको प्राथमिकताका आधारमा कार्यसम्पादन हुने बताए । वैदेशिक रोजगारीमा पठाउने म्यानपावर कम्पनी, व्यक्ति, ट्राभल एजेन्सी वा जोकोही पनि कारबाहीको दायराभित्र ल्याउने काम मार्सल टिमबाट हुन्छ, उनले भने, अब म्यानपावरमाथि मात्रै अनुसन्धान हुँदैन । म्यानपावरबाट ठगी भएका केसमा कारबाही अगाडि बढाउन वैदेशिक रोजगार विभागले आफू मातहत पनि र्यापिड रेस्पोन्स टिम बनाएको छ । निर्देशिका बनेपछि मात्रै कार्यान्वयनमा आउने विभागका प्रवक्ता कृष्णप्रसाद भुसालले बताए । पीडितहरूको उद्धारका लागि विभागमा पहिलेदेखि नै उद्धार शाखा र ठगी नियन्त्रणका लागि अनुगमन गर्ने शाखा क्रियाशील छन् । पछिल्लो समय विभागबाट भने अनुगमन भएको छैन । वैदेशिक रोजगारसँग जोडिएको ठगी र उद्धारका लागि मन्त्रालय र विभागबीच संयन्त्र बनाए पनि कार्यान्वयन पक्ष बलियो भए मात्रै यस्ता संयन्त्रको अर्थ हुने सरोकारवालाहरूको बुझाइ छ । संयन्त्रहरू मात्रै बनेर हुँदैन । नतिजा कसरी निकाल्छ भन्नेले अर्थ राख्छ, वैदेशिक रोजगार व्यवसायी संघका पूर्वअध्यक्ष रोहण गुरुङले भने, म्यानपावरभन्दा बढी ठगी व्यक्तिगत छ ।"
म्यानपावरका सञ्चालक पक्राउ,"काठमाडौं (कास) श्रम, रोजगार तथा सामाजिक सुरक्षा मन्त्रालयद्वारा गठित मार्सल टोलीले ठगी अभियोगमा ट्रिपल स्टार इम्प्लोइमेन्ट प्रालिका सञ्चालक भीम गुरुङलाई बिहीबार पक्राउ गरेको छ । संयुक्त अरब इमिरेट्स (यूएई) को ग्लोबल सेक्युरिटी कम्पनीमा रोजगारी लगाइदिने भन्दै भिजिट भिसामा पठाएर ठगी गरेको आरोपमा उनी समातिएका हुन् । गुरुङलाई थप छानबिनका लागि अपराध अनुसन्धान महाशाखामा राखिएको छ । पीडितहरूले सशस्त्र सुरक्षा गार्डका लागि तीन महिनाअगाडि ७ लाख ५० हजार रुपैयाँ लिई भिजिट भिसामार्फत पठाएको दाबी गरेका छन् । पीडितहरूमा राजीव सुनुवार, ज्ञानेन्द्र रानाभाट, सुनिल पन्थ, रमेशजंग राना, चन्द्रबहादुर बिक, अर्जुन तामाङ, रोशन राज पाण्डे, प्रताप तामाङ, चिरायु सरदार, भुकबहादुर लामा, शिवराज पन्त र सन्तोष चपागार्इं रहेका छन् । म्यानपावर कम्पनीले भने संस्थागत ढंगले नभई दलालहरूले पठाएको दाबी गर्दै आएको छ । मंगलबार पीडितसहित ट्रिपल स्टार म्यानपावर पुगेका युट्युबरमाथि आक्रमण भएको थियो । जसमा तीन जना युट्युबर घाइते भएका थिए ।"
भारतसँग मल खरिद सम्झौतामा ढिलाइ किन ?,"(नयाँदिल्ली)  सबै विषय टुंगिइसकेर पनि नेपाल र भारतबीच मल खरिदबिक्रीसम्बन्धी समझदारीपत्र (एमओयू) मा हस्ताक्षर हुन भएको ढिलाइले नेपालले भारतबाट मल आपूर्ति गर्न सकेको छैन । नेपाल सरकारलाई मल आपूर्तिका लागि हतारो छ । खेतीपातीका बेला किसानले मल पाइरहेको अवस्था छैन । यही विषयलाई लिएर तराईमा सीके राउत नेतृत्वको जनमत पार्टीले किसान आन्दोलन नै चर्काइरहेको छ । नेपालले भारत सरकारसँग मल खरिदका लागि गत वर्षदेखि नै निरन्तर प्रयास गर्दै आएको छ । गत सेप्टेम्बर पहिलो साता दिल्ली आएका कृषि तथा पशुपन्छी मन्त्रालयका तत्कालीन सचिव कृष्णप्रसाद आचार्यले भारतको मिनिस्ट्री अफ केमिकल्स एन्ड फर्टिलाइजर्सर्का सचिव आरके चतुर्वेदीसँग मल खरिदबिक्रीसम्बन्धी एमओयूको मस्यौदा टुंग्याएका थिए । त्यति बेला एक महिनाभित्रै दुई देशका अधिकारीबीच नेपालले भारत सरकारसँग मल खरिद गर्ने विषयमा एमओयू हुने आशा गरिएको थियो । तर दुई सचिवबीच एमओयूको मस्यौदामाथि सहमति बनेको ५ महिना भइसक्दा पनि त्यसले सम्झौताको औपचारिक रूप ग्रहण गर्न सकेको छैन ।प्रधानमन्त्री शेरबहादुर देउवाको भारत भ्रमणका बेला मल खरिदसम्बन्धी एमओयूमा सम्झौता गर्न दुई देशका अधिकारी सहमत थिए । त्यसैअनुसार देउवाको भारत भ्रमणको पूर्वसन्ध्यामा मन्त्रिपरिषद् बैठकले मल खरिदबारे एमओयू गर्ने निर्णयसमेत गरेको थियो । भारतीय अधिकारीहरू पनि त्यसका लागि तयार थिए । तर पुस २६ र २७ (जनवरी १० र ११) का लागि तय भएको देउवाको भारत भ्रमण आकस्मिक रूपमा स्थगन हुन पुग्यो । देउवा भाइब्रेन्ट गुजरात ग्लोबल समिट मा सहभागी हुन गुजरात आउँदै थिए । कोरोनाको तेस्रो लहरको गति बढेपछि पुस २२ मा समिट नै स्थगित गरिएपछि देउवाको भ्रमण रोकिएको थियो ।प्रधानमन्त्रीको भारत भ्रमणका बेला दार्चुला र भारतको धार्चुलाबीचको महकाली नदीमा पक्की पुल बनाउने विषयको एमओयूमा हस्ताक्षर गर्ने कुरा पनि थियो । देउवाको भारत भ्रमण रोकिए पनि त्यस विषयको एमओयूमा काठमाडौंमा हस्ताक्षर भइसकेको छ । भारतले उच्च प्राथमिकता र प्रचारमा ल्याएको त्यस विषयको एमओयूमा नेपालका लागि राजदूत विनयमोहन क्वात्रा र भौतिक पूर्वाधार तथा यातायात मन्त्रालयका सचिव रवीन्द्रनाथ श्रेष्ठले मंगलबार हस्ताक्षर गरिसकेका छन् । तर, नेपाललाई हतारो रहेको मल आपूर्तिको विषयले मूर्त रूप लिन ढिलाइ भइरहेको छ । अब मल खरिदबिक्रीसम्बन्धी एमओयूमा हस्ताक्षर कहिले हुने हो ? कसैले पनि ठोस जवाफ दिइरहेका छैनन् । दुवै पक्षबाट सबै प्रक्रिया टुंगिइसकेकाले छिट्टै एमओयूमा हस्ताक्षर हुने आशा गरिएको दिल्लीस्थित नेपाली दूतावासका एक अधिकारी बताउँछन् । हामी निरन्तर त्यस विषयमा भारतीय पक्षसँग संवादमा छौं, उनले भने, भारतीय अधिकारीले पनि यस विषयलाई उच्च प्राथमिकतामा राखेको भन्दै आएका छन् । तर, एमओयूमा हस्ताक्षर कहिले हुने र कसले गर्ने विषयमा कुनै तिथि वा प्रक्रिया टुंगिइसकेको छैन । भारतको क्याबिनेटले पनि मल खरिदसम्बन्धी एमओयूलाई स्वीकृति प्रदान गरिसकेकाले अब एमओयू हुने प्रतीक्षा मात्रै रहेको उनले उल्लेख गरे । कान्तिपुरले यही प्रश्न भारतीय विदेश मन्त्रालयका प्रवक्ता अरविन्द बागचीलाई सोधेको थियो । उनको जवाफ पनि त्यस्तै थियो । यो मुद्दामा दुवै पक्ष सहमत भएको मैले बुझेको छु, उनले भने तर, यसको आगामी प्रक्रियाबारे मैले थप बुझ्नुपर्छ ।बर्सेनि अभाव हुन थालेपछि नेपालले भारतसँग मल खरिदको प्रक्रिया बढाएको थियो । लामो प्रयास र छलफलपछि भारतको मिनिस्ट्री अफ केमिकल्स एन्ड फर्टिलाइजर्स नेपालले निश्चित परिणाममा मल बेच्न सकिनेमा सहमत भएको हो । भारत आफैंले देशभित्रको माग पूरा गर्न बाहिरबाट मल आयात गर्छ । त्यो अवस्थामा नेपाललाई मल बेच्न भारत अनिच्छुक थियो । तर नेपालको लगातारको आग्रहपछि भारत सहमत भएको थियो ।नेपालले लगातार पाँच वर्षसम्म भारतसँग मल खरिद गर्ने सहमति बनेको छ । सरकार सरकारबीच खरिद बिक्री हुने गरी तयारी गरिएको एमओयूको मस्यौदामा भारतले खरिद गरेर ल्याएकै मूल्यमा ढुवानी भाडा थपेर नेपाललाई मल बेच्ने भनिएको छ । गत सेप्टेम्बरमा सरोकारवाला मन्त्रालयका सचिव तहमा भएको अन्डरस्ट्यान्डिङ अनुसार भारतले पहिलो वर्ष १ लाख ५० हजार टन रासायनिक मल नेपाललाई बेच्नेछ । त्यसपछि प्रत्येक वर्ष केही प्रतिशत बढाउँदै लगेर पाँचौं वर्षमा २ लाख १० हजार टन मल नेपालले खरिद गर्न पाउनेछ । भारतबाट डीएपी र युरिया मलको आपूर्ति हुनेछ । नेपालमा बर्सेनि ५ देखि ७ लाख टन मल माग हुने गर्छ । नेपालले अहिलेसम्म सबैभन्दा बढी गत वर्ष ४ लाख टन मल ग्लोबल टेन्डरबाट किनेको थियो । कुल खपतको ३० प्रतिशत हिस्सा भारतबाट आपूर्ति गर्ने नेपालको लक्ष्य छ ।"
नेप्सेको सीईओमा कार्की नियुक्त,"काठमाडौं (कास) नेपाल स्टक एक्सचेन्ज (नेप्से) को प्रमुख कार्यकारी अधिकृत (सीईओ) मा पाल्पाका कृष्णबहादुर कार्की नियुक्त भएका छन् । गत सोमबार बसेको मन्त्रिपरिषद् बैठकले चारवर्षे कार्यकालका लागि कार्कीलाई नेप्सेको सीईओमा नियुक्त गर्ने निर्णय गरेको थियो । उक्त निर्णय बिहीबार मात्र सार्वजनिक गरेको हो । नवनियुक्त कार्की नेपाल सरकारका पूर्वकर्मचारी हुन् । उपसचिवबाट अवकाशप्राप्त कार्की बूढीगण्डकी हाइड्रोपावर प्रोजेक्टका संयोजक हुन् । सरकारले आफूलाई नियुक्त गरेको जानकारी पाए पनि बिहीबारसम्म पत्र बुझिनसकेको नेप्सेका नवनियुक्त सीईओ कार्कीले बताए । सेयर बजारमा निरन्तर सुधारको खाँचो छ, उनले भने, मेरो प्रयास त्यसमै रहनेछ । नीतिगत एवं संस्थागत संरचनागत सुधार गर्नुपर्ने आवश्यकता देखेको छु । अहिले प्रविधिकै युग भएकाले अनलाइन कारोबार प्रणालीलाई सुधार गर्दै झनै प्रभावकारी बनाउने योजना रहेको उनले बताए । हालको टीएमएस प्रणालीमा पनि धेरै गुनासा छन्, उनले भने, अनुगमन प्रणालीलाई पनि छिटोछरितो र प्रभावकारी बनाउनुपर्नेछ ।नेप्सेमा सीईओ छनोटका लागि गठित सिफारिस समितिले तीन जनाको नाम सिफारिस गरेको झन्डै एक महिनापछि सरकारले कार्कीलाई नियुक्त गरेको हो । सिफारिस समितिले गत पुस २६ मा कार्की, केशवप्रसाद श्रेष्ठ र रमेशकुमार भण्डारीको नाम सिफारिस गरेको थियो ।नेप्सेमा सीईओ नियुक्तिका लागि अर्थ मन्त्रालयका सहसचिव रमेश केसीको संयोजकत्वमा सिफारिस समिति गठन गरिएको थियो । समितिका सदस्यमा मन्त्रालयकै सहसचिव रितेश शाक्य र विज्ञ सदस्यमा नेप्सेका पूर्वअध्यक्ष जीवनाथ धिताल थिए ।उक्त पदका लागि ११ जनाले आवेदन दिएका थिए । तीमध्ये पहिलो कृष्णबहादुर कार्की, केशवप्रसाद श्रेष्ठ, रमेशकुमार भण्डारी, प्रबिन पन्दाक र रमेश घिमिरे गरी ५ जना छानिएका थिए । श्रीमतीका नाममा सर्वोत्तम सिमेन्टको सेयर किनेको आरोप लागेपछि तत्कालीन सीईओ चन्द्रसिंह साउदले आफ्नो कार्यकाल सकिनुभन्दा एक महिनाअघि राजीनामा दिएका थिए । त्यसयता उक्त पद खाली छ । सोही पदमा कार्की नियुक्त भएका हुन् ।"
फेरि देखिन थाल्यो बर्डफ्लु,"(काठमाडौं)  बर्डफ्लु पीडित किसानलाई क्षतिपूर्तिराहत दिन सरकारले बर्डफ्लु नियन्त्रण नियमावली जारी गरेको छ । यसअघि प्रमुख जिल्ला अधिकारीको संयोजकत्वमा रहने मूल्यांकन समितिले बनाएको नियमअन्तर्गत ७५ प्रतिशत राहत पाएका किसानले अब नियमावलीपछि बन्ने मापदण्डका आधारमा क्षतिपूर्ति पाउनेछन् । सरकारले सोमबार राजपत्रमा बर्डफ्लु नियन्त्रण नियमावली २०७८ प्रकाशन गरेको छ । बर्डफ्लुका कारण पन्छी वा पन्छीजन्य पदार्थ नष्ट गरिएका कारण हानिनोक्सानी भएका व्यक्तिलाई नेपाल सरकारले स्वीकृत गरेको मापदण्डका आधारमा राहत दिन सकिनेछ, नियमावलीमा भनिएको छ । नियमावली राजपत्रमा प्रकाशित भइसकेकाले राहत वितरणसम्बन्धी मापदण्ड बनाइने पशु सेवा विभागका सूचना अधिकारी चन्द्र ढकालले जानकारी दिए । नेपालमा बर्डफ्लु २०६० सालमा झापाबाट सुरु भएको थियो । तीन वर्षअघि विराटनगर र रसुवामा बर्डफ्लु भएपछि करिब २२ हजार कुखुरा नष्ट गरिएको थियो । गतवर्ष पनि उपत्यकासँगै कर्णालीमा समेत बर्डफ्लु देखिएको थियो । अहिले फेरि मोरङमा देखिएको छ । बर्डफ्लु भेटिएपछि विभागको टोलीले माघ १७ मा मोरङ ग्रामथान१ लखन्तरी र कटहरी७ क्षेत्रका लोकल कुखुरा ८५०, ब्रोइलर २५५०, र अन्डा १४ सय वटा नष्ट गरेको थियो । अन्य क्षेत्रमा पनि फैलिन सक्ने सम्भावना रहेकाले मापदण्ड छिट्टै बनाइने विभागले जनाएको छ ।क्षतिपूर्तिराहतका लागि अर्थ मन्त्रालयले बजेट दिने भएकाले अर्थको रायसहित उपयुक्त मोडलमा मापदण्ड तयार गरिने ढकालले बताए । मापदण्ड तयार गर्ने क्रममा प्राविधिक विज्ञ, कानुन मन्त्रालयसहित सरोकारवाला निकायको समेत रायसुझाव समेटिने जनाइएको छ । अहिले बर्डफ्लुपीडित किसानले पाउँदै आएको ७५ प्रतिशतसम्म क्षतिपूर्ति पनि उपयुक्त मोडल रहेको ढकालको भनाइ छ । यसअघि बर्डफ्लु रोग नियन्त्रण आदेश २०६४ अनुसार प्रमुख जिल्ला अधिकारीको संयोजकत्वमा रहने समितिले रिफारिस गरेका आधारमा क्षतिपूर्ति दिइन्थ्यो । नयाँ नियमावली जारी भएपछि उक्त आदेश खारेज गरिएको छ । नियमावलीले बर्डफ्लु नियन्त्रणमा खटिने कर्मचारीलाई पनि प्रोत्साहन सुविधा दिन सकिने जनाएको छ । नियमावलीबमोजिम बर्डफ्लु नियन्त्रण कार्यका लागि नियन्त्रण कक्ष, प्रयोगशाला आकस्मिक रोग अन्वेषण, र्यापिड रेस्पोन्ससमेतका प्रतिकार्य काममा खटाइएका कर्मचारी वा व्यक्तिलाई सरकारले निर्धारण गरेबमोजिमको प्रोत्साहन सुविधा उपलब्ध गराउन सकिनेछ, नियमावलीमा भनिएको छ । नियमावलीअनुसार विभागका महानिर्देशकको संयोजकत्वमा बर्डफ्लु नियन्त्रण समन्वय समिति र प्रमुख जिल्ला अधिकारीको संयोजकत्वमा बर्डफ्लु नियन्त्रण समिति गठन गरिनेछ । समन्वय समितिले सरोकारवाला निकायसँग समन्वय गरी प्राविधिक काम गर्नेछ । बर्डफ्लु रोकथाम तथा नियन्त्रणसम्बन्धी कार्ययोजना तथा मापदण्ड तयार गर्नेछ । बर्डफ्लुको निगरानी, आकस्मिक रोग अन्वेषण, रोग निदान तथा नियन्त्रण कक्ष स्थापनासम्बन्धी व्यवस्था पनि मिलाउनेछ । यसैबीच मोरङको ग्रामथान१, खुनियाकट्टा र बुढीगंगा५ क्षेत्रमा बर्डफ्लु देखिएको छ । किसानले पालेका कुखुराको नमुना केन्द्रीय पशुपन्छी रोग अन्वेषण प्रयोगशालामा रियल टाइम पीसीआर विधिबाट परीक्षण गर्दा बर्डफ्लु रोग पुष्टि भएको हो । रोग अन्यन्त्र फैलिन नदिन १६ सय ५० लेयर्स कुखुरा, ५० परेवा, ४ हजार २ सय अन्डा, ११ सय ५० किलो दाना र ४ हजार गोटा अन्डा नष्ट गरी सुरक्षित किसिमले डिस्पोज गरिएको पशुसेवा विभागका निमित्त महानिर्देशक लेखराज दाहालले जानकारी दिए । बर्डफ्लु रोग पुष्टि भएको क्षेत्रबाट रोग अन्यत्र फैलन नदिन तत्काल संघ, प्रदेश तथा स्थानीय तहका निकायको समन्वयमा विज्ञसहितको टोली परिचालन गरिएको छ । रोग देखिएयका क्षेत्रमा रहेका सम्पूर्ण घरपालुवा पन्छी, अन्डा, दानालगायत रोग सार्न सक्ने वस्तु नष्ट गरी नियन्त्रण गरिएको छ, दाहालले भने, रोग देखिइसकेका क्षेत्रलाई पूर्ण निःसंक्रमण गरिसकेका छौं ।"
वीरगन्ज भन्सारबाट ६ महिनामै १ खर्बको इन्धन,"पर्सा (कास) इन्धन आयातमा भारततर्फको परनिर्भरताका कारण चालु आर्थिक वर्षको पहिलो ६ महिनामै वीरगन्ज नाकाबाट मात्रै झन्डै १ खर्ब रुपैयाँ बराबरको इन्धन भित्रिएको छ । प्रायः डिजेल, पेट्रोल, एलपी ग्यास, कोइला, मोबिल, हवाई इन्धन, मट्टीतेल, अलकत्रा, पेट्रोलियम कोक, फर्नेस आयल, प्रशोधित कोइला, वेस आयल, ट्रान्सफर्मर आयल, प्याराफिन मैन र अन्य तेल नेपालमा आयात हुने गर्छ । वीरगन्ज भन्सार कार्यालयको गत साउनदेखि पुस मसान्तसम्मको तथ्यांकअनुसार विभिन्न थरीका इन्धन आयात गर्दा ९१ अर्ब २५ करोड ५५ लाख ९१ हजार रुपैयाँ बाहिरिएको हो । गत आवको यही अवधिको तुलनामा मट्टीतेलबाहेक अधिकांश प्रमुख इन्धनको आयात बढेको छ ।चालु आर्थिक वर्षको पुस मसान्तसम्ममा वीरगन्ज भन्सारले संकलन गरेको कुल राजस्वमा इन्धनको हिस्सा मात्रै ३७४० प्रतिशत छ । इन्धनपछि राजस्वमा सर्वाधिक योगदान गर्ने सवारी साधनको हिस्सा २४०४ प्रतिशत छ । भन्सार कार्यालयका अनुसार यो ६ महिनामा ४४ अर्ब ४१ करोड रुपैयाँ बराबरको ६ लाख १४ हजार ३ सय ४९ किलोलिटर हाइस्पिड डिजेल आयात भएको छ । जसबाट २१ अर्ब ८३ करोड रुपैयाँ राजस्व संकलन भएको छ । चालु आवमा डिजेलको आयात २२ प्रतिशतले बढेको छ । अघिल्लो आवको यसै अवधिमा २३ अर्ब १० करोड रुपैयाँ बराबरको ५ लाख ४ हजार ४ सय १७ किलोलिटर डिजेल आयात हुँदा १६ अर्ब ६२ करोड रुपैयाँ राजस्व उठेको थियो । डिजेलको ठूलो हिस्सा पेट्रोलियम पाइपलाइनबाट आयात हुन्छ । डिजेलपछि सर्वाधिक आयात पेट्रोलको भएको छ । १६ अर्ब १२ करोड रुपैयाँ बराबरको २ लाख ५ हजार २ सय ५२ किलोलिटर पेट्रोल भित्रिँदा ११ अर्ब १८ करोड रुपैयाँ राजस्व उठेको कार्यालयले जनाएको छ ।"
"वरीयता, परीक्षण र सुधारको खाँचो","हरेक पोजिसनमा विकल्प खोज्दैप्रशिक्षक अल्मुताइरीले पनि पहिलो खेलमा पहिलो रोजाइका ६ खेलाडीलाई दोस्रो खेलमा सुरुमै मैदानमा पठाएनन् । दुवै खेलमा सब्स्टिच्युटको रूपमा खेलाउन पाउने अधिकतम ६६ खेलाडीलाई मौका दिए । उनले दुई खेलका लागि बनाएका दुई टिमका ३४ खेलाडीमध्ये २५ खेलाडीलाई मैदानमा उतारे । दुवै टिममा परेका १३ मध्ये १० खेलाडीले दुइपल्टै खेले । चार गोलकिपरसहित ९ खेलाडीले खेल्ने मौका पाएनन् । सुदीप गुरुङ, आकाश बुढामगर र नवीन गुरुङले अन्तर्राष्ट्रिय खेलमा डेब्यु गरे । विमलसहित देवेन्द्र तामाङ, जगजित श्रेष्ठ, एरिक विष्ट, सुभाष गुरुङ र दर्शन गुरुङले टिममा पुनरागमन गरे ।साफको टिममा रहेका अनन्त तामाङ, नवयुग श्रेष्ठ, कमल थापा, आयुश घलानलाई चोट र बिरामीका कारण गुमाएको थियो । प्रशिक्षक अल्मुताइरीले इन्डोनेसियन क्लब पर्सिजा जकार्तामै व्यस्त रहेका रोहित चन्दको विकल्प खोज्ने प्रयासमा सुरजज्यु ठकुरी, पूजन उपरकोटी, आकाश, तेज तामाङलाई खेलाएका थिए । तैपनि नेपालले मिडफिल्डमा बल कब्जा गर्न सकेन । गोलपोस्ट सम्हाल्न किरणसँग दाँज्न सक्ने खेलाडीको अभाव यथावत् छ । नेपाली खेलाडीहरू शारीरिक रूपमा बलिया टिमविरुद्धको प्रतिस्पर्धामा सिकारु नै देखिएका छन् । टिमको खेल संगठित बनाउन पनि आवश्यक छ ।अल्मुताइरीले ११ खेलाडीलाई डेब्यु दिइसकेका छन् । उनले एसियन कप छनोटको तेस्रो चरणका लागि टिम तयारी गर्ने अभियानमा रहेका युवा खेलाडीहरूलाई परीक्षण गरेका हुन् । सुजललाई लेफ्टब्याकमा खेलाएजस्तै हरेक पोजिसनमा खेल्नसक्ने खेलाडी तयार पार्न चाहेका छन् । उनले यस्तो मौका फेरि एकपल्ट (मार्च २१२९) मा पाउनेछन्, जसका लागि अखिल नेपाल फुटबल संघ (एन्फा) ले मैत्रीपूर्ण खेलको क्यालेन्डर निश्चित गर्नुपर्नेछ ।"
सेनेगल लगातार फाइनलमा,"याउन्डे (एएफपी) सेनेगलले बुधबार लगातार दोस्रोपल्ट अफ्रिकी कप अफ नेसन्सको फाइनल यात्रा तय गरेको छ । यसका लागि सेनेगलले बुर्किना फासोमाथि ३१ को जित रच्यो । अबडोयु डिलो, इड्रिस गुये र साडियो मानेले दोस्रो हाफमा सेनेगलका लागि एकएक गोल गरे । अफ्रिकी देशबीचको वरीयतामध्ये शीर्षस्थानको सेनेगलले आइतबार हुने फाइनलमा आयोजक क्यामरुन वा इजिप्टबीच हुने दोस्रो सेमिफाइनल विजेताको सामना गर्नेछ । जितपछि सेनेगेली प्रशिक्षक एलियु सिसेले भने, यो जित हाम्रा सेनेगली जनताप्रति समर्पित छ । यो जितमा हामी खुबै सन्तुष्ट छौं । हाम्रो उद्देश्य उपाधि जित्नु नै हो र हामी यसका लागि हकदार पनि छौं । हामीले यसका लागि धेरै मिहिनेत पनि गरेका छौं । सिसेको टिमले पहिलो हाफमा दुई पेनाल्टी अवसर पाएको थियो, दुवै अवसरमा इथियोपियाका रेफ्रीले भारको पुनर्विचारपछि निर्णय फेरेका थिए । तर दोस्रो हाफपछि सेनेगल गोल गर्न सफल रह्यो । टोलीका लागि पेरिस सेन्ट जर्मेन (पीएसजी) का डिफेन्डर डिलोले ७० औं गोलको खाता खोले । खेलले ७६ मिनेट छुँदा मानेले मिलाएको पासमा गुयेले दोस्रो गोल थपे । मानेले खेलको अन्त्यतिर तेस्रो गोल गरेका थिए । यसबीच बुर्किना फासोका लागि बलाटी टुरेले एक गोल फर्काए । सेनेगलले अहिलेसम्म अफ्रिकी फुटबलको सर्वोच्च प्रतियोगिता जितेको छैन । साढे दुई वर्षअगाडि कायरोमा भएको अघिल्लो संस्करणको फाइनलमा सेनेगल अल्जेरियासँग पराजित भएको थियो । मानेले खेलपछि थपे, हामीलाई राम्रोसँग के थाहा छ भने लगातार दुईपल्ट फाइनल पुग्नु सजिलो थिएन । तर अहिले हाम्रा लागि उपाधि जित्नुपर्ने चुनौती छ, फाइनलमा हाम्रो विपक्षी जुनसुकै भए पनि । सेमिफाइनलमा रोकिएको बुर्किना फासोले भने प्रतियोगिता युवा र नयाँ खेलाडी लिएर मैदानमा उत्रेको थियो । यसैक्रममा आफ्ना समर्थकलाई खुसी तुल्याउन सफल रह्यो । गत साता मात्र बुर्किना फासोमा सैनिक विद्रोहसँगै राष्ट्रपति रोच मार्क क्रिस्टियन सत्ताच्यूत भएका थिए ।"
क्यानडा विश्वकपतिर नजिकिँदै,लस एन्जल्स क्यानडा ३६ वर्षयता पहिलोपल्ट विश्वकप छनोट नजिक पुगेको छ । क्यानडाले बुधबारको खेलमा एल साल्भाडोरलाई २० ले हराउन सफल रह्यो । अमेरिकाले भने होन्डुरसलाई हराएर आफ्नो विश्वकप छनोटको सम्भावना फेरि ब्युँताएको छ । कन्काकाफ विश्वकप छनोटको खेलमा क्यानडाका लागि एटिबा हुट्चिनसन र जोनाथन डेविडले गोल गरे । क्यानडाको ११ खेलबाट २५ अंक भएको छ । नाटकीय खराब नतिजाले मात्र टोलीको कतार यात्रा रोकिन सक्छ । क्यानडाले अन्तिम पटक सन् १९८६ मा विश्वकप खेलेको थियो । यो नै टोलीले खेलेको एकमात्र विश्वकप हो । आफूले खेल्न बाँकी ३ खेलबाट ४ अंक बटुल्न सफल रहेमा क्यानडाको विश्वकप यात्रा निश्चित हुनेछ । मार्च २४ मा क्यानडाले कोस्टारिकाको सामना गर्नेछ । त्यसमा जित निकाले विश्वकप छनोटको औपचारिकता पूरा हुनेछ । अमेरिकाले भने होन्डुरसमाथि ३० को नतिजा निकालेको थियो । अमेरिकाको ११ खेलबाट २१ अंक भएको छ । यो क्यानडासँग ४ अंकको दूरी हो ।
आर्मी म्याराथनमा पुरस्कार वृद्धि,"काठमाडौं (कास) नेपाली सेनाले हरेक वर्ष आयोजना गर्ने प्रधानसेनापति खुला म्याराथन एन्ड रन अफ फनको सातौं संस्करण फागुन १४ मा हुने भएको छ । यस संस्करणको पुरस्कारमा वृद्धि गरिएको आर्मीले बिहीबार पत्रकार सम्मेलनमार्फत जानकारी गराएको छ । म्याराथन पुरुष खुलातर्फ हुने भए पनि हाफ म्याराथन, सेनाका लागि १० किमि दौड महिला र पुरुष दुवैमा प्रतिस्पर्धा हुनेछ । सैनिक अधिकारी र विशिष्ठ व्यक्तिका लागि ५ किमि वाकाथन समावेश गरिएको छ ।म्याराथनमा २ सय धावकको सहभागिता रहने आयोजकको अनुमान छ । युनिटी, टिम स्पिरिट र स्ट्रेन्थ नारा दिइएको प्रतियोगितामा ११ सय ५० भन्दा बढीको सहभागिता रहने अपेक्षा गरिएको छ । म्याराथनतर्फ शीर्ष १० स्थान हासिल गर्नेले नगद पुरस्कार पाउनेछन् । विजेताले ३ लाख, उपविजेताले २ लाख र तेस्रो हुनेले १ लाख रुपैयाँ पुरस्कार पाउनेछन् । चौथोदेखि दसौं स्थानसम्ममा दौड सक्नेले क्रमशः ५०, ३०, २५, २०, १५, १० र ५ हजार पुरस्कार पाउनेछन् । म्याराथन विजेताले मोटरसाइकल पुरस्कार पनि पाउनेछन् । यो पुरस्कार रिसिक अटोमोबाइलले प्रायोजन गरेको छ । हाफ म्याराथनतर्फ दुवै विधाका विजेताले समान ७५ हजार, दोस्रो हुनेले ५० हजार र तेस्रो हुनेले ३५ हजार रुपैयाँ पाउनेछन् । महिलातर्फ विजेतालाई स्कुटर र पुरुषतर्फ विजेतालाई मोटरसाइकल प्रदान गरिनेछ । यो पुरस्कार काठमाडौं महानगरपालिकाले प्रायोजन गरेको हो । हाफ म्याराथन विजेतालाई नगदका अतिरिक्त मोटरसाइकलस्कुटरको व्यवस्था यस वर्षदेखि गरिएको आर्मीले जनाएको छ । १० किलोमिटरतर्फ अधिकृत र सहचारीका लागि फरक स्पर्धा हुनेछ । दुवैतर्फका विजेताले १०, उपविजेताले ७ र तेस्रो हुनेले ५ हजार पुरस्कार पाउनेछन् । म्याराथनका लागि सम्पूर्ण प्राविधिक सहयोग नेपाल एथलेटिक्स संघबाट हुनेछ । पत्रकार सम्मेलनमा एथलेटिक्स संघका अध्यक्ष राजीवविक्रम शाहले नेपाल एथलेटिक्स विकासमा नेपाली सेनाको भूमिका उल्लेखनीय रहेको बताए ।"
