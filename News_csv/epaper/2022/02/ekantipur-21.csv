शीर्षक,विवरण
"बालुवाटारमा सहमति, बानेश्वरमा विमति","शनिबारको स्थायी कमिटी बैठकमा उहाँ (खनाल) ले अब एमसीसीलाई अड्काएर राख्नु हुँदैन, संसदीय पद्धतिअनुसार छलफल गर्ने वातावरण सिर्जना गरौं भन्नुभएको थियो । त्यहीअनुसार निर्णय भएको हो, उनले भने, सम्झौतामा हाम्रा असहमति धेरै छन् । छलफलमा हाम्रा कुरा राखौं । हामीलाई यो सम्झौता नेपालको हितमा छैन भन्ने लाग्यो भने त्यसलाई फेल गरौं भन्ने निर्णय हो । गठबन्धनको निर्णयप्रति माओवादी नेताले संसद्को कार्यव्यवस्था परामर्श समितिको बैठकमा पनि विरोध दर्ज गरेका छन् । समितिको बैठकमा माओवादीले एमसीसीलाई कार्यसूची बनाउने विषयमा लिखित असहमति राखेको छ । प्रमुख सचेतक देव गुरुङ, सांसदद्वय रेखा शर्मा र जयपुरी घर्तीले प्रमुख प्रतिपक्षीको अवरोध जारी रहेको र एमसीसीका केही प्रावधान संशोधन गर्नुपर्ने भन्दै असहमति राखेका थिए । स्रोतका अनुसार यसो गर्न उनीहरूलाई अध्यक्ष दाहालले अनुमति दिएका हुन् । प्रमुख सचेतक गुरुङले त सभामुखबाट समय लिएर बोल्दै सदन खुलाएर मात्र एमसीसी सम्झौता अगाडि बढाउन माग गरे । एमसीसीबारे हामीले विगतदेखि नै भन्दै आएका छौं यसमा गम्भीर प्रकारका, राष्ट्रिय हित र स्वाधीनता प्रतिकूल प्रावधान छन् । त्यसकारण यसलाई परिमार्जन गर्नुपर्छ, संशोधन गर्नुपर्छ, तब मात्र यो प्रक्रिया अघि बढ्न सक्छ, गुरुङको भनाइ थियो । स्वतन्त्र वातावरणमा गम्भीर बहसबिना सम्झौता निर्णय प्रक्रियामा लगेर लोकतन्त्रको उपहास गरेको मान्छन् माओवादीका नेता श्रेष्ठ । अहिलेसम्म वैदेशिक सहायतासम्बन्धी कुनै पनि सम्झौता नेपालको संसद्मा पेस नगरिएको अवस्थामा एमसीसी सम्झौता मात्र किन संसद्मा पेस गर्ने ? आगामी दिनमा अरू दातृ निकाय वा राष्ट्रले त्यस्तै माग गरे के गर्ने भन्ने सम्बन्धमा कुनै सहमति बनिसकेको छैन । अझ प्रमुख प्रतिपक्षको अवरोध रहेका बेला सामान्य विधेयक वा प्रस्तावसमेत संसद्मा पेस नभइरहेको अवस्थामा दूरगामी महत्त्वको सम्झौता निर्णय प्रक्रियामा लैजाने गरी अघि बढाउन कसरी मिल्छ ? उनले कान्तिपुरसँग भने । माओवादी अध्यक्ष दाहालका स्वकीय सचिव रमेश मल्लले भने विवेक पुर्याएर पार्टीले निर्णय लिएको दाबी गर्दै सम्झौता टेबल भइसकेपछि संसद्मा बल्ल खास संघर्ष सुरु भएको बताए । गठबन्धनविरुद्ध पर्दा पछाडि भएका षड्यन्त्र रोक्न पार्टीले निर्णय लिएको हो, उनले भने, कसैप्रति झुकेर, नजानेर टेबल गर्न दिइएको होइन । यसबारे सरकार, सदन र सडकमा संघर्ष सुरु भएको छ । कोही भ्रममा पर्न हुँदैन । उनले अध्यक्ष दाहालले एमसीसी अनुमोदन प्रक्रिया चुनावपछि सार्न बारम्बार प्रयत्न गरेको बताउँदै अब निर्णय सार्वभौम संसद्ले गर्ने बताए ।संसद् भवनबाहिर माओवादी केन्द्र र एकीकृत समाजवादी, नेमकिपा, जनमोर्चा, राप्रपालगायतका विभिन्न पार्टीका कार्यकर्ताले प्रदर्शन गर्दा प्रहरीसँग झडप भएको थियो । गठबन्धन सम्बद्ध केही प्रदर्शनकारी घाइते भएका छन् । माओवादी अध्यक्ष दाहालले प्रदर्शनकारीमाथि प्रहरी दमन भएको भन्दै विरोध जनाएका छन् । उनले पार्टी र संसदीय दलले गरेको निर्णयअनुसार यथास्थितिमा एमसीसी अनुमोदन नहुने स्पष्ट पारेका छन् । विवाद र विरोधका बीच सरकारले एमसीसी टेबल गरेको छ । हाम्रो पार्टी र संसदीय दलले एमसीसीका विपक्षमा उभिने आफ्नो मत पहिले नै स्पष्ट गरिसकेको छ, दाहालको सचिवालयले भन्यो । नेताहरूका अनुसार राजनीतिक मुद्दा सुरक्षित गर्न दाहाल र नेपालले कार्यकर्तालाई सडकमा उतारेका हुन् । एकीकृत समाजवादीका उपमहासचिव तुलाधरले भने सडक र सदनमा दोहोरो चरित्र देखाएको भन्नु गलत भएको दाबी गरे । हाम्रो जनसंगठन छुट्टै हो । पार्टी छुट्टै हो, उनले कान्तिपुरसँग भने, पार्टीका कतिपय नीति निर्देशनलाई जनसंगठनले नमान्न पनि सक्छन् । आफ्नै ढंगले उनीहरू जान पनि सक्छन् । एमसीसी सम्झौताबारे प्रमुख प्रतिपक्षी एमालेकै नीतिमा पनि अन्तरविरोध देखिएको छ । एमालेका सांसदले वेलमा पुगेर पूर्ववत् नारा लगाए पनि भीम रावलले भने छलफलमा भाग लिए । उनले सभामुखसँग समय नै लिएर एमसीसीको विरोधमा आफ्नो भनाइ राखे । संसद् अवरोध सुरु भएपछि एमालेका कुनै पनि सांसदले छलफलमा भाग लिएका थिएनन् । अब सम्झौता टेबल नै भएपछि संस्थागत निर्णय गर्न पनि एमालेमाथि दबाब परेको छ । लामो समयदेखि सदन अवरोध जारी राख्दै आएको एमालेका नेताहरूले सम्झौता संसद्मा टेबल भएपछि निर्णय लिने बताएका थिए । एमाले अध्यक्ष केपी शर्मा ओली नेतृत्वको सरकारले सम्झौता संसद् सचिवालयमा दर्ता गराएको थियो । त्यसैले एकातिर एमसीसी सम्झौताको विपक्षमा उभिनै नसक्ने नैतिक दबाब छ भने अर्कातिर अनुमोदनकै लागि सदन खोलेको सन्देश गए आगामी चुनावमा असर पर्ने भय पनि एमालेलाई छ । एमाले उपमहासचिव प्रदीप ज्ञवालीले सरकारले सदन खोल्ने वातावरण बनाए एमसीसीबारे पार्टी धारणा त्यहीं राख्ने बताए । एमसीसीमा छलफल र अनुमोदनपूर्व सरकारले हाम्रा माग सम्बोधन गरेर सदन खोल्ने वातावरण बनाउनुपर्छ । त्यसपछि हामी छफलमा भाग लिन्छौं र संस्थागत निर्णय दिन्छौं, उनले कान्तिपुरसँग भने । एमालेले पार्टी विभाजनमा भूमिका खेलेको आरोप लगाउँदै सभामुख अग्नि सापकोटाको राजीनामा वा माधव नेपालसहितका १४ सांसदमाथि कारबाहीको सूचना टाँस हुनुपर्ने माग राखेर संसद् अवरोध गर्दै आएको छ । छलफलको वातावरण भएपछि संस्थागत ढंगले एकढिक्का भएर आफ्ना धारणा अगाडि सार्छौं । माथि झन्डा हल्लाइरहने, कार्यकर्तालाई टायर बाल्न लगाउने दोहोरो भूमिकामा हामी छैनौं, ज्ञवालीले भने । एमाले अध्यक्ष ओलीले गत माघ ९ मा विज्ञप्ति जारी गर्दै सत्ता गठबन्धनकै नेताहरूले दिइरहेका विरोधाभासपूर्ण अभिव्यक्तिले विकास परियोजनालाई भूराजनीतिक द्वन्द्वको विषय बनाउन भूमिका खेलेको टिप्पणी गरेका थिए । अमेरिकी अधिकारीहरूसँग एक खालको र आफ्ना कार्यकर्तासँग बेग्लै कुरा गर्ने गठबन्धन नेताहरूले जनतालाई दिग्भ्रमित पारिरहेको आरोप ओलीको थियो । ओलीले आफू प्रधानमन्त्री भएका बेला एमसीसी सम्झौता अगाडि बढाउन धेरै पटक प्रयास गरेका थिए । सोही कारण तत्कालीन सभामुख कृष्णबहादुर महरा र हालका सभामुख सापकोटासँग उनको सम्बन्ध राम्रो बन्न सकेन । एमसीसी सम्झौता संसद्मा निर्णयार्थ पेस गर्न सभामुखले रोकेको आरोप उनले लगाउँदै आएका थिए ।"
अस्पतालको जग्गा मालपोत कर्मचारीका नाममा,"(रुकुम पश्चिम)  पद दुरुपयोग गर्दै मालपोतका कर्मचारीले २४ वर्षअघि आफ्नो नाममा गराएको चौरजहारी अस्पतालको जग्गा अझै फिर्ता भएको छैन । किनबेच भएर व्यक्तिका नाममा पुगेको चौरजहारी नगरपालिका१ स्थित चौरजहारी अस्पतालको ७० वर्गमिटर जग्गा अस्पतालकै स्वामित्वमा फिर्ता ल्याउन अदालतले आदेश दिए पनि कार्यान्वयन हुन नसकेको हो ।अस्पतालले भोगचलन गर्दै आएको उक्त जग्गामा व्यक्तिले दाबी गर्दै संरचना बनाउन थालेपछि अस्पतालले खोजबिन थालेको थियो । स्थानीय खिमबहादुर गिरीले अस्पतालको तारबारभित्रको जग्गामै घर बनाउन जग खन्न थालेपछि मात्रै अस्पतालले आफ्नो जग्गा किनबेच भएको पत्तो पाएको हो । २०५१ मंसिर २३ मा स्थानीय कमारा बनगोसाईलाई २ हजार रुपैयाँ थैली भरेर अस्पतालले जग्गा किनेको थियो । जसमध्ये कित्ता नम्बर २६० को जग्गा अस्पतालका नाममा गराउन छुटेको थियो । यही मौकामा तत्कालीन मालपोत कार्यालयमा कार्यरत कालीबहादुर गिरीले २०५४ असोज ३१ मा उक्त कित्ता आफ्नो नाममा गरेको खुलेको हो । कालीबहादुरले उक्त कित्ता २०७१ भदौ २६ मा खिमबहादुरलाई बेचेका थिए । कालीबहादुरको मृत्यु भइसकेको छ । जग्गा आफ्नो भएको भन्दै खिमबहादुरले घर बनाउन थालेपछि अस्पतालले कानुनी प्रक्रिया सुरु गरेको थियो । अस्पतालले आफ्नो नाममा जग्गा गराई पाऊँ भन्दै २०७५ कात्तिक ११ मा रुकुम जिल्ला अदालतमा मुद्दा दर्ता गराएको थियो । २०७६ माघ १३ मा मुद्दामाथि सुनुवाइ गर्दै अदालतले उक्त जग्गा अस्पतालकै भएको फैसला गरेको थियो । जग्गा अस्पतालका नाममा कायम गरिदिन पनि अदालतले मालपोत कार्यालयलाई कार्यादेश दिएको थियो । तर विपक्षीले जिल्ला अदालतको फैसलाविरुद्ध उच्च अदालत सुर्खेतमा पुनरावेदन दियो । उच्च अदालतले पनि गत भदौ २७ मा जिल्लाकै फैसलालाई सदर गरिसकेको छ । तर, उक्त जग्गा अझैसम्म अस्पतालको हुन सकेको छैन ।आफ्नै जग्गा प्राप्त गर्न पनि अनेक दुःख झेल्नु परिरहेको छ, अस्पतालका प्रशासक डिलबहादुर गिरीले भने, उपचार र अरू परामर्श सेवा दिनुपर्ने ठाउँमा उल्टै मुद्दा मामिलामा फस्नुपरेको छ । उनका अनुसार पटकपटक मालपोत अधिकृत, प्रमुख जिल्ला अधिकारीलगायतसँग छलफल गर्दा पनि निकास निस्किएको छैन । अहिले उक्त जग्गा एनआईसी एसिया लघुवित्त वित्तीय संस्थाले रोक्का गरेको छ । खिमबहादुरलाई ऋण दिएको लघुवित्तले अस्पतालको जग्गा रोक्का गरेको हो । मालपोत कार्यालयका निमित्त प्रमुख ओमबहादुर खत्रीले जग्गा रोक्का भएका कारण अस्पतालका नाममा गराउन समस्या भएको बताए ।"
४० प्रतिशत भाषा संकटमा,"उनले राष्ट्रसंघले सन् २०२२२०३२ सम्मलाई आदिवासी मातृभाषा दशक घोषणा गरेको जानकारी दिइन् ।भाषा विज्ञ बालकृष्ण बलले विभिन्न भाषालाई अर्को भाषामा अनुवाद गर्न सकिने मेसिनप्रविधिको विकास गर्न सकिने बताए । काठमाडौं विश्वविद्यालयले यान्त्रिक अनुवादबारे अनुसन्धान गरिरहेको छ, उनले भने, अहिले नेपाली, तामाङ र नेपालभाषालाई अंग्रेजीमा र अंग्रेजीबाट ती भाषामा अनुवाद गर्ने एप निर्माण भइरहेको छ । नेपाल प्रज्ञा प्रतिष्ठानका कुलपति गंगाप्रसाद उप्रेतीले नेपाली समुदाय विविधितामा बाँचेको तर त्यसमा सन्तुलन कायम नहुँदा इतिहास नै खण्डखण्ड भएको दाबी गरे । हाम्रो विविधतालाई विगतका शासकले चिन्न सकेनन्, उनले भने, नेपाली एकताले र राजनीतिक पार्टीको प्रयासले यहाँसम्म आएका छौं । एकअर्काले मान्यता दिन भाषामा भएका बहुलताको पक्षमा जुटिरहेका छौं । विविधताबीच रहेको सद्भावले राष्ट्रिय एकता कायम हुने उनको भनाइ छ । प्रविधिले विश्वव्यापी सञ्जाल निर्माण गरेको अवस्थामा थोरै संख्यामा बोलिने भाषा संरक्षण गर्न जटिल हुँदै गएको बुझाइ छ संस्कृति, पर्यटन तथा नागरिक उड्डयन मन्त्रालयको । डिजिटल प्रविधिको सहयोगमा विश्वव्यापी र स्थानीय भाषालाई संसारसँग जोड्नु जटिल विषय हो, मन्त्रालयका सचिव महेश्वर न्यौपानेले भने । संविधानले मातृभाषामा शिक्षा सुनिश्चित गरेको उल्लेख गरे पनि यसमा अनेक अड्चन रहेको उनले बताए । सबै भाषाको पाठ्यक्रम छैन । शिक्षक छैनन् । युवा पुस्तालाई माृतभाषामै सीमित गर्दा प्रतिस्पर्धा गर्न कठिन छ, उनले भने । नेपालस्थित बंगलादेशी राजदूतावासकी डेपुटी चिफ मिसन इसरत जहाँले तत्कालीन पाकिस्तानले बांग्ला भाषा स्वीकार नगर्दा बंगलादेश छुट्टै देश बन्न पुगेको बताइन् ।"
एमसीसीको पक्षमा बहुमत पुर्याउने गृहकार्यमा प्रधानमन्त्री,"(काठमाडौं)  संसद्मा टेबल भएलगत्तै प्रधानमन्त्री शेरबहादुर देउवा एमसीसीसँगको सम्झौता अनुमोदनका लागि बहुमत पुर्याउने गृहकार्यमा जुटेका छन् । गठबन्धन दलका सांसद र विपक्षी दललाई फकाउने रणनीतिमा देउवा जुटेका हुन् ।विवाद र विरोधका बीच आइतबार एमसीसी सम्झौता संसदीय प्रक्रियामा अघि बढेको छ । सत्ता गठबन्धनका मुख्य दल माओवादी र एकीकृत समाजवादीले विपक्षमा मतदान गरेमा अनुमोदन गर्न कठिन हुने भन्दै प्रधानमन्त्री संसदीय अंकगणितको जोडघटाउमा लागेका छन् । पक्षमा नखुले पनि संसद्को ठूलो दल एमालेले विपक्षमा मतदान नगर्ने प्रधानमन्त्रीको बुझाइ छ । एमालेले मतदान प्रक्रिया बहिष्कार गर्ने अनुमान उनको छ ।एमालेका १४ सांसदमाथि कारबाहीको सूचना टाँस नगरेको भन्दै एमालेले सभामुख अग्नि सापकोटाको विरोध गर्दै निरन्तर संसद् अवरोध गरिरहेको छ । साढे दुई वर्षअघि आफैंले संसद् सचिवालयमा दर्ता गरएको प्रस्तावको विरोधमा एमाले जान्छ भन्ने विश्वास प्रधानमन्त्रीलाई छैन, कि पक्षमा मतदान गर्छ, कि तटस्थ बस्छ भन्ने विश्वास देखिन्छ, सरकारका एक मन्त्रीले भने, माओवादी र एकीकृत समाजवादीले विपक्षमा मतदान गर्ने निर्णय लिए भने जोखिम हुन्छ । त्यसैले पनि बहुमत सुनिश्चित भइसकेपछि मात्रै प्रस्ताव निर्णयार्थ लैजानुपर्छ भन्नेमा प्रधानमन्त्री हुनुहुन्छ ।देउवाले मन्त्रीहरूलाई बोलाएर एमसीसीको पक्षमा मतदान गर्ने विश्वास व्यक्त गर्दै विपक्षमा मतदान गरे मन्त्री पद नरहने चेतावनी दिएको बालुवाटार स्रोतको दाबी छ । संसद्मा हाल कायम सांसद संख्या २ सय ७१ छ, जसमा एमालेका ९७, कांग्रेसका ६१, एकीकृत समाजवादीका २४, जनता समाजवादीका २०, महन्थ ठाकुर नेतृत्वको लोकतान्त्रिक समाजवादीका १२, जनमोर्चा, नेमकिपा र राप्रपाका एकएक सांसद छन् । एमसीसी सम्झौता अनुमोदन हुन एक चौथाइभन्दा बढी सांसदको उपस्थितिमा बहुमत पुग्नुपर्छ । प्रधानमन्त्री देउवाको अपेक्षा गत माघ २९ मा बालुवाटारमा बनेको अनौपचारिक समझदारीअनुसारै माओवादी र एकीकृत समाजवादीले साथ दिन्छन् कि भन्नेछ । त्यस दिन माओवादी अध्यक्ष पुष्पकमल दाहाल र एकीकृत समाजवादी अध्यक्ष माधवकुमार नेपालले प्रधानमन्त्रीसँग एमसीसी अनुमोदनमा सहयोग पुर्याउने गरी अनुपस्थित हुने समझदारी गरेका थिए ।अहिले सडकको आक्रोश र पार्टीभित्रकै दबाबलाई कारण देखाउँदै यी दुई दलले विपक्षमा मतदान गर्ने जनाउ प्रधानमन्त्रीलाई दिएका छन् । उनीहरूले विपक्षमा मतदान गर्ने अडान कायम राखेमा देउवाले उपेन्द्र यादव नेतृत्वको जसपा र ठाकुर नेतृत्वको लोसपाको साथ लिएर एमसीसी अनुमोदन गराउने रणनीति बनाएका छन् । जसपा अध्यक्ष यादव एमसीसीको पक्ष र विपक्षमा खुलेका छैनन् तर संघीय परिषद् अध्यक्ष बाबुराम भट्टराईले कम्तीमा १२ सांसदले पक्षमा मतदान गर्ने भनेर प्रधानमन्त्रीलाई आश्वस्त तुल्याएका छन् । हाम्रो पार्टी एमसीसीकै पक्षमा छ, पार्टीमा छलफल भएपछि सिंगो पार्टीले पक्षमा मतदान गर्ने स्थिति आउँछ, नेता राजकिशोर यादवले भने, पार्टीले निर्णय नगरेसम्म यति र उति संख्या नभनौं । एमसीसी अनुमोदन हुन्छ भन्ने विश्वास मलाई छ ।बालुवाटार स्रोतका अनुसार पार्टीले निर्णय गरे पनि माओवादी र एकीकृत समाजवादीका केही मन्त्री र उदार पृष्ठभूमिका सांसदसँग प्रधानमन्त्रीले कुराकानी गरिरहेका छन् । कांग्रेस महामन्त्री गगन थापाले टेबल गर्ने ठाउँमा आइपुगेका पार्टीहरू मतदान गर्ने बेलासम्म सहमतिमा आउने विश्वास व्यक्त गरे । सरकारमै बसेर सरकारको प्रस्तावलाई असफल बनाउने सत्ता गठबन्धनको औचित्व नभएको भन्दै पार्टीभित्रकै एउटा खेमाले प्रधानमन्त्रीलाई प्रमुख प्रतिपक्ष एमालेसँग सहकार्य गर्न निरन्तर दबाब दिइरहेको छ । महामन्त्री थापा र नेता मीनेन्द्र रिजाल एमाले नेताहरूसँग निरन्तर संवादमा छन् ।एमसीसी अनुमोदन भएमा गठबन्धनबाट अलग भए पनि सरकारबाट समर्थन फिर्ता नलिने रणनीतिमा माओवादी र एकीकृत समाजवादी छन् । त्यसको औचित्य नहुने भन्दै एमाले अध्यक्ष केपी शर्मा ओलीसँग हात अघि बढाउन दबाब दिएका नेताहरूले दुई ठूला पार्टी मिलेर एमसीसी अनुमोदन गरेमा सडकको विरोधले राजनीतिक क्षति नगर्ने तर्क गरेका छन् । गठबन्धनलाई सँगै अघि बढाउँदा एमसीसीको भारी कांग्रेसले मात्रै बोक्नुपर्ने अवस्था छ, एमालेसँग मिलेर अघि बढ्न सकियो भने अरू दलले जति विरोध गरे पनि अर्थ हुन्न भन्ने हो, प्रधानमन्त्रीलाई चुनावका बेलामा सबै वामपन्थी एकै ठाउँमा आउने पृष्ठभूमि बन्छ कि भन्ने भय पनि छ, अर्कोतिर ओली आफैं प्रधानमन्त्री बन्न खोजेका हुन् कि भन्ने अविश्वास पनि छ, कांग्रेस नेताहरू भन्छन्, एमालेसँगको सहकार्यमा जोखिम दुवै देखिरहेका देउवाले सकभर गठबन्धनलाई मनाएर एमसीसी अनुमोदन गर्ने रणनीति बनाइरहेका छन् ।महामन्त्री थापाले एमसीसी अनुमोदन गर्ने बेलासम्म गठबन्धन रहन्छ कि रहन्न भन्ने कुरा गौण हुने बताए । सरकारमा बस्ने अनि सरकारले ल्याएको प्रस्तावको विरोध पनि गर्ने, यो डबल स्ट्यान्डर्ड अब छाड्नुपर्छ, उनले भने, आधाले विपक्षमा लागेजस्तो गर्ने र आधाले पक्षमा लागेजस्तो गर्ने यस्तो बन्द गर्नुपर्छ । देउवानिकट एक मन्त्रीले एमसीसी संसद्बाट अनुमोदन गराउन प्रधानमन्त्रीले जुनसुकै मूल्य चुकाउन सक्ने बताए । उहाँको प्राथमिकता सत्ता गठबन्धनभित्रै समझदारी होस् भन्नेमा छ, एमसीसी अनुमोदन गर्न सकस परेमा गठबन्धनको भविष्य प्राथमिकतामा नपर्न सक्छ ।गठबन्धनकै दलले सम्झौता टेबल गर्न नदिने, जबर्जस्ती गरेमा सरकारबाट अलग हुने बताइरहेका बेला देउवा सरकारमा सहकार्य र एमसीसी अनुमोदनको प्रस्ताव लिएर प्रमुख प्रतिपक्ष एमालेका नेता केपी ओलीलाई भेट्न फागुन ५ मा बालकोट पुगेका थिए । त्यस भेटमा ओलीबाट ठोस प्रतिबद्धता पाएनन्, बरु गठबन्धन टुटाएर आफैं प्रधानमन्त्री बन्ने दाउपेचमा पो लाग्ने हुन् कि भन्ने आशंका भएपछि उनको मन गठबन्धनतिरै फर्किएको थियो । अर्कोतर्फ एमसीसी अनुमोदन गराउन देउवाले जस्तोसुकै जोखिम पनि उठाउन सक्ने सन्त्रासमा रहेका माओवादी र एकीकृत समाजवादीमा पनि गठबन्धन जेगाउनुपर्छ भन्ने मान्यता विकसित भयो । यसैको प्रभावस्वरूप आइतबार एमसीसी सम्झौता टेबल हुन सकेको हो । सरकारका प्रवक्तासमेत रहेका सञ्चारमन्त्री ज्ञानेन्द्रबहादुर कार्कीले अब समयसीमाभित्रै एमसीसी बहुमतबाट अनुमोदन हुने बताए । सार्वभौम संसद्मा सघन छलफल हुन्छ, आजैबाट छलफल सुरु भइसकेको छ, कार्कीले कान्तिपुरसँग भने, समयसीमाभित्रै यसलाई निष्कर्षमा पुर्याउने काम सरकारले गर्छ । पाँच वर्षभित्र यो आयोजनाले सबैको आशंकालाई मेट्ने गरी प्रतिफल दिन्छ । प्रधानमन्त्री देउवा एमसीसीलाई संसद्मा लामो समय राखेर सडकमा तनाव बढ्ने दिने पक्षमा छैनन् । गठबन्धन दलमा कुरा मिलेमा देउवाले १२ गतेकै बैठकमा मतदान गराउन चाहेका छन् । कांग्रेस नेता मीनेन्द्र रिजालले आगामी बैठकमा एमसीसी अनुमोदनका लागि निर्णयार्थ प्रस्तुत हुने दाबी गरे । पार्टी सरकारमा रहने र सडकमा भ्रातृ संस्थाहरूलाई सुरक्षाकर्मीमाथि ढुंगा हान्न लगाउने काम सत्ता गठबन्धनबाटै भएको छ, उनले भने, अब धेरै गिजोल्ने काम स्वीकार्य हुन्न । १२ गते नै निर्णयार्थ लैजानुपर्छ । ढिलाइ गर्न हुन्न ।"
'विदेशी सहयोगबारे संसद्ले निर्णय गर्छ,"काठमाडौं (कास) परराष्ट्र मन्त्रालयले नेपालका लागि आउने कुनै प्रकारको सहयोगबारे सार्वभौम संसद्ले मात्रै निर्णय गर्ने बताएको छ । सञ्चारमाध्यमबाट एमसीसी सम्झौताका विषयमा उठेका प्रश्नमा मन्त्रालयले यस्तो जवाफ दिएको हो ।परराष्ट्र मन्त्रालयकी प्रवक्ता सेवा लम्सालद्वारा आइतबार जारी विज्ञप्तिमा एमसीसीजस्ता विदेशी सहयोग नेपालको राष्ट्रिय हित र प्राथमिकताअनुसार स्वीकार गर्ने उल्लेख गरिएको छ । नेपालले ग्रहण गर्ने विकास सहयोगसम्बन्धी निर्णयहरू नेपालको राष्ट्रिय हित र प्राथमिकताको आधारमा गरिन्छ, विज्ञप्तिमा छ, नेपालको सार्वभौम संसद्ले मात्रै नेपाल र नेपाली जनताको हितका लागि कस्तो विकास सहयोग आवश्यक छ भन्ने निर्णय गर्नेछ ।अमेरिकाको मिलेनियम च्यालेन्ज कर्पोरेसन (एमसीसी) सँगको ५० करोड अमेरिकी डलरको विकास परियोजना सञ्चालनसम्बन्धी सम्झौता अनुमोदनका लागि संसद्मा टेबल गरिएपछि परराष्ट्र मन्त्रालयबाट यस्तो प्रतिक्रिया आएको हो । तर, राजनीतिक दलहरूबीच विवाद हुँदा एमसीसीलाई टेबल गर्न लामो रस्साकसी चलेको थियो । विज्ञप्तिमा नेपालले सधैं स्वतन्त्र, सन्तुलित तथा असंलग्न विदेश नीति अपनाउँदै आएको उल्लेख छ ।"
फल्चा पुनर्निर्माणको सट्टा वडा कार्यालय,"(काठमाडौं)  काठमाडौं महानगरपालिकाले कानुनविपरीत ज्याठास्थित पुरातात्त्विक महत्त्वको छुस्या महाविहारको जग्गामा वडा कार्यालय भवन बनाउन सुरु गरेको छ । महानगरको वडा २७ को भवन बनाउन शिलान्यास गरिएको स्थानमा महाविहारअन्तर्गतको वयलाछी फल्चा थियो । तर स्थानीयले भत्किएको फल्चा पुनर्निर्माणको माग गर्दै आएकामा महानगरले भने वडा कार्यालय भवन बनाउन लागेको हो । हामीलाई वडा कार्यालय भवन बनाउन लागिएको जानकारीसमेत दिइएन, छुस्या बहाः सर्वसंघका महासचिव त्रिरत्न वज्राचार्यले भने, शिलान्यास गर्न आएपछि पो थाहा भयो ।महानगर प्रमुख विद्यासुन्दर शाक्य, उपप्रमुख हरिप्रभा खड्गी, वडाध्यक्ष चिनियामान वज्राचार्यले गत माघ २३ मा भवन शिलान्यास गरेका थिए । महानगरको अनुदानमा बन्न लागेको भवन ५ तले हुनेछ । महाविहारछेउको कित्ता नम्बर २१३१ को ४ आना जग्गामा उक्त भवन बन्न लागेको हो । वडाध्यक्ष वज्राचार्यका अनुसार ५ तलामध्ये २ तला मात्र वडा कार्यालयका लागि प्रयोग हुनेछ । बाँकी ३ तलामा पसल, सभाहल तथा एक तला ज्याठा सामुदायिक क्लबलाई दिइनेछ । भवन बनाउन करिब ४ करोड रुपैयाँ लाग्ने अनुमान गरिएकामा २ करोड ८० लाख ८१ हजार रुपैयाँमा प्रतिष्ठारमिताअम्बुजा जेभीले ठेक्का लिएको उनले बताए ।भवनको बाहिरी भाग नेपाली वास्तुकला झल्कने गरी डिजाइन गरिएको महानगरका इन्जिनियर अमित वज्राचार्यले बताए । उनका अनुसार भवन लिफ्ट, र्याम्पसहित ज्येष्ठ नागरिक र अपांगमैत्री रहनेछ । २०७९ पुस मसान्तसम्म निर्माण सक्ने गरी सम्झौता भएको उनले बताए । पुरातात्त्विक स्थलमा भवनलगायत संरचना बनाउन पुरातत्त्व विभागको अनुमति लिनुपर्ने व्यवस्था प्राचीन स्मारक संरक्षण ऐनले गरेको छ । तर, महानगरले विभागको स्वीकृति नलिएको विभागका प्रवक्ता रामबहादुर थापाले जानकारी दिए । पुरातात्त्विक स्थलमा संरचना बनेको जानकारी आएपछि त्यसको स्थलगत अध्ययन गर्न प्राविधिक टोली पठाएका छौं, कुँवरले भने, प्राविधिक टोलीको प्रतिवेदन अध्ययन गरेर के गर्ने निर्णय हुन्छ ।विभागले तत्काललाई काम रोक्न पत्राचारसमेत गरेको छ । उक्त कार्य कसले गर्न लागेको हो ? के कस्तो संरचना निर्माण गर्न लागेको हो ?, पुरातत्त्व अधिकृत देवेन्द्र भट्टराईद्वारा हस्ताक्षरित पत्रमा भनिएको छ, उक्त वयलाछी आफैं पनि सांस्कृतिक महत्त्वको स्थान भएको र ऐतिहासिक, धार्मिक तथा सांस्कृतिक महत्त्वको विहारसँगै निर्माण हुने संरचनाले सम्पदाको महत्त्वमा केकस्तो असर पर्छ या पर्दैन ? उक्त कार्य गर्न वडा कार्यालयसँग समन्वय गरिएको छ कि छैन ? यथाशीघ्र विभागलाई जानकारी गराउनु हुन एवं उल्लिखित विषयमा स्पष्ट नभएसम्मका लागि निर्माण कार्यमा रोक लगाउन अनुरोध गर्दछु ।भवन निर्माण रोकेर उक्त स्थानमा उत्खननको माग गर्दै स्थानीयवासीले पुरातत्त्व विभागमा निवेदनसमेत दिएका छन् । वयलाछी पाटीले ओगटेको स्थानमा वडाको कार्यालय भवन निर्माण गर्ने वा अरू कुनै पनि आधुनिक संरचना निर्माण गर्नु भनेको धार्मिक, ऐतिहासिक तथा पुरातात्त्विक स्थानलाई मास्नु हो । प्राचीन स्मारक संरक्षण ऐनअनुसार आपराधिक र दण्डनीय काम हो, निवेदनमा छ, यस्तो कार्यको हामी घोर विरोध गर्छौं । स्थानीयवासीले पुरातात्त्विक महत्त्व बोकेको गणेश, विष्णु, शिवलिंगलगायत पौराणिक महत्त्व रहेको छुस्या बहाः र सँगैको खाली क्षेत्रलाई संरक्षण गर्न पनि ध्यानाकर्षण गराएका छन् ।वडाध्यक्ष वज्राचार्यले भने महाविहारको नभई ज्याठा सामुदायिक क्लबको जग्गामा भवन बनाउन लागेको दाबी गरे । हामीसँग जग्गा छ, भवन बनाएर बस्नुस् भनेपछि काम सुरु गरेका हौं, उनले भने, क्लबको जग्गामा भवन बनाउँदा अरूलाई केको आपत्ति ? आफूले गरे ठीक, अरूले गरे बेठीक भन्ने मानसिकता राख्नेहरूले विरोध गरेका हुन् । पहिला किन चुप लागेको ? अहिले आएर विरोध गर्नुको अर्थ छैन ।वज्राचार्यले क्लबको जग्गामा भवन बनाउन लागिएको दाबी गरे पनि मालपोत कार्यालयको फिल्डबुकमा भने यो कित्ताको जग्गाधनीको महल खाली छ । उपत्यकाका अधिकांश महाविहारका जग्गा दर्ता नै भएका छैनन् । यहाँको पनि दर्ता नभएर खाली नै छाडिएको छ, सर्वसंघका सचिव वज्राचार्यले भने, यहाँ पनि भएको यस्तै हो ।महाविहारसँगै रहेको शिलालेखमा पनि यो स्थानमा फल्चा रहेको उल्लेख छ । नेपाल संवत् ७८८ को शिलालेखमा लोकहितका लागि धर्मशाला बनाएको र लोकेश्वर देवताको प्राणप्रतिष्ठा गरी त्यो स्थान गुणाकर महाविहार (छुस्या बहाः) लाई संकल्प गरेर दिएको उल्लेख छ । उक्त शिलालेख ध्वाकाबहाः बस्ने गुणज्योति वज्राचार्य र श्रीमतीहरू पद्मनिल, लक्ष्मी, हेरमती, जेठो छोरा धनसिंह, बुहारी मनाहरी, नाति परिखदेव, नातिनी बुहारी धनवती, पनाति रत्नवती, बहिनी शीलावतीहरूले प्रताप मल्लको पालामा बनाएका हुन् ।काठको फल्याक राखेर बनाइएको उल्लेख गर्दै शिलालेखमा फल्चाको महत्त्व पनि दर्शाइएको छ । फल्चाको संरक्षण र सरसफाइ गरेका हजार वटा विहार बनाई यज्ञ गरेको जतिकै पुण्य मिल्ने उल्लेखसमेत छ । तर, मर्मतसम्भार नहुँदा फल्चा भत्कियो । फल्चा भत्किएपछि त्योसँगै रहेको चैत्य बिग्रने डरले २०२९ मा चैत्य, शिलालेखलगायत विहारभित्र राखिएको थियो । सम्पदा संरक्षण अभियानकर्मी आलोकसिद्धि तुलाधरका अनुसार छुस्या महाविहारछेउको चैत्य शिखरशैलीको छ । यस्ता चैत्य काठमाडौंमा ३ वटा मात्र छन् । प्राचीन नेपाली वास्तुकलामा बनेको यो विहार मल्लकालमा बनेको हो । यहाँ मल्लकालीन काष्ठकलाको नमुना देखिन्छ । रत्न वज्राचार्यले द गुनाकर विहार पुस्तकमा उल्लेख गरेअनुसार यो विहारको निर्माण विसं १७०६ मा सुरु भएको थियो । यसको उद्घाटन भने निर्माण सम्पन्न भएको १८ वर्षपछि प्रताप मल्लले गरेका थिए । विसं १७५६ र २०५८ मा गरी दुई पटक विहारको जीर्णोद्धार भएको अभिलेख छ । दुईतले विहारमा प्रवेशद्वार दायाँबायाँ सिंहका मूर्ति छन् । आकर्षक देखिने चारकुने विहारको बीचमा खुला चोक छ । चोकको बीचमा चैत्य छ । शिखर शैलीमा निर्मित प्रस्तरको मन्दिर पनि छ त्यहाँ । चोकमा अवलोकितेश्वर, कुवेश्वर, सुखावती लोकेश्वर, सारीपुत्र र मौद्गल्यानका मूर्ति छन् । यहाँ बौद्ध परम्पराअनुसार पूजा गरिन्छ ।काठमाडौंको मुख्य जात्रा मानिने इन्द्रजात्रामा समेत यहाँको खुला ठाउँ प्रयोग हुँदै आएको छ । परिवारका दिवंगत सदस्यको सम्झनामा प्राचीन सहरको बाहिरी क्षेत्र हुँदै विभिन्न ठाउँमा परिक्रमा गर्ने गरिन्छ । त्यही क्रममा वडा कार्यालय बनाउन लागिएको क्षेत्र विश्रामका लागि प्रयोग हुन्छ । यो खुला क्षेत्रमा जाडोमा घाम ताप्न प्रयोग हुन्छ । मान्छे मर्दा यहीं जम्मा हुन्छन् । सुत्केरी यहीं घाम तापेर तेल लगाउँछन्, ज्याठाका अच्युत रत्न वज्राचार्यले भने, यस्तो महत्त्वपूर्ण ठाउँ हामीलाई पत्तै नदिई मास्न खोजियो ।२०७४ मा महानगरका सबै ३२ वटै वडा कार्यालय भवन बनाउने घोषणा गरेका थिए प्रमुख शाक्यले । तर सबै भवन बनिसकेका छैनन् । सबै भवन नेपाली वास्तुकला झल्कने गरी एकै खालको बनाउने गरी डिजाइन गरिएको बताइएको छ । तर, मुखले नेपाली वास्तुकला भन्ने तर पुरातात्त्विक सम्पदा मास्ने काम गरिएको सम्पदा संरक्षण अभियानकर्मीहरूको भनाइ छ । नाराचाहिँ संरक्षणको दिने तर काम भने उल्टो गर्ने, सम्पदा संरक्षण अभियानकर्मी तुलाधारले भने, रक्षक नै भक्षक बन्ने ? यही कारण वडाका बाँकी भवन बन्न नसकेका हुन् । सम्पदा र सार्वजनिक ठाउँ ताकेपछि कसले बन्न दिन्छ त ?"
एकै पटक ४०० कर्मचारी सरुवा,"मकवानपुर (कास) सत्ता गठबन्धन टिकाउन मन्त्रालय विभाजन गरेको वाग्मती प्रदेश सरकार एकै पटक ४ सय कर्मचारी सरुवा गरेर पुनः विवादमा तानिएको छ । मुख्यमन्त्री राजेन्द्र पाण्डेले आफ्नो कार्यालय र अन्य मन्त्रालयका गरी ४ सय कर्मचारीको सरुवा गरेका हुन् । प्रदेशमा मन्त्रालयको संख्या ८ बाट १४ पुर्याइएसँगै कर्मचारी अभाव भइरहेको छ । यस्तो अवस्थामा सरकारले आफूअनुकूल कर्मचारीलाई स्थान दिइएको हो । मुख्यमन्त्रीका निजी सचिव अच्युत लामिछानेका अनुसार प्रदेश मुख्यमन्त्री तथा मन्त्रिपरिषद् कार्यालयले सबैभन्दा धेरै १ सय २१ कर्मचारी सरुवा गरेको छ । उनका अनुसार अन्तर मन्त्रालय, लेखा र सेवा प्रवाह गरी तीन किसिमले कर्मचारी सरुवा गरिएको हो । मन्त्रीहरूले सरुवाका नाममा आफू निकट कर्मचारीलाई काखा र अरूलाई पाखा लगाउने काम गरेका छन् । दलगत स्वार्थ हेरेर सरुवा गरिएको छ, वन तथा वातावरण मन्त्रालयका एक कर्मचारीले भने । मुख्यमन्त्री पाण्डेको निर्देशनमा आफ्ना नजिकका कर्मचारीलाई श्रम, रोजगार तथा यातायात मन्त्रालयमार्फत काठमाडौ र हेटौंडाका यातायात कार्यालयमा सरुवा गरिएको जनाइएको छ । प्रदेशको आर्थिक मामिला तथा योजना, भौतिक पूर्वाधार विकास, खानेपानी तथा सिँचाइ, कृषि तथा पशुपक्षी, स्वास्थ्य, सामाजिक विकास, युवा तथा खेलकुद, वन तथा वातावरण र उद्योग मन्त्रालयका धेरै कर्मचारी सरुवा भएका छन् । चालु आवको ७ महिनामा प्रदेश सरकारले कुल बजेटको १९८२ प्रतिशत मात्रै खर्च गर्न सकेको छ । यस्तो अवस्थामा प्रदेश सरकारले रकामान्तर गरेर खर्च बढाउने तयारी गरिरहेको छ । करिब ७ अर्ब रुपैयाँ पहिलो चरणमै रकामान्तर गर्ने तयारी भइरहेको छ । खर्च गर्न सहज बनाउन आफूअनुकूल कर्मचारी ल्याइएको हो, आर्थिक मामिला मन्त्रालयका एक कर्मचारीले भने ।वाग्मती प्रदेशमा हाल कर्मचारी दरबन्दीको तुलनामा कम्तीमा ६० प्रतिशत अभाव छ । प्रदेशमा लोक सेवा आयोग भए पनि निजामती कर्मचारी ऐनको अभावमा नयाँ कर्मचारी भर्ना गर्न समस्या छ । केन्द्र सरकारले निजामती ऐन नबनाउँदा प्रदेशमा त्यसको प्रत्यक्ष असर परिरहेको छ । सरकारले मन्त्रालय तथा कार्यलयहरूको कर्मचारी संगठन संरचना भने निर्माण गरिसकेको छ ।"
विद्यार्थी खोज्दै घरमै शिक्षक,"(दोलखा)  दोलखाको दुर्गम गाउँ ठोङठोङस्थित भीरमा छ चिटिक्क परेको विद्यालय । माथिल्लो तामाकोसी आयोजनाको बाँधस्थल प्रवेशमार्गको भीरमा रहेको ठोङठोङ प्राथमिक विद्यालयमा कक्षा ३ सम्म पढाइ हुन्छ । तर विद्यार्थी भने जम्मा छन्, १२ जना । विगु गाउँपालिका१ को विद्यालयमा पढाउन शिक्षक भने हतपत फेला पर्दैनन् । शिक्षक नभएपछि २०७५ जेठबाट भदौसम्म विद्यालय नै बन्द भयो । भदौमा धनबहादुर बस्नेत शिक्षकका रूपमा पुगेपछि विद्यालय खुल्यो तर विद्यार्थी भने भएनन् । बस्नेत भने दुर्गमको विद्यालयमा पढाउने रहरले ठोङठोङ पुगे । त्यहाँको भूगोलसँग जानकार थिए, उनले भने, विद्यालय त पुगे तर ताला लगाइएको रहेछ । त्यसपछि भने उनको अर्को काम सुरु भयो विद्यार्थी खोज्ने । गाउँ पसेका उनले १२ जना विद्यार्थी खोजेर विद्यालयमा लिएर आए । सुरुवाती दिनमा विद्यार्थीलाई गाउँ टोलमै गएर पढाए, उनले भने । त्यसपछि गाउँलेले बच्चा विद्यालय पठाउन थालेका उनले जनाए । गाउँबाट विद्यालय आउन एक घण्टा लाग्छ । जसका कारण विद्यार्थी नियमित हुने समस्या भने थपियो । गाउँपालिकासँग विद्यार्थीका लागि खाजाको व्यवस्था गरिदिन आग्रह गरे । हाल विद्यार्थीले वर्षमा १ सय ८० दिनको खाजा पाउँछन् । खाजाको व्यवस्थापछि विद्यालयमा सबै विद्यार्थी नियमित छन्, उनले भने । विद्यालय जोखिमपूर्ण स्थानमा भएका कारण पालिकामा आग्रह गरेर एक जना सहयोगीको पनि व्यवस्था गरेको उनले जनाए । विद्यार्थी टिकाउन ३ वर्षमा धेरै मेहनत गरेको उनको भनाइ छ । उनका अनुसार विद्यालय रहेको क्षेत्र ठोङठोङ, बलफिङ र काटुङ गरी तीन गाउँमा १७ घरधुरी रहेकामा ५ घरधुरी सुगम स्थानको खोजीमा लामाबगर बसाइ सरिसकेका छन् । १२ घरधुरीका १४ बालबालिकामध्ये १२ जना नियमित विद्यालय आउने गरेको बस्नेतको भनाइ छ । २ जना भने विद्यालय बन्द भएपछि लामा पढने भन्दै भारत गए । हिउँदमा नियमित भए पनि वर्षामा विद्यार्थी अनियमित छन्, उनले भने, ठोङठोङ खोलामा पुल नहुँदा वर्षायाममा बलफिङ र काटुङका ६ जना विद्यार्थीलाई गाउँमै पुगेर पढाउनुपर्ने बाध्यता छ । विद्यालय सहयोगी बिनु तमाङले पनि १२ कक्षा पास गरेकाले वर्षाको समयमा बलफिङ र काटुङका विद्यार्थीलाई गाउँमै पुगेर पढाउने बस्नेतले बताए । दुर्गमका विद्यार्थीलाई विद्यालयमा टिकाउनै समस्या छ, उनले भने, हिउँद वर्षा सबै झेलेर होस वा घरमै पुगेर भए पनि विद्यार्थीलाई नियमित पढाएका छौं । कोरोनाकालमा देशभरका विद्यालय बन्द भए पनि ठोङठोङमा पढाइ बन्द भएन । अभिभावक मंगली तामाङले कोरोनाका बेला विद्यालय सञ्चालन नभएको तर सर, मिसले गाउँमा आएर पढाउने गरेको बताइन् । विद्यालय बन्द भयो, तर सरले गाउँ छाड्नुभएन, उनले भनिन् । तामाङ समुदाय रहेको ठोङठोङमा विद्यालयमा पढाइ भएन भने बालबालिकालाई भारत लैजाने गरिएको छ । विगु गाउँपालिकाको शिक्षा शाखाका निमित्त प्रमुख नवराज बस्नेतले ठोङठोङ प्राविमा सधै पढाइ भएको बताए । विद्यालयमा खानेपानीको समस्या र खोलामा पुल नहुँदा विद्यार्थीलाई आउजाउमा समस्या भएकोबारे भने उनले थाहा नभएको बताए । यसअघि भूकम्पका कारण विद्यालय भवनमा क्षति पुगेपछि केही समय पढाइमा समस्या देखिएको थियो । तर पुनर्निर्माण प्राधिकरणको सहयोगमा दुईकोठे भवन निर्माण गरिसकिएको छ । तर मंगलीलाई चैतपछि विद्यालयको अवस्था कस्तो होला भन्ने चिन्ता छ । किनकि, ठोङठोङका शिक्षक बस्नेतले आउँदो चैतबाट अवकाश लिँदै छन् । चैतपछि सर यो गाउँमा आउनुहुन्न, उनले भनिन्, विगतकै जस्तो विद्यालयमा ताला लाग्छ कि भन्ने डर छ ।"
आधुनिक बसपार्कको काम आधा सकियो,"सिन्धुली (कास) कमलामाई नगरपालिका९ भिमानमा आधुनिक बसपार्क निर्माणको काम आधा सकिएको छ । वाग्मती प्रदेश सरकारको ४ करोड १५ लाख रुपैयाँको लागतमा निर्माणाधीन बसपार्कको काम ५० प्रतिशत काम सकिएको सहरी विकास तथा भवन डिभिजन कार्यालयले जनाएको हो । एक वर्षअघि निर्माण सुरु भएको बसपार्कको काम असार मसान्तसम्ममा सकेर सञ्चालनमा ल्याइने सहरी विकास तथा भवन डिभिजन प्रमुख दुर्गाप्रसाद घिमिरेले जनाए । कार्यालय प्रमुख घिमिरेका अनुसार बसर्पाकभित्र बस टर्मिनल, बस रोकेर राख्ने ह्यांगर, यात्रु प्रतिक्षालय, टिकट काउन्टरसहितको ३ तलाको कार्यालय भवन, सवारीसाधन मर्मत गर्ने ठाउँ र शौचालय निर्माण हुनेछ । बसपार्कमा सयवटा सवारीसाधन अटाउने जनाइएको छ ।आधुनिक बसपार्क निर्माणका लागि प्रदेश सरकारले ७ करोड २२ लाख रुपैयाँको टेन्डर गरेकामा विकास एन्ड ब्रदर्स, आत्रेय र श्रीकृष्ण जेभीले ४ करोड १५ लाखमा सकारेका छन् । बीपी राजमार्ग र निर्माणाधीन मदन भण्डारी राजमार्गको संगम भिमानमा सवारीसाधन पार्किङ अव्यवस्थित भएपछि बसपार्कको खाँचो औंल्याइएको थियो । यो बसपार्क खासगरी बीपी र मदन भण्डारी राजमार्गलाई लक्षित गरी बनाइएको हो । कार्यालय प्रमुख घिमिरेले भने, यहाँ यी दुई राजमार्गमा तथा स्थानीय सडकमा गुड्ने गाडी पार्किङ गर्न सकिन्छ ।सिन्धुलीमा राष्ट्रिय गौरवका बीपी, मदन भण्डारी र पुष्पलाल तीन ठूला राजमार्ग निर्माणसँगै सवारीसाधनको चाप बढेपछि बसपार्क निर्माणका लागि स्थानीयले माग गरेका थिए । बर्सेनि सवारीसाधन वृद्धि हुँदै गएको छ, स्थानीय दीपक बरालले भने, बसपार्क व्यवस्थित नहुँदा यात्रुले धेरै समस्या झेल्न बाध्य भएका थिए ।"
बस दुर्घटनामा ८० घाइते,नुवाकोट (कास) नुवाकोटको किस्पाङ गाउँपालिका३ किर्नेबेगरमा बस दुर्घटना हुँदा ८० जना घाइते भएका छन् । गम्भीर घाइते ७ जनाको जिल्ला अस्पताल त्रिशूलीमा उपचार हुन नसकेपछि काठमाडौं पठाइएको छ । घाइतेमध्ये ३ जनालाई हेलिकोप्टरबाट पठाइएको जिल्ला प्रहरी कार्यालय नुवाकोटले जनाएको छ । अन्य घाइतेहरूको जिल्ला अस्पताल त्रिशूलीमा उपचार भैरहेको छ । वाग्मती प्रदेश ३ ०१००६ ख १५४१ नम्बरको बस अनियन्त्रित भई दुर्घटना भएको डीएसपी रूपक खड्काले जनाए ।
युवक बेपत्ता,रामेछाप (कास) मन्थलीका २७ वर्षीय युवक दीपेश मानन्धर ४ दिनदेखि बेपत्ता भएका छन् । उनी बिहीबार बिहानदेखि सम्पर्कविहीन भएका हुन् । युवकका बुबा दिलकुमार मानन्धरले मधुमेह परीक्षणका लागि अस्पताल जान भनेर आफू कार्यालय गएको तर छोराको कुनै खबर नपाएको जनाए । कम्प्युटर विज्ञानमा स्नातक गरेका मानन्धरमा छिनछिनमा निदाउने रोग छ । मोटो शरीरका उनी धेरै नबोल्ने र लजालु स्वभावका छन् ।
टिपरको ठक्करबाट मृत्यु,भक्तपुर (कास) भक्तपुरमा टिपरको ठक्करबाट एक बालिकाको मृत्यु भएको छ । चाँगुनारायण नगरपालिका८ सुडाल रानीबारीमा बा४ख ७३५२ नम्बरको टिपरले ठक्कर दिँदा काभ्रे महाभारत गाउँपालिका२ की ८ वर्षीय विनीता मगरको मृत्यु भएको हो । शनिबार राति सुडालबाट च्याम्हासिंहतर्फ आउँदै गरेको टिपरको ठक्करबाट घाइते बालिकाको उपचारका क्रममा आइतबार बिहान मृत्यु भएको हो । टिपर चालक भक्तपुर जेलाका २७ वर्षीय राजेश कुस्मालाई पक्राउ गरेको प्रहरीले जनाएको छ ।
असिनाले सडक सेताम्मे,"भारी मात्रामा असिना परेपछि आइतबार दिउँसो सेताम्मे बनेको पोखराको सडक । महेन्द्रपुल, चिप्लेढुंगा, न्युरोड, नयाँबजार, सिर्जनाचोक, रानीपौवालगायत मुख्य बजार क्षेत्रका सडकमा सवारीसाधन सञ्चालनमा कठिनाइ भएको थियो । झन्डै साढे ३ घण्टासम्म परेको असिनापानीले थन्क्याउने बेलाको हिउँदे र बेमौसमी तरकारी बालीमा क्षति पुगेको छ ।तस्बिर ः रासस"
राजकुमार चेपाङको 'हत्या गर्ने सैनिकलाई जन्मकैद,"यस्तो थियो घटनासाथमा कुनै हातहतियार नभएका उनीहरूलाई निकुञ्जभित्रको खोलामा घोंगी खोजिरहेको अवस्थामा सैनिक टोलीले दिउँसो १ बजे नियन्त्रणमा लिएको थियो । राजकुमारसँगै राप्ती२, मिलनटोलका सन्तोष चेपाङ (२५), बमबहादुर मगर (३२), दिलमाया चेपाङ (२५), माया राई, पूर्ण चेपाङ (२३), सन्तलाल प्रजा (३२) र गोपीराम प्रजा (३२) पक्राउ परेका थिए । उनीहरूले मानव अधिकारकर्मीलाई बताएअनुसार पाँच जना पुरूषलाई सैनिकले एकएक गरी बुट र लाठीले पिटेका थिए । ती सैनिकले पाँचै जनालाई भुइँमा सुत्न लगाएर ढाडमा बुटले हिर्काएका थिए भने १०० पटकसम्म उठबस र पुसअप गर्न लगाएका थिए । सातै जनालाई ठुल्ठूला मुढा बोकाएर निकुञ्जको कार्यालयसम्म पुर्याउन लगाएका थिए । निकुञ्जका कर्मचारीले उनीहरूलाई दुई घण्टा नियन्त्रणमा राखे र सातै जनाको तस्बिर खिचेर व्यक्तिगत विवरण राखी एक हजार रुपैयाँ जरिवाना तिर्नुपर्ने बताएका थिए तर पीडितले आफूहरूसँग त्यत्रो रकम नभएको बताएपछि भोलिपल्ट आएर ५ सय रुपैयाँ तिर्नुपर्ने सर्तमा छाडेका थिए । बाटोमा हिँड्न पनि नसक्ने अवस्थामा पुगेका राजकुमारलाई साथीहरूले बोकेर घर पुर्याएका थिए ।राजकुमारको मृत्युपछि उनका बुबा विष्णुलाल चेपाङले जाहेरी दिए पनि प्रहरीले सुरुमा अनुसन्धान अगाडि बढाएन । चितवनमै विरोध बढ्दै गएपछि साउन १६ मा प्रमुख जिल्ला अधिकारी, पीडित परिवार, चेपाङ संघ, चितवन राष्ट्रिय निकुञ्ज कार्यालय, राप्ती नगरपालिका, नेपाली सेनालगायतबीचको छलफलले पाँचवटा सहमति गरेको थियो । कुटपिटकै कारण राजकुमार चेपाङको मृत्यु भएको भन्ने उनका साथीहरूको भनाइ रहेकाले निष्पक्ष छानबिन र अनुसन्धान गरी दोषीलाई कानुनबमोजिम कारबाही गर्ने, मृतककी नाबालिका छोरीलाई स्कुल जाने उमेर नपुग्दासम्म भरणपोषण र त्यसपछि कक्षा १२ सम्म पढ्नका लागि निकुञ्ज मध्यवर्ती क्षेत्र उपभोक्ता समिति लोथरले सहयोग गर्ने सहमति भएको थियो । मृतकको घर निर्माणका लागि निकुञ्जले निर्माण सामग्री उपलब्ध गराउने, निकुञ्जको मध्यवर्ती क्षेत्र उपभोक्ता समितिबाट ७ लाख र नगरपालिकाबाट ३ लाख रुपैयाँ उपलब्ध गराउने तथा मृतकका परिवारले शव बुझेर अन्तिम संस्कार गरी आन्दोलन स्थगित गर्ने सहमति भएको थियो । सहमतिअनुसार पीडित परिवारले शव बुझेर अन्तिम संस्कार गरेका थिए । त्यसको साढे दुई महिनापछि २०७७ असोज २६ मा बुढाविरुद्ध चितवन जिल्ला अदालतमा मुद्दा दायर गरिएको थियो । त्यसको सातौं सुनुवाइमा गत असारमा जिल्ला अदालतले फैसला गरेको थियो ।गत पुसमा स्थलगत रिपोर्टिङका क्रममा कान्तिपुरकर्मीसँग मृतक राजकुमारकी आमा आइतीमाया चेपाङले छोराको हत्या गर्ने व्यक्तिलाई कारबाही नभएकाले आफूहरूले न्याय नपाएको बताएकी थिइन् । छोराको मृत्युपछि बुहारीको बिहे गरिदिएकी उनी तीन वर्षकी नातिनी हुर्काएर बसिरहेकी छन् । आइतबार साँझ टेलिफोन सम्पर्कमा आएकी उनले आफूहरूलाई के खाने, के लाउने भन्ने समस्या भइरहेको बताइन् । उनले उच्च अदालतको फैसलाबारे केही जानकारी पाएकी थिइनन् । राजकुमारका बुबा विष्णुले ज्यालादारी गरेर तथा भाइ पदमले ट्र्याक्टर चलाएर परिवारको गुजारा चलाउँदै आएका छन् ।"
मुद्दा भटाभट छिन्ने पद्धति बसाल,"कानुन सुधारका अभियन्ताहरूले बारम्बार दोहोर्याइरहने ढिलो न्याय दिनु भनेको न्याय नदिनुजत्तिकै हो भन्ने उक्ति नेपालका सन्दर्भमा सदैव मननीय छ । न्यायको अन्तिम टुंगो लगाउने सर्वोच्च अदालतमै मुद्दाको चाप टनाटन छ । यस अदालतमा थुप्रिएका ३३ हजार मुद्दामध्ये पाँच वर्ष नाघेका मुद्दा मात्रै २ हजारभन्दा बढी छन् । सर्वोच्च अदालतको वार्षिक प्रतिवेदन अनुसार दुई वर्षदेखि पाँच वर्षबीचका मुद्दा नै करिब ९ हजार छन् । न्यायप्राप्तिको अन्तिम भरोसाको मन्दिर मा न्यायकै याचनामा वर्षौं तड्पिनुपर्ने यो टीठलाग्दो अवस्थाले पीडितहरूमाथि अरू अन्याय थपेको छ । कतिपय अवस्थामा मुद्दा छिनिँदासम्म न्यायको सन्दर्भ सकिइसक्ने स्थिति छ । पछिल्लो समय न्यायालयमा देखिएको अभूतपूर्व संकटका कारण पनि यो समस्या बल्झिएको हो । यो आर्थिक वर्षमा सर्वोच्चमा जम्मा ८ प्रतिशत मात्रै फर्स्योट भएका छन् । अघिल्ला वर्षहरूमा पनि सर्वोच्च अदालतमा मुद्दा किनारा लाग्ने दर तल्ला तहका उच्च र जिल्ला अदालतमा भन्दा अत्यन्त कम देखिन्छ । वार्षिक रूपमा सरदर ३० प्रतिशत मुद्दा किनारा लगाउँदै आएको सर्वोच्चले यस वर्ष अघिल्ला वर्षहरूको त्यही न्यून दरलाई समेत भेट्याउन गाह्रो पर्ने देखिन्छ । प्रधानन्यायाधीश चोलेन्द्रशमशेर जबराविरुद्ध महाभियोग दर्ता भएपछि कायममुकायम बनेका दीपककुमार कार्कीको एउटा प्रमुख चुनौती मुद्दाको भार घटाउनु पनि हो । न्यायालयको समग्र सुधारको एउटा कार्यसूची शीघ्र मुद्दा फर्स्योट बन्नैपर्छ । प्रधानन्यायाधीश जबराविरुद्ध महाभियोग दर्ताका कारण नेपाल बारको आन्दोलन स्थगित हुने र न्याय प्रशासन चुस्त हुने अपेक्षा गर्न सकिन्छ । यद्यपि, छिटो मुद्दा छिन्ने कार्यलाई अभियानकै रूपमा नियमित अनुशीलन नगर्ने हो भने अहिलेको भार सजिलै घटाउन सम्भव छैन । न्यायाधीश संख्या बढाउँदा पनि मुद्दा फर्स्योट दर नबढेको यहाँ स्मरणीय छ । संविधान जारी हुँदै गर्दा २०७२ सालमा सर्वोच्च अदालतमा करिब २४ हजार मुद्दा फैसला हुन बाँकी थिए । त्यति बेला सर्वोच्चमा १५ जना स्थायी न्यायाधीशको दरबन्दी रहे पनि १० जना मात्रै कार्यरत थिए । मुद्दाको चाप घटाउन नयाँ संविधानमार्फत न्यायाधीशको दरबन्दी बढाएर २१ पुर्याइयो । २०७३ साउन १७ मा एकै पटक ११ जना न्यायाधीश थपियो । परन्तु अपेक्षा अनुरूप वर्षौंदेखि थुप्रिएका मुद्दा भटाभट फर्स्योट भएनन्, उल्टो थुप्रो बढ्दै गयो । न्यायको सामान्य सिद्धान्त र संविधानको मर्म बमोजिम समयमै न्यायको फैसला गर्ने व्यवस्थित पद्धति बसाल्न ढिलाइ भैसकेको छ । यस कार्यको सरल सूत्र पक्कै नहोला, तैपनि मुद्दामा ढिलाइ हुने कारणहरू पत्ता लगाई समयसीमा नै बनाएर छिटोछरितो र सर्वसुलभ न्याय दिने परिपाटी बसाल्नुको विकल्प छैन, सर्वोच्चको नवनेतृत्वको ध्यान यसतर्फ जानैपर्छ । अहिले सेवाग्राहीले सामान्य अवस्थामा पनि आफ्नो मुद्दा कहिले टुंगिन्छ भनेर आकलन गर्न सक्ने अवस्था छैन । न्यायिक सुशासनको निम्छरो अवस्थाको द्योतक हो यो । आफ्नो मुद्दा कहिले फैसला हुन्छ भनेर पूर्वानुमान गर्न सक्ने अवस्था कायम नभएसम्म नागरिकहरूले न्यायको प्रत्याभूति गर्न सक्दैनन्, न कानुनी शासन स्थापनामै सघाउ पुग्छ । सर्वोच्चका वरिष्ठतम न्यायाधीश रहेका कार्की कायममुकायम प्रधानन्यायाधीश बनेपछि शुक्रबार पहिलो पटक बसेको सर्वोच्च अदालतको पूर्ण बैठकले अटोमेसन प्रक्रिया सुरु गर्नेबारे भइरहेको अध्ययन सकेर प्रतिवेदन छिटो तयार पार्ने र न्यायाधीश हरिकृष्ण कार्की नेतृत्वको समितिले दिएको विकृतिविहीन न्यायपालिकाबारेको प्रतिवेदनले औंल्याएअनुसार तत्कालै सुधारको प्रक्रिया थाल्ने निर्णय गरेको छ । यसबाट न्यायिक सुशासनको अवस्थामा सुधार आउने अपेक्षा गर्न सकिन्छ । आशा गरौं, सेवाग्राहीका मुद्दा कसरी छिटै टुंग्याउने भन्ने विषयलाई सर्वोच्चले अब आफ्नो एउटा प्रमुख मुद्दा बनाउनेछ । न्यायपालिकाको चौथो रणनीतिक योजनाले जिल्ला अदालतमा सरल प्रकृतिका मुद्दा १ सय ८० दिनभित्र, सामान्य प्रकृतिका मुद्दा ३ सय ६५ दिनभित्र र जटिल प्रकृतिका मुद्दा ५ सय ४५ दिनभित्र फैसला गरिसक्ने लक्ष्य निर्धारण गरेको छ । सर्वोच्चका निम्ति पनि यस्तै समयसीमा निर्धारणको खाँचो टड्कारो देखिइसकेको छ । न्यायालयको गरिमा बढाउन तथा यसप्रतिको जनआस्था वृद्धि गर्न पनि एउटै मुद्दा लामो समय अड्किरहने दुरवस्थाको अन्त्य हुनुपर्छ । यसका लागि सर्वोच्चमा अनावश्यक चाप घटाउन कति प्रकृतिका मुद्दाहरूको अन्तिम छिनोफानो पुनरावेदन तहमै गर्नेबारे पनि सोच्न सकिन्छ । यसो भएमा दूरदराजका जनताले एउटै मुद्दाका लागि जिल्ला, पुनरावेदन र सर्वोच्चसम्म धाएर त्यसमै आफ्नो सम्पूर्ण जीवन बिताउनुपर्ने अवस्थाको अन्त्य हुन सक्छ । यसै गरी, द्रुत गतिमा मुद्दा छिन्न सर्वोच्च प्रशासनले न्यायिक प्रक्रियासँग प्रत्यक्ष सरोकार राख्ने प्रहरी, सरकारी वकिल, बार एसोसिएसनसम्बद्ध कानुन व्यवसायीसित पनि उचित समन्वय गर्नुपर्छ । र, न्यायिक कामकारबाहीलाई छिटोछरितो र प्रभावकारी बनाउन युगसापेक्ष सूचना प्रविधिको पनि उच्चतम प्रयोग गरिनुपर्छ । जसरी हुन्छ, मुद्दा यथासमय छिन्ने तथा न्यायलाई ढिलो र अनिश्चित नबनाउनेतर्फ सर्वोच्च नेतृत्वले अविलम्ब पहल थाल्नुपर्छ ।"
गठबन्धनको भविष्य र कांग्रेस,"एमसीसीकै कारण सत्तारूढ गठबन्धन टुटेमा आगामी निर्वाचनमा कुन दललाई बढी घाटा होला ? जोखना सुरु भएको छ । गठबन्धन भएकै कारण गएको राष्ट्रिय सभा निर्वाचनमा १९ मध्ये १८ सिट सत्तारूढ दलहरूले जितेका थिए । आगामी चुनावमा पनि यस्तै नतिजा आउने आकलन थियो । गठबन्धन कायम रहे एमालेलाई शक्तिमा आउन निकै गाह्रो पर्छ । यसर्थ एमाले गठबन्धन तोड्न शेरबहादुर देउवाको जुनसुकै सर्त मान्न तयार छ । तर गठबन्धन तोडिए के कांग्रेसले एक्लै आगामी चुनाव जित्न सक्ला ? देउवा प्रधानमन्त्रीमा टिकिरहलान् ? कांग्रेसभित्र घनीभूत छलफल हुनुपर्ने विषय हो यो । एकातिर आफूलाई मुलुककै सबैभन्दा ठूलो र बलियो पार्टी मान्ने एमालेसमेत निर्वाचनबाट तर्सेर ससाना पार्टीहरूसँग गठबन्धन गर्न तम्तयार भएको छ । अर्कातिर गत चुनावमा निकै कमजोर परिणाम ल्याएको कांग्रेसका शेखर कोइरालागगन थापा समूहले गठबन्धनबिनै एक्लै लड्नुपर्छ भनिरहेको छ । के गठबन्धनबिना नै कांग्रेस एक्लैले आगामी स्थानीय, प्रदेश र संघको चुनावमा बहुमत ल्याउन सक्ला ? नसकेमा त्यसको जिम्मा शेखरगगनले लिन्छन् ? होइन भने गठबन्धन गरेर चुनाव लड्नुको विकल्प छैन । कांग्रेस पराजित भएमा देशमा पुनः राज्यसत्ता कब्जाको स्थिति आउन सक्छ । यतिबेला आगामी निर्वाचनमा पाँचदलीय गठबन्धन मिलेर लड्ने वा छुट्टाछुट्टै भन्ने बहस घनीभूत रूपमा चलिरहेको छ । गठबन्धन बनाएरै चुनाव लडौं भन्ने पक्षमा माओबादी केन्द्र र एकीकृत समाजवादी छन् भने कांग्रेसभित्र दुई धार देखिएको छ । आफ्नो एकल बलमा चुनाव लड्नु र जित्नु पक्कै पनि राम्रो कुरा हो । तथापि परिस्थितिको मूल्यांकन नगरी चुनाव लडी पराजित भएमा त्यसको दोष कसले लिने ? बहुमत नपाउने अवस्थामा एक्लै चुनाव लड्छु भन्नु कांग्रेसको ठूलो मूर्खता हुनेछ । र यसो गरिएमा आगामी सत्ता कांग्रेसबाट गुम्न पनि सक्नेछ । शेखरगगनले सम्झनुपर्छ हिजो ओलीको शासनकालमा कसरी देश चलेको थियो ? संविधानविपरीत २२ पटक संसद् विघटन गरियो । संवैधानिक अंगहरूमा मनपरी रूपमा नियुक्ति गरी कमजोर बनाइयो । राजस्व अनुसन्धान, गुप्तचर विभागहरू प्रधानमन्त्रीमातहत ल्याएर शक्तिको दुरुपयोग गर्न खोजियो । प्रेसलाई नियन्त्रण गर्न विधेयक तर्जुमा गरियो । नेपालको गिटीढुंगा भारतमा निर्यात गर्ने गरी बजेटमै व्यवस्था गरियो । कथम्कदाचित पुनः ओली सत्तामा आए यस्तै गतिविधि हुने हुन् । यसर्थ शेखरगगनले आउने चुनाव कांग्रेस एक्लैले लड्छ भनेर हठ देखाउनु बुद्धिमानी होइन न त दूरदृष्टि नै हो । गोपाल देवकोटा, चावहिल, काठमाडौं"
सडकबाट संसद् पुगेको एमसीसी,"यतिबेला एमसीसीको पक्षमा भन्दा विपक्षमा आवाजहरू बुलन्द भइरहेका छन् । सत्तारूढ गठबन्धनको प्रमुख घटक कांग्रेस एकमतले एमसीसी पास गराउन लागिपरेको छ भने गठबन्धनकै अन्य दलको यसबारे एकमत छैन । सत्तारूढ दलहरूको विरोधका बावजुद आइतबार एमसीसी प्रतिनिधिसभामा पेस गरिएको छ । सरकारमा सहभागी दलका मूल नेतृत्वले एमसीसी संसद्मा पेस गर्न दिने सहमति गरेको भए पनि तिनका कार्यकर्ता सडकमा प्रदर्शन गरिरहेका छन् । सत्तारूढ दलभित्रै असहमति रहेको खबर पनि बाहिरिएको छ । यसले ती दलका नेतृत्वले गरेको निर्णय केवल व्यक्तिगत रहेछ भन्ने देखिएको छ । हिजोआज एमसीसीको विरोधमा सडकमा आगो बलिरहेको छ । यस्ता आवाजलाई सरकारले सुनेको छैन । किन विरोध भइरहेको छ भन्नेबारे सरकारले बुझ्न आवश्यक छ । संसद्भवनबाहिर सडक प्रदर्शन भइरहँदा एमसीसी संसद्मा पेस किन गर्न परेको ? फेरि विरोध गर्नेहरू पनि पेस गर्न सहमत दलका कार्यकर्ता छन् । किन यस्तो भइरहेको छ ? अहिलेसम्मको परिस्थिति हेर्दा, सडक प्रदर्शन नियाल्दा अब यो वार कि पार नहुन्जेलसम्म नेपालीले सास्ती बेहोर्नुपर्ने देखिन्छ । सुजन देवकोटा, पालुङ्टार४, गोरखानेपाल र अमेरिकाको सम्बन्ध ७५ वर्षपहिलेदेखिको हो । यस अवधिमा अमेरिकाले नेपालका विभिन्न क्षेत्रमा सहयोग पुर्याउँदै आएको छ । अमेरिका मात्र नभई विभिन्न मुलुकबाट नेपालको विकासका लागि धेरै सम्झौता तथा सहयोग प्राप्त नभएको होइन । आजसम्म प्राप्त कुनै सहयोगमा कहीँकतै एमसीसीको जस्तो चर्को विरोध भएको थिएन । तर, एमसीसी परियोजनामा यतिका विवाद किन भइरहेको छ ? अहिले सडकमा विरोधका बावजुद यसलाई संसद्मा पेस गरिएको छ । अब यसको सदनमै छलफल हुनेछ । केहीअघि यसै दैनिकमा अमेरिकी राजदूतले एमसीसीको सन्दर्भमा धम्की दिएको समाचार आएको थियो । यो किन आएको हो ? के कूटनीतिक मर्यादा यही हो ? सार्वभौमसम्पन्न मुलुक नेपालले कुनै पनि मुलुकबाट आर्थिक सहयोग लिनेनलिने निर्णय लिन सक्दैन र ? बिनाआधार र औचित्य खर्बौं झ्वाम हुने मुलुकमा जाबो ५५ अर्बको एमसीसी नआए विकास ठप्प हुन्छ ? त्यसमा पनि इन्डो प्यासेफिक रणनीतिमा आधारित एमसीसी सम्झौतामा सत्ता गठबन्धन नै तोड्न सक्ने धक्की कत्तिको नैतिक र शोभनीय होला ? नेपाल सानो र गरिब मुलुक भए पनि इन्डो प्यासेफिक रणनीतिमा जेलिएको अनुदानमा बिक्न किमार्थ नहुने तथ्य कसैले बिर्सन हुँदैन । र यसैलाई राजनीतिक स्वार्थको खेल बनाई गिजोल्न हुँदैन । अतः कानुनी, संवैधानिक, आर्थिक, सामाजिक, कूटनीतिक लगायत क्षेत्रका विज्ञसँग परामर्श गरेर यदि यो सम्झौता नेपालको हितमा भए खुला भएर अनुमोदन गर्न कसले पो छेक्ला र ? तर मुलुकको अहित दर्साउने बुँदामा संशोधनको प्रस्ताव गर्ने र संशोधन हुनै नसक्ने भए सम्झौता फिर्ता गर्न सकिन्न र ? गंगाराज अर्याल, पाणिनि८, अर्घाखाँचीएमसीसी परियोजना लामो समयसम्म अनिर्णीत हुनु देशकै लागि दुःखदायी कुरा हो । विद्युतीय प्रसारण लाइन तथा सडक पूर्वाधार विस्तार समेटिएको यो अनुदान संसद्मा पेस भएको छ । एकातिर ऋणमा आधारित चीनको बीआरआई परियोजना चुपचाप स्विकार्ने अर्कोतर्फ अनुदानमा आधारित परियोजना अस्वीकार गर्नेजस्ता परस्पर अमिल्दा व्यवहारबाट पश्चिमाहरू हामीसँग सशंकित छन् । सबैलाई थाहै छ, नेपालको आर्थिक विकास अन्तर्राष्ट्रिय दातृ संस्थाको सहयोग, ऋण तथा लगानीबाट डोरिँदै आएको छ । तत्काल यस नियतिमा क्रमभंगताको गुन्जायस छैन । यस सम्झौताका केही प्रावधान बहुअर्थी वा संशयपूर्ण पनि छन् । परियोजना अवधिभर सुरक्षाबाहेकका नेपालको संविधानविपरीतका प्रावधानहरू स्वतः निष्क्रिय हुने संकल्प प्रस्ताव संसद्बाट पारित गरेर निकास दिन सकिन्छ । वास्तवमा यो अनुदान अस्वीकार गर्नु पश्चिमा प्रभावका सम्पूर्ण सहयोगहरूमा चुकुल लगाउनु हो अर्थात् अन्तर्राष्ट्रिय जगत्मा हाम्रो विश्वसनीयता कमजोर बनाउनु हो । यसलाई चुनाव जित्ने अस्त्रका रूपमा राजनीतिक दलहरूले लिनु हुन्न । राष्ट्रिय दल बन्न राष्ट्रिय मुद्दामा एक हुन पनि सिक्नुपर्छ । पास भए आकाशै खस्छ भन्ने भ्रम छरेर आजै बंकर खन्नेतर्फ जनतालाई लगाउनुको साटो आकाशै खसे पनि हाम्रा पोल्टामा ताराजस्तै अनन्त सम्भावना पनि आइपुग्छ भनेर सकारात्मक सन्देश सञ्चार गर्दै मुलकलाई आफूभन्दा माथि राखेर नेताहरूले सही समयमा सही निर्णय गर्नुपर्छ । मुकुन्द अर्याल, स्याङ्जा"
"एमसीसी, भीडतन्त्र र रणमैदान काठमाडौं","आत्मघाती कदमकेही विषय तीता तर भन्नैपर्ने छन् । चीन र उसका नेपाली हितरक्षकहरूले बुझ्नैपर्ने कुरा के हो भने, अहिलेको जस्तै अनर्गल प्रचारबाजीको नजिर स्थापित गरेपछि भविष्यमा चीनबाटै आउने परियोजनाहरूको नियति पनि एमसीसीकै जस्तो हुनेछ । वास्तवमा, कडा चिनियाँ सर्तहरूका कारण नै चीनले आफ्नो बहुप्रचारित बेल्ट एन्ड रोड (बीआरआई) मार्फत सहायता दिन सुरु गरेको नौ वर्षमा नेपालजस्तो नजिकको छिमेकमा एउटा पनि परियोजनामा उल्लेख्य लगानी गरेको छैन । हरेकलाई थाहा छ, चिनियाँ आर्थिक सहायताका सर्त अमेरिकी सर्तहरूभन्दा किमार्थ नरम छैनन्, पारदर्शी छैनन् । नेपाली कम्युनिस्टहरूको चीन र त्यहाँको सत्तारूढ कम्युनिस्ट पार्टीसँगको अस्वाभाविक लसपस र उसका चुलिएका अपेक्षाहरू नेपालको संघीय लोकतान्त्रिक गणतन्त्र सुदृढ गर्न सहायक वा प्रत्युत्पादक के हुन्छन् भन्ने अर्को अहम् प्रश्न हो । नेपालका कम्युनिस्ट पार्टीहरूलाई लोकतन्त्र एउटा बाध्यात्मक परिस्थितिले स्विकारिएको व्यवस्था र चिनियाँ चरित्रसहितको समाजवाद चाहिँ घातक आकर्षणको व्यवस्था भएको छ । यसका अतिरिक्त, चीनले इतिहासको आफ्नो राजनीतिनिरपेक्ष कूटनीतिक शैलीको सट्टा पछिल्लो समय आफ्नो सफल समाजवादको मोडल पनि बाह्य विश्वमा सके अभ्यास र नसके प्रशंसा गराउने रणनीति लिएको छ । चीनले छोटो समयमा जनताका आधारभूत आवश्यकताहरू कम्युनिस्ट शासनअन्तर्गत नै हासिल गरेकाले नेपालका धेरै कम्युनिस्टलाई लोकतन्त्रबिनाको विकास मोडलप्रति राम्रै मोह देखिन्छ । त्यसैले, उनीहरूले लोकतन्त्रलाई ससर्त, आंशिक र सुविधाका आधारमा अपनाउने व्यवहार गरेको देखिन्छ । लोकतन्त्रको मूल आधार मानिएको प्रतिनिधिसभामा एमसीसीलाई छलफलका लागि प्रवेश नगराएर गिजोलिरहनु त्यही व्यवहारको एउटा पछिल्लो उदाहरण हो । तर, लोकतन्त्रको औचित्य र अपरिहार्यता त जनताका यस्ता आधारभूत आवश्यकता परिपूर्ति भएपछि झन् घनीभूत हुँदै जान्छ । नभए, शान्ति र समृद्धिको उदाहरण मानिने स्क्यान्डिनेभियन मुलुकहरूमा त लोकतन्त्रको महत्त्व कम हुँदै जानुपर्ने हो । तर, परिदृश्य त्यसको ठीकविपरीत छ ।अन्त्यमा, के प्रस्ट छ भने, एमसीसीकै आकारको कुनै परियोजना चीनलगायत कुनै पनि मुलुकले यसका भन्दा लचिला सर्तहरू राखेर तत्काल नेपाललाई दिने सम्भावना छैन । यस्ता सहायताहरू नआएर मुलुकको हित हुन्छ भन्ने गलत भाष्यलाई मुलुकको पूर्ण परनिर्भर र जोखिमउन्मुख भएको यथार्थले गिज्याइरहेको छ । जसरी अहिले संसद् र स्थापित नीतिहरूको मूल्यलाई भीडतन्त्रका माध्यम ओझेल पार्ने कसरत भएको छ, त्यसबाट भविष्यका लागि खराब अलोकतान्त्रिक मानक स्थापित हुँदै छ । त्यसैले, एमसीसी झारा टार्नका लागि संसद्मा दर्ता गरेर मात्र हुँदैन, त्यसले राष्ट्रिय स्वामित्व ग्रहण गर्ने गरी पारित गर्नुपर्छ । अन्यथा, कुनै अन्तर्राष्ट्रिय दाताले नेपाललाई विश्वासै नगर्ने स्थिति उत्पन्न हुने जोखिम टड्कारो छ ।"
बाढीपहिरोले १४६ को मृत्यु,पेट्रोपोलिस (एजेन्सी) ब्राजिलको पेट्रोपोलिसमा आएको विनाशकारी बाढीपहिरोका कारण मृत्यु हुनेको संख्या १४६ पुगेको छ । मृत्यु हुनेमा २७ बालबालिका तथा किशोरकिशोरी छन् । चार दिनयताको भारी वर्षासँगैको बाढी र पहिरोका कारण कम्तीमा १ सय ९१ जना बेपत्ता भएका अधिकारीहरूले जनाएका छन् । व्यापक वर्षाका कारण सडकहरू नै खोलामा परिणत भएका अन्तर्राष्ट्रिय सञ्चारमाध्यमहरूले जनाएका छन् । सबैभन्दा बढी प्रभावित पेटोपोलिसमा हजारौं मानिस प्रभावित भएका छन् । रियो दी जेनेरियोको उत्तरी क्षेत्रमा पनि बाढीले असर गरेको छ । बाढी तथा डुबानका कारण करिब दर्जनौं घर क्षतिग्रस्त भएका छन् । कम्तीमा ९ सय जनाले विद्यालय तथा अस्थायी शिविरमा आश्रय लिइरहेको जनाइएको छ । राष्ट्रपति जैरु बोल्सोनारोले बाढी प्रभावित क्षेत्रको अवलोकन गर्दै आफूले जीवनमा पहिलोपटक यस्तो विनाशकारी बाढीको वितण्डा देखेको बताएका छन् ।
पञ्जाबमा आउला आमआदमी ?,"(नयाँदिल्ली)  भारतीय राज्य पञ्जाबमा आगामी सरकार कसको ? मतदाताले आफ्नो गोप्य निर्णय आइतबार दिइसकेका छन् । मतदाताले दिएको निर्णय भने मार्च १० मा मात्रै सार्वजनिक हुनेछ । पञ्जाबमा पूरै शक्ति खनाएका कंग्रेस र आमआदमी (आप) बीच नै तीव्र प्रतिस्पर्धा देखिएको छ । कंग्रेस आफ्नो साख बचाउन लागिपरेको छ भने आप दिल्लीबाहिर पनि सरकार चलाउने प्रयासमा छ । सरकार बनाउन दुई दलबीचको भिडन्तमा आफ्नो स्पेसको खोजीमा छ भारतीय जनता पार्टी (भाजपा) । केन्द्रमा सरकार चलाइरहेको भाजपा भने पञ्जाबको राजनीतिमा सधैं कमजोर देखिँदै आएको छ । प्रधानमन्त्री नरेन्द्र मोदीको कडा आलोचक कंग्रेस र आप पञ्जाबको राजनीतिमा भने प्रतिस्पर्धी देखिएका छन् । त्यहाँ कंग्रेस नेता राहुल गान्धी र आप नेता तथा दिल्लीका मुख्यमन्त्री अरविन्द केजरीवालले एकअर्काको आलोचनाका लागि समय खर्चेको महिनौं भइसकेको छ । कारण हो, पञ्जाबमा कंग्रेसको सरकार छ । र, त्यहाँ आपले कांग्रेसलाई धक्का दिने गरी चुनावी प्रतिस्पर्धामा देखिएको छ । आपलाई रोकेर कंग्रेस जसरी पनि पञ्जाबको सत्ता कायम राख्न प्रयत्नशील छ । अर्कोतिर, दिल्लीभन्दा बाहिर यसअघि सधैं असफल रहेको आप सम्भावनाको खोजीमा छ । पहिलेदेखि नै कमजोर रहेको भाजपा क्षेत्रीय दलसँगको सहकार्यमा आफ्नो स्थान बनाउने ध्याउन्नमा देखिएको छ । पञ्जाबको राजनीतिमा अर्को पार्टी शिरोमणि अकाली दल (एसडीसी) पनि प्रतिस्पर्धामा देखिन्छ । चुनावको समयमा कंग्रेस र आप विभिन्न समस्याबाट घेरिएपछि त्यसको लाभ अकाली दललाई पुगेको कतिपयको विश्लेषण छ । सरदारहरूबीचको भिडन्त रोचक मानिएको छ । प्रमुख पार्टीले अघि सारेका सम्भावित मुख्यमन्त्रीमा सबै सरदार छन् । कंग्रेसले पञ्जाब गुमाएमा उसको राजनीतिक शक्ति थप खुम्चिनेछ । केन्द्र शासितसहित ३१ राज्यमध्ये ३ वटामा मात्रै कंग्रेसको सरकार छ । कुनै बेला केन्द्रसहित १८ राज्यमा कंग्रेसको सरकार थियो । सन् २०१४ मा भाजपको आगमनसँगै खुम्चिँदै गएको कंग्रेसले पुनः टाउको उठाउन सकेको छैन । जसका कारण आफूसँग भएका राज्य जसरी पनि जोगाउन कंग्रेसले शक्ति केन्द्रित गरेको छ । तर, पञ्जाबमै पार्टीभित्र पहिलेदेखि नै कायम विवाद र चुनावको मुखमा टिकट वितरण तथा मुख्यमन्त्री चयनपछि देखिएको असन्तुष्टिले कंग्रेसलाई पञ्जाबको साख बचाइराख्न निकै चुनौती देखिएको छ । मतदाताले आफ्नो मत दिइसकेकाले अब परिणाम पर्खिनु नै उचित हुने पञ्जाबस्थित राजनीतिक जानकारहरू बताउँछन् । तर, परिस्थिति र विश्लेषणले कंग्रेसलाई सरकार बचाइराख्न सहज भने देखिन्न । चुनावको अवस्था हेर्दा यसपटक कंग्रेसले आफ्नो हैसियत गुमाउने देखिन्छ । कंग्रेस दोस्रो वा तेस्रो शक्ति बन्ने कतिपयको विश्लेषण छ । सन् २०१७ को चुनावमा कंग्रेस निकै बलियो अवस्थामा थियो । अहिले त्यस्तो स्थिति देखिएको छैन, कंग्रेसभित्रै देखिएको अन्तरकलहले उसलाई क्षति पुर्याउने सम्भावना छ, अर्कोतिर सरकार उसले चलाइरहेकाले त्यसको पनि केही नकारात्मक असर मतदानमा परेकै हुन्छ, पञ्जाबस्थित एक पत्रकारले भने, कंग्रेस धेरै सिटले तल झर्न सक्छ । र, त्यसको लाभ आप तथा अन्य दलले उठाउनेछन् । १ सय १७ सिट रहेको पञ्जाबमा सरकार बनाउन ५९ सिट आवश्यक पर्छ । यस पटकको प्रतिस्पर्धा हेर्दा कुनै एक दलले त्यो सिट ल्याउन पनि मुस्किल देख्छन् उनी । चुनावी सर्वेक्षणहरूले आपले ५१ देखि ५७ सिटमा विजयी हुने देखाएका छन् । त्यस्तै, कंग्रेसले ३८ देखि ४६ र एसडीसी १६ देखि २४ सिट जित्ने सर्वेक्षणमा देखिएको छ । दिल्ली नजिकैको पञ्जाबमा सत्ता हत्याउन केजरीवाल अघिल्लै चुनावदेखि प्रयासरत छन् । तर सन् २०१७ को चुनावमा उनको दलले अपेक्षाकृत जित भने हासिल गर्न सकेन । त्यतिबेला दिल्लीमा आपले सरकार चलाएको दुई वर्षमात्रै भएको थियो । र, अहिले ७ वर्ष सरकार चलाइसकेको केजरीवालले दिल्ली मोडल को प्रचार पञ्जाबमा गरेका छन् । ७ वर्षसम्म मुख्यमन्त्री रहँदा पनि कुनै पनि भ्रष्टाचारमा नमुछिएको तथा जनहतिमा गरेका कामले पञ्जाबका मतदाता कति लोभिएका छन्, त्यो भने परिणामले नै बताउँछ । तर, केजरीवालले पञ्जाबी मतदातालाई राम्ररी प्रभावित गर्न भने सफल देखिएका छन् । दुई महिना अगाडि भएको चण्डीगढ नगरपालिकाको चुनावले पनि त्यसलाई पुष्टि गरिसकेको छ । त्यसमा आप विजयी भएको थियो । अघिल्लो चुनावमा आपले २० सिट जितेर प्रतिपक्षी दलको स्थान लिएको थियो । पञ्जाबका मतदाताले चुनावपिच्छे मुड परिवर्तन गर्ने र नयाँ प्रयोग खोज्ने गरेकाले आपका लागि यो पटकको चुनावले सम्भावना बोकेको देखिन्छ । तर, मतदानको अघिल्लो दुईतीन दिनभित्रै आप नेता केजरीवाललाई विभिन्न मुद्दामा घेर्ने काम भएको छ । पहिला केजरीवालकै सहयोगी रहेका कुमार विश्वासको एउटा भिडियो सार्वजनिक भएको छ, जसमा केजरीवाललाई खालिस्तान समर्थक रहेको आरोप लगाइएको छ । अर्को चुनावी आचारसंहिता उल्लंघनको आरोप पनि लगाइएको छ । यस्ता कतिपय आरोपले आपलाई रक्षात्मक बनाएको छ । पञ्जाबमा ७० सालदेखि कंग्रेस वा अकाली दलले आलोपालो सरकार चलाइरहेका छन् । पञ्जाबको चुनावी परिणामले आपको राष्ट्रिय राजनीतिमा हैसियत निर्धारण गर्ने भने निश्चित छ ।"
विवाद नसुल्झिँदै यतीलाई विद्युत् उत्पादन अनुमति !,"(काठमाडौं)  सर्वोच्च अदालतमा मुद्दा विचाराधीन रहेकै अवस्थामा लाङटाङ खोला जलाशययुक्त जलविद्युत् आयोजनाको उत्पादन अनुमति प्रक्रिया अघि बढेको छ । आयोजनाको प्रवर्द्धक कम्पनी यती वर्ल्ड इन्भेस्टमेन्ट प्रालिले उत्पादन अनुमतिपत्रका लागि आवेदन दिएपछि विद्युत् विकास विभागले त्यसको प्रक्रिया अघि बढाएको हो ।विभागले गत माघ १४ मा यती इन्भेस्टमेन्टसँग कागजात माग्ने निर्णय गरेको देखिन्छ । त्यसको १० दिनपछि यतीलाई पत्राचार गर्दै विभागले आयोजनाको अध्ययन प्रतिवेदन, डिजाइन, प्रमुख संरचनाको रेखांकन नक्सा, निर्माण कार्यतालिका, स्वीकृत भइसकेको वातावरणीय अध्ययन प्रतिवेदन, कम्पनीको अद्यावधिक सेयर संरचनालगायत विवरण बुझाउन भनेको छ ।लाङटाङ खोला आयोजनाको उत्पादन अनुमतिपत्रका लागि यती इन्भेस्टमेन्टले आवेदन दिएपछि त्यसको प्रक्रिया अघि बढाइएको विद्युत् विकास विभागका महानिर्देशक सन्दीपकुमार देवले बताए । उसले सर्वेक्षण लाइसेन्स पहिल्यै पाएको थियो । ५ वर्ष बित्न लागेपछि उत्पादन अनुमतिपत्रका लागि निवेदन हालेको छ, उनले भने, निवेदन आएपछि विभागको प्रक्रियामा त जानुपर्छ । त्यसैले कागजात मागिएको हो । आयोजना बनाउँदा ५० प्रतिशत पानी छाड्ने विषयबारे भने विभागले अहिले कुनै निर्णय नलिनेसमेत उनको भनाइ छ । यो विषय अहिले पनि अदालतमा अनिर्णीत नै छ । अन्तरिम आदेशले नयाँ व्यवस्था कार्यान्वयन नगर्नू भनेपछि हामी साबिकको व्यवस्थाअनुसार नै प्रक्रिया अघि बढाउँछौं, देवले भने । लामटाङ राष्ट्रिय निकुञ्जभित्र निर्माण प्रस्ताव गरिएको यस आयोजनामा पानी प्रयोगको विषयलाई लिएर सर्वोच्च अदालतमा मुद्दा विचाराधीन छ । अघिल्लो सरकारको पालामा तत्कालीन वन तथा वातावरणमन्त्री प्रेमबहादुर आलेले यतीलाई सोझै फाइदा हुने गरी निकुञ्ज र आरक्ष क्षेत्रभित्र नदीको पानी प्रयोगसम्बन्धी कानुनी व्यवस्था संशोधन गर्न लगाएका थिए । उनले निकुञ्ज र संरक्षित क्षेत्रको भित्री भाग (कोर एरिया) मा जलविद्युत् आयोजना बनाउन मिल्ने गरी कार्यनीतिसमेत संशोधन गरेर मन्त्रिपरिषद्बाट निर्णय गराएका थिए । संरक्षित क्षेत्रभित्र भौतिक पूर्वाधारहरूको निर्माण एवं सञ्चालनसम्बन्धी कार्यनीति २०६५ मा राष्ट्रिय निकुञ्ज र आरक्षभित्र स्थानीय उपभोक्ताको हितका लागि १ मेगावाटभन्दा कम क्षमताको मात्र विद्युत् आयोजना निर्माणका लागि सहमति दिन सकिने व्यवस्था छ । विद्युत् उत्पादन गर्न नदी, खोला थुन्दा वा फर्काउँदा प्राकृतिक प्रवाहमा कम्तीमा ५० प्रतिशत पानी छाड्नपर्ने व्यवस्था छ । तर तत्कालीन वनमन्त्री आलेले यती इन्भेस्टमेन्टद्वारा प्रवर्द्धित लामटाङ जलविद्युत् आयोजना बनाउँदा नदीको प्राकृतिक बहावमा कम्तीमा १० प्रतिशत मात्रै पानी छाडे पुग्ने गरी मन्त्रिपरिषद्बाट निर्णय गराएका थिए । आलेको ठाडो आदेशमा संशोधित उक्त व्यवस्था २०७८ जेठ १३ को मन्त्रिपरिषद्बाट निर्णय भएको देखिन्छ । सरकारको यो निर्णयविरुद्ध अधिवक्ता विज्ञान सिंह विष्टले सर्वोच्चमा मुद्दा दायर गरे । गत असार ६ मा सर्वोच्चका न्यायाधीश प्रकाशमान सिंह राउतको एकल इजलासले संरक्षित क्षेत्रभित्र भौतिक पूर्वाधार निर्माण एवं सञ्चालनसम्बन्धी कार्यनीति २०६५ को दफा ५ र दफा १५ थप गर्ने मन्त्रिपरिषद्को उक्त निर्णय कार्यान्वयन नगर्न अन्तरिम आदेश दियो । सर्वोच्चले निकुञ्ज र आरक्षको भित्री भागमा विद्युत् उत्पादन अनुमति दिन सकिने गरी मन्त्रिपरिषद्बाट भएको निर्णय कार्यान्वयन नगर्न सरकारका नाममा अन्तरिम आदेश दिएको थियो । अदालतबाट अन्तरिम आदेश आए पनि आयोजनाको उत्पादन अनुमतिपत्रको प्रक्रिया रोकिएको देखिँदैन । यती वर्ल्ड इन्भेस्टमेन्टले लामटाङ निकुञ्जको भित्री भागमा पर्ने स्याफ्रु, बृद्धिम, टिमुरेलगायत क्षेत्रभित्र पर्ने गरी ३ सय १० मेगावाट उत्पादन क्षमताको जलाशययुक्त आयोजनाको सर्वेक्षण अनुमति पाएको छ । सुरुमा यो आयोजना १ सय ७५ मेगावाटमा बनाउन भन्दै यती ग्रुपले लामै समय लबिइङ गरेको थियो । जलाशययुक्त आयोजनाका रूपमा सम्भाव्य नरहेकाले यसलाई नदी प्रवाहमा आधारित आयोजना (आरओआर) का रूपमा बनाइनुपर्ने माग यतीको थियो । तर विभागले जलाशययुक्त आयोजनाका रूपमा मात्रै अघि बढाउन सकिने बताएपछि यती इन्भेस्टमेन्टले अघिल्लो सरकार र तत्कालीन वनमन्त्री प्रेम आलेमार्फत पानीको प्रयोगसँग सम्बन्धित व्यवस्थालाई संशोधन गर्न लगाएको थियो । तत्कालीन सरकारले जलविद्युत् आयोजना र केबलकार जस्ता पूर्वाधार निर्माणलाई सहज बनाउन यस्तो व्यवस्था गरेको बताए पनि सर्वोच्च अदालतले भने राष्ट्रिय निकुञ्ज र वन्यजन्तुको संरक्षणमा असर पर्ने भएकाले उक्त व्यवस्था कार्यान्वयन नगर्नू भन्ने अन्तरिम आदेश दिएको थियो ।"
भन्सार नबस्दा चोभार बन्दरगाह सञ्चालन अन्योल,"बन्दरगाहले साना तथा मझौला किसिमका विभिन्न व्यापारिक अवसर र स्थानीयलाई रोजगारीका अवसर सिर्जना हुने उनको भनाइ छ । फास्ट ट्र्याक, बाहिरी चक्रपथलगायत आयोजनासँग जोडिने भएकाले पनि उक्त क्षेत्र व्यापारिक हबका रुपमा विकास हुनेछ । बन्दरगाहले व्यापारिक लागत घट्न गई उपभोग्य वस्तुको मूल्य घट्ने, निकासी प्रवर्द्धन हुने र देशको आर्थिक उन्नतिमा सघाउने समितिले बताएको छ । समितिका अनुसार बन्दरगाह सञ्चालनमा ठूलो समस्या छैन । निजी क्षेत्रबाट पनि कुनै गुनासा छैनन् । तर सरकारी स्तरमा ढिलाइ भइरहेको छ । २ सय ६० रोपनी क्षेत्रफलको बन्दरगाहमा ३ सय ५० वटा ट्रक पार्किङ, ढल प्रशोधन केन्द्र छ । कुल आयोजना क्षेत्रको ६ प्रतिशतमा हरियालीलगायत सुविधा हुने समितिले जनाएको छ । मुख्यतः बन्दरगाह भन्सार जाँचपासका लागि बनाइएको संरचना हो । बन्दरगाह नहुँदा सडकसडकबाटै भन्सार जाँचपास हुने गरेको थियो । अब मालवाहक सबै सवारी बन्दरगाहभित्र आउँछन्, दर्ता गर्छन्, पार्किङमा जान्छन्, आवश्यक परे तिनले गोदामसमेत प्रयोग गर्छन् । भन्सार प्रक्रिया सुरु हुन्छ, सामानको जाँचपास हुन्छ । भन्सार क्लियर भएपछि मालवाहक गाडी बन्दरगाह परिसरबाट बाहिर निस्कछन् । भन्सार प्रयोजनका लागि सुव्यवस्थित हिसाबले प्रक्रिया पूरा गर्न बन्दरगाह निर्माण गरिएको हो । गुणस्तर परीक्षण नगरी आयातनिर्यात हुँदैन, गजुरेलले भने, बन्दरगाहमा क्वारेन्टिन कार्यालयको पनि व्यवस्था हुन्छ । आयातनिर्यात गरिने खाद्यान्न, पशुपन्छी, फलफूल, तरकारी तथा विषादीको परीक्षण पनि बन्दरगाहबाटै हुन्छ । भन्सार एजेन्टका लागि कार्यकक्ष, बैंक, सुरक्षा व्यवस्थालगायत आयातनिर्यातमा सहभागी हुने सबै निकायको उपस्थिति सुक्खा बन्दरगाह परिसरमै हुन्छ ।"
रारा घुम्ने मौसम,"(मुगु)  कर्णालीको प्रमुख पर्यटकीय गन्तव्य रारा ताल घुम्ने उपयुक्त मौसम सुरु भएको छ । हिउँले ढाकिएकाले पर्यटकले रारामा फरक आनन्दको अनुभूति गर्न सक्ने व्यवसायी बताउँछन् । हिमपातको अन्त्यसँगै सडक र हवाई मार्ग नियमित सञ्चालनमा आएकाले अहिले रारा पुग्न सहज रहेको उनीहरूको भनाइ छ । पछिल्लो समय आन्तरिक पर्यटक रारा आउन थालेको रारा राष्ट्रिय निकुञ्जका संरक्षण अधिकृत बद्रीविनोद दाहालले बताए । हवाई मार्गबाट प्रतिदिन १५ जनासम्म आन्तरिक पर्यटक रारा आइरहेको उनको भनाइ छ । रारामा आन्तरिक पर्यटक आउन थालेपछि चहलपहल बढ्दै गएको दाहालले जानकारी दिए । अहिले रारा आएका पर्यटकले हिउँमा पर्याप्त आनन्द लिन सक्छन्, उनले भने, पर्यटकको स्वागतका लागि घोडा व्यवसायी, डुंगा चालक र होटल व्यवसायी तयारी अवस्थामा छन् । पर्यटकको स्वागतको पर्खाइमा रहेको रारास्थित माझघट्ट होमस्टेका सञ्चालक रत्नसिंह रोकायाले बताए । पर्यटकलाई कोसेली दिन विभिन्न स्थानीय उत्पादन पनि होमस्टेमा ल्याइएको छ, उनले भने । अब रारामा काफल पाक्ने र वनजंगलमा गुच्ची च्याउ उम्रिने भएकाले पनि पर्यटकले फरक आनन्द लिन सक्ने उनको भनाइ छ । रारामा असला माछा पनि तालको छेउछाउमा प्रशस्त देखिन थालेका छन् । मुर्मा, झयारी, पिना, कोटिल्ला, तलितुमलगायत बस्तीका बासिन्दाले पर्यटकलाई रारा आसपासका ठाउँमा घुमाउने गरी झन्डै १ सय ५० वटा घोडा पालेका छन् । कोरोना महामारीका कारण शिथिल बनेको राराको पर्यटन क्षेत्र फागुन दोस्रो सातादेखि उकालो लाग्ने पर्यटन व्यवसायीको आशा छ । जेठसम्म हवाई र सडक मार्गबाट सक्दो बढी पर्यटक भित्र्याउन आवश्यक तयारी थालिएको भिजिट कर्णाली टुर एन्ड ट्राभल्सका प्रबन्धक राजु कार्कीले जानकारी दिए । तेस्रो लहरको कोरोना पनि शिथिल बनेको छ, कार्कीले भने, हवाईभन्दा सडक मार्गबाट पर्यटकलाई दैलेखकालीकोटजुम्ला हुँदै यहाँ ल्याउने हाम्रो प्राथमिकता छ । प्रदेश राजधानी सुर्खेतदेखि रारासम्म हेलिकोप्टर चार्टर गरी पर्यटक ल्याउने तयारी पनि रहेको उनले बताए । हेलिकोप्टर चढेर रारा घुम्ने इच्छा भएका पर्यटकलाई सजिलोका लागि चार्टर उडान गर्न लागिएको अर्का व्यवसायी देवीकृष्ण रोकायाको भनाइ छ । पर्यटकको संख्या बढ्न थालेपछि नेपालगन्ज र सुर्खेतबाट उडान हुने निजी हवाई कम्पनीले पनि उडान बढाउन थालेका छन् । नेपालगन्जबाट पोखरासम्मको हवाई उडान सुरु भएपछि पोखरा आएका पर्यटकलाई राराताल ल्याउन सजिलो भएको रोकायाले बताए ।"
एनएमबीका कार्डवाहकलाई हाम्रो अस्पतालमा छुट,"काठमाडौं (कास) एनएमबी बैंकका कार्डवाहक र कर्मचारीले विराटनगरस्थित हाम्रो अस्पतालका विभिन्न सेवामा छुट पाउने भएका छन् । बैंक र अस्पतालबीच सेवा छुटसम्बन्धी सम्झौता भएको छ । सम्झौतामा बैंकका तर्फबाट प्रदेश १ प्रमुख उत्सव घिमिरे र अस्पतालका तर्फबाट निर्देशक सुनीलचन्द्र अधिकारीले हस्ताक्षर गरे । सम्झौतापत्रअनुसार अस्पतालले बैंकका कार्ड कार्डवाहक तथा कर्मचारीलाई अन्तरंग (भर्ना), फार्मेसीबाट औषधि खरिद, ल्याब परीक्षण र शल्यक्रियामा छुट उपलब्ध गराउनेछ । बैंकले यस्ता सुविधा ग्राहकलाई प्रदान गर्दै आएको छ । बैंकले हाल देशभर २०१ शाखा कार्यालय, १३९ एटीएम, ९ एक्सटेन्सन काउन्टरमार्फत सेवा प्रदान गर्दै आएको छ ।"
परिसंघले गर्यो एमसीसीको स्वागत,"काठमाडौं (कास) लामो समयदेखि चर्चामा रहेको नेपाल र अमेरिकी सहयोग निकाय मिलेनियम च्यालेन्ज कर्पोरेसन (एमसीसी) बीचको सम्झौता प्रतिनिधिसभामा टेबल भएपछि निजी क्षेत्रले त्यसको स्वागत गरेको छ । उद्योगीव्यवसायीहरूको छाता संगठन नेपाल उद्योग परिसंघ (सीएनआई) ले आइतबार विज्ञप्ति जारी गर्दै यो सम्झौता संसद्बाट अनुमोदन भई कार्यान्वयनमा जाने र देशले आर्थिक लाभ हासिल गर्ने जनाएको छ । नेपालको आर्थिक विकासमा रणनीतिक महत्त्व दिने विद्युत् र सडक क्षेत्रको विकासका लागि यो सम्झौता महत्त्वपूर्ण छ, विज्ञप्तिमार्फत भनेको छ, दिगो विकासका लक्ष्य हासिल गर्न र कोभिडपछिको आर्थिक पुनरुत्थानका लागि ठूलो लगानी चाहिन्छ । यसका लागि पनि एमसीसी जस्ता पूर्वाधार सहयोग नेपालका लागि आवश्यक छन् । नेपालले दातृ निकायहरूबाट प्राप्त गरिरहेको विश्वास अभिवृद्धिमा एमसीसी सम्झौता कार्यान्वयनले थप टेवा दिने विश्वास परिसंघले लिएको विज्ञप्तिमा जनाइएको छ । यो परियोजना कार्यान्वयनपछि नेपालले व्यापारलगायत अरू आर्थिक क्षेत्रमा गुणात्मक फड्को मार्न सक्ने परिसंघको धारणा छ ।"
यस्तो छ एमसीसी अनुमोदन प्रक्रिया,"(काठमाडौं)  संसद्मा टेबल भएको एमसीसी सम्झौता अनुमोदन गर्न तीन चरण पूरा गर्नुपर्ने प्रावधान छ । आइतबारको बैठकमा पेस गरेपछि यसले पहिलो चरण पूरा गरेको छ । दोस्रो चरणमा सैद्धान्तिक छलफल, तेस्रो चरणमा दफावार छलफल र अनुमोदन गर्नुपर्ने हुन्छ । सम्झौता संसद्मा पेस गरेपछि पहिलो चरणको काम सकिएको छ, अब दुई चरण पूरा गर्नुपर्ने हुन्छ, संसद् सचिवालयका एक कर्मचारीले भने, दलहरूबीच सहमति भएको भए आइतबारै अर्को बैठक राखेर अनुमोदन गराउन सक्थ्यो ।सडकमा प्रदर्शन भए पनि यसको छिनोफानो संसदीय प्रक्रियाबाटै हुनेछ । सम्झौता संसद्मा पेस भएसँगै अनुमोदन गर्नेनगर्ने अधिकार सांसदसमक्ष पुगेको छ । दलहरूबीच एमसीसीमा असहमति भएकै कारण सैद्धान्तिक छलफलसमेत नगराएको ती कर्मचारीले बताए । प्रतिनिधिसभाको अर्को बैठकमा दोस्रो चरणमा सैद्धान्तिक छलफल हुने सचिवालयले जनाएको छ । अर्को बैठक बिहीबारलाई राखिएको छ । सम्झौता संसद्मा पेस भएपछि सरकारले सामान्य छलफल गरियोस् भन्ने प्रस्ताव गर्नुपर्ने प्रावधान छ । छलफल हुँदा अनुमोदन गर्नुपर्ने वा नपर्ने कुरामा सीमित रही सन्धिको सैद्धान्तिक पक्षमा मात्र छलफल हुन्छ । छलफलको समय कति तोक्ने भन्ने सभामुखको तजबिजमा भर पर्छ । राष्ट्रिय महत्त्वको विषय भएकाले अरूभन्दा बढी समय छलफल हुन सक्छ, सचिवालयका ती कर्मचारीले भने । छलफलको अन्त्यमा सम्बन्धित मन्त्रीले छलफलमा उठेका प्रश्नको जवाफ दिनुपर्ने हुन्छ ।तत्कालीन अर्थमन्त्री युवराज खतिवडाले एमसीसी सम्झौता संसद्मा दर्ता गर्दा नै अनुमोदनअघि संसद्मा संशोधन गर्न नमिल्ने व्यवस्था राखेकाले यसमा सांसदले संशोधन प्रस्ताव पेस गर्न पाउने छैनन् । साधारण बहुमतबाट सम्झौता अनुमोदन गर्नका लागि सम्मानित संसद्समक्ष पेस गरेको छु, निर्णयमा भनिएको छ, यस प्रस्तावको अनुमोदनका क्रममा आरक्षणको व्यवस्था गरिएको छैन । प्रतिनिधिसभा नियमावली नियम २२४ मा सरकारले ल्याएको सम्झौतामा आरक्षण राख्न सकिने व्यवस्था भए मात्रै आरक्षणउपर संशोधन हाल्न मिल्ने प्रावधान छ । एमसीसीमा आरक्षणको व्यवस्था नगरिएकाले सामान्य छलफल समाप्त भएको १२० घण्टाभित्र सम्झौताको विषयमा सीमित रही संशोधन पेस गर्न चाहने सदस्यले त्यस्तो संशोधनको सूचना महासचिव वा सचिवलाई दिन सक्थे । यो सम्झौतामा सरकारले आरक्षणको व्यवस्था नभएको जानकारी सम्झौता दर्ता गर्दा नै दिएकाले संशोधन हाल्न पाइँदैन, सचिवालयका कर्मचारीले भने । यो सम्झौता अनुमोदन गर्न अब दुईवटा बैठक आवश्यक पर्ने ती कर्मचारीले बताए ।संशोधन नहुने भए पनि बैठकमा सांसदहरूले विस्तृत छलफल गर्नेछन् । त्यो छलफलका क्रममा सांसदले बोलिसकेपछि मन्त्रीले जवाफ दिनुपर्ने हुन्छ । त्यस्तो छलफलमा बोल्नका लागि सांसदले सोझै सभामुखछेउमा बसेका कर्मचारीलाई नाम टिपाउनुपर्ने हुन्छ । छलफल गर्न चाहनेलाई समय उपलब्ध गराउने अभ्यास छ । सांसदका प्रश्नको जवाफ दिने क्रममा मन्त्रीले बोलिसकेपछि सभामुखले निर्णयार्थ प्रस्तुत गर्नुपर्ने हुन्छ । प्रस्तावको पक्षमा बहुमत पुगे प्रतिनिधिसभाबाट अनुमोदन हुनेछ । सरकारले संविधानको धारा २७९ अनुसार बैठकमा उपस्थित सांसदको साधारण बहुमतबाट अनुमोदन गर्न संसदमा दर्ता गरेको छ । संविधानको धारा २७९ को २ मा राष्ट्रलाई व्यापक, गम्भीर वा दीर्घकालीन असर नपर्ने साधारण प्रकृतिका सन्धि वा सम्झौता मात्रै प्रतिनिधिसभा बैठकमा उपस्थित सदस्यहरूको साधारण बहुमतबाट अनुमोदन हुनसक्ने व्यवस्था छ । संसदमा २७१ सांसद कायम छन् । संविधानको धारा ९४ मा संघीय संसदको कुनै पनि सदनको बैठकमा सम्पूर्ण सदस्य संख्याको एक चौथाइ सदस्य उपस्थित नभएसम्म कुनै प्रश्न वा प्रस्ताव निर्णयका लागि प्रस्तुत गर्न नहुने व्यवस्था छ । एक चौथाइ भनेको ६९ जना हुन्छन् । संविधानको धारा २७९ मा सन्धिसम्झौता अनुमोदन गराउन उपस्थित सांसदको साधारण बहुमत मात्रै भए हुने व्यवस्था भएकाले एमसीसी अनुमोदन गराउन ३५ सांसदले पक्षमा मतदान गरे पुग्छ ।सरकारले ल्याएको सम्झौता अनुमोदनका क्रममा ध्वनि मत वा सभामुखले हुन्छ, हुन्न र मत दिन्न भन्ने सदस्यलाई कुनै तरिकाले विभाजन गरी मत संकलन गर्न सकिन्छ । एकीकृत समाजवादीका नेता झलनाथ खनालले एमसीसी ध्वनि मतले नभई मत विभाजनबाट निर्णय लिनुपर्ने माग गर्दै आएका छन् । प्रतिनिधिसभा नियमावलीको नियम २९ अनुसार निर्णयार्थ प्रस्तुत गर्ने क्रममा कम्तीमा २८ जना सांसदले सभामुखसमक्ष मत विभाजनको माग गर्न सक्छन् ।प्रतिनिधिसभा नियमावली र संसदीय अभ्यासमा सन्धि वा सम्झौता संसदीय समितिमा पनि पठाउन सकिने वा संसद्मै छलफल गरेर पारित गर्न सकिने दुवै व्यवस्था छ । छलफल भइसकेपछि सभामुखले एमसीसीलाई निर्णयार्थ प्रस्तुत गर्नेछन् । एमसीसीलाई साधारण बहुमतबाट पारित गर्नका लागि सरकारले पत्र पठाएको थियो । त्यो भनेको ध्वनि मतबाट उक्त प्रस्ताव पारित गर्नका लागि निर्णयार्थ प्रस्तुत गरिनेछ । ध्वनि मतमा जाँदा सत्तापक्षसँग बहुमत हुन्छ भन्ने बुझाइ संसदीय व्यवस्थामा रहन्छ । ध्वनि मतको निर्णयप्रति सांसदहरूले असन्तुष्टि जनाए भने हस्ताक्षर नै संकलन गरेर मत विभाजन गर्नुपर्ने हुन्छ । प्रतिनिधिसभामा अनुमोदन भएपछि सम्झौता राष्ट्रिय सभामा पठाइनेछ । अस्वीकार भएमा त्यसको जानकारी सरकारलाई लेखेर पठाइन्छ । प्रतिनिधिसभाबाट अनुमोदन भएपछि राष्ट्रिय सभामा पनि प्रतिनिधिसभाकै प्रक्रिया दोहोरिन्छ ।"
"जसपामा चुलियो विवाद, यादव मौन","(काठमाडौं)  एमसीसी सम्झौतालाई संसद्मा टेबल गरेसँगै जनता समाजवादी पार्टीभित्र विवाद चुलिएको छ । अध्यक्ष उपेन्द्र यादवप्रति पार्टीका नेताकार्यकर्ताको गुनासो बढेको छ । पछिल्लो पटक एमसीसीबारे कुनै आधिकारिक धारणा नबनाएको र छलफलसमेत नगराएको भन्दै अध्यक्ष यादवप्रति नेताहरू रुष्ट देखिएका छन् ।हामी एमसीसी पास गराउने पक्षमा हौं तर उपेन्द्रजीले यस विषयमा एकपटक पनि पार्टीमा छलफल गर्नुभएन, एक केन्द्रीय सदस्यले भने । यतिसम्म कि अध्यक्ष यादवले आइतबार १ बजेसम्म पार्टी कार्यालय प्रमुख प्रकाश अधिकारीलाई एमसीसीप्रति पार्टीको आधिकारिक धारणा आइनसकेको बताइरहेका थिए । यद्यपि उनको व्यक्तिगत प्रतिक्रियाचाहिँ एमसीसी अनुमोदन गराउनुपर्छ भन्ने पक्षमै थियो । जसपा लोकतान्त्रिक पद्धतिमा हिँड्ने पार्टी भए पनि अभ्यासमा ठीक विपरीत देखिएको एक कार्यकारिणी सदस्यले बताए । चाहे त्यो संगठन चलाउने कुरामा होस् वा राष्ट्रिय मुद्दाको बारेमा, नेताहरूले सधैं अस्पष्ट भएर धारणा राख्नुपर्ने बाध्यता छ, ती नेताले भने । यस्तो अन्योल सिर्जना हुनुमा अध्यक्ष यादव दोषी रहेको ती नेताले बताए ।संघीय परिषद् अध्यक्ष डा बाबुराम भट्टराईले एमसीसी अनुमोदन गराउने पक्षमा सुरुदेखि खुलेर विचार राख्दै आएका हुन् । यसबीचमा मौन बसेका यादवले एकपटक पनि पार्टीको बैठक बसाएनन् र औपचारिक धारणा पनि बनाएनन् । उपेन्द्रजीलाई लोकतान्त्रिक पद्धति झिनो लाग्छ, पार्टीका एक नेताले भने ।आफूलाई वैकल्पिक राजनीतिक शक्तिको रूपमा चिनाउँदै आएको जसपामा सांगठनिक टकरावले नेतृत्वबीच कलह बढ्दै गएका बेला एमसीसीको मुद्दाले विमति बढाएको छ । संसदीय दलको बैठक बसाएर पार्टीको आधिकारिक धारणा स्पष्ट पार्नुपर्नेमा भट्टराई पक्ष मात्रै एकलौटी रूपमा बोलिरहँदा यसले पार्टीलाई नोक्सान गरेको नेताहरूले बताए । कतिपयले भने यादवको हरेक मुद्दामा मौन बस्ने प्रवृत्तिले पीडित रहेको बताए । बैठक बसाल्नुपर्ने त कुरा परै जाओस्, अध्यक्षको विचार नसुनेकै वर्षौं भयो, पार्टीका कार्यकारिणी सदस्य प्रशान्त सिंह भन्छन्, हामीलाई पार्टीमा अध्यक्ष हुनुहुन्छ भन्ने आभास हराउँदै छ ।एमसीसी संसद्बाट पास हुन्छ या हुँदैन, त्यो संसदीय प्रक्रियाको कुरा भयो तर यसले जसपामा फेरि यादवको निर्णय क्षमतामा प्रश्न उठाएको सिंहको भनाइ छ । यस्तै अभ्यासका कारण यादव अवसरवादी नेता भएको उनको तर्क छ । सरकार कता ढल्किन्छ ? त्यतै लोभिने उहाँको स्वभाव छ, पार्टीका एक नेताले भने, संसदीय बैठक बसाउनुहुन्छ भन्ने आशा छ, भरोसा छैन । यसले जसपाभित्र यादवको नेतृत्व क्षमतामै प्रश्न उठेको उनले बताए ।यादवको मौन राजनीति ले धेरै नेतामा आशंका उत्पन्न भएको छ । पार्टीको बैठक नबोलाए पनि संसदीय दलको बैठक बोलाउनुपर्ने सांसदहरूको धारणा छ । बाबुराम भट्टराईतर्फका एक जना कार्यकारणी सदस्यका अनुसार जसपाका अधिकांश सांसद एमसीसी पारित गर्नुपर्ने पक्षमा छन् । कार्यकारणी सदस्य एवं कार्यालय प्रमुख प्रकाश अधिकारीले भने जसपा नेतृत्व एमसीसीको पक्षमा अनौपचारिक रूपमा दोधारे देखिँदै आएको बताए ।पार्टी अध्यक्षले कुनै पनि आधिकारिक धारणा प्रस्ट नपारिदिँदा जसपाका नेतापिच्छे एमसीसीबारे मिश्रित प्रतिक्रिया आउने गरेको बताइन्छ । एक कार्यकारिणी नेताका अनुसार एमसीसीबारे भट्टराई र यादवबीच नै मतभेद सिर्जना भएको छ । ती नेताले भने, एमसीसीले गर्दा भट्टराई र यादवबीच चिसोपना आएकै हो ।"
दासानायके एक्स फ्याक्टर,समीकरणमा बलियो नेपालपहिलो दुई खेल जितिसकेकाले नेपाल बलियो स्थितिमा छ तर ढुक्क हुने अवस्थामा छैन । क्यानडा र ओमानले ११ खेल जितेका छन् । सोमबार समूह चरणको अन्तिम दिनको खेलमा नेपालले क्यानडा र ओमानले फिलिपिन्सको सामना गर्दै छन् । नेपालले ओमानलाई ३९ र फिलिपिन्सलाई १ सय ३६ रनले पराजित गरेको थियो । फिलिपिन्सलाई पहिलो खेलमा १ सय १८ रनले पराजित गरेको क्यानडा शनिबार ओमानसँग ९ विकेटले घुँडा टेकेको थियो । ओमानले कमजोर फिलिपिन्ससँग खेल्ने हुनाले मुख्यतः नेपाल र क्यानडाको खेलले समूह बी को समीकरण तय गर्नेछ । नेपाल बलियो स्थितिमा छ । क्यानडाभन्दा ३७ रनले र ओमानभन्दा झन्डै १ सय ५० रनले अगाडि रहेको नेपाल सेमिफाइनलको दाबेदार छ । क्यानडाले नेपाललाई उछिन्न ३७ भन्दा माथिको रनले वा नेपालले दिएको लक्ष्य १५ देखि १६ ओभरभित्र पूरा गर्नुपर्नेछ । अन्यथा नेपालसँगको खेललाई लिएर क्यानडाको मन फेरि बिझाउनेछ ।
एनआरटी दोस्रो स्थानमा,"जावलाखेल संकटमुक्तदिनको पहिलो खेलमा जावलाखेल युथ क्लबले हिमालयन शेर्पालाई २१ ले पन्छाउँदै रेलिगेसन टारेको छ । जावलाखेल तीन जित, चार बराबर र पाँच हारको नतिजासँगै १३ अंक बनाउँदै दसौं स्थानमा उक्लियो । उति नै अंक भए पनि हिमालयन शेर्पा हेड टु हेडका आधारमा पछाडि परेको छ । तर रेलिगेसनबाट जावलाखेल प्राविधिक रूपमा उम्किसकेको छैन । रूपबहादुर लामाले कर्नरमा प्रहार गरेको बल सिधै गोल भएपछि जावलाखेल १५ औं मिनेटमा अगाडि बढेको थियो । विसन गुरुङको कर्नरमा अमृत श्रेष्ठले ७१ औं मिनेटमा रोमाञ्चक गोल गर्दै हिमालयन शेर्पालाई ११ मा पुर्याएका थिए । तर, ओन्गुना जुनियरले ८८ औं मिनेटमा निर्णायक गोल गर्दै जावलाखेललाई २१ को जित दिलाए । जावलाखेलको जितसँगै अब घटुवा र बी डिभिजनमा झर्ने डर पुलिस (११ अंक), फ्रेन्ड्स (१०) र ब्रिगेड ब्वाइज (७) लाई रहेको छ । च्यासल (६ अंक) एक खेल बाँकी छँदै रेलिगेसनमा परिसकेको छ ।"
होराइजनलाई उपाधि,"(लुम्बिनी)  न्यु होराइजन क्रिकेट क्लबले खड्गप्रसाद गौचन मेमोरियल अन्डर १६ राष्ट्रिय क्रिकेट प्रतियोगिता जितेको छ । दाङको लमहीस्थित देउखुरी क्रिकेट रंगशालामा भएको फाइनलमा न्यु होराइजनले काशी नोबेल एकेडेमीलाई १ सय ९ रनले हरायो । टस जितेर ब्याटिङ रोजेको न्यु होराइजनले ३५ ओभरमा ४ विकेट क्षतिमा १ सय ८० रन बनायो । अमर मिश्राले ८३ बलमा ६३, आरिफ खानले १४ बलमा २२ र एजाजुल हकले ७८ बलमा अविजित ६३ रन बनाए । काशीका सन्तोष यादवले २ तथा अर्जुन कारुस र मुकेश भरले समान ११ विकेट लिए । जवाफमा काशी २३४ ओभरमा ७१ रनमा अलआउट भयो । सन्तोष यादवले ४३ बलमा २५, अर्जुन कारुसले १४ बलमा १२ र तुषारले १२ बलमा ७ रन बनाए । काशीलाई हराउन न्यु होराइजनका सुभम खनालले ४, अमर मिश्रा र सुरज खड्काले समान २२ विकेट लिए । न्यु होराइजनका अमर मिश्रा प्लेयर अफ द फाइनल बने । न्यु होराइजनले २० हजारसहित ट्रफी, मेडल र प्रमाणपत्र, उपविजेता काशीले १० हजार रुपैयाँ, ट्रफी, मेडल र प्रमाणपत्र हात पारे । ८ दिनसम्म चलेको प्रतिस्पर्धाबाट न्यु होराइजनका अमर म्यान अफ द सिरिज बने । उनले ५ खेलमा १ सय ७५ रन बनाउनुका साथै ८ विकेट लिए । प्याट्रिओटिक क्रिकेट सेन्टरका भूपाल डंगोल उत्कृष्ट ब्याटर र न्यु होराइजनका सुभम खनाल उत्कृष्ट बलर बने । प्रतियोगिताको यो चौथो संस्करण हो । आगामी प्रतियोगिता थप परिष्कृत गर्दै सबै प्रदेशका खेलाडीलाई समेटेर खेलाउने आयोजक स्टार क्रिकेट एकेडेमीका सञ्चालक एवं पूर्वराष्ट्रिय खेलाडी शक्ति गौचनले बताए । उनले आफ्ना बुबाको स्मृतिमा यो प्रतियोगिता गर्दै आएका छन् ।"
अनुमाया र प्रिन्स विजेता,"काठमाडौं (कास) नेपाली सेनाकी अनुमाया राई र रिभाइभका प्रिन्स दाहालले लिनिङ ११ औं पुष्पलाल स्मृति र्याङकिङ राष्ट्रिय ब्याडमिन्टन प्रतियोगिताको उपाधि जितेका छन् । राष्ट्रिय ब्याडमिन्टन संघ नेपाल र नखिपोट युथ क्लबको संयुक्त आयोजनामा भएको प्रतियोगितामा राईले १२ वरीयताबीच भएको प्रतिस्पर्धामा सेनाकै राष्ट्रिय च्याम्पियन रशिला महर्जनलाई रिटायर्ड हर्टका आधारमा जित हात पार्दै उपाधि उचालिन् । पहिलो सेटमा २११९ ले पछाडि परेकी रशिला दोस्रो सेटमा १०४ को अवस्थामा खुट्टामा चोट बोक्न पुगेकी थिइन् । अनुमायाले ५० हजार र रशिलाले २८ हजार रुपैयाँ प्राप्त गरे । महिला एकलतर्फ तृतीय स्थान प्राप्त गर्ने खेलाडी नङ्सलदेवी तामाङ र अमिता गिरीले १२ हजार ५ सयसहित मेडल, प्रमाणपत्र र ट्रफी प्राप्त गरे । लिनिङको मुख्य प्रायोजन रहेको प्रतियोगिताको पुरुष एकल (१६ औं वरीयता प्राप्त) मा विश्व वरीयतामा जुनियरतर्फ नम्बर १ रहेका प्रिन्सले सेनाका नवीन श्रेष्ठलाई २११०, १८२१, २११८ ले पराजित गर्दै उपाधि रक्षा गरे । प्रिन्सले ५० हजार र नवीनले ३० हजार रुपैयाँ प्राप्त गरे । तृतीय स्थान हात पार्ने दीपेश धामीले १४ हजार र प्रफुल महर्जनले १२ हजार ५ सय रुपैयाँसहित मेडल, ट्रफी र प्रमाणपत्र प्राप्त गरे । प्रफुलले लिगमा एक खेल हारेका कारण १ हजार ५ सय रुपैयाँ कम प्राप्त गरेका हुन् । महिला युगलतर्फ सेनाकी रशिला महर्जन र अमिता गिरीको जोडीले नम्बर एक भोजपुरकी नङ्सलदेवी तामाङ र सेनाकी अनुमाया राईलाई २११४, २८२६ ले तथा पुरुष युगलतर्फ एपीएफका दीपेश धामी र बिजित थापा मगरको जोडीले नेपाली सेनाका रुकेश महर्जन र सुरोज महर्जनको जोडीलाई २३२१, २११६ ले पराजित गर्दै उपाधि जिते ।"
बेइजिङ हिउँदे ओलम्पिक सम्पन्न,"(बेइजिङ)  २४ औं बेइजिङ हिउँदे ओलम्पिक खेलकुद आइतबार सम्पन्न भएको छ । चिनियाँ समयअनुसार राति ८ बजे बर्डनेस्ट राष्ट्रिय रंगशालामा आयोजित समारोहमा चीनका राष्ट्रपति सी चिनफिङ र अन्तर्राष्ट्रिय ओलम्पिक कमिटीका अध्यक्ष थोमस बाखलगायत सहभागी थिए ।फेब्रुअरी १ देखि चलेको २० दिन लामो हिउँदे ओलम्पिकमा १६ स्वर्ण पदक, ८ रजत पदक र १३ कांस्य पदकका साथ नर्वे पहिलो भयो । १२ स्वर्ण, १० रजत र ५ कांस्यसहित जर्मनी दोस्रो भयो । आयोजक चीनले तेस्रो स्थानमा चित्त बुझाएको छ भने अमेरिका चौथो स्थानमा रह्यो । चीनले ९ स्वर्ण, ४ रजत र २ कांस्य तथा अमेरिकाले ८ स्वर्ण, १० रजत र ७ कांस्य जित्यो ।अब यसपछि हिउँदे पारा ओलम्पिक आगामी २ सातामा सुरु हुनेछ । १३ औं हिउँदे पारा ओलम्पिक मार्च ४ देखि १३ तारिखसम्म चीनको बेइजिङ र चाङ च्या खौ सहरमा आयोजना हुने बेइजिङ समाचार केन्द्रले आइतबारको पत्रकार सम्मेलनमा जानकारी गराएको छ । अन्तर्राष्ट्रिय ओलम्पिक समितिका अध्यक्ष बाखले हिउँदे ओलम्पिक खेलकुदमा चिनियाँहरूको ठूलो प्रभाव देखिएको औंल्याए । अध्यक्ष बाखले सन् २०२२ बेइजिङ हिउँदे ओलम्पिक खेलकुदमार्फत अधिकांश हिउँदे खेलकुदहरूमा ठूलो परिवर्तन आएको टिप्पणी गरे । हाल चीनमा ३० करोड मानिसहरू हिउँ खेलमा सहभागी भएको उल्लेख गर्दै हिउँदकालीन खेलहरूमा निकै ठूलो निहित शक्ति प्रतिबिम्बित गरिएको पनि बताए ।"
