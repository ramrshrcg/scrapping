शीर्षक,विवरण
बाल मन्दिरको २९ रोपनी 'सेटिङ मा बृहस्पतिलाई,"जग्गामा कोको छिरे ?राणा प्रधानमन्त्री भीमशमशेरकी पत्नी सीताका नामबाट बनाइएको दरबार २०२१ मंसिर १७ मा अधिग्रहण गरी असहाय बालबालिकाको हकहित र उनीहरूको रेखदेख गर्न केन्द्रीय बालकल्याण समितिको स्वामित्वमा राखिएको थियो । पञ्चायतकालभर बाल मन्दिर र देशका विभिन्न जिल्लामा रहेका बाल संगठनका नाममा भएका जग्गाको संरक्षण तत्कालीन राजदरबारले गर्थ्यो । राणाकालमा टंगाल दरबार भनिने सीता भवन अहिले बाल मन्दिरका रूपमा चिनिन्छ । गृह मन्त्रालयको अभिलेखअनुसार सीता भवनको १ सय १९ रोपनी १२ आना ३ पैसा जग्गा अधिग्रहण गरी बाल संगठनका नाममा राखिएको थियो ।त्यसमध्ये ५ रोपनी जग्गा केन्द्रीय बहिरा माध्यमिक विद्यालयका लागि भोगाधिकार दिइएको छ । त्यस्तै, २ रोपनी अख्तियारले सवारी पार्किङका लागि प्रयोग गरिरहेको छानबिनबाट खुलेको छ । महानगरीय प्रहरी वृत्त कमलपोखरीको संरचनामा पोखरी विस्तार भएपछि त्यहाँबाट वृत्तलाई बाल मन्दिर परिसरको ५ रोपनी क्षेत्रफलमा स्थानान्तरण गरियो । ५० रोपनीभन्दा बढी जग्गा नेपाल ललितकला प्रज्ञा प्रतिष्ठानलाई भोगाधिकार दिइएको छ । प्रतिष्ठानको कार्यालय त्यहींभित्र छ । कित्ता नम्बर ७६० अन्तर्गतको ४ रोपनी २ आना जग्गा शिक्षा मन्त्रालयद्वारा सञ्चालित पौष्टिक आहार कार्यक्रमले निःशुल्क प्रयोग गरिरहेको छ । त्यसबाहेक ५१ रोपनी ३ आना १३ पैसा बाल संगठनका नाममा छ । त्यहीमध्येको २९ रोपनी ४ आना जग्गा बृहस्पति विद्या सदनले भोगचलन गरिरहेको हो । बृहस्पतिले पछिल्लो पटक बाल मन्दिरको मूलद्वारभित्रबाट पर्खालसमेत भत्काएर बाटो विस्तार गरेको छ ।"
राजदूत नियुक्तिमा ढिलाइ,"केपी शर्मा ओली नेतृत्वको सरकारको पालामा होस् या अहिले शेरबहादुर देउवा नेतृत्व सरकारको कार्यकालमा कुन मुलुकको राजदूत नियुक्ति गर्ने सम्बन्धमा परराष्ट्र मन्त्रीभन्दा बालुवाटार हावी भएको देखिन्छ । अहिले राजदूत नियुक्तिमा परराष्ट्रमन्त्री नारायण खड्काको भूमिका कमजोर देखिन्छ । परराष्ट्र मन्त्रालयकी प्रवक्ता सेवा लम्सालले खाली रहेका मुलुकमा राजदूत नियुक्ति गर्ने प्रक्रियामा मन्त्रालय सधैं तयार रहेको बताइन् । मन्त्रिपरिषद्ले राजदूत नियुक्तिको सिफारिस गर्ने हो तर यसका लागि सम्बन्धित मन्त्रालय र मन्त्रीको पनि सक्रिय भूमिका आवश्यक छ, कूटनीतिज्ञ खनालले भने । निर्देशिकामा राजदूत नियुक्त गर्दा कुल पदको ५० प्रतिशतमा नघट्ने गरी परराष्ट्र सेवाका राजपत्रांकित विशिष्ट (सचिव) वा प्रथम श्रेणी (सहसचिव) का बहालवाला अधिकृतमध्येबाट मन्त्रालयको सिफारिसलाई ध्यानमा राखी मन्त्रिपरिषद्ले निर्णय गर्ने व्यवस्था छ । यही व्यवस्थाका कारण राजदूत नियुक्तिमा ढिलाइ भइरहेको छ । निर्देशकामा ५०५० प्रतिशत उल्लेख गरिए पनि कुनकुन मुलुकमा राजनीतिक नियुक्तिको र कुनकुन मुलुकमा करिअर नियुक्तिको राजदूत जाने भन्ने आधिकारिक रूपमा मापदण्ड मन्त्रालयले बनाएको छैन । तर, सामान्य रूपमा साउदी अरब, कतार, मलेसिया, बंगलादेश, भारत, अमेरिका, चीन, बहराइन, ओमान, श्रीलंका, दक्षिण कोरिया, डेनमार्क, बेलायत, अस्ट्रेलिया, स्पेन, इजरायल र जापानमा राजनीतिक नियुक्ति गर्ने गरिएको छ भने तीन संयुक्त राष्ट्रसंघीय स्थायी नियोग (न्युयोर्क, जेनेभा र भियना), यूएई, कुवेत, इजिप्ट, जर्मनी, फ्रान्स, बेल्जियम, म्यानमार, ब्राजिल, थाइल्यान्ड, पाकिस्तान, रुस, क्यानडा र दक्षिण अफ्रिकामा करियर राजदूत पठाउने गरिएको छ । जर्मनीका लागि पूर्वराजदूत खनालले राजनीतिक र करियर भन्दै राजदूत नियुक्तिमा ढिलाइ भइरहेको बताए । राजनीतिबाट जस्तै करियरबाट पनि समयमै राजदूत नियुक्ति नहुँदा सम्बन्धित व्यक्ति र नेपालको कूटनीतिमै असर गर्छ, उनले भने । अहिले चीन र दक्षिण अफ्रिकासहित साउदी अरब, रुस, म्यानमार, श्रीलंका, मलेसिया, डेनमार्क, ब्राजिल, दक्षिण अफ्रिका, बहराइन, इजरायल, स्पेन, ओमान, अस्ट्रेलिया, कतार, बंगलादेश, जापान, भियना (संयुक्त राष्ट्रसंघीय नियोग) मा राजदूत खाली छन् । यी सबै मुलुकमा राजदूत खाली भएको तीन महिनाभन्दा बढी भइसकेको छ तर हालसम्म सरकारले राजदूत नियुक्त गरेको छैन ।"
म्युजिक भिडियोमा फिल्मी कथा,"पैसा कमाउने लोभगायक प्रकाश सपुतले कथा, संवादसहितको म्युजिक भिडियो सार्वजनिक गरेपछि प्रायः लोकगीतमा व्यापक रूपमा यो ट्रेन्ड नै चल्न थाल्यो । बोल माया, गलबन्दी, र्याप ब्याटल लगायतमा उनले संवाद, कथा, पटकथाको प्रयोग गरे । लाखौं भ्युज प्राप्त उक्त गीतलाई दर्शकले रुचाइदिएपछि प्रकाशलाई पछ्याउँदै दोहोरी, र्यापमा कथा राख्ने ट्रेन्ड नै आयो । कथा भन्ने हुटहुटीकै कारण आफूले गीतमा संवाद, कथा मिसाएको प्रकाश बताउँछन् । पछिल्लो समय कथा मात्र नभई व्यावसायिक लोभका लागि धैरेले यो ट्रेन्डलाई पछ्याएको प्रकाशको भनाइ छ । उनीभन्दा अघि पनि नेपाली म्युजिक भिडियोमा कथा नै नभनिएको भने होइन । तर, युट्युबको प्रचलन नभएको त्यो समयमा टेलिभिजनकै भर पर्नुपर्ने हुँदा कथा नै भनिए पनि गीतको समयमा त्यो सकिन्थ्यो । ८ मिनेटभन्दा लामो भिडियो बनायो भने रेभेन्यु राम्रो आउला भन्ने लोभ होला कसैलाई । तर गीत मात्रै बजाए पुग्ने, कथा नराख्दा पनि हुने गीतमा जबरजस्ती कथा मिसाउँदा गीतलाई नै झन् खल्लो बनाइदिन्छ । कथाले भन्न खोजेको एकतिर अनि गीतले भन्न खोजेको अर्कोतिर हुँदा नमज्जा हुन सक्छ, प्रकाशले भने, कतिले नाम राख्ने, मेकिङ भिडियो राखेर लम्बाइ बढाइरहेका हुन्छन् । यसरी गर्दा भिडियो धेरैले हेर्दा रहेछन् भन्ने भयो होला । भिडियोकै माध्यमबाट दर्शकसमक्ष गीत पुर्याउनुपर्ने भएकाले कथा मिसाउनु स्वाभाविक जस्तो लाग्छ ।गीतमा कथा, पटकथा अनिवार्य बन्दै जाँदा दर्शक एउटै स्वादका गीतले वाक्क भइसकेको निर्देशक निकेश खड्का बताउँछन् । भिडियोले पनि गीतलाई उठाउँछ भन्ने ट्रेन्ड आएपछि दर्शकलाई बाधौं भनेर यस्तो भिडियो बनाउने सुरु भएको हो । अलिअलि निस्कँदा त ठीकै थियो तर अब राख्नैपर्छ, हुनैपर्छ भनेर आयो । अहिले त दर्शकमा गीत हेर्दा कथाभन्दा पहिला गीत नै आइदिए हुन्थ्यो भन्ने मनसाय पैदा भइसक्यो, उनले भने, हुन त कथा राखेर गीत बनाउने प्रचलनमै थियो । तर बीचमा युट्युबले ८ मिनेट लामो भिडियोलाई राम्रो पैसा दिन थाल्यो । त्यसैले पनि भिडियो ८ मिनेट बनाउनुपर्छ भन्ने मान्यताको विकास भयो ।अचेल गीत अफर गर्नेहरूले निर्देशक खड्कालाई सिधै भन्छन्, गीत ५ मिनेट लामो बनाउनुपर्छ है । निर्देशक आफैंलाई कथा राख्ने मन हुँदा यस किसिमको गीत बन्ने गरेको निकेशको अनुभव छ । केही समय अगाडि सार्वजनिक भएको तिम्रो मन बदलिएछ बोलको गीतलाई उनले फिल्मी शैलीमा बनाएका थिए । कतिपय समय निर्देशक आफैंलाई पनि कथा भन्न मन लाग्छ नि । गीतको ओपनिङ भिडियो लामो छैन । तर ४ मिनेटभित्र मैले त्यो कथालाई अटाउनै सकिनँ । कथामा गीतको शब्दअनुसार जानुपर्छ । त्यसैले मैले फिल्मी शैलीमा भिडियो बनाएँ, उनले अनुभव सुनाए, फिल्मी शैलीमा बनेका केही भिडियो चलिसकेपछि यो ट्रेन्ड पछ्याउन थालेका हुन् । अहिले धेरै संवाद, कथा राख्ने काम भइरहेको छैन । मुख्य त अडियो नै हो भन्ने बुझिसकेका छन् । तर ९५ प्रतिशतले रेभेन्युकै लागि यो ट्रेन्ड पछ्याइरहेका छन् ।निर्देशक रामजी लामिछाने कथा भन्न र पैसा कमाउनकै लागि यस्तो भिडियो बन्न थालेको बताउँछन् । अहिले युट्युब जुन हिसाबले रेभेन्यु दिन्छ त्यसका लागि भिडियो लामो बनाइने गरेको हो जस्तो लाग्छ । स्टोरी टेलिङ पनि हो अर्को कारण । मकहाँ आउनेहरू सुरुमै ८ मिनेटको गीत बनाइदिनुस् भन्छन् । ८५ प्रतिशतले कमाउनै लागि यसरी गीतमा कथा मिसाउन थालेका हुन्, उनले सुनाए ।"
फेजआउट गरिएका ६५ शिक्षण संस्थाको स्तरोन्नति,"(काठमाडौं)  चिकित्सा शिक्षा ऐनले फेजआउट गरेका मध्ये ६५ शिक्षण संस्थालाई प्राविधिक शिक्षा तथा व्यावसायिक तालिम परिषद् (सीटीईभीटी) ले प्रमाणपत्र तह वा सोसरहको कार्यक्रममा स्तरोन्नति गर्ने निर्णय गरेको छ । सीटीईभीटीका उपाध्यक्ष खगेन्द्रप्रसाद अधिकारी, सदस्यसचिव जीवनारायण काफ्ले र स्तर निर्धारण महाशाखाका उपसचिव दामोदर देवकोटाले मापदण्ड नपुगेका एक सय २२ शिक्षण संस्थालाई समेत एकमुष्ट स्तरोन्नतिका लागि चलखेल गर्दै आएका थिए । शिक्षामन्त्री देवेन्द्र पौडेलको अध्यक्षतामा सोमबार बसेको सीटीईभीटी परिषद् बैठकले चिकित्सा शिक्षा आयोगले स्तरवृद्धि गर्न स्वीकृति दिएका ६५ शिक्षण संस्थालाई मात्रै स्तरोन्नतिको अनुमति दिने निर्णय गरेको हो । आयोगले स्वीकृति दिएका यी कलेजले पनि भौतिक, शैक्षिकलगायतका पूर्वाधार पूरा नगरेको सीटीईभीटीका कर्मचारीहरू बताउँछन् । ऐनको व्यवस्थाअनुसार फेजआउटमा परेका शिक्षण संस्थाको स्तरोन्नति गर्ने अन्तिम म्याद सोमबारसम्म थियो । परिषद् बैठकमा सदस्यसचिव काफ्लेले एक सय २२ वटै शिक्षण संस्थाको स्तरोन्नति गर्ने प्रस्ताव पेस गरेका थिए । स्तरोन्नतिका लागि अनुमति पाएका सबै शिक्षण संस्थाको आयोगले पनि अनुगमन गरेको छैन । अनुमति मागेका मध्ये १० प्रतिशत संस्थाको मात्रै अनुगमन गरिएको आयोगले जनाएको छ ।२०७५ फागुनमा जारी चिकित्सा शिक्षा ऐनले प्रमाणपत्र तहभन्दा मुनिका सिएमए, अनमी, ल्याब असिस्टेन्ट, आयुर्वेद सहायक, आम्ची र अकुपञ्चर विषयको शैक्षिक कार्यक्रम फेजआउट गर्ने व्यवस्था गरेको थियो । यस्ता कार्यक्रम सञ्चालन गर्ने शिक्षण संस्थालाई दुई वर्षभित्र प्रमाणपत्र तहसरहको मिल्दोजुल्दो विषयमा स्तरवृद्धि गर्ने अवसर दिइएको थियो । नर्सिङ, सामान्य चिकित्सा, मेडिकल ल्याब टेक्नोलोजी, आयुर्वेद चिकित्सा, मिडवाइफरी, आम्ची साइन्स, अकुपंचर, अकुप्रेसर एन्ड मोक्सिबुसन र रेडियोग्राफी, फिजियो थेरापी विषयमा स्तरोन्नति गर्न पाउने व्यवस्था छ । यी कार्यक्रम सञ्चालन गर्न शिक्षण संस्थामा अस्पताल आवश्यक हुन्छ । अस्पताल नभएकामा पनि प्रमाणपत्रको कार्यक्रम सञ्चालन गर्न अनुमति दिइएको सीटीईभीटीका एक सहसचिवले जनाए । सदस्यसचिव काफ्लेले मापदण्ड पुगेका शिक्षण संस्थाले मात्र स्तरोन्नति गर्ने निर्णय भएको जनाए । कोभिडका कारण एक सय २२ वटै कलेजले तोकिएको समयमा मापदण्ड पूरा गर्न सकेनन्, उनले भने, अहिले ६५ वटाले मात्रै स्तरोन्नतिको अनुमति पाएका छन्, सबैले अनुमति पाउनुपर्छ, आयोगसँग थप छलफल गर्छौं । आयोगले चिकित्सा शिक्षासम्बन्धी प्रमाणपत्र तहभन्दा मुनिका कार्यक्रम सञ्चालन गर्न अनुमति प्राप्त गरेका संस्थाको स्तरोन्नितसम्बन्धी मापदण्ड २०७७ संशोधन गरेर फागुन ९ सम्म स्तरोन्नति गर्नुपर्ने समय तोकटेको थियो । कोभिडले पारेको असरलाई आयोगले साउनयता म्याद थप गरेको हो । सीटीईभीटीले ६५ बाहेक थप ३० शिक्षण संस्थाको स्तरोन्नतिका लागि आयोगसँग अनुमति मागेको थियो । तर आयोगले म्याद गुज्रेको भन्दै अनुमति दिएन । आयोगका सदस्यसचिव भोजराज काफ्लेले ६५ शिक्षण संस्था मात्रै अपग्रेड हुने र बाँकी शिक्षण संस्था नयाँ दर्ताको प्रक्रियाबाट आउनुपर्ने प्रतिक्रिया दिए । सीटीईभीटीले भने गत साता नै परिषद्को बैठक डाकेर स्तरोन्नति हुन लागेका शिक्षण संस्थाको सीटीईभीटीबाटै अनुगमन गराएर १ सय २२ वटैलाई अनुमति दिने निर्णय गराएको थियो । तर आयोगले फागुन ९ पछि अपग्रेड गर्न नसक्ने जनाएपछि हतारमा सोमबार बैठक डाकिएको हो । आयोगले स्वीकृति दिएका ६५ कलेजको अनुमति पनि रोकेर राखेर १ सय २२ वटै शिक्षण संस्थालाई स्तरवृद्धि गर्न खोजिएको थियो, ती सहसचिवले भने ।स्तरोन्नति हुनेमा सीटीईभीटी ऐनविपरीत उपाध्यक्ष नियुक्त खगेन्द्रप्रसाद अधिकारीको कलेजसमेत रहेको छ । उनी काठमाडौंस्थित विनायक हेल्थ एन्ड साइन्स कलेजका सञ्चालक हुन् । निजी शिक्षण संस्थालाई फाइदा पुग्ने गरी स्तरोन्नति गर्न उनले पछिल्लो समय आफ्ना सचिवालयका उपसचिव देवकोटालाई स्तरनिर्धारण महाशाखाको जिम्मा दिएका थिए । सीटीईभीटीमा महाशाखाको नेतृत्व सहसचिवले गर्ने व्यवस्था छ । तत्कालीन सहसचिव हेमन्त पराजुलीको सरुवा गरेर देवकोटालाई जिम्मेवारी दिइएको थियो । मापदण्ड नै पूरा नगरेका कलेजलाई स्तरवृद्धि गर्न अधिकारी, देवकोटा र सीटीईभीटीका सदस्यसचिव जीवनारायण काफ्लेको मिलेमतोमा आर्थिक चलखेल भएको कर्मचारीहरूको आरोप छ । चिकित्सा शिक्षा ऐनले मेडिकल शिक्षाको नियमन, अनुगमन र मापदण्ड निर्धारणलगायतका काम चिकित्सा शिक्षा आयोगले गर्ने व्यवस्था छ । एक सय बेडको अस्पताल नभएका नर्सिङ कलेजलाई कक्षा सञ्चालन अनुमति दिन पनि सीटीईभीटीका पदाधिकारीले यसैगरी चलखेल गरेर भर्ना नै रोकेका थिए । मापदण्ड नपुगेका कलेजको स्तरोन्नति भएको भए सिट निर्धारणका बेला अनुगमनमा कडाइ गरिने आयोगका सदस्यसचिव भोजराज काफ्लेले जनाए । अहिले स्तरवृद्धि गर्न सकिन्छ भनेर सामान्य प्रकृतिको स्वीकृति मात्र दिएका हौं, सिट संख्या पनि आयोगको समन्वयमा तोक्नुपर्छ, त्यतिबेला पूर्वाधारलगायतका कुरा पूर्ण रूपमा हेर्छौं, उनले भने । नर्सिङ वा मिडवाइफरीमा स्तरवृद्धि गर्न आफ्नै एक सय शय्याको अस्पताल, सामान्य चिकित्सा, ल्याब कार्यक्रम चलाउन कम्तीमा ५० शय्याको अस्पताल, आयुर्वेद, आम्ची, अकुपंचरका कार्यक्रम सञ्चालन गर्न १५ शय्याको अस्पताल आवश्यक पर्ने मापदण्डमा उल्लेख छ । गत साताको बैठकमा शिक्षासचिव यादवप्रसाद कोइराला र राष्ट्रिय योजना आयोगका शिक्षा हेर्ने सदस्य पुष्परमण वाग्लेले मापदण्ड पूरा गरेनगरेको कडाइपूर्वक अनुगमन गरेर मात्रै स्तरवृद्धिको अनुमति दिनुपर्नेमा जोड दिएका थिए ।सोमबारको बैठकमा सीटीईभीटीका पूर्वसदस्यसचिव समेत रहेका वाग्लेलाई आमन्त्रण नै गरिएको थिएन । स्वास्थ्य शिक्षासँग जोडिएको विषयमा शिक्षण संस्था स्थापना गर्दा आवश्यक पूर्वाधार र मापदण्डमा कडाइ गरिनुपर्ने उनले बताए ।"
बतासलाई कारबाही गर्न बाटो खुल्यो,"काठमाडौं (कास) पशुपति क्षेत्रमा धर्मशाला चलाउँदै आइरहेको बतास समूहको पक्षमा उच्च अदालत पाटनले नौ दिनअघि जारी गरेको अल्पकालीन अन्तरिम आदेश सोमबार खारेज भएको छ । धर्मशाला सञ्चालनमा पर्यटन मन्त्रालयलगायतले बाधा पुर्याएको भन्दै बतास पाटन अदालत पुगेको थियो । फागुन १ गते न्यायाधीश नरिश्वर भण्डारीले पशुपति विकास कोषसमेतका विपक्षीलाई कुनै पनि बाधा, अवरोध सिर्जना नगराउनू भन्दै अन्तरिम आदेश जारी गरेका थिए । आदेशपछि दुवै पक्षलाई सोमबार बोलाइएको थियो । सोमबार न्यायाधीश हरिप्रसाद भण्डारी र महेन्द्रनाथ उपाध्यायले यसअघि बतासको पक्षमा जारी गरिएको अन्तरिम आदेश खारेज गर्दै कोषलाई कानुनबमोजिम अघि बढ्न बाटो खुला गरिदिएको छ । पशुपतिका दर्शनार्थीलाई लक्षित गर्दै भारत सरकारको करिब ४० करोड रुपैयाँ सहयोगमा तिलगंगामा नेपालभारतमैत्री पशुपति धर्मशाला बनाएको थियो । धर्मशालाको ठेक्का कानुन छलेर बतासलाई दिएको पाइएलगत्तै कोषले तीसदिने स्पष्टीकरण सोधेपछि बतास अदालत पुगेको थियो । धर्मशाला भाडामा लगाउँदा सम्झौता, नियम र प्रचलित कानुन उल्लंघन भएको भन्दै त्यसको छानबिनका लागि संस्कृति, पर्यटन तथा नागरिक उड्डयनमन्त्री तथा कोषका अध्यक्ष प्रेम आलेले पुस २७ मा कोषका कोषाध्यक्ष नारायण सुवेदीको संयोजकत्वमा ५ सदस्यीय छानबिन समिति गठन गरेका थिए ।"
रेल कुदाउने घोषणा तर साइकल लेनसमेत बनेन,"(काठमाडौं)  अढाई वर्षअघि काठमाडौं महानगरपालिकाको सहरी योजना आयोगले माइतीघरदेखि कोटेश्वर रुटमा साइकल लेनको थ्रीडी डिजाइन सार्वजनिक गर्यो । प्रमुख विद्यासुन्दर शाक्य र उपप्रमुख हरिप्रभा खड्गीले साइकलमैत्री सहरउन्मुख काठमाडौं महानगर को नारासहित माइतीघरमा साइकल र्यालीसमेत आयोजना गरे । ०७६ मंसिर २८ मा साइक्लिङ अनुभव लिन शाक्यले माइतीघरदेखि तीनकुने रुटमा केहीबेर साइकल पनि हुइँक्याए । तर, अहिले साइकल लेनको कुरा हराएको छ ।जति पटक सडक फराकिलो बनाइए, फुटपाथ मास्दै बनाइए । हिँड्दाहिँड्दै फुटपाथ सकिन थाले, साइकल लेनको त कुरै नगरौं, नेपाल साइकल सोसाइटीमार्फत साइकल यात्रुका लागि आवाज उठाउँदै आएका सौरभ ढकाल भन्छन्, जोखिम मोलेर सडकबीचै साइकल कुदाउनुको विकल्प छैन । २०७४ को स्थानीय तह निर्वाचनमा नेकपा एमालेको घोषणापत्रमा राजधानीलगायत सबै सहरमा साइकलयात्रुमैत्री सडक पनि उल्लेख थियो । एमालेबाट उम्मेदवार भएर प्रमुखमा जितेका शाक्यले साइकल लेनको काम थाल्नु नैतिक जिम्मेवारी नै थियो । जनप्रतिनिधि आएकै सालदेखि साइकल लेनका लागि बर्सेनि बजेट छुट्याउन थालेका थिए । साइकलयात्री ढकाललाई पनि उकुसमुकुस काठमाडौं सहरले साइकलमैत्री सडक पाउने आशा पलाउन थालेको थियो । माइतीघरकोटेश्वर रुटमा २०७० सालमै सरकारले दुईतर्फी (साढे दुई किमि) विस्तार गरेको साइकल लेन छँदै थियो । उक्त लेन पैदल यात्रु हिँड्न, पार्किङ, सामान थुपार्न, फुटपाथ व्यवसायमा प्रयोग भइरहेको छ । यसैलाई पुनः प्रयोगका लागि भौतिक संरचनागत सुधार तथा व्यवस्थापन गर्ने भन्दै महानगरले आर्थिक वर्ष ०७४०७५ मा ५० लाख, ०७५०७६ मा २० लाख र जनसहभागितामा (३०७०) १ करोड, ०७६०७७ मा ५० लाख, ०७७०७८ मा १ करोड र चालु आर्थिक वर्षमा ४ करोड ७५ लाख रुपैयाँ बजेट विनियोजन गरेको छ । तर कार्यकाल सकिन लाग्दा पनि शाक्यले साइकल लेन बनाउन सकेनन् । माइतीघरतीनकुनेले मात्रै काठमाडौंको साइकल लेनलाई प्रतिनिधित्व गर्दैन, ढकालले भने, मेयर आफैंले तामझाम उद्घाटन गरेको देख्दा बनाइहाल्लान् कि भन्ने थियो, अब त्यो पनि नहुने भयो । एमालेको घोषणापत्रमा टेकेर जितेका शाक्यले स्मार्ट सिटी, साइकल सिटी, मेघा हल, मेट्रो तथा मोनो रेल, सुन्दर, समृद्ध, भ्रष्टाचारमुक्त, स्वस्थ र पर्यावरणमैत्री सांस्कृतिक जीवन्त सहर, योगी, ध्यानी र ज्ञानी को विकसित सहर तथा काठमाडौंलाई विश्वको सुन्दर बगैंचा बनाउने महत्त्वाकांक्षी योजना पेस गरेका थिए । साइकल लेनको त कुरै छाडौं, यी कुनै पनि योजना पूरा गर्न सकेनन् । महानगरमा जनप्रतिनिधि आएको पहिलो वर्ष पेस गरेको नीति तथा कार्यक्रमको पहिलो बुँदामा सामाजिक, आर्थिक तथा सांस्कृतिक रूपमा पछाडि परेका समुदायलाई विकास योजनामा प्राथमिकता दिने उल्लेख थियो । नयाँ जनप्रतिनिधिको पाँचवर्षे कार्यकाल सकिनै लाग्दा काठमाडौं१४ कलंकीको सुनार गाउँले विकास देख्नै पाएन । ४६ वर्षीया गंगा रिसाल तीन वर्षअघि छिमेकी दिदीबहिनीसँग वडा कार्यालय पुगेर आफूले गर्न सक्ने कामका लागि अनुदान देऊ, सीपमूलक तालिम देऊ भनेकी थिइन् । वडाका जनप्रतिनिधिले साबुनको झोल, धुपअगरबत्ती बनाउने तालिम दिनलाई घरघरमा मान्छे बटुल्न आउँछौं भनेर आश्वासन दिएका थिए । तर अहिलेसम्म अवसर नपाएको गंगाले सोमबार गुनासो पोखिन् । भोट माग्ने बेला यो दिन्छौं, त्यो दिन्छौं भने, पाँच वर्ष आश्वासनमै भुलाए, उनले भनिन् । कलंकी चोकदेखि गणेशमान सिंह पथ हुँदै ४ सय मिटर अगाडि बढेपछि कलंकीमाई मन्दिर पुगिन्छ । त्यहाँबाट कच्ची, साँघुरो गल्लीको बाटो पछ्याउँदै ५ सय मिटर भित्र छिरेपछि सुनार गाउँ आउँछ । काठमाडौं१४ की वडा सदस्य उर्मिला सेन्चुरीका अनुसार सुनार गाउँमा करिब डेढ सय दलित परिवार छन् । थुप्रैको पारिवारिक अवस्था गंगाको जस्तै छ । महानगरले आर्थिक वर्ष २०७८०७९ को नीति तथा कार्यक्रमअनुसार माइतीघर, चाबहिल र लखतीर्थमा आकाशे पुल निर्माण गरेको छ । पुतलीसडकदेखि अनामनगर हुँदै बिजुलीबजारसम्म तीन किलोमिटर फुटपाथ स्तरोन्नति गरेको छ । तर संरचना अपांगता भएका व्यक्तिलाई सास्ती मात्रै भएका छन् । ह्विलचियरले आकाशे पुलमा कसरी लैजाने, अग्लोहोचो खाल्डाखुल्डी र साँघुरो फुटपाथमा कसरी गुडाउने, ह्विलचियर प्रयोगकर्ता नवराज कार्कीले असन्तुष्टि जनाए, फुटपाथ बीचैमा रूखबिरुवाका बोट, निर्माण सामग्री, पार्किङ गरिएको हुन्छ, यो कसरी मैत्रीपूर्ण भयो ?चुनावी घोषणापत्रमा फोहोर, धूलो, हिलो र सबै किसिमका प्रदूषणबाट मुक्त गरिने भनिए पनि महानगरमा बर्सेनि फोहोर व्यवस्थापन चुनौतीपूर्ण बन्दै गएको छ । सिसडोलको ल्यान्डफिल साइटमा फोहोर व्यवस्थापन गर्न अवरोध भएका बेला टेकु ट्रान्सफर्मर तथा महानगरवासीको घर, सडक तथा गल्लीमा फोहोरको रास थुप्रिन्छ । टेकु ट्रान्सफर्मर वरपरका करिब तीन सय परिवार संक्रमण र कडा खालको रोग लाग्ने त्रासमा रहेको स्थानीय राजु महर्जनले बताए । धूलो हटाउन तीन वर्षयता ब्रुमर किनेर सडक बढार्न थाले पनि प्रभावकारी भएन । विशेष गरी निर्माणस्थल वरपर, नाली र खाल्डाखुल्डीका धूलोको सकस छ । सुन्धाराको बाटो हुँदै वसन्तपुर जाँदै गरेकी सुमना लिम्बूले भनिन्, काठमाडौंका सडक बढार्छन् भन्छन्, खोइ त सास फेर्नै सकस हुने गरी धूलो उडिरहँदोरहेछ ।मोनो रेल र मेट्रो रेल जस्ता महत्त्वाकांक्षी योजना पूरा गर्न नसकेको महानगरले स्थानीयको दैनिक जीवनसँग जोडिएका सामान्य योजनामा पनि काम गर्न सकेको छैन । आइतबार एक टेलिभिजनमा अन्तर्वार्ता दिँदै प्रमुख शाक्यले ठूला योजना पूरा गर्न नसकेकाले पछाडि सरेको बताएका थिए । प्रमुख पदमा शाक्यको प्रत्याशी बनेकी तत्कालीन विवेकशील पार्टीकी रञ्जु दर्शनाले शाक्यले गरेका प्रतिबद्धता एउटा पनि पूरा नभएको बताइन् । गर्न सकिने कुरा मात्रै गरेको भए पनि जनतामा यति धेरै निराशा हुँदैनथ्यो, उहाँले ठूला महत्त्वाकांक्षी काम गर्छु भन्नु भो तर चुक्नुभयो, उनले भनिन्, फोहोरकै व्यवस्थापन भएन, ठेला व्यापारीमाथि दुःख दिने काम भयो, देखासिकी गर्न ब्रुमर ल्याएर धूलो बढारेजस्तो गर्नुभो ।अर्का प्रमुख प्रत्याशी कांग्रेसका राजुराज जोशीले पनि महानगरमा जनप्रतिनिधिको पाँचवर्षे कार्यकाल चित्तबुझ्दो नभएको बताए । फेल भनौं भने महानगरको दैनिक कार्यालय चलेकै छ, पास भनौं भने जनतालाई फाइदा पुग्ने काम भएकै छैन, उनले भने, म त विपक्षी भएँ, उहाँलाई भोट दिएर जिताउनेहरू पनि खुसी छैनन् । मेयरले एक सय एक काम गर्छु भन्नुभएको थियो, पाँचछ भन्दा बढी काम भएको देख्दिनँ । स्थानीय सरकार जनताकेन्द्रित विकास गतिविधिमा भन्दा पनि अनियमिततामा संलग्न हुने गरेको अख्तियार दुरुपयोग अनुसन्धान आयोगको प्रतिवेदनले देखाउँछ । यसबाट काठमाडौं महानगर पनि अछुतो छैन । गत मंसिर २९ गते मापदण्डविपरीत साढे ६८ करोड लागतमा महानगरको प्रशासकीय भवन निर्माणको टेन्डर प्रक्रियामा संलग्न भएको भन्दै अख्तियारले महानगरका निर्देशक भैरवबहादुर बोगटी, खरिद इकाई प्रमुख बखतबहादुर साउद, उपनिर्देशक सुमन अधिकारी, उपनिर्देशक वीरबहादुर खड्का र इन्जिनियर उमेशकुमार बुढाथोकीविरुद्ध मुद्दा दायर गर्यो । त्यसपछि महानगरमा तत्कालीन प्रशासकीय अधिकृत राजेश्वर ज्ञवालीको सरुवा भयो । यसैगरी, विकासका लागि खर्च गर्नुपर्ने आन्तरिक स्रोतबाट प्राप्त एक अर्बभन्दा बढी रकम ब्याजका लागि महानगरले नबिल बैंकमा मुद्दती निक्षेप राखेको छ । संविधानअनुसार स्थानीय सरकारलाई प्राप्त हुने सबै प्रकारको राजस्व, नेपाल सरकार र प्रदेश सरकारबाट प्राप्त हुने अनुदान तथा गाउँपालिका वा नगरपालिकाले लिएको ऋण र अन्य स्रोतबाट प्राप्त हुने रकम सञ्चित कोषमा जम्मा हुन्छ । उक्त रकम कानुनअनुसार विनियोजन विधेयक (बजेट) मा पास गराएर मात्रै खर्च गर्नुपर्ने भए पनि महानगरले कर्मचारी र जनप्रतिनिधिको सेवा सुविधा बेहोर्न सोझै ब्याजका लागि जम्मा गरेको छ । उपप्रमुख हरिप्रभा खड्गी भने जनअपेक्षाअनुसार काम गर्न मेयर नै बाधक बनेको आरोप लगाउँछिन् । मेरो अधिकार क्षेत्र पनि चित्तबुझ्दो प्रयोग गर्न पाइनँ, मैले योजना बनाएर मात्रै पनि भएन । मेयरले ओके नगरीकन बजेट कार्यान्वयनमा आउँदैन, उनले भनिन्, घोषणापत्रमा जति आश्वासन थिए, उहाँको पार्टीको सरकार हुँदा पनि काम भएन । मोनो रेल, मेट्रो रेलका कुरा भए तर ट्राफिक जामको समस्या छ, जताततै फोहोरैफोहोर छ । स्थानीय शासन विज्ञ श्याम भुर्तेलले अरू स्थानीय सरकारको तुलनामा पर्याप्त स्रोत साधन र जनशक्ति भएको महानर कार्यसम्पादनमा चुकेको बताए । रातारात मोनो रेल, मेट्रो रेल ल्याउने, घरघरमा ग्यास पुर्याउने खालका पार्टीको पपुलिस्ट घोषणापत्र समयसापेक्ष नभएको उनको भनाइ छ । महानगरको गर्न सक्ने क्षमता पुगेन, बजेट खर्च गर्न नसकेर मुद्दती खातामा जम्मा गर्ने जस्ता अपारदर्शी काम भए, उनले भने, स्थानीय सरकार सञ्चालन ऐन २०७४ ले समुदायस्तरमा जुन काम गर्नु भनेको थियो, ती योजना ल्याउनुपर्थ्यो, महानगरले वडासम्मै जति गर्नुपर्थ्यो, त्यो भएन । प्रमुख शाक्यले घोषणापत्रका धेरै काम गरेको दाबी गरे । सोच त महत्त्वाकांक्षी हुनैपर्छ, आफ्नै बलबुताले गर्न नसकिने कति काम गर्न सकिएन, घरघरमा खानेपानी लैजाने भनेको संघले दिएन, उनले भने, प्रतिबद्धतामा नलेखिएका थप कामसमेत भएका छन् । आफ्नो प्रयास महानगरवासीले बुझेको उनले बताए । आफ्नो कार्यकाल सफल भएको दाबी गर्दै शाक्यले भने, प्रत्यक्ष भेटघाटमा खुसी साट्छन्, अझै गर्नु भनेर शुभकामना दिन्छन्, अरूले के भन्छन्, कसो भन्छन्, सवाल भएन ।"
गठबन्धन जोगाउन पौडेलको दौडधुप,"(काठमाडौं)  अमेरिकी अनुदानसम्बन्धी परियोजना एमसीसीकै कारण गठबन्धन भत्किन नदिन भन्दै कांग्रेस वरिष्ठ नेता रामचन्द्र पौडेलले दौडधुप थालेका छन् । उनले सोमबार सत्तारूढ दुई दल माओवादी केन्द्रका अध्यक्ष पुष्पकमल दाहाल र जसपा अध्यक्ष उपेन्द्र यादवलाई भेटेर गठबन्धन जोगाउँदै एमसीसी अनुमोदनमा भूमिका खेल्न आग्रह गरे ।पौडेलले पार्टी सभापति एवं प्रधानमन्त्री शेरबहादुर देउवासँगको भेटपछि अन्य दलका नेतासँग भेटघाट सुरु गरेका हुन् । गठबन्धन बचोस् र एमसीसीले पनि पार पाओस् भनेर मैले नेताहरूसँग भेटघाट गरेको हुँ, उनले कान्तिपुरसँग भने, मुलुक अप्ठेरोतिर जाँदै छ, यसले हाम्रो पुस्तालाई असफल बनाउँछ । सबै मिलेर देशलाई संकटबाट मुक्त गरौं भन्ने मैले आग्रह गरें । पौडेलले दाहाल र यादवलाई एमसीसीकै कारण गठबन्धन भत्किने अवस्था देखिएकाले त्यसतर्फ गम्भीर बन्न आग्रह गरेका थिए ।पौडेलको बुझाइमा प्रधानमन्त्री देउवा गठबन्धन भत्काएर भए पनि एमसीसी अनुमोदन गर्ने तयारीमा छन् । उनले पार्टी नेताहरूलाई एमसीसीको पक्षमा भोट नहाल्ने दलसँग सहकार्य गर्न नसकिने बताउन थालेका छन् । उहाँ (देउवा) बरु गठबन्धन भत्किए भत्कियोस् भन्ने अवस्थामा पुग्नुभएको छ, पौडेलले भने, मेरो प्रयास गठबन्धन जोगाएर एमसीसी कसरी पास गर्न सकिन्छ भन्ने हो । सत्ता सहयात्री प्रमुख दुई दल माओवादी केन्द्र र एकीकृत समाजवादीले एमसीसीको विपक्षमा मतदान गर्ने निर्णय गरेका छन् । आफूसँगको भेटमा अध्यक्ष दाहालले गठबन्धनभित्र सहमति कायम गरेरै संकट समाधान गर्ने प्रतिबद्धता जनाएको पौडेलले बताए । उहाँले कुरा त राम्रै गर्नुभएको छ, मेरो कुरासँग सहमत हुनुहुन्छ तर व्यवहारमा के गनुहुन्छ थाहा छैन, उनले भने । पौडेलसँगको भेटपछि दाहालले गठबन्धन नटुट्ने बताएका छन् । उहाँले गठबन्धन पनि बचाउनुपर्छ, एमसीसीलाई पनि टुंगोमा पुर्याउनु पर्यो भन्ने लाइनबाट कुरा राख्नुभएको थियो, दाहालले सञ्चारकर्मीसँग भने, मैले गठबन्धन बच्छ, एमसीसी त अब प्रक्रियाबाट टुंगिन्छ भनें । जसपा अध्यक्ष यादवसँग पनि पौडेलले दाहालसँग भएका कुरा दोहोर्याएका थिए । अध्यक्ष यादवले सैद्धान्तिक रूपमा विमति नभए पनि केही प्राविधिक कुरामा सहमतिको खोजी गर्नुपर्ने बताएका थिए । जसपामा संघीय परिषद् अध्यक्ष बाबुराम भट्टराई एमसीसी अनुमोदनको पक्षमा भए पनि यादव मौन छन् । जसपा एमसीसीमा एकमत नहुँदा अनुमोदनमा पनि थप अन्योल देखिएको छ । पौडेलले गठबन्धन भत्किएमा मुलुक अस्थिरता र संकटमा भासिने बताए । एमसीसीलाई निकास दिन एमाले र एकीकृत समाजवादीका नेतासँग पनि भेट्ने उनको भनाइ छ । एमसीसी अनुमोदन गर्न एकमत रहेको कांग्रेसमा गठबन्धनको सवालमा भने दुईमत छ । पौडेलसँगै उपसभापति पूर्णबहादुर खड्का, पूर्वमहामन्त्री कृष्णप्रसाद सिटौलालगायत नेता गठबन्धन जोगाएर एमसीसीलाई निकास दिने पक्षमा छन् । सत्ता गठबन्धन भत्किएमा नयाँ राजनीतिक समीकरणका लागि अभ्यास थालिने र त्यसले वैकल्पिक सरकारका साथै आसन्न निर्वाचनमा पनि वाम गठबन्धनका लागि पृष्ठभूमि तयार गर्ने यी नेताहरूको आकलन छ । हामीले केपी ओली सरकारको सर्वसत्तावादविरुद्ध राजनीतिक र संवैधानिक लडाइँ लड्यौं, जितेर अहिले मुलुकलाई सही मार्गमा हिँडाइरहेका छौं, गठबन्धन पक्षधर एक नेताले भने, यसलाई संसदीय निर्वाचनसम्म लगे मात्र गठबन्धनको औचित्य पूरा हुन्छ । संसद्मा रहेका महामन्त्री गगन थापा, शशांक कोइराला, मीनेन्द्र रिजाललगायत नेता भने गठबन्धन भत्काएर भए पनि एमसीसीलाई छिटो निकास दिनुपर्ने पक्षमा छन् । सत्तामा पनि बस्ने र सरकारको निर्णयविरुद्ध अभिमत पनि राख्ने चरित्र गलत भएको उनीहरूको भनाइ छ । महामन्त्री थापाले आइतबार संसद्मा एमसीसी टेबल भएपछि अब सत्ता साझेदार कुनै पनि दलले डबल स्ट्यान्ड लिन नहुने बताएका थिए ।कांग्रेसमा एमसीसीको सवालमा मात्र होइन, आसन्न निर्वाचनमा पनि गठबन्धनबीच समीकरण गर्ने कि एक्लै लड्ने भन्नेमा दुईथरी मत छ । वरिष्ठ नेता पौडेल गठबन्धन दलबीच चुनावी समीकरण गर्नुपर्छ भन्ने पक्षको नेतृत्व गर्छन् । उनले स्थानीय तह निर्वाचन अगाडि गर्दा गठबन्धनमा असर पर्ने भन्दै वैशाखजेठमा संसदीय निर्वाचन गर्न लबिइङ गरेका थिए तर संवैधानिक व्यवस्थाअनुसार सरकारले वैशाखमा स्थानीय तह निर्वाचन घोषणा गरिसकेको छ । सभापतिमा पराजित शेखर कोइराला समूह भने एक्लै चुनावी प्रतिस्पर्धा गर्नुपर्छ भन्ने लाइनमा अडिग छ । गत साता भएको केन्द्रीय कार्यसम्पादन समिति बैठकमा कोइरालाले पाँचबुँदे धारणा राख्दै तीनै तहको निर्वाचनमा कांग्रेस एक्लै लड्नुपर्ने बताएका थिए ।"
एकीकृत समाजवादीले विपक्षमा मतदान गर्ने,"काठमाडौं (कास) सत्तारूढ दल एकीकृत समाजवादीले एमसीसी सम्झौताको विपक्षमा मतदान गर्ने निर्णय गरेको छ । यसअघि नै एमसीसीको विपक्षमा रहने निर्णय गरेको समाजवादीले सोमबार सचिवालय बैठकबाट त्यसैलाई निरन्तरता दिएको हो । सचिवालय बैठकले सम्झौताको विषयमा शनिबार स्थायी कमिटीले गरेको निर्णयलाई अझै व्यवस्थित रूपमा अघि बढाउने निर्णय गरेको छ । एमसीसीको विषयमा स्थायी कमिटीले गरेको निर्णय ठीक छ र त्यसको पक्षमा उभिने, विपक्षमा मतदान गर्ने र गराउने काममा लाग्ने निर्णय गरेका छौं, प्रवक्ता जगन्नाथ खतिवडाले कान्तिपुरसँग भने, सरकार, गठबन्धन भनेको फरक कुरा हो । बस्नुपरे बसौंला, छाड्नुपरे छाडौंला । उनले सम्झौताका लागि विभिन्न विकल्प खुला रहेको पनि बताएका थिए । अमेरिकाले प्रस्ताव फिर्ता लैजान सक्छ, उनले भने, धेरै विवादित भयो भनेर सरकारले नै फिर्ता लिन पनि सक्छ । यसअघि नेकपा माओवादी केन्द्रले पनि एमसीसीको विपक्षमा उभिने बताएको थियो तर एमसीसी टेबल गर्नेबारे आइतबार बिहान प्रधानमन्त्री निवास बालुवाटारमा भएको गठबन्धन दलको बैठकमा समाजवादीका अध्यक्ष माधवकुमार नेपाल र माओवादी केन्द्रका अध्यक्ष पुष्पकमल दाहालले टेबल गर्न प्रधानमन्त्रीसमक्ष सहमति जनाएका थिए ।"
एक किलो सुनसहित पक्राउ,काठमाडौं (कास) झन्डै एक किलो सुनसहित एक बंगलादेशी नागरिक पक्राउ परेका छन् । हिमालय एयरलाइन्सको उडान नम्बर एच ९५६६ मार्फत दुबईबाट काठमाडौं आएका मोहम्मद तोफिक उल्लाहलाई प्रहरीले ९ सय ३६ ग्राम सुनसहित सोमबार त्रिभुवन विमानस्थलबाट पक्राउ गरेको हो । पाइन्टमा फल्स बटम बनाई मेटल डिटेक्टर ले पहिचान गर्न नसक्ने बनाएर पेटी आकारको अर्धठोस सुनको पोका १ थान र भित्री वस्त्रमा लुकाएर ल्याइएको बेलना आकारको अर्धठोस सुनको पोका २ थान बरामद गरिएको विमानस्थल सुरक्षा कार्यालयले जनाएको छ । उक्त सुनको बजारमूल्य ७७ लाख १९ हजार ६ सय ६० रुपैयाँ पर्ने कार्यालय प्रमुख एसएसपी भीमप्रसाद ढकालले बताए । मोहम्मदले भारतीय नागरिक पारसनाथ साहले भन्सार छली गर्न लगाएको बताएका ढकालले बताए । प्रहरीले साहलाई समेत प्रक्राउ गरी अनुसन्धान अघि बढाएको जनाएको छ ।
"मन्त्रालय विभाजन, तैपनि बढेन विकास खर्च","(मकवानपुर)  वाग्मती प्रदेश सरकारको खर्चको अवस्था ज्यादै कमजोर देखिएको छ । विकास बजेट शतप्रतिशत खर्च गर्ने दाबी गर्दै मुख्यमन्त्री राजेन्द्र पाण्डेले मन्त्रालय विभाजन गरेर संख्या बढाए पनि खर्चको अवस्था भने ज्यादै दयनीय देखिएको हो ।चालु आर्थिक वर्ष ०७८७९ को ७ महिना बितिसक्दा कुल बजेटको १९८२ प्रतिशत मात्रै खर्च भएको छ । प्रदेश लेखा नियन्त्रक कार्यालयका अनुसार यो अवधिमा समग्रमा ११ अर्ब ४४ करोड ८७ लाख ९७ हजार ७ सय ३६ रुपैयाँ मात्रै खर्च भएको छ । जसमा विकास बजेट अर्थात् पुँजीगत खर्च १२९३ प्रतिशत मात्रै भएको छ ।सरकारले चालु आवमा ५७ अर्ब ७७ करोड ६४ लाख २७ हजार रुपैयाँ बराबरको बजेट ल्याएको थियो । जसमध्ये ३१ अर्ब ४३ लाख ९० हजार कुल पुँजीगत बजेटमा ७ महिनामा ४ अर्ब एक करोड ४१ लाख ६ सय ६६ रुपैयाँ र २४ अर्ब ७७ करोड २० लाख ३७ हजार रुपैयाँ चालु बजेटमा हालसम्म २३४ प्रतिशत अर्थात् ६ अर्ब ४३ करोड ४६ लाख ९७ हजार ७० रुपैयाँ मात्रै खर्च भएको प्रदेश लेखा नियन्त्रक कार्यालयले जनाएको छ ।सरकारी खर्च दर बढाउने र जनताले महसुस गर्ने गरी काम गर्ने भन्दै गठबन्धनको तर्फबाट मुख्यमन्त्री बनेका पाण्डेले प्रदेशमा ८ मन्त्रालय विभाजन गरेर १४ वटा बनाएको करिब ४ महिना पुग्न लागे पनि हालसम्म विभाजित मन्त्रालयहरूले बजेट प्राप्त नगर्दा पनि खर्च नबढेको हो । एमाले नेतृत्वको अघिल्लो सरकारले बजेट खर्च गर्न नसकेर फ्रिज गराएको भन्दै सरकारको आलोचना गरेर नथाकेका पाण्डे अहिले आफैं सरकारको नेतृत्वमा रहे पनि कसरी बजेट खर्च बढाउने भन्नेमा अझै अन्योलमा देखिन्छन् । विभाजित मन्त्रालयहरूले चालु आवको ७ महिनासम्म पनि बजेट पाएका छैनन् । कर्मचारी र बजेट रकमान्तरको चक्करमै सरकार फसिरहेको छ ।प्रदेश सरकारमा सबैभन्दा कम खर्च आन्तरिक मामिला तथा कानुन मन्त्रालयले गरेको छ । प्रदेश लेखा नियन्त्रक कार्यालयका लेखापाल लेखनाथ अधिकारीका अनुसार ९२ करोड ९७ लाख ७३ हजार रुपैयाँ कुल बजेट भएको यस मन्त्रालयले हालसम्म ३८९ प्रतिशत अर्थात् ३ करोड ६१ लाख २४ हजार २ सय ९ रुपैयाँ मात्रै खर्च गर्न सकेको छ । सबैभन्दा बढी खर्च आर्थिक मामिला तथा योजना मन्त्रालयले गरेको छ । मन्त्रालयले कुल बजेटको ६४४७ प्रतिशत खर्च गरेको छ । ३५ करोड ७० लाख ५० हजार कुल बजेट भएको यो मन्त्रालयले २३ करोड १ लाख ८४ हजार ६ सय २७ रुपैयाँ खर्च गरिसकेको छ ।३ अर्ब ८१ करोड ७१ लाख २ हजार रुपैयाँ बजेट रहेको भूमि व्यवस्था, कृषि तथा सहकारी मन्त्रालयले १२ प्रतिशत खर्च गरेको छ । यस मन्त्रालयबाट विभाजन भई भूमि व्यवस्था, सहकारी तथा गरिबी निवारण मन्त्रालय बनेको छ । मुख्यमन्त्री तथा मन्त्रिपरिषद्को कार्यालयले ७१ करोड ७५ लाख २८ हजार कुल बजेट रहेकोमा ९ करोड ३५ लाख १९ हजार ३ सय ४१ रुपैयाँ मात्रै खर्च गर्न सकेको छ । यो कुल बजेटको १३०३ प्रतिशत हो ।उद्योग, पर्यटन, वन तथा वातावरण मन्त्रालयले हालसम्म ६४ करोड ४५ लाख ५९ हजार ७ सय ७२ रुपैयाँ अर्थात् १५३१ प्रतिशत बजेट खर्च गरेको छ । यस मन्त्रालयको कुल बजेट ४ अर्ब २० करोड ९४ लाख ८५ हजार रुपैयाँ छ । यो मन्त्रालय ३ टुक्रामा विभाजन भएको छ ।सामाजिक विकास मन्त्रालयले कुल बजेटको १५६२ प्रतिशत खर्च गरेको छ । भौतिक पूर्वाधार विकास मन्त्रालयको ७ महिनाको बजेट खर्च १६८३ प्रतिशत मात्रै छ । यो मन्त्रालयमा प्रदेश सरकारको सबैभन्दा धेरै बजेट छ । गत आवको यसै अवधिमा भौतिक मन्त्रालयले करिब २४ प्रतिशत बजेट खर्च गरेको थियो । हाल यस मन्त्रालयलाई २ वटा मन्त्रालयमा विभाजन गरिएको छ । विभाजित मन्त्रालयलाई बजेट बाँडफाँटमै समस्या हुँदा अपेक्षाअनुसार खर्च गर्न नसकेको मन्त्रालयका प्रवक्ता नवीन सिंहले बताए । मन्त्रालय विभाजनकै कारण बजेट खर्च नबढेको हो, उनले भने । आर्थिक मामिला तथा योजनामन्त्री शालिकराम जम्मकट्टेलले प्रदेश सरकारलाई बजेट खर्च गर्नै चुनौती भएको बताए । अघिल्लो सरकारले बजेट ल्यायो । हामीले कार्यान्वयन गरिरहेका छौं । तर, पनि आवश्यक कर्मचारी सरकारसँग छैनन् । त्यसकारण सरकार खर्च गर्नमा कमजोर देखिएको हो, उनले भने । अघिल्लो सरकारको जत्ति पनि बजेट खर्च गर्न नसके आफूहरूमा नैतिक संकटमा पर्ने उनको भनाइ छ ।"
छाना फेर्न अनुदान लिने भेटिएनन्,रामेछाप (कास) जिल्लामा सुरक्षित नागरिक आवास कार्यक्रम अन्तर्गत घरको छाना फेर्न अनुदान लिन कसैको पनि आवेदन परेको छैन । सरकारले असुरक्षित छानामुनि बसोबास गरिरहेकालाई लक्षित गरी यो कार्यक्रम अघि बढाएको हो । गत वर्षसम्म छाना फेर्न ५० हजार रुपैयाँ दिने गरिएकामा चालु आवमा प्रतिपरिवार ७५ हजार रुपैयाँ दिने जनाइएको छ । उक्त रकम लाभग्राहीले सम्झौता गरेपछि २ किस्तामा उपलब्ध गराइन्छ । सहरी विकास मन्त्रालयमार्फत सञ्चालित कार्यक्रमको अपेक्षित लाभग्राही पहिचानका लागि स्थानीय तहलाई अनुरोध गरिए पनि आवेदन नपरेको सघन सहरी तथा भवन निर्माण आयोजना रामेछापले जनाएको छ । २०७२ को विनाशकारी भूकम्पबाट अति प्रभावित रामेछापमा अधिकांश परिवारले निजी आवास पुनर्निर्माणका लागि अनुदान लिएकाले पनि छाना फेर्ने घरपरिवार नभेटिएको हुन सक्ने आयोजनाको भनाइ छ । सुरक्षित नागरिक आवास कार्यान्वयन कार्यविधि २०७५ मा कुनै निकायबाट आवास पुनर्निर्माणका लागि अनुदान पाएको व्यक्तिले सुरक्षित आवास सुविधाको अनुदान नपाउने उल्लेख छ । ८ वटै पालिकामा २५ परिवारका दरले अनुदान दिइनेछ ।
विद्युतीय मतदानमा आयोगको अरुचि,"(काठमाडौं)  निर्वाचन आयोगले गठन गरेको उच्चस्तरीय विज्ञ टोलीले स्थानीय तहको निर्वाचनमा विद्युतीय मेसिनबाट मतदान गराउन सुझाव दिए पनि आयोगले कागजी मतपत्रलाई नै प्राथमिकता दिने भएको छ । विद्युतीय मतदान प्रक्रिया अपनाउने विषयमा पदाधिकारीबीच विवाद भएको भन्दै आयोग पन्छिन लागेको हो । आयोगका एक सदस्यले विद्युतीय मतदानको चर्को विरोध गरेपछि प्रमुख आयुक्त र अन्य आयुक्त निर्णय गर्न हच्किएको आयोग स्रोतको दाबी छ । व्यक्तिगत लाभ नहुने भएपछि दलहरूले नमानेको, प्रमाणीकरण नभएको जस्ता समस्या देखाएर विद्युतीय मेसिन प्रयोग नगर्न लागिपरेका छन्, स्रोतले भन्यो । आयोगले मतपत्रबाटै निर्वाचन गराउन सात सय मेट्रिक टन कागज खरिदको टेन्डर गरिसकेको छ ।सञ्चार मन्त्रालयका सहसचिव अनिलकुमार दत्तको संयोजकत्वमा गठन भएको विज्ञ टोलीले विद्युतीय मतदानमा जानुपर्ने सुझावसहितको प्रतिवेदन साताअघि आयोगलाई बुझाइसकेको छ । वैशाख ३० को निर्वाचन आउन अब ८० दिन बाँकी छ । दत्त कार्यदलले विद्युतीय मतदान मेसिन प्रयोग गर्दा ७२ दिनमा गर्नुपर्ने कामको योजनासहित आयोगलाई मंगलबार प्रतिवेदन बुझाएको थियो । प्रतिवेदनमा औंल्याइएका सुझाव कार्यान्वयन गर्न आयोग पन्छिएर कागजी मतपत्रमा चिह्न लगाउने विधिलाई नै प्राथमिकता दिएको स्रोतले जनाएको छ ।विद्युतीय मतदानका लागि विज्ञले गरेको सिफारिसलाई कार्यान्वयन गर्न आयोगले बेवास्ता गरेको छ । विज्ञ समूहले कानुनी आधार पर्याप्त रहेकाले निर्वाचन खर्च जोगिने भन्दै विद्युतीय मतदानमा जान सिफारिस गरेको छ । स्थानीय तहको आउँदो निर्वाचनमा विद्युतीय मतदान मेसिनको प्रयोग गर्न निर्वाचन आयोगको तेस्रो पञ्चवर्षीय रणनीतिक योजना, निर्वाचन आयोग ऐन र स्थानीय तह निर्वाचन ऐनले समेत बाटो खुलाएको छ । कार्यदलले स्थानीय तह निर्वाचनमा विद्युतीय मतदान मेसिन प्रयोगका लागि गरिएको अध्ययन प्रतिवेदनमा केही स्थानीय तह छनोट गरी विद्युतीय मतदान गर्दा उपयुक्त हुने सुझाव दिएको छ । समय पावन्दी, आयोगमा विद्युतीय मेसिनको उपलब्धता, खरिद प्रक्रिया तथा खरिद संख्या, प्रयोगको व्यवस्थापकीय एवं व्यावहारिक पक्ष आदि विविध विषयलाई मध्यनजर गर्दै स्थानीय निर्वाचन ०७९ को सन्दर्भमा केही स्थानीय तह छनोट गरी विद्युतीय मतदान मेसिनमार्फत मतदान गर्दा उपयुक्त हुन्छ, प्रतिवेदनमा छ, नेपालमा हुने अन्य निर्वाचनमा प्रयोगलाई व्यापक बनाउन उपयुक्त हुने रायसहित यो प्रतिवेदन पेस गरिएको छ ।काठमाडौं उपत्यकाका सबै स्थानीय तहमा विद्युतीय मतदान गर्ने योजनासहित दत्तको संयोजकत्वमा सूचना प्रविधि विभागका महानिर्देशक प्रेमशरण श्रेष्ठ, गुणस्तर तथा नापतौल विभागका उपमहानिर्देशक प्रभातकुमार सिंह, नेपाल विज्ञान तथा प्रविधि प्रज्ञा प्रतिष्ठानका संकाय प्रमुख रवीन्द्रप्रसाद ढकाल, उद्योग विभागका निर्देशक खगेन्द्रबहादुर बस्नेत, नेपाल दूरसञ्चार प्राधिकरणका उपनिर्देशक विनोदचन्द्र श्रेष्ठ, राष्ट्रिय सूचना प्रविधि केन्द्रका सहायक निर्देशक रमेशप्रसाद पोखरेल र निर्वाचन आयोगका उपसचिव मुकेश रेग्मी सदस्य रहेको कार्यदल गठन गरिएको थियो । कार्यदलले आउँदो स्थानीय तह निर्वाचनमा विद्युतीय मतदान गर्ने हो भने तयारीका लागि ७२ दिनको योजनासमेत पेस गरेको छ । आयोगका पदाधिकारीबीच नै विद्युतीय मतदान गर्न एकमत नभएपछि कार्यदलले दिएको सुझाव कार्यान्वयन नभएको स्रोतले जनाएको छ । कार्यदलले विद्युतीय मतदान गर्ने मेसिनको गुणस्तर परीक्षण गर्न विज्ञ टोली राख्नुपर्ने सुझाव दिएको छ । यो टोली एक साताभित्र गठन गरेर मेसिनको स्पेसिफिकेसन, लागत अनुमान तयार गर्नुपर्ने सुझाव कार्यदलले दिएको छ । अर्को १५ दिनमा खरिद प्रक्रिया अघि बढाउनुपर्ने, एक महिनाभित्र मेसिन प्राप्त गरिसक्नुपर्ने कार्यदलले सुझाव दिएको छ । खरिद गरेको मेसिन परीक्षण गरेर पाँच दिनभित्र प्रमाणीकरण गर्नुपर्ने, राजनीतिक दलका प्रतिनिधिलाई मेसिनका बारेमा तीन दिन जानकारी दिने, १० दिन मतदाता शिक्षालाई समय चाहिने कार्यदलले जनाएको थियो ।आयोगले अहिलेसम्म कुनै पनि योजना अघि बढाएको सुनेको छैन, कार्यदलका एक सदस्यले भने, हामीले दिएको प्रतिवेदन कार्यान्वयन गर्ने कि नगर्ने भन्नेमा आयोगका पदाधिकारी नै एक मत नभएको जानकारी पाएका छौं । विद्युतीय मतदान अघि बढाउने हो भने मुलुकको हित हुने थियो । आयोगका पदाधिकारी र कर्मचारीले विद्युतीय मतदान प्रक्रियामा जाने वा नजाने भन्ने प्रतिक्रिया दिन चाहेनन् । पदाधिकारीमै विवाद भएपछि कर्मचारी पनि यस विषयमा बोल्न चाहँदैनन् ।विद्युतीय मतदान मेसिनमा मतपेटिकासहितको प्रिन्टर हुने भीभीप्याट मेसिन प्रयोग गर्दा विश्वसनीयता हुने कार्यदलको सिफारिस छ । मतदाताले विद्युतीय मेसिनबाट राजनीतिक दलको चुनाव चिह्नमा मतदान गरेपछि कागजी भर्पाई प्रिन्ट गरी मतदाता स्वयंले स्पष्ट देख्ने गरी मेसिनसँगै रहने बाकसमा खसाल्ने प्रविधि भएको मेसिन मात्रै प्रयोग गर्न सकिने कार्यदलको सुझाव छ । भीभीप्याडसहितको विद्युतीय मतदान मेसिनको प्रयोगले मतदान प्रक्रियालाई पारदर्शी बनाउँछ । मतगणना गर्दा मेसिनले गणना गरेको मतमा कुनै पक्षलाई चित्त बुझेन भने भीभीप्याडले प्रिन्ट गरेको कागजी मतलाई पुनः मतगणना गर्न पनि सकिन्छ । भारतले पनि सम्पूर्ण निर्वाचनमा भीभीप्याडसहितको विद्युतीय भोटिङ मेसिन प्रयोग गर्ने गरेको छ । भारतीय निर्वाचन आयोगले विद्युतीय मेसिनको प्रमाणीकरणका लागि प्राविधिक विशेषज्ञ समिति गठन गरेको छ, जसमा भारतस्थित विश्वविद्यालयका प्राध्यापक र प्राविधिक छन् । उनीहरूले नै मेसिन प्रमाणीकरण गर्ने गरेका छन् । आयोगले गठन गरेको कार्यदलले नेपालमा विद्युतीय मतदान मेसिन परीक्षण गर्ने कुनै निकाय नभएकाले भारतमा जस्तै विशेषज्ञ समिति गठन गर्न सकिने सुझाव दिएको छ । आईसीई, आईएसओ, आईईसी वा यस्तै अन्य निर्धारित अन्तर्राष्ट्रियस्तरका गुणस्तरअनुसार प्रमाणीकरण भएको विद्युतीय मतदान मेसिन स्थानीय तहको निर्वाचन ०७९ मा प्रयोग गर्दा उपयुक्त हुने भए पनि आयोगले गठन गर्ने प्राविधिक विशेषज्ञ समितिले प्रमाणीकरण गरेपछि प्रयोग गर्दा उपयुक्त हुने देखिन्छ, प्रतिवेदनमा छ ।राजनीतिक दलले महाधिवेशनमा समेत विद्युतीय मतदान अपनाइसकेका छन् । एमाले र राप्रपाको महाधिवेशनमा विद्युतीय मेसिनबाटै मतदान अपनाउँदा त्यही दिन नतिजा आएको थियो भने कांग्रेसको करिब ४ हजार मत गन्न १० दिनभन्दा बढी लागेको थियो । विद्युतीय मतदान प्रयोग गर्दा मतपत्रका लागि कागज खरिद, मतपत्र छपाइ, ढुवानी, मतपेटिका खरिद, ढुवानी, स्वस्तिक छाप, स्ट्याम्प प्याड, स्टेसनरी सामान खरिद गर्नु पर्दैन । त्यस्तै मतगणना पनि छिटो हुन्छ । पत्रपत्रमा मतदान अधिकृतले हस्ताक्षर गर्नुपर्ने, मतदाताले मतपत्र लिने, छाप लगाउने, सुरक्षित तरिकाले पट्याउने, मतपेटिकामा पुगेर मतपत्र खसाल्न समय चाहिन्छ । विद्युतीय मतदान हुने हो भने मतदाताले मेसिनको डिस्प्लेमा आफूले रोजेको राजनीतिक दलको चुनाव चिह्नमा थिचेर मतदान गरे पुग्छ । विद्युतीय मतदान भएमा स्थानीय तहको सात पदमा मतदान गर्न २ देखि ३ मिनेट पर्याप्त हुन्छ, कार्यदलको प्रतिवेदनमा छ, एउटा मेसिनबाट कम्तीमा ३ सयदेखि बढीमा ६ सय जनाले मतदान गर्न सक्छन् ।"
निर्वाचनलाई ८ अर्ब ९५ करोड माग,"काठमाडौं (कास) निर्वाचन आयोगले स्थानीय तहको निर्वाचन गर्न सरकारसँग सोमबार ८ अर्ब ९५ करोड रुपैयाँ मागेको छ । वैशाख ३० मा हुने निर्वाचनमा मतपत्र छपाइ, ढुवानी, मतदान स्थलमा आवश्यक सामग्री र कर्मचारीको तलब भत्ताका लागि अर्थ मन्त्रालयसँग ८ अर्ब ९५ करोड २९ लाख ४ हजार १ सय १२ रुपैयाँ माग गरेको आयोगले जनाएको छ । कोभिडका बेला स्वास्थ्य मापदण्ड पालना गराउन आवश्यक सामग्री राख्दा पनि अघिल्लो स्थानीय तहको निर्वाचनभन्दा कम खर्चमा गर्न लागेको आयोगको दाबी छ ।अघिल्लो पटक सरकारले आयोगलाई १० अर्ब २९ करोड रुपैयाँ उपलब्ध गराएको थियो । यस वर्ष निर्वाचनमा खटिने कर्मचारीको भत्तामा झन्डै ४० प्रतिशत कटौती गरेको आयोगले जनाएको छ । अघिल्लो वर्ष तलबको १ सय २१ प्रतिशत र अरू सुविधासहित १ सय ४० प्रतिशतसम्म निर्वाचन भत्ता लिएकामा यसपालि एक सय प्रतिशत मात्रै दिन लागिएको आयोगका प्रवक्ता शालिग्राम शर्मा पौडेलले बताए । आयोगले निर्वाचनका लागि १२ अर्ब लाग्ने अनुमान गरेको थियो । मतदान केन्द्रमा माक्स र सेनिटाइजर मात्रै सीमित गर्यौं, कर्मचारीले पाउने भत्ता पनि एक सय प्रतिशतमा झारेका छौं, उनले भने, मतदाता शिक्षामा प्रयोग हुने पर्चा, पम्प्लेट खर्च कटौती गरेका छौं । त्यस्तै निर्वाचनका लागि गाडी किन्ने बजेट नराखेको उनले बताए । स्थानीय तहमा रहेका कर्मचारीलाई नै मतदान स्थल र केन्द्रमा खटाउने, नियुक्ति लिन जिल्लामा आउन नपर्ने भएपछि खर्च कटौती भएको पौडेलले बताए । निर्वाचनमा करिब २ लाख कर्मचारी खटिँदै छन् । मतदाता शिक्षाका लागि पर्चा, पम्प्लेटको सट्टा मोबाइलमा म्यासेज, रिङब्याक टोनमार्फत गर्न लागेको उनले बताए । मतदाता शिक्षा खर्चमा अघिल्लो निर्वाचनमा ७० करोड खर्च भएकामा यसपालि २० करोड मात्रै छुट्याएको आयोगले जनाएको छ । आयोगले मतदाता परिचयपत्र हराएको वा कुनै अवस्थाले नासिएको भएमा प्रतिलिपि लिनका लागि निवेदन दिनुपर्ने समय तोकेको छ । मतदाताले आफ्नो वडा कार्यालयको सिफारिससहित प्रतिलिपि लिन जिल्ला निर्वाचन कार्यालयमा निवेदन दिनुपर्ने हुन्छ । मतदाताले परिचयपत्र पाउन निर्वाचन कार्यालयमा फागुन २० गतेभित्र निवेदन दिन सकिने व्यवस्था मिलाएको छ । मतदाता नामावली अद्यावधिक सूची राजपत्रमा प्रकाशन गर्नका लागि पनि आयोगले प्रक्रिया अगाडि बढाएको आयोगले जनाएको छ ।"
अनुसन्धानको घेरामा कोको ?,"२०४९ देखि २०७६ सम्म बाल संगठनको अध्यक्ष रहेकी वैद्यसहित २ दर्जन बढी व्यक्ति अख्तियारको छानबिनमा छन् । वैद्य कांग्रेस नेता प्रकाशमान सिंहकी सहोदर दिदी हुन् । उनलाई २०४८ को आमनिर्वाचनपछि तत्कालीन गिरिजाप्रसाद कोइराला सरकारले बाल संगठनको अध्यक्षमा नियुक्त गरेको थियो । त्यति बेला महिला, बालबालिका तथा समाजकल्याणमन्त्री शेख इद्रिस थिए । ठाकुरप्रसाद मैनाली नेतृत्वको समिति विघटन गरी वैद्यलाई संगठनमा ल्याइएको थियो । त्यसपछि २०५४, २०५९, २०६४, २०६९ र २०७३ मा गरी उनी ५ पटक संगठनको अध्यक्ष बनेकी थिइन् । पछिल्लो पटक संगठनको जग्गा बृहस्पतिलाई भाडामा दिने गरी भएको सम्झौतामा संलग्न देखिएको भन्दै तत्कालीन महासचिव गणेशभक्त श्रेष्ठ, उपाध्यक्षद्वय कृष्णशंकर साह र सुवासकुमार पोखरेल, पूर्वकोषाध्यक्ष तुल्सीनारायण श्रेष्ठ, पूर्वउपकोषाध्यक्ष दीपकदास श्रेष्ठ, पूर्वकेन्द्रीय सदस्य सुमन शाक्य, पूर्वनिर्देशकहरू राजेश्वर निरौला, बालकृष्ण डंगोल, रमेश भोमी, पूर्वशाखा प्रमुखद्वय टीकामणि न्यौपाने र प्रमिला श्रेष्ठमाथि पनि अनुसन्धान गरिरहेको अख्तियारले जनाएको छ ।"
"भाषाहरू जोगाऔं, विविधता बचाऔं","मुलुकमा बोलिने करिब सयवटा मौलिक भाषामध्ये ४० प्रतिशतजति संकटमा हुनु परम चिन्ताको विषय हो । हजारभन्दा कम वक्ता रहेका ३७ वटै भाषा संकटमा छन् । विद्यालयमा नपढाइने राउटे, साम, मनाङे, धुलेसी, फाङ्दुवाली, सुरेल, मालपाँडे, खरिया, कुर्माली, बराम, लुङखिम, सधनी, कागते, वनकरिया, काइके लगायतका भाषाहरू सार्वजनिक जीवनमा पनि कम प्रयोग हुँदै गइरहेका छन्Ù पीर मान्नुपर्ने कारण यही हो । विश्वभरै एकतिहाइजति भाषाका वक्ता हजारभन्दा कम छन्, र तीमध्ये हरेक दुई सातामा एउटा भाषा मर्दै गैरहेको छ । यही रीतले मृत भाषाहरूको सूचीमा नेपालका यी प्राचीन भाषाहरू पनि नचढून् भनेर हाम्रा नीतिनिर्माताहरू चिन्तित हुनैपर्छ । आजसम्म अस्तित्वमा रहेका भाषाहरू भोलिका दिनमा लोप हुँदै गए भने त्यो वर्तमान पुस्ताको एउटा ठूलो अपराध ठहरिनेछ । त्यसमा सम्बन्धित समुदायभन्दा बढी सिंगै राज्य तथा सरकार दोषी हुनेछ । तसर्थ, सम्बद्ध सरकारी संयन्त्र लगायत सरोकारवाला सबैले जोखिममा रहेका भाषा बचाउने यथोचित उपाय अवलम्बन गर्नैपर्छ ।संकटापन्न भाषा संरक्षणका लागि सरकारले पर्याप्त इच्छाशक्ति देखाएर उचित रणनीति अंगीकार गर्नुपर्छ । मातृभाषा संरक्षणका निम्ति संविधानले पर्याप्त प्रकाश पारेकै छ । नेपालमा बोलिने सबै मातृभाषालाई राष्ट्रभाषा मानेको संविधानले भाषा तथा संस्कृतिको हकलाई मौलिक अधिकार मानेको छ । यसले प्रत्येक व्यक्ति तथा समुदायलाई आफ्नो भाषा प्रयोग गर्ने हक मात्र दिएको छैन, नेपालमा बसोबास गर्ने प्रत्येक नेपाली समुदायलाई आफ्नो भाषा र लिपिको संवर्द्धन र संरक्षण गर्ने हक पनि प्रदान गरेको छ । यस्तै, संविधानले प्रत्येक नेपाली समुदायलाई आफ्नो मातृभाषामा शिक्षा पाउने र त्यसका लागि विद्यालय खोल्ने तथा सञ्चालन गर्ने अधिकार पनि दिएको छ । अनिवार्य तथा निःशुल्क शिक्षा सम्बन्धी ऐन२०७५ ले तीनै तहले सञ्चालन गरेका वा अनुदान दिएका शिक्षण संस्थामा नेपाली नागरिकलाई निजको माग बमोजिमको मातृभाषी शिक्षा प्रदान गर्न सकिने व्यवस्था गरेको छ । सरकारले यी संवैधानिक व्यवस्थाको यथोचित कार्यान्वयनमा जोड दिने हो भने संकटापन्न भाषा संरक्षणमा निकै टेवा पुग्छ । यसका निम्ति विज्ञहरूको मत तथा विश्वअभ्यासको सिकाइ बमोजिम सरकारले यी भाषालाई पाठ्यक्रमसँग जोड्नुपर्छ । संकटापन्न भाषा जोगाउन राज्यको एकल प्रयासले मात्र अवश्य पुग्दैन, सम्बन्धित समुदाय लगायतका सरोकारवालाको जोडबल पनि त्यत्तिकै आवश्यक पर्छ । सबै मिलेर मातृभाषा शिक्षा र मातृभाषामा शिक्षा दुवैका अड्चनहरू पन्छाउनुपर्छ । शिक्षक, तालिम, शिक्षण सामग्री लगायतका सबै पक्षको उत्पादन र सुधारमा जोड दिनुपर्छ । यसअतिरिक्त सम्बन्धित भाषाको शब्दकोश, लिपि लगायतको खोजी, प्रकाशन र वितरणमा संगठित प्रयास हुनुपर्छ, जसमा सरकारले अग्रसक्रियता देखाउनुपर्छ । खासगरी मौखिक परम्परा मात्र रहेका भाषाहरू बढी लोपोन्मुख रहेकाले तिनलाई लेख्य परम्परामा ल्याउन सरकार लगायतका सरोकारवाला घोत्लिनुपर्छ । र, छरिएर रहेका सीमित संख्याका मातृभाषीहरूलाई प्रविधिमार्फत जोड्ने प्रबन्ध मिलाएर सरकारले उनीहरूलाई आफ्नो भाषा प्रयोगमा ल्याउन पाइरहने अवसर प्रदान गर्नुपर्छ । निश्चय पनि बजारमा अवसरका लागि राष्ट्रिय तथा विश्व भाषाहरू सिक्न, अध्ययन गर्न तथा तिनमा पारंगत बन्न जरुरी हुन्छ होला, तर मातृभाषालाई बजारिया दृष्टिकोणबाट मात्र कदापि हेर्नु हुन्न । बजार छछैन भनेर यसलाई पठनपाठनमा ल्याउनेनल्याउने अनि संवर्द्धन र संरक्षण गर्नेनगर्ने भन्ने हुँदैन । हाम्रा मातृभाषाहरू देशको विविधतायुक्त पहिचान झल्काउने अमूल्य निधि हुन्, राज्यले अनिवार्य रूपमा ती सबैको संवर्द्धन तथा संरक्षण गर्नुपर्छ । यसका निम्ति कम्तीमा आधारभूत विद्यालयसम्म भए पनि हरेक बालबालिकाले आफ्नो मातृभाषा र मातृभाषामा सिक्न पाउने प्रबन्ध मिलाइनुपर्छ । यसमा सम्बन्धित पालिका र समुदायले विशेष भूमिका खेल्नुपर्छ । हरेक बालबालिकाले आफ्नो मातृभाषामा व्यवहार गर्न तथा सीप सिक्न पाउने प्रकृतिप्रदत्त अधिकारलाई सरकारी उदासीनता तथा राज्यको संरचनात्मक व्यवस्थाले छिन्नु हुँदैन । जिम्मेवार सबैले यो संवेदनशीलता बुझ्न सकेमा हरेक मातृभाषा जोगिन सक्छ । आधाभन्दा बढी नेपाली नेपालीबाहेकका मातृभाषा बोल्छन् । ती बालबालिकाको संज्ञानात्मक विकासका लागि तल्ला कक्षामा मातृभाषा शिक्षा जरुरी छ । परिवारको भाषाबाट जति सजिलै उनीहरू ज्ञानको संसारमा अरू भाषाबाट पस्न सक्दैनन् । अध्येताहरूका अनुसार पहिलो भाषामा पकड भएको व्यक्तिले दोस्रो भाषा राम्ररी सिक्न सक्छ । त्यसैले विद्यालय र अभिभावक दुवैले दोस्रोतेस्रो भाषाको अनावश्यक चिन्ता गरिरहनुपर्दैन । विद्यालयमा छोराछोरीलाई कठिन होला भनेर घरमा मातृभाषा नबोल्ने चलन पनि छ, यसले लोपोन्मुख भाषालाई झनै जोखिमतिर धकेल्छ । विद्यालयमा मातृभाषा तथा बहुभाषा शिक्षण हुने हो भने यो समस्या त्यसै हट्दै जान्छ । डेढ दशकयता केही विद्यालयले मातृभाषामा शिक्षा सुरु गरेका छन् । सरकारले २०६६ सालमा बहुभाषिक शिक्षा कार्यक्रम कार्यान्वयन निर्देशिका जारी गरेको पनि छ । त्यसमा एकल मातृभाषी विद्यालय, द्विभाषी विद्यालय र बहुभाषी विद्यालयजस्ता अवधारणा छन् । देखावटी दस्तावेजमा मात्र सीमित नराखी यसको यथोचित कार्यान्वयन पनि उत्तिकै आवश्यक छ । यसका निम्ति सबै तहका सरकारले यथेष्ट इच्छाशक्ति देखाउनुपर्छ । मातृभाषाले बालबालिकाको शिक्षामा पहुँच बढ्छ, कक्षा दोहोर्याउने दर घट्छ, विद्यार्थीले विद्यालय छाड्दैनन्, र भाषिकसामाजिक न्याय पनि स्थापित हुन्छ । विद्यालय र घरका माध्यमबाट निरन्तर प्रयोगमा रहिरहे भने मात्र यी भाषाहरूको पुस्ता हस्तान्तरण सम्भव हुन्छ । नत्र विश्व तथ्यांकझैं हाम्रा यी भाषाहरू पनि शनैःशनैः मर्दै जानेछन् । कामना गरौं, सबैको सत्प्रयासबाट त्यस्ता दिन नआऊन् ।"
स्थानीय उत्पादनको सम्भावना,"अर्थ वाणिज्य पृष्ठमा आइतबार प्रकाशित निगालोबाट बनेका भकारीको तस्बिर दुर्गमका सर्वसाधारणको संघर्षमय जीवनको प्रतिविम्ब हो । बझाङको बुंगल नगरपालिकाका स्थानीयले बुनेको कलात्मक भकारीलाई सकी नसकी नाम्लाले बोकेर बिक्रीका लागि बजार हिँडेकाहरूको कष्टकर दैनिकी त्यहाँको पीडा त हो नै, अन्य ग्रामीण क्षेत्रको सीप, पेसा प्रवर्द्धनप्रति उदासीन रहँदै आएको सरकारका कारण जनता दुःखकष्ट भोग्न बाध्य बन्ने गरेको यथार्थ पनि हो । वास्तवमा जुनसुकै ठाउँका सर्वसाधारण भए पनि कृषि, पशुपालन, घरेलु व्यवसाय, स्थानीय सीपमा आधारित सामग्री उत्पादन गर्ने क्षमता राख्छन् । बजारीकरणको समस्या भने मुलुकभरि देख्न सकिन्छ । अनेक हन्डर झेल्दै जनताले उत्पादन गरेका कृषिउपज तथा अन्य सामग्री स्थानीय, राष्ट्रिय, अन्तर्राष्ट्रिय बजारमा पुर्याएर सर्वसाधारणको आर्थिकस्तर सुधार्ने दृष्टिकोण, योजना सरकारसँग छैन । भकारी बोकेर हिँड्ने बझाङको सन्दर्भसमेत जोड्दा उनीहरूको सुविधाका निम्ति सरकारी संयन्त्रबाट बजार व्यवस्थापनको पहल हुने त कुरै छाडौं, उल्टै स्थानीय सरकारका पदाधिकारीले बाटो ढुकेर निमुखाबाट कर असुल नगर्लान् भन्न सकिँदैन ।वस्तुतः सरकारले ग्रामीण अर्थतन्त्रको सुधार गर्न उत्पादित वस्तुको विज्ञापन, प्रचारप्रसार, बजारको सुनिश्चितता गरी उत्पादकको मनोबल बढाउने, उत्प्रेरणा जगाउन अनुदानको व्यवस्था मिलाउने लगायतका क्रियाकलाप गर्नु ठूलो कुरा थिएन । समाजलाई समृद्ध बनाउने उद्देश्यको वास्ता नगरी करकेन्द्रित कार्यमा सरकारको बढी ध्यान जाँदा जनता मर्नु न बाँच्नुको स्थितिमा पुगेका हुन् । कृषिकर्मबाट जीवन धान्दै आएका निमुखामाथि अवैज्ञानिक तरिकाले कर असुल्न पल्केका राणा शासकहरूले पनि उतिबेला धेरैलाई उठिबास लगाएका हुन् । यहाँ टिक्न नसकेपछि म्यानमार, भुटान, भारत पलायन भएका नेपालीको संख्या लाखौंमा छ । दशकौं बितेर, राजनीतिक उथलपुथल भएर लोकतान्त्रिक व्यवस्था आउँदा पनि जनतालाई आफ्नो थातथलोमा टिक्ने आधार देखिँदैन । गाउँका उत्पादनले कौडीको भाउ नपाउँदा पनि सत्ताधारी आँखा चिम्लेर बसेका छन्, युवालाई विदेश धकेलेर त्यसैमा रमाइरहेका छन् । भुवनेश्वर शर्मा, चन्द्रागिरि२, काठमाडौं"
इखानारायण लिच्छविकालीन हो,"कान्तिपुरको फागुन ७ को अंकमा मल्लकालीन नारायण मूर्तिको खोजी समाचारमा इखानारायण मन्दिर (बांगेमुढा) बारे केही सूचना समेटिएको पाएँ, जसले मेरो ध्यान आकृष्ट गरेको छ । समाचारमा आए अनुसार, गरुड राखिएको ढुंगा कोलम (१६६३ संवत्) र अन्य ताम्रपत्र अभिलेख अनुसार उक्त सम्पदा मल्लकालीन भएको प्रमाण भेटिन्छ । तर, समग्र सहर व्यवस्थापन र पुरातात्त्विक प्रमाणहरूले पुरातत्त्व विभागले दाबी गरेअनुरूप, श्रीधरनारायणको मौलिक स्वरूप (प्रतिमा) र मन्दिर दुवै प्राचीन मल्लकालीन अवधिको हो भन्ने आधारलाई चुनौती दिन्छ । मल्लकालीन रेकर्डले भने त्यतिबेलाको प्राचीन मन्दिर र सहर योजनाको प्रतीकको नवीकरण तथा पुनःसंरचनालाई मात्रै उजागर गरेको हुन सक्छ । मध्यकाठमाडौंमा अवस्थित सडकको ढाँचा हेर्ने हो भने विशेष गरेर वन्डेनारायणदेखि इखापोखरीतिर जाने दक्षिणउत्तरको सडक र दक्षिणतिरको नारायण मन्दिरको ग्रिडखण्डले इतिहासको यो पाटोलाई देखाउन सक्छ । इखानारायण मन्दिर डन्डाका योजनाअन्तर्गत दक्षिण कोलग्राम बसोबासको उत्तरपूर्वी (इसाना कोण) मा पर्छ । काठमाडौं उपत्यकामा रहेका सांस्कृतिक सम्पदाको अभिलेख राख्ने क्रममा (काठमाडौं भ्याली, द प्रिजरभेसन अफ फिजिकल इन्भायरन्मेन्ट एन्ड कल्चरल हेरिटेज, अ प्रोटेक्टिभ इन्भेन्ट्री, २०३९ ) मा पनि इखानारायण मन्दिरको मिहिन विवरण उतारिएको छ । लिच्छविकालमा बनाइएको इखाःपखु (इखापोखरी) र वैष्णव जातीय लिच्छवि शासकले आसपासका विशेष मुकाममा नारायणको मूर्ति प्रतिस्थापन गर्ने इतिहासमा इखानारायण मन्दिर बनेको प्रमाण भेटिन्छ । यो मन्दिर र मूर्तिको बनोट तथा शिल्पीका आधारमा समेत यसमा लिच्छविकालीन विशेषता भेटिन्छ । इखापोखरी र कोलिग्रामको तान्त्रिक मातृशक्ति (अहिले केलटोल भनेर भनिन्छ) को अवस्थाले के देखाउँछ भने लिच्छविले श्रीधरनारायणलाई तान्त्रिक वैष्णववाद मन्दिरका रूपमा स्थापित गरेको हुनुपर्छ । चारपाटे आकृतिको मन्दिर, यसका तीन गजुर र टुँडालमा कुँदिएका विशेष आकृतिले समेत यसको प्रारम्भिक उत्पत्तिलाई इंगित गर्छ जुन पाँचौं शताब्दीको प्रारम्भतिर हुनुपर्छ । प्रा सुदर्शनराज तिवारी, काठमाडौं"
निर्वाचनको नैतिक पक्ष,"नेपाल सरकारले वैशाख ३० गते स्थानीय तहको निर्वाचन गर्ने निर्णय सार्वजनिक गरेको छ । सरकारको यस निर्णयले बुद्धिजीवीदेखि प्रतिपक्षीहरू, नागरिक समाज, राज्यको चौथो अंग सञ्चार जगत्सम्म सबैको प्रशंसा पाएको छ । नेपालको संविधान जारी हुनुअघि निकै लामो समय जनप्रतिनिधिविहीन अवस्थामा कर्मचारीहरूले स्थानीय निकाय सञ्चालन गरेको नमीठो उदाहरण दोहोरिने हो कि भन्ने नागरिकआशंका निवारण गर्न सरकार एक हदसम्म सफल भएको छ ।निर्वाचनलाई प्रतिनिधिमूलक लोकतन्त्रको आत्मा मानिन्छ । आम सहभागिता र प्रत्यक्ष नागरिकहरू संलग्न हुने प्राचीन ग्रीस, रोम र इटालीको जस्तो लोकतन्त्र अहिलेको बृहत् भौगोलिक, जनसांख्यिक स्थिति र जटिल सामाजिक परिवेशमा सम्भव नभएरै प्रायः लोकतान्त्रिक मुलुकहरूले प्रतिनिधिमूलक लोकतन्त्र अवलम्बन गरेका छन् । प्राचीन एथेन्सको लोकतन्त्र नागरिक सहभागिताका लागि विशिष्ट खालको थियो । सबै नागरिक सहभागी हुने परिषद्ले सेनापति लगायत केही महत्त्वपूर्ण पदहरूमा निर्वाचित गर्दथ्यो भने अन्य सार्वजनिक पदहरूमा चिह्नद्वारा चयन गरिन्थ्यो । रोम सहर र उत्तरी इटालीमा करिब यस्तै प्रणाली लामै समय चल्यो । आधुनिक लोकतन्त्र भनिने प्रतिनिधिमूलक व्यवस्थामा भने आफ्ना प्रतिनिधिहरू छान्ने, उनीहरूको जवाफदेहीको परीक्षण गर्ने र जनादेशको नवीकरण गर्ने वा फिर्ता लिने मुख्य विधि आवधिक निर्वाचन हो । राजनीतिक समानता वा सबै सहभागी हुन पाउने नागरिकता, सबै बालिगलाई मतदानको अधिकार र सबै मतको बराबर गणना यस प्रणालीका मान्यताहरू हुन् । त्यसैले बेन्थमले भनेका थिए, हरेक व्यक्तिको मूल्य एक एकाइ हो, कसैको पनि एकभन्दा बढी हुँदैन । आवधिक चुनाव कति अवधिमा गरिनुपर्छ भन्नेमा अमेरिकी संविधानका मसौदाकारहरूले महत्त्वपूर्ण तर्क दिएका थिए । अलेक्जेन्डर ह्यामिल्टनले फेडरालिस्ट पेपर मा लेखेका थिए, मानिसले प्रायः स्वच्छ खेल खेल्दैन, बरु अवाञ्छित आग्रहमा लागेर आफ्नै व्यवहारलाई द्विविधामा पार्छ । पछि अब्राहम लिंकन अझ स्पष्ट पार्दै बोलेका थिए, हामी जुन सरकार मातहत छौं, त्यहाँ जनताले आफ्ना सेवकहरूलाई उत्ताउलो काम गर्ने कम अधिकार दिएका छन् र बुद्धिमानीपूर्वक छोटो अन्तरालमा त्यो अधिकार आफ्नै हातमा लिने व्यवस्था पनि गरेका छन् । यदि लामो अवधिसम्म पनि निर्वाचन नहुने हो भने नागरिकहरूले आफ्ना प्रतिनिधि र तिनीहरूको एजेन्डा माथि नियन्त्रण गुमाउन थाल्दछन् । त्यसैले आवधिक निर्वाचन समयमै गराएर प्रतिनिधिहरूको जवाफदेहीको परीक्षण गर्ने अवसर नागरिकलाई दिइए मात्र लोकतन्त्र जीवन्त रहन्छ । अझ स्थानीय निर्वाचनको महत्त्व नागरिकहरूका लागि अन्य निर्वाचनभन्दा बढी हुन्छ किनकि नागरिकहरूको दैनन्दिनको काम र स्थानीय आवश्यकता केन्द्र सरकारले भन्दा स्थानीय सरकारले पूरा गर्छ भन्ने मान्यता छ । स्थानीय तहमा नागरिकहरू निर्णयप्रक्रियामा सहज रूपमा सरिक हुन र निर्णयमा प्रभाव पार्न सफल हुन्छन् । यति महत्त्वपूर्ण स्थानीय सरकार निर्वाचित पदाधिकारीविहीन नहुने वातावरण बन्नुले हाम्रो नयाँ लोकतन्त्रका लागि निकै महत्त्व राख्दछ ।देशमा निर्वाचनको माहोल बिस्तारै बन्दै छ । निर्वाचन आयोग र सुरक्षा निकायहरू यसको तयारीमा लागिसकेका छन् । क्रमशः राजनीतिक दलहरू पनि चाँडै आफ्नो तयारीमा लाग्ने नै छन् । तर निर्वाचन हुनु मात्र ठूलो कुरा होइन, यसले जनताको अभिमतको सही प्रतिनिधित्व गर्न सक्नुपर्छ । यो स्वच्छ र निष्पक्ष भएन भने देश राजनीतिक द्वन्द्वको दलदलमा फस्ने डर हुन्छ । कतिपय देशलाइ निर्वाचनले अशान्ति, असुरक्षा र अस्थिरताको अँध्यारो सुरुङभित्र धकेलेको छ । हाम्रै नेपालको विगतका निर्वाचनहरूमा पनि केही अनियमितता र मतदाताको असुरक्षा महसुस गरिएकै हो । त्यसैले यस खेलका खेलाडीहरूले स्विकार्ने र आम नागरिकले समेत विश्वास गर्ने निर्वाचन अहिलेको आवश्यकता हो । सोसल च्वाइस थ्यौरी का वकालतकर्तामध्ये केनेथ एरोले जनरल इम्पसिबिलिटी थ्योरम मा लेखेका छन्, हरेक निर्वाचनले अस्वच्छ विजेता जन्माउँछ । निर्वाचनले एक जनाले अरूभन्दा बढी मत प्राप्त गरेको बाहेक केही भन्दैन । नागरिकहरूमा व्यापक सूचना प्रवाह नभएसम्म यसको कुनै अर्थ हुँदैन भन्ने उनको तर्क थियो । पार्किन्सन्स लले बहुमतको मतदानमा निर्णय तिनीहरूमा निर्भर हुन्छ जसलाई संसारमा के भइरहेछ भन्ने कम थाहा छ भनेको छ । लोकतन्त्र व्यापारिक लोकतन्त्र हुनु हुँदैन, खरिद गरिएको जनादेश हुनु हुँदैन । विगतको निर्वाचनले हामीलाई भयभीत बनाएको छ । निर्वाचनमा धनतन्त्र र डनतन्त्र निर्णायक बन्दै गएको छ र यसलाई नरोक्ने हो भने अब त्यागी नेताहरूले निर्वाचन नै नलडे हुन्छ । अस्वस्थ प्रतिस्पर्धा बढ्दै जानु लोकतन्त्रकै लागि खतरा हो । निर्वाचन अनिवार्य भए पनि लोकतन्त्रका लागि यति मात्र पर्याप्त भने होइन । निर्वाचन निष्पक्ष, विश्वसनीय, व्यापक सहभागितापूर्ण र समावेशी पनि हुनुपर्छ । नागरिकहरूको एकएक मतको सही गणना हुनुपर्छ । २०७४ र त्यसअघिका स्थानीय तहका निर्वाचनबाट निकै शिक्षा लिन सकिन्छ, जसमा केही अस्वस्थ र धाँधलीपूर्ण नतिजा आएका थिए । २०५४ सालको स्थानीय तहको निर्वाचनमा सरकारी गुण्डाहरूले मतदातालाई आतंकित पार्न थालेपछि प्रहरीप्रशासनले तिनीहरूलाई नियन्त्रणमा लिँदा तत्कालीन गृहमन्त्रीले खुकुरी राष्ट्रिय हतियार भएकाले भिरेर हिँड्न किन नपाउने भन्दै हकारेका थिए, जुन त्यस बेला चर्चित थियो । पूर्वराजा ज्ञानेन्द्रले गराएको स्थानीय निकायको निर्वाचनको नाटक धेरैले नबिर्सेको हुनुपर्छ । सबैजसो राजनीतिक दलहरूले बहिष्कार गरेको उक्त निर्वाचनमा उम्मेदवारसमेत खोज्नुपरेको थियो । निकट विगतको स्थानीय तहको निर्वाचनमा भरतपुर महानगरपालिकामा मतगणना हुँदा मतपत्र च्यातेर गलत परिणाम घोषणा गरिएको दृष्टान्त ताजै छ । यी केही प्रतिनिधिमूलक उदाहरण मात्र हुन्, यस्ता अनियमितता, हिंसा र मतको व्यापारले केही स्थानीय तहको निर्वाचन स्वच्छ हुन सकेको थिएन । निर्वाचनमा धाँधलीका धेरै रणनीतिको अवलम्बन हुने गरेको छ । उम्मेदवार हुनबाट रोक्ने, निगरानी गर्ने निकायहरूलाई कमजोर पार्ने, आफूअनुकूल क्षेत्र विभाजन गर्ने गलत अभ्यास निर्वाचनअघि हुने गर्छ । निर्वाचनको दिन मत किन्ने, मतदातालाई धम्क्याउने, गलत सूचना फैलाउने, बुथ क्याप्चर गर्ने, मतगणनामा हेराफेरी र गलत विजेता घोषणा गर्ने आदिजस्ता धाँधली हुने गर्छन् । निर्वाचन आयोगले निर्वाचन व्यवस्थापनमा सुधार गर्न लागू गरेको मतदाता परिचयपत्रको व्यवस्था लगायतका केही सराहनीय कदमले गर्दा धाँधली रोक्न निकै मद्दत पुगेको भने मान्नुपर्छ । अब नक्कली मतदाताहरूले मतदान गर्ने सम्भावना निकै घटेको छ । तर, अझ पनि निर्वाचनमा हुने अन्धाधुन्ध पैसाको प्रयोग र मतदाताको तथा उम्मेदवारहरूको सुरक्षामा सुधार हुन सकेको छैन । यसबाट क्रमशः नेतृत्व व्यापारी, ठेकेदार र डन हरूमा जाने खतरा बढेको छ । विगतका निर्वाचनहरूमा दलहरू यस्तै उम्मेदवारहरूलाई टिकट दिन विवश हुनु र केही सिटमा यस्तै व्यक्ति विजयीसमेत हुनुले अशुभ संकेत गरेको छ ।निर्वाचनमा धाँधली बढी मात्रामा अफ्रिकीएसियाली र तिनमा पनि विकासशील तथा अल्पविकसित देशहरूमा भएको देखिन्छ । यसबाट सिकेर पूर्वसावधानी अपनाउन सकेमा निर्वाचन निष्पक्ष र परिणाममुखी हुन सक्दछ । चुनावमा धाँधली गर्नेहरूमा फिलिपिन्सका मार्कोसको नाम माथि आउँदछ । उनले आफ्ना विपक्षीको हत्या गरे र सन् १९८६ को राष्ट्रपतीय निर्वाचनमा खुलेआम धाँधली गरे । उनले आफूलाई विजयी घोषणा गरेपछि षड्यन्त्रको पर्दाफास भयो । जनता सडकमा आएपछि मार्कोस दम्पती अमेरिका भागे । सिंगापुरका पूर्वप्रधानमन्त्री ली क्वान युले संस्मरणा पुस्तकमा केही देशका निर्वाचनहरूबारे चर्चा गरेका छन् । उनका अनुसार, मलेसियाको सन् १९९३ को चुनावमा नेगारा बैंकमा एक हजार र पाँच हजार दरका नोट सकिएको समाचारपत्रहरूले लेखेका थिए । सन् १९९६ को निर्वाचनमा थाइल्यान्डका एक भूतपूर्व प्रधानमन्त्रीले आफ्ना उम्मेदवार र मतदातालाई जति माग्यो उति पैसा दिएकाले मानिसहरूले उनको नामै एटीएम राखिदिएका थिए । लीले लेखेका छन्, सिंगापुरमा पैसा खर्च गरेर चुनाव जितौंला भनेर कसैले नसोचे हुन्छ । हाम्रा शक्तिशाली कम्युनिस्टहरूले भोटका लागि पैसा खर्च गरेनन्, हामीले निर्वाचन ऐनले तोकेको भन्दा कम खर्च गर्यौं । चुनावपछि राजनीतिक पार्टीले पैसा थुपार्नु जरुरी छैन । अफ्रिकी मुलुक चाडमा सन् २०२१ मा भएको राष्ट्रपतीय निर्वाचनमा सेनाको बलमा राष्ट्रपति इद्रिस देबी धाँधली गरेर विजयी भएको आरोप विपक्षीहरूको र अन्तर्राष्ट्रिय पर्यवेक्षकहरूको छ । बुरुन्डीको सन् २०२० को निर्वाचन फर्जी मतको व्यापक प्रयोग भएको भनी आलोचित भयो । युगान्डामा सन् २०२० को राष्ट्रपतिको निर्वाचनमा ४०९ मतदान केन्द्रमा शतप्रतिशत मत खसेको देखाएर धाँधली भएको आरोप विपक्षीहरूले लगाएका थिए । यी केही उदाहरणले पनि हाम्रो अबको निर्वाचनमा अपनाउनुपर्ने सचेतताका लागि शिक्षा दिन्छन् ।विगतका कमीकमजोरीलाई सच्याएर अबको निर्वाचनले नागरिकहरू निर्णायक भएको सिद्ध गर्न सक्नुपर्छ । निर्वाचनमा मतदाताबाहेक अन्यको प्रभाव हुनु हुन्न । राजनीतिका सम्पूर्ण खेलाडीहरू, नागरिकहरू र बाह्य पर्यवेक्षकहरूलाई स्वीकार्य हुने गरी निर्वाचन हुन आवश्यक छ । यस्तो चुनाव होस् कि सकेसम्म सबैलाई समावेश गराउन सकियोस् । यसका लागि मतदाता शिक्षा नै सबैभन्दा महत्त्वपूर्ण हुन्छ । मतदाता सचेत भएमा जनप्रतिनिधिहरूको उत्तरदायित्वको परीक्षण गर्न सक्दछन् । तर, विगतको अनुभव निराशाजनक छ । सामान्य भोजमा रमाउने मतदाताहरू रहेसम्म र पैसामा बलमा निर्वाचन लड्ने नेताहरू भएसम्म सही प्रतिनिधि चुनिन सक्दैनन् । दलहरूले पार्टी फाइनान्स गर्नेलाई टिकट दिने र उम्मेदवारले मतदाताको विवेक खरिद गरेर जित्ने वातावरण रहेसम्म ब्यालट ले बुलेट लाई निस्तेज गर्न सक्दैन । मतदाताहरूले भ्रष्ट, अयोग्य, षड्यन्त्रकारी र अनावश्यक प्रियतावादी कुरा गर्ने तथा अस्थिर विचारको व्यक्तिलाई मत दिनुहुन्न । यस्तो व्यक्तिलाई छनोट गर्नुपर्छ जसले आफ्नो सार्वजनिक जीवनमा निःस्वार्थ सेवाको उदाहरण प्रदर्शित गरेको होस् । निर्वाचन आयोगको यसमा महत्त्वपूर्ण भूमिका रहन्छ । निष्पक्ष निर्वाचनमा खरो उत्रिएर आयोगले आफ्नो संवैधानिक भूमिका निर्वाह गर्नुपर्छ । इतिहासमा यस्तो अवसर पनि आउँदछ कि संवैधानिक पदाधिकारीहरूले आफ्नो नाम लेखाउन सक्दछन् । भारतमा टीएन शेषनले टेलिभिजनमा हेरेर मतदान स्थगित वा रद्द गर्ने र सुरक्षा निकायलाई आफ्नो आदेशमा परिचालन गरेर संस्थाको गरिमा बचाएका थिए । हाम्रो निर्वाचन आयोगले यस्तै साहसिक काम गर्न सकोस् भन्ने अपेक्षा छ । स्थानीय तहको यस निर्वाचनमा झन्डै छत्तीस हजार जनप्रतिनिधि चुनिएर आउँदै छन् । यिनीहरूले नै हाम्रा स्थानीय सेवाहरू प्रभावकारी रूपमा वितरण गर्न सक्दछन् । त्यसैले यस निर्वाचनलाई नेपाली नागरिकहरूले महत्त्वका साथ हेरेका छन् । दुःखको कुरा, निर्वाचन आयोगलाई निर्वाचन क्षेत्र निर्धारण गर्ने, निर्वाचन मिति घोषणा गर्ने र निर्वाचनमा सुरक्षा निकाय परिचालन गर्ने अधिकारै दिइएको छैन । स्थानीय सरकार जनतासँग दैनिक रूपमा सम्पर्कमा रहने भएकाले वैकल्पिक निर्वाचन प्रणाली लागू गर्न कठिन छ । किनकि आफ्ना निर्वाचित प्रतिनिधिहरूलाई उत्तरदायी बनाउन प्रत्यक्ष निर्वाचित नै हुनु उपयुक्त मानिन्छ । स्थानीय जनप्रतिनिधिहरू जनताप्रति प्रत्यक्ष रूपमा जवाफदेह हुनुपर्छ र उनीहरूले गर्ने निर्णयमा स्थानीय जनताको नियन्त्रण हुन आवश्यक छ । आफ्नो नजिकको स्थानीय सरकारमा सही प्रतिनिधि छान्ने अवसर नेपाली जनताले फेरि पाउन लागेका छन् । अर्को कुरा, स्थानीय सरकारमा दलीय मुद्दाभन्दा स्थानीय आवश्यकता र सरोकार सम्बोधन गर्ने नेतृत्व चाहिन्छ । राष्ट्रिय सरोकारहरू हेर्ने संघीय संसद्ले हो । निर्वाचनमा मत खरिद गर्नलाई कसरी रोक्ने भन्ने नै सबैभन्दा चुनैतीपूर्ण छ । यसमा निर्वाचन आचारसंहिताको कठोर पालना हुनुपर्छ र यसको अवज्ञा भएमा निर्वाचन आयोगले जुनसुकै कदम लिन सक्ने आँट गर्नुपर्छ । जर्ज अर्वेलले एनिमल फार्म मा व्यंग्यात्मक हिसाबले लेखेका छन्, स्नोबललाई भोट दिए तीन दिनको हप्ता, नेपोलियनलाई भोट दिए पूर्ण व्यवस्थापक । मतदाता यस्ता सस्ता नाराबाट सचेत हुन जरुरी छ । उम्मेदवारहरूले पनि मनन गर्नुपर्छ लोकतन्त्रमा हार्नेले अर्को पटक जित्न सक्छ, जित अस्थायी मात्र हो । प्रभावकारी सहभागिता, मतदानको समानता, सुशिक्षित समझदारी र कार्यसूचीउपर नियन्त्रण गर्ने क्षमता नागरिकहरूमा भएमा निर्वाचन अर्थपूर्ण हुन सक्दछ । चिचीपापा बाँड्ने, तत्काल देखिने काम गर्ने अदूरदर्शीहरूलाई मत नदिएर भविष्य बुन्ने सोच भएकाहरूलाई जिताएमा निर्वाचनको महत्त्व हुन्छ । निर्वाचन अति प्रतिस्पर्धात्मक हुँदै गएकाले उम्मेदवारहरू असम्भव वाचा र प्रतिबद्धता गर्न प्रेरित हुन्छन्, जुन पछि जनविश्वास गुम्ने आधार हुन पुग्दछ । मतदाताहरू जनप्रतिनिधिबाट गरिएका प्रतिबद्धता पूरा भएको हेर्न चाहन्छन्, तर निर्वाचित भएपछि उनीहरू अन्य स्वार्थप्रेरित काम गर्न थाल्दछन् । यसबाट जनतामा निराशा र आक्रोश बढ्न जान्छ । लोकतन्त्रमा नियमित निर्वाचन नै जवाफदेही परीक्षण गर्ने मुख्य संयन्त्र मानिन्छ । यसमा जनताले आफ्ना जनप्रतिनिधिहरूका एकएक निर्णय र व्यवहारको मूल्यांकन गरेर जनादेशको नवीकरण गर्ने वा फिर्ता लिने अधिकार राख्दछन् । स्थानीय सरकारहरू लोकतन्त्रका प्रयोगशाला हुन् र यिनीहरूमा गरिने लोकतान्त्रिक अभ्यासबाट लोकतान्त्रिक व्यवस्था नै कमजोर वा सुदृढ हुन सक्दछ । अर्को कुरा, स्थानीय सरकारहरू स्थानीयवाद र स्वायत्ततामा बढी ध्यान दिने भएकाले यसको नेतृत्व पनि स्थानीय लोकप्रियतामा आधारित हुन आवश्यक छ । दलीय नारा र अनुशासनमा काम गर्ने जनप्रतिनिधिहरूले स्थानीय सेवा निष्पक्ष प्रवाह गर्न नसक्ने स्थिति पनि बन्न सक्दछ । हाम्रो स्थानीय सरकार दलीय आधारमा निर्वाचित हुने व्यवस्था नमिल्दो छ । तर, अन्य व्यवस्था नभएसम्म निर्वाचितहरूले सबै मतदाताको नेतृत्व गरेर काम गर्ने संस्कार बसाउन सकेमा राम्रो हुन्छ ।अहिले अनुभूति गरिएको मुख्य चुनौती भनेको निर्वाचनमा हुने पैसाको खेल कसरी रोक्ने र निर्वाचन कम खर्चिलो कसरी बनाउने भन्ने नै हो । निर्वाचनका वैकल्पिक प्रणालीहरू पनि लागू गर्ने दीर्घकालीन सोच बनाउन सकिन्छ । सिंगापुरले संसदीय निर्वाचनमा सीमित रूपमा लागू गरेको पार्टी ब्लक सिस्टम पनि राम्रो हुन सक्दछ । यसमा व्यक्तिविशेषले नभई समूहका रूपमा प्रतिस्पर्धा गरिन्छ र समूह नै विजयी हुन्छ । व्यक्तिगत खर्चमा चुनाव लड्नुभन्दा समूहमा लड्दा चुनाव खर्चको बोझ कम हुन्छ । वैकल्पिक व्यवस्था नभएसम्म चुनावमा मतदाताको विवेकलाई पैसामा किन्ने गलत अभ्यास कडाइका साथ नियन्त्रण गर्न निर्वाचन आयोगले प्रभावकारी रणनीति बनाउनुपर्छ । विगतमा मौन अवधिमा पैसा बाँडेको भन्दै निर्वाचनको सुरक्षामै जटिलता थपिने गरी झडपहरू हुने गरेको देखिएकै हो । निर्वाचन महँगो भएपछि डोजरे नेता हरू चुनिने र उसले ठेकेदारको भूमिकासमेत खेलेर चुनाव खर्च उठाउने भ्रष्ट क्रियाकलाप थाल्नु अस्वाभाविक होइन । केही स्थानीय तहमा यस्तो गुनासो सुनिने पनि गरेको छ । नागरिकहरू सचेत र विवेकशील भएर लोकतन्त्रको मूल्यलाई जोगाउन सक्नुपर्छ । हामीले आफ्नो अन्तरात्माप्रतिको उत्तरदायित्व निर्वाह गरेनौं भने गलत व्यक्तिहरूको शासन बेहोर्नुपर्छ, नेपालीमा आफ्नो शासन आफैं गर्ने सक्षमता नभएको मानिनेछ ।"
कच्चा कूटनीतिक खेल,"शक्तिराष्ट्रको द्वन्द्वबीच सार्वभौम नागरिक निर्माणविश्वको अर्थराजनीतिमा फेरबदलसँगै भूराजनीतिमा आएको परिवर्तन तथा सबै खाले छिमेकीका चासो र चिन्तालाई ख्याल गर्न सकिएन भने नेपाल र नेपाली नै कमजोर हुने रहेछन् । आफ्ना हित र स्वार्थअनुकूल सहयोग, लगानी र ऋण लिने विवेक र ह्याउ देखाउन नसक्दा ठूलठूला हात्तीहरूबीच सुरु भएको नयाँ शीतयुद्धको सिकार हुने अवस्था उब्जेको छ, एमसीसी वा बीआरआई वा अरू कुनै नाममा । वैदेशिक आर्थिक सहयोगसमेत स्वदेशी हितस्वार्थलाई केन्द्रमा राखेर, आम जनतालाई विश्वासमा लिएर, छिमेकीलाई समेत भरोसा दिलाएर लिन नसक्ने नेपाली राजनीतिक नेतृत्वले विदेशी लगानी र ऋण कसरी कुन सर्तसहित लिइरहेको छ ?निःसन्देह, चाहे अमेरिका होस् या भारत वा चीन, सबै शक्तिशाली देशका सहयोग, लगानी र ऋणका आआफ्नै स्वार्थ र रणनीतिक लक्ष्य हुन्छन् अनि उनीहरू र उनीहरूको मुट्ठीमा रहेका वैश्विक आर्थिक संस्थासँग सहकार्यबिना राष्ट्रवादी राग मात्रै गाएर विपन्न देश एक्लै चल्ने अवस्था पनि छैन । गोर्खा साम्राज्य हुँदा नेपालका शासकले पनि भोटतिब्बतमा व्यापार र मुद्रामा एकाधिकार कायम गरेकै थिए भने इस्ट इन्डिया कम्पनी सरकारसँग हार्दा उसका सर्त सकार्नुपरेको इतिहास छँदै छ । अब आर्थिकराजनीतिक रूपमा शक्तिहीन भएका बेला आफ्ना देशको प्राथमिकता तय गर्दै विदेशनीति, लगानीनीति बनाउने खुबी सरकार र दलको नेतृत्वमा हुनु जरुरी हुन्छ । भन्न त भनिन्छ, मगन्तेलाई तातो भाग माग्ने हक हुँदैन, तर जस्तोसुकै व्यक्ति वा राज्य वा देशको पनि आत्मसम्मान, स्वाभिमान र सार्वभौमिकता स्थापित हुनुपर्छ । यसका लागि त सबैभन्दा पहिले देशभित्रका पनि सीमान्तका हित र स्वार्थलाई केन्द्रमा राखेर यहाँको शक्तिसंरचना र सम्बन्धमा फेरबदल अत्यावश्यक हुन्छ, जसले सर्वप्रथमतः शक्तिहीन जनतालाई सार्वभौम नागरिक बनाउन थाल्छ । सार्वभौम नागरिक निर्माण नभए न देश सार्वभौम र स्वाधीन हुन्छ, न परदेशमुखी विदेशनीतिमै फेरबदल हुन्छ, न त एऊटा शक्तिशाली देशलाई अर्को महाशक्तिलाई बेवास्ता गर्ने कच्चा कूटनीतिक खेल नै रोकिन्छ ।"
काठमाडौंले नदेखेको डोल्पाको पीडा,"नेपाल विद्युत् प्राधिकरणका कार्यकारी निर्देशक कुलमान घिसिङले हालै विद्युत् खपतका लागि घरघरमा इन्डक्सन चुलो अनि सडकभरि इलेक्ट्रिक गाडी हुनुपर्छ भनेका थिए । डोल्पामा भने अझै लगातार दुईतीन दिन बत्ती गइरहन्छ । साना जलविद्युत् आयोजनाको बिजुलीले डोल्पाका केही स्थानलाई उज्यालो पारे पनि धेरै क्षेत्र सोलारकै भरमा छन् । घिसिङलाई विद्युत् खपत कसरी बढाउने भन्ने चिन्ता भइरहँदा डोल्पामा बिजुली पुग्न नसक्नु विडम्बनापूर्ण छ । अझै शासक वर्गमा देश भनेको काठमाडौं मात्र हो भन्ने बुझाइ छ । नत्र उत्पादित बिजुली भारतलाई सस्तोमा बेच्नुको सट्टा आफ्नै देशका डोल्पाजस्ता दुर्गम जिल्लामा पुर्याउनतिर योजनाहरू बन्थे होलान्, दुर्गम गाउँहरूलाई राष्ट्रिय प्रसारण लाइनमा कसरी जोड्ने भन्ने चिन्ता हुन्थ्यो होला । डोल्पामा सञ्चालित साना जलविद्युत् आयोजनाले दुनै, जुफालजस्ता सदरमुकामवरिपरिका केही गाउँलाई धानिरहेका छन् तर दिन बिराएर विद्युत् कटौती गरिन्छ । यता राजधानी सहरमा केही समय बत्ती जाँदा सामाजिक सञ्जालमा व्यापक विरोध गरिन्छ, उता डोल्पाले वर्षौंदेखि दिन बिराएर चौबीस घण्टाको लोडसेडिङ बेहोरिरहेको छ । अझ बर्खामा पहिरोले विद्युत् आयोजनास्थल अवरुद्ध हुँदा हप्ता दिनसम्म बिजुलीबिना बस्न बाध्य हुनुपर्छ । पालिका, प्रदेश र संघको समेत बजेट आइरहने सदरमुकामआसपासका गाउँहरूमा त अवस्था यस्तो छ भने अन्य गाउँले बिजुलीको आशा राख्नु बेकार छ । विद्युत्को अभावमा जिल्ला अस्पताल डोल्पामा समयमै रगत जाँचदेखि एक्सरे र अल्ट्रासाउन्ड गर्नसम्म समस्या भइरहेको छ । अस्पतालका उपकरणहरू कहिले बिजुली नआउने त कहिले भोल्टेज नपुग्ने कारण थन्किइरहेकै छन् । बिजुली राजधानीमा खपत भएन भन्दै गर्दा यतातिर पनि ध्यान दिनु जरुरी छ । कर्णालीका केही स्थानलाई राष्ट्रिय प्रसारण लाइनमा जोड्ने काम भइरहे पनि त्यो जिल्लाभरि कहिले पुग्छ, थाहा छैन । उत्पादित विद्युत्को बजार खोजिरहेका बेला यस्ता अँध्यारा गाउँहरूलाई पनि ख्याल गर्ने कि ? डोल्पाको बिजुली समस्यालाई राजधानीसम्म पुर्याउन नसक्नुमा स्थानीय जनप्रतिनिधिहरू दोषी छन् । पञ्चायतकालदेखि गणतन्त्रसम्मै यस जिल्लाले केन्द्रलाई धेरै मन्त्री दियो, अहिले त प्रदेशमा पनि टन्नै मन्त्रीहरू छन् तैपनि विद्युत् समस्या जहाँको तहीँ छ । जगदुल्ला हाइड्रोपावर बन्ने भनिएपछि आशाको किरण भने देखिएको छ तर यस्ता पूर्वाधारहरूको निर्माण राजनीतिक हस्तक्षेपका कारण अवरुद्ध भएका उदाहरणहरू नेपालमा प्रशस्तै छन् । डोल्पाले पनि कति वर्ष कुरेपछि यसको बिजुली बाल्न पाउने हो, ठेगान छैन । जिल्लामा बिजुलीका नाममा टन्नै बजेट आएको पनि हो तर विकास हुन बजेट मात्र भएर पुग्दैन, बजेट परिचालन गर्ने क्षमता पनि आवश्यक पर्छ । बजेटको सदुपयोग भएको भए बिजुली समस्या उहिल्यै समाधान भइसक्थ्यो । डोल्पाको अर्को समस्या यातायात हो । देशका बागडोर सम्हालेकाहरू प्रायः हेलिकप्टरबाटै डोल्पा आउजाउ गर्ने गर्छन्, हरेक पटक यसरी आउँदा गाडी ल्याउँछु भन्न छुटाउँदैनन् । अहिले त डोल्पालाई छिटै नेपालगन्जसँग जोड्ने भाषण स्थानीय तह सम्हालेकाहरूले पनि गर्न थालेका छन् । तर खासै उपलब्धि भएको छैन । मोटरबाटो गाउँगाउँमा पुर्याउने भन्दै आफ्ना मान्छेहरू राखेर उपभोक्ता समिति बनाउने अनि वातावरणीय प्रभावको अध्ययनबिनै जनप्रतिनिधिहरूकै रोहवरमा डोजरले जथाभावी बाटो खन्ने गर्दा बनेका सडक पनि प्रयोगयोग्य छैनन् । सदरमुकाम दुनैका बस्तीमाथिबाट बाटो खनेर अलपत्र पार्नाले न जनताले सुविधा पाएका छन् न त राज्यको लगानीकै सदुपयोग भएको छ । यसरी जथाभावी बाटो खनिदिनाले केही थान आसेपासे त फस्टाएका होलान् तर जनता लुटिएका छन्, यातायात सुविधाबाट वञ्चित छन् । यस वर्ष डोल्पाको प्रमुख पर्यटकीय क्षेत्र शे फोक्सुन्डो घुम्ने आन्तरिक पर्यटकको संख्या अहिलेसम्मकै उच्च थियो । तर, उनीहरूले ट्र्याक खुल्दै गरेको सडकमा जोखिमपूर्ण यात्रा गर्नुपरेको थियो । हवाईजहाज चढ्नेहरूको पीडा पनि कम छैन । निजी विमानहरूले यात्रुको चाप धान्न सकेका छैनन् । सरकारी जहाज डोल्पा नपुगेको निकै भयो । हवाईजहाजको टिकट आफूले भनेको समयमा पाउन मुस्किल छ, पर्यटकको चाप बढ्दा पनि सरकारी हवाईजहाज चलाउने पहल भएको छैन । यतातिर ध्यानै पनि दिइएको छैन । पर्यटकको चाप यति धेरै छ कि बिरामीले धरि टिकट पाउन हम्मेहम्मे पर्छ । नेताहरूले यस्ता समस्या थाहा नभएका होइनन्, नदेखेको झैं गरिरहेका हुन् । स्वास्थ्य पूर्वाधारमा पनि डोल्पा कमजोर छ । डोल्पामा सिटामोल अभाव शीर्षक समचारहरू अझै आइरहन्छन् । पछिल्लो समय कर्णाली स्वास्थ्य विज्ञान प्रतिष्ठानले जुम्ला लगायत अन्य जिल्लाका बिरामीहरूलाई पनि उपचार सेवा दिइरहेको छ । यसले कर्णालीवासीलाई केही राहत दिए पनि स्थानीयस्तरका स्वास्थ्य संस्थाहरू कमजोर नै छन् । बिजुली र यातायात अभावले उपचारलाई पनि असर गरिरहेको छ । हिजो डाक्टर भेट्न मुस्किल जिल्ला अस्पतालमा आज डोल्पावासीले डाक्टर त भेट्छन् तर विशेषज्ञ सेवा अझै भेट्दैनन् । औषधि र उपकरणको अभाव पनि बेलाबेला भइरहन्छ । जिल्लाको स्वास्थ्य क्षेत्रलाई सुधार्न त्यहाँका नेताहरूले विशेष पहल गर्न सकेका छैनन् । अहिले निकै चर्चामा आएको राष्ट्रपति महिला उत्थान कार्यक्रम अन्तर्गत गर्भवती तथा सुत्केरी महिलाहरूलाई हेलिकप्टरबाट उपचारका लागि सुर्खेत, नेपालगन्ज वा काठमाडौं पुर्याउने कार्य सराहनीय छ । तर तत्कालका लागि राहत मिले पनि यो दीर्घकालीन उपाय भने होइन । उपचार सकिएर फर्कंदा लाग्ने खर्चको भार बिरामीलाई नै पर्ने हुनाले बरु राज्यले जिल्लामै विशेषज्ञ सेवा दिनका लागि आवश्यक जनशक्ति र उपकरणको व्यवस्था गर्नुपर्छ । यसो गर्दा हेलिकप्टरको खर्च जोगिन्छ, सो बजेटले जिल्लाको स्वास्थ्य सेवालाई स्तरीय बनाउन सकिन्छ र जिल्लावासीले घरआँगनमै सुविधा पाउन सक्छन् । स्वास्थ्य चौकीहरूले पर्याप्त सुविधा दिन नसकेकाले सदरमुकामबाहिरका नागरिकहरूले सामान्य बिरामी हुँदा पनि उपचार नपाउने स्थिति छ । कतिपय स्थानीय सरकारको ध्यान यस्ता समस्याप्रति जान सकेको छैन । स्थानीय बासिन्दाले पनि सामान्य स्वास्थ्य सेवा गाउँमै पाउनुपर्छ भनेर जोडदार आवाज उठाएको सुनिँदैन, यस्तै त हो भन्ने मानसिकता व्याप्त छ । स्थानीय सरकार तथा काठमाडौंलाई डोल्पाको पीडाले कहिल्यै छोएन । विकासका नाममा बजेट जति आए पनि सदैव दुर्गम र पिछडिएको जिल्ला देखाएर व्यक्तिगत स्वार्थ पूरा गर्ने राजनीतिक नेतृत्व भएसम्म व्यवस्था जति फेरिए पनि डोल्पाको अवस्था उही हुनेछ । उपाध्याय डोल्पा जिल्ला अस्पतालका मेडिकल अधिकृत हुन् ।"
चाहिँदैन पेसैपिच्छेको अस्पताल,"शिक्षक अस्पताल खोल्ने सरकारी कार्यक्रम सुनेर हाँस्नु कि रुनु ! सरकारले शिक्षकका लागि भिन्नै अस्पतालको औचित्य पुष्टि गर्न सक्ने आधार छैन । किन शिक्षकका लागि भिन्नै अस्पताल ? अन्य अस्पतालमा शिक्षकहरूको उपचार हुँदैन र ? अनि शिक्षक अस्पताल पनि चितवनमा खोल्ने ? मेडिकल हब मानिने ठाउँमा थप अस्पताल खोल्नु मूर्खता हो । संविधानमा प्रत्येक नागरिकको स्वास्थ्य सेवा पाउने अधिकार हुनेछ भनी लेखिएको छ तर यस्तो अधिकार शब्दमा मात्र सुरक्षित छ । स्वास्थ्य सेवामा समान अधिकार हुनेछ भनेर नथाक्ने नेताहरूले कर्णालीका कुनै दुर्गम बस्तीका बिरामीलाई गुणस्तरीय स्वास्थ्य सेवा सहजै पुर्याउन केकस्ता काम भए भन्ने प्रश्नको उत्तर पनि दिनुपर्छ । सिद्धान्तमा मात्र समाजवाद निर्माण गर्ने कि व्यावहारिक पक्षलाई ध्यानमा राखेर नीतिनिर्माणमा पनि इमानदार हुने ? के अनेक थरीका अस्पताल सहरमा भएपछि स्वास्थ्यमा सबैको समान पहुँच हुन्छ ? ग्रामीण बस्तीका स्वास्थ्य संस्थाहरूको सुदृढीकरण गर्ने कि आवश्यकताभन्दा बढी स्वास्थ्य संस्था भएका चितवनजस्ता ठूला सहरहरूमा अझै थप्ने ? यस्तो कामले स्वास्थ्य सेवाको समतामूलक वितरण हुन्छ ? आधारभूत स्वास्थ्य सेवा निःशुल्क भनिएको छ । यसका लागि ग्रामीण भेगमा स्वास्थ्य सेवाको सुदृढीकरण गर्नुपर्छ, दक्ष जनशक्तिले सेवा दिने वातावरण बनाउनुपर्छ । करिब ८० प्रतिशत रोगको उपचार आधारभूत तहमै गर्न सकिन्छ, बाँकी २० प्रतिशतका लागि संघीयताको मर्मानुसार विशेष स्वास्थ्य सेवा जिल्लास्तरमै दिन सकिन्छ । अति कडा रोगको उपचारका लागि मात्र निश्चित सहरमा विशेष अस्पताल चाहिन्छ । सम्बन्धित प्रदेशबाट अन्य प्रदेशमा उपचारका लागि जानुपर्ने बाध्यता हटाउन विशिष्टीकृत सेवाप्रदायक संस्थाहरू खोल्न सकिन्छ । यो काम प्रदेशस्थित शिक्षण अस्पतालहरूले गर्न सक्छन् । अनि किन चाहियो शिक्षक अस्पताल ?स्वास्थ्य सेवामा समुदायको राम्रो पहुँच भएका विश्वभरिका केही प्रमुख प्रणाली हेर्ने हो भने शिक्षकका लागि भिन्नै अस्पताल चाहिन्न । बेलायतमा राष्ट्रिय स्वास्थ्य सेवा अन्तर्गत सबै नागरिकले स्वास्थ्य सेवा सहजै पाउँछन् । युरोपका प्रायः देशमा स्वास्थ्य बिमा प्रणाली छ, जुन निकै प्रभावकारी भएकाले धेरैजसो समस्याको रोकथाम स्थानीयस्तरमै हुन्छ । नेपालमा बिमा प्रणाली राम्रै भए पनि सबैको पहुँचमा छैन । बिमाप्रति हाम्रो विश्वास पनि छैन । यस्तोमा स्वास्थ्य प्रणालीलाई समतामूलक बनाउन गाह्रो छ । असल शिक्षकबिना देशको सर्वांगीण विकास सम्भव छैन । उनीहरूको सेवासुविधा उच्चस्तरको हुनुपर्नेमा शंकै छैन । तर स्वास्थ्य सेवाको विषय उठ्दा, समानताको हिसाबले पनि यसको सबैभन्दा बढी आवश्यकता दुर्गम, पिछडिएको समुदायलाई छ । उनीहरूबारे किन नसोच्ने ? शिक्षकलाई विशेष सहुलियतसहित देशभरिका सबै अस्पतालमा उपचारको व्यवस्था गर्न सकिन्छ र यो तरिका शिक्षकका लागि मात्र खोलेको अस्पतालको भन्दा कैयौं गुणा प्रभावकारी हुन्छ । जुम्लामा कार्यरत शिक्षकलाई कर्णाली स्वास्थ्य विज्ञान प्रतिष्ठान सजिलो कि चितवन आएर उपचार गराउनु सहज ? ताप्लेजुङको शिक्षकलाई धरानको बीपी कोइराला स्वास्थ्य विज्ञान प्रतिष्ठानमा सजिलो कि चितवन ? शिक्षकका लागि छुट्टै अस्पताल खोल्नु भनेको सरकारले सरकारी अस्पतालहरूमाथि अविश्वास गर्नु या सुदृढ गर्न नचाहनु हो । उत्पीडित वर्गसमुदाय र आम नेपालीको करबाट उठ्ने पैसाबाट कुनै विशेष वर्गका लागि अस्पताल खोलेर प्रचारमुखी हुनु न्यायोचित हुन्न । एक अध्ययन अनुसार, नेपालमा ३० मिनेटको दूरीमा स्वास्थ्य संस्था पुग्ने जनसंख्या सहरी क्षेत्रमा ५४९ प्रतिशत छ भने ग्रामीण क्षेत्रमा जम्मा ४०५ प्रतिशत, सुदूरपश्चिममा २८७ प्रतिशत र कर्णालीमा २४९ प्रतिशत । ठूला स्वास्थ्य संस्थाको भौगोलिक उपस्थिति हेर्दा, देशभरिका सरकारी, अर्धसरकारी, गैरसरकारी, सामुदायिक र निजी अस्पतालहरू वाग्मती प्रदेशमा थुप्रिएका छन् । सबैले स्वास्थ्यकर जीवनयापन गर्ने वातावरण बनाउन स्वास्थ्य सेवा सकभर विकेन्द्रित गर्नुपर्छ । विशेषतः कर्णाली, सुदूरपूर्व तथा सुदूरपश्चिमका दुर्गम भेग र मधेशका ग्रामीण बस्तीहरूमा आधारभूत स्वास्थ्य सेवाको गुणस्तर सुधार्नुपर्छ । चितवनमा दुई ठूला मेडिकल कलेज, भरतपुर अस्पताल, देशकै ठूलो क्यान्सर अस्पताल, ५० वार्डभन्दा माथिका १९ र अन्य साना ४० भन्दा बढी अस्पताल छन् । फेरि त्यहीँ३०० शय्याको अर्को अस्पताल किन खोल्नुपर्यो ? नीतिनियम बनाउने निकायमा बसेकाहरूको अदूरदर्शिताका कारण हुने यस्तो निर्णयको असरबारे पनि छलफल जरुरी छ । सामाजिक न्याय तथा सुशासनमा आधारित स्वास्थ्य प्रणालीको विकास र विस्तार गर्दै नागरिकका लागि गुणस्तरीय स्वास्थ्य सेवाको पहुँच र उपयोग सुनिश्चित गर्ने राष्ट्रिय लक्ष्य यसरी बिनाअध्ययन गरिने निर्णयहरूबाट कसरी पूरा होला ? भोलि गैरसरकारी संस्थामा काम गर्ने, बैंकका कर्मचारी, किसान, दलित लगायत सबैका लागि पनि भिन्नै अस्पताल खोल्ने ?राजधानीपछि चिकित्सा क्षेत्रमा अग्रणी स्थानमा रहेको चितवनमा अर्को अस्पताल बनाउने नीतिले संघीयता र विकेन्द्रीकरणको सोचमै गम्भीर प्रहार गरेको छ । ग्रामीण भेगमा समेत मेडिकल शिक्षा विस्तार गरेर प्रत्येक व्यक्तिको स्वास्थ्य सेवामा पहुँच हुनुपर्छ भन्ने सोचलाई यस्ता निर्णयले गिज्याएझैं लाग्छ । सरकार यस विषयमा गम्भीर छ भने प्रत्येक शिक्षक र उसको परिवारको स्वास्थ्य बिमा गराएर जुनै अस्पतालबाट पनि सुविधा लिन सक्ने गरी नीति पारित गर्नुपर्छ । उप्रेती जनस्वास्थ्यविद् हुन् भने रावल कर्णाली स्वास्थ्य विज्ञान प्रतिष्ठान जुम्लाका उपकुलपति ।"
विदेशी यात्रुलाई खुल्यो अस्ट्रेलिया,"क्यानबेरा (एजेन्सी) कोरोना भाइरसविरुद्धको खोपको पूर्ण मात्रा लगाएका अन्तर्राष्ट्रिय यात्रुलाई दुई वर्षपछि अस्ट्रेलियाले प्रवेश दिएको छ । कोरोना भाइरसको महामारीका कारण अस्ट्रेलियाले सन् २०२० को मार्च महिनायता निकै कडा यात्रा प्रतिबन्ध लागू गरेको थियो । आफ्ना नागरिकलगायत केहीलाई भने अस्ट्रेलियाले गत वर्षको अन्त्यदेखि प्रवेश अनुमति दिएको थियो । तर विदेशीहरूले भने यात्राका लागि पर्खिनुपरेको थियो । लामो समयपछि सोमबार सिड्नीस्थित अन्तर्राष्ट्रिय विमानस्थलमा आफन्तजन तथा साथीभाइसँग पुनर्मिलन भएपछि कतिपय यात्रु निकै हर्षित देखिन्थे । लामो समयपछि आफ्ना हजुरबुबालाई भेटेकी एक युवती चार्लोटले भनिन्, मैले उहाँलाई निकै सम्झिएकी थिएँ, मैले यो समयका लागि लामो प्रतीक्षा गरें । अस्ट्रेलियामा सोमबार मात्रै ५० भन्दा बढी अन्तर्राष्ट्रिय विमान अवतरण भएका जनाइएको छ । अस्ट्रेलिया सरकारले जारी गरेको नयाँ नियमअनुसार अब खोपको पूर्ण मात्रा लगाएका यात्रु क्वारेन्टिनमा बस्नुपर्ने छैन । तर खोप नलगाएका यात्रु भने आफ्नै खर्चमा १४ दिनसम्म होटलमा बस्नुपर्ने जनाइएको छ । विदेशी नागरिकहरूले अब पश्चिम अस्ट्रेलियाबाहेक अन्य सबै राज्यमा प्रवेश गर्न पाउनेछन् । त्यहाँको सरकारले मार्च ३ पछि मात्र खोपको पूर्ण मात्रा लगाएकालाई प्रवेश दिने जनाएको हो । अस्ट्रेलिया सरकारले जनताको स्वास्थ्यलाई सुरक्षित राख्दै आर्थिक सुधारका लागि देशले नयाँ गति लिने जनाएको छ । अस्ट्रेलियाका व्यापार, पर्यटन तथा लगानीमन्त्री डान तेहानले सरकारको पछिल्लो निर्णय पर्यटन व्यवसायका लागि सुखद भएको बताएका छन् । निकै सुन्दर । ६ लाख ६० हजारभन्दा बढी मानिसलाई रोजगारी दिने हाम्रो पर्यटन क्षेत्रका लागि निकै सुखद समाचार, तेहानले भने । सन् २०१९ मा करिब ९५ लाख विदेशी पर्यटकले अस्ट्रेलियाको भ्रमण गरेका थिए । कोरोना भाइरसको महामारीका कारण प्रभावित पर्यटन क्षेत्र चाँडै नै पहिलेको अवस्थामा फर्कने मन्त्री तेहानले आशा व्यक्त गरे । आन्तरिक रूपमा लगाइएका कतिपय प्रतिबन्धका कारण पनि अस्ट्रेलियाको पर्यटन व्यवसाय थप मारमा परेको थियो । अस्ट्रेलिया सरकारले लागू गरेको कडा नियमले परिवारका सदस्यलाई छुट्याएको र व्यवसायमा नकारात्मक प्रभाव परेको भन्दै निकै आलोचना भएको थियो । तर उक्त नियमले खोप उपलब्ध हुनुअघि हजारौं मानिसको ज्यान जोगिएको भन्दै कतिपयले सरकारी कदमको प्रशंसा पनि गरेका थिए । अस्ट्रेलियामा कोरोना भाइरसका करण हालसम्म करिब ४ हजार ९ सय जनाले ज्यान गुमाएका छन् । दुई साताअघि अस्ट्रेलियाली प्रधानमन्त्री स्कट मरिसनले कोभिडविरुद्धको खोपको पूर्ण मात्रा लिएका पर्यटकहरूका लागि आफ्नो देशमा प्रवेश खुला गरिएको घोषणा गरेका थिए । यदि, तपाईंले खोपको दुवै मात्रा लगाइसक्नुभएको छ भने हामी तपाईंलाई स्वागत गर्न तयार छौं, मरिसनले भनेका थिए । अत्यावश्यक क्षेत्रमा कामदार अभाव भएपछि गत डिसेम्बरदेखि अस्ट्रेलिया सरकारले केही अन्तर्राष्ट्रिय विद्यार्थी र कामदारलाई प्रवेश अनुमति दिएको थियो ।"
सिड्नीमा रेल सेवा ठप्प,"अस्ट्रेलिया (कास) अस्ट्रेलियाको न्यु साउथ वेल्समा सोमबार रेल सेवा बन्द हुँदा लाखौं यात्रु अलपत्र परेका छन् । कर्मचारीको संगठन र न्यु साउथ वेल्सको यातायात विभागबीच भएको छलफलमा सहमति हुन नसकेपछि सोमबार सबै रेल सेवा बन्द गर्ने निर्णय गरिएको थियो ।सरकारले बिहानै सूचना जारी गरेर रेल सेवा बन्द रहने जनाएको थियो भने वैकल्पिक यातायातको व्यवस्था गर्न आग्रह गरेको थियो । न्यु साउथ वेल्स सरकार र रेल, बस तथा ट्राम युनियनबीच तलब र अन्य काम गर्ने वातावरणबारे सहमति हुन नसकेपछि रेल सेवा बन्द हुन पुगेको स्थानीय समाचारमाध्यमले जनाएका छन् । सोमबार सिड्नी ट्रेनका प्रमुख कार्यकारी अधिकृत म्याथ्यु लंगल्यान्डले सर्वसाधारणलाई रेल यात्राको भर नपर्नसमेत आग्रह गरेका छन् । उनले अहिले देखिएको समस्या समाधानका लागि आफूहरू लागिपरेको सञ्चारमाध्यमलाई जनाए पनि मंगलबारसमेत रेल सेवा सञ्चालन हुनेनहुने अझै अन्योल छ ।सिड्नीको रेल सेवा बन्द गरिएपछि काममा हिँडेका लाखौं यात्रु प्रभावित बनेका थिए । सिड्नीमा दैनिक लाखौं यात्रुले रेलबाट यात्रा गर्ने गर्छन् । एबीसीका अनुसार सोमबार भएको रेल सेवा बन्दलाई सरकारले कर्मचारीले गरेको हडतालका रूपमा व्याख्या गरेको छ भने कर्मचारीको संठगनले भने आफूहरू हडतालमा नरहेको र काम गर्न अहिले पनि तयार रहेको बताएका छन् ।न्यु साउथ वेल्सका प्रिमियर डोमिनिक पेरोटेले यो घटना अत्यन्तै निराशाजनक भएको प्रतिक्रिया दिँदै यसको दोष युनियन र विपक्षी लेबर पार्टीलाई दिएका छन् । आइतबार राति न्यु साउथ वेल्स राज्यको यातायात निकाय ट्रान्सपोर्ट फर एनएसडब्लू ले रेलसेवा प्रभावित हुने सूचना जारी गरेको थियो । रेल सेवा बन्द भएपछि बसमा भीड बढेको थियो भने सडकमा बाक्लो जाम देखिएको थियो ।"
युक्रेनबारे बाइडेनपुटिन वार्ता हुने,"पेरिस (एजेन्सी) फ्रान्सका राष्ट्रपति एमानुयल माक्रोंले युक्रेनी सीमा क्षेत्रमा जारी तनाव अन्त्य गर्ने विषयमा अमेरिकी राष्ट्रपति जो बाइडेन र उनका रुसी समकक्षी भ्लादिमिर पुटिनबीच छलफल गर्ने सहमति जुटेको बताएका छन् । मस्कोले युक्रेनमाथि आक्रमण नगरेसम्म शिखर सम्मेलनका लागि दुई नेताबीच सैद्धान्तिक सहमति भएको माक्रोंको भनाइ छ । युक्रेनको सीमामा रुसले ठूलो संख्यामा सेना तैनाथ गरेपछि पश्चिमी शक्तिराष्ट्रहरू युद्ध रोक्न प्रयासरत छन् । त्यसक्रममा राष्ट्रपति माक्रोंले अमेरिकी राष्ट्रपति बाइडेन र पुटिनसँग कुराकानी गरेका हुन् । अमेरिकी राष्ट्रपति कार्यालयले युक्रेनमाथि आक्रमण नभएको खण्डमा फ्रान्स प्रस्तावमा सहमत भएको जनाएको छ । रुसी राष्ट्रपति कार्यालयले भने सम्मेलनबारे ठोस योजना बनिनसकेको प्रतिक्रिया दिएको बीबीसीले उल्लेख गरेको छ । उनले दुई नेताबीच शिखर सम्मेलन गर्ने र युरोपमा सुरक्षा तथा रणनीतिक स्थिरताबारे छलफल गर्न सम्बन्धित सरोकारवालासँग प्रस्ताव राखेको जनाएका छन् । दुवै राष्ट्रपतिले शिखर सम्मेलनको सिद्धान्त स्वीकार गरेका र त्यसका लागि दुवै देशका विदेशमन्त्रीले बिहीबारसम्म छलफलको विषयवस्तु तयार गर्ने माक्रोंले बताए । यद्यपि, रुसले युक्रेनमा आक्रमण गरेको खण्डमा भने यो सम्भव नहुने बताइएको छ ।रुसले युक्रेनी सीमा क्षेत्रमा बख्तरबन्द गाडी, तोप तथा अन्य हतियारसहित १ लाख ६९ हजारदेखि १ लाख ९० हजार सैनिक परिचालन गरेको जनाइएको छ । त्यो संख्यामा पूर्वी युक्रेनका डोनिएत्स्क र लुहान्स्कमा तैनाथ रुसी समर्थन प्राप्त लडाकु पनि जोडिएका छन् । त्यस्तै, छिमेकी देश बेलारुसमा पनि कम्तीमा ३० हजार रुसी सेना तयारी अवस्थामा छन् । तर युक्रेनमाथि आक्रमण गर्ने आफ्नो कुनै योजना नरहेको रुसले बताउँदै आएको छ । रुसले युक्रेनलाई नाटोको सदस्यता नदिन तथा पूर्वी युरोपमा नाटोको विस्तार रोक्न माग गर्दै आएको छ । तर अमेरिकालगायत पश्चिमा देशले रुसी मागमा असहमति जनाउँदै आएका छन् । रुसले हवाई आक्रमणका लागि निर्णय लिइसकेको भन्दै केही पश्चिमा देशहरूले कूटनीतिक निकायका कर्मचारी फिर्ता गरेका छन् भने नागरिकलाई युक्रेन छाड्न भनिसकेका छन् । पछिल्ला दिनमा तनाव अन्त्य गर्न कूटनीतिक पहलहरू भए पनि ठोस निर्णय भने हुन सकेको छैन । बेलायती प्रधानमन्त्री बोरिस जोन्सनले रुसले युरोपमा दोस्रो विश्वयुद्धयताकै ठूलो युद्धका लागि तयारी गरिरहेको आरोप लगाएका छन् । गुप्तचर निकायको सूचनाअनुसार रुसले युक्रेनको राजधानी किभलाई घेराबन्दीमा पार्ने गरी आक्रमणको तयारी गरेको जोन्सनको भनाइ छ । रुसले युक्रेनको दक्षिणी द्वीप क्राइमियालाई नियन्त्रणमा लिएको र पूर्वी डोनबास क्षेत्रको रक्तपातपूर्ण विद्रोहलाई समर्थन गरेको करिब ८ वर्षपछि दुई देशबीच तनाव पुनः चर्केको हो । त्यसयता करिब १४ हजार सर्वसाधारणले ज्यान गुमाइसकेका छन् ।"
ठेक्काबाट मल ल्याउन नसक्दा भारत सरकारकै भर,"(काठमाडौं)  विगतका वर्षहरूमा जसरी यस वर्ष पनि धान रोपाइँमा रासायनिक मल अभाव हुने देखिएको छ । कच्चा पदार्थको मूल्य बढेर आपूर्ति गर्न नसकिएको जनाएको सरकारसँग धान बालीका लागि मल मौज्दात छैन । धान रोपाइँको सिजन सुरु हुन करिब ४ महिना मात्र बाँकी हुँदा नयाँ टेन्डर पनि भएको छैन । सरकारले भारतसँग जीटूजी (सरकारसरकार) गरी मल आयात गर्ने तयारी थाले पनि अहिलेसम्म प्रक्रिया अघि बढेको छैन । यही कारण यसपालि पुनः मल अभावको संकेत देखिएको हो । टेन्डर प्रक्रियाबाट मल त्याउन कम्तीमा ६ महिना लाग्छ । अबको बजेटबाट समायोजन हुने गरी फागुन १५१६ भित्र टेन्डर नभए धान बालीलाई मल हुँदैन, कृषि सामग्री कम्पनीका कायममुकायम प्रबन्ध सञ्चालक राजेन्द्रबहादुर कार्कीले भने, धान सिजनलाई मल छैन । टेन्डर नभए तत्काल जीटूजीबाट आयात गर्नुपर्छ । अन्यथा अभाव हुन्छ । अनुदानको मल कृषि सामग्री कम्पनीले ७० प्रतिशत र साल्टले ३० प्रतिशत खरिदबिक्री गर्दै आएका छन् । तर यी दुवै निकायसँग मौज्दात नगण्य मात्र छ । कृषिसँग युरिया करिब ५ सय टन, डीएपी २० टन र पोटास २ सय ५० टन मात्रै छ । साल्टको अवस्था पनि उस्तै छ । स्टक छैन भन्दा पनि हुन्छ । तर आयात गर्ने योजना बनिरहेको छ, साल्टका एक अधिकारीले भने, कृषि तथा पशुपन्छी विकास मन्त्रालयमा पहल गरिरहेका छौं । अबको बजेटबाट समायोजन हुने गरी करिब १ लाख ४२ हजार टनको टेन्डर चाहिने कार्कीले बताए । अर्थ मन्त्रालयले बजेटको आश्वासन दिए असार पहिलो साता मल आउन सक्छ । त्यसका लागि फागुन १५१६ गतेभित्रै टेन्डर गरिसक्नुपर्छ । कृषि मन्त्रालयमार्फत अर्थ मन्त्रालयमा प्रस्ताव पुगेको जानकारी पाएका छौं, अर्थबाट स्वीकृत नभए धानसँगै गहुँ बालीलाई पनि समस्या हुन सक्छ, कार्कीले भने । कम्पनीका अनुसार १० दिनभित्र कोलकाताबाट करिब २० हजार टन डीएपी भित्रिए पनि उक्त परिमाण पर्याप्त होइन । साढे ७ हजार टन पोटास कोलकाता आइपुग्ने क्रममा छ । तर धान बालीलाई युरिया र डीएपी चाहिन्छ । सरकारले चालु आर्थिक वर्षका लागि करिब १५ अर्ब रुपैयाँ विनियोजन गरेको थियो । तर मल खरिद गर्न बजेट अभाव भएपछि अर्थ मन्त्रालयले दुई पटक गरी थप १२ अर्ब ७१ करोड रुपैयाँ स्रोत सुनिश्चितता गरिसकेको छ । तर मल खरिदका लागि अझै टेन्डर हुन सकेको छैन । अन्तर्राष्ट्रिय बजारका कारण केही समस्या भएको कृषि सचिव गोविन्दप्रसाद शर्माले बताए । अन्तर्राष्ट्रिय बजारमा १६१७ महिना निरन्तर मूल्य बढेको उनको भनाइ छ । मूल्य बढेकै कारण मल उत्पादन गर्ने मुलुकले उत्पादनमा कटौती गरे । निर्यातमा समेत भारी कटौती भएपछि नेपालमा पनि असर परेको सचिव शर्माले जानकारी दिए । टेन्डर र सम्झौता भएको मल आयात गर्न पहल भइरहेको छ । साल्टको ७५ हजार टन आउन बाँकी छ । केही मल आउँछ । कृृषि कम्पनीको पनि केही आउन बाँकी छ, सचिव शर्माले भने, भारतबाट जीटूजीको प्रक्रिया पनि भइरहेको छ । भारतसँग एमओयूका लागि प्रारम्भिक ड्राफ्ट गइसकेको छ । गत सेप्टेम्बर ३ मा सचिवस्तरीय टोली भारत गएर छलफलसमेत गरेको शर्माले बताए । त्यही आधारमा गत पुस तेस्रो साता बसेको मन्त्रिपरिषद् बैठकले जीटूजीका लागि एमओयू गर्ने निर्णय गरेको उनले जानकारी दिए । ५ वर्षका लागि जीटूजी गर्ने निर्णय भइसकेको छ । सुरुको वर्ष १ लाख ५० हजार टन आयात हुन्छ । त्यो भनेको कुल आपूर्तिको ३० प्रतिशत हो, शर्माले भने, परराष्ट्र मन्त्रालयलाई जानकारी गराएर हामी निरन्तर फलोअपमा छौं । उचित समय पारेर नेपालबाट सचिव, सहसचिवले हस्तक्षर गर्ने निर्णय भइसकेको छ । रासायनिक मल खरिद सम्झौता गर्न भारतले नेपालबाट हुने राजनीतिक भ्रमण कुरेको छ । रोपाइँ हुने क्षेत्रफलका आधारमा वार्षिक करिब साढे ७ लाखदेखि ८ लाख टन मल आवश्यक पर्छ । यसमध्ये साढे ५ लाख टन आयात गर्न सके किसानले अभाव महसुस गर्नुपर्ने अवस्था रहन्न । पहाडी क्षेत्रमा मलको आवश्यकता नहुँदा साढे ५ लाख भए पर्याप्त हुने कृषि मन्त्रालयको दाबी छ । २ लाख ६४ हजार टन मल आयातको सम्झौता भएकामा १ लाख ६ हजार मात्रै आपूर्ति भएको मन्त्रालयको तथ्यांक छ ।"
स्थायी समाधान नेपालमै कारखाना,"कृषि तथा पशुपन्छी विकासमन्त्री महिन्द्र राय यादवले ठेक्का प्रक्रिया (टेन्डर) बाट रासायनिक मल किन्न सरकार असफल भएको स्विकारेका छन् । मन्त्री भएको एक सय दिनको कार्यसम्पादनबारे सोमबार जानकारी दिँदै मन्त्री यादवले झन्झटिलो र लामो प्रक्रियाकै कारण किसानले समयमै मल नपाएको बताए । मल आयात गर्ने प्रयास जारी छ । छिटपुट रूपमा आइरहेको पनि छ । तर ठेक्का प्रक्रियाबाट जति प्रयास गरे पनि असफल भयौं, मन्त्री यादवले भने, जुन प्रणाली असफल भइसकेको छ, त्यसलाई नै हामी जोड दिइरहेका छौं । त्यसैले समस्याको समाधान भइरहेको छैन । अहिले अनुदानको मल कृषि सामग्री कम्पनी र साल्ट ट्रेडिङमार्फत खरिद हुन्छ । यी दुवै कम्पनीले ग्लोबल टेन्डर प्रक्रियमार्फत आयात गर्छन् । तर हरेक वर्ष मल अभाव देखिएको छ । यी समस्या समाधान गर्न जीटूजीमार्फत मल खरिद र नेपालमै मल कारखाना आवश्यक रहेको मन्त्री यादवले बताए ।मलको समस्या आजको मात्रै होइन, विगतदेखिकै समस्या हो । अन्तर्राष्ट्रिय बजारमा कच्चा पदार्थको मूल्य करिब ३ सय प्रतिशत बढेकाले सरकारले जति अनुदान दिए पनि समयमै आउन सकेन, मन्त्री यादवले भने, अबको विकल्प नेपालमै मल कारखाना स्थापना, जीटूजीबाट मल खरिद र इन्धनमा जस्तै मलमा पनि स्वचालित मूल्य हुनुपर्छ । जीटूजीमार्फत खरिद गर्दा पनि कुल आपूर्तिको ३० प्रतिशत मात्रै आयात गर्न पाइन्छ । यस्तो प्रावधान पनि परिमार्जन गर्न आवश्यक रहेको उनको भनाइ छ । भारतसँग जीटूजी विधिमार्फत ५ वर्षका लागि रासायनिक मल आपूर्ति गर्ने प्रक्रिया अघि बढिसकेको उनले बताए । वार्षिक १ लाख ५० हजार टनका दरले आपूर्ति गर्ने गरी सम्झौता (एमओयू) हुने क्रममा रहेको उनले जनाए । लगानी बोर्डको कार्यशैलीप्रति मन्त्री यादवले आक्रोश पोखे । बोर्डकै कारण लगानी फिर्ता भइरहेको आरोप लगाए ।"
अर्को वर्षको समपूरक र विशेष अनुदानका लागि ९५ अर्ब,"(काठमाडौं)  आगामी आर्थिक वर्ष २०७९८० का लागि सङ्घीय सरकारबाट समपूरक र विशेष अनुदान पाउने आयोजनाहरूको अन्तिम टुंगो लागेको छ । राष्ट्रिय योजना आयोगले यी शीर्षकमा ३ हजार ३ सय ६ नयाँ र ४ सय १० वटा क्रमागत आयोजना छानेको हो । आयोगका अनुसार आगामी आर्थिक वर्षका लागि केन्द्र सरकारबाट समपूरक र विशेष अनुदान पाउने आयोजनाहरूका लागि ९५ अर्ब ३ करोड रुपैयाँ बराबर लागत अनुमान गरिएको छ । सबै पालिका र प्रदेश सरकारलाई पुस मसान्तसम्म आयोजनाको प्रस्ताव पेस गरिसक्न भनिएको थियो, जसमा प्रदेशबाट ६७ क्रमागत र १ सय १८ वटा नयाँ गरी १ सय ८५ वटा आयोजना छनोटमा परेका छन् । यी आयोजनाको लागत २० अर्ब ४२ करोड ६७ लाख रुपैयाँ बराबर छ । ६ सय ३१ पालिकाले आगामी आर्थिक वर्षमा समपूरक र विशेष अनुदान पाउन प्रस्ताव हालेका थिए । पालिकाबाट ३ सय ४३ वटा क्रमागत र ३ हजार १ सय ८८ वटा नयाँ आयोजना छानिएका छन् । पालिकाका क्रमागत आयोजनाका लागि ६ अर्ब ६१ करोड रुपैयाँ लागत र नयाँ आयोजनाका लागि ६८ अर्ब बजेट आवश्यक पर्ने अनुमान गरिएको छ । आगामी आर्थिक वर्षका लागि पालिकाका लागि समपूरक शीर्षकमा १ हजार ६ सय ४७ र विशेष शीर्षकमा १ हजार ५ सय ४१ वटा आयोजना छानिएको पनि आयोगले जनाएको छ । आगामी आर्थिक वर्षका लागि १ सय २२ पालिकाले समपूरक र विशेष अनुदानअन्तर्गतका कुनै पनि कार्यक्रम पाएका छैनन् ।प्रदेशले प्रस्ताव गरेका २० अर्ब ४२ करोड रुपैयाँ लागतका १ सय ८५ वटा आयोजनामध्ये सबैभन्दा धेरै गण्डकी प्रदेशका ३६ आयोजना छन् । गण्डकीले आगामी आर्थिक वर्षका लागि समपूरक र विशेष अनुदान पाउन स्वीकृत भएका आयोजनाको लागत भने ३ अर्ब ५० करोड ३७ लाख रुपैयाँ बराबर छ । प्रदेश १ का लागि ३ अर्ब ८२ करोड ४८ लाख रुपैयाँ लागत रहेका २५ वटा आयोजना स्वीकृत भएका छन् । मधेस प्रदेशका लागि २ अर्ब ४ करोड लागतका २३, वाग्मती प्रदेशका लागि ३ अर्ब ३५ करोड लागतका २५ र लुम्बिनी प्रदेशका लागि २ अर्ब १० करोड लागतका २५ आयोजना स्वीकृत भएका छन् । कर्णाली प्रदेशका लागि २ अर्ब ३४ करोड लागतका २६ र सुदूरपश्चिम प्रदेशका लागि ३ अर्ब २४ करोड लागतका २५ आयोजना स्वीकृत भएका छन् । पालिकाबाट प्रस्ताव गरिएका आयोजनामा सबैभन्दा धेरै सुदूरपश्चिम प्रदेशबाट २ सय ६४ समपूरक र ३ सय ५ वटा विशेष गरी ५ सय ६९ वटा आयोजना छानिएका छन् । लुम्बिनी प्रदेशबाट २ सय ५५ वटा समपूरक र २ सय ६७ वटा विशेष गरी ५ सय २२ आयोजना वार्षिक बजेटमा पर्नेछन् । प्रदेश १ बाट ४ सय २३, मधेसबाट ४ सय ७३, वाग्मतीबाट ४ सय ७३, गण्डकीबाट ३ सय ८२ र कर्णालीबाट ३ सय २६ आयोजना स्वीकृत भएका छन् । हरेक वर्ष सङ्घीय सरकारले समपूरक र विशेष अनुदानमा प्रदेश र स्थानीय तहलाई बजेट छुट्याउँछ । चालु आर्थिक वर्षको बजेटमा पर्ने गरी गत वर्ष ३ हजार ६ सय १६ प्रस्ताव परेका थिए । समपूरक अनुदानसम्बन्धी (तेस्र्रो संशोधन) कार्यविधि २०७७ र विशेष अनुदानसम्बन्धी (तेस्रो संशोधन) कार्यविधि २०७७ मा व्यवस्था भएबमोजिम त्यस्तो अनुदान रकम पाउन प्रदेश र स्थानीय तहले निश्चित प्रक्रिया पुर्याएर प्रस्ताव हाल्नुपर्छ । प्रस्ताव पेस गर्दा प्रदेशको हकमा मुख्यमन्त्री तथा मन्त्रिपरिषद्को कार्यालयबाट स्थानीय तहको हकमा सम्बन्धित महानगरपालिका, उपमहानगरपालिका, नगरपालिका वा गाउँपालिकाबाट पेस गर्नुपर्ने प्रावधान छ । प्रस्ताव हालिने आयोजनाहरूको विस्तृत परियोजना प्रतिवेदन (डीपीआर) विस्तृत वातावरणीय अध्ययन प्रतिवेदन (ईआर्ईए) लगायतका प्रारम्भिक चरणका प्रक्रिया पूरा गरेको हुनुपर्ने प्रावधान छ । यसरी प्रस्ताव परेका योजना तथा कार्यक्रममध्ये प्रक्रिया पूरा गरेका आयोजना अन्तिम छनोटमा पर्छन् ।"
तीन दशकदेखि निरन्तर पाउँ उद्योग,"(काठमाडौं)  हालैको एक दिन भक्तपुरको चाँगुनारायण नगरपालिकास्थित पौवाकी स्थानीय देवका श्रेष्ठको घर पुग्दा छतमा कलात्मक किसिमले अमला र लप्सीका पाउँ सुकाइएको थियो । घरको एउटा कोठामा कर्मचारी कमला श्रेष्ठ, जुनमाया र सम्पा तामाङ छोइला पाउँ बनाउन माडा सुकाउने तयारी गर्दै थिए । अर्को कोठामा प्याकिङ गर्न पाउँ ठिक्क पारिएको थियो । देवकाले सञ्चालन गरेको उद्योगमा अहिले अमला र लप्सीका पाउँ मात्र बनाइँदैन, प्याकिङसमेत यहीँ हुने गरेको छ । उद्योगले पछिल्लो समय चाडपर्वअनुसारका कोसेली बक्स पनि तयार गर्न थालेको छ । कोसेली बक्स र इको फ्रेन्डली भन्दै सिसाको जारमा पनि पाउँ प्याकिङ गर्ने गरेको देवकाले जानकारी दिइन् । मलाई त प्लास्टिकमा प्याकिङ गर्ने बेच्ने तरिका मात्र थाहा थियो । अहिले भने छोराछोरीले चाडपर्वअनुसार छुट्टाछुट्टै बक्स तयार पार्छन्, देवकाले भनिन्, अब पाउँ उद्योग विस्तारै नयाँ पुस्तालाई हस्तान्तरण गर्ने हो ।काभ्रेस्थित नालामा जन्मेकी देवका श्रेष्ठले घरेलु तथा साना उद्योगका रूपमा चम्पक पाउँ उद्योग सञ्चालनमा ल्याएको दुई दशक नाघिसक्यो । सञ्चालनमा ल्याएको एक दशकपछि मात्र उनले २०६८ सालमा उद्योग दर्ता गरेकी हुन् । माडा बनाएर सुरु भएको चम्पक उद्योगमा अहिले १२ थरी पाउँ पाइन्छ । लप्सी क्यान्डी, छोइला पाउँ, सुकुटी पाउँ, अमला पाउँ, चिनी क्यान्डी, मिक्स पाउँ, झोल पाउँ, हार्ट सेप क्यान्डीलगायतलाई उपभोक्ताले बढी रुचाएका छन् । अहिले हार्टसेप क्यान्डी र छोइला पाउँको माग बढी रहेको उनले सुनाइन् । इन्स्टिच्युट अफ कल्चर अफेयर जापान र नेपालले संयुक्त रूपमा २०५७ सालमा प्रगतिशील महिला समूह का सदस्यलाई पाउँ बनाउने तालिम दिएको थियो । त्यही तालिम लिएपछि समूहकै ३ जना महिला टोलीले २५ हजार रुपैयाँ ऋण लिएर पाउँ बनाउन सुरु गरे । जसोतसो पाउँ बनाउनेबेच्ने गरे पनि उनीहरूले बढी उत्पादन गर्नेतर्फ भने ध्यान दिन सकेनन् । थोरै उत्पादन गरिने भएकाले बजारमा लैजानेबाहेक केही भएन, नयाँ ठाउँमा लैजानुपर्दा दर्ता नम्बर खोज्न थालियो, उनले भनिन्, त्यसपछि साथीहरू दर्ता गर्नेतर्फ नगई छाड्ने कुरा गर्न थाले । उत्पादन भइरहेको र बजारमा थोरै भए पनि राम्रै भइरहेकाले देवका भने त्यसलाई जोगाउनतर्फ लागिन् । त्यसैले उनले २०६९ सालमा चम्पक पाउँ उद्योग दर्ता गरिन् । उद्योगबाट पाउँ उत्पादन गर्न थाले पनि धेरै अध्ययनअनुसन्धान नगरिएकाले त्यो बेला लामो समय पाउँ टिकाइराख्नु अर्को समस्या रहेको उनले सुनाइन् । पाहिला पाउँ बनाउँदा २३ महिना मात्र टिक्थ्यो । प्याकेटबाट पुतली निस्कनेसमेत हुन्थ्यो, उनले भनिन्, बिग्रियो भन्दै फालिदिन्थ्यौं । घाटा पनि लाग्थ्यो । टिकाउ र राम्रो बनाउनुपर्छ भनेर घरेलु कार्यालय सूर्यविनायकमा गएर पाउँ बनाउने तालिम दिलाइदिन आग्रह गरिन् । तालिम लिइन् पनि । तालिममा उनले प्याक गरिएको पाउँलाई दुई वर्षसम्म बिग्रिन नदिन पोटासियम मेटा बाइसल्फेट (केएमएस) नामक रसायन प्रयोग गर्नुपर्ने थाहा पाइन् । केएमएस खाद्य प्रविधि तथा गुण नियन्त्रण विभागबाट स्वीकृतिप्राप्त रसायन रहेको उनको भनाइ छ । अहिलेसम्म उनले उद्योगमा १५ लाख रुपैयाँ लगानी गरिसकेकी छिन् । अहिले मासिक दुईदेखि पाँच लाख रुपैयाँसम्मको कारोबार हुने गरेको उनले जानकारी दिइन् । उद्योग सञ्चालन गर्नुअघि भक्तपुरकै कच्चापदार्थ (लप्सी) पर्याप्त हुने उनको अनुमान थियो । पहिले भक्तपुरस्थित चाँगुनारायण र छालिङको लप्सी प्रयोग गरी पाउँ बनाउने उनले अहिले त्यसले नपुगेर नुवाकोट र सिन्धुपाल्चोकबाट पनि लप्सी ल्याउन थालेकी छन् । सिन्धुपाल्चोकबाट ल्याएको अमलाको पनि उनले पाउँ बनाउँछिन् । उद्योगमा कोरोना महामारीअघि सात जनाले काम गरिरहेकामा अहिले ५ जना कार्यरत छन् । कर्मचारीलाई तलब र कच्चापदार्थ खर्चिएर पनि ३० देखि ४० हजार बचत हुने उनले सुनाइन् ।अहिले सानो क्षमतामा चलिरहेको उद्योगलाई ठूलो बनाउने र अन्तर्राष्ट्रियस्तरमा पनि सामान पुर्याउने देवकाको योजना छ । पहिला देवका आफैंले बजारीकरण गर्थिन् । हिजोआज छोराछोरीले सामाजिक सञ्जालमार्फत बजारीकरण गरिरहेको उनी बताउँछिन् । दराजलगायत अनलाइन सपिङ साइटमा पनि देवकाले उत्पादन गरेका पाउँ राख्ने गरिएको छ । उपत्यकाका विभिन्न स्थानका पसलमा समेत आफ्ना उत्पादन पाइने देवकाले जानकारी दिइन् । चितवन, बुटवललगायत सहरमा पनि उत्पादन पठाइरहेको उनले बताइन् । यसरी बनाइन्छ पाउँ पाउँ बनाउन देवकाले विभिन्न ठाउँबाट लप्सी किनेर जम्मा पार्छिन् । संकलित लप्सीलाई राम्ररी पानीले पखालेर पाकेको र नपाकेको गरी दुई भाग लगाइन्छ । पाकेको लप्सीलाई पानीमा उमालेर बोक्रा, सेतो भाग (गुदी) र गेडा छुट्याउनुपर्छ । कति बनाउने सोही मात्रामा लप्सीको सेतो भाग छुट्याइन्छ । त्यसपछि कुन पाउँ बनाउने हो, त्यसको स्वादअनुसार चिनी, हिङलगायत कच्चापदार्थ राखेर घोल्नुपर्छ । घोलिएको कच्चापदार्थलाई फलेकमा राखेर लेप लगाइन्छ । पाउँअनुसार कुनैलाई लेप त कुनैलाई डल्लो बनाएर फलेकमा सुकाउनुपर्छ । लेप सुकेपछि आकार दिइन्छ भने डल्लोलाई यत्तिकै प्याकेजिङ गरेर बजार पठाइन्छ । लप्सीको बोक्रालाई मिक्स्चरमा राखेर मसिनो बनाइन्छ र सेतो भागलाई सफा ड्रममा संकलन गरिन्छ । मिक्स्चरमा पिसेको बोक्रालाई ठूलो फलेकमा पातलो गरी लेप लगाई सुकाउनुपर्छ । सुकेको टुक्रालाई फेरि मिक्स्चरमा पिसेर धूलो बनाइन्छ । लप्सीको बोक्राबाट बनेको उक्त धूलो अमिलो चुकको रूपमा खानेकुरामा प्रयोग गर्न सकिने देवका बताउँछिन् ।"
बाँझो जमिन उपयोग गर्नेलाई चेम्बरले सघाउने,काठमाडौं (कास) नेपाल चेम्बर अफ कमर्सले बाँझो जमिन उपयोगमार्फत कृषि उत्पादन अभियान सुरु गर्ने भएको छ । बजेट भाषणमा सरकारले बाँझो जमिनको उपयोग नीति अघि सारे पनि व्यावहारिक कार्यान्वयन हुन नसकेको भन्दै चेम्बरले खाली जमिनको उपयोगमार्फत कृृषि उत्पादन बढाउने अभियान थालेको हो । यसका लागि चेम्बरका ७७ वटै जिल्ला कार्यसमिति र अन्य सरोकारवाला निकायसँग सहकार्य गर्न लागिएको चेम्बरका अध्यक्ष राजेन्द्र मल्लले जानकारी दिए । नेपालको कृषि क्षेत्रमा इजरायली अवधारणा अवलम्बन गर्न नीतिगत व्यवस्थाका लागि सरकारसँग पहल गर्ने पनि चेम्बरले निर्णय गरेको छ । नेपालका लागि इजरायलका राजदूत खनार गोदारसँग चेम्बरले इजरायलको कृषि उत्पादनको मोडलबारे जानकारीसमेत लिएको छ । इजरायलमा कृषिमा लाग्ने नागरिकलाई सरकारले एक सय वर्षका लागि जमिन उपलब्ध गराउनुका साथै लगानी र अन्य प्राविधिक सहयोगसमेत गरिदिने भएकाले उत्पादनमा अग्रणी बन्न सफल भएको राजदूत गोदारले बताए ।
ग्रिनलाइनका अमित अग्रवाल पक्राउ,"काठमाडौं (कास) बैंकिङ कसुरको अभियोगमा ग्रिनलाइन सेन्टर प्रालिका सञ्चालक अमित अग्रवाललाई प्रहरीले पक्राउ गरेको छ । चेक बाउन्सको उजुरीका आधारमा प्रहरी परिसर काठमाडौंले गत शनिबार अग्रवाललाई पक्रिएको हो । चेक बाउन्सलाई पनि बैंकिङ कसुरअन्तर्गत मुद्दा चलाउन मिल्छ । सोही अभियोगमा अग्रवाललाई पक्राउ गरिएको प्रहरीले बताएको छ । गत आइतबारदेखि चार दिन म्याद मागेर अग्रवालको अनुसन्धान भइरहेको प्रहरी परिसर काठमाडौंका एसएसपी सुदीप गिरीले जानकारी दिए । ५० लाख रुपैयाँको चेक बाउन्सको अभियोगमा करिब ६ महिनाअघि नै टंकशमशेर जबरा र सञ्जय अधिकारीको उजुरी परेको थियो, उनले भने । बैंक तथा वित्तीय संस्था र साथीभाइको गरी १ अर्ब रुपैयाँभन्दा धेरै ऋण भुक्तानी गर्न नसकेर अमितलगायत ग्रिनलाइनका सञ्चालक फरार थिए । करिब एक महिनापछि आफैं प्रहरी सम्पर्कमा आएका थिए । त्यसपछि उनीहरूले आफ्नो जायजेथा बेचेर भए पनि सबै ऋण चुक्ता गर्ने प्रतिबद्धता गरेका थिए । त्यसअघि उनीहरू काठमाडौंमै थिए । ६ महिनाअघिको उजुरीका आधारमा प्रहरीले अहिले किन अग्रवाललाई पक्राउ गर्यो भन्ने विषयलाई चासो र आशंकाका रूपमा हेरिएको छ । प्रहरीले भने खोजी गर्दै जाँदा बल्ल फेला परेको दाबी गरेको छ । राष्ट्र बैंकका अनुसार ग्रिनलाइन सेन्टरले मेगा बैंकबाट करिब २४ करोड, ग्लोबल आईएमई बैंकबाट साढे ७ करोड, एभरेस्ट बैंकबाट करिब २० करोड र इन्भेस्टमेन्ट बैंकबाट करिब ३० करोड रुपैयाँ कर्जा लिएको छ । यी सबै बैंकले चालु पुँजी कर्जा प्रदान गरेका हुन् । कर्जा प्रवाह गर्दा सबै बैंकले स्टक, स्थिर सम्पत्ति केही धितो त राखेका छन् । तर एभरेस्टबाहेक बैंकहरूले राखेको धितोको मूल्यांकन कर्जा खाम्ने खालको नभएको राष्ट्र बैंक स्रोतले बताएको छ ।"
परिवारै काष्ठकलामा,"(काठमाडौं)  धुम्बाराहीसुकेधारा खण्ड सडक सवारी आवागमनले जति व्यस्त छ, त्यहीँ बस्ने ७३ वर्षीय पुण्यराज वज्राचार्यसँगै उनको परिवारको व्यस्तता पनि उस्तै छ । घरभरि काठका मुढा छन्, अनि त्यसैमा कलात्मक परम्परागत बुट्टासँगै देवदेवीका आकृतिहरू कुँद्न हरेक दिन तल्लीन हुन्छ वज्राचार्य परिवार ।काष्ठकलामा पुण्यराज लामो समयदेखि सक्रिय छन् । ललितकला र धातुमा समेत कारिगरी पोख्ने उनको काष्ठकलालाई भने श्रीमती सप्तलक्ष्मी, छोराहरू प्रथमराज, सप्तराज र छोरी पुष्पाले सिको गरे । परिवारका सदस्यहरूको दिन काठ कुँदेर नै बित्छ । मैले सानैदेखि काष्ठकलाको संगत देखेँ, पुण्यराजले भने, हेर्दाहेर्दै सिकियो । विवाहपछि श्रीमतीले सिकिन् । छोराछोरीहरूले पनि काष्ठकला देखेर नै सिके । भक्तपुर, काठमाडौंको मरु गणेशथान, भेडासिङमा बाल्यकाल बिताएका पुण्यराजले औपचारिक रूपमा कला अध्ययनको मौका पाएका होइनन् । अग्रजको सिकोबाट आफूलाई तिखारेका उनले परम्परागत काष्ठकलामा नयाँ पुस्तासमेत तयार गरेका छन् । वज्राचार्य परिवारमा भित्रिएपछि सप्तलक्ष्मी पनि काष्ठकलातिरै लागिन् । हरेक दिन श्रीमान्को सीप हेर्दै काठ मिलाउने, खाक्सी लगाउने गर्दागर्दै पत्तो नै नपाइ कलाकार बनेको उनले सुनाइन् । उनले भनिन् घरमा सधैं काठकै काम हुन्थ्यो । उहाँलाई सहयोग गर्दागर्दै सिकियो । लामो समयदेखि निरन्तर सप्तलक्ष्मीले काठमा मुंग्रो र ज्याबल ठोकिरहेको आवाज सुन्दै आएकी छन् । घरमा छरिएका काठका धूलो, टुक्रा, मुढा, ज्यावल, मुंग्रो देखेर उनलाई सामान्य लाग्छ । अहिले प्रत्येक दिन घरमा दुई छोराहरूले काठमा निरन्तर ठोकिरहेको मुंग्रो र ज्याबलको आवाज, बुढेसकालमा पनि श्रीमान्ले कुँदेका काठका बुट्टाहरू हेरेर उनी आनन्दित हुन्छिन् । उनले भने काठबाट भान्साका सामग्रीहरू बनाएको देखाइन् । पुण्यराजको घर नै संग्रहालय जस्तै छ । परिवारले सिर्जना गरेका काष्ठकला मूलद्वारदेखि र हरेक भित्ता तथा भुइँमा छन् । महादेव, मञ्जुश्री, प्रचण्ड वीर, लोकेश्वर पद्मपाणिलगायतका आफूहरुले बनाएका मूर्तिलाई जतनसाथ राखेका छन् । मूर्तिहरूले हाम्रा धर्मशास्त्र पद्धति, सांस्कृतिक सम्पदा र मौलिक काष्ठकला संरचनालाई प्रतिनिधित्व गर्ने पुण्यराजको भनाइ छ । दर्शन तथा मौलिकताको जगलाई टेकेर काष्ठकला सिर्जनामा छोराहरू प्रथमराज र सप्तराज अहिले निकै सक्रिय छन् । औपचारिक कला ज्ञानभन्दा पनि बाबुकै सिर्जनाबाट प्रभावित भएर उनीहरू यतातिर आकर्षित भए । बाबुले जस्तै प्रथमराजले मौलिक परम्परागत काष्ठकलालाई नै निरन्तरता दिएका छन् । हाल उनले बुद्धको जीवन र कथासँग जोडेर बनाउँदै गरेको मूर्तिकला सिरिज निकै आकर्षक छन् । सप्तराजले भने आधुनिक धारलाई केही जोड दिएका छन् । उनले केही अमूर्त तथा आधुनिक कलालाई आधार बनाएर काष्ठकला सिर्जना गरिरहेका छन् । सप्तराज भन्छन्, बुबा र दाइभन्दा नौलो काष्ठकला सिर्जना गर्ने इच्छा लागेर मैले केही मोडर्न फर्ममा कामहरू गरेको छु । म उहाँहरूको भन्दा आफ्नै नाम र कला पहिचानले चिनिन चाहन्छु । दुबै छोराहरूको कलालाई पुण्यराज बेलाबखत हेरेर त्रुटि औंल्याउने र मौलिक पक्षलाई जोड दिन आग्रह गर्छन् । आफ्नो परम्परागत पेसामा दुवै छोरा तथा छोरीसमेत निपुण रहेकाले यी वज्राचार्य दम्पती औधि खुसी छन् । यसैलाई निरन्तरता दिएर छोराहरूले नाम र दाम कमाएर सिर्जनाकर्म अगाडि बढाउनुपर्छ भन्ने दुवैको इच्छा छ । छोरा प्रथमराज दुई दशकभन्दा अघिदेखि नै काष्ठकलामा स्थापित छन् । सप्तराजले पनि डेढ दशकदेखि यसैमा निरन्तरता दिइरहेका छन् । यी दाजुभाइ काष्ठकला सिर्जना मात्र होइन यसलाई नयाँ पुस्तामा पुस्तान्तरण गर्नुपर्छ भनेर लागिपरेका छन् । ठमेलस्थित उड क्राफ्ट ग्यालरीमार्फत युवा पुस्तालाई दुवैले काष्ठकला सिर्जना तालिम दिइरहेका थिए । महामारीपछि मात्र ग्यालरीलाई घरमा नै सारेपछि रोकिएको प्रथमराजले बताए । त्यस्तै रूपन्देहीस्थित देवदह वज्राचार्य उड कार्भिङ एन्ड ट्रेनिङ सेन्टरमार्फत काष्ठकलालाई विस्तार र नयाँ कलाकारहरू तयार गर्ने योजना छ । नेपालमा काष्ठकलालाई परम्परागत मूर्तिकलाका रूपमा राखिए पनि चित्रकलाको दाँजोमा यसको विस्तार तथा प्रचार न्यून देखिन्छ । बाबुबाजेको कलात्मक पेसालाई अझ व्यवस्थित तरिकाले अगाडि बढाउनु अहिलको टड्कारो आवश्यकता रहेको प्रथमराजको बुझाइ छ । काठमा काम गर्ने कलाकारहरूलाई कलाकारभन्दा पनि ज्यामीकै रूपमा हेर्ने प्रचलन अझै छ । यसले गर्दा को कलाकार, कस्तो कला र कति मूल्य भन्ने कुनै निश्चित आधार छैन । यसलाई व्यवस्थित गर्न सकेमा काठको काम गर्ने कलाकारको पनि अवस्था माथि उठ्न सक्छ, उनले भने । अहिले काठको कलामा गुणस्तर काठ पाउनसमेत उत्तिकै सास्ती रहेको वज्राचार्य परिवारको अनुभव छ । परिस्थिति जस्तो रहे पनि काठको काम गर्दा पाउने बजारको मूल्यभन्दा मौलिक पक्षको मर्मलाई आधार बनाउनुपर्छ भन्ने वज्राचार्य परिवारको मत छ । यही आधारमा दुई दाजुभाइले बाबुको मौलिक परम्परागत कलाको धारलाई अगाडि बढाइरहेका छन् ।"
भाषा संस्कृति उत्थान समावेशिताबाट,"काठमाडौं (ाकस) प्रज्ञा प्रतिष्ठानका पूर्वउपकुलपति बैरागी काइँलाले समावेशिता नभए मुलुकका सबै जातजातिलाई न्याय गर्न गाह्रो हुने बताएका छन् । अन्तर्राष्ट्रिय मातृभाषा दिवसका अवसरमा आदिवासी जनजाति उत्थान राष्ट्रिय प्रतिष्ठानको मातृभाषा राष्ट्रिय पुरस्कारबाट सम्मानित भएपछि उनले उक्त अभिव्यक्ति दिएका हुन् । ८२ वर्षीय काइँला गत असारमा मस्तिष्कघात भएपछि सोमाबार पहिलो पटक सार्वजनिक समारोहमा सहभागी भएका हुन् । सरकारले २०५० मा काइँलाको अध्यक्षतामा राष्ट्रिय भाषा नीति सुझाव आयोग गठन गरेको थियो । साहित्यकारको पक्षबाट उनले २०६२६३ जनआन्दोलनमा अगुवाइ गरेका थिए । बहुलवादी समाज, बहुजातीय, बहुसांस्कृतिक छ । समाजमा असन्तुलन, अमेल, भेदभाव छ । यो आर्थिक, राजनीति कारण मात्रै होइन । सांस्कृतिक पृष्ठभूमि ठूलो छ । सांस्कृतिक भेदभाव ठूलो छ, उनले भने, त्यसलाई हामी भाषा सेवामा लागेकाहरूले ध्यानमा राखेर अगाडि बढ्नुपर्छ । हामीले सम्पूर्णता लेख्नुपर्छ । सम्पूर्णता भनेको त्यो चीज हो, जहाँ कुनै चीज पनि बाहिर परेको हुँदैन । एउटा चीज बाहिर परेमा त्यो सम्पूर्णता नै हुँदैन । त्यही चीजलाई साहित्यमा लिएर अगाडि बढ्नुपर्छ ।मातृभाषाको शिक्षासम्बन्धी आयोग बन्यो । भलै त्यो आयोगको सिफारिस सरकारले कार्यान्वयनमा ल्याएन तर जागरण ल्यायो । भाषाबारे अध्ययन, अनुसन्धान भयो । कति भाषा बोलिन्छन्, कति लोपोन्मुख छ । संविधान कानुनले मातृभाषामा शिक्षा दिने गत वर्ष मात्र संसद्ले ऐन पास गर्यो । नेपाली र अंग्रेजी कुनै पनि माध्यमबाट पढ्न सकिन्छ भनेर मातृभाषाभित्र नेपालमा बोलिने खसनेपालीबाहेक सबै भाषा पर्छन् । अब औपचारिक शिक्षामा जोड दिन जरुरी रहेको भनाइ उनले राखे । समारोहमा संघीय मामिला तथा सामान्य प्रशासनमन्त्री राजेन्द्र श्रेष्ठ र प्रतिष्ठानका उपाध्यक्ष गोकुल घर्तीमगरले सोमबार काइँलालाई एक लाख रुपैयाँ राशिको पुरस्कार हस्तान्तरण गरेका थिए ।"
काव्यारोहणमा सुमनको एकल,"विराटनगर (कास) आरोहण कवितायात्रामा कवि सुमन पोखरेलले आफ्ना डेढ दर्जन कविता सुनाएका छन् । हाटखोलास्थित आरोहण गुरुकुलको सुशीला कोइराला नाटकघरमा भएको कार्यक्रममा उनले विस्मयाधिबोधक, आकाशबाट, हरेक बिहान, खोरम्पा, तिमी जसरी छ्यौ, क्षितिजको रङ लगायत १८ वटा कविता वाचन गरे । आरोहणगुरुकुल विराटनगरले २०७७ मंसिरबाट महिनाको पहिलो शनिबार कवितायात्रा गर्दै आएको छ ।यसपटक स्रष्टा पोखरेललाई काव्यारोहणको आठौं अनुक्रममा निम्त्याइएको कार्यक्रमका संयोजक धीरज राईले बताए । कार्यक्रममा कवि पोखरेललाई प्राज्ञ विवश पोखरेलले दोसल्ला ओढाएर सम्मान गरेका थिए । आरोहण अध्यक्ष भैरव क्षत्रीले आरोहण काव्यसम्मान प्रदान गरेका थिए । पोखरेलले नेपालीबाहेक अंग्रेजी, मैथिली, हिन्दी, संस्कृत, उर्दू र बंगाली भाषामा कलम चलाएका छन् । उनका दर्जनौं रचना विभिन्न देशबाट प्रकाशित भएका छन् । काव्यारोहणमा यसअघि बैरागी काइँला, तुलसी दिवस, बम देवान, मोमिला, मनप्रसाद सुब्बा, तीर्थ श्रेष्ठ र कुन्ता शर्मा प्रस्तुत भइसकेका छन् । काव्यारोहणमा टिकट काटेर कविता सुन्न विराटनगरसहित पूर्वी नेपालका विभिन्न क्षेत्रबाट स्रोता आउने गरेका छन् ।"
टिकेन ब्रिगेड ब्वाइज,"ॅच्यासल र ब्रिगेडको मिहिनेत पुगेनललितपुरका दुई क्लब घटुवामा परेपछि सातदोबाटोका प्रशिक्षक मेघराज केसीले भने, जितको खुसी भन्दा पनि एउटा कुनै टिम हामीसँगको खेलबाट घटुवा हुँदा दुःख लागेको छ । कुनै बेला म आफै खेलेर ए डिभिजनमा ल्याएर आएको क्लब (ब्रिगेड ब्वाइज) हो । तर, फुटबलको व्यावसायिक धर्म निभाउनुपर्छ । म चाहिँ जितमा खुसी हुन सकिरहेको छैन । जित्नका लागि खेल्नुपर्छ त्यो अलग पाटो हो । मलाई अलि खल्लो महसुस भइरहेको छ । उनी २०६० सालमा बी डिभिजन लिगबाट माथि उक्लिँदा ब्रिगेड ब्वाइजका स्ट्राइकर थिए ।यसपालि रेलिगेसनमा परेका दुई टिमको कमजोरी औंल्याउँदै प्रशिक्षक केसीले भने, १४ मध्ये दुई टिम झर्दा जुनसुकै टिम पनि पर्न सक्थ्यो । च्यासल र बीबीसीको मिहिनेत पुगेन । अरूले उनीहरूभन्दा बढी मिनिहेत र लगानी गरेजस्तो लाग्छ । ब्रिगेड ब्वाइजविरुद्धको प्रतिस्पर्धा स्तरीय नभएकोबारे उनी बोले, खेल हार्यो भने त्यसले ए डिभिजन नै गुमाउँछ, भोलि फेरि उसलाई देख्नुहुन्छ कि हुँदैन भन्ने अस्तित्वको लडाइँमा रहेको क्लबसँग मैले स्तरीय खेल आस गरेको थिइनँ । आफ्ना टिमको लक्ष्यबारे उनले भने, सातदोबाटो पहिलोपल्ट ए डिभिजन लिग खेलिरहेकाले यो पोजिसन (स्थान) भनेर कहिल्यै सोचेको थिएन । उत्कृष्ट दिन्छौं र जुनमा पुग्छौं त्यसमा चित्त बुझाउछौं । माथि जतिसम्म पुग्न सकिन्छ, कोसिस गर्छौं ।"
पाकिस्तानी दूतावासमा क्रिकेट,"काठमाडौं (कास) नेपालपाकिस्तान मैत्रीपूर्ण ट्वान्टी२० क्रिकेट प्रतियोगितामा १२ टोलीले प्रतिस्पर्धा गर्ने भएका छन् । आयोजक नेपालस्थित पाकिस्तानी दूतावासले सोमबार पत्रकार सम्मेलन गर्दै सातौं संस्करणमा भाग लिने टोली घोषणा गरेको हो । प्रतिस्पर्धी १२ टोलीलाई चार समूहमा विभाजन गरिएको छ । त्यसका शीर्ष टोली सेमिफाइनल पुग्नेछन् । पाकिस्तानी दूतावासको शंखपार्कस्थित मैदानमा हुने प्रतियोगिताको समूह ए मा आयोजक दूतावास, एचके क्रिकेट क्लब र लायन क्रिकेट क्लब छन् । समूह बी मा स्टार क्रिकेट एकेडेमी रूपन्देही, बलपार्क एकेडेमी र ग्रेट हिमालय क्रिकेट एकेडेमी, समूह सी मा आरएस विद्यापीठ एकेडेमी, एन्जल्स हर्ट क्रिकेट एकेडेमी, क्रिकेट एक्सिलेन्स सेन्टर तथा समूह डी मा स्कुल अफ क्रिकेट, बालुवाटार क्रिकेट क्लब र नेक्सस क्रिकेट एकेडेमी छन् । पाकिस्तानी राजदूत सैयद हैदर शाह, नेपाली राष्ट्रिय टोलीका पूर्वकप्तान पारस खड्का र वाग्मती प्रदेश क्रिकेट संघका अध्यक्ष राजु बस्न्यातले सोमबार प्रतियोगिताको ट्रफी अनावरण गरे । राजदूत हैदरले युवा खेलाडीमा यो प्रतियोगिताको प्रभावका साथै नेपालपाकिस्तानबीचको सम्बन्ध फराकिलो बनाउन सहयोग पुग्ने जनाए ।पाकिस्तानका पूर्वकप्तान शहिद अफ्रिदी र पूर्वओपनिङ ब्याटर इमरान नाजिरले प्रतियोगिताको सफलताका लागि पठाएको भिडियो सन्देश सार्वजनिक गरिएको थियो । नेपालका पूर्वकप्तान खड्काले वर्षौंदेखि यो प्रतियोगिताले युवा खेलाडीलाई राम्रो प्लेटफर्म दिएको जनाउँदै भने, हामीले ग्रासरुटको क्रिकेटमा ध्यान दिनुपर्छ र पाकिस्तानी दूतावासले यस्तो प्रतियोगिता आयोजना गरेर युवा खेलाडीलाई ठूलो मौका दिएको छ ।"
देवदह युनिट विजयी,"लुम्बिनी (कास) देवदह क्रिकेट युनिटले सोमबार टेलिकम रूपन्देही सुपर लिग क्रिकेटमा लुम्बिनी शाक्यानलाई ३६ रनले पराजित गरेको छ । जितसँगै देवदह डिभिजन ए मा उक्लेको हो । सिद्धार्थ रंगशालामा भएको डिभिजन बी अन्तर्गत निर्धारित ५० ओभरमा खेलमा देवदहले ब्याट्रि गर्दै ३३२ ओभरमा सबै विकेट गुमाई १ सय ३६ रन बनायो । विनित कार्कीले सर्वाधिक ५८, सुमनराज पाण्डेले २२ र अस्फाक खानले १३ रन जोडे । लुम्बिनीका धुरुपचन्द कुर्मीले ४, मनुवर आलम खान र अख्तर हुसैनले २२ विकेट लिए । १ सय ३७ रनको लक्ष्य पाएको लुम्बिनी शाक्यान २१ ओभरमै १०० रनमा समेटियो । एजाज अहमद खान र शोभाकान्त केवटले १८१८ र जावेद अली मुसलमानले १५ रन बनाए । देवदहका विजय सुनारले ह्याट्रिकसहित चार विकेट र कीर्तिमान ढकालले ३ विकेट लिए । मंगलबार सैनामैना क्रिकेट क्लब र प्रोफेसनल मास्टर्सबीच हुनेछ ।"
रोयल एकेडेमी उपाधि नजिक,काडमाडौं (कास) रोयल बास्केटबल एकेडेमी सोमबार टेन्डी शेर्पा स्मृति खुला बास्केटबल प्रतियोगिताको महिलातर्फ फाइनलमा पुगेको छ । पाँच टिम सहभागी महिला राउन्ड रोबिन लिगमा शतप्रतिशत जित पाएको रोयल शीर्षमा रहेर फाइनलमा पुगेको हो । आफ्नो अन्तिम लिगमा रोयलले रूपन्देही टिमलाई ८६४० ले पराजित गर्यो । रोयलकी मनता गुरुङले १६ स्कोर जोडिन् । रूपन्देहीकी दीपिका गुरुङले १४ स्कोर गरिन् । पुरुषतर्फ रोयल र आर्मीले सेमिफाइनल पुगे । रोयलले कीर्तिपुर नगरपालिकालाई ७०६४ स्कोरले हरायो । रोयलका निकेश मगर र कीर्तिपुरका सुरज खड्गीले समान १६ स्कोर गरे । आर्मीले क्याम्पियन सोलोमाथि ७८५६ को जित निकाल्दा सौरभ श्रेष्ठले २३ स्कोर जोडे । क्याम्पियनका जसाङ सुनुवारले १२ स्कोर गरे ।
किसुनजी हाफ म्याराथन चैतमा,"काठमाडौं (कास) नेपाल लोकतान्त्रिक खेलकुद संघको तत्त्वावधान तथा वाग्गमती प्रदेश संघको आयोजनामा दोस्रो किसुनजी स्मृति राष्ट्रिय महिलापुरुष खुला हाफ म्याराथन चैत १९ मा हुने भएको छ । नेपाली कांग्रेसका संस्थापक नेता एवं पूर्वप्रधानमन्त्री कृष्णप्रसाद भट्टराईको स्मृतिमा हुने प्रतियोगिताको उद्देश्य देशभरका प्रतिभावान खेलाडीलाई अवसर प्रदान गर्ने र खेलकुदलाई व्यावसायिकीकरण गर्ने जानकारी गराइयो । विजेता खेलाडीले ५० हजार, उपविजेताले ३० हजार र तेस्रो हुने खेलाडीले २० हजार रुपैयाँ प्राप्त गर्ने छन् । अघिल्लो संस्करणको तुलनामा यसापलि पुरस्कार राशिलाई दोब्बर बनाइएको संघका अध्यक्ष दीपक गुरुङले बताए । पहिलो संस्करण २०७७ चैतमा भएको थियो । एथलेटिक्स संघका सचिव आरके विष्टले हाफ म्याराथनलाई निरन्तरता दिनुले छोटो दुरीका खेलाडीलाई प्रोत्साहन मिल्ने बताए ।"
अर्किड कप यसै साता,"काठमाडौं (कास) अर्किड स्कुलको आयोजनामा छैटौं अर्किड कप अन्तरविद्यालय नकआउट फुटबल प्रतियोगिता फागुन १३ देखि हुँदै छ । अर्किडका प्रिन्सिपल चोलेन्द्रबहादुर कार्कीले सोमबार पत्रकार सम्मेलनमा प्रतियोगितामा ३२ छात्र टिमले भाग लिने बताए । अर्किडका अत्तिरिक्त कृयाकलाप शिक्षक सरोज तामाङले शीर्ष चार स्थानमा रहने टिमले क्रमशः ३० हजार, २० हजार, १० हजार र ५ हजार पुरस्कार पाउने जानकारी गराए । सेभेन ए साइडमा हुने प्रतियोगिताका खेल काँडाघारीस्थित आयोजकको मैदानमा हुनेछ । स्पर्धा फागुन २० गते चल्नेछ । पाँचौं संस्करणको उपाधि केभीएसले जितेको थियो ।"
