शीर्षक,विवरण
बेथितिको बहिर्गमन,न्यायालयमा जबरा०५३ वैशाख ३ ः तत्कालीन पुनरावेदन अदालत जनकपुरमा अतिरिक्त न्यायाधीश नियुक्त ०७१ जेठ १३ ः सर्वोच्च अदालतमा न्यायाधीश नियुक्त०७५ पुस १८ ः प्रधानन्यायाधीश नियुक्त०७८ कात्तिक ८ ः सर्वोच्चका न्यायाधीशद्वारा जबराले बोलाएको फुलकोर्ट बैठक बहिष्कार कात्तिक ९ ः न्यायाधीशद्वारा बन्दीप्रत्यक्षीकरणबाहेकका मुद्दामा सुनुवाइ बहिष्कारकात्तिक २९ ः जबरा इजलास बसेको अन्तिम दिन कात्तिक १४ ः नेपाल बारद्वारा जबराको राजीनामा माग गर्दै आन्दोलन घोषणामंसिर १५ ः सर्वोच्चमा गोला प्रक्रियाद्वारा पेसी तोक्ने र इजलास गठनको थालनी माघ २ ः उच्च अदालत र जिल्ला अदालतमा पनि पेसी प्रक्रियाको सुरूवात फागुन १ ः प्रतिनिधिसभामा महाअभियोग प्रस्ताव दर्ता र निलम्बन०७९ मंसिर २७ ः महाअभियोग नलागेको भए अवकाश पाउने मिति
"झन्डा हल्लाउँदै आए, छोपेर गए","यस्तो छ प्रक्रियासंसद्का अधिकारी र सभामुख सापकोटानिकट नेताहरूले कानुनी व्यवस्थाअनुसार महाअभियोग प्रस्ताव अगाडि बढ्ने बताएका छन् । प्रतिनिधिसभामा दर्ता भएको महाअभियोग प्रस्ताव प्रतिनिधिसभा नियमावली २०७५ ले गरेको व्यवस्थाअनुसार अगाडि बढ्ने संसद् सचिवालयले जनाएको छ । महाअभियोग प्रस्ताव दर्ता भएको मितिले सात दिनपछि कुनै बैठकमा छलफल हुने गरी सभामुखले दिन र समय तोक्ने व्यवस्था नियम १६१ मा छ ।बैठकमा प्रस्तावक सदस्यले महाअभियोगको प्रस्ताव बैठकमा प्रस्तुत गर्नेछन् । उनीहरूले प्रस्ताव दर्ता गर्नॅको विषयबारे वक्तव्य पनि दिन सक्ने व्यवस्था छ । सात दिनपछिको कुनै बैठकमा सभामुखले प्रस्ताव पेस गर्ने दिन र समय तोक्ने छन् । प्रस्ताव पेस भएपछि सभामुखले त्यसमा छलफल हुने समयावधि निर्धारण गर्नेछन् । छलफल समाप्त भएपछि सभामुखले त्यस्तो प्रस्तावलाई नियमबमोजिमको महाअभियोग सिफारिस समितिमा पठाउनेछन् ।हाल प्रतिनिधिसभामा महाअभियोग सिफारिस समिति गठन गरिएको छैन । प्रधानन्यायाधीशविरुद्ध महाअभियोग दर्ता भइसकेकाले अब सभामुखले ११ सदस्यीय सिफारिस समिति गठन गर्नेछन् । त्यसपछि उक्त समितिले महाअभियोग प्रस्तावमाथि छानबिन प्रक्रिया अगाडि बढाउनेछ । महाअभियोगबाट पदमुक्त हुने व्यक्तिले संविधानको गम्भीर उल्लंघन गरेको वा कार्यक्षमताको अभाव वा खराब आचरण वा पदीय दायित्व पालन इमानदारीपूर्वक नगरेको वा आचारसंहिताको गम्भीर उल्लंघन गरेको भन्ने आधारमा प्राप्त सूचना, जानकारी वा उजुरी ग्राह्य रहेको भनी कम्तीमा तीन सदस्यले प्रमाणित गरी पेस गरेमा नियम १६२ बमोजिमको समितिले त्यस्तो उजुरीमाथि छानबिन गरी महाभियोगसम्बन्धी कारबाहीका लागि सभासमक्ष सिफारिस गरेमा महाअभियोगको प्रस्ताव पेस हुन सक्नेछ, नियमावलीमा भनिएको छ ।समितिले प्रारम्भिक अनुसन्धान गर्दा सम्बन्धित व्यक्तिलाई महाअभियोग लाग्न सक्ने मनासिब र पर्याप्त आधार देखिएमा महाअभियोगको सिफारिस पेस गर्ने व्यवस्था नियमावलीमा छ । यसरी पेस भएको सिफारिस बैठकमा निर्णयार्थ पेस गर्दा प्रतिनिधिसभामा तत्काल कायम रहेको सम्पूर्ण सदस्य संख्याको एक चौथाइ सदस्यले समर्थन गरेमा महाअभियोगको कारबाही प्रक्रिया प्रारम्भ हुने नियम छ । समितिले छानबिन गरी महाअभियोग प्रमाणित हुन्छ भन्ने ठहरका साथ पेस गरेको प्रतिवेदन प्रतिनिधिसभाको तत्काल कायम रहेको सम्पूर्ण सदस्य संख्याको दुई तिहाइ बहुमतबाट पारित भएमा प्रधानन्यायाधीश पदमुक्त हुनेछन् ।महाअभियोगको प्रस्ताव पारित भई पदमुक्त भएमा प्रधानन्यायाधीशले पदमा रहँदा कुनै कसुर गरेको भए त्यस्तो कसुरमा संघीय कानुनबमोजिम कारबाही गर्न बाधा नपर्ने व्यवस्था छ । महाअभियोगको प्रस्ताव पारित भई पदमुक्त भएको व्यक्तिले त्यस्तो पदबाट पाउने कुनै सुविधा लिन र भविष्यमा कुनै पनि सार्वजनिक पदमा नियुक्ति वा मनोनयन हुनसमेत पाउँदैन ।प्रतिनिधिसभामा हाल २७१ सांसद छन् । सभामुखसहितको यो संख्याको दुई तिहाइ १ सय ८१ जना हुन्छ । सत्ता गठबन्धनमा रहेका कांग्रेस, माओवादी र एकीकृत समाजवादीका सांसदले महाअभियोग प्रस्तावमा हस्ताक्षर गर्दा जसपा र जनमोर्चाको सहभागिता छैन । जसपाका नेताहरूले महाअभियोगबारे आफूहरूलाई कुनै जानकारी नदिइएको प्रतिक्रिया दिएका छन् ।प्रतिनिधिसभामा सबैभन्दा धेरै एमालेका ९७ सांसद छन् । कांग्रेसका ६३, माओवादीका ४९ (सभामुखसहित), एकीकृत समाजवादीका २४, जनता समाजवादीका २१, लोकतान्त्रिक समाजवादीका १३, राप्रपा, नेमकिपा, राजमो र स्वतन्त्र एकएक सांसद छन् । सत्ता गठबन्धनका सबै दलको सहभागिता नभएको र प्रमुख प्रतिपक्षले प्रतिवाद गर्ने निर्णय गरिसकेकाले प्रधानन्यायाधीशविरुद्धको महाअभियोग प्रस्ताव पारित नहुने संकेत देखिएको छ ।महाभियोग प्रधानन्यायाधीश जबराको पदमुक्तसँग जोडिएको विषय हो । छानबिनका क्रममा नै पदबाट राजीनामा दिए महाभियोग प्रक्रिया टुंगिने, त्यसो नभए कानुनी सीमा नतोकिएकाले प्रक्रिया लम्बिने सम्भावना रहेको संसद् सचिवालयका अधिकारीको आशंका छ ।"
'निकास नदिँदा जबराविरुद्ध महाअभियोग,"(काठमाडौं)  कांग्रेस, माओवादी केन्द्र र एकीकृत समाजवादीले न्यायपालिकाको स्वतन्त्रता, गरिमा, विश्वसनीयता र स्वच्छतालाई कायम राख्ने गरी निकासका लागि पटकपटक गरिएको आग्रह नसुनेको भन्दै प्रधानन्यायाधीश चोलेन्द्रशमशेर जबराविरुद्ध आइतबार महाअभियोग प्रस्ताव दर्ता गराएका छन् । सरकार र गठबन्धनका तर्फबाट बिदामा बस्न वा राजीनामा गर्न दिइएको प्रस्ताव जबराले अस्वीकार गरेपछि महाअभियोगको अन्तिम कार्ड उनीहरूले अघि बढाएका हुन् । प्रधानमन्त्री देउवानिकट एक नेताले सरकारसँगको बढ्दो असमझदारी र बारम्बारको अटेरी महाअभियोग लगाउने प्रमुख कारक बनेको बनाए । उनका अनुसार अदालतमा देखिएको विवाद र गतिरोध अन्त्यका लागि प्रधानमन्त्री देउवाले लामो समय प्रयास गरेका थिए । आन्दोलनरत पक्षलाई सहमतिमा ल्याएर गतिरोध अन्त्य गर्न वा पदबाट राजीनामा दिन जबरालाई उनको सुझाव थियो । कानुनमन्त्री दिलेन्द्रप्रसाद बडू प्रधानमन्त्रीको सन्देश बोकेर पटकपटक जबराकहाँ पुगेका थिए । उनले निकास दिन अग्रसर नभए महाअभियोग लाग्नेसम्मको संकेत दिएका थिए । सरकारले शक्ति पृथकीकरणको सिद्धान्त ख्याल गर्दै समस्या समाधानका लागि सहजीकरणको प्रयास गर्यो तर उहाँमा कत्ति पनि चिन्ता देखिएन, मन्त्री बडूले भने, न्यायालयको गरिमामाथि गम्भीर संकट उत्पन्न भएकाले महाअभियोग प्रस्ताव दर्ता गर्नुपरेको हो । गठबन्धन दलहरूले न्यायपालिकाभित्रबाटै संवाद र सहमतिमार्फत समस्या समाधान होस् भन्ने चाहेका थिए । एक शीर्ष नेताका अनुसार सरकार र गठबन्धनका तर्फबाट जबरालाई औपचारिकअनौपचारिक तहबाट बिदामा बस्न वा राजीनामा दिन पटकपटक प्रस्ताव गरिएको थियो । प्रस्ताव अस्वीकार गरिएपछि माघ २६ मै महाअभियोगको प्रस्ताव दर्ता गर्ने तयारी गरेका थियौं, ती नेताले भने, प्रधानमन्त्री शेरबहादुर देउवाले एकदुई दिन पर्खन भनेपछि त्यति बेला रोकियौं, ती शीर्ष नेताले भने । प्रस्ताव दर्ता गर्ने विषयमा प्रधानमन्त्री देउवा, माओवादी केन्द्रका अध्यक्ष पुष्पकमल दाहाल र एकीकृत समाजवादीका अध्यक्ष माधव नेपालबीच शनिबार बालुवाटारमा सहमति भएको थियो । यस विषयमा उनीहरूबीच तीन सातायता लगातार छलफल भएको एक नेताले जानकारी दिए । महाअभियोग लगाउने विषयमा दलहरूबीच सैद्धान्तिक छलफल भने पहिलादेखि नै थियो । राजीनामाको माग राख्दै नेपाल बार एसोसिएसनले आन्दोलन जारी राखिरहँदा पनि प्रधानन्यायाधीश जबराले सक्रियता बढाउन थालेपछि गठबन्धनमा रहेका दलहरू अगाडि बढ्ने मनस्थितिमा पुगेका थिए । प्रधानन्यायाधीश जबराले न्यायपरिषद्को बैठक बोलाएर आफू काममा फर्केको सन्देश दिए । यसले हामीलाई एउटा निर्णयमा पुग्नै पर्ने अवस्थामा पुर्यायो, माओवादी केन्द्रका एक नेताले भने । सत्ता गठबन्धनका शीर्ष नेताहरूको मंसिर १२ मा बालुवाटारमा बसेको बैठकले न्यायालयमा देखिएको विवाद समाधानका लागि प्रधानन्यायाधीश जबरालाई तत्काल बिदामा बस्न आग्रह गर्न प्रधानमन्त्री देउवालाई जिम्मा दिने निर्णय गरेको थियो । त्यसपछि देउवाले आफैं र सूचना तथा सञ्चारमन्त्री ज्ञानेन्द्रबहादुर कार्की र कानुनमन्त्री दिलेन्द्रप्रसाद बडूमार्फत परामर्श अगाडि बढाएका थिए । न्यायालयमा देखिएको विवाद सुल्झाउन र रोकिएका कामकारबाही अगाडि बढाउन सरकारका तर्फबाट पहल गरेका हौं । तर, उहाँ (जबरा) निकासका लागि तयारै हुनुभएन, प्रधानमन्त्रीनिकट एक मन्त्रीले भने । माओवादी केन्द्रका प्रमुख सचेतक देव गुरुङले बाध्यात्मक परिस्थिति आएपछि महाअभियोग दर्ता गराइएको बताए । न्यायपालिका निरन्तर डेडलक छ । जनताका प्रतिनिधि सांसदहरूले सधैं टुलुटुलु हेरेर बस्ने कुरा हुँदैन, उनले भने, त्यहीँबाट समस्या समाधान हुनेमा आशावादी थियौं । मार्गप्रशस्त गर्ने अवसर दिनुपर्छ भनेर हामीले पर्खिएको समयमा पनि प्रधानन्यायाधीश तयार नभएपछि बाध्य भएर महाअभियोग दर्ता गरेका हौं । जबराले माघ १३, २३ र २८ मा न्याय सेवा आयोगको र माघ २४ मा न्यायपरिषद्को बैठक बोलाएका थिए । आयोग र परिषद् दुवैमा प्रधानन्यायाधीश अध्यक्ष हुन्छन् । आयोगले आयोगले केही महिनाअघि १८ जिल्ला न्यायाधीशका लागि परीक्षा लिएको थियो । न्यायपरिषद्ले न्यायाधीशको नियुक्ति, सरुवालगायत काम गर्छ । जबरा न्यायाधीश नियुक्ति र सरुवामा सरकार र दलहरूभित्र खेल्न चाहन्थे । प्रधानन्यायाधीश जबराले बोलाएको बैठकमा सदस्यद्वय कानुनमन्त्री बडू र महान्यायाधिवक्ता खम्मबहादुर खाती गएनन् । कांग्रेसका एक नेताका अनुसार उनले अर्को बैठकमा नआए निर्णय गर्ने सन्देश पठाएका थिए । कानुनमन्त्री र महान्यायाधिवक्ताको उपस्थितिबिनै न्यायपरिषद्को बैठक राखेर जिल्ला न्यायाधीशको परीक्षाफल प्रकाशन गर्ने र जिल्ला न्यायाधीशको सरुवा गर्ने उनको योजना थियो, कांग्रेसका ती नेताले भने, यसमा एमालेसँग साँठगाँठ भएको सूचना हामीकहाँ आइपुग्यो । जिल्ला न्यायाधीश स्थानीय चुनावमा जिल्ला निर्वाचन अधिकृत हुने भएकाले एमाले अध्यक्ष केपी शर्मा ओलीको सल्लाहमा जबराले सरुवाको तयारी गरेको उनले दाबी गरे ।एमालेसँग जबराको साँठगाँठ बढेको संकेत देखिएको गठबन्धनका नेताहरूको भनाइ छ । जबराका जेठान गजेन्द्र हमाललाई गत असोज २२ मा मन्त्री बनाइएको प्रकरणपछि सत्तारूढ दलनिकट कानुन व्यवसायीहरूले महाअभियोगको माग गरिरहँदा एमालेनिकट कानुन व्यवसायी त्यसको विपक्षमा थिए । एक साताअघि एमालेनिकट पूर्वमहान्यायाधिवक्ता रमेश बडालले एमालेले कारबाही गरेका एकीकृत समाजवादीका १४ सांसदको मुद्दामा अग्राधिकारको माग गर्दै निवेदन दिएका थिए । प्रधानन्यायाधीश जबराले आइतबार उक्त मुद्दाको पेसी तोकेका थिए । तर विपक्षीका तर्फबाट अधिवक्ता श्रीकृष्ण सुवेदीको मागअनुसार पेसी स्थगित भएको छ । बडालले मुद्दा प्रभावित गर्न सेटिङ मा महाअभियोग प्रस्ताव दर्ता गरिएको बताए । लामो समयसम्म मुद्दा अड्किएपछि मैले अग्राधिकारको निवेदन दिएको थिएँ, आइतबार पेसी पनि तोकिएको थियो, उनले भने, तर प्रधानन्यायाधीश जबरामाथि महाअभियोग लगाएर प्रभावित गर्ने काम भयो । कांग्रेसका एक नेताका अनुसार सोही मुद्दामा समाजवादीका सांसदलाई बर्खास्त गर्ने एमालेको निर्णय वैध ठहर गर्ने र त्यसपछि पार्टी नै कोल्याप्स हुनेसम्मको आशंका सत्तारूढ दलसम्म आइपुग्यो । कतिपयले गए माधव नेपाल (एकीकृत समाजवादी) जान्छन्, कांग्रेस किन लाग्नुपर्यो भनेका थिए तर गठबन्धन सरकार भएकाले कांग्रेस पनि महाअभियोग लगाउन तयार भयो, प्रधानमन्त्री देउवानिकट ती नेताले भने, प्रधानमन्त्रीले संविधान रक्षाका लागि माधव नेपालले साथ दिए, अहिले उनको पार्टी रक्षाका लागि साथ दिनुपर्छ भन्नुभयो । प्रधानन्यायाधीश जबरासहितको भागबन्डामा संवैधानिक निकायका पदाधिकारी नियुक्त गरिएको मुद्दालाई पेसीमा नराखेकामा पनि गठबन्धनका नेताहरू जबराप्रति रुष्ट थिए । विभिन्न संवैधानिक निकायमा ५२ पदाधिकारी नियुक्तिको खारेजीको माग गर्दै सर्वोच्चमा रिट परेका छन् ।यही पृष्ठभूमिमा प्रधानमन्त्री देउवा, माओवादी अध्यक्ष दाहाल र एकीकृत समाजवादीका अध्यक्ष नेपालबीच शनिबार महाअभियोग प्रक्रियालाई निष्कर्षमा पुर्याउने सहमति भएको थियो । तीन दलले संवैधानिक तथा कानुनी आधारसहित महाअभियोग प्रस्तावको मस्यौदा तयार पार्ने जिम्मा महान्यायाधिवक्ता खम्मबहादुर खातीका साथै कानुनविद्हरू रमण श्रेष्ठ, सुनील पोखरेल र गोविन्द बन्दीलाई दिएका थिए । उनीहरूले तयार पारेको मस्यौदालाई दलका नेताहरूले अन्तिम रूप दिएका थिए । नेपाल बार एसोसिएसनले पनि सत्तारूढ दललाई महाअभियोगका लागि दबाब दिएको थियो । हामीले महाअभियोग लगाउनुपर्ने आधारसहित उतिबेलै दलहरूलाई आग्रह गरेका थियौं, अहिले तिनै आधार समेटेर महाअभियोग दर्ता गर्नुभएको छ, वरिष्ठ अधिवक्ता श्रेष्ठले भने, ढिलै भए पनि महाअभियोग दर्ता भएको छ । महाअभियोगबारे सांसदलाई स्पष्ट जानकारी दिइएको थिएन । कांग्रेस सांसद प्रकाश स्नेहीले आफूहरू तीन दिनअघि महाअभियोगको गृहकार्यमा लागेको बताए । बाहिर सभामुखमाथि महाअभियोगको तयारी हुँदै गरेको हल्ला फैलिएको थियो, भित्र जबरामाथि लगाउने तयारी भइरहेको थियो, उनले भने ।एमसीसीका कारण तनावपूर्ण बनेको सत्ता गठबन्धन दलको सम्बन्ध महाअभियोग प्रस्तावपछि मत्थर हुने सम्भावना छ । महाअभियोग प्रस्तावका सन्दर्भमा सत्ता गठबन्धनका प्रमुख तीन दलबीच साझा धारणा बनेको छ, तर यसकै आधारमा एमसीसी सम्झौता अनुमोदन प्रक्रियामा सहमति होला भन्न सकिने स्पष्ट आधार छैन, कांग्रेस महामन्त्री विश्वप्रकाश शर्माले भने । कांग्रेसले प्रधानन्यायाधीशको सम्मानजनक बहिर्गमन अपेक्षा गरेकामा जबरा थप शक्ति अभ्यासमा लागेपछि महाअभियोगको विकल्प नबनेको उनले बताए । कांग्रेसको जारी केन्द्रीय कार्यसम्पादन समिति बैठकमा पनि जबरामाथि महाअभियोग प्रस्तावबारे छलफल भएको छ । सरकारका प्रवक्तासमेत रहेका केन्द्रीय सदस्य ज्ञानेन्द्रबहादुर कार्कीले महाअभियोग लगाउनुको कारणबारे जानकारी गराएका थिए । उनले संसद्मा पेस भएको २१ बुँदा उल्लेख गर्दै महाअभियोग प्रस्तावको औचित्य प्रस्ट्याएका थिए । सरकारले न्यायालय कमजोर भएको टुलुटुलु हेरेर बस्न सक्दैन, कुनै न कुनै माध्यमबाट निकास दिनुपर्छ, प्रवक्ता कार्कीको भनाइ थियो । माओवादी केन्द्रका अध्यक्ष दाहालले त दसैंको अघि आफैं प्रधानन्यायाधीश निवास पुगेर निकासका लागि आग्रह गरेका थिए । कात्तिक ३० मा पहिलो पटक बसेको गठबन्धनको उच्चस्तरीय राजनीतिक समन्वय समितिको बैठकले सर्वोच्च अदालतमा देखिएको समस्या र गतिरोधमा ध्यानाकर्षण भएको भन्दै यथाशीघ्र निकास हुनुपर्ने धारणा सार्वजनिक गरेको थियो । बैठकले समस्या समाधानका लागि सम्बन्धित पक्षबाट छिटो निकास दिने दिशामा पहल हुने अपेक्षासमेत गरेको थियो । न्यायालयमा देखिएको समस्याका कारण संविधानले सुनिश्चित गरेको शक्ति पृथकीकरणको सिद्धान्त खलबलिने स्थितिमा पुगेको विश्लेषण थियो ।नेपाल बारका पदाधिकारीले प्रधानन्यायाधीश जबरालाई महाअभियोग लगाउन माग गर्दै गत मंसिर १० मा प्रधानमन्त्री देउवालाई ज्ञापनपत्र बुझाएका थिए । बारले महाअभियोग प्रस्ताव दर्ता गर्ने दलहरूको निर्णयको स्वागत गरेको छ । जनता समाजवादी पार्टीका अध्यक्ष उपेन्द्र यादवले आफ्नो पार्टीलाई जानकारी नदिइए पनि महाअभियोग प्रस्तावप्रति समर्थन रहेको बताए । दर्ता गर्नेबेला हामीलाई जानकारी नदिइए पनि त्यो गठबन्धनले नै गरेको हो, उनले भने । महाअभियोग प्रस्तावमा हस्ताक्षर नगरे पनि गठबन्धनमा रहेको जनमोर्चाले निर्णयको स्वागत गरेको छ । जनमोर्चाकी सांसद दुर्गा पौडेलले निर्णयप्रति पार्टीको समर्थन र सहमति रहेको बताएकी छन् । जबरालाई पदबाट हटाउनका लागि उपयुक्त माध्यम महाअभियोगको प्रस्ताव नै थियो, उनले भनेकी छन् ।"
'सुधारको पहिलो कदम,"प्रधानन्यायाधीशविरुद्ध महाअभियोग प्रस्ताव दर्ता गर्ने अवस्थामा कसरी आइपुग्नुभयो ? हामी केही केन्द्रीय सदस्यले कांग्रेस महाधिवेशनअघि नै पार्टी नेतृत्वलाई अदालतको मुख्य नेतृत्व यति धेरै बदनाम र अयोग्य भन्ने स्थापित भइसकेपछि यो विषय अदालतको मात्र भनेर छाड्नु हुँदैन, संसद्बाट निकास दिन निर्णायक पहल गर्नुपर्छ भनेर लिखित माग राखेका थियौं । गठबन्धनमा रहेका दलहरूले धेरै पहिले महाअभियोग दर्ता गर्नुपर्थ्यो । हाम्रो माग सुनुवाइ गर्न ढिला भए पनि ठिक निर्णय आएको छ । प्रमुख प्रतिपक्षी दल एमालेले राजनीतिक दाउपेचको रूपमा आयो भनेको छ नि ? प्रधानन्यायाधीशको नेतृत्व सम्पूर्ण रूपमा असफल भइसकेकाले निकास दिनुपर्यो भन्दा गठबन्धनका नेताहरूले सुरुमा साह्रै हल्का रूपमा लिनुभयो । अहिले प्रधानन्यायाधीश सिधै इजलासबाट फर्किन नसकेपछि न्याय सेवा आयोग वा न्याय परिषद्जस्ता संस्थामार्फत छिरेर एउटा राजनीतिक आग्रहका आधारमा जे काम गर्ने प्रयत्न गर्नुभयो, त्यसले गठबन्धनको नेतृत्वलाई सबै किसिमको भ्रमबाट मुक्त गर्यो । प्रधानन्यायाधीशबारे यतिधेरै विषय सार्वजनिक भएको अवस्थामा कि उनी योग्य छन् भनेर पक्षमा उभिनुपर्यो वा उनी अयोग्य छन् भनिसकेपछि हटाउनुपर्यो । हटाउन नखोज्दा पो राजनीतिक दाउपेच हुन्थ्यो । संविधानले अयोग्य प्रधानन्यायाधीशलाई हटाउने अधिकार संसद्लाई दिएको छ, त्यसैले हामीले मुभ गर्नैपर्थ्यो । सरकारले निर्वाचन सार्ने षड्यन्त्र गरेको आरोपबारे तपाईंको प्रतिक्रिया के छ ? एउटा कुरालाई बारम्बार भनेपछि स्थापित गर्न सकिन्छ भन्ने उहाँहरूलाई लाग्छ । संविधान र कानुन बाझिएको छ कि भनेर केही समयअघि छलफल गर्दैगर्दा त्यो अलमलमा पर्नु हुँदैन भन्ने हामी सबैको मत रह्यो । निर्वाचन आयोगले काम थालिसक्यो तर अरू सबै दल निर्वाचनबाट भाग्न खोज्दै छन् भन्ने कथ्य जबर्जस्ती स्थापित गर्ने मौकाको रूपमा अहिले प्रयोग गर्न खोजिएको छ । यसको निर्वाचनसँग कुनै सम्बन्ध छैन । एमालेले सर्वोच्चका अन्य चार जना न्यायाधीशविरुद्ध पनि यस्तै प्रस्ताव ल्याउने भन्दै छ नि ? अन्य न्यायाधीशलाई महाअभियोग लगाउने कुरामा एमालेजस्तो पार्टी जाला भन्ने लाग्दैन । कुन आधारमा त्यो प्रस्ताव आउला र ? त्यो प्रस्ताव अघि बढ्यो भने एमालेले नै कसरी त्यसको सामना गर्ला ? एमालेको सबैभन्दा ठूलो आक्रोश परमादेश जारी भएको विषय हो भने त अहिले प्रधानन्यायाधीशविरुद्धको महाअभियोगलाई उसले समर्थन गर्नुपर्छ । एकीकृत समाजवादी गठन र उक्त पार्टीका सांसदमाथि भएको कारबाहीबारे मुद्दाको सुनुवाइलाई प्रभाव पार्न महाअभियोग ल्याइएको हो ? महाअभियोग प्रस्ताव दर्ता गर्ने विषय माघ तेस्रो साता नै करिबकरिब टुंगिसकेको हो । त्यतिबेला यी केही विषय थिएनन् । यसबीचमा जबरालाई मार्गप्रशस्त गर्न पटकपटक महान्यायाधिवक्ता र कानुनमन्त्रीमार्फत आग्रह गरिएको थियो । त्यसमा उहाँले पटक्कै वास्ता गर्नुभएन । उल्टो जबर्जस्ती न्याय सेवा आयोग र न्याय परिषद्को बैठक राखेर झन् मुठभेडतिर जान खोजेपछि बाध्यात्मक अवस्था सिर्जना भयो । आज उक्त मुद्दा पेसीमा चढेका कारणले धेरैलाई त्यस्तो लागेको होला तर त्यसमा सत्यता छैन । जबरामाथिका प्रश्न उत्कर्षमा पुगेको गजेन्द्र हमाल मन्त्री नियुक्त भएपछि हो । त्यसको हिस्सेदार त स्वयं प्रधानमन्त्री शेरबहादुर देउवा हुन् । उनीचाहिँ जवाफदेही हुनुपर्दैन ? यो प्रकरणबाट न्यायालयको स्वतन्त्रतामर्यादा कायम राख्नेबारेमा दलहरूले केही कुरा स्वीकार गर्नैपर्छ । अहिले महाअभियोग लगाइएका प्रधानन्यायाधीशलाई कुनै बेला हामीले नै नियुक्त गरेका हौं । कतिपय ठाउँमा उचाल्ने वा ठाउँ दिने काम हामीले गरेका हौं । त्यसैले प्रधानन्यायाधीशमाथि भारी बोकाएर हामी पानीमाथिको ओभानो बन्ने कोसिस गर्यौं भने कहीं पनि पुगिँदैन । हामीबाट पनि कमजोरी भएका छन् । त्यसलाई सुधार्ने बाटोतर्फ जान्छौं । त्यसको पहिलो कदम यो हो । त्यसो गर्दा भविष्यमा यसको औचित्य पुष्टि हुन्छ । नत्र प्रश्नहरू हामीतिरै फर्केर आउँछन् ।"
'अवसर र चुनौती दुवै छन्,"प्रधानन्यायाधीशमाथि संसद्मा दर्ता भएको महाअभियोग प्रस्तावले के अर्थ राख्छ ? यसले राम्रो सन्देश दिएको छ । ढिलै भए पनि संसद्मा दर्ता भयो । धन्यवाद दिनुपर्छ । यसअघि नै दर्ता गर्नुपर्थ्यो । न्यायालय बदनाम भएको थियो । देशको प्रधानन्यायाधीशविरुद्ध भ्रष्टाचारी, बिचौलिया, पक्षपात गरेको, पेसी नचढाएको, मुद्दा थन्क्याएको जस्ता आरोप लागेका थिए । त्यसले समग्र न्यायपालिकाकै बदनाम भएको थियो । अन्तर्राष्ट्रिय रूपमा पनि नेपालको न्यायालय साह्रै भ्रष्ट रहेछ भन्ने सन्देश गएको थियो । प्रधानन्यायाधीश आफैंले गर्दा बदनाम र विवादित हुनुभयो । न्यायपालिकाको स्वतन्त्रता र गरिमा यस्तो व्यक्तिलाई जोगाउनका लागि होइन, इमानदार न्यायाधीशलाई जोगाउन हो । अन्य चार जना न्यायाधीशलाई पनि महाअभियोग लगाउने एमाले नेताको भनाइलाई कसरी हेर्ने ? त्यो धम्की साँच्चै व्यवहारमा परिवर्तन भयो भने एमालेले स्वतन्त्र न्यायपालिका चाहँदो रहेनछ भनेर बुझ्नुपर्ने हुन्छ । स्वतन्त्र न्यायपालिका नचाहने दलले मानवअधिकार पनि चाहँदैन, प्रजातन्त्र पनि चाहँदैन । संविधानको पालना गर्दैन । यो कुनै व्यक्तिविरुद्धको कुरै होइन । मुद्दा हराइदिने न्यायाधीशलाई महाअभियोग लगाउने हो भने त्यसले दिने सन्देश हुन्छ म ठूलो र शक्तिशाली दल छु । मेरो मुद्दा हराइदियौ भने महाअभियोग लगाइदिन्छु । त्यो दलले मुखमा मात्र प्रजातन्त्र भन्दो रहेछ, वास्तवमा प्रजातान्त्रिक दल होइन रहेछ भन्ने नेपाली जनता र अन्तर्राष्ट्रिय समुदायले थाहा पाउँछन् । यसअघि सुशीला कार्कीमाथि पनि महाअभियोग दर्ता भयो, अहिले चोलेन्द्रशमशेर जबरामाथि भयो । महाअभियोगजस्तो कुरा सस्तो हतियार बन्न सक्ने जोखिम कत्तिको देख्नुहुन्छ ? त्यस्तो हुँदैन । त्यतिबेलाको सरकारले सुशीला कार्कीलाई तत्कालीन डीआईजीको मुद्दा फैसला गरेका कारण महाअभियोग दर्ता गराएको थियो । गल्ती त्यहीं भएको थियो । त्यसले सरकार बदनाम भयो । कुनै मुद्दा फैसला गरेका कारण न्यायाधीशमाथि महाअभियोग लगाउन हुँदैन । त्यो कारणले उनी (सुशीला कार्की) माथि लागेका नाता पर्ने मान्छेको मुद्दा हेरेको भन्नेजस्ता अन्य आधार ओझेलमा परे । तर, सरकारले मुद्दा हेरेको भन्ने कारण पनि राखेर प्रस्ताव ल्यायो । त्यसो गर्न पाइँदैन । अहिले एमालेले बाँकी चार जना न्यायाधीशलाई पनि मुद्दा हाल्छु भन्नु त्यस्तै हो । सबैभन्दा खतरा त्यो हो । न्यायालय खत्तम हुन्छ यस्तो गर्दा । एक जनालाई हटाएर न्यायपालिकामा भ्रष्टाचार हट्ने, विकृतविहीन हुने हुन्छ र ? यो त सुरुआत मात्र हो । चोलेन्द्रपछिको उत्तराधिकारी को आउँछ र उसले कसरी काम गर्छ, त्यसमा भर पर्छ । ऊ कसको बाटोमा हिँड्छ ? विश्वनाथजस्तो हुन खोज्छ कि अरू को जस्तो हुन खोज्छ ? त्यसमा भर पर्छ । त्यसैले न्यायपालिकाको शुद्धीकरणका लागि उत्तराधिकारीसँग अवसर र चुनौती दुवै छन् । नयाँ नेतृत्वले न्यायालय शुद्धीकरणका लागि कसरी काम गर्नुपर्छ, तपाईंका सुझाव के छन् ? म नयाँ प्रधानन्यायाधीशलाई आफूलाई कायममुकायम भन्ने नसोच्नुस् भन्छु । प्रधानन्यायाधीशले प्रयोग गर्ने सम्पूर्ण अधिकार प्रयोग गर्न पाउँछ । हाम्रो संविधानले त्यही भनेको छ । सबैभन्दा पहिले न्याय सेवा आयोग र न्याय परिषद्लाई सक्रिय बनाएर न्यायाधीशहरूको नियुक्ति र सरुवाबढुवाको काम गर्नुहोस् । न्यायाधीश हरिकृष्ण कार्की नेतृत्वको समितिको प्रतिवेदन तुरुन्त कार्यान्वयन गर्न लाग्नुहोस् । न्यायाधीश नियुक्त गर्नुहोस् । सरुवा गर्नुहोस् । विशेष अदालतमा न्यायाधीश पूर्ति गर्नुहोस् । सरकारसँग बजेट मागेर न्यायाधीशको संख्या बढाउनुहोस् । परिषद्बाट छानबिन गरेर बदमास न्यायाधीशलाई कारबाही गराउनुहोस् । न्यायाधीश नियुक्ति गर्ने मापदण्डसहितको एउटा निर्देशिका बनाउनुहोस् । बारलाई पठाएर राय लिनुहोस् । १५ दिनजतिको समय दिएर सर्वसाधारणबाट पनि राय लिनुहोस् । त्यसरी मापदण्ड बनाएर मात्रै न्यायाधीश नियुक्ति गर्ने थिति बसाल्नुहोस् ।"
वैदेशिक रोजगारीमा ठगी बढ्दै,"(काभ्रे)  चार वर्षदेखि धुलिखेलमा बस्दै आएका सिन्धुपाल्चोकका निकेश सुन्दासले अनलाइनमा यूएईका लागि अवसर देखेर बनेपास्थित इनर्जी मल्टिपर्पोजमार्फत प्रक्रिया सुरु गरे । कम्पनीका प्रबन्ध निर्देशक अदिपबहादुर खड्कालाई २ लाख ५० हजार रुपैयाँ पनि बुझाए । भिसा आए पनि उनलाई कम्पनीले उडाउन सकेन । विदेश जान नसकेपछि पैसा फिर्ता माग्दा विभिन्न धाकधम्की दिए, भौतिक, सामाजिक रूपमा पनि असुरक्षित भएँ, निकेशले भने, वैदेशिक रोजगार विभाग, जिल्ला प्रशासन कार्यालय काभ्रे धाउँदा पनि अझै न्याय पाएको छैन । निकेशको पासपोर्ट खड्कासँगै भएको कारण अन्यत्र जान पनि सकेनन् । पैसा उठाउन बाइक नियन्त्रणमा लिँदा खड्काले उल्टै चोरीको मुद्दा हाले । बाइक बेचेर १ लाख असुल गरे पनि बाँकी पैसा फिर्ता पाएका छैनन् । उनलाई खड्काले दिएको चेक बाउन्स भएको छ । वैदेशिक रोजगार ऐन, २०६४ ले दिएको अधिकार प्रयोग गरेर प्रमुख जिल्ला अधिकारीले पीडकलाई बोलाएर छलफल गराउन सक्ने भन्दै निकेशले पहल गरिदिन अनुरोध गरे । खड्काबाट ठगिने निकेश एक्ला पात्र हैनन् । सिन्धुपाल्चोक घर भई काठमाडौं थली बस्दै आएकी सुकुरानी तामाङ र उनका देवर लक्ष्मण पनि ठगिएका छन् । दुवैसँग ३ लाख ५० हजारका रकम लिएका खड्काले भनेअनुसारको काममा पठाउन सकेनन् । दुबईको पाँच तारे होटलमा क्यासियरको कामका लागि भनेर पैसा लिएको थियो, भिसा आयो तर मान्छे गायब भयो, सुकुरानीले भनिन्, पछि फरक कम्पनीमा पर्सनल सेक्रेटरीमा काम गर्नुपर्छ भनेपछि शंका लागेर गइनँ, फसेको रकम उठाउन धेरै प्रयास गरे, अझै मान्छे भेट्न सकेको छैन । लक्ष्मण विदेश त गए खड्काले भनेको कम्पनीमा काम नपाएर अलपत्र परे । धुलिखेल१ देवीटारका स्थानीय मानबहादुर, प्रकाश र निमा तामाङलाई पोल्यान्ड पठाइदिने भन्दै काठमाडौं नारायणस्थानका चिनादास तामाङले सुरुमा डेढ लाख रुपैयाँका दरले उठाए । उक्त रकम बिमाका लागि भन्दै फेरि २ लाख रुपैयाँ असुले । अब भारत हुँदै उड्नुपर्छ भनेर एक महिना त्यहाँ राख्दा पनि उडाउन सकेन, अन्तिममा काम बनेन भन्यो, निमाका बाबु सुकमानले भने, तर पैसा अझै फिर्ता गरेको छैन, धेरै पटक धाइसकें, न्याय पाएको छैन । काभ्रेमा वैदेशिक रोजगारीमा जानेहरू ठगिने क्रम बढेको छ । एकै व्यक्तिबाट धेरै जना ठगिएका उजुरी परेका छन् । जिल्ला प्रहरी प्रवक्ता डीएसपी हरि खतिवडा भन्छन्, आवश्यक अनुसन्धान, खोजबिन गरेर अर्धन्यायिक निकायलाई सहयोग गर्दै आएका छौं । यस्ता मुद्दामा ठगी, मानव बेचबिखन ऐन आकर्षित हुने भएकाले सोहीअनुसार कारबाही अघि बढाउँछौं । जिल्लास्थित आप्रवासी स्रोत केन्द्रको तथ्यांकअनुसार २०७८ साउनदेखि पुस मसान्तसम्म जिल्लामा ठगी, मृत्यु, उद्धार, जेल, बेपत्ता, सम्झौताअनुसारको काम र बिदा नभएको ६८ मुद्दा दर्ता भएका छन् । ९ वटा ठगीका मुद्दा दर्ता भएकामा ७ वटा मुद्दा प्रशासनले विभागमा सिफारिस गरेको छ । जि प्रका काभ्रेका अनुसार, आर्थिक वर्ष २०७७७८ मा ४९ सय ४८ जनाले राहदानी बनाएका छन् । चालु आर्थिक वर्षको कात्तिक मसान्तसम्म ४६ सय ३१ जनाले राहदानी लिएका छन् । राहदानी बनाउनेमध्ये कम्तीमा ३० प्रतिशत रोजगारीका लागि विदेश जाने अनुमान छ ।"
प्लास्टिक पोखरीमा व्रतालुको स्नान,"(भक्तपुर)  श्रीस्वस्थानी तथा माधवनारायणका व्रतालुले चाँगुनारायण नगरपालिका४ शंखदह (नागपोखरी) स्थित प्लास्टिकमा पानी जमाएर बनाएको कृत्रिम पोखरीमा स्नान गरेका छन् । सात वर्षयता माधवनारायण व्रतालुले प्लास्टिक पोखरीमा स्नान गर्दै आएका हुन् । शंखदह पुनर्निर्माण तथा संरक्षण समिति संयोजक एवं नगर कार्यपालिका सदस्य दिनेश खनालका अनुसार यसअघि व्रतालुले गाग्रीमा पानी बोकेरै शंखदहमा स्नान गर्थे । साँखु शाली नदी र भक्तपुर हनुमानघाटबाट परदेश यात्राका क्रममा शंखदह आइपुगेका व्रतालुहरूले आइतबार कृत्रिम पोखरीमा स्नान तथा नित्यपूजा गरेका हुन् । समिति र वडाको सहकार्यमा माधवनारायण मेलाका लागि प्लास्टिकको कृत्रिम पोखरी निर्माण गरिएको हो । मेला सञ्चालनका लागि प्लास्टिकमा १० हजार लिटर पानी जमाएको खनालले बताए । प्लास्टिकको कृत्रिम पोखरीमा श्री स्वस्थानी (माधवनारायण) का १ सय ७५ व्रतालुले स्नान गरेका छन् । करिब तीन दशकअघिसम्म शंखदहमा पानी थियो । विश्व सम्पदामा सूचीकृत चाँगुनारायण मन्दिर वरिपरि भूक्षय तथा जमिन चिरा पर्न थालेपछि चउरमा परिणत भयो । हाल शंखदह पुनर्निर्माणको चरणमा छ । भ्याटबाहेक ३ करोड ६८ लाख रुपैयाँमा पुनर्निर्माणको जिम्मा ड्रयागनकौशिल बस्नेतशिवालय जेभी बानेश्वरले लिएको छ । उक्त क्षेत्रमा चिरा पर्ने, भूक्षय हुने समस्या कायमै भएकाले पुनर्निर्माणपछि पनि पानी जोगाउन भने चुनौती छ ।स्कन्द पुराणको हिमवत् खण्ड अध्याय १२६ मा वर्णन भएअनुसार परापूर्वकालमा गरुड र नागहरूको युद्ध भयो । गरुड विजयी भएपछि असन्तुष्ट नागहरूले गरुडको आज्ञा मानेनन् । गरुड रिसाएर अष्टनागबाहेकका नागहरूलाई खोजीखोजी खान थाले । शंखपाल नाग सुरक्षित स्थान खोज्दै भौतारिने क्रममा हालको शंखदह (नागपोखरी) मा आइपुगी विष्णुको चरणमा परी तपस्या गर्न थाले । शंखपाल नागले तपस्या गरेकै कारण शंखदह नाम रहेको उल्लेख छ । कालान्तरमा आएर शंखदहबाट अपभ्रंश हुँदै सांगदह भन्न थालिएको स्थानीय बताउँछन् ।चाँगुनारायणसँग प्रत्यक्ष सम्बन्ध रहेको शंखदहमा नागपञ्पमीमा स्नान गरी चाँगुनारायण र किलेश्वर महादेवको दर्शन गर्ने प्रचलन छ । जनैपूर्णिमाको दिन स्नान गरी तागाधारीहरूले जनै मन्त्रने र जनै फेर्ने परम्परा कायमै छ । शंखदह जस्तै, चाँगुनारायण मन्दिर क्षेत्रभित्रका ग्वाल्दह, बांदह, इकुदह, जुगीदह, अजीदह, धनचादह, फादह र कालीदह नामले परिचित नौवटा सांस्कृतिक महत्त्वका ऐतिहासिक पोखरी लोपको अवस्थामा पुगेका छन् ।श्रीस्वस्थानी तथा माधवनारायणका व्रतालुहरू परदेश यात्राअन्तर्गत साँखुबाट चाँगुनारायण मन्दिर पुगेका हुन् । व्रतालुले माघ कृष्ण त्रयोदशीदेखि परदेश यात्रा सुरु गर्छन् । माघ शुक्ल एकादशीका दिन साँखुबाट चाँगुनारायण स्थानको यात्रा गरिन्छ । भोलिपल्ट चाँगुनारायण नजिकैको शंखदहमा स्नान तथा पूजाआजा गरी साँखु फर्कने परदेश यात्राको परम्परा छ ।"
पदाधिकारीले उम्मेदवार बन्न राजीनामा दिनुपर्ने,"(काठमाडौं)  निर्वाचन आयोगले आगामी वैशाख ३० मा हुने स्थानीय तह निर्वाचनमा बहालवाला पदाधिकारीले उम्मेदवारी दिन चाहेमा राजीनामा दिनुपर्ने प्रावधान अघि सारेको छ । आयोगले तयार गरेको आचारसंहिताको मस्यौदामा स्थानीय तहबाट पारिश्रमिक र सुविधा लिइरहेको व्यक्तिले पदबाट राजीनामा दिएपछि मात्रै उम्मेदवार बन्न सकिने व्यवस्था छ । आयोगले आचारसंहिताको मस्यौदा दलहरूलाई सुझावका लागि पठाएको थियो । दलहरूले दिएको सुझावका आधारमा आचारसंहितालाई मंगलबारसम्म अन्तिम रूप दिने आयोगको तयारी छ । स्थानीय तह निर्वाचन ऐनमा स्थानीय तहबाट पारिश्रमिक लिने व्यक्ति उम्मेदवार हुन नपाउने प्रावधान रहेकाले आचारसंहितामै यो प्रावधान राख्न लागिएको आयोगले जनाएको छ । ऐनको दफा १३ घ मा कुनै स्थानीय तह वा स्थानीय तहको स्वामित्व र नियन्त्रणमा रहेको वा स्थानीय तहबाट अनुदान प्राप्त संस्थामा पारिश्रमिक पाउने गरी बहाल रहेको व्यक्तिको उम्मेदवार हुन योग्यता नपुग्ने आयोगको ठहर छ । यो व्यवस्था नराख्ने हो भने अहिले भएका पदाधिकारीले आफ्नो सुविधा दुरुपयोग गरेर निर्वाचन प्रभावित गर्न सक्ने देखिन्छ, आयोगका एक उच्च तहका कर्मचारीले भने, आचारसंहितामै यो प्रावधान राखेर कानुन कार्यान्वयन गर्न खोजेका हौं । आयोगले आइतबार गरेको पत्रकार सम्मेलनमा बहालवाला पदाधिकारी उम्मेदवार बन्न पाउने कि नपाउने भन्ने प्रश्नमा आयोगका प्रवक्ता शालिग्राम पौडेलले आयोगले यस विषयमा निर्णय लिने बताए । स्थानीय तहबाट पारिश्रमिक वा सुविधा पाउने गरी निर्वाचित वा मनोनयनद्वारा बहाल रहेका पदाधिकारीले स्थानीय तहको कुनै पदमा उम्मेदवारी दर्ता गर्नुअघि राजीनामा दिनुपर्नेछ, आयोगले तयार गरेको आचारसंहिताको मस्यौदा छ ।स्थानीय तहका पदाधिकारीले भने यो प्रावधानको विरोध गरेका छन् । नगरपालिका एसोसिएसनका अध्यक्ष अशोक ब्याञ्जुले यो प्रावधान संविधानविपरीत रहेको बताए । संविधानले नै निर्वाचित जनप्रतिनिधिको कार्यकाल पाँच वर्ष हुने भनेकाले त्यसलाई घटाउने अधिकार कसैलाई नभएको उनले बताए । संसदीय निर्वाचनमा प्रधानमन्त्रीले राजीनामा दिनु नपर्ने अनि हामीले मात्रै राजीनामा दिनुपर्ने ? उनले भने, आयोगले संविधानको भावनाविपरीत प्रावधान राखेमा अदालत जान्छौं ।उम्मेदवार बन्न चाहने पदाधिकारीले राजीनामा दिएपछि दुई साता रिक्त हुन सक्ने आयोगले जनाएको छ । उम्मेदवार बन्नुअघि राजीनामा दिने व्यवस्था राख्दा रिक्त हुने अवधिमा सर्वसाधारण सेवाबाट वञ्चित हुने ब्याञ्जुले बताए । आयोगले स्थानीय, प्रदेश र प्रतिनिधिसभालाई समेत एउटै हुने गरी आचारसंहिताको मस्यौदा बनाएको छ । आयोगले घोषणा गरेपछि निर्वाचन आचारसंहिता लागू हुन्छ । दल दर्ता प्रक्रिया सकिएपछि मात्रै आचारसंहिता लागू हुने आयोगले जनाएको छ । सरकार, सरकारका मन्त्री, प्रदेश सरकार, संवैधानिक निकाय, स्थानीय कार्यपालिका, संघ, प्रदेश र स्थानीय तहका कर्मचारी, अर्धसरकारी कार्यालयका कर्मचारी, राजनीतिक दल, सार्वजनिक पद धारण गरेको व्यक्तिले आचारसंहिता पालना गर्नुपर्ने हुन्छ । निर्वाचनलाई स्वच्छ, निष्पक्ष र पारदर्शी बनाउन आयोगले आचारसंहिता जारी गर्ने गरेको छ । आयोगले एउटा दलका उम्मेदवारले अनुमति लिएको सवारीसाधन अर्को उम्मेदवारले प्रयोग गर्नसमेत नपाउने गरी आचारसंहिताको मस्यौदा बनाएको छ । दलले डमी उम्मेदवार खडा गरी गाडी र खर्च देखाउने गरेकामा त्यसलाई रोक्न आयोगले कडाइ गर्न लागेको हो । आयोगले स्थानीय तह निर्वाचन प्रयोजनका लागि बिहीबारदेखि दल दर्ता गर्ने भएको छ । यसअघि दर्ता भइसकेका दलले पनि दर्ताका लागि निवेदन दिनुपर्ने हुन्छ । आयोगले शुक्रबार स्वीकृत गरेको कार्ययोजनाअनुसार फागुन ५ देखि १५ सम्म दल दर्ताको निवेदन दिनुपर्ने हुन्छ । आयोगमा १ सय ५ वटा दल दर्ता छन् थप दल दर्ताको प्रक्रियामा छन् । निर्वाचनका लागि दल दर्ताअघि लेखा परीक्षण प्रतिवेदन अनिवार्य गरिएको हुन्छ ।आयोगले कुन दिन के काम गर्ने भन्ने कार्ययोजना बनाएको छ । चैत ४ सम्म निर्वाचन कार्यक्रम स्वीकृत गरी राजपत्रमा प्रकाशन गर्ने आयोगको तयारी छ । दल दर्तापछि मात्रै आयोगले आचारसंहिता लागू गर्न लागेको छ । आयोगले स्थानीय तह निर्वाचनका लागि करिब १ करोड ७९ लाख मतदाता हुन सक्ने जनाएको छ । आगामी वैशाख २९ सम्म १८ वर्ष उमेर पुगेका नेपाली नागरिकले मतदान गर्न पाउने व्यवस्था गरिएको छ । आयोगका अनुसार ०७४ को निर्वाचनमा १ करोड ५४ लाख २७ हजार ९ सय ३८ जना मतदाता थिए । एक वर्षअघि अर्थात् ०७७ पुस ५ गतेसम्म १ करोड ६२ लाख ४३ हजार १ सय १० जना मतदाता थिए । आयोगमा नाम दर्ता भएका मध्ये निर्वाचन हुनु अघिल्लो दिनसम्म १८ वर्ष पूरा हुनेलाई पनि मतदानमा सहभागी गराउन लागिएको हो । यसअघि निर्वाचनको मिति घोषणा भएको अघिल्लो दिनलाई अन्तिम दिन मानेर मतदाताको नाम सार्वजनिक गरिन्थ्यो । ०७९ वैशाख २९ लाई १८ वर्ष उमेर पुग्ने दिन (कट अफ डेट) मान्दा १ करोड ७९ लाख मतदाता कायम हुने अनुमान छ, आयोगका प्रवक्ता पौडेलले भने, यसो गर्दा थप करिब दुई लाख युवाले मताधिकार प्रयोग गर्न पाउँछन् ।"
चैतभित्र पढाइ पूरा गर्न गाह्रो,"काठमाडौं (कास) कोभिडविरुद्धको खोप विद्यार्थीले पनि लगाउने व्यवस्था गरेपछि सरकारले भौतिक कक्षा सञ्चालन अनुमति दिएसँगै आइतबारदेखि देशभर विद्यालय खुलेका छन् । तर भौतिक कक्षा हुन नसक्दा चलाइएका अनलाइन कक्षामा विद्यार्थी उपस्थिति कम भएकाले अब कोर्स सक्न गाह्रो भएको प्रधानाध्यापकहरूले बताएका छन् । राजधानीमा आइतबार आयोजित एक कार्यक्रममा उनीहरूले सहभागिता कम हुँदा चैतभित्र पाठ्यक्रम पूरा गर्न कठिन हुने भनाइ राखे । दरबार हाइस्कुलकी प्रधानाध्यापक शारदा पौडेलले चालु शैक्षिक सत्रमा अब विद्यार्थीले मुस्किलले ४८ दिन मात्र पढ्न पाउने बताइन् । असारबाट शैक्षिक सत्र सुरु भयो र लगत्तै कोभिडले गर्दा अनलाइनबाट पढायौं, उनले भनिन्, हरेक कक्षामा विद्यार्थीको उपस्थिति ६० प्रतिशतभन्दा बढी रहन सकेन । अब चैतभित्र तालिका मिलाएर पढाउँछौं । त्यसमा अतिरिक्त क्रियाकलाप हुन पाउने छैन । शिक्षा पत्रकार सञ्जाल (इजोन) ले गरेको अन्तर्क्रियामा उनले निर्धारित पाठ्यक्रम पूरा गराउन गाह्रो भएको बताइन् । डिल्लीबजारस्थित पद्मकन्या माविकी प्रधानाध्यापक रीता तिवारीले अनलाइन पठनपाठनबाट सन्तुष्ट नरहेको बताइन् । अनलाइन कक्षाबाट सन्तुष्ट छैनौं, उनले भनिन्, विद्यार्थीले पाउनुपर्ने ज्ञान भौतिक कक्षाबाट मात्र सम्भव छ । त्यसैले चैतभित्र जसरी पनि पाठ्यभारलाई पूरा गर्नेछौं र वैशाखमा परीक्षा लिन्छौं ।कुपन्डोलको प्रगति शिक्षा सदनका प्रधानाध्यापक सूर्य घिमिरेले शिक्षा मन्त्रालयको निर्देशनअनुसार पठनपाठनलाई छोट्याएको बताए । पढाइको चापले मानसिक तनाव नहोस् भन्नेतर्फ ख्याल राखेका छौं, उनले भने । निजी तथा आवासीय विद्यालय संगठन (प्याब्सन) का केन्द्रीय उपाध्यक्ष कृष्ण अधिकारीले आगामी वैशाखमा हुने चुनावका कारण बालबालिकाको पढाइमा बाधा पर्न नहुने बताए । कोभिडले गर्दा दुई वर्षदेखि पढाइमा बाधा पुगेको छ, यसको असर एक दशकपछि देखापर्ने उल्लेख गर्दै उनले भने, यो वर्ष चुनावले गर्दा अगाडि परीक्षा लिनुपर्ने बाध्यता छ । चुनाव गर्दैगर्दा बालबालिकाको हितमा पनि सोचियोस् ।शिक्षक महासंघका सचिव लक्ष्मीकिशोर अधिकारीले चैतसम्म कुनै पनि शिक्षकले कक्षा नछोड्ने बताए । महासंघले चैतसम्म पूर्णरूपमा पठनपाठनमा केन्द्रित रहन शिक्षकलाई आह्वान गरेको छ, उनले भने, शिक्षक सहभागी हुनैपर्ने भएमा बिदाका दिनमा मात्र त्यस्ता कार्यक्रम राख्न भनेका छौं ।शिक्षा, विज्ञान तथा प्रविधि मन्त्रालयका सहसचिव दीपक शर्माले देशभरिका शिक्षकको सुझावअनुसार चैत मसान्तसम्म कक्षा सञ्चालन गर्न निर्देशन जारी भएको बताए । चैतभित्र पठनपाठन पूरा गर्ने र वैशाख ९ बाट एसईई परीक्षासमेत लिने निर्णय भएको छ, चुनावका कारण वैशाख २० भित्र सबै परीक्षा लिइसक्नुपर्ने उल्लेख गर्दै उनले भने, कोभिडले गर्दा शैक्षिक सत्र पूरा हुन पाएन । तर जसरी पनि अर्को वर्षको शैक्षिक सत्र बिग्रिन नदिने पक्षमा मन्त्रालय गम्भीर छ ।मन्त्रालयको नियमित तालिकाअनुसार वैशाखमा नयाँ सत्र सुरु भई चैतमा एसईईलगायत वार्षिक परीक्षा सम्पन्न गर्ने भन्ने छ । चालु सत्रमा जसरी पनि पाठ्यक्रमअनुसार पठनपाठन पूरा गर्न स्थानीय सरकार तथा विद्यालयका प्रधानाध्यापक र शिक्षकलाई सूचित गरेको प्रवक्ता शर्माले बताए । आउँदो सत्रमा साविक तालिकालाई लागू गर्नेसमेत उनले जनाए ।"
ओझेलमा मानसिक स्वास्थ्य,"कोभिड१९ का कारण संसारभरि नै लगभग दुई वर्ष कतिपय सामाजिक गतिविधिहरू अवरुद्ध भए । आर्थिकशैक्षिक गतिविधि प्रभावित भए । हरेकजसो व्यक्तिको दैनिकी सोचेअनुरूप भएन । घरबन्दी, निषेधाज्ञा, क्वारेन्टिन र आइसोलेसन जस्ता संक्रमण रोकथाम र उपचारका उपायका कारण कति समय मानिसहरू भौतिक रूपमा एकअर्कासँग नजिकिन पाएनन्, आफन्तसाथीभाइबाट टाढिएर रहे । यो सबै घटनाक्रमको असर मानिसहरूको मानसिक स्वास्थ्यमा देखिएको छ । एङ्जाइटी, डिप्रेसन र अरू जटिल मानसिक स्वास्थ्य समस्या विश्वभरि नै बढेको विभिन्न अध्ययनको निष्कर्ष छ । नेपालको अवस्था पनि यही हो । पहिलेको तुलनामा बालबालिकासहित धेरैमा परामर्श लिनुपर्ने अवस्था बढेको विज्ञहरू बताउँछन् । सम्बन्धित व्यक्ति, परिवार र स्वास्थ्य निकाय तथा सरकार यसबारे बेलैमा सचेत नहुने हो भने जारी महामारी अन्त्य भैसक्दा पनि यसले छाडेको मानसिक असर कायम रहिरहन सक्छ । अतः संक्रमण रोकथाम, नियन्त्रण र उपचार, अनि आर्थिक पुनरुत्थानजस्ता विषयमा चासो दिइरहँदा मानसिक स्वास्थ्यको पाटोलाई भुल्नु हुँदैन । अस्वाभाविक उदासी देखिनु, भोकनिद्रा नलाग्नु, रिस उठ्नु, डरचिन्ता पैदा हुनु मानसिक तनावका लक्षण हुन् । आफू या परिवारका कसैमा यस्तो समस्या देखिएमा न्यूनीकरणका उपाय पहिल्याउनुपर्छ । यसका निम्ति मनमा कुनै भय पाल्नु हुँदैन भने सदैव सकारात्मक सोच राख्नुपर्छ । अनावश्यक तनावकै कारण दैनिक जीवन नै कठिन हुने अवस्था निम्तिन नदिन स्वास्थ्य परामर्श तथा उपचार जरुरी पर्छ । यसका निम्ति घरपरिवार, समाज र सरकारको अग्रसरता अहम् हुन्छ । त्यसैले सरकार तथा सम्बन्धित निकायहरूले मानसिक स्वास्थ्य समस्याबारे जानकारीलाई व्यापक बनाउन उत्तिकै आवश्यक छ । यस्तो समस्या हुनुका कारणहरू धेरै हुन्छन् । गरिबी र मानसिक स्वास्थ्य पनि अन्योन्याश्रित हुन्छ । महामारीमा रोजगारी तथा आयआर्जनका उपायहरू संकुचित हुँदा गरिबी बढेको छ । यस्तै, वंशानुगत, तनावको सामना गर्ने व्यक्तिगत क्षमता र पारिवारिक जीवनमा आएको विचलनजस्ता सदाबहार समस्या त छँदै छन्, यसमा पनि आर्थिक पाटो जोडिन सक्छ । हाम्रो जस्तो समाजमा जातीय विभेद पनि यसको एउटा कारक हुन सक्छ । हाम्रो समाजमा मानसिक स्वास्थ्य समस्याबारे धेरै भ्रम छन् । बालबालिका र किशोरकिशोरीलाई मानसिक समस्या हुँदैन, मानसिक स्वास्थ्य समस्या भएका व्यक्तिहरू आक्रामक हुन्छन्, र यो समस्या व्यक्तिगत कमजोरीका कारण हुन्छ भन्ठान्नेहरू धेरै छन् । कतिले त यसलाई नाटक ठानेर समस्याको बेवास्ता गर्छन् । यी सबै भ्रम चिर्न पनि चेतना फैलाउनु जरुरी छ । समाजमा अनावश्यक रूपमा हेलाको पात्र होइएला भनेर पनि यो समस्या लुकाउने प्रचलन छ, जसलाई तोड्न पनि समाजमा यस सम्बन्धी जागरणको खाँचो छ । कोभिडअघि नै विकसित देशहरूमा मानसिक स्वास्थ्यको सवाल प्राथमिकतामा पर्थ्यो, स्वास्थ्य बजेटको निश्चित हिस्सा यसको पहिचान, रोकथाम र उपचारका लागि चाहिने पूर्वाधारमा खर्च हुन्थ्यो । हाम्रो जस्तो अविकसित मुलुकमा भने मानसिक स्वास्थ्य समस्या पहिचान गरिए पनि यसको उपचारका लागि चाहिने स्वास्थ्य पूर्वाधार र जनशक्ति विकासमा लगानी न्यून छ । यो वास्तविकतालाई कोभिडले सतहमा ल्याइदिएको छ ।त्यसो त, केही सरकारी नीतिहरूले मानसिक स्वास्थ्यको पाटोमा सम्बोधन गर्न खोजेका पनि छन् । अपांगता भएका व्यक्तिको अधिकार सम्बन्धी ऐन, २०७४ ले मानसिक वा मनोसामाजिक अपांगताको व्याख्या गरेको छ, र तिनलाई आवश्यक पर्ने औषधिपरामर्श सेवा निःशुल्क उपलब्ध गराउने तथा पुनःस्थापना वा पारिवारिक पुनर्मिलन गराउन व्यवस्था मिलाउने प्रतिबद्धता पनि जनाएको छ । तर व्यवहारमा यो लागू भएको छैन । २०५३ सालमै ल्याइएको राष्ट्रिय मानसिक स्वास्थ्य नीति बमोजिमका कार्यहरू पनि प्रभावकारी ढंगले भएका छैनन् । नीतिनियम, योजना बनाउने तर काम नगर्ने र कसैप्रति जवाफदेह हुनु पनि नपर्ने सरकारी चलनको मारमा मानसिक स्वास्थ्य पनि परेको छ । स्वास्थ्य तथा जनसंख्या मन्त्रालयको अध्ययन अनुसार, नसर्ने रोगहरूमध्ये १८ प्रतिशत हिस्सा मानसिक रोगको छ । कोभिडअघि नै मन्त्रालयको तथ्यांकमा २ लाख ६५ हजार मानिसमा कुनै न कुनै किसिमको मानसिक समस्या भेटिने गरेको थियो । कोभिडका दौरान त झन् निश्चय पनि यो संख्या बढेको छ, जसबारे तथ्यांक आइसकेको छैन । कोभिडका बेला उत्पन्न मानसिक समस्या सम्बोधन गर्न सरकारीस्तरबाट उल्लेख्य पहल भएको पाइँदैन । कतिपय मुलुकमा मानसिक स्वास्थ्य समस्या हेर्न स्वास्थ्य मन्त्रालयमा छुट्टै महाशाखा हुन्छन् । हाम्रोमा पनि सरोकारवाला तथा विज्ञहरूले गरेको यस्तै संयन्त्रको मागलाई सम्बद्ध पदाधिकारीहरूले गम्भीरतापूर्वक मनन गर्नुपर्छ । मानसिक स्वास्थ्यका निम्ति आवश्यक पूर्वाधारहरू निर्माणमा बजेट बढाउन पनि उत्तिकै आवश्यक छ । सम्बद्ध सबै पक्षले व्यक्ति, घरपरिवार तथा समाजमा दीर्घकालसम्म असर पार्न सक्ने मानसिक स्वास्थ्यका समस्याहरू न्यूनीकरणको यथोचित पहल लिनुपर्छ ।"
बाबुरामको राजनीतिक दिशा,"संविधानसभाबाट संविधान घोषणा भइसकेपछि, तत्कालीन माओवादी केन्द्रको साधारण सदस्यसमेत नरहने गरी राजीनामा दिएर राजनीतिको नयाँ बाटो आरम्भ गरेका बाबुराम भट्टराईले अझै गन्तव्य भेटेका छैनन् । यतिबेला भट्टराई राजनीतिमा अस्थिर पात्रका रूपमा स्थापित भइरहेका छन् । माओवादी केन्द्र त्यागेको केही महिनापछि भट्टराईले दशरथ रङ्गशालामा भव्यताका साथ आफ्नै नेतृत्वमा नयाँ शक्ति नेपाल नामको पार्टी गठन गरे । निकै उत्साहका साथ गठन भएको पार्टी सेलाउन धेरै समय लागेन । नयाँ शक्ति गठनसँगै त्यही पार्टीमा रहँदासम्म भट्टराईको त्यति धेरै आलोचना हुने गरेको थिएन । २०७४ को निर्वाचन अगाडि वाम गठबन्धनको कुरा उठ्यो र त्यसमा भट्टराई पनि एक दिन जोडिएर छुट्टिए अनि सुरु भयो उनीविरुद्ध आक्रमण । त्यसपछि उनीमाथि लागेको अस्थिर नेताको ट्याग हटेको छैन । नयाँ शक्ति पनि छिन्नभिन्न हुँदै गएपछि भट्टराईले २०७६ सालमा उपेन्द्र यादव नेतृत्वको संघीय समाजवादी फोरमसँग एकता गरे । कतिपय नेता तथा कार्यकर्ताको असहमतिका बावजुद पार्टी एकता गरेका भट्टराईले त्यतिबेला केही सहकर्मीको साथ गुमाएका थिए । नयाँ शक्तिमा रहँदासम्म आफ्नो राजनीतिक यात्रालाई ठीक दिशातिरै डोर्याएका भट्टराईले यादवसँग पार्टी एकता गरेको दिनदेखि बाटो बिराउँदै गए । त्यसपछि यादव र भट्टराईको पार्टी र राष्ट्रिय जनता पार्टीबीच एकीकरण भएर बनेको जसपा विवादकै बीच गत भदौमा विभाजित भयो । अहिले भट्टराई र यादव पक्षबीच दरार उत्पन्न भएको र त्यो फुटकै संघारमा आइसकेको भन्ने समाचार सार्वजनिक भइरहेका छन् । यदि भट्टराईले पुनः फुटकै बाटो अपनाए भने आगामी निर्वाचनबाट उनी राष्ट्रिय राजनीतिबाट हराउन सक्छन् । माओवादीबाट फुटेका दल तथा नेताहरूको अस्तित्व यतिबेला कमजोर छ । माओवादी केन्द्रका अध्यक्ष पुष्पकमल दाहालले आफ्नो कमीकमजोरी स्विकारी पूर्वमाओवादीहरूलाई पुनः एक हुन आह्वान गरिरहेका छन् । तर भट्टराई भने फुटेको हाँडी जोडेर मकै भुट्न सकिन्न भन्दै अक्कर अक्करमा बाटो खोजिरहेका छन् । दाहालले आफ्नो स्वार्थकै लागि भए पनि एकताको आह्वान गरिरहेका छन् । फेरि माओवादीमा छँदा उक्त पार्टीभित्र मौलाएको विकृतिको केही न केही दोषीको भागीदार भट्टराई अवस्य नै छन् । उनले पनि आफ्नो समीक्षा गरी माओवादीसँग पुनः एकता गर्नुपर्छ । स्थानीय निर्वाचनको मिति घोषणा भइसकेको छ । आगामी सबै निर्वाचनमा माओवादीहरू मिलेर गए अन्तिम मौका पाउनेछन् । एक्लाएक्लै निर्वाचन लडेर पूर्वमाओवादीहरूले अस्तित्व जोगाउन सक्ने आधार देखिँदैन । झन्डै सात वर्षसम्म भौंतारिँदा पनि भट्टराईको घैंटोमा घाम किन नलागेको ? पुरानै घरमा फर्किएर आफू सुरक्षित भइन्छ भने किन नफर्कने ? सुजन देवकोटा, पालुङ्टार४, गोरखा"
दुग्ध पदार्थमा कहिले आत्मनिर्भर ?,"नेपाल कृषिप्रधान देश भएकामा हामी गौरव गर्छौं तर खाद्यान्न आयात बढिरहेको छ । त्यस्तै दुग्ध पदार्थमा पनि बेलाबेला आत्मनिर्भर हुने भन्ने भाषण गरिन्छ, तर अझै हुन सकिएको छैन । हरेकको दैनिकीमा अति आवश्यक दूध पनि हामीले उत्पादन गर्न सकेका छैनौं । भर्खंरै दूधको मूल्य बढाइयो तर यसको उत्पादन बढाउन ध्यान दिइएको छैन । पाउडर दूध, बटर आदिको आयात कम गर्न सकिएको छैन । यस्तो अति आवश्यक चीजमा पनि कहिलेसम्म आयातमै निर्भर रहने ? अझै कति वर्ष लाग्ने हो नेपाल दुग्ध पदार्थमा आत्मनिर्भर हुन् ? आत्मनिर्भर हुन सरकारले कस्तो योजना बनाइरहेको छ ? बलराम थापा, क्षेत्रपाटी, काठमाडौं"
कुपोषित बालबालिका र सुआहारा कार्यक्रम,"प्रदेशभर २६ सय बालबालिका कुपोषित समाचारले उदेक लाग्यो । मकवानपुरको कैलाश गाउँपालिका४ लिप्चेका सुमन चेपाङको पोषण अवस्थाले राज्यका लाखौं बालबालिकाको पोषणको अवस्थाको प्रतिनिधित्व गर्छ । त्यस्तै गर्भवती भएको छ महिना पुगिसक्दा पनि गर्भ जाँच गराउनुपर्ने थाहा नपाएकी सीतामायाले समेत राज्यकै प्रतिनिधित्व गर्छिन् । सरकारले जन्मेको ६ देखि २३ महिनासम्मका बालबालिकालाई बालभिटा नामक पोषिलो खाद्यपदार्थ निःशुल्क रूपमा वितरण गर्दै आएको छ । तर वाग्मती प्रदेशकै यी गर्भवतीलाई गर्भ जाँचबारे केही थाहा छैन, जन्मेका बालबालिका कुपोषणले ग्रस्त देखिएका छन् । राजधानीको प्रदेशमा यस्तो अवस्था छ भने अन्य प्रदेश, पालिका र समुदायको अवस्था कस्तो होला ? दूरदराजका अधिकांश नागरिकलाई वर्षभरि उत्पादन गरेको खाद्यान्नले पेट भर्न पुग्दैन, यसो भएपछि पोषिला खाने कुरा कसरी जुटाउने ? मकवानपुर त परैको कुरा राजधानीकै ललितपुरमा ११ महिनासम्मका कुपोषित बालबालिकाको अवस्था कम दर्दनाक छैन । एउटै प्रदेशमा करिब तीन हजार कुपोषित बालबालिका देखिनुले मुलुकमा कडा कुपोषण भएको संकेत गर्छ, जुन चानचुने खतरा होइन । कतिपय जिल्लामा बालभिटा भण्डारमा थन्किए पनि वितरण नभएको, कतै उपभोग्य मिति समाप्त भएर जतासुकै मिल्काइएको समाचार आइरहेको छ । कुपोषण हुनाका मुख्य कारणमध्ये खाद्य असुरक्षा, गरिबी, पोषिलो खाना र स्रोतबारे चेतनास्तर कमजोर हुनु पर्छन् । सरकारले स्थानीय तहबाटै बालभिटाको पुरिया वितरण गरिरहेको छ । बालभिटामा पोषिलो खाद्यपदार्थ राखिएको हुन्छ र छ महिना पुगेका बालबालिकालाई २३ महिनासम्म निरन्तर खुवाउनुपर्छ । यसले ६ महिनादेखि २ वर्षसम्मका बालबालिकालाई कुपोषणबाट बचाउनुका साथै फुर्तिलो बनाउँछ अनि रोगप्रतिरोधक शक्ति वृद्धिका माध्यमबाट श्वासप्रश्वास समस्याबाट बचाउन सक्छ । तर अमेरिकी सहयोग अन्तर्गत सुआहारा कार्यक्रम लागू भएको धेरै वर्ष बिते पनि कुपोषणको अवस्था झन् दयनीय भइरहेको छ, घरबारीवरिपरि हरिया तरकारी, सागपात उत्पादन गरी उपभोग गर्न जनचेतना अभिवृद्धि गर्न सरकार मात्र नभएर तमाम यस्ता संस्थाले काम गरेको बहानामा विदेशी मुद्रा कुम्ल्याउँछन् । यस्तो स्थितिमा बालबालिकाको पोषणको स्थिति र गर्भ जाँचको अवस्था बर्सेनि दयनीय बन्दै छ । सुआहारा कार्यक्रम, बालभिटाको समुचित व्यवस्थापन तथा गर्भ जाँचबारे जनचेतना अभिवृद्धि कार्यक्रमहरूको अनुगमन सरकारले किन गर्दैन ? गंगाराज अर्याल, पाणिनि८, अर्घाखाँची"
एमसीसी विवाद समाधानका विकल्प,"निष्कर्षअब पनि एमसीसी संसद्बाट अनुमोदन भएन भने नेपालको नीतिगत अस्थिरता, कूटनीतिक असफलता, राजनीतिक अदूरदर्शिता र राज्य संयन्त्रको अकर्मण्यता पुष्टि हुनेछ । कसैले पनि राष्ट्रवादका नाममा विकास परियोजनालाई अवाञ्छित राजनीतीकरण तथा भूराजनीतीकरण गरी नेपालको विकास र भावी सन्ततिको भविष्यमाथि खेलबाड नगरौं । होइन भने इतिहासले कसैलाई पनि क्षमा गर्नेछैन । यदि भूराजनीतिक कारणले एमसीसी असफल भयो भने, भूराजनीतिक कारणले नै बीआरआई लगायत अन्य ठूला परियोजना पनि असफल हुनेछन् । त्यति बेला भूराजनीतिक खेलाडीहरूको तुष्टीकरण त होला, तर नेपालको विकासको ढोका भने सदाका लागि बन्द हुनेछ । जतिसुकै कटु र अप्रिय भए पनि वास्तविकता यही नै हो ।"
बरु जनतामा जाऔं,"तर्कले मानिसलाई केवल प्राधिकारसहित गलत गर्न मात्र सक्षम बनाउँछ । बीबीसी टेलिभिजनमा १९६३ नोभेम्बरदेखि निरन्तर प्रसारण हुँदै आइरहेको अति लोकप्रिय सिरियल डा नोको चर्चित संवाद हो यो । कथानक प्रसंगलाई रोचक तरिकाले संयोजन गर्नका लागि यस संवादको आवश्यकता थियो होला, त्यसैले यसको आफ्नै प्रकारले प्रयोग गरियो । तर हाल एमसीसी सम्झौताका सन्दर्भमा आम सञ्चारमाध्यम तथा सामाजिक सञ्जालमा छरपस्ट भइरहेका अनगिन्ती पक्षविपक्षका तर्कवितर्कहरूले डा नोको यस कथनभित्रको गाम्भीर्यलाई नेपाली राजनीतिक वृत्तले व्यावहारिक रूपमै पुष्टि गर्दै गरेको हो कि भन्ने अनुभूति गराउँछन् ।तर्कले कुनै मुद्दालाई औचित्यपूर्ण सिद्ध गर्न सक्ला, तर तर्कलाई नै तत्त्वबोधका रूपमा दाबी गर्न कसरी मिल्छ होला ? अदालतको इजलासमा न्यायमूर्तिको अगाडि बहस पैरवीको क्रममा कसैले तर्ककै आधारमा आफूले उठाएको कुरा औचित्यपूर्ण ठहर गराउन र त्यसैको पक्षमा फैसला दिलाउन त सक्ला, तर त्यो न्यायपूर्ण नै थियो भन्ने पुष्टि हुँदैन । वर्तमान विन्दुमा विशेषतः एमसीसीका पक्षमा जनवकालत गर्नेहरूसँग पनि अनेक तर्क छन्, तिनकै आधारमा अब एमसीसीको अनुमोदन गर्न विलम्ब गर्नु हुन्न भनेर बल लगाइरहेका छन् । अर्कोतिर यस सम्झौता अन्तर्गत पालना गरिनुपर्ने सर्तनामाहरूका धारा, उपधाराहरू उद्धरण गर्दै यथास्थितिमा यसको अनुमोदन स्वीकार्य छैन भन्नेहरू पनि छन् । उदेकलाग्दो कुरा, यस्ता सहमति र विमतिका तर्कहरू दलीय आधारमा अगाडि आइरहेका छैनन् । एकै दलभित्र पनि नेतृत्वपंक्तिहरूबीच एकअर्कोमा बाझिने मतहरू छन् । सत्तारूढ गठबन्धनका सबैजसो पार्टीभित्र यस्तै खाले दस थरीका रायहरू छन् । प्रमुख प्रतिपक्ष दलमा पनि नेतृत्वमा रहेका र नरहेका शीर्ष व्यक्तिहरूका धारणाहरू एकै खालका छैनन् । निर्णायक थलो मानिएको व्यवस्थापिका एमसीसी सम्झौतालाई कसरी अगाडि बढाउने भन्ने सन्दर्भमा अलमलमा छ । सभामुख आफ्नै बुझाइमा छन्, उनी कानुनी अल्झनका तर्क गर्छन् । संसदीय समिति भने यसबारे छलफल गर्नुगराउनु आफ्नो क्षेत्राधिकार रहेको दाबी गर्छ । एमसीसी सम्झौतामा द्विपक्षीय सहमति गरिएको चार वर्ष बितिसक्यो । यसबीच देशका प्रमुख राजनीतिक दलका नेताहरूले सरकारको नेतृत्व गरिसके । दलीय हिसाबले यस सम्झौतामा हस्ताक्षर भएदेखि आजसम्ममा सबै दलको सहमति र सहभागिता रहेको स्पष्ट छ । तर यसबारे तथ्यसत्य कुराबारे आम जनतामाझ सुसूचित गराउने काम भने भएन । यस अतिरिक्त सत्तामा रहँदा एउटा र बाहिरिँदा अर्को बोलीका कारण एमसीसीका सम्बन्धमा अनेक आशंका उब्जिनु अन्यथा भएन । यो सम्झौता अनुमोदन नगरिएमा अन्तर्राष्ट्रिय जगत्मा नेपालको विश्वसनीयता गुम्ने र संयुक्त राज्य अमेरिकादेखि अन्य दातृ राष्ट्र र संस्थाहरूसम्मको सम्बन्धमा जटिलता आउने खबरदारी एक थरीले गरिरहेका छन् । अर्को पक्षले यो इन्डोप्यासिफिक रणनीतिको अंश भएकाले सम्झौताको अनुमोदन गरिएमा नेपालले आफ्ना स्वाधीनता, स्वतन्त्रताको पक्षमा निर्णय गर्ने सार्वभौमिकता गुमाउनुका साथै अमेरिकी सेनासमेत नेपाल पस्ने सम्भावना रहेको आशंका व्यक्त गरिरहेको छ । सम्झौताको विपक्षमा रहेकाहरूले यस अन्तर्गत व्यवस्था गरिएका प्रावधानहरूको सूक्ष्म अध्ययन गरिँदा यो इन्डोप्यासिफिक रणनीतिकै पूरक र अन्तरप्रभावी हो भनेर ठोकुवा गर्छन् । मूलतः धारा ५(१) अन्तर्गत उपधारा ३ र ४ दृष्टान्तका रूपमा उठाएका छन्, जसका प्रावधानमा अमेरिकाको वर्तमान र भविष्यमा बन्ने कानुन नेपालले मान्नुपर्ने तथा अमेरिकी राष्ट्रिय सुरक्षा हितविपरीतका क्रियाकलाप गर्न नपाउने भन्ने छ । साथै यो सम्झौता अन्तर्गत विद्युत् लाइन प्रसारणको परियोजना सञ्चालन गर्न भारतीय पक्षको समर्थन अनिवार्य गरिएको छ, ती सब नेपालको सार्वभौमिक स्वतन्त्रताका खिलाफमा छन् । तसर्थ एमसीसी सम्झौताबाट जसरी श्रीलंका बाहिरियो, जसरी इथियोपिया, तान्जानिया, मदागास्कर, माली, घाना, कोसोभो आदि राष्ट्रहरू अलग्गिएका छन्, नेपालले पनि अब त्यसै गर्नुपर्छ भनेर बल गर्नेहरू पनि छन् ।अर्कातिर, एमसीसीका पक्षधरहरू यो विशुद्ध विकास सम्बन्धी आर्थिक सम्झौता हो, यसमा कुनै सुरक्षा मामिला वा सैनिक स्वार्थ निहित छैन । होन्डुरस, कोसोभो, मोरक्को, सेनेगल, टोगो, गाम्बियाजस्ता दर्जनौं मुलुकमा यस अन्तर्गत विभिन्न विकासका गतिविधि भइरहेको दृष्टान्त दिँदै सडकको स्तरोन्नति र विद्युत् लाइन प्रसारणका लागि उपलब्ध यति ठूलो सहयोग राशि सदुपयोग गर्न नसक्नु नेपालको विकासका लागि दुर्भाग्यपूर्ण हुने कुरामा जोड दिइरहेका छन् । नेपाल राज्य पक्ष आफैंले तोकेको समयसीमाभित्र संसद्बाट अनुमोदन गरिनु दायित्व हो भनेर तर्क गरिरहेका छन् ।तर्कहरू आआफ्ना ठाउँमा होलान्, आग्रहका आधारमा उचित र अनुचित लाग्ला । तर्कको भुमरीमा यसरी रुमलिँदै गर्दा नेपाली मनमस्तिष्कमा महान् विचारक तथा सर्जक रवीन्द्रनाथ टैगोरको तर्क यस्तो दोधारे तरबार हो, जसले अन्ततः चलाउने मान्छेलाई नै घात गर्छ भन्ने कथनले झस्काइरहेको छ । हुन पनि हो, सन् १८१६ को सुगौली सन्धिदेखि १९५० को सन्धिसम्ममा लाहाछाप लगाउन बाध्य भएको नेपाल त्यसपछि पनि विकास र निर्माणका नाउँमा छिमेकीले अनेक मीठा सपनाका आधारमा सम्झौता भएका कोसी बाँध, गण्डक नहर अनि महाकाली सम्झौतामा अँठ्याइमा परेको कटु अनुभव छ । त्यतिखेर पनि हाम्रा राजनेताहरूले नेपाली जनमानससमक्ष विकास, निर्माण, प्रगति र फाइदाका अनेक तर्कहरू प्रस्तुत गरेका थिए । तत्कालीन तर्कहरू कति खोक्रा थिए भन्ने कुरा अहिले उदांगिइसकेको छ । संयोगको कुरा, महाकाली सन्धि अनुमोदन हुँदै गर्दाखेरिका आकर्षक तर्क र सपना प्रस्तुत गर्ने त्यतिखेरका राजनेताहरू नै अहिले सत्ताभित्र र बाहिर छन् । आज पनि उनीहरूबाटै एमसीसीका सम्बन्धमा त्यस्तै नानाभाँति तर्कहरू आइरहेका छन् । त्यसैले एउटा स्वाभाविक जिज्ञासा छ, नेताहरूका ती तर्कहरूमा जनता जनार्दन आश्वस्त हुने आधार के होला ? राजनीतिक दलका नायकहरू हिजो जसरी निर्णायक ठानिएका थिए, आज फेरि त्यसैको सिको गर्दै विगतमा भएगरेका दुर्घटनालाई पुनरावृत्त गर्ने र ? जनता द्विविधामा छन् । राजनीतिक वृत्तमा नखरमाउलो तरिकाले हाल भइरहेका तर्कहरूको रोइलोमा आम नेपाली जनमानस चुपचाप नतमस्तक भइदिनुपर्ने हो र ? नीतिमा होइन, नेतामा समाधान खोज्ने नेपाली चारित्रिक प्रवृत्ति नै हाम्रो राष्ट्रिय राजनीतिक समस्याको जड थियो र हो । त्यसैले नेतृत्व तहबाट एमसीसी सम्झौताका सम्बन्धमा दलीय कर्मठ भनाउनेहरू अहिले अनेक तर्क सुझाउँदै छन् । तर दलनिरपेक्ष विन्दुमा उभिएका आम नेपाली सोध्दै छन् नेताद्वय शेरबहादुर देउवा र पुष्पकमल दाहाललाई एमसीसी अनुमोदनका सम्बन्धमा अमेरिकी सरकारलाई निश्चित मिति किटान गर्दै गोप्य पत्राचार गर्न कहाँबाट, कसरी प्राधिकार प्राप्त भयो ? विवादित तथा आशंकायुक्त एउटा संवेदनशील राष्ट्रिय सरोकारको मुद्दामा जुन पत्राचार गरिएको छ, त्यो स्पष्टतः स्वेच्छाचारिता र संविधानको बर्खिलाफ निन्दनीय व्यवहार थियो । अब त्यसै पत्रको टेकोमा समयसीमाको तर्क तेर्स्याउँदा आम जनता कसरी सहमत होलान् ? संवेदनशील राष्ट्रिय मामिलाहरूमा नेताहरूको तहबाट आजसम्म हुँदै आएका एकलकाँटे भूमिकाहरू कत्ति अधकल्चा थिए भन्ने दसीका रूपमा सुगौली सन्धि, १९५० को शान्ति सम्झौता, कोसीगण्डकीमहाकाली सन्धिसम्झौताहरू छन् । हाम्रो व्यवस्थापिका र त्यसभित्रका विधायिकाहरू स्वविवेक प्रयोग गरेर राष्ट्रिय हितका पक्षमा उभिन कति काबिल थिए ? त्यो पनि विगतमा नेपालले अनुभव गरिसक्यो । चार वर्षअगाडि नै हाम्रो राष्ट्रिय सरोकारको गम्भीर मुद्दाका रूपमा प्रवेश गरिसकेको एमसीसीलाई आफ्नो दायित्वभित्र समावेश नगरीकन तमासे भइदिएको छ, संसद् । यस अर्थमा एमसीसीका सम्बन्धमा निधो गर्ने निर्णायक थलो व्यवस्थापिका नै हो भनेर दाबी गर्ने कुनै वैधानिक आधार छ र ? एमसीसी अनुमोदनका सम्बन्धमा आजसम्म देखाइएको अकर्मण्यता र निष्क्रियताले संसद्को भूमिका अन्त्य गरिसकेको छ ।यदि एमसीसी सम्झौताको राष्ट्रिय अनुमोदन अनिवार्य नै हो भने अब नेपाली जनतासमक्ष जानुभन्दा अर्को विकल्प छैन । राष्ट्रिय सुरक्षासँग सम्बन्धित संवेदनशील प्रश्न र चर्को विवादमा परेको यो सम्झौता अब केवल दलहरूको सरोकारको मात्र विषय रहेन । यसको निर्णयको अभिभारा नेतृत्वपंक्तिको मात्र हो भन्ने भ्रममा बस्नु छैन । साथै सीमित संख्यामा जमघट हुने संसद्को चारकिल्लाभित्रबाट मात्र यसबारे निर्णय निकाल्न सकिँदैन । जनताको आदेश निर्विकल्प हुन्छ, संवैधानिक प्रावधानभन्दा पनि जनमत सर्वोपरि हो । मुलुकको अन्तिम निर्णायक सार्वभौम जनता नै हुन् । एमसीसीका सम्बन्धमा तर्क, वितर्क र राजनीतिक आग्रह होइन, यसबारे तथ्य सत्य बुझ्न जनतामा आह्वान गरौं । यथार्थ कुरा पारदर्शी रूपमा प्रस्तुत गरौं, जनतालाई अध्ययन गर्न दिऔं । एमसीसी सम्झौता अब कसैको दलीय अहं, स्वार्थ र आग्रहभन्दा पृथक् रहेर जनमतका आधारमा निर्णयमा पुगौं । यसको निर्णयार्थ एउटा जनमतसंग्रह नै गरौं । होइन भने, रवीन्द्रनाथ टैगौरकै कथन अनुसार, तर्ककै बलमा अलमलिँदै गर्दा यो अन्ततः हाम्रै लागि घातक सिद्ध हुन बेर छैन ।"
एमसीसी अघि बढ्ने,"(काठमाडौं)  सरकारले आगामी बुधबार एमसीसी सम्झौता अनुमोदन प्रक्रिया अघि बढाउने तयारी गरेको छ । प्रधानमन्त्री शेरबहादुर देउवाले एमसीसी सम्झौता अबको संसद् बैठकमा प्रस्तुत गर्ने अडान राखेपछि माओवादी केन्द्रका अध्यक्ष पुष्पकमल दाहाल र एकीकृत समाजवादीका नेता माधवकुमार नेपाल पनि तयार भएका हुन् । यथास्थितिमा एमसीसी सम्झौताका पक्षमा मतदान भने नगर्ने दाहालनेपालको अडान छ । प्रतिनिधिसभा बैठक बुधबारका लागि बोलाइएको छ । कांग्रेस नेता रामचन्द्र पौडेलले मंगलबार सत्ता गठबन्धन दलको बैठक बसेर एमसीसी सम्झौता संसद्मा टेबल गर्ने विषयमा औपचारिक निर्णय गरिने बताए । अब म एमसीसी रोक्न सक्दिनँ । ठूलो दबाब छ, शीर्ष नेताबीच शनिबार भएको बैठकमा देउवाले भनेका थिए, एमसीसी रोकिए वैदेशिक सहायता बन्द हुन्छ । सरकार झन् संकटमा पर्छ । त्यसअघि माओवादी केन्द्रका अध्यक्ष दाहाल र एकीकृत समाजवादीका अध्यक्ष नेपालले सबै दलको सहमतिमा सम्झौता अनुमोदन गर्ने वातावरण बनाएर संसद्मा टेबल गर्न प्रधानमन्त्रीलाई बारम्बार सुझाएका थिए ।प्रधानमन्त्री देउवाले जसरी पनि टेबल गर्ने अडान राखेपछि दाहाल र नेपालले गठबन्धन नभत्किने र एमसीसी सम्झौतालाई संसद्मा छलफलका लागि अघि बढाउन अवरोध पनि नगर्नेमा सकारात्मक बनेका हुन् । बुधबारको बैठकमा एमसीसी टेबल गर्ने विषयमा दाहाल र नेपाल सकारात्मक देखिनुभएको छ, प्रधानमन्त्रीनिकट स्रोतले भन्यो, अनुमोदनका लागि पनि मध्यमार्गी उपाय खोज्न सत्ता गठबन्धनमा छलफल भइरहेको छ । सभामुख अग्निप्रसाद सापकोटाले सोमबार सर्वदलीय बैठकमा एमसीसी सम्झौता र अवरुद्ध संसद्का विषयमा खुला छलफल चलाउने तयारी गरेका छन् । अनुमोदन गर्ने क्रममा माओवादी र एकीकृत समाजवादी अनुपस्थित भइदिने सम्भावना छ । उनीहरू अनुपस्थित भए उपस्थित सांसदको बहुमतबाट सम्झौता अनुमोदन गर्न सकिने विश्वास प्रधानमन्त्री देउवाको छ । प्रधानमन्त्री देउवा एमालेले एमसीसी सम्झौताकै पक्षमा मतदान गर्छ भन्नेमा ढुक्क छन् । आफैं प्रधानमन्त्री हुँदा चार वर्षअघि एमाले अध्यक्ष केपी शर्मा ओलीले अनुमोदन प्रक्रियाका लागि सम्झौतालाई संसद् पुर्याएका थिए । तत्कालीन नेकपाभित्र चर्को विरोध हुँदा सम्झौता संसद्मा पेस हुन सकेको थिएन । एमसीसी अनुमोदन गराउने विषयलाई लिएर सत्ता गठबन्धनको भविष्यमाथि अन्योल खडा हुँदै आएको थियो । माओवादी केन्द्र र एकीकृत समाजवादी एमसीसी सम्झौताकै कारण सत्ताबाट बाहिरिए के गर्ने भन्ने सोचेरै प्रधानमन्त्री देउवाले एमाले अध्यक्ष ओलीसँग पनि संवाद बढाएका थिए । ओलीले धेरै अघिदेखि नै गठबन्धन तोडे सरकारलाई बाहिरबाट निःसर्त सहयोग र समर्थन जनाउने बताउँदै आएका थिए । उनले केही समयअघि प्रधानमन्त्री देउवासँगकै भेटमा पनि यस्तो प्रस्ताव गरेका थिए । संसद् अवरोध खुलाउने एजेन्डा बोकेर बालकोट पुगेका प्रधानमन्त्री देउवाले ओलीबाट यस्तो आश्वासन पाएपछि सत्ता गठबन्धनको प्रवाह नगरी एमसीसी सम्झौता अघि बढाउन खोजेका थिए । ओलीले भित्रभित्रै गठबन्धन फुटाएर आफैं प्रधानमन्त्री बन्ने योजना अघि सारेको सुइँको पाएपछि देउवा गठबन्धनलाई निरन्तरता दिने ठाउँमा आइपुगेको कांग्रेस नेताहरूको बुझाइ छ । पहिला गठबन्धन तोड्नुहोस्, एकलौटी सरकार चलाउनुहोस् भनेका ओलीले पछिल्लो पटक ठोस प्रतिबद्धता दिन सकेनन् । त्यसपछि नै उनी आफैं प्रधानमन्त्री बन्ने दाउमा लागिरहेको आभास प्रधानमन्त्रीलाई भयो, स्रोतले भन्यो, त्यसपछि नै एमसीसी सम्झौता मध्यमार्गी बाटो खोजेर अनुमोदन गर्ने र गठबन्धनलाई पनि जोगाउने बाटोमा प्रधानमन्त्री आइपुग्नुभएको छ । गठबन्धन दलका नेताहरूका अनुसार माओवादी र एकीकृत समाजवादी संसद्मा अनुपस्थित भइदिएर अनुमोदनका लागि सहयोग गरिदिने मध्यमार्गी बाटो हुने देखिएको छ । माओवादीमा एमसीसी सम्झौता टेबल भइसकेपछि संसद् बहिष्कार गर्ने, सरकार छाड्ने वा संसद् अवरुद्ध गर्ने विकल्पमा छलफल चलेको एक नेताले बताए ।"
महाअभियोगको एमालेले प्रतिवाद गर्ने,"(काठमाडौं)  प्रमुख प्रतिपक्षी दल नेकपा एमालेले प्रधानन्यायाधीश चोलेन्द्रशमशेर जबराविरुद्ध सत्तारूढ गठबन्धनले ल्याएको महाअभियोग प्रस्तावको सशक्त प्रतिवाद गर्ने बताए पनि ठोस निर्णय भने शनिबार गर्ने बताएको छ ।एमाले अध्यक्ष केपी शर्मा ओलीको निवास बालकोटमा आइतबार साँझ बसेको सचिवालय बैठकले राजनीतिक, कानुनी वा संसदीय प्रक्रियाबाट कसरी प्रतिवाद गर्ने भन्ने विषयमा कुनै निष्कर्ष निकालेको छैन । वरिष्ठ उपाध्यक्ष ईश्वर पोखरेलले प्रतिवादको प्रकृतिका विषयमा सोमबार संसदीय दल बैठकमा छलफल हुने बताए । प्रतिवाद गर्छौं भनिसकेपछि त्यसमा विभिन्न विषय हुन सक्छन्, राजनीतिक, कानुनी या संसद्भित्रको प्रक्रियाका कुरा हुन सक्छन्, त्यसमा संसदीय दल बैठकमा छलफल गर्छौं किनभने दलको नेता पार्टी अध्यक्ष हुनुहुन्छ, उनले भने । उनले यसबारे थप खुलाएनन् ।सचिवालयका एक सदस्यले प्रतिनिधिसभा विघटनको विपक्षमा फैसला गर्ने सर्वोच्च अदालतका थप चार न्यायाधीशविरुद्ध महाअभियोग प्रस्ताव पनि हुन सक्ने बताए । अहिले सत्तारूढ दलले चालेको कदमको प्रतिवाद नहुने हो भने त्यसले पार्टीलाई क्षति पुर्याउँछ भन्ने निष्कर्ष हो, ती सदस्यले भने, भोलि केही काउन्टर प्रस्ताव आउँछ, त्यो चार न्यायाधीशविरुद्धको महाअभियोग पनि हुन सक्छ । यसअघि अध्यक्ष ओलीले प्रतिनिधिसभा विघटन बदरको फैसला गर्ने सबै न्यायाधीशले अदालत छाड्नुपर्ने बताएका थिए । कानुन व्यवसायीले प्रधानन्यायाधीश जबराविरुद्ध महाअभियोग प्रस्ताव ल्याउनुपर्ने माग गरिरहँदा एमालेका कतिपय नेताहरूले काउन्टर प्रस्ताव आउने यसअघि नै बताएका थिए । महाअभियोग प्रस्ताव दर्ता भएपछि प्रतिक्रिया दिँदै एमाले अध्यक्ष ओलीले सरकारले महाअभियोगको प्रस्ताव ल्याएर अन्त्यहीन सिलसिला सुरुवात गरेको बताएका थिए । सरकारले सत्तापक्ष र प्रतिपक्षबीच सुरु भएको संवादलाई कमजोर बनाउने र फेरि तनाव बढाउने काम गरेको निष्कर्ष सचिवालय बैठकमा ओलीले सुनाएका थिए । उनले सर्वोच्च अदालतसहितका निकायलाई स्वतन्त्र हैसियतमा सञ्चालन गर्न नदिने षड्यन्त्र रहेको धारणा बैठकमा राखेका थिए । उपमहासचिव विष्णु रिमालले महाअभियोगको प्रस्ताव ल्याएर सरकार मुठभेडतर्फ जान खोजेको बताए । अध्यक्ष नै दलको नेता हुनुहुन्छ र संविधानसभा अध्यक्ष उपनेता हुनुहुन्छ, अन्य नेताहरू पनि संसदीय दलको सदस्य हुनुहुन्छ, उनले भने, उहाँहरूले सांसदसँग छलफल गरेर बाटो तय गर्नुहुन्छ । बैठकले संसदीय दललाई निर्णय गर्ने अधिकार दिएको छ तर हाम्रो निष्कर्ष सरकार मुठभेडमा जान खोज्यो भन्ने हो ।अध्यक्ष ओलीले आइतबार राति पार्टीनिकट कानुन व्यवसायीसँग सम्भावित कदमका बारेमा छलफल गरेका थिए । पछिल्लो राजनीतिक घटनाक्रम विकास भएपछि एमालेले उपत्यकाबाहिर गएका सांसदलाई राजधानी बोलाएको छ । सोमबार ११ बजे संसदीय दलको बैठक बस्नेछ । संसदीय दल बैठकले आवश्यक निर्णय लिनेछ, अदालतलाई अस्थिरतातर्फ लैजाने षड्यन्त्र भएका कारण त्यसको प्रतिवाद गर्ने निर्णय गर्नेछ, एमाले संसदीय दलका प्रमुख सचेतक विशाल भट्टराईले भने, कसरी प्रतिवाद गर्ने भन्ने विषयमा भोलि छलफल हुन्छ ।"
मन बुझाउने परामर्श,"(काठमाडौं)  स्नातकोत्तर गरेका बाँकेका ४० वर्षीय एक युवक विद्यालयमा पढाउँछन् । परिवारमा पत्नी र दुई सन्तान छन् । तर जब उनको बाहिरी महिलासँग प्रेमसम्बन्ध भएको खुल्यो, एक वर्षयता पत्नीसँग दैनिक झगडा हुन थाल्यो । बाहिरी महिलासँग सम्बन्ध गाँसेर उनले गल्ती महसुस गरे, टाढिए । पत्नीसँग क्षमा मागे तर उनले माफ दिइनन् । यसले गर्दा उनमा मनोसामाजिक समस्या बढ्न थाल्यो । एक्लै बस्न रुचाउने, नकारात्मक सोचहरू आउने, आत्मग्लानि हुने, सधैं निराश लाग्न थाल्यो । आफूलाई मानसिक समस्या भएको उनले साथीभाइसँग सुनाउन पनि सकेनन् । विद्यालयमा पढाउन पनि नसक्ने भए । एक दिन रेडियो सुन्दै गर्दा मनोसामाजिक समस्या र परामर्श पाइनेबारे सूचना सुने । बहुसांस्कृतिक मनोसामाजिक संस्था (टीपीओ) नेपालबाट फोनबाटै निःशुल्क परामर्श सेवा लिन सकिने र समस्या समाधान हुने थाहा पाए । लगत्तै टीपीओ नेपालको हेल्पलाइन नम्बर १६६० ०१ ० २००५ मा सम्पर्क गरेर आफ्ना समस्या सुनाए । मनोविमर्शकर्ताले फोनबाटै चार पटक परामर्श दिएपछि उनलाई सकारात्मक सोच आउन थाल्यो । परामर्शकर्ताले गहिरो सास फेर्ने र आराम गर्ने विधि सिकाए । उनकी पत्नीलाई पनि परामर्श दिए । परामर्शपछि दम्पतीको सम्बन्धमा सुधार भयो । उनी अब पढाउने काममा नियमित छन् । मानसिक विक्षिप्ततामा पुगिसकेको थिएँ, निराशामा जीवन सकिने भयो भन्ने सोच आइरहन्थ्यो, परामर्शले नयाँ जीवन पाएको महसुस भइरहेको छ, धेरै खुसी लागेको छ, परामर्शकै चरणमा रहेका ती युवकलाई उद्धृत गर्दै टीपीओ नेपालका विमर्शकर्ता राधा बस्नेतले भनिन् । ती युवकजस्तै टीपीओको हेल्पलाइन नम्बरबाट सन् २०२०२१ मा १ हजार ९ सय २१ जनाले मानसिक स्वास्थ्य परामर्शको सेवा लिए । जसमा १ हजार ६९ पुरुष, ८ सय ५ महिला र लैंगिकता नखुलेका ४७ जना छन् । टीपीओका कार्यक्रम विभागीय प्रमुख पीताम्बर कोइरालाका अनुसार परामर्श लिनेहरू मानसिक चिन्ता, डर, भय, डिप्रेसन भएका, आत्महत्याको सोच आउने, आत्महत्या प्रयास गरेका, लैंगिक हिंसामा परेकाहरू थिए । मानसिक अस्पताल पाटनका निर्देशक डा अनन्तप्रसाद अधिकारीका अनुसार मानसिक स्वास्थ्य समस्या जोकोहीलाई पनि हुन सक्छ । यसको कारक सामाजिक परिवेश, वातावरण, द्वन्द्व, भूकम्प, विपद् तथा कोरोनाजस्ता महामारी आदि हुने गरेको छ । निद्रा गडबड हुनु, भोक नलाग्नु, जलन हुनु, सोच परिवर्तन भइरहनु, टाउको तथा जीउ दुख्ने, आलस्य हुने, सास फेर्न गाह्रो हुने यसका मुख्य लक्षणहरू हुन् । उचित परामर्शले समस्या निदान हुन्छ ।राष्ट्रिय मानसिक स्वास्थ्य रणनीति तथा कार्ययोजना २०७७ का अनुसार मुलुकमा नसर्ने रोगहरूको समस्यामध्ये १८ प्रतिशत मानसिक रोग हुने गरेको छ । अपांगता गराउने प्रमुख १० कारकहरूमध्ये चारवटा मानसिक स्वास्थ्य समस्या नै पर्छन् । राष्ट्रिय मानसिक स्वास्थ्य सर्वेक्षण २०७७ को नतिजाअनुसार मुलुकमा १८ वर्षमाथिकालाई १० प्रतिशत र १३ देखि १७ वर्षका ५२ प्रतिशतमा यस्ता देखिएको छ । टीपीओले २०७२ को वैशाखको भूकम्पपछि सञ्चालनमा ल्याएको हेल्पलाइन सेवालाई कोरोना महामारीमा झनै सक्रिय बनाएको छ । हटलाइन नम्बरसँगै ह्वाट्सएप र भाइबरबाट पनि परामर्शको सेवा दिने गरिएको छ । नकारात्मक सोच र वातावरणले सिर्जना हुने मानसिक समस्या महामारीले झन् थपिदियो । परामर्श लिन जान्छु भन्नेलाई पनि आवजावत सहज थिएन, हामीले फोनबाटै परामर्श गर्यौं, प्रमुख कोइरालाले भने, प्रत्यक्ष भेटघाट गरेर बोल्न, खुल्न नचाहनेलाई टाढाबाट गोपनीयता राखेर सेवा दिन फोनबाट सजिलो भएको छ । कोरोनाको महामारी फैलिएपछि ललितपुरकी एक महिलाले बिरामी छोरा स्याहार्न गैरसरकारी संस्थाको जागिर छोड्नुपर्यो । छोरालाई सानैदेखि स्वास्थ्य समस्या छ । एक जनाले हेरचाह गरिरहनुपर्छ । छोराको अस्वस्थताको निहुँ बनाएर पतिले बेलाबेला गाली गर्दै आएका थिए । महामारी सुरु भएपछि उनी बेग्लै बस्न थाले । पतिको असहयोगकै कारण छोरा स्याहार्न जागिर छोड्न बाध्य भएकी ३६ वर्षीया उनलाई मानसिक स्वास्थ्य समस्या देखिन थाल्यो । जतिबेलै तनाव महसुस गर्न थालिन् । टीपीओबारे थाहा पाएपछि सम्पर्क गरेर समस्या सुनाइन् । मनोविमर्शकर्ताले उनलाई ६ पटक परामर्श दिए । पतिलाई पनि परामर्श दिए । अहिले पारिवारिक सम्बन्ध सुध्रिएको छ । उनले फेरि जागिरलाई निरन्तरता दिन पाएकी छन् । महामारीका बेलामा आत्महत्या दरसमेत बढेको नेपाल प्रहरीको तथ्यांकले देखाउँछ । गत जेठमा दैनिक २१ जनाले आत्महत्या गरेको प्रहरी अभिलेख छ । यसको प्रमुख कारक मानसिक समस्या हो भन्ने भएपछि विश्व स्वास्थ्य संगठनको सहयोगमा स्वास्थ्य मन्त्रालयले हेल्पलाइन सेवा राखेको छ । यसलाई पनि टीपीओले नै सञ्चालन गर्छ । यो हेल्पलाइनमा सन् २०२१ को मेदेखि डिसेम्बरसम्म २ हजार १ सय ६ जना फोन सम्पर्कमा आएका थिए । लैंगिक हिंसा सम्बन्धित राष्ट्रिय महिला आयोगले सञ्चालन गर्दै आएको हेल्पलाइन नम्बर ११४५ बाट आएका मनोसामाजिक समस्याका बिरामीको परामर्श सहायता पनि टीपीओले नै हेर्ने गर्छ । राष्ट्रिय मानसिक स्वास्थ्य रणनीति तथा कार्ययोजना २०७७ अनुसार गरिब, विपन्न, बेवारिसे, महिला, बालबालिका, द्वन्द्व प्रभावित, हिंसा दुर्व्यवहारका सिकार, ज्येष्ठ नागरिक, यौनिक तथा लैंगिक अल्पसंख्यकहरू मानसिक स्वास्थ्यको बढी जोखिममा हुन्छन् । तर टीपीओमा भने मनोसामाजिक सेवा लिन सम्पर्कमा आउनेहरू बढी पुरुष, शिक्षित तथा खसआर्य समुदायका छन् । यसबाट मानसिक स्वास्थ्य सेवा समुदाय केन्द्रित र लक्षित वर्गसम्म नपुगेको देखिएको छ । टीपीओका प्राविधिक सल्लाहकार सुरज कोइरालाका अनुसार मानसिक स्वास्थ्यप्रतिको नकारात्मक सोचाइले समस्या जटिल बन्छ । शिक्षित परिवारमा पनि कसैलाई मानसिक समस्या देखिन थाल्यो भने तुरुन्तै परामर्श लिन जाँदैनन्, यसले जोखिम बढाउँछ, उनले भने । कम्प्युटर, मोबाइल, सामाजिक सञ्जालहरूको दुरुपयोग, सामाजिकआर्थिक समस्या, विपद्, महामारीहरूले मानसिक समस्या झन् बढाएको उनको अनुभव छ । समस्यामा परेकाहरू पहिलेभन्दा तुलनात्मक रूपमा खुल्न थालेका छन्, यसले गर्दा परामर्श दिन सजिलो भएको छ, उनले भने । मानसिक रोगको उपचार गर्दा पाँच प्रतिशतले मात्रै औषधि खानुपर्ने हुन्छ । धेरैजसोलाई परामर्शबाटै निको पार्न सकिने उनी बताउँछन् ।"
क्यानडामा प्रदर्शनकारीलाई प्रहरीले हटायो,"ओन्टारियो (एजेन्सी) क्यानडा र अमेरिका आवतजावत गर्ने मुख्य पुलबाट प्रहरीले प्रदर्शनकारीलाई हटाएको छ । ओन्टारियोस्थित विन्डसोरको एम्बासडर पुलमा ट्रक चालकहरूले गरेको प्रदर्शनका कारण दुई देशबीचको व्यापार निकै प्रभावित भएको थियो । त्यसयता प्रहरीले केही दिनदेखि प्रदर्शन अन्त्यका लागि चेतावनी दिँदै आएको थियो । शुक्रबार एक न्यायाधीशले प्रदर्शन तत्काल रोक्न आदेश दिएका थिए । तर विरोध जारी राखेपछि प्रहरीले दर्जनौं प्रदर्शनकारीलाई पक्राउ गरेको जनाइएको छ । त्यस्तै राजमार्ग अवरुद्ध पार्न प्रदर्शनकारीले राखेका गाडीहरू प्रहरीले तानेर हटाएका बीबीसीले जनाएको छ । विन्डसोर प्रहरीका उपप्रमुख जासन बेलाइरले अब उक्त क्षेत्रमा कुनै समस्या नरहेको बताएका छन् । यद्यपि, पुल भने सञ्चालनमा नआइसकेको समाचार संस्था रोयटर्सले जनाएको छ । क्यानडाअमेरिका सीमापार गर्ने ट्रक चालकहरूलाई कोभिड खोप अनिवार्य गरिएपछि त्यसको विरोधमा प्रदर्शन चर्केको हो । यसअघि चालकहरूले विरोध प्रदर्शन चर्काएपछि राजधानी ओटावामा आपत्काल घोषणा गरिएको थियो । ओटावाका मेयर जिम वाट्सनले ओटावा सहर पूर्ण रूपमा नियन्त्रणबाहिर गएको भन्दै आपत्काल घोषणा गरेका थिए । प्रदर्शनका सहभागीले दुर्व्यवहार, चोरी, घृणा अपराध र सार्वजनिक तथा निजी सम्पत्तिमा क्षति पुर्याएपछि प्रहरीले कारबाही प्रक्रिया सुरु गरेको जनाइएको छ । त्यस्तै उनीहरूले लगातार हर्न, साइरन र पटाका पड्काउने गरेका थिए । क्यानडाअमेरिका सीमा वारपार गर्ने १ लाख २० हजार ट्रकका चालकमध्ये करिब ९० प्रतिशतले खोप लगाइसकेको जनाइएको छ । कोभिड१९ बाट क्यानडामा हालसम्म ३१ लाख २३ हजारभन्दा बढी संक्रमित भइसकेका छन् भने ३४ हजारभन्दा बढीको ज्यान गइसकेको छ ।"
रुसले कहाँबाट गर्न सक्छ युक्रेनमा आक्रमण ?,"वासिङ्टनमिन्स्क (एजेन्सीहरू) युक्रेनमाथि रुसी आक्रमण लगभग निश्चित भएको अमेरिकी दाबीपछि विभिन्न देशहरूले आफ्ना नागरिकहरूलाई युक्रेन छाड्न आग्रह गरेका छन् । अमेरिका, क्यानडा, बेलायत, जर्मनी, अस्ट्रेलिया, इटाली, नेदरल्यान्ड्स, लात्भिया, जापान, दक्षिण कोरिया, इजरायल र इराकले आफ्ना नागरिकहरूलाई युक्रेन छाड्न भनेका छन् । केहीले कूटनीतिक निकायका कर्मचारी अनि तिनका परिवारलाई फिर्ता लगिसकेका छन् ।अमेरिकी विदेश मन्त्रालयले दूतावासमा अत्यावश्यक काममा खटिएकाबाहेकका कर्मचारीलाई राजधानी किभ छाड्न आदेश दिएको छ । क्यानडा र अस्ट्रेलियाले पनि अमेरिकाले जस्तै निर्णय लिएका छन् । अमेरिकाले आपत्कालीन अवस्था व्यवस्थापन गर्न युक्रेनको पश्चिमी सहर लिभिभमा सामान्य उपस्थिति रहने जनाउँदै आइतबारबाट कन्सुलर सेवा बन्द गरिसकेको छ । त्यस्तै, क्यानडाले पनि दूतावासका कर्मचारीलाई लिभिभमा स्थानान्तरण गरेको जनाइएको छ । बेलायती राजदूतले भने ट्वीट गर्दै आफू र दूतावासको मुख्य टोली किभमै बस्ने जनाएकी छन् ।रुसले युक्रेनी सीमामा बख्तरबन्द गाडी, तोप तथा अन्य हतियारसहित एक लाख सैनिक तैनाथ गरेको छ । त्यस्तै छिमेकी देश बेलारुससँगको संयुक्त सैन्य अभ्यासमा ३० हजार रुसी सेना सहभागी छन् । तर युक्रेनमाथि आक्रमण गर्ने कुनै योजना नरहेको उसको दाबी छ । पछिल्ला दिनहरूमा रुसी सेनाले युक्रेनलाई तीनतिरबाट घेरेका छन् । दक्षिणतर्फ क्राइमिया र उत्तरदेखि पश्चिम हुँदै दक्षिणसम्म रुसी भूभाग र उत्तरतर्फ बेलारुसमा रहेका रुसी सेनाले युक्रेनमाथि पूर्णरूपमा दबाब दिइरहेका छन् । युक्रेनको पूर्वी क्षेत्र डोनेत्सक र लुहान्स्कमा युक्रेनी सेना र रुस समर्थित पृथकतावादीबीच सन् २०१४ यता लडाइँ जारी छ । जसका कारण ती क्षेत्रबाट रुसले हस्तक्षेप सुरु गर्न सक्ने अनुमान गरिएको छ । त्यस्तै यल्न्यामा रुसी सेनाका ठूलो संख्यामा ट्यांक, तोप र अन्य हतियारसहित तैनाथ रहेको भूउपग्रह तस्बिरहरूमा देखिन्छ । उक्त क्षेत्रमा सन् २०२१ को अन्त्यदेखि नै ठूलो संख्यामा हतियार ओसारिएको थियो । त्यस्तै, बेलारुस पुगेका रुसी सेनाको संख्या पनि युक्रेनका लागि टाउको दुखाइ बनेको छ । गत बिहीबारदेखि दुई देशले १० दिने संयुक्त सैन्य अभ्यास सुरु गरेका छन् । बेलारुसमा रुसी सेनाको उपस्थिति शीतयुद्धयताकै ठूलो हो । नाटो महासचिव जेन्स स्टोलटनबर्गका अनुसार एसयू३५ क्षेप्यास्त्र र एस४०० हवाई प्रतिरक्षा प्रणालीसहित ३० हजार रुसी सेना तथा विशेष फौज सैन्य अभ्यासमा सहभागी छन् । कतिपयले भने रुसी सेना उत्तरतर्फबाट युक्रेनी राजधानीतर्फ अघि बढ्न सक्ने अनुमान गरेका छन् । युक्रेनले नाटोको सदस्यता लिने तयारी गरेपछि रुस रुष्ट बनेको हो । युक्रेनलाई नाटोको संलग्न नगराउन तथा पूर्वी युरोपमा नाटोको थप विस्तार रोक्न रुसले माग गर्दै आएको छ । तर अमेरिकालगायत राष्ट्रहरूले रुसी मागमा असहमति जनाउँदै आएका छन् । यद्यपि, तनाव कम गर्नका लागि भने कूटनीतिक पहल जारी रहेको अधिकारीहरूको भनाइ छ । पछिल्ला दिनहरूमा अमेरिका र रुसले एकअर्कालाई आरोपप्रत्यारोप गर्ने तथा चेतावनी दिने गरिरहेका छन् । पश्चिमा देशले आफ्नो सुरक्षा चासोलाई बेवास्ता गरेको दाबी गर्दै युक्रेनलाई नाटोमा सामेल गरिए युद्धको अवस्था आउने रुसी राष्ट्रपति भ्लादिमिर पुटिनले चेतावनी दिँदै आएका छन् । त्यस्तै, अमेरिकी राष्ट्रपति जो बाइडेनले पुटिनसँग शनिबार टेलिफोन संवाद गर्दै युक्रेनमाथि आक्रमण गरे ठूलो मूल्य चुकाउनुपर्ने चेतावनी दिएका बीबीसीले जनाएको छ । तर युक्रेनका राष्ट्रपति भोलोदिमिर जेलेन्स्कीले भने आक्रमणको चेतावनीले त्रास बढाउने बताउँदै आएका छन् । तत्कालका लागि त्रास नै जनताको सबैभन्दा ठूलो शत्रु हो, जेलेन्स्कीले भनेका छन् । यसअघि अमेरिकी राष्ट्रपति कार्यालय ह्वाइट हाउसले कुनै पनि बेला रुसले युक्रेनमाथि आक्रमण सुरु गर्न सक्ने बताएको थियो । रुसले हवाई बम आक्रमण गर्न सक्ने भएकाले युक्रेनबाट सर्वसाधारणहरू बाहिरिन कठिन हुने र उनीहरूको ज्यान जोखिममा पर्ने अमेरिकी अधिकारीहरूको दाबी छ । अमेरिकी राष्ट्रपति बाइडेनले यदि रुसले हमला गरेको खण्डमा उद्धारका लागि सेना पठाउन नसकिने भन्दै नागरिकहरूलाई सजग गराएका हुन् । अमेरिकी राष्ट्रिय सुरक्षा सल्लाहकार जेक सलेभनले पनि रुसले ठूलो सैन्य आक्रमणका लागि तयारी पूरा गरिसकेको जनाएका छन् । यसअघि अमेरिकी विदेशमन्त्री एन्टोनी ब्लिंकेनले पनि युक्रेनमा रुसी आक्रमण जुनसुकै बेला सुरु हुन सक्ने बताएका थिए । रुसले भने अमेरिकालगायत पश्चिमी देशले लगाएका आरोप उक्साहटपूर्ण अनुमान भएको बताएको छ । रुसी राष्ट्रपतिका विदेश नीति सल्लाहकार युरी उसाकोभले अमेरिकी चेतावनी आधारहीन भएको भन्दै अनियन्त्रित उत्तेजना शिखरमा पुगेको बताए । युक्रेनमा रुसी आक्रमणको निरन्तरको चिन्तामाझ अमेरिकी रक्षा मन्त्रालयले गत साता युरोपमा थप सेना पठाउने निर्णय गरेको थियो । त्यसमध्ये ३ हजार अमेरिकी सेना पोल्यान्ड पुगिसकेका छन् । अमेरिकी सैनिकहरूले युक्रेनमा युद्ध नलड्ने तर उसका साझेदारको सुरक्षा गर्न बताइएको छ । रुसले युक्रेनको दक्षिणी क्राइमिया द्वीपमाथि नियन्त्रण कायम गरेको र डनबास क्षेत्रमा रक्तपातपूर्ण आक्रमणको करिब ८ वर्षपछि दुई देशबीच तनाव पुनः चर्केको हो । सन् २०१४ यता त्यस क्षेत्रमा हालसम्म कम्तीमा १४ हजार जनाको ज्यान गइसकेको छ ।"
काम अलपत्र पार्ने चिनियाँ कम्पनीलाई नै सिद्धबाबा,"(काठमाडौं)  नारायणगढबुटवल सडक विस्तार थालिएको ३ वर्ष भइसकेको छ । २०७५ पुस ७ मा भएको निर्माण सम्झौताअनुसार चाइना स्टेट कन्स्ट्रक्सन इन्जिनियरिङ कर्पोरेसनले २०७९ साउन २२ भित्र काम सक्नुपर्ने उल्लेख छ । तर निर्माणको म्याद सकिन ६ महिना मात्रै बाँकी रहँदा भौतिक प्रगति भने १२ प्रतिशत मात्रै छ । सबैभन्दा कम आर्थिक प्रस्ताव गरेर ठेक्का हडप्ने तर निर्माणमा ढिलाइ गर्दै आएको कर्पोरेसनले नै फेरि अर्को ठूलो आयोजनाको ठेक्का पाएको छ । कर्पोरेसनले सिद्धबाबा सुरुङमार्गको ठेक्का ७ अर्ब ३४ करोड २१ लाख रुपैयाँमा पाएको हो ।सडक विभागअन्तर्गत गुणस्तर अनुसन्धान तथा विकास केन्द्रले समयमै काम नगर्ने कर्पोरेसनलाई ५ वर्षभित्र सिद्धबाबा सुरुङमार्ग निर्माण गर्न दिनेगरी छनोट गरेको हो । आयोजनाअन्तर्गत ३ सय मिटर आपत्कालीन सुरुङमार्ग पनि निर्माण गर्नुपर्नेछ । मुख्य सुरुङको दूरी ११ किलोमिटर रहनेछ । प्राविधिक मूल्यांकनमा पास भएका ४ कम्पनीमध्ये सबैभन्दा कम आर्थिक प्रस्ताव यही कम्पनीले गरेको थियो । केन्द्र निर्देशक प्रभातकुमार झाका अनुसार सूचना निकालेको ७ दिनभित्र निर्माण कम्पनीविरुद्ध उजुरी दिने म्याद हुन्छ । यो अवधिमा उजुरी नपरे १५ दिनभित्र ठेक्का सम्झौता हुनेछ ।कर्पोरेसन चीनमा निर्माण क्षेत्रमा चिनिएको कम्पनी रहेको निर्देशक झाले दाबी गरे । हाम्रोमा विवादित हुनुमा धेरैखाले कारण हुन सक्लान् । त्यसको गहिराइमा पसेका छैनौं, उनले भने, नियमअनुसार प्राविधिक मूल्यांकनमा पास भएको छ । आर्थिक प्रस्ताव कम पेस गरेकाले ठेक्का प्रक्रियामा छनोट भएको हो ।कर्पोरेसन नेपालमा धेरै बजेट भएका ठेक्का हडप्ने कम्पनीमध्येमा पर्छ । एसियाली विकास बैंक (एडीबी) को ऋण सहयोगमा विस्तार थालिएको नारायणगढबुटवल सडकको दुई खण्डमा गरेर ठेक्का रकम १६ अर्ब ९९ करोड ५२ लाख ९६ हजार रुपैयाँ छ । तर काममा ढिलाइ भएको भन्दै कर्पोरेसनप्रति स्थानीयले आक्रोश पोख्ने गरेका छन् । उक्त सडक निर्माणमा ढिलाइ गरेको थाहा पाउँदापाउँदै नेपाली सेनाले पनि कर्पोरेसनलाई अर्को ठूलो ठेक्का जिम्मा लगाएको छ ।काठमाडौंतराईमधेस द्रुतमार्ग (फास्ट ट्र्याक) निर्माणका २ मध्ये एक प्याकेजको सुरुङ बनाउन सेनाले कर्पोरेसनलाई नै जिम्मा दिएको छ । कर्पोरेसनले गत वैशाखमा छोक्रेडाँडादेखि धेद्रेसम्म ३३५५ किमि सुरुङ निर्माण गर्न ठेक्का पाएको हो । ठेक्का रकम २१ अर्ब ६१ करोड रुपैयाँ छ ।नारायणगढबुटवल सडक विस्तारका क्रममा दैनिक यात्रु र आसपासका स्थानीयले सास्ती खेपिरहेको गुनासो सुनिएपछि प्रतिनिधिसभाको विकास तथा प्रविधि समितिले निर्माण क्षेत्रको स्थलगत अध्ययनसमेत गरेको थियो । समितिले निर्माण व्यवसायीले सडक निर्माणसँग सम्बन्धित मेसिन तथा औजारहरू समयमा आपूर्ति नगरेको, आवश्यक संख्यामा कामदार परिचालन नगर्दा काममा ढिलाइ भएको तथा नियामक निकायबाट पनि निर्माण कार्यको अनुगमन र सुपरिवेक्षण गरी उचित कारबाही नगरेको पाइएको प्रतिवेदन सार्वजनिक गरेको थियो । आयोजनाअन्तर्गत गैंडाकोटदाउन्ने र दाउन्नेबुटवल गरी दुई खण्डमा विभाजन गरी सडक विस्तार भइरहेको छ । तर हालसम्मको भौतिक प्रगति हेर्दा चालु आर्थिक वर्षमा पहिलो र दोस्रो खण्डको क्रमशः ६७०८ र ६९८१ प्रतिशत भौतिक प्रगतिको लक्ष्य हासिल गर्ने ठोस तथा भरपर्दो आधार नदेखिएको समितिको ठहर थियो ।पूर्वसचिव तुलसी सिटौलाले केही अन्तर्राष्ट्रिय कम्पनीहरूले निर्माणमा लापरबाही गरिरहेकाले त्यस्ता कम्पनीलाई दोहोर्याएर काम दिनु ठीक नभएको बताए । काम र सार्वजनिक खरिदका दृष्टिले एउटै कम्पनीलाई धेरै ठेक्का दिनु राम्रो होइन, सिटौलाले भने, यो त काम नगर्नेलाई झन् पुरस्कृत गरे जस्तो भयो । यस्ता कम्पनीले थप काम लिन्छन् अनि पहिल्यै लिएका काममा झन् ढिला गर्छन् । धेरैतिर ठेक्का लिँदा स्रोतसाधनको अभाव हुने र समयमै काम नसकिने उनको भनाइ छ ।उनका अनुसार चिनियाँ निर्माण कम्पनीका हकमा ठेक्काको भुक्तानी मुख्य कार्यालयले लिने र यहाँ कार्यरतलाई पर्याप्त अधिकार नदिने गरिएकाले पनि काममा ढिलाइ हुने गरेको छ । सामान्य सामान खरिदका लागि पनि मुख्य कार्यालयबाट स्वीकृति लिनुपर्ने हुन्छ । यस्तो ठेक्कामा राजदूतले समेत चाहना देखाएर आफ्नै देशका निर्माण कम्पनीलाई ठेक्का दिन दबाब दिने गरेका छन्, उनले भने, यस्तो प्रवृत्ति अहिले पनि कायमै छ । एउटै अन्तर्राष्ट्रिय निर्माण कम्पनीले धेरै ठेक्का लिनुको एउटा कारण यही हो ।एडीबीका आयोजना निर्देशक सुशीलबाबु ढकालले नारायणगढबुटवल सडकमा पहिलाको तुलनामा कामको रफ्तार केही बढेको दाबी गरे । निर्माण कम्पनीले भने पूर्वतयारीबिनै ठेक्का आह्वान गर्दा काममा ढिलाइ भएको भन्दै दोष सरकारलाई थोपर्ने गरेको छ । अन्तरनिकाय समन्वयको कमीले गर्दा पनि निर्माणमा समस्या भएको आयोजनाले पनि स्विकारेको छ । निर्माणमा बढी समस्या वन क्षेत्र र विद्युत् पोलका कारण भएको जनाइएको छ । विस्तारपछि सडक सहरी क्षेत्रमा ६ र ग्रामीण क्षेत्रमा ४ लेनको हुनेछ । दाउन्ने खण्डमा भने ३ लेनको मात्रै हुनेछ । सडकको दूरी १ सय १३ किमि छ । सडक विस्तारमा ढिलाइ गरिरहेको यही कम्पनीले जताततै ठेक्का लिइरहेको छ, नारायणगढबुटवल सडक आयोजना स्रोतले भन्यो, यस्तो अवस्थामा समयमै काम सकिएला भनेर कसरी विश्वास गर्ने ?पछिल्लो पटक भदौमा एडीबी, निर्माण कम्पनी, आयोजना र कन्सल्टेन्टका प्रतिनिधिबीच ढिलाइ हुनुको कारणबारे छलफल भएको थियो । निर्माण व्यवसायीले ढिलाइ भएको महसुस गर्दै असारभित्र ३० प्रतिशत काम गर्ने र नसके कारबाही गर्ने कुरा भएको छ, ढकालले भने, तर अहिले कामको गति बढेको छ । अपेक्षाअनुसार मासिक ३४ प्रतिशतसम्म काम हुनुपर्थ्यो भन्ने हो, तर २ प्रतिशत हाराहारी मात्र भएको छ । उनका अनुसार निर्माण कम्पनीसँग आगामी ६ महिनामा गर्ने कामको तालिका नै मागिएको छ । कार्यतालिकाअनुसार काम अघि बढाए मात्रै म्याद थप गर्ने सहमति भएको छ । असारसम्म कम्तीमा २७ प्रतिशतसम्म प्रगति पुगे जरिवाना तिराएर भए पनि समय थप्नेबारे सोच्न सकिने आयोजनाको भनाइ छ । तर १५ प्रतिशतमै अड्किए ठेक्का तोड्नुको विकल्प छैन, आयोजना स्रोतले भन्यो । निर्माण कम्पनीले आयोजनासँग २ वर्ष समय थप गर्न माग गरेको छ ।"
रेमिट्यान्स बढाउन नगद प्रोत्साहन दिने तयारी,"सूचक लगातार ओरालोतिरचालु आर्थिक वर्षको ६ महिनामा रेमिट्यान्समार्फत ४ खर्ब ६८ अर्ब ४५ करोड रुपैयाँ नेपाल भित्रिएको छ । अघिल्लो आर्थिक वर्षको सोही अवधिको तुलनामा रेमिट्यान्स आप्रवाह ५५ प्रतिशतले घटेको हो । अघिल्लो वर्षको सोही अवधिमा रेमिट्यान्स आप्रवाह १११ प्रतिशत बढेको थियो । गत साउनयता रेमिट्यान्स लगातार घट्दो छ । जसअनुसार गत साउनमा १८१ प्रतिशत, भदौमा ६३ प्रतिशत, असोजमा ७६ प्रतिशत, कात्तिकमा ७५ प्रतिशत, मंसिरमा ६८ प्रतिशत र पुसमा ५५ प्रतिशतले घटेको हो । सोही अवधिमा अमेरिकी डलरमा रेमिट्यान्स आप्रवाह ६२ प्रतिशत कमी आई ३ अर्ब ९३ करोड कायम भएको छ । अघिल्लो वर्ष यस्तो आप्रवाह ६७ प्रतिशतले बढेको थियो ।नेपालीको मुख्य रोजगार गन्तव्य मुलुकले कोरोना महामारीको दोस्रो लहरपछि अर्थतन्त्रमा उल्लेख्य सुधार गरेका छन् । तर रेमिट्यान्स भने बढ्न सकेको छैन । आयात निरन्तर बढेकाले कर छल्न न्यून बीजकीकरणमार्फत ल्याइएका सामानको भुक्तानी हुन पनि हुन्डीलगायत माध्यमको प्रयोग बढेकाले पनि रेमिट्यान्स घटेको उनीहरूको भनाइ छ ।"
साइपालमा हेलिकोप्टरबाट चामल ढुवानी,"बझाङ (कास) हिमपातका कारण खाद्यान्न ढुवानी हुन नसकेको साइपाल गाउँपालिकामा हेलिकोप्टरबाट चामल ढुवानी गरिएको छ । खाद्य कम्पनीको देवलस्थित गोदामबाट सेनाको एमआई१७ हेलिकोप्टरले तीन पटक गरेर ६१ क्विन्टल २० किलो चामल साइपालको काँडा, धुली र न्युना गाउँमा ढुवानी गरेको प्रमुख जिल्ला अधिकारी बाबुराम अर्यालले बताए । उक्त चामल प्रतिकिलो ५० रुपैयाँमा बिक्री गरिनेछ ।स्थानीयले लामो समयदेखि खाद्यान्न अभावको सामना गरिरहेकाले तत्काल ढुवानीको व्यवस्था गरिदिन गाउँपालिका अध्यक्ष राजेन्द्र धामी काठमाडौंसमेत पुगेका थिए । अध्यक्ष धामी र पालिका प्रवक्ता हरिलाल बोहराले काठमाडौंमा खाद्य कम्पनीका महाप्रबन्धक, आपूर्ति सचिव र गृहमन्त्रीलाई भेटेर समस्या राखेपछि सरकारले ढुवानीको प्रबन्ध मिलाएको हो । हिउँ थपिएको थपिएकै छ । तत्काल बाटो खुल्ने सम्भावना छैन । जनता भोकभोकै मर्न लागे भनेर जिल्लामा धेरै पटक करायौं । दसौं पटक पत्राचार गर्दा पनि हाम्रो समस्या नसुनेपछि काठमाडौं गएका हौं, अध्यक्ष धामीले भने, काठमाडौं पुगेर समस्या राखेपछि बल्ल सरकारले हाम्रो समस्या सुन्यो । यो वर्षको संकट टर्यो । उनले बर्सेनि हुने खाद्य संकट टार्न पालिकामा स्थायी रूपमै खाद्यान्न र नुनको डिपो राख्नुपर्नेमा जोड दिए ।यहाँको उत्पादनले ३ महिना पनि खान नपुग्ने र प्रत्येक वर्ष खाद्यान्न अभाव हुने गरेकाले दीर्घकालीन समाधान खोज्नुपर्ने प्रजिअ अर्यालको भनाइ छ । बर्सेनि हेलिकोप्टरबाट चामल ढुवानी गर्दा राज्यलाई आर्थिक भार परिरहेकाले हिउँद अगावै ३ महिनालाई पुग्ने गरी खाद्यान्न पुर्याउनु पर्ने देखियो, उनले भने । यो वर्ष साइपालका लागि ३ हजार क्विन्टल चामल अनुदानमा पठाउन स्वीकृति मिले पनि समयमै ढुवानी हुन नसक्दा पुसदेखि खाद्यान्न अभाव सुरु भएको हो । अहिले हिमपातका कारण बाटाघाटा बन्द छन् । स्थानीयको घरमा सञ्चित खाद्यान्न पनि सकिएपछि खाद्यान्नको चरम अभाव सुरु भएको थियो ।"
नेपाली चियालाई बन्देज लगाउने भारतीय षड्यन्त्र,"(काँकडभिट्टा)  झापा र इलामका चिया उद्यमीहरूले नेपाली चियालाई पूर्णरूपमा बन्देज लगाउन भारतले षड्यन्त्र सुरु गरेको आरोप लगाएका छन् । झापाको मेचीनगरमा आइतबार आयोजित नेपाली चिया उत्पादन, प्रवर्द्धन र निकासीका समस्या विषयक अन्तरसंवादमा चिया उद्यमीहरूले त्यस्तो आरोप लगाएका हुन् ।नेपाल चिया उत्पादक संघका अध्यक्ष सुरेश मित्तलले पटकैपिच्छेको भारतीय अवरोधका कारण नेपाली चिया निकासीमा समस्या पैदा हुने गरेको बताए । नेपाली चियालाई अवरोध गर्न पश्चिम बंगाल सरकार नै अग्रसर बनेको छ, मित्तलको आरोप छ, भारतको चिया बोर्डले पनि विभिन्न बखेडा गर्दै आएको छ ।अहिले भारतको चिया बोर्डले उपलब्ध गराउने अस्थायी परमिटका आधारमा मात्रै नेपाली चिया निर्यात हुँदै आएको छ । मित्तलले भारत निकासीमै समस्या हुँदै आएकाले तेस्रो देश निकासी झन् जटिल रहेको दाबी गरे । एकातिर भारत निकासी नगरी हामीलाई जीवन धान्नै मुस्किल हुन थालेको छ, उनले भने, अर्कातिर निकासीमा भारतले बारम्बार गर्ने अवरोधले हैरान पारेको छ । नाकामा नेपाली चियाको नमुना परीक्षणको नतिजा आएपछि मात्रै बिक्रीका लागि बजार पठाउन इजाजत पाइन्छ । भारतीय रवैयाका कारण पछिल्लो समय झापाका ३० भन्दा बढी कारखानाले निर्बाध चिया निर्यात गर्न सकेका छैनन् । चिया निकासीमा सहजीकरण गर्दै आएका भन्सार एजेन्टका प्रतिनिधि रोशन अग्रवालका अनुसार भारतको पानीटंकी भन्सारमा ठूलो चलखेल हुने गरेको छ । जसका कारण नेपाली चियाको निकासी प्रत्यक्ष प्रभावित हुँदै आएको छ । उनका अनुसार क्वारेन्टिन अनिवार्य छ । नमुना जाँचमा पनि समस्या छ । नमुना परीक्षणका लागि कोलकाता पठाउनुपर्छ, उनले भने, रिपोर्ट आउन ढिला हुँदा सामान सड्ने र बिग्रिने समस्या हुन्छ ।चिया बोर्डले दिँदै आएको सास्तीले भारतीय खरिदकर्ताले समेत चिया खरिदमा रुचि देखाउन छाडेको गुनासो नेपाली चिया उद्यमीको छ । नेपाली चिया किन्न भारतीय खरिदकर्ता हच्किरहेका छन्, चिया उद्यमी चण्डी पराजुली भन्छन्, यो हर्कतले नेपाली चिया व्यापार नै चौपट हुने सम्भावना छ । उनका अनुसार नेपालमा उत्पादित ६० प्रतिशतभन्दा बढी चिया भारतीय बजारमा खपत हुँदै आएको र ४० प्रतिशत चिया मात्रै आन्तरिक बजारमा खपत हुने गरेको छ । विभिन्न बहानामा नेपाली चियामाथि भारतले निषेधको षड्यन्त्र गरिरहेको छ, उनले थपे ।युरोपमा अर्थोडक्स चिया निकासी गर्दै आएका उदय चापागाईंले नेपाली चिया गुणस्तरहीन भएको भ्रम फैलाएर भारतले निषेध गर्न खोजेको आरोप लगाए । उनले चियाको मुख्य समस्या बजारीकरण रहेको जनाए । भने, बजारीकरण भयो भने चियाको गुणस्तरमा पनि सुधार आउँछ । निकासीलाई कसरी बढाउन सकिन्छ भनेर सरकारले कुनै ठोस रणनीति नबनाएकोप्रति चिया उद्यमीहरूले गुनासो पोखे । सरकारले नेपाली चिया निकासी र प्रवर्द्धन नीति बनाउनुपर्छ, उनले भने, त्यसो गर्दा यो सबै समस्या हल हुँदै जान्छ । उनले भारतीय व्यापारीहरूले नेपाली चियाबारे अनावश्यक भ्रम फैलाउँदै आएको जनाए । नेपाली चियाको समस्या समाधानका लागि सरकार मातहतकै राष्ट्रिय चिया तथा कफी विकास बोर्डले केही समययता पहल गर्दै आएको छ । सोहीअनुसार कोलकातास्थित नेपाली महावाणिज्य दूतावास र चिया उत्पादक संघको सहकार्यमा चियाको दिगो समस्या समाधानको बाटोको खोजी सुरु गरिएको बोर्डका कार्यकारी निर्देशक विष्णुकुमार भट्टराईले बताए । चिया निर्यातमा पटकैपिच्छे हुने भारतीय अवरोधको स्थायी समाधानका लागि ठोस कदम चाल्न सुरु गरिएको उनको भनाइ छ । कोलकातास्थित महावाणिज्यदूत ईश्वरराज पौडेलले चिया समस्याको समाधानका खातिर आफूले बारम्बार काम गर्दै आएको दाबी गर्दै नेपाली चियाको ब्रान्डिङ र प्रवर्द्धनमा लगानी गर्न उद्यमीहरूलाई आग्रह गरे । झापाका प्रमुख जिल्ला अधिकारी छवि रिजाल, चिया तथा कफी विकास बोर्ड सदस्य पुनम राई, उदय राई, नीलकमल सिंह, केशव ओली, देवेन्द्र साहुलगायतले पनि नेपाली चियाले निकासीका क्रममा भोग्दै आएको सास्तीबाट चाँडो मुक्ति खोजिनुपर्नेमा जोड दिए ।"
ब्याजदर वृद्धिले अर्थतन्त्र थप जोखिममा,"काठमाडौं (कास) बैंक तथा वित्तीय संस्थाले निक्षेपको ब्याजदर बढाउने निर्णय गरेसँगै अर्थतन्त्र थप जोखिममा परेको नेपाल उद्योग परिसंघले जनाएको छ । अर्थतन्त्रमा एकपछि अर्को समस्या देखिइरहेको समयमा बैंक तथा वित्तीय संस्थाबाट निक्षेपको ब्याजदर वृद्धिको निर्णय आउनु अनपेक्षित भएको परिसंघले विज्ञप्तिमार्फत जनाएको हो ।अर्थतन्त्रका विद्यमान समस्या समाधानका उपाय अवलम्बनका लागि सरकार, राष्ट्र बैंक, निजी क्षेत्र र सम्पूर्ण सरोकारवालाहरूले सक्दो प्रयास गरिरहेको समयमा बैंक तथा वित्तीय संस्थाबाट ब्याजदर वृद्धिको निर्णय आउनुले अर्थतन्त्र थप जोखिममा पर्ने संकेत गरेको छ, विज्ञप्तिमा भनिएको छ, ब्याजदर वृद्धिबाट बजारमा तरलता थप भई हालको समस्या समाधान हुने अवस्था देखिँदैन । यसले निक्षेपको स्थानान्तरण मात्र हुने र वित्तीय स्थायित्वमा जोखिम बढ्ने हाम्रो बुझाइ छ ।ब्याजदर वृद्धिको प्रत्यक्ष प्रतिकूल असर कोरोना महामारीलगायत विविध कारणले समस्यामा परेका उद्योग, कृषि, पर्यटन व्यवसायमा पर्ने निश्चित छ । ब्याजदर बढ्दा लगानी महँगो भई बजार मूल्य बढ्दा उपभोक्तालाई समेत नकारात्मक असर पर्ने परिसंघको भनाइ छ । सरकारी स्वामित्वका ठूला बचतकर्ताहरूको संस्थागत निक्षेपलाई पुरानै ब्याजदरमा कायम राख्दा बजारमा देखा परेको ब्याज बढाउने प्रतिस्पर्धामा केही कमी आउने सुझाव परिसंघले दिएको छ ।यसैबीच, नेपाल चेम्बर अफ कमर्सले पनि बढ्दै गएको ब्याजदरका कारण व्यवसाय संरक्षण गर्न नसकिने अवस्था आएको जनाएको छ । निक्षेपमा दिइने ब्याजदर वृद्धिले थप चुनौती सिर्जना भएको छ । समस्त निजी क्षेत्रलाई आफ्नो व्यवसाय संरक्षण गर्न नसक्ने अवस्था आएको छ, चेम्बरले भनेको छ । आयातित वस्तुहरूमा एलसीबाट हुने कारोबारमा शतप्रतिशत नगद मार्जिन राख्नु पर्ने प्रावधानले व्यावसायिक क्षेत्रलाई चुनौति उत्पन्न गरेको परिस्थितिमा ब्याजदर वृद्धिले थप मार परेको चेम्बरको भनाइ छ । तरलता समस्या हटाउन ब्याजदर वृद्धि दीर्घकालीन समाधान नभएको उसको ठहर छ ।"
रेलको पहिलो 'ड्राई रन सफल,"(धनुषा)  फागुन दोस्रो सातासम्म जयनगरकुर्था रेल सेवा उद्घाटन गर्ने लक्ष्यसहित आइतबारबाट रेलको ड्राई रन थालिएको छ । रेल सेवा सुरु गर्दा अपनाउनुपर्ने सुरक्षा सतर्कता, भौतिक संरचनाको अवस्था र कर्मचारीलाई जिम्मेवारी बोध गराउन बिनायात्रु रेलको परीक्षण थालिएको नेपाल रेल्वे कम्पनीका महाप्रबन्धक निरञ्जन झाले बताए । नियमित सेवा आरम्भअघि लिकमा रेल गुडाएर गरिएको पहिलो दिनको परीक्षण यात्रा सफल भएको उनको भनाइ छ ।रेल धनुषाको जनकनन्दनी गाउँपालिकास्थित इनर्वाबाट कुर्था हुँदै जयनगर पुगेको थियो । त्यहाँ केही समयको विश्रामपछि पुनः इनर्वामा ल्याई पार्किङ गरिएको छ । आइतबारको ड्राई रनमा यात्रु नराखिए पनि जनप्रतिनिधि, रेल्वेका कर्मचारी, सञ्चारकर्मी र सुरक्षाकर्मी भने सवार थिए । भारतबाट दुई सेट रेल खरिद गरेर नेपाल ल्याएको १७ महिनापछि बल्ल रेलको ड्राई रन गरिएको हो । २०७७ असोज २ मा भारतबाट ८६ करोडमा खरिद गरी रेल नेपाल ल्याइएको थियो । नेपाल र भारतका प्रधानमन्त्रीले संयुक्त रूपमा उद्घाटन नगरेसम्म प्रत्येक दिन एक पटक यात्रुबिनै रेल गुडाइने नेपाल रेल्वे कम्पनीका महाप्रबन्धक झाले जानकारी दिए । अब कुनै पनि बहानामा रेल सेवा उद्घाटन नरोकिने उनले दाबी गरे ।रेल्वे लिकको अवस्था बुझ्न, हल्ट र स्टेसनमा रोक्ने समय व्यवस्थापन सम्बन्धमा निर्णय गर्न प्रतिघण्टा ४० किलोमिटरको गतिमा रेल जयनगरदेखि कुर्थासम्म गुडाइएको रेल सञ्चालनमा प्राविधिक सहयोग गरिरहेको भारतीय रेल्वे कम्पनी कोंकण रेल्वे कर्पोरेसन लिमिटेडका डीजीएम विनायक हुसैनले बताए । ड्राई रनका क्रममा धेरै स्थानमा रेल रोक्नुपरेको थियो, उनले भने, रेलबाट दुर्घटना र क्षति हुन नदिन स्थानीयलाई सजग गराउन यात्रुबिनै न्यून गतिमा रेल गुडायौं । लिक आसपासमा कृषि कर्मका लागि पशुचौपाया आवतजावत भइरहेको पायौं । लिकमा चौपाया आउन नदिन सर्वसाधारणलाई सचेत गराउने काम पनि भइरहेको छ ।रेल सेवा सञ्चालन गर्न विगतमा पटकपटक मिति तोकिए पनि अझै सञ्चालनमा आउन सकेको छैन । तर फागुन दोस्रो सातासम्म रेल सेवा थालनी गर्ने तयारी स्वरूप ड्राई रन सुरु गरिएको उनको भनाइ छ । रेल सञ्चालनमा आउने सन्देश सर्वसाधारणमा दिन, रेल्वे लिक आसपासमा लगाइएको हाट बजार खाली गराउन र दैनिक लागत पत्ता लगाउन ड्राई रनबाट सहयोग पुग्छ, उनले भने ।रेल सञ्चालनका लागि नेपाल सरकारले १ सय ८६ जना कर्मचारी भर्ना गर्ने निर्णय गरे पनि हाल ५९ नेपाली र २६ भारतीय कर्मचारी मात्रै खटाइएको छ । सरकारले निर्णय गरेअनुसार कर्मचारी भर्ना गर्दा पाल्न सक्ने अवस्था छैन । त्यसैले हाललाई न्यूनतम कर्मचारी मात्रै भर्ना गरिएको छ, उनले भने, २६ भारतीय कर्मचारीमध्ये १४ जना आइसकेका छन् । १२ जना उद्घाटनपछि आउनेछन् । नेपाल र भारतका प्रधानमन्त्रीले संयुक्त रूपमा रेल उद्घाटनको मिति तोक्न दुवै मुलुकका उच्च अधिकारीबीच छलफल भइरहेको पनि उनले बताए । रेलको एसी र जनरल गरी २ बोग्गीमा १ हजार ३ सय ५० यात्रु बोक्ने क्षमता छ । अहिले दिनमा कति पटक रेल सञ्चालन गर्ने विषयमा पनि दुवै मुलुकका अधिकारीबीच छलफल भइरहेको उनले जानकारी दिए । यात्रुको चापअनुसार दैनिक रेल सेवा सञ्चालन हुनेछ, उनले भने, एक दशकपछि रेल चल्न लागेको हो । यात्रु रेल चढ्छन् कि चढ्दैनन् । पहिले रेल सञ्चालन भएको सन्देश दिन चाहेका छौं । सामान्यतया दिनमा २ पटक रेल चलाउने तयारी भए पनि यात्रुको चापअनुसार सेवा थप हुने उनले स्पष्ट पारे ।भारतीय कम्पनीले तयार गरेको रेलको भौतिक संरचनामा रहेको त्रुटि र बाँकी रहेको प्राविधिक काम पूरा गर्न पटकपटक पत्राचार गर्दा पनि ढिलाइ भइरहेको उनले गुनासो गरे । उनका अनुसार रेल सेवा सुरक्षाका लागि १ सय सशस्त्र प्रहरी खटाइएको छ ।"
'कृषि उद्यमदेखि जलविद्युत्सम्म सार्वजनिक,"काठमाडौं (कास) उद्योगी मोतीलाल दुगडको पुस्तक कृषि उद्यमदेखि जलविद्युत्सम्म सार्वजनिक भएको छ । नक्सालस्थित मेरियट होटलमा आइतबार आयोजित कार्यक्रममा दुगडसहित डा भोला रिजाल, पुस्तकका सम्पादक प्रमोद प्रधान लगायतको उपस्थितिमा डा सन्दुक रुइत र माइती नेपालकी अध्यक्ष अनुराधा कोइरालाले पुस्तकको विमोचन गरे ।पुस्तकमा लेखक दुगडको पारिवारिक इतिहास, बाल्यदेखि किशोरावस्था, झन्डै १ सय ३७ वर्षअघि भारतको राजस्थानबाट आएर नेपालको व्यावसायिक क्षेत्रमा दुगड परिवारले पुर्याएको योगदान, आयात निर्यातको अवस्था आदि अर्थतन्त्रको इतिहासलाई लिपिबद्ध गरिएका छन् । आफ्नो परिवारिक इतिहास मात्र नभएर मुलुकको व्यावसायिक क्षेत्रमा बिताएको ६ दशकका संस्मरण पुस्तकमा समेट्ने प्रयास गरिएको लेखक दुगडले बताए । म एक व्यवसायी हुँ । नेपालको व्यापारिक क्षेत्रमा दुगड परिवारको इतिहासलाई लेख्ने इच्छा थियो तर समय मिलेको थिएन, उनले भने, यसलाई कोरोनाकालको उपलब्धि मान्नुपर्छ । झन्डै १५ महिनाको मिहिनेतमा ६० वर्षका मेरा कथाहरू पुस्तकमा आएका छन् । बैंक, बिमा, जलविद्युत्को क्षेत्रमा क्रियाशील दुगड सनराइज बैंकमा अध्यक्ष हुन् ।"
नेपालले पूर्ण टोली उतार्ने सम्भावना,"काठमाडौं (कास) चारदेशीय ट्वान्टी२० शृंखलामा सोमबार आयरल्यान्डको सामना गर्दा नेपालले पूर्ण टोली उतार्ने अनुमान गरिएको छ । विश्वकप छनोटअघिको यस प्रतियोगिताका पहिलो दुई खेलमा नेपालले खेलाडीको परीक्षण गर्दै आएको छ । ओपनिङ ब्याटर कुशल भुर्तेल तथा अलराउन्डद्वय कुशल मल्ल र करण केसीले ओमानमा भइरहेको प्रतियोगितामा अझै कुनै खेल खेलेका छैनन् । भुर्तेललाई ग्रोइनको सामान्य समस्या भएको जनाइए पनि नेपालले रणनीतिक हिसाबमा आफ्ना प्रमुख खेलाडीलाई प्रयोग नगरेको हुन सक्ने सम्भावना उत्तिकै छ । नेपालले पहिलो खेलमा आयोजक ओमानलाई ६ विकेटले पराजित गरेको थियो । यूएईसँग शनिबार दोस्रो खेलमा नेपाल ६ विकेटले पराजित भएको थियो । नेपालले यी दुई खेलमा टोलीमा रहेका १७ मध्येका १४ खेलाडी परीक्षण गरिसकेको छ । ओमानसँग खेलेका प्रदीप ऐरी, अविनाश बोहरा र सागर ढकालको स्थानमा नेपालले यूएईविरुद्ध लोकेश बम, जितेन्द्र मुखिया र शाहव आलमलाई खेलाएको थियो । ट्वान्टी२० विश्वकप छनोट शुक्रबारबाट ओमानमै सुरु हुँदै छ । त्यसअघि आयरल्यान्डविरुद्धको खेल नेपालको अन्तिम खेल हुन सक्छ । त्यसैले कुशल भुर्तेल, कुशल मल्ल र करण नेपाली टोलीमा फर्किने सम्भावना बढी छ । प्रशिक्षक पुबुदु दासानायकेले पूर्ण रूपमा ठीक नभएसम्म कुनै खेलाडीलाई जोखिम नलिने बताउँदै आएका छन् । त्यसैले कुशल भुर्तेलको चोटको अवस्था यथावत् रहे दासानायकेले जोखिम नलिन पनि सक्छन् । प्रतियोगितात्मक हिसाबमा यूएईसँग पराजित भएपछि नेपाल उपाधि दौडमा पछाडि परिसकेको छ । यूएईले लगातार दोस्रो खेल जित्ने क्रममा आइतबार आयरल्यान्डलाई १३ रनले पराजित गरेको थियो । राउन्ड रोबिन लिगको खेलको अन्तिम दिन सोमबार यूएईले ओमानको सामना गर्नेछ । ओमान पहिलो दुई खेलमै पराजित भइसकेको छ । नेपाललाई प्रतियोगिता जित्न आयरल्यान्डलाई ठूलो अन्तरले पराजित गर्नुका साथै ओमानले यूएईलाई पराजित गर्नुपर्ने हुन्छ । यूएई पराजित भएको अवस्थामा नेपालमाथिको विजयले आयरल्यान्डलाई उपाधि दिलाउन सक्छ ।"
एनएसएलमा थपिए तीन टिम,"काठमाडौं नेपाल सुपर लिग (एनएसएल) दोस्रो संस्करण पुग्दानपुग्दै आकारले अझ ठूलो हुने भएको छ । नेपाल स्पोटर््स एन्ड इभेन्ट म्यानेजमेन्टको आयोजक रहेको फ्रान्चाइज फुटबल प्रतियोगितामा तीन नयाँ टिम थपिएका छन् । यस्तोमा अब टिम मात्र होइन, खेल र यसमा सहभागी हुने खेलाडी सबैको संख्या बढ्नेछ ।थपिएका तीन टिम रहेका छन्, स्पोर्टिङ इलाम डे मेची, झापा एफसी र वीरगन्ज युनाइटेड । आइतबार आयोजित पत्रकार सम्मेलनबीच तीन नयाँ टिम र यसका प्रतिनिधिको घोषणा गरिएको थियो । नयाँ टिमको प्रतिनिधिका रूपमा झापाबाट विक्रम थापा, इलाम डे मेचीबाट सुहाङ नेम्वाङ र पीयूष न्यौपाने तथा वीरगन्जबाट अरविन्द्र अमात्य, अनिल गुप्ता र अरविन्द बराल प्रस्तुत भएका थिए ।सबै प्रतिनिधिले आफ्नो टिम नेपाली फुटबल विकासकै लागि यस क्षेत्रमा आएको दाबी गरे । यस्तै तीनै टिमका प्रतिनिधिले आफ्नो क्षेत्रमा फुटबल विकासका लागि सक्रिय रहने पनि बताए । थपिएका तीन टिम छनोट प्रक्रियाबाट गुज्रेका थिए र यसका लागि पाँच समूहले प्रारम्भिक रुचि देखाएको थियो ।प्रतियोगितामा पहिलो संस्करणमा सात टिमले सहभागिता जनाएका थिए र काठमाडौं रेजर्सले उपाधि जितेको थियो । धनगढी एफसी उपविजेता बन्यो । अन्य सहभागी टिम विराटनगर एफसी, ललितपुर सिटी एफसी, एफसी चितवन, पोखरा थन्डर्स र बुटवल लुम्बिनी रहेका थिए । यसपल्टको प्रतियोगिता काठमाडौं र पोखरा गरेर दुई सहरमा हुनेछ ।अहिलेसम्म प्रतियोगिता आयोजना हुने मिति चैत २६ अपेक्षा गरिएको छ । यस अगाडि सबै टिमले आआफ्ना मार्की खेलाडी घोषणा गर्नेछन् । प्रतियोगिताका प्रमुख कार्यकारी अधिकृत सुदीप शर्माका अनुसार प्रतियोगिता घोषित समयमै सुरु हुने भए पनि केही दिन तलमाथि हुन सक्नेछ । उनले भने, हाम्रो उद्देश्य नेपाली फुटबलको विकास नै हो । त्यसैले हामी राष्ट्रिय टिमको तयारीमा कुनै व्यवधान नपुग्ने गरेर प्रतियोगिता सुरु गर्नेछौं ।"
दुवै खेल गोलरहित,"काठमाडौं सहिद स्मारक ए डिभिजन लिग २०७८ मा आइतबार दुई खेल भए । दशरथ रंगशालामा भएका दुवै खेल गोलरहित टुंगिए । खेल थिए एनआरटीविरुद्ध हिमालयन शेर्पा र एपीएफविरुद्ध संकटा । गत सिजनको नेपाल सुपर लिग (एनएसएल) मा खुबै चम्किएका स्टेफेन समीर र मेसुके ओलोमोउको साथ पाएको एनआरटीले यो लिगमा चौथो जित हात पार्न सकेको भए शीर्ष पाँचमा स्थान बनाउने थियो । एरिक विष्ट, दर्शन गुरुङ, कृतिश रत्न छुन्जुजस्ता प्रतिभावान खेलाडीहरूसमेत खास चल्न सकेनन् । त्यसैले एनआरटी पाँचौंपल्ट बराबरीमा रोकिन पुग्यो । अनुभवी खेलाडीहरूले भरिएको हिमालयन शेर्पाको प्रदर्शन पनि फितलो रह्यो । प्रतिस्पर्धा नै साह्रै फितलो रह्यो ।एनआरटी १४ अंकसहित सातौंमा छ भने हिमालयन शेर्पा (१२) आठौंमा रहेको छ । दसौं चरणको समाप्तिमा डिफेन्डिङ च्याम्पियन मछिन्द्र २६ अंक जोड्र दोस्रो स्थानको मनाङमाथि ६ अंकको अग्रता लिएर उपाधि रक्षाका लागि एक जित नजिक पुगेको छ । आर्मी (१८ अंक), थ्रीस्टार १७), संकटा (१५) र सातदोबाटो (१५) शीर्ष ६ मा छन् । संकटाले एपीएफविरुद्ध गोलरहित खेलपछि थ्रीस्टारलाई भेट्ने अवसर गुमाएको हो ।पहिलो खेलको तुलनामा विभागीय टिम एपीएफ र शीर्ष संकटाको प्रदर्शन केही स्तरीय रह्यो । दुवै टिमले गोलका अवसरहरू पनि बनाए । कप्तान नवीन लामाको कर्नरमा ३४ औं मिनेटमा अर्मान्ड बेडुमले हेडद्वारा प्रहार गरेको बल पोस्टमाथिबाट बाहिरिँदा एपीएफले अग्रता लिने अवसर गुमाएको थियो । संकटाका ग्लोरीको क्रसमा उत्तम राईले ७४ औं मिनेटमा प्रहार गरेको बलमा एपीएफका जापानी गोलकिपर युया कुरियामाले उत्कृष्ट बचाउ गरे । त्यसपछि आवास लामिछानेले पाएको अवसरलाई उपयोग गर्न नसक्दा एपीएफ फेरि अग्रता लिन चुक्यो ।एक अंक जोडे पनि दुई अंक गुमाएका छौं । किनभने हामी प्रदर्शनको हिसाबले जितका हकदार थियौं, पोखरामा आहारारा गोल्डकपको उपाधि जितेपछि पहिलो पटक मैदानमा फर्किएका एपीएफका प्रशिक्षक कुमार थापाले भने, संकटाविरुद्ध जित्न सकेको भए ढुक्क (रेलिगेसनबाट बच्ने) हुन सकिन्थ्यो । तर, बराबरी नतिजाले हामी अझै सुरक्षित छैनौं । जम्मा ५६ अंकको मात्रै फरक छ, यो भनेको दुई खेलको भिन्नता हो । लिगमा अझै तीन खेल बाँकी छन्, दबाब कायमै छ । राम्रो गर्नैपर्ने अवस्था छ । संकटाका प्रशिक्षक विष्णु गुरुङले पनि आफ्नो टिम तीन अंकको दाबेदार भएर पनि बराबरीमा रोकिएको बताए ।सुृरुका तीन खेल हारेको एपीएफले संकटाविरुद्ध अंक बाँड्दै अपराजित यात्रालाई सातौं खेलसम्म डोर्याएको छ । एपीएफ ११ अंकसहित नवौं स्थानमा छ । त्यसपछि पुलिस (१० अंक), जावलाखेल (९), फ्रेन्ड्स (६), ब्रिगेड ब्वाइज (६) र च्यासल युवा क्लब (५) छन् ।"
चेल्सीलाई क्लब विश्वकप,"अबुधाबी चेल्सी प्रशिक्षक थोमस टुचेलले क्लब विश्वकप जित्नु अद्वितीय उपलब्धि भएको शनिबार बताएका छन् । युरोपेली च्याम्पियनसमेत रहेका चेल्सीले क्लब विश्वकपको उपाधि जितेको यो पहिलोपल्ट हो । च्याम्पियन्स लिगको फाइनलमा निर्णायक सातिव काई हाभरटेजले खेलको अतिरिक्त समयमा पेनाल्टीबाट गरेको गोल मद्दतले चेल्सीले पाल्मेरिसलाई २१ ले हरायो । म्यानचेस्टर युनाइटेड र लिभरपुलपछि चेल्सी यो उपाधि जित्ने तेस्रो इंग्लिस क्लब बनेको छ ।टचेलले उपाधिपछि भने, सायद क्लब विश्वकपको महत्त्व युरोपमा धेरै नहुन सक्छ । तर जति बेला हामीले उपाधि जितेका छौं, यो निकै ठूलो उपलब्धि रहेको महसुस भएको छ । अब चेल्सीले अर्को साता इंग्लिस प्रिमियर लिगमा क्रिस्टल प्यालेसको सामना गर्नेछ र यो १२ दिनमा उसले खेल्नुपर्ने चार खेलमध्ये पहिलो रहनेछ । पाल्मेरिसका लागि भने फाइनल हार निराशाजनक रह्यो । यस अगाडि पनि उसले फाइनलमै हार बेहोर्नुपरेको थियो ।"
काशी र स्टार एकेडेमी विजयी,"लुम्बिनी (कास) रूपन्देहीमा आइतबारदेखि खड्गप्रसाद गौचन मेमोरियल अन्डर१६ राष्ट्रिय क्रिकेट प्रतियोगिता सुरु भएको छ । स्टार क्रिकेट एकेडेमीको आयोजनामा फागुन १ गतेदेखि सुरु भएको उक्त प्रतियोगिता चौथो संस्करण हो । पूर्वराष्ट्रिय क्रिकेट खेलाडी शक्ति गौचनले आफ्ना पिताका नाममा बर्सेनि प्रतियोगिता आयोजना गर्दै आएका छन् । भैरहवास्थित सिद्धार्थ रंगशाला र दाङको लमहीस्थित देउखुरी क्रिकेट रंगशालामा हुने प्रतियोगितामा ८ वटा टिम सहभागी छन् । समूह ए मा काशी नोबेल एकेडेमीले दमकडा क्रिकेट क्लबलाई ५३ रनले पराजित गर्यो । टस जितेको काशीले १ सय १७ रनको लक्ष्य प्रस्तुत गर्दा विजय प्रजापतिले २५ र सन्तोष यादवले २० रन जोडे । दमकाडाबाट शिशिर २ र सुप्रिम बेलबासेले २२ विकेट लिए ।दमकडाका लागि सुप्रिम बेलबासेले १४ रन बनाए पनि अनयले दोहोरो अंक जोड्न सकेनन् । काशीका सन्देश जीसीले ३, सन्तोष यादव र अर्जुन कारुसले २२ विकेट लिए । काशीका सन्तोष यादव प्लेयर अफ द म्याच बने ।आइतबारको दोस्रो खेलमा आयोजक स्टार क्रिकेट एकेडेमीले न्यु मुन एकेडेमीलाई ९ रनले पराजित गर्यो । टस हारेर ब्याटिङमा आएको स्टारले १ सय ५८ को लक्ष्य दियो । जवाफमा आएको न्यु मुन १ सय ४८ रनमा समेटियो । मुनका शैलेन्द्र यादवले ३ र दयासागरले २ विकेट लिए । स्टारका विपर्सन केसीले २९, आस्मान थारूले २० र संकेत भट्टराईले १८ रन जोडे । न्यु मुनबाट माधवेन्द्र सिंहले ७५ र सुरज यादवले २१ रनको योगदान गरे । स्टारका प्लेयर अफ द म्याच निश्चल भुसालले ३, जीवन खनालले २ विकेट लिए । विजेताले नगद २० हजारसहित ट्रफी र उपविजेताले १० हजार नगद र ट्रफी पाउनेछन् ।"
प्रिमियरलाई आईएसएफको पूर्ण सदस्यता,काठमाडौं (कास) खुमलटारको प्रिमियर इन्टरनेसनल आईबी वर्ल्ड स्कुलले इन्टरनेसनल स्कुल स्पोर्ट्स फेडेरेसन (आईएसएफ) बाट पूर्ण सदस्यता प्राप्त गरेको छ । आईएसएफको पूर्ण सदस्यता पाउने प्रिमियर नेपालकै पहिलो विद्यालय भएको छ । प्रिमियरले आईएसएफले आयोजना गर्ने कुनै पनि प्रतियोगितामा राष्ट्रको प्रतिनिधित्व गर्न पाउनेछ ।अन्तर्राष्ट्रिय ओलम्पिक कमिटीबाट मान्यता प्राप्त आईएसएफले सन् १९७२ देखि विद्यालय खेलकुदका लागि सर्वोच्च निकायको भूमिका निभाउँदै आएको छ । यसको मुख्य उद्देश्य खेलकुदको माध्यमबाट शिक्षा प्रदान गर्नु रहेको छ । आईएसएफको पूर्ण सदस्यता पाएपछि अब प्रिमियरका विद्यार्थीले अन्तर्राष्ट्रियस्तरको स्कुल प्रतियोगितामा भाग लिन पाउनेछन् ।विद्यालयकी करिकुलम निर्देशक प्रवीणा थापाका अनुसार नेपाली शिक्षा प्रणालीमा खेलकुद विकासको चरणमा रहेको र अब खेलकुदको माध्यमबाट शिक्षा प्रदान गर्ने आधुनिक सोच विकास हुनेछ । खेलकुदले विद्यार्थीको मानसिकतामा सकारात्मक परिवर्तन ल्याउने र भविष्यमा नेतृत्वदायी भूमिका निभाउन मद्दत गर्ने विश्वास गरिन्छ ।
गढी प्रिमियर लिग फागुन अन्तिम साता,"इटहरी (कास) गढी गाउँपालिकामा दोस्रो गढी प्रिमियर लिग क्रिकेट प्रतियोगिता हुने भएको छ । लिगको माध्यमबाट खेलाडी उत्पादन गर्ने उद्देश्यका साथ प्रदेश १ कै प्रथम फ्रेन्चाइच क्रिकेट प्रतियोगिता हुने भएको हो । आइतबार पत्रकार सम्मेलनमार्फत २० ओभरको हुने प्रतियोगिता फागुन २५ देखि चैत १६ गतेसम्म सञ्चालन हुने जनाएको छ । प्रतियोगितामा ६ फ्रेन्चाइज टोलीले सहभागिता जनाउनेछन् । प्रतियोगिताको ३१ खेल गढी रंगशालामा हुनेछ । खेलको पूर्वसन्ध्यामा मात्र पुरस्कार राशि सार्वजनिक गर्ने आयोजकले जनाएको छ । खेल सम्पन्न गर्न ३५ लाख रुपैयाँ लाग्ने अनुमान गरिएको छ । राउन्ड रोबिन लिगका आधारमा सञ्चालन हुने प्रतियोगिताका ६ टिममध्ये लिगमा प्रथम र दोस्रो हुने टिमले उपाधिका लागि प्रतिस्पर्धा गर्नेछन् । प्रतियोगितामा सबै टोलीमा दुईदुई स्थानीय खेलाडी अनिवार्य गरिएको छ । डिजिटल आदर्श गढी निर्माण अभियानको आयोजना, गढी गाउँपालिकाको समायोजन र सुनसरी जिल्ला क्रिकेट संघको संयुक्त आयोजनामा खेल हुन लागेको हो ।"
धनगढीमा एलपीएल क्रिकेट प्रतियोगिता सोमबारदेखि,"धनगढी (कास) लिटिल फ्लावर प्रिमियर लिग एलपीएलको छैटौं संस्करण सोमबारदेखि धनगढीको प्रहरी मैदानमा सुरु हुने भएको छ । उद्घाटन खेल आयोजक टिम लिटिल फ्लावर र सत्यवती एकेडेमीबीच हुनेछ । धनगढी उपमहानगरपालिकाका मेयर नृपबहादुर वडले आइतबार प्रतियोगिताको ट्रफी सार्वजनिक गरेका छन् । जिल्लाभित्र र बाहिरका गरी १० वटा विद्यालयहरूको सहभागिता रहेको प्रतियोगिता दुई समूहमा विभाजित गरिएको छ । प्रतियोगिता फागुन १४ गतेसम्म सञ्चालन हुनेछ । समूह ए मा हिमालयन ह्वाइट हाउस, सैनिक आवासीय, होलिल्यान्ड अत्तरिया, शारदा सरस्वती सेकेन्डरी कञ्चनपुर र एभरेस्ट एकेडेमी अत्तरिया कैलाली रहेका छन् । समूह बी मा आयोजक लिटिल, गुरुकुल, स्टेपिग स्टोन धनगढी, विद्याभूषण पब्लिक र सत्यवती एकेडेमी अत्तरिया स्कुल रहेका छन् ।"
