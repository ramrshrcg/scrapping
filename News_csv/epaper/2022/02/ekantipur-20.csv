शीर्षक,विवरण
सर्वोच्चमा थुप्रिए ३३ हजार मुद्दा,"(काठमाडौं)संविधान जारी हुँदै गर्दा ०७२ सालमा सर्वोच्च अदालतमा करिब २४ हजार मुद्दा फैसला हुन बाँकी थिए । त्यतिबेला सर्वोच्चमा स्थायी न्यायाधीशको दरबन्दी १५ जनाको रहे पनि १० जना मात्रै कार्यरत थिए । मुद्दाको चाप घटाउन नयाँ संविधानमार्फत न्यायाधीशको दरबन्दी बढाएर २१ पुर्याइयो । संविधानको व्यवस्थाअनुसार ०७३ साउन १७ मा एकैपटक ११ जना न्यायाधीश नियुक्त गरियो । पदपूर्तिपछिको स्वाभाविक अपेक्षा थियो सर्वोच्च अदालतमा वर्षौंदेखि थुप्रिएका मुद्दा भटाभट फर्स्योट हुनेछन् । तर, नतिजा सोचेजस्तो आएन । अहिले फैसला हुन बाँकी मुद्दाको संख्या ३३ हजारभन्दा बढी छ । संविधानसभाले सर्वोच्च अदालतमा मुद्दाको चाप विचार गरेर तिनलाई टुंग्याउन दरबन्दी थप गरेको थियो तर न्यायाधीश थपिएपछि पनि मुद्दा फर्स्योट हुने दर बढेको छैन, महान्यायाधिवक्ता कार्यालयका एक सहन्यायाधिवक्ताले भने, पहिलेकै अनुपातमा मात्रै फैसला भएको देखिन्छ ।सर्वोच्च अदालतमा फागुन १ सम्म ३३ हजार ४ सय ६६ वटा मुद्दा विचाराधीन छन् । यो आर्थिक वर्षमा जम्मा ८१६ प्रतिशत मुद्दा फर्स्योट भएका छन् । कानुन, न्याय तथा संसदीय मामिलामन्त्री दिलेन्द्रप्रसाद बडूले सर्वोच्च अदालतमा मुद्दा फर्स्योट दर एकदमै कम रहेको भन्दै त्यसलाई बढाउनुपर्ने बताए । संविधानमा न्याय छिटोछरितो हुन्छ, मितव्ययी, निष्पक्ष र सर्वसुलभ हुन्छ भन्ने कल्पना पाइन्छ, कानुनमन्त्री बडूले भने, कुनै पनि विवाद अदालतमा आइसकेपछि फैसला हुन अधिकतम समय कति लाग्छ, आफ्नो मुद्दा कहिले फैसला हुन्छ भनेर सेवाग्राहीले पूर्वानुमान गर्न सक्ने हुनुपर्यो कि परेन ? मलाई लाग्छ, हामीले यसलाई पूर्वानुमानयोग्य बनाउनुपर्छ ।सर्वोच्चमा प्रधानन्यायाधीश चोलेन्द्रशमशेर जबराको राजीनामा माग गर्दै न्यायाधीशहरूले ३७ दिन पूर्ण समय सुनुवाइ गरेनन् । बन्दीप्रत्यक्षीकरण, मिलापत्र, तामेलीजस्ता अत्यावश्यक र दुवैतर्फको बहस आवश्यक नपर्ने मुद्दाको मात्र सुनुवाइ गर्दा नियमित मुद्दाको पालो सरेको सर्यै गर्यो । गत मंसिर १५ देखि न्यायाधीशहरू गोला प्रक्रियाद्वारा इजलास गठन र पेसी निर्धारण गरेर इजलास फर्किए पनि नेपाल बारको आन्दोलनका कारण १२ नबज्दै कहिल्यै इजलासमा सुनुवाइ भएन । गोला तान्न १० बजे नै अदालत पुग्ने न्यायाधीशहरूले त्यसलगत्तै इजलास बसेर सुनुवाइ थाल्न कुनै अवरोध छैन । गोला प्रक्रिया सुरु भएपछि निश्चित न्यायाधीशले हेर्न नमिल्ने मुद्दालाई कसरी उनीहरूको इजलासमा नपार्ने भन्ने पनि नयाँ चुनौती थपिएको छ । त्यसका लागि अटोमेसन प्रक्रियाद्वारा पेसी तोक्ने व्यवस्था नगरी सुख छैन, सर्वोच्च अदालतका एक जना वरिष्ठ अधिकारीले भने । सर्वोच्चका वरिष्ठतम् न्यायाधीश रहेका दीपककुमार कार्की कायममुकायम प्रधानन्यायाधीश बनेपछि शुक्रबार पहिलोपटक सर्वोच्च अदालतको पूर्ण बैठक (फुल कोर्ट) बसेको छ । फुल कोर्टले अटोमेसन प्रक्रिया सुरु गर्नेबारे भइरहेको अध्ययन सकेर प्रतिवेदन छिटो तयार पार्ने निर्णय गरेको छ । साथै न्यायाधीश हरिकृष्ण कार्की नेतृत्वको समितिले दिएको विकृतिविहीन न्यायपालिकाबारेको प्रतिवेदनले औंल्याएअनुसार तत्कालै सुधारको प्रक्रिया थाल्ने पनि निर्णय गरेको छ । न्यायपालिकाको चौथो रणनीतिक योजनाले जिल्ला अदालतमा सरल प्रकृतिका मुद्दा १ सय ८० दिनभित्र, सामान्य प्रकृतिका मुद्दा ३ सय ६५ दिनभित्र र जटिल प्रकृतिका मुद्दा ५ सय ४५ दिनभित्र फैसला गरिसक्ने लक्ष्य निर्धारण गरेको छ । यस्तो लक्ष्य सर्वोच्च अदालतमा पनि चाहियो र त्यो कार्यान्वयन हुनुपर्यो भनेर मैले सुरुदेखि भन्दै आएको छु, कानुनमन्त्री बडूले भने, देश संघीयतामा गएको छ तर न्यायालय संघीय संरचनामा छैन । थुप्रै मुद्दा सर्वोच्च अदालतसम्म आउनै नपर्ने गरी उच्च अदालतमै टुंग्याउन सकिन्छ । त्यस्ता विकल्पमा पनि अब सोच्नुपर्छ । कानुन संशोधन गरेर भए पनि यसमा निकास नखोजेसम्म जनताले न्याय पाउन्नन् ।सर्वोच्चका वरिष्ठ न्यायाधीश, कानुनमन्त्री, महान्यायाधिवक्ता, नेपाल बार र प्रधानमन्त्रीको सिफारिसमा नियुक्त कानुनविद्जस्ता न्यायपरिषद् र न्याय सेवा आयोगका सदस्यहरूले प्रधानन्यायाधीश जबराले बोलाएको आयोग र परिषद्को बैठक बहिष्कार गर्दै आएका थिए । जसका कारण न्यायाधीश नियुक्ति, सरुवा र अनुशासनमा कारबाही गर्नेजस्ता विषय अवरुद्ध भएका थिए । कामु प्रधानन्यायाधीश कार्कीले यसलाई फुकाउनुपर्नेछ । कार्कीले आइतबारका लागि आयोगको बैठक बोलाएका छन् । आयोगले यसअघि १८ जना जिल्ला न्यायाधीश नियुक्तिका लागि लिएको खुला परीक्षाको नतिजा प्रकाशन गर्ने कार्यसूची छ । सेवा आयोगको सिफारिसबमोजिम न्यायपरिषद्ले जिल्ला अदालतमा न्यायाधीश नियुक्त गर्नुपर्नेछ । त्यस्तै उच्च अदालतमा १२ र सर्वोच्च अदालतमा एक जना न्यायाधीशको पद रिक्त रहेकाले परिषद्ले त्यहाँ समेत नियुक्तिका लागि क्रमशः प्रधानन्यायाधीश र राष्ट्रपतिसमक्ष सिफारिस गर्नुपर्छ । ६ जना न्यायाधीशको दरबन्दी रहेकामा दुई जनाको भरमा चलिरहेको भ्रष्टाचारसम्बन्धी मुद्दा हेर्ने विशेष अदालतमा पनि चार जना न्यायाधीशको पदस्थापनाका लागि न्यायपरिषद्ले मन्त्रिपरिषद्समक्ष सिफारिस गर्नुपर्नेछ । आयोग र परिषद् दुवैमा सर्वोच्चका वरिष्ठतम् न्यायाधीश सदस्यको रूपमा रहने व्यवस्था छ । वरिष्ठ न्यायाधीश कार्की कामु प्रधानन्यायाधीश बनेपछि आयोग र परिषद्मा सदस्यको रूपमा को रहन सक्छ भन्ने प्रश्न थियो । सर्वोच्च अदालत स्रोतका अनुसार कामु प्रधानन्यायाधीश कार्कीले अहिलेको परिस्थिति उल्लेख गर्दै आफूले प्रधानन्यायाधीशको प्रतिनिधित्व गर्नुपर्ने भएपछि आफूपछिकी न्यायाधीश मीरा खड्काले आयोग र परिषद्का बैठकमा वरिष्ठतम् न्यायाधीशको प्रतिनिधित्व गर्ने निर्णय गरिसकेका छन् । सर्वोच्च अदालतबाट सेवा निवृत्त न्यायाधीश बलराम केसीले कामु प्रधानन्यायाधीशले प्रधानन्यायाधीशकै सम्पूर्ण अधिकार प्रयोग गरेर न्यायप्रशासन चलाउनुपर्ने बताए । न्याय सेवा आयोग र न्यायपरिषद्लाई सक्रिय बनाएर न्यायाधीशहरूको नियुक्ति र सरुवा बढुवाको काम गर्नुपर्छ, न्यायाधीश हरिकृष्ण कार्की नेतृत्वको समितिको प्रतिवेदन तुरुन्त कार्यान्वयन गर्न लाग्नुपर्छ, उनले भने, तर न्यायाधीशको नियुक्ति मापदण्डका आधारमा हुनुपर्छ । त्यसका लागि निर्देशिका बनाउनुपर्छ । नेपाल बारबाट राय लिने र सर्वसाधारणका सुझावसमेत समेटेर त्यसलाई अन्तिम रूप दिने र त्यसका आधारमा मात्रै न्यायाधीश नियुक्त गर्ने थिति बसाल्नुपर्छ ।गम्भीर संवैधानिक प्रश्न भएका विवादको सुनुवाइ गर्न सर्वोच्च अदालतमा संवैधानिक इजलास छ । प्रधानन्यायाधीश जबरासँग इजलासमा सँगै बस्न सर्वोच्च अदालतका न्यायाधीशहरूले अस्वीकार गरेपछि पाँच महिनादेखि यो इजलास गठन हुन सकेको छैन । सर्वोच्च अदालतमा साताको दुई दिन बुधबार र शुक्रबार संवैधानिक इजलास गठन हुँदै आएकामा न्यायालयमा संकट सुरु भएपछि यो इजलास गठन हुन रोकिएको हो । जबरामाथि प्रतिनिधिसभामा महाभियोगको प्रस्ताव दर्ता भएपछिका बुधबार र शुक्रबार दुवै दिन कामु प्रधानन्यायाधीश कार्कीले संवैधानिक इजलास गठन गरेनन् । शुक्रबार भएको फुल कोर्टमा पनि यसबारेमा कुनै छलफल भएको छैन । पहिले विशेष इजलासमा विचाराधीन मुद्दा पनि संविधान जारी भएपछि संवैधानिक इजलासमा सरेका कारण यो इजलासमा २०६८ सालदेखिका मुद्दा विचाराधीन छन् । दर्ता भएको महिना दिनभित्र प्रारम्भिक सुनुवाइ भएर कारण देखाऊ आदेश जारी हुनुपर्नेमा त्यस्तो प्रारम्भिक सुनुवाइसमेत हुन नपाएका मुद्दा पनि डेढ वर्षदेखि थन्किएका छन् । नेपाल बार एसोसिएसनका महासचिव लीलामणि पौड्यालले संवैधानिक इजलास सञ्चालन, न्यायाधीश नियुक्ति, पदस्थापन, मुद्दाको फटाफट सुनुवाइ, कार्की प्रतिवेदन कार्यान्वयनजस्ता विषयमा नयाँ नेतृत्व गम्भीरतापूर्वक लाग्नुपर्ने बताए । हाम्रो आन्दोलन न्यायालय सुधारका लागि थियो, प्रधानन्यायाधीश चोलेन्द्रशमशेर जबरा त्यसको बाधक भएकाले उहाँको बहिर्गमनको माग राखेर आन्दोलन गर्यौं, उहाँविरुद्ध महाभियोग दर्ता भएपछि नयाँ नेतृत्वले तत्कालै सुधारको आभास दिने गरी काम थाल्नुपर्यो, उनले भने ।"
एमसीसी संसद्मा पेस गर्न गठबन्धन ॅतयार,"(काठमाडौं) संसद् सचिवालयमा साढे दुई वर्षअघि दर्ता भएको एमसीसी सम्झौता प्रतिनिधिसभा बैठकमा पेस गर्न गठबन्धन दलहरू सहमतिनजिक पुगेका छन् । एमसीसीलाई लिएर राष्ट्रिय राजनीति तनावपूर्ण बन्नुका साथै अन्तर्राष्ट्रिय ध्रुवीकरणसमेत देखिन थालेपछि सत्ता गठबन्धनमा रहेका दलहरू पूर्ववत् अडानमा लचिलो हुँदै सम्झौता संसद्मा टेबल गर्न तयार देखिएका हुन् । एमसीसी सम्झौतालाई अघि बढाउन गठबन्धन दलहरूबीच बनेको अनौपचारिक समझदारीकै आधारमा शनिबार बसेको एकीकृत समाजवादीको बैठकले यथास्थितिमा अनुमोदन नभए पनि छलफलका लागि सार्वभौम संसद्मा लैजाने निर्णय गरेको छ । एकीकृत समाजवादीका एक नेताले आइतबार बस्ने गठबन्धन बैठकले यसबारे औपचारिक निर्णय गर्ने सम्भावना रहेको बताए । अध्यक्ष माधवकुमार नेपालले प्रधानमन्त्री शेरबहादुर देउवा, माओवादी केन्द्रका अध्यक्ष पुष्पकमल दाहाल र जसपा अध्यक्ष उपेन्द्र यादवसँग परामर्श गरेरै एकीकृत समाजवादीमा पछिल्लो निर्णय भएको ती नेताले बताए । सम्भवतः अबको कोर्स एमसीसी सम्झौतालाई संसद्मा लाने नै हो, उनले भने । आइतबार संसद् बैठक पनि बोलाइएको छ । माओवादी स्रोतले पनि एमसीसीका विषयमा सरकार, सदन र सडकमा तीव्र ध्रुवीकरण भएर थप जटिलता आउने देखिएकाले आइतबार संसद्मा टेबल गर्ने तयारी रहेको जनाएको छ । एमसीसी विवादले संसद्, सडक र गठबन्धनमा थप विभाजन ल्याउने र त्यसले मुलुकलाई थप समस्यातिर लैजाने जोखिम देखियो, स्रोतले भन्यो । स्रोतका अनुसार त्यसैले एमसीसी सम्झौता संसद्मा टेबल गर्ने तयारी छ । टेबल गरिसकेपछि आआफ्नो निर्णय गरी मत हाल्ने समझदारी गठबन्धनबीच बन्दै छ । एमसीसी संसद्मा टेबल गर्ने निर्णय आइतबारको गठबन्धन बैठकमा हुने माओवादीका एक नेताले जानकारी दिए । उनले एमसीसी सम्झौता अघि बढाएपछि गठबन्धन पनि जोगिने बताए । सभामुख अग्नि सापकोटाले कार्यव्यवस्था समितिमा दलहरूबीच सहमति जुटे सम्झौतालाई संसद्मा टेबल गर्ने बताइसकेका छन् । उनले आइतबार पनि कार्यव्यवस्था समितिको बैठक बोलाएका छन् । प्रधानमन्त्री शेरबहादुर देउवाले बिहीबार एमसीसी सम्झौता अनुमोदन प्रक्रिया जतिसक्दो छिटो अघि बढाउन जोडबल गर्दा एकीकृत समाजवादीका अध्यक्ष नेपालले शनिबार पार्टीको स्थायी कमिटी बैठक बसेर निर्णय गर्ने जानकारी दिँदै कुर्न आग्रह गरेका थिए । त्यसपछि गठबन्धनको बैठक आइतबार बस्ने निर्णय गरिएको थियो । एकीकृत समाजवादीको बैठकपछि महासचिव बेदुराम भुसालले जारी गरेको विज्ञप्तिमा भनिएको छ, बैठकले एमसीसी कम्प्याक्टलाई जस्ताको त्यस्तै अनुमोदन गर्न नसकिने तर सार्वभौम संसद्मा सघन छलफल गर्न भने तयार हुने निर्णय गरेको छ ।एकीकृत समाजवादीका अध्यक्ष नेपालले अब माओवादी र जसपाको निर्णयबाट एमसीसी सम्झौता संसद्मा टेबल हुनेनहुने टुंगो लाग्ने बताए । एकातिर कांग्रेस आत्तिएको छ । अर्कोतिर केपी ओली गठबन्धन तोड्न माला जपेर बसेका छन् । उनको चाहना पूरा गर्दिने हामीले ? उनले कान्तिपुरसँग भने, त्यसकारण हामीले एमसीसी संसद्मा पेस गर्ने र छलफल चलाउने धारणा बनायौं । आइतबार गठबन्धनको बैठक पनि छ । त्यहाँ के हुन्छ, हेरौं । माओवादी केन्द्रका नेता हरिबोल गजुरेलले मध्यमार्गी बाटो खोज्ने प्रयास भएको बताए । उनका अनुसार एमसीसी सम्झौताका विषयमा शुक्रबार अध्यक्ष दाहालसहित माओवादी नेताहरूबीच छलफल पनि भएको थियो । एमसीसीको विषयमा राष्ट्र नै विभाजित हुँदा परिवर्तन नै धरापमा पर्ने खतरा पैदा भयो, गजुरेलले कान्तिपुरसँग भने, यसबाट कसरी बच्ने र परिवर्तनलाई कसरी जोगाउने भन्नेमा बीचको बाटो चाहियो । त्यसको खोजी गर्ने कोसिस भइरहेको छ । निष्कर्षमा पुगिसकिएको छैन ।माओवादी केन्द्रले यसअघि संसद्मा अवरोध रहेका बेला र गठबन्धनमा सहमतिबिना एमसीसी सम्झौता टेबल गर्न नहुने अडान राख्दै आएको थियो । अब संसद्मा सम्झौता पेस भए पनि यथास्थितिमा अनुमोदन गर्ने पक्षमा भने माओवादी आइसकेको छैन । प्रधानमन्त्री देउवानिकट कांग्रेसका एक नेताले भने एमसीसी सम्झौता संसद्मा टेबल भएपछि फास्ट ट्र्याक मा अनुमोदन हुने दाबी गरे । पहिला त संसद्मा टेबल हुन नै सहमति जुटेको थिएन । टेबल भइसकेपछि छलफल, बहस हुने सम्भावना देख्दिनँ । अनुमोदन प्रक्रिया अघि बढ्छ, ती नेताले भने ।जसपा अध्यक्ष उपेन्द्र यादव पक्ष पनि एमसीसी सार्वभौम संसद्मा लैजान तयार देखिएको निकट एक नेताले दाबी गरे । संसद्मा पेस नै गर्न नदिने भन्ने भएन । गठबन्धनकै सहमतिमा संसद्मा पेस गरौं र राम्रै तरिकाले बहस गरौं । त्यसपछि एउटा निष्कर्षमा पुगौं भन्ने छ, ती नेताले भने । जसपामा संघीय परिषद् अध्यक्ष बाबुराम भट्टराई पक्षले भने यथास्थितिमा नै सम्झौता अनुमोदन गर्नुपर्ने बताउँदै आएको छ । एमसीसीकै कारण गठबन्धनमा संकट आइलागेका बेला दलहरू एक कदम अगाडि बढ्न लागेका हुन् । यसअघि फागुन ४ र ६ को संसद् बैठकमा एमसीसी सम्झौता प्रवेश गराउने गरी सरकारका तर्फबाट कानुनमन्त्री दिलेन्द्रप्रसाद बडूले कार्यव्यवस्था परामर्श समितिमा प्रस्ताव लगेका थिए । तर दलहरूबीच सहमति जुट्न नसकेपछि उक्त प्रयास पूरा भएन । कांग्रेसले भने फागुन १६ भित्रै एमसीसी सम्झौतालाई निष्कर्षमा पुर्याउने र सम्झौताकै पक्षमा मतदान गर्ने निर्णय गरिसकेको छ ।"
"तेस्रो लहरमा ३०९ को मृत्यु, सबै दीर्घरोगी","यसपटक हामीकहाँ स्वस्थ व्यक्तिको कोभिडले मृत्यु भएको छैन । मृत्यु भएका सबैजसो बुढापाका, दम, मिर्गौला, कलेजो, क्यान्सर, अनियन्त्रित मधुमेहलगायतका दीर्घरोगी र खोप नलगाएका थिए, वीर अस्पतालस्थित कोभिड१९ युनिफाइड सेन्ट्रल हस्पिटलका उपनिर्देशक एवं छाती रोग विशेषज्ञ डाप्रज्वल श्रेष्ठले भने, ३५ वर्षीय र ३९ वर्षीय युवाको संक्रमणले मृत्यु भएपछि हामीले थप बुझ्यौं । ३५ वर्षीयलाई क्यान्सर भएको र अर्का व्यक्ति दिनहुँ इन्सुलिन लिनुपर्ने मधुमेहका बिरामी भएको पायौं ।हाल कोभिड१९ को तेस्रो लहर मत्थर हुने क्रममा छ । पहिलो लहर करिब ९ महिना र दोस्रो लहर करिब ५ महिनासम्म चलेकामा तेस्रो लहर दुई महिनाभित्रै मत्थर भएको हो । तेस्रो लहरमा अस्पताल बसाइसमेत सामान्य रूपमा ३ देखि ५ दिनसम्म देखिएको छ । डा श्रेष्ठका अनुसार आईसीयू, भेन्टिलेटरमा भएकाहरूको लामै बसाइ भए पनि आमव्यक्ति ५ दिनभित्रै डिस्चार्ज हुने गरेका छन् । यसपटक प्रायः जसो बिरामीलाई सामान्य अर्थात् नेजल क्यानुलाले २३ लिटर प्रतिमिनेट अक्सिजन दिनुपरेको थियो । वीर अस्पतालमा तेस्रो लहरमा ७५ जनाको कोभिडले मृत्यु भएको थियो । जसमा करिब ६२ प्रतिशतले खोप लगाएका थिएनन् । अन्यमध्ये ३३ प्रतिशतले मात्र पूर्ण मात्राको खोप लगाएका थिए । त्रिवि शिक्षण अस्पतालमा तेस्रो लहरमा मृत्यु भएका ४० जनामध्ये प्रायः एक वा एकभन्दा बढी दीर्घरोग भएकाहरू थिए । शिक्षण अस्पतालमा मृत्यु भएकामध्ये करिब ४५ प्रतिशतले खोप लगाएको देखिएन । यसपटक सामान्य स्वस्थ व्यक्तिको मृत्यु देखिएन, त्रिवि शिक्षण अस्पताल, कोभिड कमिटीका सदस्य डा सविन थपलियाले भने । शिक्षण अस्पतालमा पहिलो लहरमा ३ सय ३० जना, दोस्रो लहरमा ४ सय २ जना र तेस्रो लहरमा ४० जनाको मृत्यु भएको थियो । शुक्रराज ट्रपिकल तथा सरुवा रोग अस्पताल टेकुमा माघयता ५ जनाको कोभिडले मृत्यु भएको अभिलेख छ । टेकु अस्पतालकी निर्देशक डामनीषा रावलका अनुसार मृत्यु भएका २ महिला र ३ पुरुष गरेर पाँचै जना कोमर्विड अवस्थाका थिए । उनीहरूमा एचआईभी, मधुमेह, दम, मिर्गौला फेललगायतका समस्या थियो । महामारी सुरु भएयता कोभिडले मुलुकभरमा ११ हजार ९ सय १७ जनाको मृत्यु भएको सरकारी तथ्यांक छ । शनिबारसमेत कोभिडले ४ जनाको मृत्यु भएको छ ।"
वार्षिकोत्सवमा उत्कृष्ट कान्तिपुरकर्मी पुरस्कृत,"(काठमाडौं)कान्तिपुर पब्लिकेशन्स् लिमिटेडले शनिबार २९ औं वार्षिकोत्सव मनाएको छ । कोभिड१९ महामारीका कारण पब्लिकेशन्स्ले यसपटक थापाथालीस्थित केन्द्रीय कार्यालयमै संक्षिप्त कार्यक्रम गरेको थियो । कार्यक्रममा पब्लिकेशन्स्का अध्यक्ष तथा प्रबन्ध निर्देशक कैलाश सिरोहियाले कान्तिपुर मिडिया ग्रुपलाई अझै परिष्कृत गर्दै अघि बढाउने बताए । कोरोना महामारीका बेला पनि सक्रियतापूर्वक काम गरेको भन्दै सम्पूर्ण कर्मचारीलाई उनले धन्यवाद दिए । कान्तिपुर दैनिकका प्रधान सम्पादक सुधीर शर्माले टिमवर्क ले कान्तिपुर सधैं अब्बल रहँदै आएकाले अझै यसमा निखार ल्याउने बताए । उनले नेपाली पत्रकारिता क्षेत्रका लागि कान्तिपुरको झन्डै ३० वर्ष महत्त्वपूर्ण कालखण्ड भएको उल्लेख गरे । पब्लिकेशन्स्का सहायक महाप्रबन्धक महेश स्वाँरले डिजिटल मिडियाको लहर बढिरहे पनि छापा माध्यम नै मूलधारको मिडिया भइरहेको बताए । पब्लिकेशन्स्ले वर्षभरि उत्कृष्ट काम गर्ने पत्रकार तथा कर्मचारीहरूलाई पुरस्कृत गरेको थियो । वर्षको उत्कृष्ट अवार्डसहित नगद पुरस्कारबाट कान्तिपुर दैनिकका मातृका दाहाल, ईकान्तिपुर अनलाइनका जयसिंह महरा, काठमान्डु पोस्टकी कृष्णा प्रसाईं र फोटो पत्रकार अनिश रेग्मी पुरस्कृत भए । प्रेस हेड अफिसबाट किरण खड्का, सर्कुलेसन विभागबाट रामकृष्ण घिमिरे, सुरेश पाण्डे, मार्केटिङबाट विनोद भट्ट, काठमान्डु पोस्ट तथा डिजिटल मार्केटिङबाट सन्तोषकुमार शर्मा, फाइनान्सबाट हिमाली शाक्यले पनि वर्षको उत्कृष्ट पुरस्कार पाए ।प्रोत्साहन पुरस्कार पाउनेहरूमा कान्तिपुर दैनिकका जनकपुर ब्युरो प्रमुख अजित तिवारी, कान्तिपुर दैनिककी विद्या राई, नारी मासिककी प्रकृति दाहाल, डिजाइनबाट रामकृष्ण श्रेष्ठ, कर्पोरेटबाट मीरा कुँवर, सेक्युरिटी गार्डबाट रामकृष्ण खत्री, सफाइबाट लुममाया बुदिना, भरतपुर क्षेत्रीय कार्यालयबाट सन्दीप पौडेल, पोखराबाट रामु गिरी र विराटनगरस्थित कार्यालयबाट रामकुमार बुढाथोकी छन् । सोही अवसरमा रेडियो कान्तिपुरकी केशु लामिछानेलाई वर्ष उत्कृष्ट पुरस्कार र कार्यक्रम प्रस्तोता रस्मिता प्रजापतिलाई प्रोत्साहन पुरस्कारबाट सम्मानित गरिएको थियो । स्थापना दिवसकै अवसर पारेर पब्लिकेशन्स्ले अन्य २१ जना कर्मचारीलाई पुरस्कृत गरेको थियो । पुरस्कृत हुनेहरूमा राजकुमार महरा, हिमालय काफ्ले, ईश्वर श्रेष्ठ, हीरालाल खतिवडा, वसन्त अर्याल, ठाकुरबहादुर समारी, यज्ञबहादुर गिरी, हरेराम थापा, पशुपति सुवेदी, हरिराम नेपाल, बिकाउ ठाकुर, परशुराम फुयाँल, ध्रुव तामाङ, रवीन्द्र सापकोटा, पुरुषोत्तम अधिकारी, प्रशान्त श्रेष्ठ, रोशन थापा, रामु चौधरी, तुलसीराम महर्जन, श्याम खड्का र डिल्लीबहादुर कार्की छन् ।"
राप्रपा नेपालले राजसंस्था केन्द्रित राजनीति नगर्ने,"काठमाडौं (कास) राप्रपा नेपालका अध्यक्ष कमल थापाले अब राजा वा राजसंस्था केन्द्रित राजनीति नगर्ने बताएका छन् । उनले राजसंस्थालाई सम्मान भने गर्ने जनाएका छन् ।राष्ट्रिय सभामा शनिबार आयोजित पार्टी घोषणा कार्यक्रममा थापाले नयाँ विचारसहित जनता केन्द्रित राजनीति गर्ने उद्घोष गरेका छन् । राप्रपा नेपाल संविधान र संवैधानिक व्यवस्थासँग सहकार्य गर्छ । लोकतान्त्रिक मूल्य र मान्यतामा विश्वास गर्छ, उनले भने, जनतामा आधारित राजनीति र लोकतान्त्रिक प्रणाली अबको हाम्रो बाटो हुनेछ ।तत्कालीन राजा पृथ्वीनारायण शाहदेखि वीरेन्द्र शाहसम्मलाई स्मरण गरेका थापाले पूर्वराजा ज्ञानेन्द्र शाहको भने नाम लिएनन् । उनले राष्ट्रिय एकीकरणमा पृथ्वीनारायण शाह, प्रजातन्त्र स्थापनामा त्रिभुवन शाह, नेपालको आधुनिकीकरण र राष्ट्रियताको संवर्द्धनमा महेन्द्र शाह र पूर्वाधार विकासमा वीरेन्द्र शाहले योगदान गरेको भन्दै प्रशंसा गरेका थिए । केही वर्षयताका पटकपटकका घटनाक्रमले राजसंस्था संविधानको परिधिभित्र राष्ट्रियता र एकताको प्रतीकका रूपमा रहन सक्नेबारे गम्भीर प्रश्न र आशंका खडा भएको छ, उनले भने ।"
एमसीसीले कांग्रेस एक ढिक्का,"(काठमाडौं)१४ औं महाधिवेशनपछि गुटगत ध्रुवीकरण कायमै रहेको सत्तारूढ दल नेपाली कांग्रेसमा अमेरिकी अनुदानसम्बन्धी परियोजना एमसीसीले नेताहरूबीचको दूरी घटाउने काम गरेको छ । यस मुद्दामा पार्टीभित्रका विचार समूहहरू एक ठाउँमा छन् । सभापति शेरबहादुर देउवाले विपक्षी खेमाका नेतालाई एमसीसी मामिलामा बढी जिम्मेवारी मात्र दिएका छैनन्, उनीहरूबीच मन माझामाझ पनि भएको छ ।कांग्रेसले सरकारबाहिर रहेका बेला २०७६ पुसमै एमसीसीको पक्षमा आफ्नो धारणा स्पष्ट पारेको थियो । उतिबेला एमसीसीविरुद्ध षड्यन्त्र भएको भन्दै तत्काल संसद्मा लगेर अनुमोदन गर्न पार्टीले सरकारसँग माग राखेको थियो । तत्कालीन सत्तारूढ नेकपाभित्र तीव्र मतभेद भइरहँदा कांग्रेसले अनुमोदन प्रक्रियामा सरकारलाई सघाउने निर्णय सुनाएको थियो । पछिल्लो साता सम्पन्न केन्द्रीय कार्यसम्पादन समिति र संसदीय दल बैठकले पनि एमसीसीबारे दुई वर्षअघिकै निर्णय नवीकरण गरेको छ । सभापति शेरबहादुर देउवाले एमसीसीलाई १४ औं महाधिवेशनपछि पार्टीभित्र खलबलिएको एकतालाई बलियो बनाउने अवसरका रूपमा उपयोग गरेका छन् । माघ २७ मा सुरु भएको केन्द्रीय कार्यसम्पादन समितिको बैठकमा प्रस्तावित ९ वटा एजेन्डामा एमसीसी समेटिएको थिएन । तर, देउवाले नेता रामशरण महतलाई यसबारे ब्रिफिङ गर्ने जिम्मा दिँदै एजेन्डा प्रवेश गराए । महत पार्टीभित्र देउवाका आलोचकका रूपमा चिनिन्छन् । अहिले उनी सरकारको प्रवक्ता झैं एमसीसीको बचाउमा सक्रिय छन् । एमसीसीमा देशको हितबाहेक अरू थोक छैन, त्यही भएर कांग्रेसले अनुमोदन गर्ने निर्णय गरिसकेको छ, उनको भनाइ छ, यसलाई असफल बनाएर देशमा पुनः अस्थिरता निम्त्याउने र राष्ट्रियअन्तर्राष्ट्रिय चलखेल गर्ने षड्यन्त्र हुँदै छ । यसो हुन नदिनु कांग्रेसको प्रमुख दायित्व हो ।एमसीसी कहिले र कसरी अनुमोदन गर्ने भन्ने विषयमा कार्यसम्पादन समिति बैठकमा नेताहरूको मत बाझिए पनि यथाशीघ्र संसद्बाट अनुमोदन गर्ने सभापतिको मूल धारणामा भने खुलेर कसैले विमति राखेनन् । महाधिवेशनमा सभापतिका निकटतम प्रतिस्पर्धी रहेका नेता शेखर कोइरालाले समेत पाँचबुँदे लिखित धारणा राख्दै सम्भव भए राजनीतिक दलहरूको सहमतिबाट, नभए पनि सार्वभौम संसद्मा संसदीय प्रक्रियामार्फत यथाशीघ्र निकास दिनुपर्ने बताए । उनको भनाइ थियो, एमसीसीबारे गठबन्धनमा सहमति नजुट्ने र संसदीय प्रक्रियामा पनि लान नदिने हो भने अहिलेको गठबन्धन, सरकार, हाम्रो पार्टी र संसद्को क्षमतामाथि गम्भीर प्रश्नहरू तेर्सिने देख्दै छु । एमसीसी र गठबन्धनबारे कोइरालाको यो भनाइ सभापति देउवाको धारणासँग मेल खान्छ । देउवाले सत्तारूढ दलका नेताहरूमाथि यिनै प्रश्न तेर्स्याएर निरन्तर दबाब सिर्जना गरिरहेका छन् । कोइरालाले बैठकमा राखेका धारणा नै गठबन्धन बैठकमा देउवाको धारणा हुने गरेका छन् । आफूलाई गलत लाग्दा पार्टी नेतृत्वको लाइनविपरीत बोल्न र त्यहीअनुसार माहोल बनाउन सक्ने महामन्त्री गगन थापा पनि एमसीसीको सवालमा देउवाका सारथि बनेका छन् । महामन्त्री भएपछि पहिलो पटक पुस ४ मा एमसीसीबारे छलफल गर्न आयोजित सर्वदलीय बैठकमा देउवाले उपसभापति पूर्णबहादुर खड्का र नेता रामचन्द्र पौडेलसँगै थापालाई पनि बोलाएका थिए । बिहीबार आयोजित गठबन्धन बैठकमा पनि खड्का, कृष्णप्रसाद सिटौलासँगै थापा निम्त्याइएका थिए । उक्त बैठकमा थापाले संसद्मा संकल्प प्रस्ताव पारित गरेर एमसीसी अनुमोदन गर्न सकिने विकल्प प्रस्तुत गरेका थिए । सरकारले संसद्मा एमसीसी सम्झौतासँगै त्यसमाथि उब्जिएका आशंकाबारे घोषणा (डिक्लिरेसन), नेपालको चासोपछि अमेरिकी सरकारको धारणा र संकल्प प्रस्ताव एकैसाथ संसद्मा लैजान सकिने उनको भनाइ थियो । जुनजुन बुँदामा आशंका छन्, तिनमा हाम्रो पोजिसन यो हो, त्यहीअनुसार एमसीसी सम्झौतालाई मानेका छौं भनेर संकल्प प्रस्ताव पास गर्न सकिन्छ, आफूले राखेको विकल्पबारे महामन्त्री थापाले भने, भविष्यमा यसभन्दा तलमाथि भयो भने सम्झौता भंग गर्न अन्तर्राष्ट्रिय कानुनले समेत सुविधा दिएको छ । एमसीसीको सन्दर्भमा महामन्त्री थापा सरकारलाई सजिलो बनाउने लाइनमा स्पष्ट देखिन्छन् । पहिले एमसीसीलाई संसद्मा लगौं, त्यसपछि छलफल गर्न, पासफेल गर्न वा संकल्प प्रस्ताव पनि पारित गर्न सक्छौं, उनले भने, त्यसैले सत्ता साझेदार दलले इमानदारीपूर्वक कर्तव्य निर्वाह गर्नुपर्छ ।पछिल्लो समय सभापति देउवासँग तिक्ततापूर्ण सम्बन्ध रहेका नेता मीनेन्द्र रिजालसमेत एमसीसी प्रकरणमा देउवादूत बनेका छन् । उनले बिहीबार बिहान प्रमुख प्रतिपक्षी दल एमालेका अध्यक्ष केपी शर्मा ओलीलाई उनको निवासमै भेटेर एमसीसी अनुमोदनमा सरकारलाई सघाउन आग्रह गरेका थिए । शेखर कोइराला समूहबाट महामन्त्री लडेका रिजालले पराजित भएपछि नैतिकताका आधारमा राजीनामा दिएका थिए । उनलाई राजीनामा दिन बाध्य पार्ने अर्को नैतिक दबाब थियो स्वयंले महाधिवेशनमा देउवाबारे गरेको टिप्पणी । उनले महाधिवेशनपछि देउवा पार्टीको पूर्वसभापति हैसियतमा रहने दाबी गरेका थिए । आफैं मन्त्री रहेको सरकारका प्रधानमन्त्रीलाई गिराएर टिप्पणी गर्नु र प्रधानमन्त्रीले पुनः सभापति जित्नुले उहाँ (रिजाल) लाई नैतिक रूपमा समस्या भएको हो, उनी निकट एक नेताले भने, सम्भवतः त्यही कारण देउवाले अन्य जुनियर नेतालाई केन्द्रीय सदस्य मनोनीत गर्दा उहाँलाई केन्द्रीय समितिबाहिरै राख्नुभएको छ । सभापति देउवाले स्थानीय तह निर्वाचनको सन्दर्भमा पार्टीभित्रैबाट फरक मतको सामना गर्नुपर्यो । अन्ततः उनी संवैधानिक र कानुनी प्रावधानअनुसार वैशाखमा निर्वाचनको मिति तोक्न बाध्य भए । संस्थापनइतर कोइराला समूहले वैशाखजेठमै निर्वाचन मिति तोक्न दबाब दिएको थियो । निर्वाचनमा चुनावी गठबन्धन गर्ने कि नगर्ने भन्नेबारे मतभेद कायमै छन् । यसले प्रधानमन्त्रीसमेत रहेका देउवालाई निर्णय प्रक्रिया र कार्यान्वयनमा अप्ठेरो पार्ने गरेको छ । एमसीसीमा भने पार्टीभित्रका आन्तरिक प्रतिस्पर्धीको बलियो साथ रहँदा उनको मनोबल उच्च छ । त्यही बलमा प्रधानमन्त्री देउवा सत्ता साझेदार दलका साथै विपक्षी दललाई पनि आफ्नो एजेन्डामा कन्भिन्स गर्न सकिने विश्वासमा छन् । एमसीसी अनुमोदन गर्ने सन्दर्भमा आवश्यक परे जुनसुकै कदम चाल्न पार्टी नेताहरूको समर्थन छ, उनीनिकट एक नेताले भने, त्यसैले पछिल्लो समय उहाँले गठबन्धन भत्किने वा आगामी निर्वाचनमा क्षति हुने जोखिमबारे चिन्ता गर्न छाड्नुभएको छ ।एमसीसीले कांग्रेसलाई एकढिक्का बनाउँदै गर्दा पार्टीभित्र देखिएका अन्य मतभेद स्वतः मत्थर भएका छन् । स्थानीय तह निर्वाचनमा चुनावी समीकरण गर्ने विषय पनि गौण बनेको छ । कार्यसम्पादन समिति बैठकमा केही नेताहरूले यसबारे बोले पनि सभापति देउवाले अहिले समय नभएको भन्दै थप नबोल्न रुलिङ गरेका थिए । पछिल्लो समय देउवासँग निकट रहेका नेताहरू रामचन्द्र पौडेल, कृष्णप्रसाद सिटौलालगायत समीकरणको पक्षमा छन् भने कोइराला समूहले यसको विपक्षमा माहोल सिर्जना गरिरहेको छ । एमसीसी अनुमोदनकै सन्दर्भमा पनि पार्टीभित्र गठबन्धनको भविष्यलाई लिएर दुईथरी मत छन् । गठबन्धन भत्काएर भए पनि एमसीसी पास गर्नुपर्ने कोइराला समूहका नेताहरूको लाइनमा देउवा समूहकै कतिपय नेता सहमत देखिन्छन् । केन्द्रीय सदस्य नैनसिंह महर कार्यसम्पादन समिति बैठकमा औपचारिक एजेन्डाका रूपमा प्रस्तावित नभए पनि एमसीसीबारे साझा धारणा बन्नु कांग्रेसका लागि सुखद सन्देश रहेको बताउँछन् । पार्टीभित्रका समस्याबारे भविष्यमा छलफल होला तर अहिले कांग्रेस एक छ भन्ने सन्देश गएको छ, उनले भने ।"
'एमसीसी अनुमोदन गर्नेनगर्ने नेपालकै निर्णय',"(काठमाडौं)अमेरिकाले मिलेनियम च्यालेन्ज कर्पोरेसन (एमसीसी) सँगको अनुदान सम्झौता अनुमोदनका विषयमा सार्वभौम लोकतान्त्रिक मुलुकका रूपमा नेपालले नै निर्णय गर्ने जनाएको छ । चीनले शुक्रबार अमेरिकाले नेपालमा मिचाहा कूटनीति प्रयोग गरेको उल्लेख गर्दै त्यसको आफूले प्रतिवाद गर्ने चेतावनी दिएको भोलिपल्ट काठमाडौंस्थित अमेरिकी दूतावासले उक्त धारणा बाहिर ल्याएको हो । अमेरिकी दूतावासले शनिबार जारी गरेको विज्ञप्तिमा भनिएको छ, नेपाली नेताहरूले एमसीसीको अनुमोदन गर्छन् या गर्दैनन् भन्ने निर्णय एउटा सार्वभौम लोकतान्त्रिक मुलुकका रूपमा नेपालले गर्ने हो र यो केवल नेपालको निर्णय हो । बेइजिङमा शुक्रबार आयोजित पत्रकार सम्मेलनमा चिनियाँ विदेश मन्त्रालयका प्रवक्ता वाङ वन पिनले अमेरिकाले नेपालसँग सहकार्यका नाममा मिचाहा कूटनीति सुरु गरेको टिपणी गरेका थिए । चीनले यसको प्रतिवाद गर्नेछ, उनले भनेका थिए । बेइजिङको उक्त अभिव्यक्तिलाई लक्ष्य गरेर अमेरिकी दूतावासले विज्ञप्ति जारी गरेको हो । अमेरिकी दूतावासको विज्ञप्तिमा नेपाल र अमेरिकाबीचको सम्बन्ध ७५ औं वर्षमा रहेको र यसबीचमा नेपालमा विशाल परिवर्तनहरू भएको उल्लेख छ । यी परिवर्तनमा हामी नेपालको साथमा उभिएका छौं र हामीले नेपाललाई विकास सहायता, विपद् प्रतिकार्य तथा पूर्वतयारी सहयोग, शिक्षा र स्वास्थ्य कार्यक्रमका साथै थप माध्यमबाट मदत गरेका छौं, विज्ञप्तिमा भनिएको छ । एमसीसीको ५० करोड डलर अनुदान अमेरिकी जनताका तर्फबाट उपहार एवं दुई मुलुकबीच साझेदारीका रूपमा रहेको जनाएको छ । एमसीसीको अनुदानले नेपालमा रोजगारी र पूर्वाधार ल्याउने र त्यसले नेपालीको जीवनमा सुधार गर्ने विज्ञप्तिमा उल्लेख छ । यो परियोजनाका निम्ति नेपाल सरकार र नेपाली जनताबाट नै आग्रह गरिएको हो र यसलाई पारदर्शी रूपमा गरिबी न्यूनीकरण गर्ने तथा नेपालको अर्थतन्त्रमा वृद्धि गर्ने किसिमले तयार पारिएको छ, दूतावासको विज्ञप्तिमा भनिएको छ । एमसीसी सम्झौता अनुमोदनका सम्बन्धमा निर्णय लिन ढिलाइ हुँदै जाँदा अन्तर्राष्ट्रिय रूपमै टकराव देखिन थालेको हो । अनुदान सम्झौता लिने वा नलिने विषयमा पछिल्लो समय नेपालमाथि अमेरिका र चीनले दबाब सिर्जना गरिरहेका छन् । दक्षिण तथा मध्यएसिया हेर्ने अमेरिकी सहायक विदेशमन्त्री डोनाल्ड लुले गत माघ २७ मा प्रधानमन्त्री शेरबहादुरसहित तीन नेतालाई फोन गरेर एमसीसी सम्झौता अनुमोदन नभए नेपालसँगको सम्बन्ध पुनर्विचार गर्ने चेतावनी दिएका थिए । नेपालस्थित अमेरिकी राजदूत र्यान्डी बेरीले शुक्रबार एमसीसीका विषयलाई लिएर हिंसा हुने वा हिंसा भड्काउने विचार स्वीकार्य नहुने धारणा सामाजिक सञ्जाल ट्विटरमार्फत सार्वजनिक गरेका थिए । त्यही दिन चिनियाँ विदेश मन्त्रालयका प्रवक्ता वाङले एमसीसी सम्झौताका विषयमा टिप्पणी गर्दै भनेका थिए, नेपालले आफ्नो विकासको स्वतन्त्र बाटो रोज्न र साझेदार चयन गर्न सक्छ । त्यसमा छिमेकी र विकास साझेदार मुलुकको नाताले चीन समर्थन गर्छ । एमसीसी सम्झौता अनुमोदन गर्ने वा नगर्ने सर्वाधिकारसम्पन्न नेपालको सार्वभौम संसद्ले भने अमेरिकालाई कुनै निर्णय दिएको छैन र अमेरिकी दबाबबारे चीनसँग गुहार पनि मागेको छैन ।"
४६ वडामा छैन एम्बुलेन्स,"(सिन्धुली)सिन्धुलीका ४६ वडा अझै एम्बुलेन्सविहीन छन् । ९ वटा स्थानीय तहका ७९ वडामध्ये हालसम्म ३३ वटामा मात्र एम्बुलेन्स सेवाको सुविधा छ । यी सबै वडामा १ सय ७ वटा सरकारी स्वास्थ्य संस्था छन् । तीमध्ये ३२ वडाका स्वास्थ्य संस्थामा एम्बुलेन्स सुविधा रहेको स्थानीय तहले जनाएका छन् । सुनकोसी गाउँपालिकाका सबै वडा एम्बुलेन्स सेवाको पहुँचभित्र छन् । ७ वटा वडा रहेको पालिकाका सबै वडामा एम्बुलेन्स सुविधा रहेको अध्यक्ष दीपा बोहोरा दाहालले बताइन् । उनका अनुसार पालिकामा ७ वटै वडामा गरी ११ स्वास्थ्य संस्था छन् ।कमलामाई नगरपालिकाका १४ वडामध्ये १, ३, ६, ८, ९, र ११ मा मात्रै एम्बुलेन्स सेवा छ । कमलामाई नगरपालिकामा १४ वटा सरकारी स्वास्थ्य संस्था रहेको नगरपालिका स्वास्थ्य शाखा संयोजक सुरेश पासवनले बताए । तीनपाटन गाउँपालिकाका ११ वटा वडामध्ये १ र ११ मा मात्रै एम्बुलेन्स सेवा छ । गाउँपालिकाका अध्यक्ष कर्णबहादुर थापाले बाँकी ९ वटा वडामा एम्बुलेन्स सेवा उपलब्ध नभएको जनाए । फिक्कल गाउँपालिकाका ६ वटा वडामध्ये २ र ५ मा मात्र एम्बुलेन्स सुविधा छ । गोलन्जोर गाउँपालिकाका ७ वडामध्ये वडा नम्बर ३ मा मात्रै एम्बुलेन्स छ । यसैगरी, दुधौली नगरपालिकाका १४ वडामध्ये १, ५, ६, ९, ११, १२, १३ र १४ मा एम्बुलेन्सको सुविधा रहेको छ । नगरपालिकामा १६ वटा सरकारी स्वास्थ्य संस्था रहेका छन् । घ्याङलेख गाउँपालिकाका ५ वडामध्ये वडा नं ३ मा मात्रै एम्बुलेन्स छ भने १० वटा स्वास्थ्य संस्था छन् । झन्झटिलो प्रक्रियाका कारण एम्बुलेन्स खरिदका लागि समस्या भएको अध्यक्ष जगतबहादुर भोलनले बताए । मरिण गाउँपालिकाका ७ वटा वडामध्ये ३, ६ र ७ मा मात्रै एम्बुलेन्स छ । हरिहरपुरगढी गाउँपालिकाका ८ वटा वडामध्ये २, ४ र ७ मा एम्बुलेन्स छ । मरिणमा ९ वटा र हरिहरपुरगढीमा ११ वटा स्वास्थ्य संस्था छन् ।"
बालबालिकामा मुटुको समस्या बढ्दो,"(दोलखा)विद्यालय जाने उमेर समूहका बालबालिकामा मुटुको समस्या बढ्दो पाइएको छ । विद्यालयमै पुगेर गरिएको परीक्षणमा मुटुमा प्वाल पर्ने तथा सानै उमेरमा बाथको समस्या हुने बालबालिकाको संख्या उच्च देखिएको हो । तामाकोसी गाउँपालिका५ किर्नेटारको सामुदायिक विद्यालयमा ५ वर्षमाथिका बालबालिकामा मुटु परीक्षण गर्दा ६ जना बालबालिकामा बाथ र मुटुमा प्वाल परेको देखिएको हो । नेपाल हर्ट फाउन्डेसनको सहयोगमा धुलिखेल अस्पतालले विद्यालयका १ सय ६ जना बालबालिकामा ईसीजी र भिडियो एक्सरे गरिएको थियो । तीमध्ये ६ जनामा मुटुमा समस्या देखिएको बाल मुटुरोग विशेषज्ञ अनिश जोशीले बताए । अस्पतालले समुदायमै केन्द्रित रहेर निःशुल्क बालबालिकाको मुटुको स्क्रिनिङ गरिरहेको छ । सामान्यतया एक हजार जनामा परीक्षण गर्दा एक जनामा बाथरोग देखिन्छ । श्रेष्ठका अनुसार ३ सय जनाको परीक्षण गर्दा १२ जना बालबालिकामा मुटुमा समस्या देखिएको छ । सुगम भेगका बालबालिकामा मुटुमा समस्या देखिएको छ । चार जना बालबालिकामा जन्मजात मुटुमा प्वाल देखिएको उनले बताए । अन्य ८ जनामा भने बाथ हुन सक्ने उनले जनाए । पछिल्लो समयमा बालबालिकाको मुटुमा समस्या देखिनु खानपान र प्रदूषणका कारण भएको उनले बताए । सानै उमेरमा बालबालिकाको मुटुको परीक्षण गरिएन भने समस्या हुन्छ, उनले भने, संवेदनशील अंग भएकाले परीक्षण गरियो भने तत्काल उपचार सम्भव हुन्छ । बालबालिकामा मुटुमा समस्या देखिएपछि निमोनिया हुने र तौल कम हुने उनले बताए । बालबालिकाको घाँटीमा हुने समस्या समयमै परीक्षण नगरिए मुटुमा समस्या देखिने उनले बताए । बालबालिकामा घाँटीमा समस्या देखिएपछि तत्काल उपचार गर्नुपर्छ, उनले भने, घाँटीको समस्या तत्काल उपचार नभए त्यसले मुटुमा असर गर्छ । बालबालिकाको मुटुको उपचार सरकारले निःशुल्क गर्दै आएको छ । तर अभिभावकले सावधानी नअपनाउँदा बालबालिकामा मुटुको समस्या बढ्दो छ । दुर्गम भेगका बालबालिकामा मुटुको धेरै समस्या रहेको हुन सक्ने चिकित्सक श्रेष्ठले बताए । खासगरी कोरोना महामारीपछि बालबालिकाको मुटुमा समस्या बढ्दै गएको उनले बताए । गाउँघरमा कतिपय कोरोना संक्रमित बालबालिकाको समयमै परीक्षण र उपचार नहुँदा मुटुमा समस्या आएको हुन सक्ने उनको भनाइ छ । दुर्गम भेगका बालबालिकाको कोरोनाका बेला परीक्षण र उपचार भएन, उनले भने, त्यसको असर अहिले मुटुमा देखिएको छ, हामी थप अध्ययन गरिरहेका छौं । मुटु परीक्षणको सचेतनाका लागि गाउँमै पुगेर परीक्षण गर्ने तयारी भइरहेको उनले बताए । उनका अनुसार सबैभन्दा बढी समस्या ५ देखि १५ वर्ष उमेर समूहका बालबालिकामा देखिएको छ । अहिले मुटुमा देखिएको समस्या निको पार्न शल्यक्रिया गर्नुपर्ने पनि हुन सक्ने श्रेष्ठले बताए । उनीहरूको उपचार निःशुल्क हुन्छ । थप परीक्षणका लागि सम्पर्कमा आउनु भनेका छौं, उनले भने, यी बालबालिकालाई निरन्तर फलोअप गरेर उपचार गर्छौं । जन्मजात मुटुमा प्वाल परेका ४ बालबालिकाको समयमै उपचार गरिने र अन्य ८ जनामा थप परीक्षण गरिने उनले जनाए । त्यस्तै, गर्भवतीका बेला नियमित जाँच नगराउँदा पनि बालबालिकाको मुटुमा असर देखिने उनले जनाए । अर्को कुरा गर्भवती हुँदा पोषण नपुगेको खण्डमा पनि त्यस्तो समयस्या हुन्छ, उनले भने ।"
राजमार्गमा सेनेटरी प्याड वितरण,"धादिङ (कास) धादिङको बेनिघाटको मुख्य बजार, मानिसहरूको आवातजावत, पृथ्वी राजमार्गमा गुडिरहेका सवारीसाधनको लस्कर । त्यही राजमार्गकै छउैमा लेखिएको छ, यहाँ निःशुल्क सेनेटरी प्याड पाइन्छ । बेनिघाट रोराङ गाउँपालिका५ बेनिघाट बजार क्षेत्रमा राखिएको केन्द्रबाट प्याड आवश्यक परेका किशोरी तथा महिलाहरूले निःशुल्क लिन सक्छन् । स्थानीय युवाको सहयोगमा सञ्चालनमा ल्याइएको प्याड वितरण केन्द्रलाई गाउँपालिका र प्रहरीले पनि सहयोग गरेका छन् । महिनाबारी अझै पनि लज्जाको विषयसँग जोडिन्छ । सहज रूपमा महिनाबारी व्यवस्थापनका लागि सेनेटरी प्याड अति आवश्यक रहेको केन्द्र स्थापनामा जुटेका दिपेश कँडेलले बताए । महिनाबारीको सहज व्यवस्थापन गर्न पर्याप्त सेनेटरी प्याड हुनु अझै पनि नेपालका अधिकांश महिलाका लागि सपना जस्तै हो । यसैलाई मध्यनजर गर्दै निःशुल्क प्याड वितरण केन्द्र स्थापना गरेका छौं, कँडेलले भने । सुरुमा खुला ठाउँमा प्याड केन्द्र राख्दा महिलाहरू नआउने हुन् कि भन्ने डर पनि थियो । तर अत्यावश्यक परेकाले सहज रूपमा लैजान थालेको उनले बताए । राजमार्गका अन्य स्थानमा पनि यस्तै प्याड केन्द्र बनाउने योजनामा लागेको कँडेलको भनाइ छ । सरकारले आर्थिक वर्ष ०७६७७ मा सामुदायिक विद्यालयका छात्रालाई निःशुल्क सेनेटरी प्याड दिने घोषणा गरेको थियो । तर अहिलेसम्म कतिपय विद्यालयमा पुगेकै छैन । शिक्षा विज्ञान तथा प्रविधि मन्त्रालयअन्तर्गत शिक्षा तथा मानव स्रोत विभाग केन्द्रले सबै स्थानीय तहलाई परिपत्र गरे पनि हालसम्म प्याड वितरण कार्यान्वयनमा नआएको हो । धादिङका केही स्थानीय तहले भने विद्यालयमा निःशुल्क सेनेटरी प्याड वितरण गर्दै आएका छन् ।पहिले महिनाबारी भएपछि ४५ दिनसम्म विद्यालय नजाने छात्राहरू प्याड पाएपछि नियमित विद्यालय जाने गरेका छन् । बहाना बनाएर घरमै बस्नुपर्ने बाध्यता विस्तारै हटेको उनीहरूको भनाइ छ ।"
मानव अधिकार उल्लंघनका घटना बढ्दै,"हेटौंडा (कास) वाग्मती प्रदेशमा मानव अधिकार उल्लंघन र ज्यादतीका घटनाहरू वृद्धि भएका छन् । सन् २०२१ मा मानव अधिकार उल्लंघन र ज्यादतीका घटनामा १ हजार १ सय ८३ जना पीडित भएका छन् । सन् २०२० मा मानव अधिकार उल्लंघन र ज्यादतीका घटनामा १ हजार ९२ जना पीडित भएका थिए । अनौपचारिक क्षेत्र सेवा केन्द्र (इन्सेक) ले शनिबार सार्वजनिक गरेको नेपाल मानव अधिकार वर्ष पुस्तक २०२२ मा एक वर्षमा वाग्मती प्रदेशमा मानव अधिकार उल्लंघन र ज्यादतीका घटनामा पीडित हुनेको संख्या बढी भएको उल्लेख गरिएको छ । २०२१ मा मानव अधिकार उल्लंघनका घटनामा ३४ जना महिला र २ सय ४९ पुरुष गरी जम्मा २ सय ८३ जना तथा ज्यादतीका घटनामा ८ सय ४२ जना महिला, ४८ जना पुरुषसहित जम्मा ८ सय ९० जना पीडित भएको अभिलेख भयो । यो संख्या गत वर्षको भन्दा ८१ बढी हो । हिरासतमा रहेका एक पुरुषसहित ५७ जनाको कारागारमा मृत्यु भएको छ । जसमध्ये ५ बन्दीको कोरोनाका कारण मृत्यु भएको थियो । महिलाविरुद्ध हुने सबै प्रकारका दुर्व्यवहार घटनामा सन् २०२१ मा यस प्रदेशमा ३ सय ८९ जना पीडित भएको प्रतिवेदनमा उल्लेख छ । यस वर्ष बेचबिखनका प्रयासका घटनामा ७ जना पीडित भएका छन् । बलात्कारका घटनामा ३ सय ३, यौन दुर्व्यवहारको घटनामा ३ बालकसहित १ सय ७ जना पीडित भएका जनाइएको छ ।"
१७३ मिटर अग्लो बन्जी बन्दै,"(सिन्धुपाल्चोक)हेलम्बु गाउँपालिका१ मा बन्ने झोलुंगे पुलमा साहसिक खेल बन्जी जम्प को संरचना निर्माण अन्तिम चरणमा पुगेको छ । पाङगाङ्मा र धवागाङ गाउँलाई जोड्ने गरी निर्माणाधीन ३७० मिटर लामो झोलुंगे पुलमा १७३ मिटर अग्लो बन्जी जम्प निर्माण हुने आयोजनाका सबइन्जिनियर शेरबहादुर राईले बताए । उनका अनुसार दुवैतर्फको मुख्य आधार संरचनाको काम सकिएको छ । लट्ठा र तार टाँग्ने काम भइरहेको छ ।प्रदेशको भौतिक पूर्वाधार विकास मन्त्रालयअन्तर्गत सडक पूर्वाधार निर्देशनालयले ५ करोड ३९ लाख रुपैयाँमा उक्त संरचना बनाउन १८ महिनाको समय दिइएको थियो । २०७६ सालमा थलिए पनि मेलम्ची बाढी तथा कोरोना महामारीका कारण हालसम्म ८५ प्रतिशत मात्रै काम सकिएको राईले बताए । बन्जीको एनएल कन्सल्टेन्सीले विस्तृत परियोजना प्रतिवेदन (डीपीआर) तयार पारेको हो । सरकारको हन्ड्रेड डेस्टिनेसन्स मा परेको हेलम्बुमा पर्यटकलाई थप आकर्षण गर्न साहसिक खेलकुद बन्जी जम्पको संरचना निर्माण गरिएको हेलम्बु गाउँपालिका प्रमुख निमा ग्याल्जेन शेर्पाले बताए ।हेलम्बुलाई पर्यटकीय क्षेत्रका रूपमा विकास गर्न विभिन्न योजना निर्माण र कार्यान्वयनलाई तीव्रता दिँदै छौं । ग्रेट ट्रेल, बन्जी जम्प, झरना भ्युदेखि गोसाइँकुण्ड जोड्ने पदमार्गलगायत दर्जनौं काम भइरहेका छन्, उनले भने । पुल र बन्जीको संरचना तयार भएपछि प्राविधिक व्यवस्था मिलाएर खेलको सुरुवात गरिने उनले बताए । प्रदेश सरकारको लगानी रहे पनि बन्जीको निर्माण र सञ्चालनमा गाउँपालिकाले समन्वय र व्यवस्थापन गरिरहेको छ । हाल जिल्लामै भोटेकोसी गाउँपालिकाको मार्मिङ र लिस्तीकोट जोड्ने आइतबारे पुलमा १६० मिटर उचाइको बन्जी जम्प सञ्चालनमा छ । पुल बनेपछि एक गाउँबाट अर्को गाउँमा पुग्न लाग्ने ५ घण्टाको समय ५ मिनेटमा छोटिने पनि शेर्पाले दाबी गरे । ह्योल्मो जातिको मुख्य बसोबास रहेको हेलम्बु बौद्ध धर्मको दृष्टिकोणमा महत्त्वपूर्ण मानिन्छ ।"
सञ्चालनमा आयो सूर्यविनायक अस्पताल,"भक्तपुर (कास) सूर्यविनायक नगरपालिकाले शनिबारबाट औपचारिक रूपमा २५ शय्याको सूर्यविनायक नगर अस्पताल सञ्चालनमा ल्याएको छ । सूर्यविनायक८ जगातीस्थित भक्तपुर इँटा तथा टायल उद्योग प्रालिले लिजमा प्रयोग गर्दै आएको २ सय ६० रोपनी सरकारी जग्गामध्ये २५ रोपनी क्षेत्रफलमा अस्पताल सञ्चालन सुरु भएको वडाध्यक्ष एवं नगरपालिकाका सामुदायिक शाखाका संयोजक किरण थापाले बताए । अस्पतालको उद्घाटन शनिबार पूर्वप्रधानमन्त्री एवं नेकपा एमालेका अध्यक्ष केपी शर्मा ओलीले गरे । अस्पतालमा ५ आईसीयू, १० एचडीयू र इमर्जेन्सी १० शय्या तयारी अवस्थामा छन् । नगरपालिकाले अक्सिजन प्लान्टसहित एक्सरे, फार्मेसीलगायतको व्यवस्था गरेको नगरप्रमुख वासुदेव थापाले बताए । भक्तपुर२ का सांसद महेश बस्नेतको सांसद विकास कोष, नगरपालिका र केन्द्रीय सरकारको समन्वयमा करिब साढे ८ करोड रुपैयाँ लागतमा अस्पताल सञ्चालनमा आएको हो ।"
१० कैदीको सजाय मिनाहा,हेटौंडा (कास) ७२ औं राष्ट्रिय प्रजातन्त्र दिवसका अवसरमा क्षेत्रीय कारागार भीमफेदीका १० जना कैदीको सजाय मिनाहा भएको छ । मन्त्रिपरिषद् सिफारिसमा राष्ट्रपति विद्यादेवी भण्डारीले देशभरका ५ सय १ कैदीहरूको सजाय मिनाहा र १२ जनालाई आममाफी दिएसँगै क्षेत्रीय कारागार भीमफेदीबाट १० जना कैदीले सजाय मिनाहा पाएका हुन् । भीमफेदी कारागारका निमित्त प्रमुख जेलर केदारप्रसाद सापकोटाका अनुसार सजाय मिनाहा पाएका कैदीहरू शनिबार छुटिसकेका छन् ।
दाइजो नपाउँदा हिंसा,"(रौतहट)काखमा रहेकी डेढ वर्षकी दुधे बालिका घरीघरी दूध पिउन खोज्थिन् । छेउमै साढे ६ वर्षका बालक एकोहोरो आमालाई हेर्थे र टोलाउँथे । आमा भने सुँक्कसुँक्क गर्दै आफूले भोगेको पीडा सुनाइरहेकी थिइन् । चन्द्रपुर६ की २४ वर्षीया रोशनीकुमार साहले शनिबार सञ्चारकर्मीसामु श्रीमान्ले दिने यातना र हिंसाको वृत्तान्त सुनाइन् । पछिल्लो समय कुटपिट र यातना बढी हुन थालेपछि पत्रकार सम्मेलन गर्न बाध्य भएँ, उनले भनिन् । उनका श्रीमान् मिश्रीलाल साह चन्द्रपुर नगरपालिकाका अधिकृत हुन् । २०७० जेठ १७ गते उनीहरूको विवाह भएको थियो । त्यतिखेर रोशनी १६ वर्षकी थिइन् । कानुनले २० वर्ष नपुगी विवाह गर्न दिँदैन । उमेरै नपुगी विवाह गरेकी रोशनीसँग सुनाउनुपर्ने विगतका यादभन्दा श्रीमान्ले दिने यातनाको घाउ मात्रै बाँकी छ । विवाहको पहिलो वर्षमै उनले छोरा जन्माइन् । दोस्रो पटक गर्भ बसेपछि नै आफूमाथि हिंसा सुरु भएको उनको भनाइ छ । श्रीमान्ले अचानक डिभोर्स देऊ भनेपछि म छानाबाट खसेजस्तै भएँ, उनले बिलौना गरिन्, मेरो अर्कै केटी साथी छ, तँलाई राख्दिनँ भनेर यातना दिन थाले । दुई छोराछोरी लिएर म कहाँ जाऊँ ? रोशनीका आँखा, घाँटी, हातलगायत भागमा चोट देखिन्छ । जागिर सुरु हुनुअघि मिश्रीलाल स्नातक पढ्दै थिए । त्यही बेला विबाह भयो । विवाहमा रोशनीका बुबाले ५० हजार दाइजो पनि दिए । उनले पढाइका लागि भन्दै एक लाख मागेका थिए, बुबाले त्यति दिन सकेनन्, उनले सुनाइन्, अहिले आएर दाइजोकै निहुँ निकालेर परिवारका सदस्यले समेत कुटपिट गर्न थाले । सामान्य प्रशासन मन्त्रालयमा नायब सुब्बा थिए मिश्रीलाल, पछि अधिकृतमा नाम निकालेर चन्द्रपुर नगरपालिका आएको ३ वर्ष पुग्यो । सबै कुरा परिवारले भनेको जस्तो हुँदैन । सरकारी जागिर गरेपछि समय निकाल्न कठिन हुन्छ, उनले भने, श्रीमतीको डिमान्ड पूरा गर्न नसक्दा यस्तो अवस्था भोग्नुपर्यो । छोडपत्रको विकल्प छैन । रोशनी भने छोडपत्र गर्न तयार छैनन् । श्रीमान् र परिवारबाट हिंसा भएको भन्दै रोशनीले जिल्ला प्रहरी, महिला सेल, प्रहरी प्रधान कार्यालय, महिला आयोग, इलाका प्रहरी चन्द्रनिगाहपुरमा उजुरी दिएकी छन् । दुवैबीच प्रहरीमा धेरै पटक छलफल पनि भइसकेको छ । श्रीमान्ले प्रहरीसमक्ष राम्ररी बोल्ने र अबउप्रान्त हिंसा नगर्ने सर्त राख्दै आए पनि घरमा उस्तै यातना भोग्नुपरेको रोशनीले सुनाइन् । उनलाई मेची महाकाली बुहारी मञ्चले शरण दिएको छ । बुबाले मलाई माया गर्नुहुन्छ तर ममीलाई माया गर्नु हुन्न । धेरै कुटपिट गर्नुहुन्छ, साढे ६ वर्षका छोराले भने, अस्ति पनि कोठामा थुनेर राख्नुभयो र पिट्नुभयो । त्यस दिन मिश्रीलालले छोरीसहित झन्डै ६ घण्टा खानसमेत नदिई भित्र थुनेर राखेको र प्रहरी पुगेर उद्धार गरेको रोशनीको भनाइ छ । पटकपटक घरबाट बाहिर निकाल्ने प्रयास भएपछि झन्डै ६ महिना माइत बसेको उनले बताइन् ।महिला अधिकारकर्मी पूजा पाठकले पनि रोशनीले चरम यातना र हिंसा सहेर बसेको बताइन् । चन्द्रपुर नगरप्रमुख प्रशासकीय अधिकृत कृष्णप्रसाद सिग्देलले मिश्रीलालको मुद्दा टाउको दुखाइको विषय बनेको सुनाए । हामीले श्रीमान्श्रीमती मिलेर बस्नु भनेका हौं, उनले भने, अब अदालतमा मुद्दा परेको छ । धेरै कुरा बोल्न मिल्दैन । रोशनीका दाजु मनोज साहले पनि बहिनीमाथि ज्वाइँका परिवारले यातना दिने गरेको सुनाए । बिहे गरेपछि केही समस्या भएन, अहिले आठ वर्षपछि दाइजोकै कुरा झिकेर कुटपिट गर्नु अपराध हो, उनले भने ।"
परामर्शले पुनर्मिलन,"(अछाम)तुर्माखाँदकी रमिला (नाम परिवर्तन) २७ वर्षकी भइन् । ८ कक्षा पढ्ने बेला एउटै स्कुलका ९ कक्षा पढ्ने साथीसँग उनको प्रेम बस्यो । १६ वर्षकै उमेरमा प्रेमविवाह गरिन् । श्रीमान् एसएलसी पास गरेर उच्च शिक्षाका लागि नेपालगन्ज गए । एसएलसी दिने बेलासम्म श्रीमान्श्रीमतीको सम्बन्ध राम्र्र्र्रै थियो । रमिला कमलबजारमा व्यापार गरेर पैसा कमाउन थालिन् । तर, पढाइ सकिने बेलादेखि श्रीमान्सँगको दूरी टाढा हुन थाल्यो । फोन नउठाउने र परिवारको सम्पर्कबाट बाहिर हुन थाले, रमिलाले भनिन्, मैले अरू नै केटी मन पराएको छु, त्यसलाई घरबाट निकालिदिनू भनेर सासुससुरालाई फोन गर्दा रहेछन् । लामो समयबाहिर बसेका श्रीमान्ले अर्को बिहे गरेँ भनेर एक जना केटीलाई घरमै समेत ल्याएको रमिलाले सुनाइन् । मैले ती महिलालाई सम्झाइबुझाइ गरेपछि उनी आफ्नो माइतीघर फर्किन्, उनले भनिन् । बिहे भएको १० वर्षमा उनीहरू ४ वर्षसम्म मात्रै अलिअलि बोल्थे । पटकपटक आफूमाथि अन्याय भएको महसुस गरेपछि रमिलाले दिदीको सहयोगमा प्रहरीमा उजुरी दिइन् । करिब एक महिना मंगलसेनमा रहेको सेफ होममा बसिन् । सेफ होममा दुवैलाई राखेर परामर्श दिन थालियो । श्रीमान्लाई छाड्ने कुरा कल्पना पनि गरेको थिइनँ । समस्या उहाँबाटै थियो । अन्तमा कुरा बुझ्नुभयो, उनले भनिन्, अहिले त श्रीमान् र परिवार सबैसँग एकदम राम्रो सम्बन्ध छ । काउन्सिलिङपछि अहिले उनीहरूले नयाँ जीवन पाएका छन् । सिन्धुपाल्चोकमा जागिरे श्रीमान् गाउँ फर्किएर पढाउन थालेका छन् । बिहे भएको १० वर्षपछि उनी आमा बनेकी छन् । मंगलसेनकी मुना (नाम परिर्वन) को करिब २३ वर्ष अघि विवाह भयो । दाम्पत्य जीवनपछिका करिब १४ वर्ष उनले शारीरिक र मानसिक यातना सहेर बिताइन् । ८ वर्षअघि उनको जीवनमा नसोचेको घटना भयो । पटकपटक मदिरा सेवन गरिरहने श्रीमान्ले मानसिक दुर्व्यवहार गरिरहे । कुटपिट, गालीगलौजले उनको मानसिक सन्तुलन नै गुम्यो । अन्ततः सासू र श्रीमान्ले घरबाटै निकालिदिए । उता श्रीमान्ले अर्को विवाह गरे । मंगलसेन नगरपालिकाले सेफ होमसँगको समन्वयमा आर्थिक सहयोग गरी उनलाई उपचारका लागि काठमाडौं पठायो । उपचारमा २ लाख ५० हजारभन्दा बढी खर्च भएको छ, नगर उपप्रमुख सरिता उपाध्यायले भनिन्, अहिले उनलाई सन्चो भएको देख्दा ठूलै सफलता मिलेजस्तो महसुस भएको छ । काठमाडौंमा ३ महिना र त्यसपछि सेफ होममा राखेर उपचार गरेपछि उनी पुरानै अवस्थामा फर्किएकी छन् ।"
अव्यवस्थित बस्ती बसाएर जोखिम ननिम्त्याऊ,"ठूलो धनजनको क्षति भएको २०७२ को भूकम्पलाई चटक्कै बिर्सिएर सरकारले फेरि खुला क्षेत्र खुम्च्याउने र अव्यवस्थित बहुतले भवन निर्माणलाई प्रश्रय दिने गरी मापदण्ड परिमार्जन प्रक्रिया अघि बढाउनु अनुचित छ । घरजग्गा सम्बन्धी कारोबार गर्ने ठूला व्यवसायीको दबाबअनुरूप सहरी विकास मन्त्रालयले बस्ती विकास, सहरी योजना तथा भवन निर्माण सम्बन्धी आधारभूत निर्माण मापदण्ड२०७४ लाई संशोधन गर्ने तयारी गरेको हो । भूकम्पीय दृष्टिले जोखिमपूर्ण र व्यवस्थित बस्ती विकासको मर्मविपरीत हुने यस्तो गृहकार्य सरकारले तुरुन्त रोक्नुपर्छ । स्वार्थ समूहको दबाबमा नभएर काठमाडौंको भौगोलिक अवस्थिति र सहरी सौन्दर्यका सम्पूर्ण पक्षलाई ख्याल गरेर मात्र यस्तो नीति तय गरिनुपर्छ । हालको मापदण्ड बमोजिम घर बनाउन रिङरोडभित्र भुइँक्षेत्र अनुपात ३ र रिङरोडबाहिर भुइँक्षेत्र अनुपात ३५ हुनुपर्ने व्यवस्था छ । अब सबैतिर भुइँक्षेत्र अनुपात ४ बनाउने गरी मापदण्ड परिवर्तन गर्न लागिँदै छ । वर्तमान व्यवस्था अनुसार ठूला घर निर्माण गर्नेले बढी सेटब्याक (सडक क्षेत्रबाट छाड्नुपर्ने न्यूनतम दूरी) छाड्नुपर्छ । मानौं, कुनै घरको उचाइ २४ मिटर भए सडकबाट ६ मिटर छाडेर निर्माण गर्नुपर्छ । अब भने जतिसुकै उचाइ भए पनि सडकबाट ५ मिटर मात्रै खुला क्षेत्र छाडे हुने व्यवस्था गर्न लागिएको छ । यो मापदण्ड स्वीकृत भएमा बस्तीहरूमा खुला क्षेत्र घट्ने र भवनहरू थप अग्लिने निश्चित छÙ हाम्रो जस्तो भूकम्पीय जोखिम भएका सहरका लागि यो नीति अनुकूल हुन सक्दैन । यसले मूलतः ठूला घरजग्गा व्यवसायीको स्वार्थ मात्र पूर्ति गर्नेछ । र, गगनचुम्बी भवनवरपरका बस्ती त प्रस्तावित व्यवस्थाको ठाडो मारमा पर्नेछन् । निश्चय पनि २०७२ सालको भूकम्प र कोभिड१९ संक्रमणले निम्त्याएको आर्थिक संकटसँगै घरजग्गा व्यवसायी मारमा छन् । उनीहरूका जायज मुद्दाको सुनुवाइ हुनुपर्छ । उनीहरूलाई प्रोत्साहन तथा संरक्षण गर्नु सरकारको दायित्व हो । तर यसो भन्दैमा थप जोखिम निम्त्याउने र खुला क्षेत्रफल घटाउने गरी नीति निर्माण गर्ने छुट सरकारलाई छैन । बरु, व्यवस्थित बस्ती विकास, घरजग्गा व्यवसायीमा स्वस्थ प्रतिस्पर्धाको विकास र भूकम्पीय सुरक्षाका दृष्टिले तत्काल केही काम गर्न जरुरी छ ।पहिलो, बहुतले भवनका लागि निश्चित क्षेत्र छुट्याउन आवश्यक छ । जग्गाको भाउ बढिरहेकाले थोरै क्षेत्रफलमा पनि बहुतले भवन बनाउन पाउनुपर्ने माग हाउजिङ व्यवसायीहरूको छ । विद्यमान व्यवस्था अनुसारै उनीहरूको माग सम्बोधन भए जुन पायो त्यही ठाउँमा अग्ला भवन बन्न गई त्यसवरपरका सर्वसाधारण मर्कामा पर्नेछन् । बहुतले भवनवरपरका सर्वसाधारण अहिल्यै विभिन्न गुनासो लिएर सरकारी निकायमा पुग्ने गरेको यथार्थ यहाँ स्मरणीय छ । अझ भूकम्पको बेला सम्झौं न, कतिपय ठाउँमा बहुतले भवनहरू वरपरको बस्तीका लागि धरापजस्ता थिए । उक्त क्षेत्रका सर्वसाधारणमा यो त्रास अद्यापि छ । हाल उपत्यकामा संयुक्त आवासको संख्या १ सय ८ छ । थोरै जग्गामा ठूलो भवन बनाउन दिइए यो संख्या अझ बढ्ने भएकाले बहुतले भवन निर्माणका लागि निश्चित क्षेत्र नै तोकिनुपर्छ, जहाँ खुला छाड्नुपर्ने क्षेत्रफल, विद्युत्, पानी, सडक पूर्वाधारजस्ता मापदण्ड समान गराउन सकिन्छ । दोस्रो, व्यवस्थित बसोबास विकास अनिवार्य सर्त हो । काठमाडौं उपत्यका विकास प्राधिकरणको व्यवस्था अनुसार हाल काठमाडौं उपत्यकाको हकमा घडेरीअगाडि कम्तीमा २० फिटको बाटो हुनुपर्छ । जग्गा प्लटिङ गर्नेले विद्युत्, बाटो तथा पानीको व्यवस्था गर्नुपर्ने र ५ प्रतिशत क्षेत्रफल छाड्नैपर्ने व्यवस्था छ । तर व्यवहारमा ८, १०, १२ फिट मात्रैको बाटो बनाएर जग्गा प्लटिङ गर्ने, विद्युत्, बाटो तथा पानीजस्ता पूर्वाधार विकास नै नगर्ने र गरे पनि दिगो नबनाउने प्रवृत्ति छ । परिणामस्वरूप खेतीयोग्य जमिनदेखि डाँडाकाँडासम्म सर्वत्र जग्गाको खण्डीकरण अत्यधिक बढेको छ । यही समस्या समाधान गर्न सरकारले २०७४ साउन २६ मा कृषियोग्य जग्गा कित्ताकाट रोक्ने निर्णय गरेको थियो । भूमाफियाको दबाबमा २०७५ पुस २७ मा कानुनी फर्म, संस्था वा कम्पनीले स्थानीय तहको स्वीकृति लिएर कित्ताकाट गर्न पाउने निर्णय भयो । २०७७ मंसिरमा त प्रधानन्यायाधीश चोलेन्द्रशमशेर जबरा र न्यायाधीश मनोजकुमार शर्माको संयुक्त इजलासले नै कित्ताकाट फुकुवा गरिदियो । त्यसयता कित्ताकाट चुलिएको छ । हाल मुलुकभर कित्ताकाट भएका जग्गाको संख्या सवा ३ करोड पुगिसकेको छ । कृषियोग्य जमिन मासिँदै गएको छ भने अव्यवस्थित सहरी विकास भइरहेको छ । तसर्थ, व्यवस्थित बस्ती विकासका लागि घडेरी सम्बन्धी मापदण्ड कडाइसाथ लागू गर्न ढिला भइसकेको छ । तेस्रो, तीनै तहका सरकारले जग्गा र बस्ती विकासको एकीकृत मापदण्ड लागू गर्नुपर्छ । हालै सार्वजनिक जनगणनाको प्रारम्भिक नतिजा अनुसार देशभर करिब साढे ५६ लाख परिवार बस्छन्, पछिल्ला १० वर्षमा यो संख्या २४ दशमलव ५७ प्रतिशतले बढेको छ । नेपाली समाजको मनोविज्ञान अनुसार हरेक परिवारको प्राथमिकतामा एउटा आफ्नै घर पर्छ । परिवारको संख्यासँगै जग्गाको भाउ पनि उसै गरी बढिरहेको छ । तर जग्गा सीमित छ, जसलाई बढाउन सकिन्न । यसको उपयुक्त विकल्प व्यवस्थित बस्ती विकाससँगै सुरक्षित बहुतले भवन निर्माण हो । यसका निम्ति घरजग्गा व्यवसायीहरूलाई समेत थप क्षमतावान्, प्रतिस्पर्धी र पारदर्शी बनाउन सरकारले प्रोत्साहन लगायतका नीति अघि सार्नुपर्छ । काठमाडौंबाहिर समेत बिस्तारै अव्यवस्थित रूपमै ठूला सहर बढ्दै गएकाले थप अव्यवस्था सृजना गर्ने काम सरकारले गर्नु हुँदैन । अहिले परिवर्तन गर्न खोजिएको मापदण्ड खासमा मन्त्रिपरिषद्बाट पारित भएपछि मात्र लागू हुने हो । व्यवसायीको माग बमोजिम परिवर्तन हुन लागेको मापदण्ड सहरी विकासमन्त्री अध्यक्ष, प्रदेश सहरी विकासमन्त्रीहरू र संघीय सरकारका ९ मन्त्रालयका सचिव सदस्य रहेको भौतिक विकास समितिमा पुगेको छ । यो अवस्थामा विधि र पद्धतिको वकालत गर्ने सहरी विकासमन्त्री तथा युवा नेता रामकुमारी झाँक्रीले नै यो प्रस्ताव अगाडि बढ्न दिनु हुँदैन । आफ्नो दायित्व भुलेर कथं उनले अव्यवस्थित बस्ती विकास गर्ने यो प्रस्ताव अघि बढाइन् भने मन्त्रिपरिषद्ले यसलाई अस्वीकृत गरिदिनुपर्छ ।"
द्वन्द्वको घानबाट निस्कौं,"प्रधानमन्त्री शेरबहादुर देउवा र माओवादी केन्द्रका अध्यक्ष प्रचण्डले संयुक्त पत्र पठाएर एमसीसी सम्झौता संसद्बाट पारित गर्न म्याद मागेका पाँच महिना बित्नै लाग्दा यस विषयसँग सम्बन्धित घटनाक्रमहरू र क्रियाप्रतिक्रियाहरू तीव्र रूपमा सतहमा प्रकट छन् । यो विषय अब एक स्तरमा अन्तर्राष्ट्रिय हुन पुगेको छ । एमसीसीले सम्झौतालाई पारित गर्न दिएको अवधि सम्झाउन नेपाल सरकारलाई पठाएको पत्र सार्वजनिक हुने क्रमसँगै पाँच महिनाअघि एमसीसीलाई पठाएको पत्र पनि सार्वजनिक भयो । त्यसले विशेषतः नेकपा (माओवादी केन्द्र) भित्र ठूलो खैलाबैला उत्पन्न गर्यो र त्यस पार्टीको मुख्य नेतृत्व पंक्तिमाथि ठोस धारणा बनाउन पार्टीभित्र ठूलो दबाब सृजना हुन पुग्यो । बितेका तीन हप्तामा एमसीसी सम्झौताको विरोधमा रहेका कम्युनिस्ट पार्टी तथा विभिन्न देशभक्त समूहहरूले सडक संघर्षलाई लगातार अगाडि बढाएका छन् । संसद्वादी पार्टीभित्रका एमसीसीको विपक्षमा रहेका व्यक्तित्व र समूहहरूले पनि आफूलाई तीव्रतामा अभिव्यक्त गरिरहेका छन् । सत्ताधारी गठबन्धन संकटग्रस्त बनेको छ । माओवादी केन्द्र र एकीकृत समाजवादीले यथास्थितिमा एमसीसी पारित गर्न नसकिने भनी राखेको अडानपश्चात् गठबन्धन संकटग्रस्त बनेको स्पष्टै छ । ती दुई पार्टीले आफ्ना भ्रातृ संगठनलाई एमसीसीको विरोधमा सडकमा जानसमेत अनुमति दिएपछि उनीहरूको अडानले नयाँ उचाइ प्राप्त गरेको हो । तर सत्ताको लालसामा माओवादी केन्द्र र एकीकृत समाजवादी पार्टीले मुख छोप्ने कुनै टालोको खोजी गर्दै घुमाएर कान नसमात्लान् भन्ने ग्यारेन्टी भैसकेको भने छैन । नेपाली कांग्रेस र महन्थ ठाकुर नेतृत्वको पार्टी मात्र सिंगै एमसीसीको समर्थनमा देखिएका छन् । जनता समाजवादी पार्टी अघोषित रूपमा बाबुराम भट्टराई र उपेन्द्र यादव खेमाका रूपमा एमसीसीको पक्षविपक्षमा उभिएका छन् । संसद्मा रहेका राष्ट्रिय जनमोर्चा, नेमकिपा र राप्रपा पनि खुलेरै उक्त सम्झौताको विरोधमा उत्रिएकै छन् । यस प्रकार यतिखेर देशको सिंगै राजनीतिक क्षेत्र र नागरिक समाज एमसीसी कम्प्याक्टलाई लिएर ध्रुवीकृत हुन पुगेको छर्लंगै छ । यस्तो ऐतिहासिक ध्रुवीकरणको संगीन माहोलमा पनि प्रमुख प्रतिपक्षका रूपमा रहेको नेकपा (एमाले) ले आफ्नो प्रस्ट धारणा अघि सारेको छैन । एमसीसी संसद्बाटै पारित गरेर विशेष स्थान दिलाउने प्रपञ्चको रचयिता एमाले सधैंभरि त्यसको पक्षमा थियो । फातिमा सुमारलगायतका एमसीसीका अधिकारीको नेपाल भ्रमणमा उसले सम्झौता पारित हुन अरूले रोकेका हुन् भन्दै आफ्नो पक्षधरता प्रस्ट पारेकै थियो । तर यतिखेरको निर्णायक घडीमा एमालेले आफूलाई रिजर्भ राख्नु कुनै कोणबाट पनि जायज मान्न सकिँदैन । यो विषय संसदीय सरकार बनाउने र गिराउने नाफाघाटाको मात्र हुन्थ्यो भने त्यो बेग्लै कुरा हुन्थ्यो, यो त राष्ट्रिय स्वाधीनता र अन्तर्राष्ट्रिय रूपमा शक्तिराष्ट्रहरूबीचको जुधानको भुमरीसँग जोडिएको हुनाले एमालेको फगत सत्ता समीकरणमा आधारित अहिलेको रवैया कदापि वैचारिक तथा क्षम्य मान्न सकिँदैन ।आजको विश्व दोस्रो शीतयुद्धमा क्रमशः प्रवेश गरेको देख्न धेरै गहिरिनुपर्ने अवस्था छैन । विगत तीन हप्तामा एमसीसीसँग सम्बन्धित विषयमा आएका गम्भीर प्रकृतिका अन्तर्राष्ट्रिय प्रतिक्रियाहरूले नेपालका सन्दर्भमा एमसीसी कम्प्याक्ट अब त्यही शीतयुद्धको भुमरीमा लपेटिन थालेको देख्न सकिन्छ । अमेरिकी सहायकमन्त्री डोनाल्ड लुद्वारा नेपालका तीन नेतासँग गरिएको फोनवार्ता जति हैन भने पनि त्यो कूटनीतिक धम्की नै थियो, धम्की हुँदैनथ्यो भने नेपालअमेरिका मैत्री सम्बन्धमाथि नै पुनर्विचार गर्न सकिने र चीनका कारण एमसीसीमा समस्या आएको ठान्ने प्रसंग जरुरी नै थिएन । देशव्यापी एमसीसीको खारेजीका निम्ति शान्तिपूर्ण आन्दोलन भइरहँदा नेपालका लागि अमेरिकी राजदूतले नितान्त अप्रासंगिक रूपमा एमसीसीका सम्बन्धमा हिंसा मान्य छैन भन्ने मन्तव्य सामाजिक सञ्जालमा जारी गरे । नेपालमा यतिखेर एमसीसीको खारेजी चाहने कुनै पनि राजनीतिक समूह हिंसात्मक गतिविधिमा छैन । विगतमा नेत्रविक्रम चन्द नेतृत्वको नेकपालाई हिंसाकारी भनेर प्रतिबन्ध लगाउनु गलत स्विकारेर सरकारले सम्झौता गरेको अवस्था चलिरहेको छ र त्यो पार्टी नितान्त शान्तिपूर्ण गतिविधिमा छ । आन्दोलनका गतिविधि कतै पनि हिंसात्मक भइरहेका छैनन् । कुनै पनि समूह हिंसात्मक रूपमा एमसीसीको विरोधमा नभएका बेला अमेरिकी राजदूतको उक्त वक्तव्यले विषयलाई अन्यत्र मोड्न खोजेको कम्तीमा बुझ्नुपर्ने हुन्छ, बढीमा कुनै हिंसात्मक प्रायोजित गतिविधि त मञ्चन हुँदै छैन भनेर गम्न बाध्य पार्छ । यो प्रसंग नेपालका आम जनता गम्भीरतापूर्वक झस्किनुपर्ने खालको छ किनकि यो साधारण छैन । अमेरिकी सहायकमन्त्री र दूतावासको यस प्रकारको प्रस्तुतिलगत्तै चीनका विदेश मन्त्रालयका प्रवक्ता वाङ वन पिनले नेपालमा अमेरिकाको बलजफ्ती कूटनीति को खुलेर विरोध गर्दै त्यसको प्रतिरोध गर्ने बताए । अमेरिका र चीनका यी तिखा अभिव्यक्तिहरूबाट नेपाल अत्यासलाग्दो भुमरीमा फस्दै गएको आभास सजिलै मिल्छ । अमेरिका र चीन एमसीसीको नेपाल प्रकरणमा अब आमनेसामने हुन थालेपछि क्षेत्रीय शक्तिको अभिमानमा रमिरहेको भारत कतिन्जेल चुप बस्ला त ? लामो समय भारत निरीहझैं चुप बस्न सक्नेछैन । यसरी हेर्दाहेर्दै एमसीसी कम्प्याक्टको नेपाल प्रकरण शक्तिराष्ट्रहरूबीचको द्वन्द्वको विषय बनिसकेको छ । यो अनुदान वा लगानीभन्दा धेरै पर पुग्दै छ, नेपालका संसद्वादी पार्टीहरूले सोचेजस्तो सामान्य चलनचल्तीको विदेशी सहयोगको परिधिबाट बाहिर निस्किसकेको छ । देशमाथिको दूरगामी खतरा घण्ट बजाएर आउने त होइन । त्यसैले देशको प्रत्येक क्षेत्रका जिम्मेवार नागरिकले सर्वाधिक सचेत हुनैपर्ने संगीन अवस्था उपस्थित भएको छ । विश्वका ठूला सैन्य शक्तिबद्ध देशहरूको स्वार्थको टकराव एमसीसीमार्फत नेपालमा आइसकेको आजको अवस्थामा अब बृहत् नागरिक समाज र जातीय लगायतका संगठनहरूले पनि आफ्नो पक्षधरता व्यक्त गर्नैपर्ने भएको छ । त्यसै गरी पत्रकार महासंघ लगायतका तमाम पेसागत संघसंगठनहरू पनि बहसमा भाग लिन अगाडि आउनैपर्छ । किनभने यो विषय केवल राजनीतिक क्षेत्रको रहेन बरु सिंगो देशको हो भन्ने प्रस्ट भइसकेको छ । यो सत्य हो कि नागरिकहरूको ठूलो संख्या पार्टीबद्ध भएकाले आफ्नो पार्टीको मत अनुसार नै सोचिरहेका हुन्छन् तर नेपाली सबैले बुझेकै कुरा हो, देशकै सवाल दाउमा लाग्दा पार्टी मात्र निर्णायक हुन सक्दैन । पार्टी त बन्छ भत्किन्छ अनि फेरि बनाउन सकिन्छ । तर देश शक्तिराष्ट्रहरूको किचलोको भुमरीमा फस्यो भने त देशकै अस्तित्वसमेत खतरामा पर्नेछ भन्ने यथार्थ सिद्ध छ । त्यसैले हरेक नेपाली नागरिकले एउटा नयाँ उचाइमा देशभक्त भएर घोत्लिनुपर्ने समय आएको छ ।आजको प्रचलित राजनीतिक व्यवस्थामा राज्यले केकस्ता सन्धिसम्झौता गर्दै छ भनेर आम जनतालाई थाहा हुँदैन । अन्तर्राष्ट्रिय स्तरमा सन्धिसम्झौता गर्नुपूर्व आम नागरिकमा जानकारी हुनुपर्छ भन्नेबारेमा बौद्धिक विमर्श पनि जन्मिसकेको छैन । अहिले संसद्ले एमसीसी अनुमोदन गर्नुपर्छ भनिएको छ । चुनिएका सांसद र पार्टीहरू कुनैका पनि घोषणापत्रमा एमसीसी थिएन । तब यो संसद् र सांसदहरूले कसरी एमसीसीबारे निर्णय गर्ने नैतिक ल्याकत राख्छन् ? उनीहरूले दिने मत जनअनुमोदित नै मान्न सकिन्छ त ? यस्ता प्रणालीगत विषयमा बहस चल्न ढिला भइसकेको छ, यो एउटा गम्भीर पाटो छँदै छ । एमसीसी सम्झौता कर्मचारीतन्त्र र सरकारका खास व्यक्तिहरूको रुचि, स्वार्थ र बुझाइबीचबाट हुन पुग्यो । धेरै पछि मात्र नागरिक सरोकारवरपर त्यसका सूचनाहरू चुहिँदै आइपुगे । के नेपालको राज्यले आमनागरिकलाई यसबारे सुझबुझ राख्न अपिल गर्यो र कहिले ? आज सम्झौताको विरोधमा उत्रिएका नागरिकहरूका टाउका राज्य दमनद्वारा फुटाइँदै छन् तर के यति ठूलो अन्तर्राष्ट्रिय बवन्डर बन्ने सम्झौताबारे नागरिकलाई सूचना पनि नदिने अनि विरोधमा बोल्ने नागरिकमाथि दमन गर्ने राज्यसँग नैतिक अधिकार छ ? लोकतन्त्रको यो पक्षमा पनि बौद्धिक बहस थाती नै छ । बिस्तारैबिस्तारै चुहिँदै आएको सूचनामाथि टेकेर सचेत बौद्धिकहरू र देशभक्त क्रान्तिकारीहरूले एमसीसीको समग्र पक्षको गहिराइमा अध्ययन गर्दै गए । त्यसपछि नै विवाद र विरोधले सतहमा आकार लिएको हो । एमसीसी अमेरिकाजस्तो शक्तिशाली मुलुकले कानुन नै बनाएर अघि सारेको योजना हो । स्वाभाविक रूपमा त्यसलाई नेपालमा सम्पन्न गर्न अमेरिकासँग रहेको समग्र बौद्धिकी प्रयोग हुनु नै थियो । त्यसैले त विद्युत् नियमन आयोग ऐन पारित भइसक्दा र एमसीएनेपाल गठन भई मासिक सोह्र लाख त भाडा मात्र तिर्ने गरी पाँचतारे होटलमा अफिस चलिरहँदासमेत गम्भीर प्रश्नवाचक समाचारहरू जनस्तरमा व्यापक बन्ने वातावरणसम्म बन्न सकेन । शक्तिराष्ट्रहरूको जुधान हुन सक्ने यस परियोजनाको पक्षमा पैरवीका निम्ति बौद्धिक तयारी नगरिएको हुने कुरै भएन । जब नेपालका देशभक्त बौद्धिकहरू तथा क्रान्तिकारी शक्तिहरूले सम्झौताका घातक सन्दर्भहरूलाई आम नागरिकबीच प्रसार गर्न थाले, त्यसपछि उनीहरूलाई विषय नबुझेको, धेरै जान्ने पल्टेको, यहाँसम्म कि अंग्रेजी नबुझे को सम्मका आरोपको हल्लाबाजी गरियो । एमसीसी एकदम दुरुस्त ठीक छ भनी वकालत गर्ने बुद्धिजीवीहरूले त्यस्तो किन गरे होलान् ? प्रश्नचिह्न ठूलै उभिएको छ । यो प्रश्न यसकारण पनि जायज छ कि इतिहासमा ठूलठूला विपत्ति र गुलामी बौद्धिक गुलामीको सानो सुरुङबाट प्रवेश गरेरै झाँगिएका थिए । हाम्रो जस्तो देशमा बौद्धिक मध्यमवर्गको ठूलो हिस्साको निर्माणमा अन्तर्राष्ट्रिय गैरसरकारी संस्थाहरूको ठूलो भूमिका भएको सन्दर्भले एमसीसीको बौद्धिक वकालतलाई केकति प्रभाव पारेको छ भन्ने विषयमा नयाँ पुस्ताले अनुसन्धान गर्नैपर्ने भएको छ ।कतिपय बौद्धिकलाई यो पनि लाग्यो कि चिनियाँ बीआरआई परियोजनालाई चाहिँ सहर्ष स्विकार्ने तर एमसीसीको मात्र विरोध किन ? यो प्रश्न गलत छैन । नेपालका कतिपय संसद्वादी पार्टीका नेताले चिनियाँ बीआरआई परियोजनालाई नयाँ युगको प्रारम्भसम्म भनेकै हुन् तर त्यो आम देशभक्त नेपालीको निष्कर्ष त कदापि होइन । चिनियाँ बीआरआई परियोजनाले नेपाल र नेपालको विश्व सम्बन्धमा के प्रभाव पार्छ भनी गम्भीर नागरिक अध्ययन नगरी त्यसलाई स्वागत गर्न कदापि सकिन्न । यो पक्का कुरा हो । त्यति मात्र होइन, अहिले एमसीसीका सन्दर्भमा चिनियाँ अभिव्यक्तिलाई पनि स्विकार्न सकिन्न, चीनले नेपाली जनताको निर्णयलाई सर्वोपरि मान्न सक्नुपर्छ । एमसीसी स्विकार्ने वा नस्विकार्ने नेपाली जनताको विषय हो, नेपालमार्फत चीनको अहित हुन नदिन सोच्ने जिम्मेवारी पनि नेपाली जनताको हो । अहिलेसम्म चीन नेपालको मूलतः असल छिमेकी हो, यसको मतलब यस्तो त हुन सक्दैन कि चीनले नेपालको आत्मनिर्णयमाथि नै प्रभाव पार्न सुरु गरोस् । छिमेकी असल हुनु सर्वोत्तम हो, तर छिमेकी खराब हुन थाल्यो भने कति दुःख झेल्नुपर्छ भन्ने कुरा नेपालीले सबैभन्दा गतिलो गरी बुझेको यथार्थ हो । विदेशी सहयोगबिना कसरी चल्छ र भन्ने बुझाइ थुप्रै नागरिक र बौद्धिकको समेत बन्न पुगेको छ ? लामो समयको देशभित्रको बेथितिले गर्दा विदेशी सहयोग लिनैपर्ने वर्तमान अवस्था छ, यो यथार्थ हो । जबसम्म नेपालको व्यवस्थाले आफ्नै बलबुतामा प्रगतिको दिशा निर्धारण गर्ने क्रान्तिकारी कदम चाल्दैन, त्यो बेलासम्म यस्तो अवस्था रहन्छ नै । तर यसको अर्थ जस्तो उद्देश्यमा आधारित विदेशी सहयोग पनि लिन मिल्छ भनेर कुनै देशभक्त नेपालीले कसरी सोच्न मिल्छ र ? आज एमसीसीका कारण सुरुदेखि अमेरिकाचीन द्वन्द्वको घानमा परिने यथार्थ स्पष्ट भएको छ । यस्तो स्थितिका बावजुद एमसीसीबारे गम्भीर सतर्कता अब पनि नअपनाउनु त निकृष्ट लाचारी मात्र हुनेछ । कतिपयलाई आज पनि राजनीतिमा विरोधका लागि विरोध हुन्छ भन्ने लाग्छ । के महाकाली सन्धिको विरोध कति जायज र जरुरी रहेछ भन्ने यथार्थ आज प्रस्ट भएको छैन र ? त्यसैले सबै विरोधको राजनीति केवल सत्ताप्राप्तिको औजार हुन्न भन्ने चेतनाको प्रसार सबै क्षेत्रबाट हुनु जरुरी छ ।चीनविरोधी खम्पा विद्रोहमा दागी बनिसकेको अमेरिकाबारे नेपाललाई शंकालु हुने अधिकार छ । यस सम्बन्धमा अमेरिकी न्यायप्रेमी बौद्धिकले पनि मुख बटार्न मिल्दैन । नेपालअमेरिका सम्बन्ध त्यतिमै सीमित छ पनि कसैले भनेको छैन । आज एमसीसी कम्प्याक्टका कारण नेपालको नागरिक जनमत विभाजित भयो, भूराजनीतिमा नेपाललाई अप्ठ्यारो स्थिति उत्पन्न भयो, त्यसैले एमसीसीको सट्टा अन्य प्रचलित सहयोगको परम्परा अन्तर्गत व्यवहार गरौं भनी नेपाली कांग्रेसले समेत अमेरिकासँग विनम्र कूटनीतिक बहस गर्न नमिल्ने किन ? तत्कालै जरुरी नभइसकेको, आवश्यक हुँदा चारपाँच वर्ष लगाएर आफैंले खर्च गर्न सक्ने परियोजनाबारे देशै विभाजित गर्नुपर्ने किन हो ? यति सरल विषयमा नेपाली कांग्रेस र एमालेभित्रका देशभक्तहरू मौन रहनुपर्ने कुनै कारण छैन । तसर्थ, विश्व शक्तिराष्ट्रहरूबीचको द्वन्द्वको घानमा नेपाललाई धकेल्ने यो एमसीसीको भुमरीबाट देशलाई अलग गर्न नेपाली कांग्रेस र एमालेभित्रका देशभक्तहरूले पनि आफ्नो भूमिका बढाउनु आजको आवश्यकता हो । सबै पार्टी र नागरिक समाजमा रहेका देशभक्तहरूले निर्णायक पहलकदमी अब लिनैपर्छ, जसरी पनि शक्तिराष्ट्रहरूबीचको द्वन्द्वको घानबाट देशलाई बाहिर निकाल्नैपर्छ ।"
चुरे संरक्षणको चुनौती,"महेश्वर ढकालको चुरेको माटो चुरेलाई, चुरेको पानी सबैलाई लेखमा चुरे क्षेत्रको वास्तविकता प्रस्तुत गरिएको छ । लेखक राष्ट्रपति चुरे संरक्षण कार्यक्रममा आबद्ध भएकाले आयोजनासँग सम्बन्धित तीतामीठा कुरा समेटिएका छन् । हिमाल, महाभारत पहाडभन्दा पछि बनेको चुरे क्षेत्रको बहुआयामिक महत्त्व छ । उत्तरदेखि दक्षिणसम्मको प्राकृतिक बनोटको लेखाजोखा गर्ने हो भने चुरे पहाडलाई मुलुकको बलियो कम्मरपेटी मान्न सकिन्छ, जसले उत्तर र दक्षिणी भागलाई सन्तुलनमा राखेको, वातावरणीय प्रभाव न्यून बनाएको, अनावृष्टि, अतिवृष्टिको दुष्प्रभाव कम गरेको यथार्थ कसैसँग लुकेको छैन । यस्तो होनहार संरचना दोहनमा परेपछि चुरे, भावर, तराई सर्वत्र हाहाकार मच्चिन थालेको हो । हुन त, राष्ट्रिय गौरवको आयोजनाको रूपमा २० वर्षे राष्ट्रपति चुरे संरक्षण कार्यक्रम सञ्चालन भएको पनि छ तर कामले गति लिन सकेको छैन । प्राकृतिक स्रोतसाधनको दिगो विकास, सदुपयोग, नदी प्रणालीमा आधारित एकीकृत जलाधार व्यवस्थापन, तल्लो र माथिल्लो तटीय क्षेत्रको सुधार, संरक्षण एवं प्राकृतिक जोखिमको न्यूनीकरण, सामाजिक, आर्थिक सुधार, पानीको समुचित वितरणलगायतका लक्ष्य आयोजनाले राखेको छ । लेखकले पनि चुरे गुरुयोजनाको मर्म अनुसार प्राथमिकता नतोकिनु, न्यून बजेट विनियोजन हुनु, वन तथा वातावरण मन्त्रालयको प्राथमिकतामा नपर्नु, राजनीतिक हस्तक्षेप नरोकिनुजस्ता सन्दर्भले कार्यक्रममाथि नकारात्मक असर पुगेको बताएका छन् । संरक्षणका कार्यक्रम सञ्चालन गर्ने विभिन्न निकायबीच समन्वय रहेको पनि पाइँदैन । राजनीतिक संरक्षण पाउनेले चुरेको दोहन गरिरहने अनि आफ्ना मान्छे भर्ना गर्न संरक्षणका नचाहिँदा कार्यक्रम ल्याउने ? योभन्दा कुरूप सन्दर्भ के होला र ? यथार्थमा नेपालका दुइटा कामले देशविदेशमा प्रसिद्धि कमाएका छन्, सामुदायिक वन व्यवस्थापन अनि आरक्षण, राष्ट्रिय निकुञ्ज क्षेत्र संरक्षण । तसर्थ दशतिर पैसा छर्नुको साटो चुरे क्षेत्रलाई बृहत् राष्ट्रिय निकुञ्ज घोषणा गरेर संरक्षणको खाका तयार पार्ने हो भने ५७ वर्षमै पूर्वदेखि पश्चिमसम्म फैलिएको अनुपम पहाडले काँचुली फेर्ने निश्चित छ । भुवनेश्वर शर्मा, चन्द्रागिरि२, काठमाडौं"
एमसीसीको सुरक्षित अवतरण,"हाम्रा राजनीतिक दल तथा नेताहरूका कमजोरी र स्वार्थका कारण नेपाल भूराजनीतिक भुमरीमा फस्ने संकेत देखिँदै छ । एमसीसी लिने वा नलिने सार्वभौम संसद्ले निर्णय गर्ने हो । तर एमसीसीबारे संसद्मा बहस हुने वातावरण दलहरू नबनाउनु दुःखद छ । यसको जिम्मेवारी दलहरूले नै लिनुपर्छ । आज दुई शक्तिशाली मुलुक हाम्रा विषयमा फरक मतका साथ उभिएका छन् । नेताहरूका व्यक्तिगतपार्टीगत स्वार्थका कारण यस्तो परिस्थितिको सृजना भएको हो । बेलैमा यसबारे निर्णय नगर्ने हो भने भूराजनीतिक भुमरीले हाम्रो अवस्था कस्तो बनाउला कल्पनासमेत गर्न सकिन्न । अन्ततः अब ढिला नगरी एमसीसीलाई टुंग्याउन सक्नुपर्छ, यसका लागि दलहरूले इमानदार कोसिस गर्नुपर्छ । अन्यथा वैदेशिक हस्तक्षेपको सिलसिला फैलँदै जानेछ । मुलुक समृद्धिको मार्गमा बढ्न कूटनीतिक सुझबुझ पनि हुनुपर्छ । अस्थिर राजनीतिले मुलुक झन्झन् भुमरीमा फस्दै जान्छ । रामकृष्ण बराल, जोरपाटी५, काठमाडौं"
लोकतन्त्रको सफलताको सर्त सुदृढ संस्थाहरू,जोशी नयाँ दिल्लीस्थित जवाहरलाल नेहरू विश्वविद्यालयका शोधार्थी हुन् ।
वादहरूबीच औचित्यहीन टकराव,"द्वितीय विश्वयुद्धपछि विश्वमा चार दशकभन्दा बढी समय चलेको शीतयुद्धको केन्द्रीय विषयवस्तु वादहरूबीचको टकराव नै थियो । सन् १९४५ देखि १९८९ बीचको समयमा संसार दुई ध्रुवमा बाँडियो । तत्कालीन शक्तिराष्ट्रहरूमध्ये अमेरिकाले पुँजीवाद र सोभियत रुसले साम्यवाद (समाजवाद) को नेतृत्व गरेका थिए । आफूले अपनाएको राजनीतिक सिद्धान्त नै अर्कोभन्दा उत्कृष्ट छ भन्ने हठले दुवै पक्ष वशीभूत थिए नै, आफ्नो व्यवस्था संसारभरि लागू गराउन उद्यत रहेको आशंकामा एकअर्काबीच भयभीत पनि उत्तिकै थिए । सन् १९९१ मा सोभियत संघको विघटनपछि शीतयुद्ध समाप्त भयो । यसलाई पुँजीवादीहरूले आफ्नो जित ठहर गर्दै अब संसारमा साम्यवादको कुनै गुन्जाइस नरहेको घोषणा गरे । साम्यवाद कम्युनिस्टहरूले देखाउने गरेको सुनौलो सपनामै सीमित रहे पनि अनेकौं नाम र रूपका समाजवादको अभ्यास भने अहिले पनि विभिन्न मुलुकले गरिरहेकै छन् । उदार र प्रजातान्त्रिक मुलुकहरूका वामपन्थीइतर राजनीतिक दलहरूले समेत आफूलाई समाजवादी भनेर चिनाउने क्रम पछिल्लो समयमा बढ्दै गइरहेको छ । यसर्थ, पुँजीवादीहरूले भनेझैं समाजवादको अस्तित्व सकिएको भन्न मिल्ने अवस्था देखिइहालेको छैन । त्यसअघि सन् १९१७ मा रुसको अक्टोबर क्रान्तिपछि सोभियत संघ र पुर्वी युरोपेली राष्ट्रहरूमा समाजवादी लहर खुबै फैलियो । त्यसका आधारमा समाजवादीहरूले पुँजीवादको आयु सकिएको घोषणा गरे । तर समाजवादीहरूले घोषणा गरेजस्तो पुँजीवाद खत्तम हुनुको सट्टा उल्टै समाजवादी व्यवस्थामाथि नै एकपछि अर्को धक्का लाग्दै गयो । दुई जर्मनीबीच ठडिएको बर्लिनको पर्खाल सन् १९८९ मा ढलेसँगै पूर्वी युरोपमा स्थापित एकदलीय समाजवादी शासन व्यवस्था भकाभक ढल्न थाल्यो । समाजवादको जननी मानिएको सोभियत रुसमै समाजवादले नराम्रो पराजय भोग्यो । केवल कोरा राजनीतिक सिद्धान्तले मात्रै नागरिकहरूलाई सधैं बाँधेर राख्ने सामर्थ्य राख्दैन भन्ने विश्वव्यापी तथ्यलाई यी दुवै अवस्थाले प्रस्ट्याएका छन् । तर, शीतयुद्ध सकिएको तीन दशक बितिसक्दा पनि दुवै खाले वाद का हिमायतीहरूकै कारण वाद माथिको अन्तरसंघर्ष र यसले ल्याएको उतारचढाव खेप्न विश्व बाध्य छ । आआफ्नो राजनीतिक सिद्धान्तलाई अब्बल बनाउने होड चलिरहे पनि आधारभूत तहका जनताको जीवनस्तर उकास्न सिद्धान्तगत हिसाबले दुवै वाद पूर्ण समर्थ देखिन सकेका छैनन् । श्रम सम्बन्धका आधारमा समाज विकासको चरणलाई मार्क्सले आदिम साम्यवादी युग, दास युग, सामन्ती युग, पुँजीवादी युग, समाजवाद एवं साम्यवाद गरी विभिन्न भागमा विभाजन गरेका थिए । मान्छेको स्वरूप धारण गरिसकेको तर निजी परिवार र सम्पत्तिको अवधारणा सुरु हुनुअघिको प्रारम्भिक जंगली युग, जहाँ सबै मान्छे समान हैसियतले समूहमा बस्ने र सिकार गरेका कुरा बाँडीचुँडी खाने गर्थे, मार्क्सले त्यसैलाई नाम दिए आदिम साम्यवादी युग । आदिम साम्यवादी युगबारे मतैक्य रहे पनि सर्वहारा वर्गको अधिनायकत्वले ल्याउने साम्यवाद कस्तो हुन्छ, त्यसको प्रस्ट चित्र कोरिएको पाइँदैन । कम्युनिस्ट व्यवस्थामा समाजवाद पछि साम्यवाद आउने बताइन्छ तर जनसाधारणले बुझ्ने शैलीमा यी दुईबीचको भेद प्रस्ट्याएको पाइँदैन । अक्टोबर क्रान्तिपछि रुसमा कायम शासन पद्धतिलाई नै पनि कसैले समाजवाद र कसैले साम्यवाद भनेर आजसम्म पनि आफूखुसी व्याख्याविश्लेषण गर्ने काम भइरहेको छ, जबकि लेनिनले पुँजीवाद र साम्यवादबीचको व्यवस्थाका रूपमा समाजवादलाई परिभाषित गरेका थिए । अहिले समाजवाद र साम्यवाद केवल पर्यायवाची शब्दजसरी प्रयोग भैरहेका छन् । मार्क्सले प्रतिपादन गरेको शास्त्रीय समाजवादको उपस्थिति अहिलेको संसारमा सायदै सार्थक हुन्छ । जहाँ यसको प्रयोग गर्न खोजिएको छ (उत्तर कोरिया), त्यहाँ नागरिकका इच्छा, चाहना र स्वतन्त्रता जबरजस्ती खुम्च्याइएका छन् । आणविक शक्तिमा मुलुक अग्रसर छ तर जनस्तरका आधारभूत आवश्यकताहरू गम्भीर संकटमा परिरहेका छन् । बाहिरी दुनियासँगको सम्पर्क सम्बन्धबाट उत्तर कोरियाली नागरिकहरू पूर्णतः वञ्चित छन् । साम्यवादलाई केही पर राखेर विचार गर्ने हो भने समय अनुसार परिवर्तित हुँदै आएको समाजवाद का अनेक ढाँचा र शैलीमाथि बहस र त्यसउपर अनेकौं प्रयोग भने विभिन्न मुलुकमा भइरहेकै देखिन्छ । तर आफूलाई समाजवादी भनेर उभ्याएका राष्ट्रहरूले पनि पुँजीवादले आत्मसात् गरेको आर्थिक नीतिलाई आफ्नो राज्यव्यवस्थामा अन्तरघुलन नगरी नहुने परिस्थिति सृजना भएको छ । अहिले अमेरिकालाई टक्कर दिन अग्रसर चीन शास्त्रीय समाजवादबाट धेरै पर पुगिसकेको छ । माओको निधनपछि सत्तामा आएका नेता देङ स्याओपिङले चिनियाँ ढाँचाको समाजवाद निर्माणका नाममा पुँजीवादी देशहरूबाटै वैदेशिक लगानी र प्रविधि भित्र्याए । उनको सोही लय पछ्याएर अहिलेका सी चिनफिङले अमेरिकाकै प्रतिद्वन्द्वीका रूपमा चीनलाई समुन्नत बनाइरहेका छन् । समाजवादी मुलुक भनिए पनि चीनले आत्मसात् गरेको आर्थिक नीतिभित्र पुँजीवादका धेरै चरित्र समाहित छन् । तसर्थ, अमेरिकाचीन टक्कर आआफ्ना राजनीतिक सिद्धान्तको दृढतामा आधारित छ भन्नुको खासै अर्थ देखिन्न । उता पुँजीवादले निजी सम्पत्तिको असीमित सञ्चयलाई बढावा दिने चरित्र अंगीकार गरिरहेको छ । धनी अत्यधिक धनी हुँदै जाने र गरिब झन्झन् गरिबीको दुश्चक्रमा फस्दै जाने असमान आर्थिक व्यवस्था पुँजीवादको कमजोर पक्ष हो । यसबाहेक थोरै धनाढ्य व्यक्तिहरूले अधिकांश प्राकृतिक स्रोतसाधनदेखि विज्ञान र प्रगतिको अधिकतम लाभमाथि कब्जा जमाउने र बहुसंख्यक जनता यसबाट वञ्चित हुने विभेदकारी अवस्था पुँजीवादको कुरूप पक्षका रूपमा चित्रित छ । त्यति मात्र नभएर, सन् २००८ मा विश्वव्यापी आर्थिक मन्दीको मार खेप्नुपर्ने अवस्थामा पुँजीवाद आइपुग्यो । विभिन्न मुलुकमा गहिरिएको वित्तीय संकट अझै पूर्ववत् अवस्थामा फर्किन सकेको छैन । पुँजीवादको नेतृत्व गर्ने अमेरिकामै पुँजीवाद संकटमा रहेको जनाउ दिँदै वालस्ट्रिट कब्जा गर भन्ने नाराका साथ आन्दोलन चर्कियो । अन्य धेरै पुँजीवादी मुलुकका सयौं सहरमा आन्दोलनको ज्वारभाटा फैलियो । त्यसयता पनि विभिन्न प्रतिकूल परिणामहरू पुँजीवादसँग गाँसिने क्रम टरेको छैन । यसरी हेर्दा प्रस्ट हुन्छ, समाजवादको प्रयोग र व्याख्यालाई लिएर जस्ता अनेकता र विषमताहरू छन्, त्यसरी नै पुँजीवाद पनि आफैंबाट उत्पन्न नकारात्मक पक्ष र परिणामको घेराबाट मुक्त छैन ।नाराको सैद्धान्तिक रटानले मात्रै कुनै पनि वादको औचित्य पुष्टि हुँदैन । समाजवाद भनिए पनि उत्तर कोरियाझैं बहुसंख्यक जनता आधारभूत आवश्यकताको परिपूर्तिबाट वञ्चित हुन्छन् भने त्यस्तो समाजवादको के अर्थ ? आफ्ना जनता अर्को वादतर्फ नभड्किऊन् भन्न उदार वा सामाजिक लोकतन्त्रको पक्षधर बनेरै भए पनि पुँजीवादी देशहरूले कल्याणकारी राज्यसरह सामाजिक सुरक्षा लगायतका अनेकौं सेवासुविधाबाट आखिर जनतालाई लाभान्वित नगराई धर पाएका छैनन् । यसरी समाजवादभित्र पुँजीवादका कैयौं चरित्र समाहित नगरी नहुने भएजस्तै पुँजीवादले पनि समाजवादकै छनक दिने गरी आफ्ना कार्यक्रम र योजना प्रस्तुत नगरी नहुने परिस्थिति बन्छ भने वादहरूबीचको अनावश्यक टसल किन ? स्वतन्त्रता, मानव अधिकार तथा लोकतन्त्रबिनाको एकदलीय तानाशाही कम्युनिस्ट व्यवस्था अहिले कुनै पनि मुलुकका जनताको रोजाइमा पर्दैन । त्यस्तै, अधिकतम स्रोतसाधनमाथि सीमित व्यक्तिको रजाइँका कारण धनी र गरिबबीचको दूरीलाई झन्झन् बढाउने पुँजीवादी व्यवस्थाविरुद्ध पनि असन्तोषका आवाजहरू मुखर भइरहेका हुन् । अहिले उत्पत्तिकालकै जस्तो मौलिक विशेषताबाट पुँजीवाद र समाजवाद दुवै टाढा गइसकेका छन् तैपनि आआफ्ना राजनीतिक सिद्धान्तलाई हतियार बनाएर विश्वलाई भयभीत बनाउने उपक्रमको अन्त्य हुन सकेको छैन । सोभियत रुसमा स्टालिनको पालादेखि नै द्वन्द्वात्मक भौतिकवादसँग विरोधाभास जनिने कमजोरी सुरु हुँदै पुँजीवादी प्रतिक्रान्ति को अभ्यास हुँदै आएको स्वयं वामपन्थीहरू नै बताउँछन् । तर अहिले फेरि शीतयुद्धकालीन टकराव बेहोर्दै युक्रेनको विषय उचालेर अमेरिका र रुस साम्राज्य विस्तारको होडमा संलग्न भएको आरोप लाग्न थालेको छ । अमेरिका लगायत पश्चिमा पुँजीवादी मुलुकविरुद्ध रुस र चीनबीच बढ्दै गइरहेको गठबन्धनलाई शीतयुद्धकै नवीनतम रूप भन्न थालिएको छ । सन् २०१८ मा अमेरिकी राष्ट्रपति डोनाल्ड ट्रम्पले चीनविरुद्ध व्यापार युद्ध घोषणा गरेपछि चीन र अमेरिकाबीच दोस्रो शीतयुद्ध सुरु भएको भनेर विश्लेषण गरियो । अमेरिका र चीनबीच पछिल्लो समय बाक्लिँदै गएका चिसो सम्बन्धका कैयौं उदाहरण विचारधारात्मक पृथकताबाट अभिव्यक्त भएको प्रस्टै बुझिन्छ । तर एकपछि अर्को गर्दै विगतमै असफल भइसकेको वादहरूको अर्थहीन टसल निरन्तर तन्काउनुभन्दा अन्तर्राष्ट्रिय तहमा, कूटनीतिक आधारबाट विश्वमा देखिएका समस्या समाधान गर्नु नै श्रेयस्कर ठहर्छ भने राष्ट्रिय तहमा, एकआपसका सैद्धान्तिक अन्तरविरोधहरूलाई मनन गर्दै तल्लो तहमा रहेका जनताको हितका खातिर जेजे आवश्यक हुन्छ, त्यसलाई अवलम्बन र प्रयोग गर्ने विवेक दुवै वादका पक्षधरमा विकास नभई दशकौंदेखि जारी टकरावको अन्त्य नहुने देखिन्छ ।"
अमेरिकाका लागि अफगान राजदूतद्वारा राजीनामा,"काबुल (एजेन्सी) अमेरिकाका लागि अफगानिस्तानकी राजदूत अडेला राजले पदत्याग गरेकी छन् । अमेरिकास्थित अफगानिस्तानी दूतावासलाई लक्षित गरी केही प्रतिबन्धात्मक व्यवस्था जारी गरेकाले दूतावासमा रहेर काम गर्ने अवस्था नरहेको उनको भनाइ छ । पछिल्लो ६ महिनामा अमेरिकामा खटाइएका अफगान राजदूतले राजीनामा दिएको यो तेस्रो पटक हो । वासिङ्टनस्थित अफगान दूतावासलाई अमेरिकामा कुनै पनि राजनीतिक तथा कूटनीतिक गतिविधि गर्न नपाउने व्यवस्था अमेरिकाले गरेपछि राजले पदत्याग गरेकी हुन् । अमेरिकाको विदेश मन्त्रालयले अफगानिस्तानको दूतावासलाई पत्र पठाउँदै दूतावासका गतिविधिहरूको विवरण मागेको अफगानिस्तानका कार्यवाहक राजदूत अब्दुल हादी निर्जाबीले जनाए । अफगानिस्तानको दूतावासलाई अमेरिकी विदेश मन्त्रालयले पठाएको पत्रमा राजदूतलाई घरबाट मात्रै काम गर्न र बाहिर निस्केर राजनीतिक तथा कूटनीतिक गतिविधि नगर्न भनिएको छ, उनले भने । पत्रमा दूतावासका अन्य कर्मचारीलाई पनि बाहिर निस्किएर कुनै गतिविधि गर्न निषेध गरिएको दूतावासका अधिकारीहरूले जनाएका छन् ।"
रुसले आक्रमण गर्ने निर्णय गरिसक्यो : बाइडेन,"वासिङ्टन (एजेन्सी) रुसले युक्रेनमाथि आक्रमण गर्ने निर्णय लिइसकेको अमेरिकी राष्ट्रपति जो बाइडेनले दाबी गरेका छन् । रुसी राष्ट्रपति भ्लादिमिर पुटिनले आगामी केही दिनमा आक्रमणका लागि आदेश दिनेमा आफू विश्वस्त भएको बाइडेनको दाबी छ । अमेरिकी गुप्तचर निकायको सुझावमा आफू उक्त निष्कर्षमा पुगेको बाइडेनलाई उद्धृत गर्दै बीबीसीले जनाएको छ । रुसी आक्रमणको निसाना युक्रेनको राजधानी किभ हुने बाइडेनको दाबी छ । अमेरिकी रक्षामन्त्री लोयड अस्टिनले रुसी फौजहरू युक्रेनी सीमातर्फ जान थालेका जनाएका छन् । त्यसैगरी, अमेरिकी उपराष्ट्रपति कमला ह्यारिसले पनि रुसलाई चेतावनी दिएकी छन् । जर्मनीको म्युनिखमा एक सुरक्षा सम्मेलनमा बोल्दै रुसले युक्रेनमाथि आक्रमण गरे अमेरिका र सहयोगी देशबाट महत्त्वपूर्ण र अभूतपूर्व आर्थिक क्षति बेहोर्ने बताइन् । रुसले युक्रेनका टुक्रिएका पूर्वी क्षेत्रमा विभिन्न संकट खडा गरेर त्यसलाई आक्रमणको बहाना बनाउने पश्चिमा राष्ट्रहरूको छ । रुसले १ लाख ६९ हजारदेखि १ लाख ९० हजार रुसी सैनिक युक्रेनमाथि आक्रमणका लागि तयारी अवस्थामा राखेको अमेरिकाको दाबी छ । त्यसमा पूर्वी युक्रेनका डोनिएत्स्क र लुहान्स्कमा तैनाथ रुसी समर्थन प्राप्त लडाकुको संख्या पनि जोडिएको छ । युक्रेनी सीमामा मात्रै बख्तरबन्द गाडी, तोप तथा अन्य हतियारसहित एक लाखभन्दा बढी रुसी सेना तैनाथ छन् । त्यस्तै, छिमेकी देश बेलारुसमा पनि कम्तीमा ३० हजार रुसी सेना आक्रमणका लागि तयारी अवस्थामा छन् । तर रुसले युक्रेनमाथि आक्रमण गर्ने योजना नरहेको बताउने गरेको छ । अमेरिकालगायत पश्चिमा देशले रुसले हवाई आक्रमणका लागि तयारी तीव्र पारेको भन्दै आफ्ना नागरिकलाई युक्रेन छाड्न सूचना जारी गरिसकेका छन् । कतिपय देशले भने कूटनीतिक निकायका कर्मचारी र उनीहरूका परिवार पनि फिर्ता लगिसकेका छन् । राष्ट्रपति कार्यालय ह्वाइट हाउसबाट गरेको टेलिभिजन सम्बोधनमा बाइडेनले रुसी फौजले युक्रेनमा आगामी दिन वा साता आक्रमण गर्ने योजना बनाएको विश्वस्त सूचना पाएको दाबी गरेका हुन् । अहिलेको क्षणसम्म आइपुग्दा म विश्वस्त छु कि उनले (रुसी राष्ट्रपति पुटिनले) त्यस्तो निर्णय गरिसकेका छन्, बाइडेनले भने । यसअघि बाइडेन र अमेरिकी उच्च अधिकारीले आक्रमणको निर्णय लिएको विषयमा जानकारी नभएको बताउँदै आएका थिए । युक्रेनले नाटोको सदस्यता लिने तयारी गरेपछि रुस रुष्ट बनेको हो । युक्रेनलाई नाटोमा संलग्न नगराउन तथा पूर्वी युरोपमा नाटोको थप विस्तार रोक्न रुसले माग गर्दै आएको छ । तर अमेरिकालगायत राष्ट्रहरूले रुसी मागमा असहमति जनाउँदै आएका छन् । तर रुसले अझै पनि कूटनीतिक बाटो रोज्न सक्ने र अहिले पनि तनाव कम गरेर वार्ताको टेबलमा फर्कन ढिला नभइसकेको बाइडेनको भनाइ छ । बढ्दै गएको तनाव अन्त्यका लागि कूटनीतिक पहलहरू पनि भएका छन् । जर्मन अधिकारीले कूटनीतिक पहल सफल हुने अपेक्षा राख्दै आएका छन् । तर हालसम्म ठोस निर्णय भने हुन सकेको छैन । डोनिएत्स्क र लुहान्स्कका नेताहरूले शुक्रबार युक्रेनले गोलाबारी बढाएको र आक्रमण गरिरहेको भन्दै स्थानीयको उद्धार गर्ने घोषणा गरेका थिए । त्यसयता उक्त क्षेत्रबाट ६ हजार ५ सय स्थानीय अन्यत्र पुगिसकेका जनाइएको छ । ती क्षेत्रका विद्रोहीहरूले युक्रेनी सेनालाई लक्षित गरी तोप तथा ग्रिनेड प्रहार गरेका जनाइएको छ । यद्यपि, उनीहरूको आक्रमणले भएको क्षतिबारे केही उल्लेख गरिएको छैन । ती क्षेत्रमा लाखौं मानिस बसोबास गर्छन् । तर उनीहरूको सामूहिक उद्धार नभए पनि कैयौं मानिस बस चढेर रुस आएका रुसी सरकारी सञ्चारमाध्यमले जनाएका छन् । युक्रेनले भने विद्रोहीहरूमाथि आक्रमणको कुनै योजना नबनाएको बताएको छ । युक्रेनी विदेशमन्त्रीले रुसले गलत सूचना फैलाएको तथा आक्रमणका लागि पृष्ठभूमि तयार गरेको दाबी गरेका छन् । राष्ट्रपति पुटिनले सीमानजिकै शरणार्थी शिविर स्थापना गर्न आदेश दिएका जनाइएको छ । त्यसैगरी, पृथकतावादी क्षेत्रबाट आउने मानिसहरूलाई आपत्कालीन सहायता उपलब्ध गराउनसमेत पुटिनले आदेश दिएका राष्ट्रपति कार्यालयको भनाइ छ । रुसले युक्रेनको दक्षिणी द्वीप क्राइमियालाई नियन्त्रणमा लिएको र पूर्वी डोनबास क्षेत्रको रक्तपातपूर्ण विद्रोहलाई समर्थन गरेको करिब ८ वर्षपछि दुई देशबीच तनाव पुनः चर्केको हो ।"
अफगानिस्तानलाई भारतीय सहयोग,नयाँदिल्ली (एजेन्सी) भारतले अफगानिस्तानलाई पाँचौं चरणको स्वास्थ्य सामग्री सहयोग प्रदान गरेको छ । सरकारी अधिकारीहरूले दिएको जानकारीअनुसार २५ टन स्वास्थ्य सामग्री भारतले अफगानिस्तानलाई दिएको हो । भारतको मानवीय सहायतासम्बन्धी कार्यक्रमअन्तर्गत अफगान जनतालाई सहयोग प्रदान गरिएको भारतीय अधिकारीहरूको भनाइ छ । भारतले पठाएको सहयोग सामग्रीमा कपडा पनि समावेश गरिएको भारतको विदेश मन्त्रालयका प्रवक्ता अरिन्दम बाग्चीले जनाए ।
विस्फोटमा १० मारिए,"मोगादिसु (एजेन्सी) सोमालियामा भएको आत्मघाती विस्फोटमा कम्तीमा १० जनाको मृत्यु भएको छ । बेलेड्वेनमा शनिबार भएको घटनाको जिम्मेवारी जिहादीहरूको समूह अल शबाब ले लिएको प्रहरीले जनाएको छ । घटनामा परी मृत्यु भएकामध्ये केही सरकारी अधिकारीसमेत छन् । घटनामा १६ जना घाइते भएको प्रहरीले जनाएको छ । सरकारी अधिकारी र प्रत्यक्षदर्शीहरूले घटना आत्मघाती हमलाकारीले गराएको बताएका छन् । एक प्रत्यक्षदर्शीले भने, यस्तो घटना त मैले अहिलेसम्म देखेको थिइनँ, अति अमानवीय घटना ।"
कोरियामा कोभिड नियम खुकुलो,"सोल (एजेन्सी) दक्षिण कोरियाले कोभिड१९ को संक्रमण फैलिन नदिन लगाएका नियम खुकुलो पारेको छ । कडा क्वारेन्टाइन बस्नुपर्ने प्रावधानले साना व्यवसाय धराशायी भएको भन्दै राहतका लागि पछिल्लो निर्णय लिइएको दक्षिण कोरियाली जनस्वास्थ्य तथा सामाजिक कल्याण मन्त्रालयले जनाएको छ । दक्षिण कोरियाले कोभिड१९ महामारीविरुद्ध सामाजिक दूरीसम्बन्धी नियम तीन साताका लागि खुकुलो पारेको हो । मन्त्रालयद्वारा जारी विज्ञप्तिमा ओमिक्रोन भेरिएन्ट द्रूत गतिमा फैलिएको भए पनि उक्त निर्देशिका मार्च १३ सम्म कायम रहने जनाइएको छ । नयाँ निर्देशिकाअनुसार रेस्टुराँ, क्याफे मदिरालय साँझ १० बजेसम्म खोल्न अनुमति दिइएको छ ।"
युरो६ मापदण्डमा सरकार र व्यवसायीका आआफ्नै अडान,"(काठमाडौं)सरकारले सवारीसाधनमा युरो६ मापदण्डको इन्जिन लागू गर्ने तयारी गरिरहेपछि सरकार र व्यवसायीबीच मतभेद देखिएको छ । प्रदूषण घटाउन वन तथा वातावरण मन्त्रालयले युरो६ मा जोड गरिरहँदा नाडा अटोमोबाइल एसोसिएसन अफ नेपालले तत्काल कार्यान्वयन गर्न नसकिने बताइरहेको छ । प्राविधिक, सवारीसाधन मर्मत, पार्टपुर्जालगायत कारणले कम्तीमा दुई वर्ष समय चाहिने नाडाको निष्कर्ष छ । युरो६ लागू नगरौं भन्न खोजेको होइन, अहिले प्रयोग भइरहेका कार, मोटरसाइकल करिब ९० प्रतिशत युरो६ इन्जिनकै हुन् । तर सबै सवारीमा लागू गर्न प्राविधिक रूपमा तयार भइसकेका छैनौं, नाडा अध्यक्ष ध्रुव थापाले भने, तत्काल लागू हुँदा प्राविधिक रूपमा सकस हुन सक्छ । सवारी बिग्रँदा समस्या पत्ता लगाउनै मुस्किल पर्छ । यी सबै तयारी गर्न कम्तीमा दुई वर्ष समय चाहिन्छ । तर सरकारले प्रदूषण कम गर्न युरो६ को विकल्प नभएको बताउने गरेको छ । सरकारले पहिलो पटक २०६९ सालमा सवारी प्रदूषण मापदण्ड लागू गरेको थियो । सोहीअनुसार अहिले युरो३ र ४ मापदण्डका सवारी आयात भइरहेका छन् । तर वातावरणका हिसाबले उचित नभएको भन्दै सरकारले युरो६ को मापदण्ड लागू गर्न खोजेको छ । कार्यान्वयन गर्ने निकाय वातावरण विभाग हो । वन तथा वातावरणमन्त्री रामसहाय प्रसादले तत्काल युरो६ को मापदण्ड अघि बढाउन निर्देशन दिइसकेका छन् । युरो६ मापदण्डबारे मन्त्रालयमा छलफल भइरहेको वातावरण विभागका उपमहानिर्देशक इन्दुविक्रम जोशीले बताए । युरो६ केही हदसम्म महँगो भए पनि समयअनुसार परिवर्तन हुनुपर्ने उनको भनाइ छ । युरो६ ले प्रदूषण धेरै घटाउँछ । केही महँगो भए पनि युरो६ को विकल्प छैन, जोशीले भने, व्यवसायीहरूलाई केही समय दिएर भए पनि लागू गर्नुपर्छ । नाडाले भने तयारीबिनै कार्यान्वयन गरे व्यवसायीसँगै सर्वसाधारणलाई समस्या हुने दाबी गरेको छ । युरो६ मापदण्ड नयाँ प्रविधि भएकाले सवारीका समस्या ल्यापटपका माध्यमबाट पहिचान गर्नुपर्छ । तर सबैले प्रविधि बुझेका हुँदैनन् । त्यसका तालिम दिनुपर्ने नाडाको भनाइ छ ।मुलुकमा रहेका वर्कसपमध्ये करिब ५ प्रतिशत मात्रै आधिकारिक रहेको अध्यक्ष थापा बताउँछन् । बाँकी सबै बाहिरकै कामदर छन् । सवारीमा युरो६ मापदण्ड कार्यान्वयन गर्नुअघि यी सबैलाई तालिम दिनपर्ने उनको भनाइ छ । सानो गाडी (कार) मा समस्या नहोला, ती धेरैजसो सहरमै चल्छन् । धेरैजसो युरो६ कै छन् । तर ठूला गाडी गाउँगाउँमा चल्छन्, तिनमा समस्या हुन सक्छ, थापाले भने, दुई वर्षको समय भए वर्कसपमा दक्ष जनशक्ति तयार पार्न सकिन्छ । तयारीबिनै लागू भए सवारीसाधनको मूल्य बढ्ने र त्यसको प्रत्यक्ष मार सर्वसाधारणलाई नै पर्ने व्यवसायी बताउँछन् । यीबाहेक युरो३ र ४ को इन्जिनमा ३ वर्ष वारेन्टी हुने व्यवसायीहरूको भनाइ छ । तर युरो६ मा दुई वर्षको मात्रै वारेन्टी हुने नाडाले जनाएको छ । नयाँ प्रविधिको ज्ञान र मर्मतका लागि सरकारले तालिम दिन नसकेको नाडाका उपाध्यक्ष सुनील रिजालको भनाइ छ । इन्जिनियरहरूलाई सरकारका तर्फबाट पनि तालिम दिनुपर्ने उनले बताए । सरकारले गत साउन १ बाटै लागू गर्ने भनेको थियो । तर, पूर्वाधार लथालिंग छ । नेपालमा ४ सय जना इन्जिनियर र १० हजारभन्दा बढी वर्कसप छन् । सबै सवारीमा एकैपटक लागू गर्दा सम्हाल्न ग्राहो हुन्छ, रिजालले भने, कामदारलाई सवारी आयातकर्ताले मात्रै तालिम दिएका छन् । सरकारले इन्जिनियर बनाउन तालिम दिनुपर्छ । त्यसपछि मात्र पूर्ण रूपमा कार्यान्वयन गर्न सकिन्छ । नयाँ प्रविधि आउँदा स्पेयर पार्ट्सको खर्च करिब २०३० प्रतिशत बढ्ने रिजालले बताए । युरो६ मापदण्डका विषयमा निरन्तर छलफल भइरहेको वन तथा वातावरण मन्त्रालयका उपसचिव नविनकुमार पोखरेलले जानकारी दिए । युरो६ मापदण्ड मन्त्रिपरिषद्मा लैजाने कुरा थियो । तर व्यवसायीले केही समय मागेका छन् । तत्काल गर्ने कि दुई वर्ष कुर्ने, छलफलमै छौं, उनले भने, युरो६ मापदण्डले लागत केही बढे पनि वातावरणमा धेरै फाइदा पुर्याउँछ । प्रदूषण कम गर्छ । वातावरण मन्त्रालयले सवारीमा युरो६ मापदण्डको कुरा गरिरहँदा नेपाल आयल निगमले भने अप्रिल २०२० बाट युरो६ को इन्धन लागू गरिसकेको छ । यसअघि निगमले युरो ४ मापदण्डको इन्धन आयात र वितरण गर्दै आएको थियो । भारतीय आयल निगमले सबै रिफाइनरीबाट बीएफ ६ इन्धन वितरण गरेकाले नेपालमा लागू भएको निगमका निमिक्त कार्यकारी निर्देशक सुशील भट्टराईले जानकारी दिए । बीएफ ६ भारतीय स्ट्यान्डर्डको इन्धन हो । यसले युरो ७ मापदण्डको सवारी भए पनि काम गर्ने भट्टराईले बताए । युरो६ मापदण्डको इन्धनमा प्रदूषणको मात्रा देखाउने सल्फरिक १० पीपीए मात्र हुने उनको भनाइ छ । जब कि यसअघि आएको युरो४ मा सल्फरिक ५५ पीपीए हुन्थ्यो ।इन्धनमा सल्फरिक जति कम भयो, प्रदूषणको दर त्यति नै न्यून हुन्छ । युरो६ को इन्धन मूलतः युरो६ मापदण्डको इन्जिनका लागि बनाइएको हुन्छ । तर नेपालमा कमर्सियल सवारीसाधन युरो ३ र ४ को आयात भइरहेकाले युरो६ इन्धनको उपयोगिता बढ्न सकेको छैन । प्रदूषण पनि नियन्त्रण हुन सकेको छैन । यही प्रदूषण नियन्त्रण गर्न सरकारले २०६५६६ बाट इन्धनमा प्रदूषण शुल्क लगाएको छ । प्रदूषण शुल्क पेट्रोल र डिजेलमा लाग्छ । प्रतिलिटर १ रुपैयाँ ५० पैसा संकलन गर्दै आएको सरकारले हालसम्म १४ अर्ब ५० करोड शुल्क उठाइसकेको छ । उक्त रकम अर्थ मन्त्रालयको खातामा जम्मा भइसकेको छ । तर प्रदूषण भने हरेक वर्ष बढिरहेको छ ।"
"उच्चपदस्थको आवास निर्माण : कतै सकिँदै, कतै ठेक्का नै भएन","(काठमाडौं) प्रधानमन्त्री, मन्त्री, राष्ट्रिय सभाका अध्यक्ष, उपाध्यक्ष, प्रदेश प्रमुखलगायत सरकारी उच्च पदस्थ अधिकारीको आवास निर्माण जारी रहे पनि केही ठेक्का भने बल्ल गरिँदै छ । संघीय संसद् भवन निर्माणको काम जारी रहे पनि सेक्युरिटी भवन, इन्टेरियरलगायतको ठेक्का अझै हुन सकेको छैन । मन्त्री, उपसभामुख, राष्ट्रिय सभा अध्यक्ष र उपाध्यक्षको आवास निर्माणको ठेक्का सम्झौता कात्तिकमै सकिएको हो । अहिलेसम्म यिनको भौतिक प्रगति ७२ प्रतिशत मात्र छ, जहाँ सेक्युरिटी भवनको ठेक्का बल्ल भएको छ । डेढ वर्षभित्र सक्ने गरी इजी इन्फ्रा कम्पनीसँग ठेक्का सम्झौता गरिएको हो । ठेक्काअनुसार सुरक्षाका लागि आवश्यक नेपाली सेना, सशस्त्र र नेपाल प्रहरीको भवन बनाउनुपर्नेछ । हेल्थ क्लब भवन, स्विमिङ पुल, सामुदायिक भवन र सहरी विकास मन्त्रालयको सम्पर्क कार्यालय भवन पनि बनाउनुपर्नेछ । यिनको ठेक्का रकम ४० करोड रुपैयाँ छ । सातै प्रदेशका मुख्यमन्त्री र प्रदेश प्रमुखका लागि सातवटा भवन बनिरहेका छन् । गत असोज २६ भित्र तिनको निर्माण सकिसक्नुपर्ने हो । समय सकिँदा भौतिक प्रगति भने बल्ल ७२ प्रतिशत मात्र छ । केसीसमानान्तर जेभीले ७२ करोड ४७ लाख ९४ हजार रुपैयाँमा ठेक्का लिएको हो । सुरुमै आवास निर्माणसँगै सबै ठेक्का नहुँदा अहिले समस्या भएको सहरी विकास मन्त्रालयका सहसचिव एवं विशेष भवन निर्माण आयोजना प्रमुख दिलीपशेखर श्रेष्ठले बताए । पहिल्यै ठेक्का नगर्दा अहिले समस्या भएको हो, उनले भने, मुख्य आवास निर्माणको काम दसैंसम्म सकिन्छ । तर सेक्युरिटी भवन भने बल्ल बन्दै छन् । सेक्युरिटी भवन नबनेसम्म पुल्चोकबाट मन्त्री आवास भैंसेपाटी नसर्ने बताइएको छ । मन्त्री आवासको ठेक्का भने श्रीकोहनुमान जेभीले २०७६ कात्तिकमा लिएको हो । सम्झौताअनुसार २०७८ कात्तिक २६ मा काम सकिसक्नुपर्ने हो । करिब ९६ रोपनीमा मन्त्री आवासका लागि २४ र प्रतिनिधिसभाका उपसभामुख, राष्ट्रिय सभाका अध्यक्ष र उपाध्यक्षका लागि एकएकवटा भवन निर्माण भइरहेका छन् । निर्माणको ठेक्का रकम १ अर्ब ३ करोड ४६ लाख रुपैयाँ छ । सिंहदरबार परिसरमा निर्माण थालिएको संघीय संसद् भवनको भौतिक प्रगति ४० प्रतिशत छ । भवनको इन्टेरियर, सेक्युरिटी र अडियोभिजुअल सिस्टमका लागि अहिलेसम्म ठेक्का भएको छैन । यसका लागि छुट्टाछुट्टै ठेक्का गर्नुपर्नेछ । ठेक्का गर्न डकुमेन्ट तयार पार्ने काम अन्तिम चरणमा छ, श्रेष्ठले भने, संसद् सचिवालयसँग छलफल गरेर फाइनल गरिनेछ । यसको ठेक्का चार महिनाभित्र भइसक्ने र भवनसँगै यसको काम पनि सकिने उनको दाबी छ, जसको ठेक्का करिब ३ अर्ब रुपैयाँ बराबरको हुनेछ । संसद् भवनको ठेक्का भने २०७६ असोज १६ मा टुन्दीसेक जेभीले ५ अर्ब ६८ करोड ३९ लाख रुपैयाँमा लिएको हो । यसको निर्माण २०७९ असोज १६ मा सकिसक्नुपर्नेछ । भवन निर्माणको समय बाँकी नै छ, श्रेष्ठले भने, भवनसँगै सबै काम एकसाथ सक्ने हाम्रो तयारी छ । प्रधानमन्त्री शेरबहादुर देउवा भने नयाँ भवनमा गत मंसिरमै सरिसकेको उनले जानकारी दिए । प्रधानमन्त्रीको परिवारका लागि निर्मित आवास सकिए पनि आगन्तुकसँग भेटघाट गर्ने भवनको काम जारी छ । २०७६ भदौ १२ मा दुवै भवनको ठेक्का भएको हो । सम्झौताअनुसार २०७८ भदौमा निर्माण सकिसक्नुपर्ने थियो । सार्वजनिक भवनको काम अझै सकिएको छैन । यसको भौतिक प्रगति ८५ प्रतिशत छ । कन्टेक निर्माण कम्पनीले ३३ करोड ८० लाख रुपैयाँमा यसको ठेक्का लिएको हो । सार्वजनिक भवनको पनि इन्टेरियरको काम बाँकी रहेको र यसका लागि पनि नयाँ ठेक्का गर्नुपर्नेछ । फर्निचर, फर्निसिङको ठेक्का गर्न बाँकी नै छ, सहरी विकास मन्त्रालय स्रोतले भन्यो, यसका लागि ८ करोड रुपैयाँ बजेट चाहिने र छिट्टै ठेक्का भए साउनभदौमा काम सकिन्छ । कोभिडले गर्दा काम गर्न नपाएको भन्दै सरकारले निर्माण व्यवसायीलाई ६ महिना समय थपिदिइसकेको छ । जसको समय चैत मसान्तसम्म छ । यस अवधिमा पनि काम नसकिने भएकाले समय थप्ने तयारी थालिएको मन्त्रालय स्रोतले जनायो । सबै ठेक्का एकैचोटि गरेको भए यो झमेला आउने थिएन, मन्त्रालय स्रोतले भन्यो, भवन निर्माणको काम फास्ट ट्र्याकमा गर्नुपर्यो भनेर हतारमा ठेक्का गर्दा समस्या भएको हो ।निर्माण व्यवसायीको ढिलाइका कारण काममा प्रगति हुन नसकेको आयोजना स्रोतको दाबी छ । जसले लो बिड गरेर ठेक्का पाएका छन्, उनीहरूको आर्थिक व्यवस्थापनको पाटो कमजोर हुँदा काम राम्रोसँग हुन नसकेको हो, आयोजना स्रोतले भन्यो, जसले तुलनात्मक रूपमा ठीकै बिड गरेका छन्, त्यसमा प्रगति राम्रै छ ।"
१० वर्षमा ५ प्रतिशत मात्र वैदेशिक रोजगार बचतपत्र बिक्री,"(काठमाडौं)पाँच वर्षका लागि १० प्रतिशत ब्याज आय सुनिश्चित भएको वैदेशिक रोजगार बचतपत्रको बिक्री आउँदो चैतदेखि खुल्ने भएको छ । चालु आर्थिक वर्षका लागि सरकारले ५० करोड रुपैयाँ बराबरको वैदेशिक रोजगार बचतपत्र बेच्न लागेको हो । गत आर्थिक वर्षमा एक अर्ब रुपैयाँको वैदेशिक रोजगार बचतपत्र बिक्रीका लागि आह्वान गरिएकामा करिब ११ प्रतिशत मात्र विक्री भएपछि यस वर्ष सरकारले आधा घटाएर निष्कासन गर्दै छ । वैदेशिक रोजगारीमा गएकाले मात्र खरिद गर्न पाउने बचतपत्र हो यो । वैदेशिक रोजगारीमा गएकाहरूले आफू भएकै राष्ट्रबाट बचतपत्र किन्न सक्छन् । यसमा लगानी गरेको रकममा कर लाग्दैन । ६६ महिनामा ब्याज भुक्तानी पाइन्छ । आवश्यक परेका बेला बिक्री गर्न र बैंक तथा वित्तीय संस्थामा धितो राखेर कर्जा लिन पनि सकिन्छ । विगतका तथ्यांक हेर्दा चालु आर्थिक वर्षमा पनि वैदेशिक रोजगार बचतपत्रमार्फत सरकारले लक्षित आन्तरिक ऋण उठाउन नसक्ने निश्चित जस्तै छ । पछिल्ला १० वर्षमा यो औजारमार्फत सरकारले कुनै पनि वर्ष लक्ष्यअनुसार आन्तरिक ऋण उठाउन सकेको छैन । यही कारण यस वर्ष पनि नसक्ने जानकारहरूको विश्लेषण छ । गएको १० वर्षमा सरकारले कुल १३ अर्ब ५८ करोड ७९ लाख रुपैयाँ बराबरको वैदेशिक रोजगार बचतपत्र बिक्रीका लागि आह्वान गरेको छ । यसमध्ये ६७ करोड ९२ लाख रुपैयाँ मात्र बिक्री भएको छ । यो कुल आह्वान भएको रकमको करिब ५ प्रतिशत मात्र हो ।हरेक वर्ष अपेक्षाभन्दा धेरै कम मात्र विक्री भएपछि सरकारले गत वर्षभर नै वैदेशिक रोजगार बचतपत्र विक्री गरेको थियो । यति गर्दा पनि आह्वान गरिएकोमध्ये करिब ९० प्रतिशत बिक्री भएन । यहीकारण यस वर्ष गत वर्षको तुलनामा आधा घटाएर ५० करोड रुपैयाँमा झारिएको हो । बचतपत्रको बिक्री बढाउन यस वर्ष अनलाइनबाट पनि खरिद गर्न सकिने व्यवस्था गर्न लागिएको राष्ट्र बैंक मौद्रिक व्यवस्थापन विभाग प्रमुख नरेश शाक्यले जानकारी दिए । विगतमा अनलाइनमार्फत आवेदन दिन मात्र सकिने व्यवस्था थियो । बचतपत्र खरिद गर्नुअघि आवश्यक सबै कागजात भौतिक रूपमै बुझाउनुपर्थ्यो । अब भने स्वदेश र विदेश जहाँबाट पनि बचतपत्र खरिदका सबै काम अनलाइनबाटै हुने व्यवस्था गर्न लागिएको शाक्यले जानकारी दिए । राष्ट्र बैंकले चालु आर्थिक वर्षको मौद्रिक नीतिमार्फत नागरिक बचतपत्र र वैदेशिक रोजगार बचतपत्र अनलाइनमार्फत खरिद गर्न सकिने व्यवस्था गर्ने घोषणा गरेको थियो । सोहीअनुसार मुद्रा व्यवस्थापन विभागले आन्तरिक तयारी अघि बढाएको हो । यो नीति पारित भएपछि नागरिक बचतपत्र र वैदेशिक बचतपत्रका लागि खरिद गर्न सबै काम अनलाइनबाटै गर्न सकिन्छ, शाक्यले भने, बचतपत्र डिम्याट भइनसकेकाले अझै प्रमाणपत्र लिन मात्र बैंकमै पुग्नुपर्नेछ । प्रचारप्रसार नै कम भएकाले अपेक्षित रूपमा वैदेशिक रोजगार बचतपत्रको बिक्री हुन नसकेको नेपाली मुद्रा विप्रेषक संघका पूर्वअध्यक्ष सुमन पोखरेलले बताए । खासगरी विकसित राष्ट्रमा मध्यम र उच्च स्तरको काम गर्न जाने नेपालीलाई लक्ष्य गरेर प्रचारप्रसार गरेका बचतपत्र बिक्रीमा समस्या नहुने उनको बुझाइ छ । यो धेरै राम्रो र सुरक्षित लगानीको औजार हो । राम्रो ब्याज पाइन्छ । लगानी भएको रकममा कर छुट हुन्छ, उनले भने, चाहेको समयमा बिक्री गर्न सकिन्छ । लगानीको सुरक्षित औजार हुँदाहुँदै पनि सम्बद्ध मानिसहरूलाई पर्याप्त प्रचारप्रसार र शिक्षा दिन नसक्दा निकै कम मात्र बचतपत्र बिक्री भएको पोखरेलको भनाइ छ । सरकारले हरेक देशमा रहेको राजदूतावाससँग समन्वय गरेर व्यापक रूपमा प्रचारप्रसार गर्नुपर्छ, उनले भने, यो कार्यमा हरेक पाइलामा सहकार्य गर्न रेमिट्यान्स कम्पनी तयार छन् । गत आर्थिक वर्षमा बजारमा ब्याजदर कम थियो । त्यति बेला बैंक ब्याजदरभन्दा बचतपत्रबाट प्राप्त हुने ब्याज धेरै थियो । यस वर्ष ब्याजदर बढेको छ । यसकारण बचतपत्रको ब्याजदरभन्दा बैंकको ब्याजदर उच्च हुने सम्भावना रहेको जानकारहरू बताउँछन् । वैदेशिक रोजगार बचतपत्र कार्यक्रम पूर्ण रूपमा असफल भइसकेको राष्ट्र बैंकका एक पूर्वकार्यकारी अधिकृतको विश्लेषण छ । यो पूर्ण रूपमा असफल कार्यक्रम हो, ती अधिकारीले भने, राष्ट्र बैंकले प्राण जोगाएर जीवत राखेको मात्र हो । बचतपत्र बिक्री सुरु गरिएको करिब दशक हुँदा पनि लक्षित वर्गसम्म नपुगेको उनको दाबी छ । वैदेशिक रोजगारीमा गएका बहुसंख्यक नेपालीसँग बचतपत्र किन्ने पैसा अलिअलि भए पनि घरघडेरीलगायतमा खर्च गर्छन् । अलिअलि बिक्री भएका बचतपत्र पनि संयुक्त राष्ट्र संघलगायत राम्रो विदेशी नियोगमा काम गर्ने नेपालीले खरिद गरेका हुन्, उनले भने, विदेशमा कमाएको रकम पठाएरै घरबार चलाउने नेपालीले बचतपत्र किन्न सक्दैनन् । यही कारण बचतपत्र कम बिकेको हो । बहुसंख्यकको पहुँचमा नपुगेकै कारण बिक्री नहुने अवस्था आएको उनले बताए ।वैदेशिक रोजगार बचतपत्रमार्फत सरकारले रोजगारीका लागि विदेश गएका र गैरआवासीय नेपालीले खरिद गर्न पाउँछन् । बचतपत्र मुलुकबाहिर रोजगारीमा संलग्न वा मुलुक बाहिरको रोजगारीबाट फर्केको चार महिना नपुगेका नेपाली नागरिक वा गैरआवासीय नेपालीले आफू वा आफ्नो परिवारका सदस्य (बुबा, आमा, श्रीमान्, श्रीमती, छोरा, छोरी मात्र) का नाममा खरिद गर्न पाउँछन् ।बचतपत्र पाँच वर्ष अवधिको हो । यसमा लगानी गरेबापत वार्षिक १० प्रतिशत ब्याज पाइन्छ । ब्याज ६६ महिनामा भुक्तानी हुन्छ । लगानीकर्ताले घटीमा ५ हजार र बढीमा ५ हजारले भाग गर्दा निःशेष हुने गरी लगानी गर्न पाउँछन् । बचतपत्र धितो राखेर बैंक तथा वित्तीय संस्थाबाट कर्जा लिन र दिन पाइन्छ । वैदेशिक रोजगार बचतपत्र नयाँ अवधारणा होइन । आव ०६६६७ देखि नै यस्तो बचतपत्र निष्कासन सुरु भएको हो ।"
तीन दशकमा बनेन कमलबजार विमानस्थल,"(अछाम)अछामको कमलबजार नगरपालिकामा पर्ने विमानस्थल तत्कालीन विद्रोही नेकपा माओवादीले आक्रमण गरेपछि परीक्षण उडानसमेत गर्न नपाउँदै बन्द भयो । २०५८ सालमा माओवादीले आक्रमण गरेर निर्माण सम्पन्न भई सञ्चालनको तयारीमा रहेको विमानस्थलको रिपिटर टावर भत्काएपछि विमानस्थल बन्द भएको हो । हरेक वर्ष अछामका सरोकारवालाले विमानस्थलबारे पटकपटक केन्द्र सरकारलाई आग्रह गरिरहन्छन् । तर पनि प्राथमिकतामा नपरेको विमानस्थलमा चालु आर्थिक वर्षमा भने ३ करोड रुपैयाँ बजेट विनियोजन गरिएको छ ।२०५१ सालमा विमानस्थलको काम उपभोक्तामार्फत सुरु गरी अन्तिम चरणमा पुगेका बेला नै सशस्त्र द्वन्द्वले रोकिएको विमानस्थल निर्माणका अगुवा एवम् कमलबजार नगरपालिकाका प्रमुख ओमप्रकाश विष्टले बताए । विमानस्थल जसरी पनि सञ्चालन गर्नुपर्छ भनेर २०५१ सालदेखि काममा लागिरह्यौं । त्यतिखेर देशमा संक्रमणकाल सुरु भयो । हामी ज्यान जोगाउन भाग्न बाध्य भयौं, उनले भने, त्यसबीचमा हवाई मैदान निर्माण, विमानस्थलका घर बनाउने र टावर बनाउने काम सकिएको थियो, तर द्वन्द्वमा त्यो सबै ध्वस्त भयो । ४ करोड ६३ लाख एस्टिमेट गरिएको विमानस्थलमा त्यति बेलै २ करोड ५० लाख रुपैयाँ खर्च भइसकेको थियो । गत आर्थिक वर्षमा अछामको कमलबजार नगरपालिका, पञ्चदेवल विनायक नगरपालिका, ढकारी गाउँपालिका र तुर्माखाँद गाउँपालिकाले विमानस्थल सञ्चालनका लागि ४ करोड रुपैयाँ छुट्याउने सहमति गरे पनि केन्द्र सरकारले स्थानीय तहले रकम छुट्याएर काम गर्न नसक्ने जवाफ फर्काएको विष्टको भनाइ छ । अघिल्लो सरकार हुने बेला विमानस्थल सञ्चालनका लागि गत वर्ष मन्त्रालयलाई निवेदन दिनुहोस् भनेपछि हामीले त्यसै गर्यौं । तर पनि केन्द्र सरकारले कुनै वास्ता गरिदिएन । स्थानीय तहका तर्फबाट गर्नुपर्ने कामका लागि हामी जहिल्यै तयार छौं । दुर्गमका जनताको पीरमर्का केन्द्र सरकारले नबुझेको महसुस भएको छ । यस वर्ष छुट्याइएको ३ करोड रुपैयाँ बजेटले केकति काम हुने भन्ने एस्टिमेट बनाउन केन्द्रबाट नै टोली आउने भनिएको छ । सायद फागुनबाट काम सुरु हुने विष्ट बताउँछन् । २०६३ सालमा शान्ति सम्झौता भएपछि विमानस्थल पुनर्निर्माण गर्न पहल नभएको होइन । तत्कालीन एमाओवादीको सरकार रहेका बेला पर्यटनमन्त्री लोकेन्द्र विष्ट मगरले सुदूरपश्चिममा रहेका विमानस्थललाई पुनः सुरु गर्ने प्रतिबद्धता जनाए पनि भाषणमै सीमित भएको छ । तत्कालीन मन्त्री मगरले अछामको कमलबजारको विमानस्थलको उद्घाटन गर्दै जसरी पनि कमलबजारबाट जहाज उडाएरै छाड्ने बताएको कमलबजार नगरपालिका१ का तेजबहादुर विष्टको भनाइ छ । माओवादी शान्ति प्रक्रियामा आएको १५ वर्ष बितिसक्दासमेत विमान नचल्दा यहाँका बासिन्दा निराश र आक्रोशित छन् ।"
कर्जा कडाइको नीति पुनरावलोकन गर,"काठमाडौं (कास) मौद्रिक नीतिको अर्धवार्षिक समीक्षामार्फत राष्ट्र बैंकले घोषणा गरेका नीतिले समग्र आर्थिक गतिविधि प्रभावित हुने नेपाल उद्योग वाणिज्य महासंघले बताएको छ । धेरैजसो नीति ब्याजदर बढाउने, कर्जा प्रवाहमा कडाइ गर्ने र आयात खुम्चाउने खालका रहेकाले तिनको प्रत्यक्ष असर आर्थिक गतिविधिमा पर्ने भएकाले साना तथा मझौला उद्यमी धेरै प्रभावित हुने महासंघको निष्कर्ष छ । कोभिड महामारीका कारण संकटमा परेको व्यवसाय पुनरुत्थानका लागि पुर्नकर्जा, पुनर्तालिकीकरण र पुनर्संरचनामार्फत राष्ट्र बैंकले राहत दिएको थियो, महासंघले भनेको छ, तेस्रो लहरको प्रभाव कायमै रहेका बेला पुनर्कर्जाको ब्याजदरसमेत बढाइदिँदा विशेषगरी साना तथा मझौला उद्यमी प्रभावित हुनेछन् ।मौद्रिक नीतिको अर्धवार्षिक समीक्षाबारे आफ्नो धारणा राख्दै महासंघले उत्पादनमूलक उद्योगलाई कम ब्याजदरमा कर्जा उपलब्ध गराउन अध्ययन गर्ने विषयले औद्योगिकीकरणमा सघाउने भए पनि निजी क्षेत्रका धेरैजसो सुझाव सम्बोधन नहुँदा व्यापार व्यवसाय एवं लगानी प्रभावित हुने दाबी गरेको छ । निक्षेपको ब्याजदर बढाउँदा बैंक वित्तीय संस्थामा रकम बढ्न नसकेको पछिल्लो ६ महिनाको अवस्था ज्ञात हुँदाहुँदै कर्जाको ब्याजदर बढाउनेतर्फ मौद्रिक नीतिको समीक्षा केन्द्रित हुँदा पुँजीको लागत थप बढ्न गई व्यवसायी र वित्तीय संस्थामा समेत समस्या देखिने सम्भावना बढेको छ, महासंघले भनेको छ, बढ्दो आयात निरुत्साहित गर्न नीति केन्द्रित हुँदा यसले उत्पादन, मूल्यवृद्धि, राजस्व र रोजगारीमा नकारात्मक असर पर्नेतर्फ महासंघ केन्द्रीय बैंकको ध्यानाकर्षण गराउन चाहन्छ ।मौद्रिक नीतिको समीक्षामा ट्रस्ट रिसिट, आयात कर्जा, व्यक्तिगत अधिविकर्ष कर्जा, जग्गा प्लटिङसम्बन्धी रियल इस्टेट कर्जा, व्यक्तिगत हायर पर्चेज कर्जा तथा मार्जिन प्रकृतिको कर्जाको जोखिम भारमा पुनरावलोकन गरिने उल्लेख छ । नीतिको रुझान हेर्दा यी प्रकृतिका कर्जामा कडाइ गर्ने गरी ब्याजदर वृद्धिलगायत उपाय अवलम्बन हुने महासंघको ठहर छ । भारतबाट क्रेडिट सुविधामा वस्तु आयात गर्न सकिने विद्यमान व्यवस्थामा पुनरावलोकन गरिने भन्ने बुँदाले पनि भारतबाट हुने आयातमा कडाइ गरिने संकेत गरेको छ, महासंघद्वारा जारी विज्ञप्तिमा भनिएको छ, निर्यात प्रवर्द्धन र मुलुकभित्र रकम भित्र्याउन अन्य उपाय अवलम्बन नगरी आयात घटाउने उपाय अवलम्बन गरिँदा यसले अनधिकृत व्यापार बढ्नुका साथै मूल्यसमेत अकासिनेछ ।करिब ४९ लाख सर्वसाधारण जोडिएको सेयर बजार कर्जामा गरिने कडाइले मूलतः साना लगानी प्रभावित हुने भन्दै महासंघ राष्ट्र बैंकको ध्यानाकर्षण गराएको छ । कोभिड महामारीबाट निजी क्षेत्रको पुनरुत्थानमा निकै सहयोगी नीति अवलम्बन गरेको केन्द्रीय बैंकसमक्ष महासंघले अल्पकालीन उपाय नहेरी तरलता अभावका कारण समस्याग्रस्त निजी क्षेत्रको हितका लागि समीक्षामा लिइएका नीतिको पुनरावलोकन गरी व्यापार व्यवसाय सञ्चालन एवं विस्तारको वातावरण बनाउन राष्ट्र बैंकलाई आग्रह गरेको छ ।"
जब मासियो बीउ,"(बागलुङ)जैमिनी नगरपालिका१ टारका मोतीप्रसाद पौडेलले वर्षमा ६ हजार केजीसम्म मुलाको बीउ उब्जाउँथे । २०५२ देखि उनले २५ वर्षसम्म मुला लगाए । धान भित्र्याएपछि लगाएको मुलाले फागुनदेखि चैतभित्रै उत्पादन दिइसक्थ्यो । बीउ छिनेर मकै लगाउन सकिने भएपछि धेरै किसान मुला लगाउन हौसिन्थे ।बीउ बेचेरै पौडेलले वर्षमा ५ लाख रुपैयाँसम्म कमाए । उनका छिमेकी डिल्लीप्रसाद आचार्य, माया नेपालीलगायतले टारीखेतमै मुला लगाएर घरखर्च चलाए । छोराछोरी पढाए । कतिले मुलाकै बीउ बेचेर सहरमा घरघडेरी जोडे । बीउ बेच्न बजार खोज्न पर्दैनथ्यो । व्यापारी घरै आउँथे । २०५२ देखि कृषि मन्त्रालयको कोसी पहाडी तरकारी आयोजना र बीउबिजन प्रवर्द्धन कार्यक्रमले अब्बल जग्गा ठहर्याएर टारीखेतलाई मुलाको ब्याड बनाएको थियो । यहाँ उत्पादन हुने बीउ काठमाडौं, भैरहवालगायतका बीउ भण्डारले खरिद गरेर लैजान्थे । मन्त्रालय र जिल्ला कृषि विकास कार्यालयको अनुमति लिएर व्यापारी बीउ किन्न खेतमै आइपुग्थे । तीन वर्षयता भने यो क्रम भंग भएको छ । अहिले टारीखेतमा मुला लगाउन छाडियो । झन्डै ८ सय रोपनीमा लगाउने मुला अहिले दुईचार रोपनीमा खुम्चिएको छ । त्यो पनि बिक्रीका लागि नभई एकदुई जना किसानले घरमै प्रयोग गर्न मात्रै लगाएका छन् । बजारमा आएका हाइब्रिड बीउले किसानको सपना चकनाचुर पारिदियो । हाइब्रिडको बीउ सस्तो पाइन्छ, हामीले उत्पादन गरेको महँगो पर्छ, पौडेलले भने, किनेर खाने बानी परेपछि दुःख गर्ने पनि घटेका छन् । किसानले पाएको मूल्यसमेत घटेको उनले बताए । किसानले दुःख गरेर फलाउँदा प्रतिकिलो १ सय ५० पर्ने मुलाको बीउ बजारमा १ सयमै पाइन थालेको उनको भनाइ छ । बसाइँसराइले कतिपय किसान तराई पुगे । युवा खाडी र युरोपमा पसेपछि बाबुआमालाई काम नगर्न सुझाए । हामी पैसा पठाइदिन्छौं, काम नगर भनेर फुर्क्याएपछि बाबुआमाले जग्गा बाँझै छाडिदिएका छन्, नेपालीले भनिन्, दुःख गर्न नचाहने, बजारमा किन्ने र व्यापारीले पनि हाइब्रिडमा जोड दिएपछि किसानको उत्पादन मासिएको हो । हाइब्रिड बीउ एक पटकका लागि मात्रै हुन्छ । बीउ बिक्री हुन छाडेपछि धेरै जग्गा हिउँदमा बाँझै छ । केहीले तरकारी र गहुँ लगाएका छन् । पहिला जस्तो कमाइ पनि छैन, यो खेतको महत्त्व पनि छैन, पौडेलले भने, न कृषिले चासो राखेको छ, न स्थानीय सरकारको ध्यान छ, अब टारीखेतको इतिहास मेटिने भयो । पौडेलले पनि बीउ छाडेर सागपात र आलु लगाएको जनाए । बीउ टिप्ने बेला खेतैभरि खेताला लगाउने चलन पनि हिजोआज हटेको छ । कतिपय जमिन घडेरीका रूपमा बिक्री गर्नेर् र बेसाहा खाएर खेत बाँझै राख्ने चलन बढेको स्थानीय काशीराम आचार्यले बताए । खेतमा झार फलाउने, बेसाहा खाने चलन बढ्यो, आचार्यले भने, किसानको नाम लिने, अनुदान पाए खाइहाल्ने, काम नगर्ने प्रवृत्तिले उत्पादन घटेको हो । धान, मकै र तरकारी अन्यत्र पठाउने कुश्मीसेरा बजारमै अहिले तराईको तरकारी र हाइब्रिड बीउ भित्रन थालेको उनको भनाइ छ । किसानको उत्पादनको ल्याब परीक्षण नभएको र व्यापारीसँग जोडिने अभिभावक कार्यालय नभएर सम्बन्ध टुटेको कृषि ज्ञान केन्द्र बागलुङका वाली विकास अधिकृत दिनेश पाठकले बताए । बीउको गुणस्तर नाप्ने ल्याबसँग किसान जोडिन सकेनन्, कृषि कार्यालय पनि ३४ वर्षसम्म रहेन, पाठकले भने, बजारमा हाइब्रिडले डेरा जमाइसकेको छ ।"
सेमिफाइनल बाटोमा नेपाल,कुशलको शतक कुशल भुर्तेल ट्वान्टी२० अन्तर्राष्ट्रियमा शतक बनाउने तेस्रो नेपाली खेलाडी बनेका छन् । उनले फिलिपिन्सविरुद्ध अविजित १ सय ४ रनको इनिङ्स खेले । यसअघि नेपालबाट ट्वान्टी२० अन्तर्राष्ट्रियमा शतक बनाउने पूर्वकप्तानद्वय पारस खड्का र ज्ञानेन्द्र मल्ल थिए । पारसले सिंगापुरमा सन् २०१९ मा त्रिकोणात्मक शृंखलामा अविजित १ सय ६ रन बनाएका थिए । ज्ञानेन्द्रले २०१९ मै नेपालमा सम्पन्न १३ औं दक्षिण एसियाली खेलकुदमा भुटानविरुद्ध १ सय ७ रन बनाएका थिए । अप्रिलमा नेदरल्यान्ड्सविरुद्ध त्रिकोणात्मक शृंखलाको फाइनलमा ७७ रन बनाउनु कुशलको ट्वान्टी२० अन्तर्राष्ट्रियमा यसअघिको उच्च स्कोर थियो । उनले सोही शृंखलाबाट ट्वान्टी२० अन्तर्राष्ट्रियमा डेब्यु गरेका थिए । झन्डै १० महिना अवधिमा कुशलले ट्वान्टी२० अन्तर्राष्ट्रियमा चार अर्धशतक प्रहार गरिसकेका छन् । उनी र पारसले नेपालबाट ट्वान्टी२० अन्तर्राष्ट्रियमा सर्वाधिक चार अर्धशतक प्रहार गरेका छन् । शनिबार ३२ बलमा अर्धशतक पूरा गरेका कुशलले ६१ बल खेल्दै १३ चौका र १ छक्का प्रहार गरे । उच्च फर्ममा रहेका दीपेन्द्रसिंहले ४७ बलमा ८३ रन बनाए । अन्तिम दोस्रो ओभरमा आउट भएका उनले ६ चौका र ४ छक्का प्रहार गरे । ठूलो साझेदारीकुशल भुर्तेल र दीपेन्द्रले तेस्रो विकेटमा १ सय ७१ रनको साझेदारी गरी नेपाललाई विशाल स्कोरमा उभ्याएका थिए । ट्वान्टी२० अन्तर्राष्ट्रियमा नेपालको यो कीर्तिमानी साझेदारी हो । सन् २०१९ मा पारस र आरिफ शेखले सिंगापुरविरूद्ध दोस्रो विकेटमा अविजित १ सय ४५ रनको साझेदारी गरेका थिए । पावर प्लेभित्र आसिफ शेख र कुशल मल्ल गुमाइसकेको अवस्थामा उनीहरूको जोडी जमेको थियो । नेपालले पुनः राम्रो सुरुआत गर्न सकेन । आसिफ शेख दोस्रो ओभरको पहिलो बलमै शून्यमा आउट भए । आफूले सामना गरेको पहिलो बलमै आसिफलाई डानियल स्मिथले एलबीडब्लू आउट गरे । प्रतियोगितामा पहिलो खेल खेलिरहेको कुशल मल्ल १० बलमा १२ रन बनाई मिगी पोडोस्कीको बलमा आउट भए । कुशल १४ सदस्यीय टोलीमा रहेका थिएनन् । तर भेट्रान शरद भेषावकर एङ्कलको चोटका कारण प्रतियोगिताबाट बाहिरिएपछि मौका पाएका कुशललाई शनिबार फिलिपिन्सविरूद्ध सोझै खेल्न दिइएको थियो । प्रमुख अलराउन्डर करण केसी यसअघि नै चोटका कारण बाहिरिइसकेका छन् । उनको स्थान लिन गुलशनलाई नेपालबाट पठाइएको थियो । यसै प्रतियोगितामार्फत तीन वर्षपछि अन्तर्राष्ट्रिय क्रिकेटमा पुनरागमन गरिरहेको फिलिपिन्सविरुद्ध ओमानले अघिल्लो दिन २ सय १६ रन बनाउँदै खेल १ सय १८ रनले खेल जितेको थियो । ट्वान्टी२० अन्तर्राष्ट्रिय वरीयतामा नेपाल १३ र फिलिपिन्स ४७ औं स्थानमा छन् ।
केन्यालीले जिते पोखरा म्याराथन,"(पोखरा)केन्याली धावक स्टेफेन कोस्गीले १६ औं पोखरा म्याराथनको उपाधि जितेका छन् । नेपाल भूतपूर्व खेलाडी मञ्चले शनिबार आयोजना गरेको म्याराथनमा उनले निर्धारित दूरी ४२१९५ किलोमिटर २ घण्टा १९ मिनेट ४३ सेकेन्डमा पार गरेका हुन् । विजेता स्टेफेनले पुरस्कारस्वरुप ४ लाख रुपैयाँ पाए । केन्याकै अर्का धावक सिमिअन किप्लागाट टुले २ घण्टा २१ मिनेट ३ सेकेन्डबाट दोस्रो भए । उनले २ लाख हात पारे । आर्मीका धावकका मोहनदेव जोशी २ घण्टा ३३ मिनेट २४ सेकेन्डबाट तेस्रो भए । उनले १ लाख रुपैयाँ प्राप्त गरे । नेपालीमध्ये पहिलो स्थान प्राप्त गरेका उनले बेलायतको म्याराथनमा सहभागी हुने मौका पाएका छन् । एपीएफ क्लबका सन्तोषविक्रम विष्टले २ घण्टा ३४ मिनेट ४८ सेकेन्डमा दूरी पार गर्दै चौंथो स्थान हात पारे । उनले ३० हजार प्राप्त गरे ।महिलातर्फ २१ किमि हाफ म्याराथन नेपाल पुलिसकी राजपुरा पछाइले उपाधि जितेकी छन् । उनले निर्धारित दूरी १ घण्टा २१ मिनेट २६ सेकेन्डमा पार गर्दै १ लाख प्राप्त गरिन् । एपीएफकी विन्द्रा धान्के श्रेष्ठले १ घण्टा २७ मिनेट ४१ सेकेन्डबाट दोस्रो भइन । उनले ५० हजार रुपैयाँ प्राप्त गरिन् । जुम्लाकी राममाया बुढाले १ घण्टा ३० मिनेट ४८ सेकेन्डबाट तेस्रो भइन् । उनले ३० हजार पाइन् । विदेशी धाविका बेलायतकी हाना क्यारस १ घण्टा ३२ मिनेट ५८ सेकेन्डमा दूरी गर्दै चौथो भएकी छन् । उनले १५ हजार प्राप्त गरिन् ।म्याराथनमा १ सय ६२ जनाले प्रतिस्पर्धा गरेका थिए । महिला हाफ म्याराथनमा ३९ जना सहभागी थिए । म्याराथनमा भारत, केन्या, फ्रान्स, बेलायत, ओमन, आयरल्यान्ड, अमेरिकाका गरी १४ विदेशी खेलाडी सहभागी थिए । विभागीयतर्फ आर्मी, प्रहरी, एपीएफसहित १७ जिल्लाका खेलाडीले भाग लिएका थिए । पोखरा म्याराथनअन्तर्गत हुने १० किमि पुरुष तथा महिला, ५ किमि छात्रछात्र, ह्विलचियर तथा दृष्टिविहीन दौड चैत १२ मा हुनेछ । कोरोना महामारीका कारण गत वर्षदेखि दुई चरणमा म्याराथन गरिँदै आएको छ । आगामी तीन वर्षमा पोखरा म्याराथनलाई म्याराथनको अन्तर्राष्ट्रिय छाता संस्था एम्समा दर्ता गराउने योजनासँगै पुरस्कारको राशि १० लाख रुपैयाँ पुर्याउने लक्ष्यमा अगाडि बढेको भूतपूर्व खेलाडी मञ्चका अध्यक्ष हरिप्रसाद पराजुलीले बताए । विजेतालाई गण्डकी प्रदेशका मुख्यमन्त्री कृष्णचन्द्र नेपाली पोखरेलले पुरस्कार प्रदान गरे । पोखरा रंगशालाबाट सुरु म्याराथन सहरका विभिन्न भागको परिक्रमा गर्दै पुनः रंगशालामै टुंगिएको थियो ।"
आफैं चुकेको च्यासल,मछिन्द्र १० थ्रीस्टारयसअघि नै उपाधि कब्जा गरिसकेको मछिन्द्रले दिनको दोस्रो खेलमा कप्तान सुजल श्रेष्ठले इन्ज्युरी टाइमको अन्तिम मिनेटमा पेनाल्टीमा गोल गरेपछि थ्रीस्टारलाई १० ले पराजित गर्यो । यससँगै मछिन्द्र अपराजित रह्यो र गोलकिपर विशाल श्रेष्ठले क्लिन सिट ११ खेल पुर्याए ।
जितपुर सिमरा गोल्डकप चैतमा,"बारा (कास) सिमरामा हुँदै आएको जितपुर सिमरा गोल्डकप फुटबलको १२ औं संस्करणको खेल चैत दोस्रो सातादेखि हुने भएको छ । आयोजक नव जनजागृति युवा क्लबले शनिबार सिमरामा पत्रकार सम्मेलन गरी यसबारे जानकारी गरराएको हो । खेल फ्लडलाइटमा खेलाइने छ । सिमरा रंगशालामा हुने प्रतियोगितामा ए डिभिजन क्लबका ६, आयोजक र मोफसलका तीन गरी १० टिमको सहभागिता रहने आयोजकका अध्यक्ष रामचन्द्र ग्याम्दाङले बताए । चैत १० देखि १९ सम्म हुने प्रतियोगिताको विजेताले १० लाख र उपविजेताले ५ लाख रुपैयाँ प्राप्त गर्नेछन् । सर्वोत्कृष्ट खेलाडीलाई मोटरसाइकलसहित विभिन्न विधामा उत्कृष्ट प्रदर्शन खेलाडीलाई जनही २० हजारका दरले पुरस्कृत गर्ने आयोजक क्लबका अध्यक्ष ग्यामदाङले बताए ।२०६६ बाट सुरु भएको प्रतियोगिताको उपाधि संकटा क्लब, त्रिभुवन आर्मी र मनाङ मर्स्याङ्दी क्लबले दुईदुई पटक जितिसकेका छन् । आयोजक सिमरा, थ्रीस्टार, विजय युथ क्लब हेटौंडा, हिमालयन शेर्पा र मजदुर शहिद स्मृति क्लबले एकएक पटक उपाधि उचालेका थिए । जितपुर सिमरा उपमहानगरको मुख्य सहयोगमा हुने प्रतियोगिताका लागि उपमहानगरले २५ लाख रुपैयाँ सहयोग गरेको छ । यस्तै रंगशालाको पूर्वाधार मर्मत एवं फ्लडलाइट व्यवस्थापनका लागि उपमहानगरपालिकाले थप २० लाख रुपैयाँ सहयोग गरेको क्लबले जनाएको छ ।"
देवदह युनिट विजयी,"लुम्बिनी (कास) देवदह क्रिकेट युनिटको जितसँगै शनिबार टेलिकम रूपन्देही सुपर लिग सुरु भएको छ । सिद्धार्थ रंगशालामा सुरु २१ औं संस्करणको प्रतियोगिताको उद्घाटन खेलमा देवदहले बुटवल युथ क्लबलाई ४४ रनले हरायो । टस जितेर ब्याटिङ गरेको देवदहले ४० ओभरमा ८ विकेट गुमाई २ सय १४ रन बनायो । टोलीका सुदीप जीसीले नटआउट ५३, कीर्तिमान ढकालले ५३, विजय सुनारले ३३ र सुमनराज पाण्डेले २६ रन बनाए । बुटवलका विनित अधिकारीले ३ विकेट लिए । जवाफमा २ सय १५ को लक्ष्य पछ्याएको बुटवल ३६३ ओभरमै १ सय ७० रन समेटियो । विनित अधिकारीले नटआउट ६३ रन, दीपेन्द्र हिताङले १९, सन्तोष पाण्डेले १७ रन बनाए । देवदहका विजय सुनारले ३, कीर्तिमान ढकाल, हिल्सन क्षेत्री र विशाल ज्ञवालीले २२ विकेट लिए । अलराउन्ड प्रदर्शन गरेका बुटवलका कीर्तिमान ढकाल म्यान अफ द म्याच बने । उनले १ हजार २ सय रुपैयाँ पुरस्कार पाए । प्रतिस्पर्धामा १२ टिमले भाग लिएका छन् ।"
कीर्तिपुरको फराकिलो जित,काठमाडौं (कास) लगातार तीन खेल जित्दै कीर्तिपुर नगरपालिका शनिबार लामा टेन्डी शेर्पा स्मृति खुला बास्केटबल प्रतियोगिताको क्वाटरफाइनल पुगेको छ । समूह ए मा कीर्तिपुरले मोफसलको टोली कास्कीलाई ९४४७ स्कोरले पराजित गर्दै समूह विजेता बन्यो । कीर्तिपुरका अनिल खड्गीले ७ स्कोर जोड्दा कास्कीका सुदीप कार्कीले सर्वाधिक १६ स्कोर गरे । क्याम्पियन सोलो समूह डी को उपविजेता हुँदै क्वाटरफाइनल पुग्न सफल भयो । क्याम्पियनले एनसीसीएसलाई ६७५५ ले हरायो । क्याम्पियनका मनीष राजोपाध्यायले १३ स्कोर जोडे । गोल्डेनगेट विजेता हुँदै क्वाटरफाइनल पुगिसकेको छ । समूह ए कै अर्को लिगमा एचआईकेले बीएमकेलाई ७५६८ स्कोरले हरायो । एचआईकेका विजय लामाले २६ स्कोर बटुले । महिला राउन्ड रोविन लिगमा रोयल बास्केटबल एकेडेमीले कीर्तिपुरमाथि ७६२१ को सहज जित निकाल्यो । रोयलकी प्रतीक्षा मगरले १६ स्कोर जोडिन् ।
विश्वराम र मनीषा विजेता,"काठमाडौं (कास) विजेश्वरी ज्ञानमन्दिर काठमाडौंकी मनीषा गिरी र जेसिस मावि भक्तपुरका विश्वराम कुँवर माविस्तरीय उपत्यकाव्यापी सडक दौड प्रतियोगितामा विजेता भएका छन् । राष्ट्रिय खेलकुद परिषद्द्वारा आयोजित दौडको छात्र ५ किमि विश्वरामले १७ मिनेट ०७४ सेकेन्डमा पूरा गरे । पिनाकल एकेडेमीका विकेश घिमिरे दोस्रो, बागेश्वरी माविका अमरराज थापा तेस्रो भए । सैनिक आवासीयका ईश्वरचन्द्र बस्नेत चौथो र बागेश्वरीका अविराज राई पाँचौं भए । छात्रा ३ किमि दौड मनीषाले १५ मिनेट १५८ सेकेन्डमा पार गरिन् । दोस्रोदेखि चौथो स्थानमा क्रमशः जेसिसकी प्रकृति सुवाल, नेपाल आदर्श माविकी सरिता साह, जेसिसकी उर्जा मधिकर्मी र जेसिसकै स्वागता खाइजु विजयी छन् ।"
