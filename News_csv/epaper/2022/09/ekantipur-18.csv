शीर्षक,विवरण
"पहिरोले २१ को मृत्यु, २ बेपत्ता","शनिबार बिहान साढे ३ बजेतिर गाउँमा ठूलो आवाज आएको थियो । के भयो भनेर जम्मा हुन नपाउँदै दुई घर पहिरोले बगाइसकेको थियो । त्यहाँका चार जनाको शव भेट्टायौं, मृतकका आफन्तसमेत रहेका उनले भने, यी दुई परिवारका आफन्त बम्बैमा छन् । घाइते भएका ढकारी६ ढुंगाचाल्नाका हर्क बुढा, उनकी कान्छी बुहारी चन्द्रा र नाति धर्मलाई शनिबार सेनाको हेलिकोप्टरबाट सुर्खेत अस्पताल लगिएको परिवारका सदस्य निर्मल बुढाले बताए ।डेढ वर्षको भतिजा नवीनको घटनास्थलमै मृत्यु भयो । भाउजू (नवीनकी आमा) चद्रादेवी पनि गम्भीर घाइते छिन्, उनले भने, गाईबस्तु, अन्न सबै बगाएको छ । कमलबार, तुर्माखाँद र ढकारी आपसमा जोडिएका स्थानीय तह हुन् । राति एक्कासि पानी बढेसँगै माथिबाट जमिन थर्केर पहिरो खस्दा केही घर पुरिएको र केही भत्काएको हो । स्थानीयका अनुसार ठूलो आवाज आए पनि झन्डै आधा घण्टासम्म पानी दर्किएका कारण बाहिर हेर्नै सकिएन । घटना भएको गाउँ कमलबजार८ पुग्न अछाम मंगलसेनबाट गाडीमा ३ घण्टा लाग्छ भने ढकारी र तुर्माखाँद ६ घण्टा टाढा छन् । ठाउँठाउँमा सडक अवरुद्ध भएका कारण सदरमुकामबाट त्यहाँ सुरक्षाकर्मीलाई पुग्नै हम्मे परेको छ । घटनाको जानकारी समयमै पाए पनि प्रहरी टोली ७ घण्टा ढिला शनिबार १० बजे मात्रै पुग्न सकेको थियो । बेपत्ताको खोजी तथा उद्धारका लागि शनिबार प्रहरी र सेनाको थप टोली हेलिकोप्टरबाट घटनास्थलतर्फ गएको छ । शनिबार दिनभर बेपत्ताको खोजी र घाइतेको उद्धारमै लागेको र क्षतिको विस्तृत विवरण संकलन हुन बाँकी रहेको निमित्त प्रजिअ रिजालले बताए । पीडित परिवारलाई राहत पालिकाहरूबाट उपलब्ध गराउन भनेका छौं, उनले भने । तीन दिनदेखिको निरन्तर वर्षाका कारण अछाममा बिजुली र सडक अवरुद्ध भएको छ भने जनजीवन अस्तव्यस्त छ । जिल्लाका धेरैजसो ग्रामीण भेगमा सडक पहिरोले बगाएको छ ।"
जबराले सर्वोच्चमा पठाए फर्कने सूचना,"१ रञ्जन कोइरालामाथिको ज्यान मुद्दामा सजाय घटाई कानुनको गम्भीर उल्लंघन २ संवैधानिक नियुक्तिसम्बन्धी मुद्दालाई सुनुवाइमा नलगी आचारसंहिताको उल्लंघन३ संसद् विघटनसम्बन्धी मुद्दामा संलग्न पाँच न्यायाधीशलाई महाभियोग लगाइदिन भनी प्रधानमन्त्रीलाई अनुरोध गरेको आफ्नै बयानबाटै पुष्टि४ सर्वोच्चको भवन ठेक्कामा कानुनबमोजिम अन्तर्राष्ट्रिय बोलपत्र आह्वान नगरेको ५ संवैधानिक नियुक्तिमा निष्पक्ष भूमिका खेल्न नसकेको६ न्यायका उपभोक्ताले अदालतप्रति विश्वास गर्न नसक्ने वातावरण बनाएको७ प्रेरणा शाहको मुद्दा, वीरगन्जको सार्वजनिक पोखरीसम्बन्धी मुद्दा, क्यासिनोको सञ्चालन तथा राजस्वसम्बन्धी मुद्दा लगायतमा गम्भीर त्रुटि गरेको ८ प्रधानन्यायाधीश नियुक्ति हुनुपूर्व भएको संसदीय सुनुवाइमा गरेका प्रतिबद्धता पूरा गर्न नसकेको९ न्याय प्रशासनको अन्तिम जिम्मेवारी लिने संवैधानिक व्यवस्थाबमोजिमको कर्तव्य पूरा गर्न नसकेको"
डेंगीको 'मौकामा सिटामोलको मूल्य बढाइँदै,"उद्योग मन्त्रालयका प्रवक्ता नारायणप्रसाद रेग्मीले मूल्य बढाउन बेलाबेलामा व्यापारीहरूले अभाव सिर्जना गर्ने गरेको आरोप लगाए । घाटामा गएको हो भने अरू बेला पनि अभाव हुनुपर्ने हो, उनले भने, तैपनि केही समस्या भएमा छलफल गरेर निकास निकाल्छौं । स्रोतका अनुसार व्यापारीलाई औषधिमा ४ सय प्रतिशतसम्म बोनस र ४ थरी औषधि बिक्री गरेमा एकथरी निःशुल्क दिनेजस्ता अफर छन् । स्वास्थ्य मन्त्रालयकै अधिकारीहरू व्यापारीले अन्य औषधिमा भएको नाफाबाट पनि घाटा व्यवस्थापन गर्न सकिन्छ । औषधि व्यवस्था विभागले व्यापारीको प्रभावमा परेर गत वर्ष ५ सय एमजीको औषधिलाई ६ सय ५० एमजी पुर्यायो, रेग्मीले भने, वैज्ञानिक आधारबिनै औषधिको डोज बढाइयो । उनले टेन्डर आह्वान गर्नेक्रममा भने सिटामोल ४० पैसामा ल्याउने सम्झौता गरेका छन् । औषधि व्यवस्था विभागका सूचना अधिकारी सन्तोष केसीले सिटामोलको कच्चा पदार्थ महँगो भएकाले मूल्य समायोजन गर्न आवश्यक रहेको दाबी गरे । अत्यावश्यक औषधिको मूल्य २०६४ यता समायोजन गरिएको छैन, उनले भने । उपभोक्ता अधिकारकर्मी ज्योति बानियाँले कुनै पनि बहानामा मूल्यवृद्धि गर्न नमिल्ने बताए । कालोबजारीका निम्ति लुकाइएको हुन सक्छ, सम्बन्धित निकायले अनुगमन तीव्र बनाउनुपर्छ, उनले भने ।"
कहाँ छन् सन्दीप ?,"(काठमाडौं)  नाबालिग बलात्कार आरोपमा प्रहरीले अनुसन्धान अघि बढाएपछि राष्ट्रिय क्रिकेट टोलीबाट निलम्बनमा परेका कप्तान सन्दीप लामिछाने अझै सम्पर्कविहीन बनेका छन् । १७ वर्षीया एक किशोरीले लामिछानेविरुद्ध भदौ २१ मा जबर्जस्ती करणीको कसुरमा प्रहरीमा किटानी जाहेरी दिएकी थिइन् । त्यसको दुई दिनपछि भदौ २३ मा नेपाल क्रिकेट संघ (क्यान) ले उनलाई कप्तानबाट निलम्बन गरेको थियो ।काठमाडौं जिल्ला अदालतले त्यही दिन लामिछानेविरुद्ध पक्राउ पुर्जी जारी गर्न प्रहरीलाई अनुमति दिएको थियो । अदालतबाट पाएकै दिन प्रहरीले उनीविरुद्ध पक्राउ पुर्जी जारी गर्दै फरार सूचीमा राखेको थियो । त्यस दिन क्यानसँग उनी सम्पर्कमा थिए । भोलिपल्ट सामाजिक सञ्जाल फेसबुक र ट्वीटरमार्फत आफू निर्दोष रहेको र कानुनी लडाइँ लड्न नेपाल फर्किने बताएका लामिछाने त्यसयता एक साता बितिसक्दा पनि सम्पर्कविहीन छन् । उनी आफूमाथि लागेको आरोपको प्रतिरक्षाका लागि विदेशमै कानुन व्यवसायीसँग छलफलमा रहेको चर्चा चले पनि त्यसको पुष्टि भइसकेको छैन । लामिछाने अहिले कहाँ छन् भन्नेमा नेपाल प्रहरी र क्यानका अधिकारी नै अनभिज्ञ छन् ।नेपाल प्रहरीका निमित्त प्रवक्ता प्रहरी वरिष्ठ उपरीक्षक (एसएसपी) दानबहादुर कार्कीले लामिछाने नेपाल आइनसकेको बताए । उनीविरुद्ध दर्ता भएको जाहेरीमा प्रहरीले अनुसन्धान गरिरहेको छ, जाहेरी पर्दा विदेशमा रहेका आरोपित अहिले नेपाल आइपुगेका छैनन्, कार्कीले कान्तिपुरसँग भने, आरोप लागिसकेपछि सबैले कानुनी दायरामा आएर आफूविरुद्ध लागेको आरोपको प्रतिरक्षा गर्ने हो, त्यसको विकल्प छैन । लामिछानेको हकमा पनि त्यही लागू हुन्छ तर उनी हाम्रो सम्पर्कमा छैनन् । आरोपित व्यक्ति नै नआएपछि अहिले नाबालिग किशोरीले दिएको जघन्य अपराधसम्बन्धी किटानी जाहेरीको अनुसन्धान प्रभावित बनेको छ । प्रहरीले मुलुकी अपराध संहिता २०७४ को दफा २१९ अनुसार लामिछानेमाथि अनुसन्धान गरिरहेको छ । उनीविरुद्ध कसुर पुष्टि भए १० देखि १२ वर्षसम्म कैद सजाय हुन सक्ने व्यवस्था छ । भदौ तेस्रो साता लामिछाने वेस्ट इन्डिजमा क्यारेबियन प्रिमियर लिग (सीपीएल) खेलिरहेका थिए ।अफ्रिकी मुलुक केन्याविरुद्ध ट्वान्टी२० अन्तर्राष्ट्रिय शृंखला सकेर सीपीएल खेल्न उतैबाट वेस्ट इन्डिज लागेका लामिछाने सीपीएलमै व्यस्त थिए । सीपीएल चलिरहेकै बेला काठमाडौंमा एक किशोरीले लामिछानेविरुद्ध गौशाला प्रहरीमा जबर्जस्ती करणीको कसुरमा जाहेरी दिएकी थिइन् । जाहेरीमा भदौ ५ मा लामिछानेले ती किशोरीलाई जबर्जस्ती नगरकोट पुर्याएको र केही समय त्यहाँ बसेर राति तिलगंगाको एक होटलमा पुर्याई जबर्जस्ती करणी गरेको उल्लेख छ । लामिछाने भदौ ६ मा केन्यासँग एकदिवसीय शृंखला खेल्न राजधानी नैरोबी प्रस्थान गरेका थिए । घटनाको करिब दुई सातापछि मात्रै पीडित किशोरी प्रहरीमा पुगेकी थिइन् ।त्यसको भोलिपल्ट (भदौ २२) मा काठमाडौं प्रहरी वृत्त गौशालाले जाहेरी दर्ता गर्यो । पर्सिपल्ट (भदौ २३) काठमाडौं जिल्ला अदालतले लामिछानेविरुद्ध दर्ता भएको कसुरमा अनुसन्धान गर्न पक्राउ आदेश जारी गर्यो । त्यही दिन प्रहरीले उनीविरुद्ध पक्राउ पुर्जी जारी गरी फरार सूची मा समेटेको थियो । यता क्यानले पनि अदालतबाट पक्राउ आदेश आएकै दिन लामिछानेलाई कप्तानबाट निलम्बन गर्यो । निलम्बनमा परेको भोलिपल्ट भदौ २४ गते बिहान सामाजिक सञ्जाल फेसबुक र ट्वीटरमा पोस्ट गर्दै लामिछानेले आफू निर्दोष रहेको र आधारहीन आरोप लगाइएको दाबीसहित कानुनी लडाइँ लड्ने बताएका थिए । तर, त्यसयता सम्पर्कविहीन छन् । स्रोतका अनुसार सुरुमा किशोरीले साथीमार्फत लामिछानेसँग भेटेकी थिइन् । त्यसपछि लामिछानेसँग सामाजिक सञ्जालमार्फत कुराकानी र फोटो आदानप्रदान गरेकी थिइन् ।प्रहरीले लामिछानेविरुद्ध मुलुकी अपराध संहिता २०७४ अनुसार अनुसन्धान सुरु गरेको छ । संहिताको दफा २१९ मा कसैले कुनै महिलालाई निजको मञ्जुरी नलिई करणी गरेमा वा मञ्जुरी लिएर भए पनि १८ वर्षभन्दा कम उमेरकालाई करणी गरेमा निजले त्यस्तो महिला वा बालिकालाई जबर्जस्ती करणी गरेको मानिने उल्लेख छ । संहितामा १६ देखि १८ वर्ष उमेरको नाबालिग किशोरीलाई जबर्जस्ती करणी गरेको पुष्टि भएमा १० वर्षदेखि १२ वर्षसम्म कैद सजाय हुने उल्लेख छ ।लामिछाने सम्पर्कमा नआउँदा अनुसन्धान कसरी अघि बढाउने भन्नेमा प्रहरी अलमलमा परेको छ । जाहेरी दर्ताकै दिन उनलाई तुरुन्त नेपाल ल्याउन प्रहरी र क्यान दुवैले प्रयास गरेनन् । उल्टै अनुसन्धान प्रक्रियामा अपनाउनुपर्ने सामान्य गोपनीयता पनि प्रहरीले कायम राख्न सकेन । नेपाल प्रहरीका एक उच्च अधिकारी क्यान र आरोपित व्यक्तिको अति विश्वास मा पर्दा लामिछाने सम्पर्कविहीन बनेको बताउँछन् । यद्यपि उनी नेपाल आउन आफ्नो अनुकूल समय हेरेर बसेको हुन सक्ने ती अधिकारी बताउँछन् ।लामिछाने सम्पर्कमा नआएपछि प्रहरी प्रधान कार्यालयले इन्टरपोलमार्फत खोजबिन अघि बढाएको छ । विभिन्न राष्ट्रका प्रहरी संयन्त्रसँग पनि उनको खोजीबारे कुराकानी भइरहेको प्रहरी प्रधान कार्यालय स्रोतले जानकारी दियो । स्रोतका अनुसार लामिछानेसँग अमेरिका, क्यानडा, बेलायत, अस्ट्रेलियालगायत मुलुकको भिसा छ । अदालतबाट पक्राउ पुर्जी जारी भएलगत्तै प्रहरीले उनलाई नेपालको अध्यागमनको कालोसूचीमा समेटेर अनुसन्धान गरेको छ तर त्यसबारेको गोपनीयता कायम नराखी सञ्चारमाध्यममा प्रहरी र अध्यागमनका अधिकारीले औपचारिक रूपमै धारणा दिएपछि स्थिति बिग्रिएको हो ।ग्लोबल स्टारको छवि बनाएका लामिछाने आफूमाथि जघन्य आरोप लागेपछि लगत्तै स्वदेश फिर्ता भएर अनुसन्धानलाई सघाउँछन् भन्ने विश्वासमा पर्यौं, क्यानले पनि उनी छिट्टै नेपाल आउने भनेर विश्वास दिलायो, प्रहरीका एक उच्च अधिकारीले कान्तिपुरसँग भने, जसका कारण हामीले समयमै आफ्नो च्यानल प्रयोग गरेर उनलाई फर्काउनेबारे कदम चाल्नै पाएनौं, जुन बेला कदम चालियो, त्यसबेला उनी सम्पर्कविहीन भइसकेका थिए । आरोपित व्यक्ति भागेर हिँड्दा आरोपमा कानुनी प्रतिरक्षा गर्ने मौका पनि गुम्ने ती अधिकारीले बताए ।अरू बेला जुनसुकै अपराध आरोपको अनुसन्धान तथा अभियोजनसम्बन्धमा औपचारिक रूपमा बोल्न हच्किने प्रहरीले लामिछानेको हकमा भने जाहेरी दर्तादेखि अदालतबाट पक्राउ पुर्जी आदेश तथा अध्यागमनको कालोसूचीमा समेटिएका गोप्य राख्नुपर्ने विषयमा समेत आफैं जानकारी दिएको थियो ।काठमाडौं प्रहरी परिसरका प्रवक्ता प्रहरी उपरीक्षक (एसपी) दिनेशराज मैनालीले पीडितका तर्फबाट परेका किटानी जाहेरीमा अनुसन्धान भइरहेको बताए । जाहेरी परेपछि प्रहरीले यस विषयमा गम्भीर भएर अनुसन्धान गरिरहेको छ, प्रवक्ता मैनालीले भने, आरोपित व्यक्ति प्रहरीमा आफैं आएमा वा पक्राउ परेपछि हामी तोकिएको अवधिभित्र अनुसन्धान प्रतिवेदन जिल्ला सरकारी वकिलको कार्यालयमा बुझाउँछौं, त्यसपछि अदालतमा मुद्दा जान्छ, अहिलेसम्म आरोपित व्यक्ति प्रहरी सम्पर्कमा आएका छैनन् ।नेपाली टोलीका कप्तान मात्र होइन, इन्डियन प्रिमियर लिग (आईपीएल), बिगबास लिगजस्ता फ्रेन्चाइज प्रतियोगिता खेलेर ग्लोबल स्टार बनेका लामिछानेविरुद्ध बलात्कार आरोपमा जाहेरी परेयता यससम्बन्धी विश्वभर समाचार आइरहेका छन् । क्यानका कार्यवाहक सचिव प्रशान्तविक्रम मल्लका अनुसार प्रहरीमा जाहेरी परेपछि लामिछाने सम्पर्कमा आएका थिए । त्यस क्रममा उनले आफू निर्दोष रहेकाले कानुनी लडाइँका लागि सहयोग गरिदिन आग्रह गरेको मल्लले बताए । तर अदालतले पक्राउ आदेश दिएलगत्तै क्यानले लामिछानेलाई निलम्बन गरेको थियो । त्यसपछि लामिछानेले फोन गरेर आफू अहिले जमैका एयरपोर्टमा रहेको र नेपाल आउन लागेको बताए पनि त्यसपछि सम्पर्कमा नरहेको मल्लले जनाए ।प्रहरीमा जाहेरी परेपछि सम्पर्कमा आएका लामिछानेले आफू निर्दोष रहेको र कानुनी लडाइँका लागि सहयोग गर्न आग्रह गरेका थिए, हामीसँग कुरा गर्दा जमैका विमानस्थलमा रहेको बताएका उनी अदालतबाट पक्राउ पुर्जीका लागि आदेश र त्यही दिन क्यानको समन्वय समितिले कप्तानबाट निलम्बन गरेपछि हामीसँग सम्पर्कमा छैनन्, मल्लले भने ।"
६९८ कैदीलाई रिहा गर्न सिफारिस,"(काठमाडौं)  सरकारले संविधान दिवसका अवसर पारेर करिब ६ सय ९८ कैदीलाई रिहा गर्न राष्ट्रपतिसमक्ष सिफारिस गरेको छ । विभिन्न कारागारमा सजाय भुक्तान गरिरहेका ६ सय ८१ कैदीको बाँकी सजाय कट्टा तथा १७ जनालाई आममाफी दिन मन्त्रिपरिषद्को शुक्रबार बसेको बैठकले सिफारिस गरेको हो । विभिन्न अपराधमा अदालत तथा मुद्दाको किनारा लगाउने निकायबाट दोषी ठहर भई देशभरका ७४ कारागारमा रहेका कैदीको संख्या १४ हजारभन्दा बढी छ । हरेक वर्ष संविधान दिवस (असोज ३), राष्ट्रिय प्रजातन्त्र दिवस (फागुन ७) र गणतन्त्र दिवस (जेठ १५) का दिन राष्ट्रपतिबाट कैदीलाई उनीहरूका आचरण, व्यवहार, उमेर, अदालतका आदेशलगायतलाई आधार बनाएर बाँकी सजाय कट्टा गरी कैदमुक्त गर्ने चलन छ । पछिल्ला ३ वर्षमा मात्रै ४ हजार बढी कैदीलाई विभिन्न दिवसमा बाँकी कैद सजाय मिनाहा र आममाफी दिइएको छ ।पछिल्ला ३ वर्षमा मात्रै विभिन्न दिवसको अवसर पारेर मन्त्रिपरिषद्को सिफारिसमा राष्ट्रपतिबाट ४ हजार बढी कैदीको बाँकी कैद सजाय मिनाहा गरिएको थियो । गृह मन्त्रालयको अभिलेखअनुसार २०७९ जेठ १५ मा गणतन्त्र दिवसको अवसरमा ८ सय १८ कैदीको सजाय अवधि मिनाहा र १६ जनालाई आममाफी दिइएको थियो । यो वर्ष (सोमबार) संविधान दिवसमा ६ सय ८१ कैदीको बाँकी सजाय मिनाहा र १७ जनालाई आममाफी दिइँदै छ । २०७८ असोज ३ (संविधान दिवस) मा ५ सय २३ को बाँकी सजाय मिनाहा र ८ जनाले आममाफी पाएका थिए ।२०७८ को गणतन्त्र दिवसमा ४ सय ३० र प्रजातन्त्र दिवसको अवसरमा २०७८ फागुन ७ मा ५ सय १ कैदी रिहा भएका थिए भने त्यस अवसरमा १२ जनालाई आममाफी दिइएको थियो । २०७७ को गणतन्त्र दिवसमा २ सय ३३ को सजाय मिनाहा र ८ ले आममाफी, २०७७ को संविधान दिवसमा २ सय ८९ लाई कैद कट्टा र १ जनालाई आममाफी, २०७७ फागुन ७ मा ४ सय १ लाई बाँकी कैद कट्टा र १५ लाई आममाफी दिइएको थियो । यसैगरी २०७६ फागुन ७ मा ३ सय २९ लाई बाँकी सजाय मिनाहा, त्यही वर्षको संविधान दिवसमा २ सय ६० लाई बाँकी सजाय मिनाहा र २२ लाई आममाफी दिइएको थियो ।मन्त्रिपरिषद्को सिफारिसमा राष्ट्रपतिले विभिन्न अदालतबाट फैसला भई दोषी ठहर भएका तर अपराधको नेगेटिभ सूचीमा नपरेका व्यक्तिलाई आममाफी दिन सक्ने पनि कानुनी व्यवस्था छ । फौजदारी कसुर (सजाय निर्धारण तथा कार्यान्वयन) ऐन २०७४ को दफा ३७ मा जन्मकैद, जबर्जस्ती करणी, भ्रष्टाचार, मानव बेचबिखन तथा ओसारपसार, अपहरण तथा शरीर बन्धक, लागूऔषध ओसारपसार तथा कारोबार, संगठित अपराध, सम्पत्ति शुद्धीकरण, यातनाक्रूर, निर्मम, अमानवीय वा अपमानजनक व्यवहार, मानवताविरुद्ध सहित १० कसुरमा दोषी ठहर व्यक्तिलाई अदालतले तोकेको सजायमा बाँकी कैद कट्टा गर्न नपाइने व्यवस्था छ । यसबाहेकका कसुरमा दोषी ठहर भएका व्यक्तिलाई ५० प्रतिशत कैद भुक्तान वा उमेर र रोगको अवस्था हेरेर मन्त्रिपरिषद्को सिफारिसमा राष्ट्रपतिले बाँकी सजाय मिनाहा गर्न सक्ने व्यवस्था छ । त्यस्तै मुलुकी फौजदारी कार्यविधि संहिता २०७४ को १ सय ५९ मा भ्रष्टाचार, यातना, जबर्जस्ती करणी, क्रूर तथा अमानवीय तरिकाले नियन्त्रणमा लिई ज्यान मारेको, जाति हत्या, विस्फोटक पदार्थ, अपहरण तथा शरीर बन्धक वा व्यक्ति बेपत्ता, मानव बेचबिखन तथा ओसारपसार, सम्पत्ति शुद्धीकरण र तीन वर्षभन्दा बढी कैद सजाय हुने लागूऔषध ओसारपसार तथा कारोबारमा दोषी ठहरबाहेकका मुद्दामा तोकिएका सर्तसहित आममाफी दिन सकिने प्रावधान छ ।कसुरको प्रकृति र अवस्था, कसुर गर्नेको उमेर तथा शारीरिक अवस्था, कसुरदारलाई तोकिएको सजाय, कसुर गर्नुअघि अरू अपराधमा सजाय भएनभएकोजस्ता सर्त हेरेर त्यस्ता व्यक्तिलाई आममाफी दिन मन्त्रिपरिषद्ले राष्ट्रपतिसमक्ष सिफारिस गर्न सक्ने प्रावधान छ । तर, सरकारमा भएका दलले कानुनका छिद्रलाई टेकेर जघन्य अपराधमा मुछिएर सजाय भुक्तानरत र दोषी ठहरपछि फरार व्यक्तिलाई राजनीतिक संरक्षण र स्वार्थ हेरेर बाँकी कैद मिनाहा र आममाफी दिने गरेका छन् । यसअघि यस्ता अपराधमा मुछिएका कतिपय कैदी र फरार दोषीलाई उन्मुक्ति दिन कानुन नै संशोधन पनि गरिएका थिए ।"
संसद् अधिवेशन अन्त्य,"काठमाडौं (कास) प्रतिनिधिसभाको पाँचवर्षे कार्यकाल अन्त्य भएको घोषणा हुने अपेक्षा गरिएको बैठकमा त्यस्तो हुन सकेन । प्रतिनिधिसभा र राष्ट्रिय सभाको अधिवेशन अन्त्य भएको मात्रै जानकारी गराइएको छ । सभामुख अग्निप्रसाद सापकोटाले संघीय संसद्को चालु अधिवेशन अन्त्य भएको घोषणा गरेका थिए जबकि सभामुखले प्रतिनिधिसभाको कार्यकालको अन्तिम दिनमा सबै सांसदलाई छोटो भए पनि बोल्न दिएर बिदाइ भोजसमेत खुवाउने तयारी भएको थियो । अन्तिम समयमा सांसदलाई बिदाइ गर्ने कार्यक्रम स्थगित गरेर प्रतिनिधिसभाको ११ औं र राष्ट्रिय सभाको १२ औं अधिवेशन शनिबार राति १२ बजेदेखि सरकारको सिफारिसमा राष्ट्रपतिले अन्त्य गरेको घोषणा गरिएको छ । सभामुख सापकोटाले प्रतिनिधिसभाको शनिबारको बैठकमा संघीय संसद्का दुवै सदनको चालु अधिवेशन अन्त्यसम्बन्धी राष्ट्रपति कार्यालयबाट प्राप्त पत्र पढेर सुनाएका थिए ।अन्तिम बैठकमा प्रधानमन्त्री शेरबहादुर देउवाले मंसिर ४ का लागि तय भएको निर्वाचन निष्पक्ष गराउन सरकारले निर्वाचन आयोगलाई पूरापूर सहयोग रहने प्रतिबद्धता जनाए । तर संसद्को कार्यकाल सकिएको बारे केही बोलेनन् । गठबन्धन सरकारले नागरिकतालगायत विधेयक चालु अधिवेशनबाट पारित गर्न सफल भएको बताएका उनले सरकारले बहुपक्षीय तथा द्विपक्षीय परराष्ट्र सम्बन्धमा सुधार गरेको समीक्षा सुनाए । देउवाले प्रमुख प्रतिपक्षी दलका नेता केपी शर्मा ओलीप्रति कटाक्ष गरे । उनले जहिले पनि परमादेशको सरकार भनेर आलोचना गरेको तर त्यही परमादेशअनुसार आएको संसद्मा ओली पनि आएको उल्लेख गरे । हुन त हाम्रो प्रतिपक्षी दलका नेताले परमादेशको सरकार भनेर भन्नुहुन्छ जहिल्यै, मलाई थाहा छ । यो संसद् नै परमादेशबाट आएको हो । त्यसकारण उहाँ र हामी सँगै काम गर्न पाइरहेका छौं, उनले भने, परमादेश नभएको भए उहाँ र हामी सँगसँगै बसेर काम गर्न पाउँदैनथ्यौं ।ओलीले भने प्रतिनिधिसभाको कार्यकाल सम्पन्न भएको र पाँच वर्षमा संसद्ले राम्रो काम गरेको दाबी गरे । ओलीले आफूले प्रतिनिधिसभा विघटन गरेर चुनावको मिति घोषणा गर्दा प्रतिगमन भनेकोप्रति प्रधानमन्त्री देउवासँगै सत्तारूढ गठबन्धनमा आबद्ध नेताहरूको आलोचना गरेका थिए । गत वर्ष वैशाख १७ र २७ गते चुनाव गर्दा प्रतिगमन कहाँ आउँथ्यो ? निर्वाचनमा जानुलाई प्रतिगमन भनिँदैन । परमादेशबाट असंवैधानिक तरिकाले सरकार गठन गरिनुचाहिँ प्रतिगमन हो, प्रधानमन्त्री देउवालाई लक्षित गर्दै ओलीले भनेका थिए, आज छुट्टिने बेलामा के कठोर बोली बोल्नु छ र ?ओलीलाई माओवादी केन्द्रका अध्यक्ष पुष्पकमल दाहालले जवाफ दिएका थिए । प्रतिनिधिसभा र प्रदेशसभाको आगामी निर्वाचनलाई संसद् विघटन गरेर घोषणा गरेको चुनावसँग तुलना गरेकोदेखि नागरिकता विधेयकबारे ओलीले दिएका अभिव्यक्तिलाई लिएर दाहालले ओलीको आलोचना गरेका थिए । हाम्रो प्रतिपक्षी दलका नेताले भन्नुभयो मंसिर ४ गते थाहा हुन्छ, हेरौंला भनेर, म विनम्रतापूर्वक उहाँलाई सम्झाउन चाहन्छु, उनले भने, राष्ट्रिय सभा सदस्यदेखि स्थानीय तह निर्वाचनसम्मले सन्देश दिइसकेको जस्तो लाग्छ । ठिकै छ, मंसिर ४ गते हेर्ने । तपाईंले पनि हेर्नुहुन्छ, हामीले पनि हेर्छौं ।एकीकृत समाजवादीका सम्मानित नेता झलनाथ खनालले भने एक्लै चुनावमा गएर बहुमत ल्याउने कल्पना नगर्न सुझाव दिए । हामीले जुन खालको संविधान बनाएका छौं, बहुमत हामी ल्याउँछौं भन्ने आकांक्षा छ तर व्यवहारमा त्यो निकै कठिन छ, एउटै पार्टीले बहुमत ल्याउन्न, उनले भने, गठबन्धन गर्नैपर्छ, कोही राप्रपासँग गठबन्धन गर्छन्, कोही कांग्रेससँग ।जसपा अध्यक्ष उपेन्द्र यादवले भने राष्ट्रपति भण्डारीले संसद्बाट पारित भएर गएको नागरिकता विधेयक प्रमाणीकरण नगरेकोप्रति आक्रोश पोखेका थिए । राष्ट्रपतिको कदमले संसदीय मर्यादामाथि आँच आएको उनको भनाइ थियो ।"
'राष्ट्रपतिलाई विधेयक रोक्ने र विकल्प खोज्ने सुविधा छैन,"संविधान जारी भएको सात वर्ष भएको छ । संविधानसभाले संविधान जारी गर्दाको अवस्थालाई कसरी सम्झिनुहुन्छ ? अहिलेको संविधान ठूलो संघर्ष र बलिदानको उपलब्धि हो । हाम्रो पुस्ताको राजनीतिक जीवन अस्थिरतामै बित्यो । ०१७ सालमा राजाको कदम नभएको भए देश धेरै अघि जान्थ्यो होला । ०४६ सालपछि कांग्रेस र एमालेलाई अवसर थियो । तर, यी प्रमुख दुई दलको बेमेलका कारण माओवादीको आन्दोलनले जरा गाड्यो । त्यसपछिको ठूलो बलिदानपश्चात् संविधानसभाबाट संविधान जारी भएको हो । यसको पृष्ठभूमि नै सातआठ दशक लामो छ । यति लामो ऐतिहासिक पृष्ठभूमिबाट आएको संविधानलाई स्थायित्व दिन र कार्यान्वयन गर्ने भूमिका राजनीतिक दलहरूको हो । संविधानले सुनिश्चित गरेका लोकतान्त्रिक गणतन्त्र, संघीयता, धर्मनिरपेक्षता, समावेशिता जस्ता विषयमा पछिल्लो समय प्रश्न पनि उठेका छन्, यसलाई कसरी हेर्नुहुन्छ ?संविधानले व्यवस्था गरेका मुख्य पिलर लोकतान्त्रिक गणतन्त्र, संघीयता, धर्मनिरपेक्षता, समावेशितामाथि विभिन्न कोणबाट प्रश्न उठ्नुका पछि राजनीतिक दलहरूको भूमिकाले काम गरेको छ । यो सुखद पक्ष होइन । धर्मको मुद्दामा अतिवादी धारणा राख्नेहरू बाहिर मात्रै छैनन्, प्रमुख पार्टीभित्रै छन् । कांग्रेसभित्रै पनि छन् । लोकतन्त्रको लामो इतिहास बोकेको पार्टीभित्रै पनि त्यस्तो धारणा आउनु दुःखद हो । ६ सय १ जना जनताका छोराछोरीको प्रतिनिधिले बनाएको उन्नत संविधान भनेर आज हामी गर्व गर्छौं । राजामा रहेको राजकीय सत्ता जनतामा ल्यायौं भनेर हामी दिवस मनाउँछौं । संविधान कार्यान्वयन गर्ने मुख्य स्टेकहोल्डर राजनीतिक दलहरू नै हुन् । उनीहरूले यसबीचमा जे जस्ता गतिविधि र कर्म गरे, ती सन्तोषजनक छैनन् । राजनीतिलाई उही पुरानै रोटेपिङमा धकेल्ने, अस्थिरतामा लाभ लिन खोज्ने प्रवृत्तिमा पुर्याउन खोजिएको छ । यसले मुलुकको स्थायित्व र विकासको आम परिकल्पनालाई पछि धकेलेको छ । संविधान कार्यान्वयनका दिशामा राजनीतिक दलहरूले राम्रो भूमिका निर्वाह गर्न सकेनन् भन्ने यहाँको निष्कर्ष हो ? हो, संविधान जारी भएका बखत खासगरी मधेसको भूभागले असन्तुष्टि जनाएको थियो । म आफैं पनि असन्तुष्ट थिएँ । मधेसको समस्या समाधान गरेर गएको भए राम्रो हुन्थ्यो भन्ने लागेको थियो । राष्ट्राध्यक्षका रूपमा म आफैंले राजनीतिक दललाई मनाउन सकिनँ । संविधानसभाले बनाएको संविधान जारी गर्नुबाहेक मेरो विकल्प थिएन । पछि मधेसलाई केन्द्रीय राजनीति बनाएका दलहरू निर्वाचनमा गए । सरकारमा सहभागी भए । संविधानको स्वीकार्यता बढ्दै गयो । यो सुखद पक्ष भयो । राजनीतिक दलहरूले संविधानले व्यवस्था गरेअनुसारका प्रणाली र निकायको संस्थागत विकासमा जोड दिनुपर्थ्यो । समयभित्र कानुन निर्माण र संघीयतालाई प्रभावकारी बनाउन जनशक्ति व्यवस्था गर्नुपर्थ्यो । तर, प्रदेश र स्थानीय तहले अझै आवश्यक कानुन पाएका छैनन् । संघीय लोकतान्त्रिक गणतन्त्रसहितको राज्य व्यवस्थाको स्थायित्व अझै हुन सकेको छैन । राजनीतिक दलहरू अस्थिरताको पुरानै बाटामा फर्किएका छन् । शक्ति पृथकीकरणको मर्ममाथि प्रहार भएका छन् । राष्ट्राध्यक्ष, कार्यकारी प्रमुख र संवैधानिक निकायहरूले आफ्नो दायराभित्र रहेर काम गर्न सकेनन् । राष्ट्रपति, कार्यकारी प्रमुख, न्यायालय प्रमुखको मिलेमतोमा संसद् विघटन गरियो । संवैधानिक परिषद् बैठकमा सभामुख, विपक्षी दलका नेता अनुपस्थित हुने तर न्यायालयको प्रमुख सहभागी हुने, भाग खोज्नेसम्मका काम भए । यो कदमलाई मैले लोकतान्त्रिक गणतान्त्रिक अवधिको प्रतिगमन भनेको छु । धन्न, मिडिया, नागरिक समाज, बुद्धिजीवी र केही राजनीतिक दल लागेका कारण डिरेल हुन लागेको संविधान बच्यो । यसमा सर्वोच्च अदालतको फैसला कोसेढुंगा बनेको छ । दुईचोटि संसद् विघटन भयो । त्यसले सिर्जना गरेको द्वन्द्वले डेढ, दुई वर्षको समय त्यसै खेर गयो । अब त राजनीतिले स्थायित्व पाउँछ र मुलुक समृद्धितिर जान्छ भन्ने आम जनताको आशामा राजनीतिक दलले निराशा थुपारिदिएका छन् । यसले कतै राजनीतिक दलको सान्दर्भिकतामाथि नै प्रश्न उठाएर मुलुक अर्को अस्थिरताको बाटोमा जाने त होइन ? संविधानका उपलब्धि संस्थागत गर्ने दिशामा दलहरू गम्भीर बनेनन् । आफ्नो शासकीय सुविधाका लागि के गर्दा लाभ हुन्छ, त्यही गरे । संघ, प्रदेश र स्थानीय तहबीच समन्वय भएन । यस्तो भद्रगोलको स्थितिमा प्रदेश सरकारहरू कसरी बलिया हुन्छन् ? केही कमजोरी प्रदेश सरकारको पनि छ । प्रदेशहरू आर्थिक अनुशासनमा रहन सकेनन् । तर कोभिड महामारीका बेला संघले गर्न नसकेको काम प्रदेश र स्थानीय तहले गरे । संविधान बचाउने काम गरे । नराम्रा कुराबाट शिक्षा लिएर संघीयताको विकसित अभ्यासमा हामी जानुपर्छ ।हामीले पहिलोपल्ट प्रदेश सरकारको अभ्यास गर्यौं । यसको अनुभव कस्तो पाउनुभयो ? संघलाई प्रभावकारी बनाउन पहिला केन्द्रले चाहेनन् । न आवश्यक कानुन दियो, न जनशक्ति । यसले प्रदेश सोचेजति प्रभावकारी हुन सकेन । तर यही पाँच वर्षको अभ्यासलाई हेरेर संघीयता यस्तो र उस्तो भनेर मूल्यांकन गर्ने बेला भएको छैन । लामो अभ्यासपछि सिक्दै अघि बढ्नुपर्छ ।संविधान जारी भएपछि प्रणालीहरू बलियो हुनुपर्ने थियो तर झनै कमजोर अवस्थामा पुगेका छन् । कार्यकारी हाबी र अन्य संवैधानिक अंगहरू उसका छाया जस्ता देखिएका छन् । यस्तो अवस्था आउनुमा तपाईं कसलाई दोषी देख्नुहुन्छ ? कमजोरी राजनीतिक दलहरूकै हो । यसमा पनि सबैलाई नभनौं, ड्राइभिङ सिटमा बस्नेको मुख्य कमजोरी हो । तत्कालीन प्रधानमन्त्रीले दुई पटक संसद् विघटन गरेर राजनीतिलाई अस्थिरताको बाटोतिर तरंगित बनाए । यसले संविधान कार्यान्वयनको प्रक्रियालाई मात्रै रोकेन, राजनीतिक अस्थिरतातिर मुलुकलाई धकेल्यो । न्यायालय भन्नासाथ आम जनमानसको श्रद्धाले शिर निहुरिन्छ । तर, अहिले न्यायालयको नेतृत्व लिने न्यायमूर्तिबाटै जे जस्ता गतिविधि र काम भए, त्यसले न्यायालयको छवि धुमिल्याएको छ । तत्कालीन प्रधानमन्त्री केपी शर्मा ओलीले संसद् विघटनको निर्णय गर्दा राष्ट्रपति विद्यादेवी भण्डारीले त्यसलाई तत्कालै अनुमोदन गरिदिनुभयो । त्यसबेलादेखि अहिले नागरिकता विधेयकसम्म आइपुग्दा राष्ट्रपतिको भूमिकालाई कसरी हेरिरहनुभएको छ ? प्रतिनिधिसभा विघटनको सिफारिस संविधानसम्मत थिएन । त्यस्तो असंवैधानिक काममा त्यतिबेला राष्ट्रपति, प्रधानमन्त्री र न्यायालय प्रमुखको संलग्नता रहेको देखियो । निलम्बनमा परेका प्रधानन्यायाधीशले अहिले दिएको बयानबाट उनको समेत संलग्नता भएको कुरा पुष्टि भएको छ । राज्यका संवैधानिक तीन अंग कार्यकारी, संसद् र न्यायालय एकै ठाउँमा आउनु संसारमै विरलै हुने घटनामध्येमा पर्छ । शक्ति पृथकीकरणको सिद्धान्तअनुसार यी तीनवटा निकायले भूमिका खेल्नुपर्नेमा मिलेमतो भएको देखियो । कार्यकारीले संसद् विघटन गर्दा राष्ट्रपति र न्यायालयको नेतृत्व लिएका न्यायमूर्तिले सहयोग गर्ने होइन । चेक गर्नुपर्थ्यो । राष्ट्रपतिको भूमिका संविधानको संरक्षण गर्ने, आफू पनि पालना गर्ने र अरूलाई पनि पालना गर्न लगाउने हो । तर, राष्ट्रपतिबाट पनि त्यस्तो भूमिका निर्वाह गरेको पाइएन । राष्ट्रपतिले संविधानअनुसारको भूमिका निर्वाह नगरेको भन्ने तपार्इंको निचोड हो ? संसद् विघटन र नागरिकता विधेयकमा जेजस्ता गतिविधि र निर्णय राष्ट्रपतिको संस्थाबाट भए, ती सन्तोषजनक छैनन् । यसमा म दुःखी छु । पाँच दलले संविधान बचाए । संविधान जारीपछि मुलुक फेरि अस्थिरताको बाटोमा जाला, सरकारमा अस्थिरता होला, राजनीतिक दलहरू विघटनको बाटोमा जालान् भन्ने सोचेकै थिएनौं । लोकतन्त्र लामो अभ्यासबाट परिष्कृत हुँदै जाने हो । विगतका कमीकमजोरीबाट शिक्षा लिँदै अघि बढ्नुको विकल्प छैन । संघीय संसद्का दुवै सदनले दोस्रो पटक पारित गरेर पठाएको नागरिकता विधेयक अहिले राष्ट्रपतिकामा विचाराधीन छ । राष्ट्रपतिले विधेयक प्रमाणीकरण नगर्ने बरु विकल्प खोज्ने चर्चा छ । यसलाई कसरी लिनुहुन्छ ? नागरिकता कुन प्रकारले दिने भन्ने राज्य र संसद्को क्षेत्राधिकारको कुरा हो । समस्या छ भने त्यसको निकास संसद्ले कानुन बनाएरै दिने हो । कसैलाई चित्त बुझ्ने र नबुझ्ने कुराको कुनै अर्थ हुन्न । संसद्लाई चित्त बुझेर पारित भएपछि त्यसलाई राष्ट्रपतिले मान्दिनँ भन्न पाउँदैन । पहिलोपल्ट १५ बुँदे सन्देशसहित हाउसलाई पठाउन सक्ने अधिकार राष्ट्राध्यक्षबाट प्रयोग भएको थियो । हाउसले दोस्रो पटक पठाइसकेपछि रोक्न मिल्दैन । सबै समस्या एकैचोटि समाधान गर्न पाए हुन्थ्यो भन्ने राष्ट्रपतिको सदाशयता होला तर हाम्रो भूराजनीतिक, भौगोलिक अवस्थिति, समाजको विविधता र राजनीतिक उत्तरचढावले त्यो सम्भव छैन । क्रमशः सुधार गर्दै अघि बढ्ने हो । संवैधानिक सीमाभित्र विधेयक प्रमाणीकरण भएन भने के हुन्छ ? राष्ट्रपतिको संस्थाले संवैधानिक परिधि र खेलको नियमअनुसार संविधान र कानुनमा जे छ, त्यहीअनुसार चल्नुपर्छ । राष्ट्रपतिलाई विधेयक रोक्ने र विकल्प खोज्ने सुविधा छैन । असोज ४ भित्र राष्ट्रपतिले विधेयक जारी गर्नुपर्छ, जारी गर्नुहुन्छ भन्ने मलाई विश्वास छ । राष्ट्रपतिले जारी नगरी अदालत पठाउन पनि मिल्दैन । संविधानमा अदालतमा पठाउन सक्ने र जारी नगर्ने भन्ने व्यवस्था छैन । राष्ट्रपतिको मुख्य सल्लाहकार प्रधानमन्त्री हो । प्रधानमन्त्रीसँग सल्लाह नगरी असम्बन्धित व्यक्तिसँग परामर्श गर्ने कामले राष्ट्रपति संस्थाको बदनाम गराएको छ । शंका बढाएको छ । समस्या छन् भने प्रधानमन्त्रीसँग सल्लाह गरेर जाने हो । संविधानलाई आघात पुर्याउने गरी राष्ट्रपतिले नागरिकता विधेयकलाई जारी नगर्ने र विकल्प खोज्ने गल्ती गर्नुहुन्न । नागरिकता विधेयक जारी नगर्ने तर राजीनामा दिने कुरा पनि उठेको छ ? राजीनामा दिनुहोला भन्ने लाग्छ ? त्यस्तो कदम चाल्ने विश्वास छैन । संविधानअनुसार चल्नुहुन्छ, राजीनामा पनि दिनुहुन्न, नागरिकता विधेयक रोक्ने र विकल्प खोज्ने काम गर्नुहुन्न भन्ने विश्वास छ ।(विस्तृत ईकान्तिपुरमा)"
"काठमाडौंमा भाउ, कर्णालीमा स्याउ","कर्णालीमा ५० रुपैयाँ किलोमा पाइने स्याउ संघीय राजधानी काठमाडौंमा आइपुगेपछि १५० देखि २५० रुपैयाँसम्म पर्छ । कर्णालीमा स्याउको उत्पादन बढ्दै छ तर बजारीकरणको अभावले त्यसै खेर जाने अवस्थामा छ । हुम्ला, मुगु, डोल्पामा सडक अभाव भएका कारण त्यहाँ उत्पादित स्याउ बजारसम्म पुर्याउन सकिएको छैन । बजारसम्म पुर्याउन उच्च लागत लाग्ने भएकाले किसान सिधै मर्कामा पर्ने गरेका छन् । सरकारले कर्णाली प्रदेशको अर्थतन्त्र सुधार्ने हो भने सडक यातायातको सुविधा, मल बीउमा अनुदान र बजारीकरणको व्यवस्था गरी दिनुपर्छ । कर्णालीमा किसानले नचाहेर पनि सस्तोमा स्याउ बेच्न बाध्य छन् । यदि कर्णाली प्रदेशमै कोल्डस्टोर बनाइदिने हो भने किसानले आफूले चाहेको बेला स्याउ बिक्री गर्न सक्थे । बजार व्यवस्थापनको पाटोमा ध्यान नदिई कर्णाली प्रदेशमा स्याउ आम्दानीलाई भरपर्दो बनाउन सम्भव छैन । तिलप्रसाद न्यौपाने, माछापोखरीचोक, काठमाडौं"
जनप्रतिनिधिको नियम नमान्ने संस्कार,"निर्वाचन आयोगले स्थानीय तह निर्वाचनमा १ लाख २३ हजार ६ सय २४ जना उम्मेदवारलाई कानुनी व्यवस्थाविपरीत समयमा खर्च विवरण नबुझाएका कारण लाखौं रुपैयाँ जरिवाना गरेको छ । निर्वाचित भएको एक महिनाभित्र खर्च विवरण बुझाउनुपर्ने कानुनी व्यवस्थालाई जनप्रतिनिधिले प्राथमिकतामा नराखेको देखिएको छ । महानगर, उपमहानगर, गाउँपालिका तथा नगरपालिकामा राजनीतिक दलबाट निर्वाचित जनप्रतिनिधिले मात्र नभई स्वतन्त्र उम्मेदवारी दिएकाहरूले समेत सचेत भई समयमा खर्च विवरण नबुझाएको देख्दा भने आश्चर्य नै लागेको छ । जनप्रतिनिधिबाटै नियम कानुनको बेवास्ता हुनु दुःखद पक्ष होइन र ? जनप्रतिनिधि समाजका नेतृत्वकर्ता, आम नागरिकका अगुवा र कानुनको कार्यान्वयनकर्तासमेत हुन् । स्थानीय स्तरमा कानुन निर्माणकर्ता र कार्यान्वयनकर्ता दुवै हुन् । तिनबाट जनताले विकास निर्माण र समाज परिवर्तनको अपेक्षा गरेका हुन्छन् । खर्च विवरण नै नबुझाउने जनप्रतिनिधिले आफ्नो कार्यकालमा अरू कानुनी व्यवस्था कत्तिको पालना गर्लान् ? त्यसको अनुगमन कसले गर्ने ? आम जनताले उनीहरूको हरेक व्यवहारको निगरानी र अनुगमन गरिरहेका हुन्छन् नै । त्यसैले जनप्रतिनिधिले आफ्नो कर्तव्यको विधिसम्मत पालना गरे मात्र स्थानीय सरकारको अनुभूति आम नागरिकले गर्न सक्छन् । निर्वाचन आयोगले कानुनी व्यवस्था कार्यान्वयनका लागि जनप्रतिनिधिलाई गतिलो पाठ पढाएको छ । आगामी संघीय र प्रादेशिक निर्वाचनका लागि प्रतिस्पर्धामा रहेका उम्मेदवारले यसबाट सिकेर खर्च विवरण समयमै बुझाउलान् भन्ने अपेक्षा गर्न सकिन्छ । फेरि आयोगले तोकेको जरिवाना तिर्नैपर्ने, नतिरे पद नै खारेज हुने व्यवस्थाले झन् उनीहरूलाई जिम्मेवार र उत्तरदायी बनाउने देखिन्छ । जनप्रतिनिधिको नियम नमान्ने संस्कार तोड्नैपर्छ । नोदनाथ त्रिताल, चौबिसे गाउँपालिका३, धनकुटा"
महिला टोलीले जगाएको आशा,"बिनालगानी अनि पूर्वाधारमा यसरी जित निकाल्नु विशेष छ, अब सरकारले महिला फुटबललाई अगाडि बढाउन मद्दत गर्नुपर्छ । नारायण गौत"
संघीयता कार्यान्वयनका राजनीतिक आयाम,"निष्कर्षनेपालले अनेकौं आरोहअवरोह र लामो एकात्मक शासन प्रणालीपश्चात् संघीय प्रणालीको अवलम्बन गरेको छ । मुलुकको दिगो शान्ति, सुशासन, विकास र समृद्धिका लागि संघीयतालाई सफल पार्नुको विकल्प छैन ।संघीयता कार्यान्वयनको नेतृत्व राजनीतिक तहबाटै हुनुपर्दछ । राजनीतिक दलहरूका गतिविधि र सरकारका क्रियाकलापमा संघीयताप्रतिको प्रतिबद्धता झल्किनुपर्छ । विगतका अनुभवबाट पाठ सिक्दै व्यवस्थित कार्ययोजना लिएर संविधानको व्यवस्था अनुसार संघीय प्रणालीको कार्यान्वयनमा दृढताका साथ अघि बढ्नु आजको आवश्यकता हो ।भट्टराई पूर्वसचिव हुन् ।"
निसानामा नाबालिग,"हिंसासंरक्षकहरूको डरलाग्दो चित्रनाबालिग बलात्कारजस्तो जघन्य अपराधमा मुछिएका व्यक्तिहरूको महिमा गाउँदै तिनको रिहाइका निम्ति सडक तातेको उदाहरण हाम्रै देशमा पाइन थालेको छ । जब देशका सेलेब्रिटी हरूबाट हरेक पटक नाबालिग बलात्कारको मुद्दा दर्ता हुन्छ तब पक्षविपक्ष गरी मत विभाजन हुनुसम्मलाई त सामान्य रुपमा लिन सकिएला, तर कानुनलाई समेत चुनौती दिएर अभियुक्त बचाउन देशैभर नाराजुलुससहित आई एम विद यु भन्दै अभियान सञ्चालन हुनु महिला हिंसाप्रतिको सामाजिक दृष्टिकोणमा सानोतिनो समस्याको कुरा होइन । कानुनले स्वयम् नाबालिगसँग न मन्जुरीमा न त जबरजस्तीमै, जसरीसुकै यौन सम्बन्ध राख्नु करणी नै हुन्छ भनेर स्पष्ट पारिसकेको अवस्थामा, बालिकाहरूलाई उनीहरूकै इच्छामा भए पनि यौनकार्यमा संलग्न गराउन नहुने र त्यसमा होसियारी देखाउनुको साटो उल्टै पीडितलाई नै पेसेवर भन्दै मान्छे फसाउने गिरोहमा संलग्न भएको आरोप लगाउने कार्यमा समेत केही गायक तथा कलाकारहरू नै अग्रपङ्क्तिमा उभिए, निकृष्टताको हद पार गरेर ।लिखित कानुन महिलाहरूका निम्ति उदार देखिए पनि त्यसको व्यावहारिक पाटो त्यति प्रभावशाली हुन सकिरहेको छैन । चाहे त्यो निर्मला हत्याकाण्ड होस् या दर्जनौं किशोरी बलात्कारका मुद्दा नै किन नहोऊन्, अझै पनि सुनुवाइविहीन छन् । अपराधीहरू कानुनको दायरामा आउन सकेका छैनन् । यस्तो अवस्थामा पितृसत्तात्मक संरचनामा आधारित देशको कानुन नै शक्ति र सामर्थ्यका अघि नतमस्तक भएर विपन्न वर्ग तथा लिङ्गप्रति अनुदार हो कि भन्ने आशङ्का उब्जिने गरेको छ । पीडितहरूमाथिको सामाजिक दृष्टिकोणको चित्र झनै भयावह छ । कसैले म हिंसामा परें भन्दै गर्दा उसको आवाजलाई मुखर बनाउनासाथ सहयोग त परको कुरा, उसको दुःखमा सहानुभूतिसम्म प्रकट गर्न नसकी उल्टै पीडितलाई नै अनेक प्रकारले आरोपित गरी निरुत्साहित गर्नेहरूमा कथित पढेलेखेकै अगुवाहरू अग्रपङ्क्तिमा देखिन्छन् ।मन मिल्दा चमत्कार, नमिल्दा बलात्कार, प्रतिकार उति बेलै नभएर अहिले किन, सहमतिमै भएको सम्बन्ध कसरी बलात्कार जस्ता भाष्य र प्रश्नहरू निर्माण गरेर पीडितमाथि सहनै र सुन्नै नसकिने गरी चरित्रहत्याको सिलसिला चलिरहेकै छ । हरेक पटक हिंसाविरुद्ध आवाज उठाउने महिलाहरू सामाजिक सञ्जालमा उपस्थित यस्ता खाले गिरोहको सामूहिक प्रहारबाट गुज्रिन बाध्य छन् । जङ्गलमा, झाडीमा, बाटोमा रोइकराइ गरेको पो बलात्कारÙ दिनभरि सँगै घुमेर होटलमा पुगेपछि कसरी बलात्कार, देशको कानुन दैवले जानून् जस्ता टुक्का कथेर कानुनको समेत खिल्ली उडाई आफ्नो मनोभावना व्यक्त गरिरहेका पनि प्रशस्तै भेटिन्छन् । अझै कति त कानुन नै संशोधन गर्नुपर्ने बहस पनि सिर्जना गरिरहेका छन् । उमेर हदको कानुनलाई लिएर अठार वर्षमुनिका बालिकाहरूप्रति कसैलाई फसाउन पासो थापिरहेको जाल भन्नेजस्ता उपहास र व्यङ्ग्यले यति बेला सामाजिक सञ्जालहरू भरिएका छन् । खासमा चिच्याईचिच्याई यस्तो कुतर्क गरिरहेकाहरूको पनि तीभित्र सुषुप्त रूपमा रहेको बलात्कारी छवि धरमराइरहेको हो । हठात् यस्ता अभिव्यक्तिहरू पहिले चोरले नै खुट्टा उचालेजस्तै भोलि आफैंमाथि पनि सङ्कट आइलाग्छ कि भन्ने चिन्ता र डरले निम्त्याएको बुझ्न गाह्रो छैन । यथार्थमा यो नाबालिगले इच्छा नै देखाए पनि हामी सम्हालिन सक्छौं भन्ने आत्मविश्वास डगमगाउनुको परिणति हो ।यस्ता ट्रोल र व्यङ्ग्य गर्नुको साटो सबैले बुझ्नुपर्ने के हो भने, नाबालिग यौन सम्बन्ध कानुनतः अपराध हो । त्यहाँ सहमति भन्ने विकल्प नै छैन । शारीरिक र मानसिक रूपमा बदलिँदै गरेका किशोरीहरूले निकटता देखाउँदैमा या इच्छा प्रकट गर्दैमा शारीरिक सम्बन्ध स्थापित गर्नुभन्दा अघि उमेर पुगेका परिपक्व पुरुषहरूले एक पटक होइन, दस पटक कानुनी दृष्टिकोणले सोचविचार गर्नुपर्ने परिस्थिति बन्नु आवश्यक छ । बालबालिकालाई कच्चा उमेर र सोचको फाइदा उठाएर यौनकार्यमा संलग्न गराउनुको साटो यसबाट टाढा राख्न प्रयत्न गर्नुलाई सबैले नैतिक जिम्मेवारीका रूपमा लिनुपर्छ ।"
पाकिस्तानमा बाढीले थप ३७ को मृत्यु,"इस्लामाबाद (एजेन्सी) पाकिस्तानका विभिन्न स्थानमा शनिबारको मुसलधारे वर्षापछि आएको बाढीले कम्तीमा ३७ जनाको मृत्यु भएको छ । ९२ जना घाइते भएका अधिकारीहरूले जनाएका छन् । राष्ट्रिय प्रकोप व्यवस्थापन प्राधिकरण (एनडीएमए) का अनुसार बाढीसम्बन्धी छुट्टाछुट्टै घटनामा ज्यान गुमाउनेमा १६ जना बालबालिका र ७ महिला छन् । पाकिस्तानका विभिन्न स्थानमा जुन मध्यदेखि सुरु भएको भीषण वर्षासँगैको बाढीका कारण कम्तीमा १ हजार ५ सय ४५ जनाको मृत्यु भइसकेको छ । १२ हजार ८ सयभन्दा बढी घाइते भएका जनाइएको छ । बाढीका कारण ३५ लाख मानिस प्रभावित हुनुका साथै १९ लाख २० हजार घर ध्वस्त भएका अधिकारीहरूको भनाइ छ । बाढी प्रभावित क्षेत्रमा प्राधिकरण, अन्य सरकारी संस्था, स्वयंसेवी र गैरसरकारी संस्थाले उद्धार तथा राहत सामग्री वितरण गरिरहेका भए पनि त्यो निकै अपुग भएको अन्तर्राष्ट्रिय सञ्चारमाध्यमहरूले जनाएका छन् । बाढीपछि देशव्यापी रूपमा डेंगुको प्रकोप बढेको स्वास्थ्य अधिकारीहरूको भनाइ छ । त्यसका साथै, औलो र ग्यास्ट्रिकको संक्रमण पनि बढेको छ । जसका कारण स्वास्थ्य संकट उत्पन्न हुन सक्ने उनीहरूको चेतावनी छ । बाढीले विस्थापित भएकामध्ये अधिकांश जमेको पानीको वरपरका स्थानमा आश्रय लिएकाले जोखिम थप बढेको जनाइएको छ । सिन्ध प्रान्तमा ३ हजार ८ सय ३० जनामा डेंगु संक्रमण देखिएको र तीमध्ये ९ जनाको मृत्यु भइसकेको छ । पाकिस्तानमा भीषण वर्षासँगै बाढी आएको दुई महिनाभन्दा लामो समय भइसकेको छ । तर पनि हजारौं गाउँहरू अझै डुबानमा रहेका अधिकारीहरूको भनाइ छ । जसका कारण विस्थापित परिवारहरूको पुनःस्थापना गर्न समस्या देखिएको छ । बाढीपछि दुर्गम स्थानहरूमा पिउने पानीको समेत चरम अभाव देखिएको छ । बाढीका कारण सिन्ध, बलुचिस्तान, गिलगिट, बाल्टिस्तान, खैबर पख्तुनख्वा र पन्जाव प्रान्त बढी प्रभावित भएका एनडीएमएले जनाएको छ । बाढीको विनाशका कारण १२ अर्ब डलरभन्दा बढीको आर्थिक क्षति भएको प्रारम्भिक अनुमान छ ।"
लेबनानले सिरियाली शरणार्थी फर्काउने,"बेरुत (एजेन्सी) लेबनानले मासिक १५ हजार सिरियाली शरणार्थीलाई स्वदेश फर्काउने योजना सुरु गरेको छ ।लेबनानले शनिबारदेखि मासिक १५ हजार सिरियाली शरणार्थीलाई आफ्नो मातृभूमि फर्काउने योजना कार्यान्वयन गर्न थालेको एलनासरा अनलाइन पत्रिकाले जनाएको छ । घर फर्कन चाहने सिरियाली शरणार्थीलाई सिरियाली सरकारले पठाएको बसमार्फत ढुवानी गरिने एलनासराले बताएको छ ।यो प्रक्रिया लेबनानी सामान्य सुरक्षा निर्देशनालय र लेबनानी रेडक्रसको सहकार्यमा गरिने जनाइएको छ । उनीहरूलाई संयुक्त राष्ट्रसंघीय शरणार्थी एजेन्सीको निगरानीमा लेबनान र सिरियाबीचको मस्नाआ क्षेत्रमा लगिनेछ । एलनासराका अनुसार शरणार्थीसहितको पहिलो टोली १० दिनभित्र प्रस्थान गर्दै छ । यदि कुनै अवरोध उत्पन्न भएन भने निर्देशनालयले करिब एक वर्षभित्र दुई लाख सिरियालीलाई स्वदेश फर्काउने व्यवस्था मिलाउन सक्छ, विज्ञप्तिमा भनिएको छ ।जुलाई ४ मा लेबनानका शरणार्थी मामिला मन्त्री इसाम चाराफेद्दिनले मासिक रूपमा १५ हजार विस्थापित सिरियालीलाई उनीहरूको देश फर्काउने जनाएका थिए । लेबनानले यस विषयमा अन्तर्राष्ट्रिय स्थितिको परवाह नगरी आफ्नो योजना कार्यान्वयन गरिने लेबनानी अधिकारीको भनाइ छ । शरणार्थीहरूको उल्लेखनीय सफ्याको उपस्थितिले देशको अर्थ व्यवस्थामा ठूलो असर पारेको छ र यो समस्यालाई थप जटिल हुन नदिन विस्थापित सिरियालीलाई स्वदेश फिर्ता गर्नु विलम्ब गर्न नहुने उनले बताए ।"
पुटिनलाई युद्ध रोक्न सुझाव दिएपछि चर्चामा मोदी,"(नयाँदिल्ली)  भारतीय प्रधानमन्त्री नरेन्द्र मोदीले एकपटक पुनः अन्तर्राष्ट्रियस्तरमा चर्चा कमाएका छन् । रुसी राष्ट्रपति भ्लादिमिर पुटिनलाई अहिलेको समयमा युद्ध उचित नभएको प्रतिक्रिया जनाएर युद्ध रोक्ने आशयको सन्देश दिएपछि मोदी अन्तर्राष्ट्रियस्तरमा चर्चामा आएका हुन् । अहिलेको समय युद्धको होइन, अहिलेको वैश्विक चिन्ता खाद्य सुरक्षा, इन्धन सुरक्षा र मलको विषय हो, उज्बेकिस्तानको समरकन्दमा भएको सांघाई सहयोग संगठन (एससीओ) को बैठकका क्रममा शुक्रबार पुटिनसँग भएको साइडलाइन वार्तामा मोदीले भने । पुटिनलाई दिएको उक्त सुझावले मोदी भारतमा मात्रै होइन, अन्तर्राष्ट्रिय मिडियाहरूमा पनि छाएका छन् । बीबीसीका अनुसार सांघाई शिखर सम्मेलनका क्रममा भएको मोदी र पुटिन भेटवार्ता तथा त्यसक्रममा मोदीले दिएको सुझावको सर्वत्र चर्चा पाएको हो । अमेरिकी, रुसी सबैतिरका सञ्चारमाध्यमहरूले दुई नेताबीचको भेटमा मोदीले दिएको सुझावलाई प्राथमिकताका साथ समाचार बनाएका बीबीसीले जनाएको छ । शिखर सम्मेलनमा चिनियाँ राष्ट्रपति सी चिनफिङ पनि उपस्थित थिए । सी र पुटिनबीच पनि भेटवार्ता भएको थियो । त्यहाँ पाकिस्तानका प्रधानमन्त्री शाहबाज सरिफदेखि मध्य एसियाली देश कजाकस्तान, किर्गिस्तान, ताजिकिस्तान र बैठक आयोजक उज्बेकिस्तानका राष्ट्र तथा सरकार प्रमुखहरू सहभागी थिए । तर, चर्चा भने मोदीको भयो । चिनियाँ राष्ट्रपति सी र पाकिस्तानी प्रधानमन्त्री सरिफसँग भने मोदीको छुट्टै भेटवार्ता भने भएन । दुवै देशसँग भारतको सीमाका विषयमा तनाव रहँदै आएको छ । गत फेब्रुअरीमा रुसले युक्रेनमाथि गरेको आक्रमणले ७ महिना पुग्नै लागिसकेको भए पनि दुवै देशबीच युद्ध जारी छ । अमेरिकासहित पश्चिमा शक्तिशाली देशहरूले युक्रेनमाथि रुसले गरेको आक्रमणको निन्दा मात्रै गरेका छैनन्, रुसमाथि धरै खाले प्रतिबन्धहरू लगाएका छन् । पश्चिमा देशहरूको दबाबसामु पनि भारतले रुससँगको आफ्नो सम्बन्ध यथावत् राखेको छ । युद्धको दौरान पनि भारतले रुससँग सस्तो मूल्यमा इन्धन खरिद गर्दै आएको छ । युक्रेनमाथि आक्रमण गरेपछि रुसी राष्ट्रपति पुटिनसँग मोदीको पहिलो भेट सांघाई शिखर सम्मेलनमा भएको हो । त्यस क्रममा उनले पुटिनलाई युद्ध रोक्न दिएको सन्देशले महत्त्वपूर्ण मानिएको छ । मोदीको आग्रहपछि पुटिनले आफू युक्रेनसँगको युद्ध छिटो रोक्न हरेक कदम चाल्न तयार रहेको बताएको समाचार पनि बाहिर आएको छ । तर, युक्रेन वार्ताका लागि तयार नभएकाले समस्या आएको पुटिनको भनाइ छ । उनले भारतीय प्रधानमन्त्री मोदीलाई युक्रेनसँग हुने हरेक डेभलपमेन्ट बारे जानकारी गराउने आश्वासनसमेत दिएका छन् । भारतीय मिडियाहरूले मोदी र पुटिनबीचको भेटवार्ता र कुराकानीलाई मुख्य समाचार बनाएका छन् । मोदीले पुटिनसँग थ्री डी (डेमोक्रेसी, डिप्लोमेसी र डायलग) को उपायबाट शान्तिको बाटो अपनाउन सुझाव दिएका अन्तर्राष्ट्रिय सञ्चारमाध्यमहरूले जनाएका छन् । रुसले युक्रेनमाथि आक्रमण सुरु गरेसँगै सहजै जित हासिल गर्ने ठानिएको थियो । तर रुसले सोचेअनुसार सफलता भने पाउन सकेको छैन । पछिल्ला दिनमा युक्रेनले उत्तरपूर्वी खर्किभ क्षेत्रमा गुमाएको ८ हजार वर्गकिलोमिटर भन्दा धेरै क्षेत्रफल फिर्ता गरिसकेको छ । तर रुसी राष्ट्रपति पुटिनले भने पनि आफ्नो लक्ष्य पूरा नभएसम्म युद्ध नरोक्ने बताउँदै आएका छन् ।पुटिनले आफू हतारमा नरहेको र युक्रेनको डोन्बास क्षेत्रमा आक्रमण जारी रहने बताएका छन् । युक्रेन युद्धमा रुसले हालसम्म आफ्नो पूर्ण सैन्य शक्ति नखटाएको पुटिनको दाबी छ । डोन्बासमा हाम्रो कारबाही रोकिएको छैन । हाम्रा सेना अघि बढिरहेका छन् । उनीहरूले क्रमशः धेरै र अधिक क्षेत्र नियन्त्रणमा लिइरहेका छन्, पुटिनले भने । युक्रेनविरुद्ध हालसम्म आधिकारिक रूपमा युद्धको घोषणा नगरेको रुसले आफ्नो आक्रमण विशेष सैन्य कारबाही मात्र भएको बताउँदै आएको छ । यसैबीच, अमेरिकी राष्ट्रपति जो बाइडेनले युक्रेन युद्धमा रासायनिक वा सामरिक परमाणु अस्त्र प्रयोग नगर्न रुसलाई चेतावनी दिएका छन् । त्यस्ता कदमले दोस्रो विश्वयुद्ध यता कहिल्यै नदेखिएको युद्धको अवस्था उत्पन्न हुने उनको भनाइ छ । एक अन्तर्वार्ताका क्रममा बाइडेनले त्यस्ता अस्त्रको प्रयोग भयो भने अमेरिकाले केकस्ता कदम चाल्छ भन्नेबारे भने केही उल्लेख गरेनन् । गत फेब्रुअरीमा युक्रेनमाथि आक्रमण सुरु गरेपछि रुसी पुटिनले युक्रेनमा आमविनाशकारी अस्त्र प्रयोग गर्ने सोचिरहेको भए के गर्नुहुन्छ भन्ने प्रश्नमा राष्ट्रपति बाइडेनले भनेका छन्, त्यसो नगर्नुस् । राष्ट्रपति भ्लादिमिर पुटिनले देशको परमाणु फौजलाई विशेष सतर्कतामा रहन आदेश दिएका थिए । करिब ८ दशकदेखि अस्तित्वमा आएका परमाणु हतियारलाई अधिकांश देशहरूले आफ्नो राष्ट्रिय सुरक्षाका लागि ती हतियार आवश्यक भएको दाबी गर्छन् । त्यसका साथै युद्ध रोक्ने रणनीतिक उपायका लागि पनि परमाणु अस्त्र आवश्यक भएको उनीहरूको भनाइ छ । फेडेरेसन अफ अमेरिकन साइन्टिस्ट्सका अनुसार हाल रुससँग ५ हजार ९ सय ७७ वटा परमाणु अस्त्र छन् । सामरिक परमाणु अस्त्रहरू तुलनात्मक रूपमा मध्यम तथा छोटो दूरीमा मार हान्नका लागि प्रयोग गरिन्छ । तर रणनीतिक परमाणु अस्त्रले भने लामो दूरीमा प्रहार गर्न सकिन्छ । ती हतियारले पूर्ण आकारको परमाणु युद्ध निम्ताउने सक्छ ।"
दुग्ध पदार्थमा फेरि आयातकै भर,"सडक यातायात, ढुवानी खर्च, चिस्यान केन्द्रलगायत अप्ठ्यारा देखाएर उनीहरू दुर्गममा जाँदैनन् । बजारको कुल मागको ४० प्रतिशत डीडीसी र बाँकी निजी डेरीले पूर्ति गरिरहेका छन् । दूध संकलन गर्न निजी डेरीहरू दुर्गममा गएका छैनन् । दुर्गमका किसानले मूल्य पाएका छैनन्, उपत्यकामा भने दूध अभाव भइरहन्छ । संघका अध्यक्ष दाहालले पनि आफूहरू दुर्गममा जान नसकेको स्विकारे । करोड लगानी गरेर ३४ वर्षमा बजार बनाएका हुन्छौं, संकलन बढ्न थालेपछि किसानले अरू डेरीसँग जुधाइदिन्छन्, दाहालले भने, किसान अन्त गएपछि लगानी गरेका उद्योगीलाई घाटा मात्रै हुन्छ । नयाँ बजार खोज्न इच्छुक हुँदाहुँदै नोक्सानी हुने डरले दुर्गममा जान सकेनौं । डीडीसीका महाप्रबन्धक सञ्जीव झाले भने दुर्गममा एक ट्यांकर दूध संकलन हुने ठाउँमा ढुवानी गरिरहेको दाबी गरे । एक ट्यांकरमा ६ हजारदेखि ९ हजार लिटर दूध अट्छ । त्यस्ता ठाउँबाट ढुवानी गरिरहेका छौं, उनले भने । पछिल्लो समय खुला डेरी धेरै बढेको र दूध पनि छरिएको उनीहरूको दाबी छ । छुर्पी निर्यात बढेकाले केही दूध त्यता पनि खपत भएको पूर्वअध्यक्ष राजभण्डारीको भनाइ छ । एक वर्षमा ३ अर्ब रुपैयाँको छुर्पी निर्यात भएको छ,, उनले भने, यिनै विविध कारणले अभाव देखिएको हो ।"
विद्युत् विधेयक राष्ट्रिय सभाबाट फिर्ता,"(काठमाडौं)  विद्युत्सम्बन्धी कानुनलाई संशोधन र एकीकरण गर्न बनेको विधेयक राष्ट्रिय सभाबाट फिर्ता भएको छ । ऊर्जा, जलस्रोत तथा सिँचाइमन्त्री पम्फा भुसालले राष्ट्रिय सभाको शुक्रबारको बैठकमा विधेयक फिर्तासम्बन्धी गरेको प्रस्ताव सर्वसम्मतबाट स्वीकृत भएको हो । तत्कालीन ऊर्जामन्त्री वर्षमान पुनले ०७७ असार १८ मा विद्युत् विधेयक ०७७ संसद्मा दर्ता गराएका थिए । विधेयक फिर्ता भएसँगै निजी क्षेत्रलाई विद्युत् व्यापारको अनुमति दिने सरकारको योजना तत्काल कार्यान्वयन नहुने भएको छ । सरकारले निजी क्षेत्रलाई व्यापारको लाइसेन्स दिने तयारी गरेको भए पनि कानुनी व्यवस्था नरहेको भन्दै त्यो रोकिएको थियो । विधेयक प्रतिनिधिसभामा छलफल हुन बाँकी थियो । तर प्रतिनिधिसभाको कार्यकाल शनिबार सकिने भएपछि ऊर्जामन्त्री भुसालले यो विधेयक फिर्ता लिएकी हुन् ।विधेयकले विद्युत् उत्पादन, प्रसारण, व्यापार र वितरणलाई प्रतिस्पर्धी बनाउनका लागि केही महत्त्वपूर्ण नीतिगत व्यवस्था समेटेको थियो । यसमध्ये आन्तरिक तथा अन्तरदेशीय विद्युत् व्यापारका लागि निजी क्षेत्रलाई पनि बाटो खोल्ने एक हो । त्यस्तै, विद्युत् क्षेत्रमा अनुमतिपत्रसम्बन्धी व्यवस्थामा सुधार तथा परिमार्जन र संघीय संरचनाअनुसार कार्य विभाजन गर्ने विषय पनि विधेयकमा राखिएको थियो । राष्ट्रिय प्रसारण तथा वितरण प्रणालीमा खुला पहुँचको अवधारणा लागू गर्दै विद्युत् व्यापारलाई प्रवर्द्धन गर्ने भन्दै सरकारले निजी क्षेत्रलाई पनि व्यापारमा सहभागी गराउने बताउँदै आएको थियो । एउटै निकायले विद्युत्, प्रसारण र वितरणको कार्य गर्न पाउने व्यवस्थाको कारण प्रवर्द्धकहरूबीच स्वच्छ प्रतिस्पर्धा हुन नसकेको अवस्थालाई सम्बोधन गर्न तथा विद्युत् व्यापारको नियमन र व्यवस्थापनका लागि आवश्यक कानुनी व्यवस्थाको अभाव पूर्ति गर्न यो ऐन ल्याउन लागिएको विधेयकको मस्यौदामा उल्लेख थियो । ग्रामीण तथा दुर्गम क्षेत्रमा विद्युतीकरणका लागि नेपाल सरकार, प्रदेश सरकार तथा स्थानीय तहको दायित्व हुने व्यवस्था पनि विधेयकमा राखिएको थियो ।ऊर्जाको आन्तरिक र बाह्य बजारमा भेदभाव नगरी खुला पहुँचको वातावरण बनाइनुपर्ने माग निजी क्षेत्रले राख्दै आएको छ । विधेयकले प्रतिस्पर्धी बजारको कल्पना गरेर निजी क्षेत्रलाई अधिकार दिने व्यवस्था राखेको भए पनि तजबिजी अधिकार धेरै राखिएकाले लामो समय राष्ट्रिय सभामा अड्किएको थियो । निजी क्षेत्रले आन्तरिक बजारमा मात्र नभई भारत र बंगलादेशलगायत क्षेत्रीय बजारमा समेत विद्युत् बेच्न पाउने गरी अनुमति मागिरहेको छ । निजी क्षेत्रका विभिन्न कम्पनीहरूले बिजुली व्यापारका लागि लाइसेन्स दिन माग गर्दै ऊर्जा मन्त्रालयमा निवेदनसमेत दिएका छन् । ऊर्जा मन्त्रालयका अनुसार विद्युत् व्यापारका लागि निजी क्षेत्रबाट हालसम्म ५ वटा कम्पनीले निवेदन दिएका छन्, जसमा नेपाल इन्फ्रास्ट्रक्चर बैंक (निफ्रा), स्वतन्त्र ऊर्जा उत्पादकहरूको संस्था नेपाल (इप्पान) ले प्रवर्द्धन गरेको नेपाल पावर एक्सचेन्ज लिमिटेड (नेपेक्स), एसियन पावर ट्रेडिङ कम्पनी लिमिटेड, हिमालयन पावर ट्रेडिङ कम्पनी लिमिटेड र हिमालयन पावर ट्रेडिङ एन्ड एक्सचेन्ज कम्पनी लिमिटेड छन् । विद्युत् व्यापार अनुमति नपाए पनि नेपेक्सले यसअघि नै भारतको मनिकरन पावरलिमिटेडसँग अन्तरदेशीय विद्युत् व्यापार सम्झौता गरिसकेको छ ।"
बजारमा 'मोर फिँज युक्त नयाँ पेप्सी,"काठमाडौं (कास) पेप्सीले उपभोक्ताको मन लोभ्याउन मोर फिँजयुक्त परिमार्जित उत्पादन बजारमा ल्याएको छ । नयाँ परिमार्जित पेप्सीमा बढी फिँज आउने र यसले बेग्लै स्फूर्तिदायी स्वाद प्रदान गर्ने कम्पनीको भनाइ छ । काठमाडौंमा एक कार्यक्रमबीच परिमार्जित नयाँ पेप्सी सार्वजनिक गरिएको हो । कार्यक्रममा नेपालका पेप्सीका एसोसिएट डाइरेक्टर अनुज गोयलले पेप्सी नयाँ पुस्ताको रोजाइमा पर्दै आएको बताए । परिमार्जित फिँजयुक्त पेप्सीले पनि धेरैको मन जित्ने उनको भनाइ छ । नयाँ परिमार्जित स्वादबाट उपभोक्ताले पहिलेभन्दा ज्यादा मज्जा लिनुहुनेछ, उनले भने । यसका सिंगल र मल्टी पेट सर्भ प्याक नेपालभरका डिपार्टमेन्ट स्टोर तथा किराना पसल र ईकमर्स साइटमा पनि उपलब्ध गराइएको कम्पनीले जनाएको छ ।"
आईएमईको क्यूआर भुक्तानीमा आईफोन १३ जित्ने मौका,काठमाडौं (कास) ग्लोबल आईएमई बैंकको मोबाइल बैंकिङ एप ग्लोबल स्मार्ट प्लसबाट क्यूआरमार्फत दसैंको किनमेल भुक्तानी गर्दा २ जना भाग्यशाली ग्राहकले आईफोन १३ पाउने भएका छन् । असोज १ देखि महिनाभर यो अभियान सञ्चालनमा रहेको बैंकले जनाएको छ । अभियानको अन्त्यमा गोलाप्रथामार्फत २ जना भाग्यशाली ग्राहकलाई आइफोन १३ प्रदान गरिनेछ । यस योजनामा सहभागी हुन असोजभर ५०० वा त्यसभन्दा बढीको क्यूआरमार्फत कम्तीमा ६ वटा भुक्तानी भएको हुनुपर्नेछ । स्विफ्ट टेक्नोलोजिज तथा स्मार्ट च्वाइस टेक्नोलोजिजसँगको सहकार्यमा बैंकले यो योजना ल्याएको हो । बैंकका ७७ वटै जिल्लामा २९० शाखा छन् ।
उपायको ढुवानी सेवा अब ईसेवामार्फत बुक,"काठमाडौं (कास) नेपालको डिजिटल विकासमा भूमिका निर्वाह गरिरहेका दुई संस्था उपाय र ईसेवाले हालै एक व्यापारिक सहकार्य गरेका छन् । यसअनुसार अब उपायको घर सार्ने र ढुवानी सेवा ईसेवाको एपमार्फत पनि उपलब्ध हुनेछ । प्रारम्भिक चरणमा ईसेवाले आफ्नो एपमा घर सराइ सेवा समावेश गर्नेछ । एप प्रयोगर्ताले एउटा साधारण फाराम भरेर सो सेवाका लागि अनुरोध पठाउन सक्नेछन् । प्रयोगकर्ताले आफ्नो रोजाइको सेवा र गाडी पनि छान्न सक्ने कम्पनीले जनाएको छ । यो एपमार्फत उपायले मोटरसाइकल, कार्गो भ्यान, मिनी ट्रक र पिकअप ट्रकका माध्यमबाट ढुवानी सेवा पनि उपलब्ध गराउनेछ । यो साझेदारीले घर सार्ने र बल्क डेलिभरीको आधारभूत आवश्यकता पूरा गर्न सहयोग पुग्ने उपायका प्रबन्ध निर्देशक सुमन रायमाझीले बताए ।"
बससेवाको अनलाइन टिकट बुकिङ,"काठमाडौं (कास) नेपालमा अनलाइनमार्फत बस टिकेटिङ सेवा प्रदान गर्दै आएको बससेवा डटकमले दसैंका लागि टिकट बुकिङ सुरु गरेको छ । यात्रुहरूले नेपालका कुनै पनि गन्तव्यका टिकट आफ्नो मोबाइलमार्फत सहजै पाउने कम्पनीले जनाएको छ । दसैंमा घर गएका यात्रुले फर्कनका लागि पनि बससेवाबाटै टिकट काट्न सक्नेछन् । बससेवाबाट नेपालका धेरैजसो रुटका टिकट लिन सकिन्छ । यात्रुले बससेवा डटकम तथा बससेवाको मोबाइल एप्लिकेसनबाट टिकट बुकिङ गर्न सक्नेछन् । यस पटक हाम्रो सिस्टममा पर्याप्त टिकटको व्यवस्था भएकाले घरबाटै टिकट बुकिङ गरी सहज रूपमा यात्रा गर्न सकिन्छ, बससेवाका प्रमुख कार्यकारी अधिकृत पीआर खनालले भने । खल्ती, आईएमई पेका एजेन्ट नेटवर्कका साथै हरेक बैंकका मोबाइल बैंकिङमार्फत टिकट काट्न सकिने कम्पनीले जनाएको छ ।"
'भर्सटाइल रश्मि,"(काठमाडौं)  राष्ट्रिय महिला फुटबल टिमका मुख्य प्रशिक्षक कुमार थापालाई रश्मिकुमारी घिसिङले भारतविरुद्ध गरेको गोल निकै उत्कृष्ट लागेको छ । जसलाई उनी बारम्बार दोहोर्याएर हेरिरहेका छन् । पहिलो हाफको इन्ज्युरी समयमा रश्मिले गरेको गोलमा भारतमाथि १० को ऐतिहासिक जित रच्दै नेपालले साफ महिला च्याम्पियनसिपको फाइनलमा स्थान सुरक्षित गरेको थियो ।साफ इतिहासमा भारतविरुद्ध पहिलो जित पाएको भोलिपल्ट शनिबार प्रशिक्षक थापाले दशरथ रंगशालामा रश्मिले गरेको गोलबारे भने, त्यो गोल किपरले डाइभ गर्दागर्दै पनि भ्याएन । प्रीति (राई) को पास एकदमै उत्कृष्ट थियो । किनभने अगाडि क्रस गरेको भए किपरलाई बल जान्थ्यो र रश्मिले दौडन भ्याउने थिइनन् । तर, प्रीतिले कटब्याक गरेजस्तै बल दिइन् । त्यसलाई रश्मिले फस्ट टच मा बल रोकिन्, सेकेन्ड टचमा मिलाइन् र थर्ड टचमा टर्न (घुमेर) बल हानिन् । इंग्ल्यान्डको लिग खेलिसकेकी किपर (अदिती चौहान) ले थाहा पाएपछि सही दिशामै डाइभ गरेर पनि रोक्न नसक्नु भनेको निकै उत्कृष्ट गोल हो । त्यो गोलको भिडियो हेरेको हेर्यै छु । एक सेकेन्ड ढिला भएको भए गोल नहुन सक्थ्यो । डिफेन्स अगाडि हुँदाहुँदै हानेको गोल सजिलो थिएन । दुईतीनपल्टको अवसरमा त्यो एक गोल भयो, हामीले जित्यौं । राम्रो टिमसँग धेरै अवसर पाउँदैन ।पेनाल्टी क्षेत्रमा रश्मि बल रोकेर एक फन्को घुम्दा भारतका दुई डिफेन्डर पन्छिसकेका थिए । अगाडि थप तीन खेलाडी र गोलकिपर थिए । तर, उनीहरूले रश्मिको उत्कृष्ट प्रहार रोक्न सकेनन् । त्यही गोलमा नेपालले साफ महिला च्याम्पियनसिप पाँच संस्करणमा (चारपल्ट फाइनल र एकपल्ट सेमिफाइनल) भारतविरुद्ध बेहोरेको हारको बदला काठमाडौंमा आएर लियो ।चन्द्रपुर, रौतहटकी १९ वर्षीया रश्मि आफैंलाई त्यो गोल कस्तो लागेको छ त ? भन्छिन्, प्रतिस्पर्धीहरू (भारतीय खेलाडी) आइरहेका थिए । मैले हतार गरेर बल दिन खोजेकी थिएँ । तर, प्रतिद्वन्द्वी एकदम तीव्र गतिमा हुत्तिएर आइरहेको देखें । त्यसैले बल रोकें । उनीहरू झुक्किए र मैले सेकेन्ड बार च्याप्दै बल प्रहार गरें । उक्त प्रहारमा गोल हुन्छ भन्नेमा ढुक्क थियो त ? उनले भनिन्, सुरुमा प्रीतिले दिएको पासमा त्यस्तो थिएन । टर्न गरेर बल हान्दा चाहिँ गोल हुन्छ भन्नेमा एकदमै ढुक्क थिएँ । आक्कलझुक्कल हानेको भए त त्यो गोल हुन्नथ्यो । यस्तो गोल पहिला पनि हानेकी (घरेलु प्रतियोगितामा) छु । डिफेन्स एकदमै हुत्तिएर आउँदा बल टर्न गरेर आनन्दसँग हान्न पाइन्छ, भारतविरुद्ध पनि त्यस्तै गरेकी हुँ । गोल भयो । हामीले जित्यौं । ड्रेसिङ रुममा पुगेपछि हामी सबैको आँखाबाट खुसीको आँसु बग्यो ।ठीक एक वर्षअघि दशरथ रंगशालामै मैत्रीपूर्ण खेमला बंगलादेशविरुद्ध २१ को जितमा डेब्यु गरेकी रश्मिको ७ खेलमा दुई गोल गरेकी छन् । उनले पहिलो गोल यही साफमा समूह चरणमा श्रीलंकाविरुद्ध ६० को जितमा गरेकी थिइन् । उक्त हेडर गोलबारे उनले भनिन्, हेडिङ गरेर सहज गोल गरेकी थिएँ । ड्यासिङपुसिङ थिएन, रोक्न कोही आएको थिएन, आनन्दसँग हेरेर बल हानेकी थिएँ । त्यही खेलमा पाएका थप अवसर गुमाउँदा उनले सेमिफाइनलमा भारतविरुद्ध त्यस्तो अवसर पाउँदा गोल गर्ने आफैंसँग वाचा गरेकी थिइन् ।नेपालको परम्परागत प्रतिद्वन्द्वी भारतविरुद्ध रश्मिले दोस्रो गोलको अवसर पनि पाएकी थिइन् । भन्छिन्, दीपा (शाही) ले दिएको बल एकदमै राम्रो थियो । त्यसमा पनि टर्न गरेर हान्न खोज्दा हिलोमा खुट्टा गाडिएर सुट हान्नै सकिनँ । अहिले पनि त्यसको भिडियो हेर्छु, नराम्रो लाग्छ । तर, मैले दुई अवसरमा एउटा उपयोग गरें, एकदम खुसी लाग्यो ।त्रिभुवन आर्मी क्लबबाट दुई वर्षयता घरेलु प्रतियोगिता खेलिरहेकी रश्मि एसियन गेम्सका लागि नेपाली टिमको छनोटमा झन्डै प्रारम्भिक चरणबाटै बाहिरिएकी थिइन् । खुट्टा फ्याक्चर भएपछि प्लास्टर गर्नुपर्यो । यो साफका लागि कुमार थापा प्रशिक्षक नियुक्त भएपछि उनले अवसर पाइन् । ४ केजी तौल पनि घटाएर करिअरकै सबैभन्दा राम्रो लयमा रहेकी उनी भन्छिन्, मैले अहिलेसम्मकै राम्रो खेल भारतविरुद्ध देखाएँ । एकदम दौडेर मिहिनेत गरेर खेलें । अरू खेलमा मान्छेले मलाई अल्छी जस्तो पनि देखे होलान् तर मैले महत्त्वपूर्ण खेलमा आफूलाई प्रमाणित गरिदिएकी छु । एकदमै खुसी लाग्यो ।भारतविरुद्ध पहिलोपल्ट मैदानमा प्रतिस्पर्धा गरेकी उनले भनिन्, इन्डिया यस्तो, उस्तो, डिफेन्स धेरै राम्रो भनिन्थ्यो । तर, म त्यति छिटो र इन्डिया पनि यस्तो रहेछ भन्ने सोचेकी थिइनँ । स्विटीजस्ता डिफेन्डरले पनि त्यो गतिमा तान्न नसक्ने रहेछ । सिनियर दिदी नर्भस हुनुभएको थियो, हामी सक्छौं, सबैले मिहिनेत गरेर इतिहास रच्नुपर्छ भनेर उहाँलाई सम्झाएर मैदानमा लग्यौं । हामीले आफ्नो खेल मज्जाले खेल्यौं भने हुँदोरहेछ, जित्ने रहेछ । मैले इन्डियासँग खेल्दा पहिलो खेलमै गोल हान्ने चाहना थियो, त्यो पूरा भयो । टिमले पनि जित्यो । उनले साफ यू१९ को सेमिफाइनलमा पनि भारतविरुद्ध गोल गरेकी थिइन् ।उनले बंगलादेशविरुद्ध सोमबार हुने फाइनलबारे भनिन्, हामीले बंगलादेशविरुद्ध पहिला जितिरहेको हो तर अहिले बंगलादेश एकदम राम्रो भइसक्यो । अब हामीले पहिला जितेको छ भनेर खेल्नुभएन । एकदम मिहिनेत गरेर खेल्नुपर्छ । इतिहास रच्ने अवसर गुमाउनु हुँदैन । उपाधि जित्नेमा विश्वास छ, त्यहीअनुसार मिहिनेत गर्नेछौं । उनको कीर्तिमानी गोलकर्ता सावित्रा भण्डारीसँगै नेपालको अग्रपंक्ति सम्हाल्ने सपना छ । सावित्रालाई डेंगी भएपछि उनलाई त्यो मौका जुरेको छैन । उनी भुटानविरुद्ध ४० को जितमा सावित्राकै स्थानमा मैदानमा छिरेकी थिइन् । ॅमिहिनेती खेलाडीउनलाई टिममा त्यत्तिकै छनोट गरिएको होइन, खेलाइएको होइन, प्रशिक्षक थापाले रश्मिबारे भने, मैले सात हप्ता टिम हेर्दा उनले आफ्नो क्षमता ट्रेनिङमा साबित गरिन् । एकदमै मिहिनेत गरिन् । शारीरिक रूपमा बलियो र अग्ली छिन् । केही ढिला भए पनि उनले बल होल्ड गर्ने, बल खेलाउँदै अवसर सिर्जना गर्ने, साथीलाई मिलाइदिने गर्छिन् । माथिदेखि तलसम्मै खेल्छिन्, इफोर्ट धेरै लाउँछिन् । उनले यो साफको दोस्रो खेलमै गोल गरिन् । सेमिफाइनलको ऐतिहासिक गोलको त बयानै गर्न सकिँदैन । यो सबै उनको मिहिनेतले आएको हो ।केही महिनाअघि मेरो खुट्टामा प्लास्टर नै थियो, आफैंलाई फिनिसिङ मा राम्रो मान्ने रश्मि भन्छिन्, मोटाएकी थिएँ, आफैंलाई थाहा छ । अरू स्ट्राइकरहरू तीव्र गतिका छन् । म यति ढिला हुँदाहुँदै पनि कोचले विश्वास गरेर मलाई खेलाउनुभयो । कोचको विश्वास जित्न सकेकामा धेरै खुसी लागेको छ ।५ फिट ५ इन्च अग्ली उनी चन्द्रपुरमा फुटबल खेल्न सुरु गर्दा डिफेन्समा खेल्थिन् । उनलाई चन्द्र गुरुङले अगाडि सारेर स्ट्राइकर बनाए । राष्ट्रिय लगमा आर्मीको लागि आक्रामक मिडफिल्डरको भूमिमा खेल्छिन् । मिडफिल्डमा खेलेर पनि गत वर्ष १८ गोल र यसपालि ९ गोल (आधा लिग बाँकी) गरेकी छन् । उनी खेल्ने मौका जहाँ मिल्छ, त्यही पोजिसनमा खेल्न चाहन्छिन् ।"
सिटी र हल्यान्डको दबदबा,लन्डन (एएफपी) ज्याक ग्रेलिसले सिजनको पहिलो गोल गर्नुका साथै एर्लिङ हल्यान्डले कीर्तिमानी गोल यात्रा कायम राख्दा म्यानचेस्टर सिटीले प्रिमियर लिगमा शनिबार १० खेलाडीमा समेटिएको उल्भ्सलाई ३० ले पराजित गर्यो । मोलिनेक्समा पेप ग्वार्डिओलाको टोलीलाई खेलमा अग्रता लिन ५६ सेकेन्डमात्र लागेको थियो । गत सिजनमा एस्टन भिल्लाबाट आएयता संघर्षरत ग्रेलिसले १ मिनेट पनि नबित्दै सिटीको खाता खोलेका थिए । २२ वर्षे हल्यान्डको कहानी ग्रेलिसको भन्दा फरक छ । बोरुसिया डर्टमन्डबाट ५ करोड ८० लाख डलरमा यसै सिजन आएका हल्यान्डले सबैखाले प्रतियोगिताको १० खेलमा १४ गोल गरिसकेका छन् । प्रिमियर लिगमा ७ गोल गरिसकेका हल्यान्डले सन् २०२० मा आरबी साल्जबर्गबाट डर्टमन्ड आएयता ९९ खेलमा १ सय गोल गरिसकेका छन् । ग्रेलिसको पेटमा किक बजारेपछि नथान कोलिन्सले ३३ औं मिनेटमा रातो कार्ड पाउँदा उल्भ्सको खेलमा फर्किने सबै सम्भावना समाप्त भइसकेको थियो । फिल फोडेनले ६९ औं मिनेटमा तेस्रो गोल गरे । फोडेन र ग्रेलिसको गोलमा कप्तान केभिन डी ब्रुयनले सहयोगी भूमिका खेले । अपराजित च्याम्पियन सिटीले आर्सनललाई २ अंकलाई पछाडि पार्दै शीर्षस्थानमा उक्लेको छ । सिटीले ७ खेलमा ५ जितसहित १७ अंक जोड्दै ६ वर्षमा पाँचौं पटक प्रिमियर लिग जित्ने बलियो संकेत दिएको छ । आइतबार ब्रेन्टफोर्डसँग खेल्ने आर्सनलको ६ खेलमा १५ अंक छ । शुक्रबार एस्टन भिल्लाले साउथ ह्याम्पटनलाई १० ले पराजित गरी व्यवस्थापक स्टेभन जेरार्डमाथिको दबाब कम गरेको थियो ।
डल्लुमा बहुउद्देश्यीय कभर्डहल,"काठमाडौं (कास) काठमाडौं महानगरपालिका १५ डल्लु आवास क्षेत्रले बहुउद्देश्यीय कभर्डहल पाउने भएको छ । जहाँ राष्ट्रियमात्र होइन, अन्तर्राष्ट्रिय प्रतियोगिता नै गर्न सकिनेछ । शनिबार मात्रै शिलान्यास भएको यस हलको नाम छ, अर्थक्वेक मेमोरियल मल्टिप्रपोज कभर्डहल । यसमा ब्याडमिन्टन, बास्केटबल, भलिबल र मार्सल आर्टसका सबै विधालगायत अधिकाश इन्डोर खेल सञ्चालन गर्न सकिनेछ । अन्तर्राष्ट्रिय ओलम्पिक कमिटी (आईओसी) को सहयोग तथा सोलिडारिटी कार्यक्रमअन्तर्गत कभर्डहल निर्माण हुन लागेको हो । आईसीसीले ०७२ सालमा आएको विनाशकारी भूकम्पपछि त्यसकै सम्झनामा कभर्डहल बनाइदिने प्रस्ताव स्वीकृत गरेको थियो । कभर्डहल निर्माणका लागि डल्लु आवास सामुदायिक उपभोक्ता समितिले कुल ६ रोपनी ५ आना र २ पैसा जग्गा उपलब्ध गराएको छ । त्यसमा कभर्डहलसहित पार्किङ र खुला स्थान रहनेछ । करिब एक हजार दर्शक क्षमताको यस कभर्डहलमा कार्यालयसहित पत्रकार सम्मेलनका लागि आवश्यक कोठा पनि बन्ने छ । भूकम्पलगत्तै आईओसीले कभर्डहल बनाइदिने भएको भए पनि टेन्डर प्रक्रियाका कारण लामो समय लागेको एनओसीले जनाएको छ । ठेक्काको टेन्डरका लागि विभिन्न विधि अपनाइसकेपछि अन्त्यमा ईबिडिङबाट निर्माण कम्पनी चयन गरिएको थियो । नेपाल ओलम्पिक कमिटीका अध्यक्ष जीवनराम श्रेष्ठले शनिबार कभर्डहलको शिलान्यास गरे । ओलम्पिक कमिटीका महासचिव निलेन्द्रराज श्रेष्ठका अनुसार कभर्डहलको निर्माण ९ महिनामा सकिनेछ । त्यसपछि व्यवस्थित सञ्चालनका लागि व्यावसायिक प्रयोग पनि हुनेछ । यसअघि महासचिव श्रेष्ठले हल निर्माणका लागि साङदोर्जे निर्माण सेवासँग ठेक्का सम्झौतामा हस्ताक्षर गरिसकेका छन् ।"
दौडमा विश्व र अञ्जु विजेता,"लाखसहित सुनमाया सम्मानितसोही अवसरमा फ्रान्समा सम्पन्न विश्व अल्ट्रा दौडमा दोस्रो भएकी धाविका सुनमाया बुढालाई शान्ति निकुञ्ज सम्मानसहित १ लाख १ हजार १ सय रुपैयाँ प्रदान गरिएको थियो । एक वर्षमा चार म्याराथन दौडेका भेट्रान धावक शम्भुप्रसाद दाहाललाई पनि शान्ति निकुञ्ज सम्मानपत्रबाट सम्मान गरियो । दशरथ रंगशालाबाट सुरु दौड सोही स्थानमा आएर सकिएको थियो । दौडमा उपत्यकासहित रोल्पा, सुर्खेत, सुनसरी र सर्लाहीका विभिन्न ८० विद्यालयका २ सय १३ प्रतिस्पर्धी सहभागी थिए ।"
