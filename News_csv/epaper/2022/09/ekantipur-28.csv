शीर्षक,विवरण
कार्कीलाई पनि प्रधानन्यायाधीशको सुविधा,"मन्त्रिपरिषद्ले असोज ३ मा गरेको निर्णय कार्यान्वयनका लागि भन्दै कानुन मन्त्रालयले सर्वोच्चमा पत्राचार गरिसकेको छ । उक्त पत्रमा ६ महिनाभन्दा बढी समय कामु प्रधानन्यायाधीश भएर अवकाश पाएका व्यक्तिलाई (अहिलेको हकमा कार्कीलाई) एउटा गाडी, एक जना चालक, एक जना कार्यालय सहयोगी र मासिक एक सय लिटर पेट्रोल उपलब्ध गराउन भनिएको सर्वोच्चका एक कर्मचारीले कान्तिपुरलाई बताए । सर्वोच्चका पूर्वन्यायाधीश बलराम केसीले कामु प्रधानन्यायाधीशलाई अवकाशपछि प्रधानन्यायाधीशसरह सेवासुविधा दिने निर्णयबाट सरकारको नेतृत्वले के गर्ने र के नगर्ने भन्ने नैतिक हैसियत गुमाएको प्रस्ट भएको बताए । कायममुकाम पूर्ण प्रधानन्यायाधीश होइन भन्ने नबुझ्नु सरकारको गैरजिम्मेवारीपन भएको उनको भनाइ छ । यो देशमा जवाफदेहिता छैन । पदमा बसेका मान्छेले त्यो गर्न मिल्छ कि मिल्दैन भन्ने हेर्नुपर्छ । स्थायी प्रधानन्यायाधीश र कायममुकायम प्रधानन्यायाधीशमा के फरक छ, हेर्नुपर्छ । नेपालजस्तो गरिब देशमा यस्ता निर्णय गर्दा करदातालाई कति असर पर्छ, राजस्वमा कति असर पर्छ, हेर्नुपर्छ, उनले भने । सरकारले घोषणा गरेको सुविधा कार्कीले नलिए राम्रो सन्देश जाने केसीको भनाइ छ । न्यायाधीश कार्कीले न्यायालयमा धेरै सुधार गर्नुभयो । न्यायाधीश नियुक्तिमा धेरै पारदर्शिता ल्याउनुभयो । उहाँ स्थायी प्रधानन्यायाधीश भएको भए कति धेरै गर्नुहुने रहेछ भन्ने देखियो । सरकारको निर्णयमा उहाँलाई दोष दिने होइन, उनले भने, सरकारले थपेर दिन खोजेको सेवासुविधा नलिने भनेर उहाँबाट स्टेटमेन्ट आइदिए राम्रो हुन्छ । उहाँले थप सुविधा लिँदा दाग लाग्छ । इन्कार गर्नॅभयो भने उहाँ महान् हुनुहुनेछ । पूर्वविशिष्ट पदाधिकारीलाई मन्त्रिपरिषद्को पटके निर्णयका आधारमा सेवासुविधा उपलब्ध गराउने कार्यलाई सर्वोच्च अदालतले नै गैरकानुनी भनेको छ । २०६८ मंसिर २२ मा एक रिटमाथि फैसला गर्दै सर्वोच्च अदालतले संसद्बाट कानुन नबनाई पूर्वविशिष्ट पदाधिकारीलाई जथाभावी सेवासुविधा नदिन भनेको थियो । वरिष्ठ अधिवक्ता श्रीहरि अर्यालले कानुनको बर्खिलाप हुने गरी सरकारले सेवासुविधासम्बन्धी निर्णय गरेको टिप्पणी गरे । यो एकदम गलत निर्णय भएको छ, उनले कान्तिपुरसँग भने, कामु प्रधानन्यायाधीशका रूपमा कार्कीले गरेका सुधारका प्रयासमा रिवार्ड गर्ने हो भने पनि त्यो सरकारी निगाहका रूपमा हुनुहुँदैन । त्यस्तो सुविधा कार्कीले पनि स्वीकार गर्न मिल्दैन । वर्षौंसम्म विभिन्न अदालतमा न्यायाधीश भइसकेको र कामु प्रधानन्यायाधीशबाट अवकाश पाएको व्यक्तिले मन्त्रिपरिषद्ले गरेको यस्तो गैरकानुनी निर्णयका आधारमा सुविधा नलिने घोषणा गर्नुपर्ने उनले बताए । कार्कीलाई लक्ष्य गरी सुविधा दिने सरकारको निर्णयले सरकारलाई सहयोग गरेबापत पुरस्कृत गरेको भन्ने सन्देश जाने वरिष्ठ अधिवक्ता अर्याल बताउँछन् । जवाफदेहिताबिनाको यस्तो अपारदर्शी निर्णय कानुनी शासनविरुद्ध छ । यसले वैधता पनि पाउँदैन, उनले भने । एमाले उपमहासचिव प्रदीप ज्ञवालीले भने २०७८ मा संविधान दिवसका अवसरमा न्यायाधीशहरूलाई तक्मा दिने वर्तमान सरकारको निर्णयको निरन्तरताका रूपमा कार्कीलाई प्रधानन्यायाधीशसरह सुविधा दिने निर्णय भएको टिप्पणी गरे । सरकारको निर्णयलाई कानुनी भाषामा भन्ने हो यो प्रथम दृष्टिमा नै गलत छ, ज्ञवालीले भने, कामु भएर नै बिदाइ भएका दीपकराज जोशीलाई यस्तो सुविधा दिने कि नदिने भन्ने प्रश्न उठ्ला । उहाँलाई प्रधानन्यायाधीश बनाएनौं र कामुमै जानुभयो । राज्यले यसरी आफूनिकट र आफूलाई अनुकूल फैसला गरिदिएको मान्छेका लागि निर्णय गर्ने हो भने प्रणाली भत्किन्छ । व्यक्तिका रूपमा हाम्रो कुनै टिप्पणी छैन । ज्ञवालीले कामु प्रधानन्यायाधीश कार्कीले सरकारका पक्षमा काम गरेको भन्ने कुरामा कुनै शंका नरहेको पनि बताए । अहिलेको परमादेश र त्यसपछि निर्मित राजनीतिक कोर्सको एक मुख्य आर्किटेक्ट नै उहाँ हुनुहुन्छ, उनले भने । कार्कीले न्यायालयको नेतृत्व सम्हालेपछि सत्ता गठबन्धनलाई न्यायपालिकाबाट लगाएको गुनको पैंचो तिर्न निवृत्तपछि प्रधानन्यायाधीशसरह सेवासुविधा दिने निर्णय गरिएको ज्ञवालीको भनाइ छ । न्यायाधीशहरूलाई तक्मा दिनेदेखि अहिलेको निर्णय सबै गलत हुन् । २०७८ असार २८ मा परमादेश भयो । २९ गते प्रधानमन्त्रीले शपथ लिनुभयो । असोजमा न्यायाधीशलाई तक्मा भयो । त्यसअघि नै मन्त्री भाग दिने त भइहाल्यो । सिधै तपाईं मलाई परमादेश दिनुस्, म यो दिउँला भनेजस्तो भयो, उनले भने । यस्तो हिमचिमले न्यायपालिकाको स्वतन्त्रता, स्वायत्तता र कार्यपालिकाबाट टाढा रहनुपर्ने धर्म नासिन लागेको उनको भनाइ थियो । पूर्वन्यायाधीश केसीले पनि कामु प्रधानन्यायाधीश कार्कीलाई दिइएको यो सुविधाका कारण कार्यपालिका र न्यायपालिकाबीचको साँठगाँठ झल्किएको हो कि भन्ने शंका गर्ने ठाउँ रहेको बताए । उनले विगतदेखि नै कार्यपालिका र न्यायपालिकाबीचको निकटता यहाँ पनि देखिन लागेको बताए । प्रधानन्यायाधीशको सहमति नलिईकन कुनै पनि न्यायाधीशलाई तक्मा दिन हुँदैन भन्ने फैसला मैले नै गरेको थिएँ । प्रधानन्यायाधीशको दुवै प्रधानमन्त्री (ओली र देउवा) सँग साँठगाँठ कस्तो रहेछ भन्ने त चोलेन्द्रशमशेर जबराले संसद्को महाभियोग सिफारिस समितिमा दिएको बयानबाटै प्रस्ट हुन्छ । न्यायपालिका प्रमुखलाई दुवै प्रधानमन्त्रीले कसरी खेलाएका रहेछन् भन्ने त्यसले देखायो, उनले भने । जबराले महाभियोग सिफारिस समितिमा बयानका क्रममा आफ्ना जेठान गजेन्द्र हमाललाई मन्त्री बनाउने क्रममा प्रधानमन्त्री देउवासँग संवादमा रहेको र प्रतिनिधिसभा विघटनविरुद्धका मुद्दाको सुनुवाइमा तत्कालीन प्रधानमन्त्री केपी शर्मा ओलीले भनेजस्तो इजलास गठन गर्न नसकेकामा पाँच जना न्यायाधीशलाई नै महाभियोग लाइदिन भनेर हात जोडेको बताएका थिए । सरकारको नेतृत्व गरिरहेको कांग्रेसका प्रवक्ता प्रकाशशरण महतले भने कामु प्रधानन्यायाधीशलाई निवृत्त भएपछि प्रधानन्यायाधीशसरह सुविधा दिने निर्णयबारे आफूलाई जानकारी नभएको बताए । सर्वोच्चका एक उच्चपदस्थ कर्मचारी कार्कीकै रुचिमा सरकारले यस्तो निर्णय गरेको बताउँछन् । कार्कीले कामु प्रधानन्यायाधीशको जिम्मेवारी सम्हालेदेखि नै प्रधानन्यायाधीशसरहको सुविधा नपाएको भन्दै गुनासो गर्दै आएको उनले जानकारी दिए । उहाँले सांसदहरूलाई समेत गुहार्नुभएको थियो । त्यसको व्यवस्थापन गर्न नसकेको झोक मुख्य रजिस्ट्रार लालबहादुर कुँवरमाथि पोख्नुभयो । अहिले पनि उहाँकै इच्छामा यस्तो निर्णय भएको बुझ्न गाह्रो छैन ।कामु प्रधानन्यायाधीश कार्कीसँगको छलफल र उनको सहमतिमा मन्त्रिपरिषद्ले निर्णय गरेको भए यो अझ खतरनाक हुने वरिष्ठ अधिवक्ता अर्याल बताउँछन् । उनले भोलिका दिनमा सत्ताले न्यायालयलाई आफ्नो पकडमा राख्न यस्ता निर्णय अझ विस्तारित रूपमा गर्न सक्ने जोखिमसमेत निम्तिएको बताए । यस विषयमा कामु प्रधानन्यायाधीश कार्कीसँग प्रतिक्रिया लिन कान्तिपुरले बारम्बार प्रयास गर्दा पनि सफल हुन सकेन ।"
समानुपातिक सूची सच्याउन देउवा तयार,"प्रवक्ता प्रकाशशरण महतले भने एकपक्षीय रूपमा समानुपातिकको सूची बुझाइएकाले त्यसलाई सच्याउन खोजिएको भन्ने बुझाइ नै गलत भएको बताए । पहिला पनि नेताहरूले सर्वसम्मतिबाटै नाम दिनुभएको हो । एकपक्षीय थिएन । भित्र नेताहरूले सहमति जनाउने, बाहिर हल्ला गर्ने काम भयो । अब पनि एकपक्षीय हुन्न । सबै तहबाट सन्तुलन मिलाइन्छ । कतिपय नेताले प्रत्यक्षमा चुनाव लड्न पनि खोज्नुभएको छ । हतारमा बुझाइएकाले कतिपय नाम संशोधन गर्नुपर्ने पनि होला । प्राविधिक रूपमा समावेशी समूहको प्रतिनिधित्व पनि मिलेको छैन । यी सबैमा परिमार्जन गर्न खोजिएको हो । गुटगत रूपमा एकलौटी गरिएकाले परिमार्जन गर्न खोजियो भन्ने कुरा होइन ।समानुपातिक सूची परिमार्जनको एजेन्डा राखेर बोलाइएको पदाधिकारी बैठकमा सभापति देउवाले नेता शेखर कोइरालालाई भने सहभागी गराएका छैनन् । स्रोतका अनुसार कोइरालाले देउवालाई भेटेर आफ्नो अडान राख्न चाहेका छन् । देउवाले गठबन्धनको बैठकमा समेत उपस्थित हुन छाडेका महामन्त्री थापालाई बोलाएर आश्वस्त पार्न खोजेका छन् । नेतृत्वले समानुपातिक सूची संशोधन गर्न र प्रत्यक्षमा समेत सबै पक्षलाई मिलाएर अघि बढ्न तयार भएको सन्देश दिएपछि थापा मंगलबारको पदाधिकारी बैठकपछिको कार्यदल बैठकमा समेत सहभागी भएका थिए । समानुपातिक सूचीमा पार्टीका निष्ठावान्, इमानदार र दुःख पाएका कार्यकर्ताभन्दा परिवारका सदस्य, नातेदार, व्यापारी, ठेकेदारको बाहुल्य देखिएको भन्दै कोइराला समूहका दोस्रो तहका नेताहरूले विरोध र सम्मानजनक प्रतिनिधित्वको माग गर्दै बुधबार पार्टी केन्द्रीय कार्यालयमा धर्ना दिने घोषणासमेत गरेका छन् । कोइरालापक्षीय नेता गुरुराज घिमिरेले पार्टी नेतृत्वले आफूहरूले उठाएका माग सम्बोधन हुने सुनिश्चित नगरेसम्म धर्ना स्थगित नहुने बताए । गण्डकी र लुम्बिनीबाहेकका प्रदेशमा आफ्नो पक्षको प्रतिनिधित्व निकै न्यून रहेको शेखरगगन समूहको दाबी छ । नेता घिमिरेका अनुसार प्रदेश १ मा दलितको सूची एकपक्षीय छ । जनजाति, खसआर्यको महिलापुरुष अनुपात मिलेको छैन । पार्टीभित्र हाम्रो मुख्य लडाइँ न्यायोचित प्रतिनिधित्व हुनुपर्छ भन्ने हो । अंकगणित ४० नभएर कहिले ३५ त कहिले ४५ पनि हुन सक्छ, घिमिरेले भने, चुनावमा देखाउन र भजाउनका लागि पनि सूची संशोधन हुनुपर्छ । कांग्रेसले प्रतिनिधिसभाको समानुपातिक उम्मेदवारको सूचीमा प्रधानमन्त्री देउवापत्नी आरजु राणा, गृहमन्त्री बालकृष्ण खाँणकी पत्नी मञ्जु खाँण, तत्कालीन लेखा समितिका अध्यक्ष भरत शाहकी पत्नी अनिता ढुंगाना शाह, वाग्मती प्रदेश सरकारका उद्योगमन्त्री मिलनबाबु श्रेष्ठकी श्रीमती अञ्जनी श्रेष्ठ, प्रधानमन्त्रीका प्रेसविज्ञ गोविन्द परियारलगायत अटाएका छन् । ठगी आरोपमा मुद्दा चलाइएका मेडिकल कलेज व्यवसायी खुमा अर्यालसमेत बन्दसूचीमा परेका छन् । गण्डकी मेडिकल कलेजका सञ्चालक अर्यालले ४३ करोड ४ लाख ९० हजार ठगी गरेको भन्दै प्रहरीले मुद्दा चलाएको थियो । २०७५ फागुन २३ मा प्रहरीले पक्राउ पुर्जी जारी गरेपछि फरार रहेका अर्याल पछि धरौटीमा छुटेका थिए । नेपालगन्जका अर्का मेडिकल व्यवसायी डा सुरेशकुमार कनोडिया, व्यवसायी अनिल रुगँटा, कमोड सुब्बा, निर्माण व्यवसायी जगतबहादुर तामाङ, सनत मुर्मॅलगायत दर्जनभन्दा बढी उद्योग व्यवसायी पनि समानुपातिक सूचीमा छन् । पार्टी बाहिरबाट उद्योग व्यवसायीको नाम राख्न शीर्ष तहका नेताहरूबीच प्रतिस्पर्धा हुने गरेको एक केन्द्रीय सदस्यले बताए । नेता जगदीशनरसिंह केसीले प्रतिनिधिसभामा समानुपातिक उम्मेदवारको सूचीमा संस्थापन इतरपक्षबाट एक दर्जनभन्दा बढी नाम समावेश नभएको र त्यो पनि प्राथमिकताका आधारमा तल पारिएको बताए । यसैले कायम राख्ने हो भने त निर्वाचित हुने सम्भावना भएका ४५ जना पनि छैनन्, उनले भने ।"
दक्षिणी नाकामा हेल्प डेस्क,"(काठमाडौं)  दक्षिणी सीमा क्षेत्रमा सर्वसाधारणमाथि हुने लुटपाट र दुर्व्यवहारजन्य घटना रोक्न नेपालभारतका सुरक्षा अधिकारी यात्रु सहायता कक्ष (हेल्प डेस्क) सञ्चालनमा ल्याउन सहमत भएका छन् । त्यसका लागि अन्तर्राष्ट्रिय प्रवेशप्रस्थान बिन्दुमै नेपालको सशस्त्र प्रहरी बल (एपीएफ) र भारतीय सशस्त्र सीमा बल (एसएसबी) ले आवश्यकताअनुसार कतै एकल र कतै संयुक्त प्रतिनिधि रहने हेल्प डेस्क सञ्चालन गर्ने भएका हुन् । सीमा सुरक्षा, व्यवस्थापन र समन्वय सम्बन्धी मंगलबार काठमाडौंमा सुरु छैटौं बैठकमा यस्तो समझदारी बनेको हो । सशस्त्र प्रहरी महानिरीक्षक राजु अर्याल र भारतीय सशस्त्र सीमा बलका प्रमुख सुजोय लाल थाउसेन तथा दुवै देशका गृह र परराष्ट्र मन्त्रालयका प्रतिनिधि बैठकमा सहभागी छन् । पूर्वनिर्धारित एजेन्डाअनुसार नै अन्तर्राष्ट्रिय सीमा नाकामा दुवै देशका तर्फबाट हेल्प डेस्क सञ्चालन गरी सुरक्षित रूपमा आउजाउ गर्ने प्रबन्ध मिलाइने बैठकमा समझदारी बनेको हो । सशस्त्र प्रहरीका एक अधिकारीले दसैं, तिहार र आगामी प्रतिनिधिसभा र प्रदेशसभा निर्वाचनलाई समेत मध्यनजर गरेर सीमाबाट हुने आउजाउलाई व्यवस्थित र सुरक्षित बनाउन दुवै देशका सीमा सुरक्षार्थ तैनाथ निकायले हेल्प डेस्क सञ्चालन गर्ने बताए । त्यसलाई बोर्डर आउट पोस्ट (बीओपी) तहबाट कार्यान्वयनमा लगिने उनको भनाइ छ । पहिलो दिन अन्तर्राष्ट्रिय नाकाबाट हुने आवतजावत व्यवस्थापन, सीमापार अपराध रोकथाम, आतंकवाद नियन्त्रण, दशगजामा संयुक्त सुरक्षा गस्ती, तेस्रो देशका नागरिकबाट हुन सक्ने गैरकानुनी घुसपैठ नियन्त्रणसहित विषयमा छलफल भएको छ । रोजगारी तथा भारतीय बजारमा किनमेल गरेर फर्किएका कतिपय नेपालीमाथि नाकामै लुटपाट हुने गरेको छ । तर, त्यस्ता घटना नियन्त्रण गर्न भारतीय सुरक्षाकर्मीले आलटाल गर्ने र मजदुरकिसानसँग भएका धनमाल सुरक्षित रूपमा गन्तव्यमा पुर्याउन सशस्त्र प्रहरीले समन्वय नगर्ने गरेका आरोप पनि लाग्दै आएको छ । सीमा बैठकमा सशस्त्र प्रहरीको बीओपी र भारतीय काउन्टरपार्ट्स एसएसबीका संयन्त्रबाटै यस्ता अपराध रोकथाम तथा नियन्त्रणमा प्रभावकारी रूपमा काम गर्ने दुवै पक्षले प्रतिबद्धता जनाएका छन् । सशस्त्र प्रहरी प्रधान कार्यालयले पनि केही दिनअघि भारततर्फ सीमा क्षेत्रमा तैनाथ बीओपीलाई परिपत्र गरेर हेल्प डेस्क सञ्चालन गर्न निर्देशन दिएको छ । भारतसँग करिब १ हजार ८ सय ८० किमि लम्बाइको सीमा क्षेत्र रहेकामा सशस्त्र प्रहरीका २ सय २० बीओपी सीमा क्षेत्रमा तैनाथ छन् । तर, नेपालतर्फ भारतले ५ सय ३० भन्दा बढी ठाउँमा एसएसबीका युनिट खडा गरेर नेपाल आउजाउको निगरानी गर्छ । कतिपय ठाउँमा एसएसबी खटिएकै क्षेत्रमा नेपाली नागरिक लुटपाटमा पर्दासमेत दुवै देशका सुरक्षाकर्मी बेखबर जस्तै देखिने गरेका छन् । त्यस्ता घटना दोहोरिन नदिन नै द्विपक्षीय बैठककै एजेन्डामा यो विषय समेटिएको गृह मन्त्रालयका एक अधिकारीले बताए ।इलामको पशुपतिनगर, झापाको काँकडभिट्टा, मोरङको रानी, सिरहाको माडर, पर्साको वीरगन्ज, रूपन्देहीको बेलहिया, बाँकेको जमुनाह, कपिलवस्तुको कृष्णनगर, कैलालीको गौरीफन्टा र मोहना, दार्चुलाको पुलाघाट, बैतडीको झुलाघाट, कञ्चनपुरको गड्डाचौकी भारतसँग जोडिएका प्रमुख नाका हुन् । यसबाहेक खजुरगाछी (झापा), भन्टाबारी (सुनसरी), कुनौली (सप्तरी), जटही र इनर्वा (धनुषा), भिट्टामोड (महोत्तरी), मलंगवा (सर्लाही), बंकुल (रौतहट), मटिअर्वा र सिम्रौनगढ (बारा), त्रिवेणी (पूर्वी नवलपरासी), महेशपुर (पश्चिम नवलपरासी), तौलिहवा (कपिलवस्तु), कोइलाबास (दाङ), सुरजपुर (बर्दिया) लगायत नाकाबाट पनि भारत हुँदै नेपाली आउने गर्छन् ।"
हेटौंडा खसी बजार अस्तव्यस्त,"मकवानपुर (कास) हिलो, झाडी, अव्यवस्थित पार्किङका कारण हेटौंडा१० बसपार्कमा रहेको खसीबोका बजार अस्तव्यस्त बनेको छ । दसैं नजिकिएसँगै खसीबोका खरिद गर्न उक्त स्थानमा पुग्ने सर्वसाधारणले हैरानी बेहोर्न बाध्य छन् । वर्षभर खसीबोकाको व्यापार हुने भए पनि यसलाई व्यवस्थित बनाउनेतर्फ कुनै पनि सरोकारवाला पक्षको ध्यान पुग्न सकेको छैन । लामो समयदेखि उक्त स्थानमा खसीबोका बिक्री हुँदै आएको छ । स्थानीय तह, प्रदेश र संघीय सरकार कसैले पनि बजार सुधार्न चासो नदिएको दस वर्षदेखि खसीबोका व्यापारमा संलग्न हेटौंडा१२, पदमपोखरीका मदन बलले गुनासो गरे । हेटौंडा उपमहानगरपालिकाले एउटा खसीबोका बिक्रीबापत २५ रुपैयाँ कर संकलन गर्दै आएको छ । कर मात्र संकलन गर्ने र बजार व्यवस्थित नगरेको भन्दै व्यापारी तथा सर्वसाधारणले आक्रोश पोखेका छन् । हामीले मागेअनुसारको कर तिरेकै छौं तर कसैले पनि व्यवस्थित बनाउन पहल गरेनन्, बलले भने, विशेष गरी वर्षात्को समयमा हामीलाई समस्या पर्छ । उपमहानगरले खसी ल्याउनेबित्तिकै कर लिन्छ तर केही सुविधा दिँदैन । खसीबोका बाँध्ने स्थान, शौचालय, खानेपानी र ढककाँटाको आवश्यकता रहेको उनले बताए । यस स्थानबाट दैनिक ३० लाख रुपैयाँसम्मको खसीबोकाको कारोबार हुने गरेको छ । दसैंका लागि खसी किन्न बसपार्क पुगेका हेटौंडा११, नवलपुरका नेत्रप्रसाद घिमिरे बजारको अवस्था देखेर डराए । अहिले डेंगीको प्रकोप छ । खसीबोका बजार झाडी नै झाडीले भरिएको छ, उनले भने, खसी जोखेर किन्छु भन्दा ढककाँटाको अभावले सम्भव भएन, अन्दाजको भरमा खरिद गरियो । सरोकारवाला निकायले खसीबोकाको मूल्य तोकिदिनुपर्ने उनको माग छ ।उपमहानगरपालिकाका प्रवक्ता सविन न्यौपानेले खसीबोका बजारलाई व्यवस्थित बनाउन आफूहरूले काम गरिरहेको दाबी गरे । बसपार्कमा रहेको तरकारी बजारलाई हेटौंडा१ स्थित चौकीटोलमा सार्दै छौं । सोही स्थानमा व्यवस्थित खसीबोका बजार बनाउने योजना छ, उनले भने ।हेटौंडा बजारमा विशेषगरी सिन्धुली, काभ्रेसहित मकवानपुरको मनहरी, फापरबारी, हटिया, हर्नामाडी, नामटार, सामरी र हेटौंडा आसापासबाट खसीबोका बिक्रीका लागि ल्याउने गरिएको छ । हेटौंडाबाट तराईका विभिन्न जिल्ला र राजधानीमा खसीबोका बिक्री हुन्छ । दसैं लागेपछि दैनिक दुई सयभन्दा बढी खसीबोका बिक्री भइरहेका छन् । कोरोना महामारीपछि सबैभन्दा बढी खसी यस वर्ष बिक्री भएको व्यापारीले बताएका छन् ।"
पदयात्राबाटै कुण्ड र हिमाल,"(रसुवा)  दसैंतिहार जस्ता ठूला चाडपर्वमा बिदा उपयोग गर्दै स्वदेशभित्रै घुम्नेहरू बढिरहेका छन् । संघीय राजधानी काठमाडौंबाट नजिकैको पर्यटकीय क्षेत्र रसुवाको लामटाङ र गोसाइँकुण्ड पनि धेरैको रोजाइमा पर्न थालेको छ । काठमाडौंबाट छोटो र सजिलो पदमार्ग भएकाले लामटाङमा पर्यटकको घुइँचो लाग्छ । लामटाङ पदमार्गमा जाने पर्यटकले थोरै दिनमा एकैपटक धेरै कुरा हेर्न र घुम्न सक्ने पर्यटन व्यवसायी तेम्बा लामा बताउँछन् । यस क्षेत्रमा आउने पर्यटकले गणेश तथा लामटाङ हिमालको दृश्य, निकुञ्ज क्षेत्रभित्रका जैविक विविधता, तामाङ कला संस्कृति अवलोकन गर्न पाउँछन् । काठमाडौंबाट ५ दिनमा क्याङजिन पुगेर फर्कन सकिन्छ । काठमाडौंबाट करिब १३० किमि गाडी यात्रापछि स्याफ्रुबेंसीमा बास बस्न पुगिन्छ । यहाँ प्रशस्त होटल तथा लज छन् । स्याफ्रुबेंसीबाट करिब दुई दिनको पैदल यात्रापछि क्याङजिन पुगिन्छ । पैदल यात्राको पहिलो दिन स्याफ्रुबाट दोमेन, पहिरो, बम्बु, रिमिचे हुँदै लामा होटल पुग्न सकिन्छ । हिँड्न सक्नेहरू घोडा तबेलासम्म पुग्छन् । लामा होटल बसेको भोलिपल्ट बिहानै खाजा खाएर हिँड्दा रिभरसाइड, उडल्यान्ड, घोडा तबेला, थाङस्याब, गुम्बाडाँडा हुँदै लामटाङ पुगिन्छ । केही पर्यटक त्यहीं बस्छन् भने केही मुन्डु, सिन्दुम हुँदै क्याङजिन नै पुग्छन् । यी ठाउँमा बस्नका लागि होटलको अभाव छैन ।यात्रामा एक जना बराबर १२ देखि १४ हजारजति खर्च बोक्दा राम्रो हुन्छ । क्याङजिन पुगेपछि रसुवाकै पुरानो क्याङजिन गुम्बा, लामटाङ ग्लासियर र नजिकै चारैतिर एक दर्जनभन्दा बढी हिमाल देख्न सकिन्छ । क्याङजिनमा बास बसेर भोलिपल्ट क्याङजिन री, चेरर्कोरीलगायत धेरैवटा पिक चढ्न पनि सकिन्छ । भूकम्पपछि लामटाङका घरहरू पुनर्निर्माणसँगै पुरानै स्वरूपमा आएका छन् । लामटाङ पदमार्गमा पर्यटकका लागि सुरक्षित होटल र घर बनिसकेका छन् । नेपालको तेस्रो पर्यटकीय पदमार्गका रूपमा लामटाङ प्रख्यात छ । गोसाइँकुण्ड पनि काठमाडौंबाट छोटो र सजिलो पदमार्गमा पर्छ । पछिल्लो समय प्रसिद्ध धार्मिक तीर्थस्थल तथा पर्यटकीय गन्तव्यका रूपमा गोसाइँकुण्डको विकास भइरहेको छ । कुण्डमा स्नान गरी भगवान् शिव शंकरको दर्शन गर्नाले जीवनभर गरेको पापबाट मुक्ति पाउने, पितृ तर्नुका साथै चित्ताएको मनोकांक्षा पूरा हुने विश्वास छ । यो कुण्ड गोसाइँकुण्ड गाउँपालिका५ लामटाङ राष्ट्रिय निकुञ्जभित्र पर्छ । जैविक विविधताले भरिपूर्ण गोसाइँकुण्डलगायत वरपरका अन्य कुण्डलाई २०६४ असोज ६ गते रामसार साइटमा सूचीकृत गरिएको छ । गोसाइँकुण्ड समुद्र सतहदेखि ४ हजार ३ सय ८० मिटर उचाइमा छ । दृश्यावलोकन र पदयात्राका हिसाबले यस क्षेत्र प्रख्यात छ । उच्च हिमाली भूभागमा यात्रा गर्दा रोमाञ्च र आनन्द आउँछ । यस क्षेत्रमा विभिन्न १४ प्रजातिका लालीगुराँस, लोपोन्मुख वन्यजन्तु रेडपाण्डा, कस्तुरी, मृग तथा चराहरू देख्न सकिन्छ । सदरमुकाम नजिकै घट्टेखोला, देउराली, डिम्सा, चन्दनबारी, चोलाङपाटी, लौरीबिना, बुद्धडाँडा र गणेश गौंडा जस्ता ठाउँबाट मनोरम दृश्य अवलोकन गर्न सकिन्छ । गोसाइँकुण्ड पुग्न रसुवा, नुवाकोट र सिन्धुपाल्चोकबाट ४ वटा पदमार्ग छन् । काठमाडौंधुन्चे हुँदै गोसाइँकुण्ड जाने पदमार्ग बढी चल्तीको पदमार्ग हो । काठमाडौंबाट पहिलो दिन ११७ किमि अर्थात् करिब ६ घण्टाजति बस यात्रा गरी सदरमुकाम धुन्चेमा बास बस्न सकिन्छ । भोलिपल्ट दोस्रो दिन सजिलै पैदल यात्रा गरी चन्दनबारी वा लौरीबिना पुग्न सकिन्छ । चोलाङपाटी तथा लौरीबिना बास बसेको भोलिपल्ट तेस्रो दिन गोसाइँकुण्ड पुगिन्छ । हिँड्न सक्नेहरू धुन्चे बास बसेको भोलिपल्ट एकै दिन गोसाइँकुण्ड पुग्छन् । काठमाडौंबाट चार दिनको यात्रा योजना बनाउँदा राम्रो हुन्छ । गोसाइँकुण्ड पदमार्गमा खान, बस्नका लागि होटल पर्याप्त छन् । यात्रामा एक जना बराबर १० देखि १२ हजारजति खर्च लाग्छ । चन्दनबारीमा पुरानो गुम्बासमेत छ । स्थानीय भाषमा यस गुम्बालाई सिङगोम्पा भनिन्छ । चन्दनबारीमा दुग्ध विकास संस्थानको पुरानो गोसाइँकुण्ड चिज उत्पादन केन्द्र छ । यहाँबाट याकको चिज कोसेलीका रूपमा लैजान सकिन्छ । चोलाङपाटीबाट करिब तीनचार किमि टाढा पोलाङपाटीमा रेडपाण्डा अवलोकन गर्न सकिन्छ । लौरीबिना तथा बुद्धमन्दिरबाट लामटाङ हिमाल र गणेश हिमालको मनोरम दृश्य देख्न सकिन्छ । गोसाइँकुण्ड आन्तरिक पर्यटकको रोजाइमा पर्न थालेको चार वर्ष भएको चन्दनबारीका होटल व्यवसायी सुब्बा लामाले बताए । कुण्ड पुगेपछि नजिकै अमरसिंह गुफा र अमरसिंहको चिहान छ । अमरसिंह थापाले गोसाइँकुण्ड पुगेर देहत्याग गरेको इतिहास छ । उनको देहावसान भएको स्थानमा अर्धकदको सालिक पनि छ । गोसाइँकुण्ड वरिपरि भैरवकुण्ड, आमाकुण्ड, सूर्यकुण्ड, सरस्वतीकुण्ड, रक्तकुण्ड, चन्द्रकुण्डलगायत थुप्रै कुण्ड देख्न सकिन्छ । गोसाइँकुण्डको ताल हिउँदको समयमा जम्छ, त्यो समय पुग्नेहरू जमेको कुण्डमाथि वारपार गरेर आनन्द लिन्छन् ।चैत वैशाखमा सेतो गुराँस अर्थात् चिमाललगायत १६ प्रजातिका गुराँस फुलेर वनजंगल नै राताम्य देखिन्छ । गोसाइँकुण्ड उच्च भूभागमा रहेकाले हावामा अक्सिजनको मात्रा कम हुँदै जान्छ । जसले गर्दा यात्रीलाई लेक लागेर टाउको दुख्ने, वाकवाकी लाग्ने समस्या देखिन सक्छ । त्यस्तो बेला कागती, लसुन, तातोपानी र घरेलु औषधि सेवन गरी मन्द गतिमा हिँड्नु राम्रो मानिन्छ । फर्कंदा धुन्चेबाट गोल्जुङको कालो मुसुरो, गतलाङको सिमी, लालीगुराँसको जुस, वाइन, तामाङ टोपी, पटुका, झोला कोसेलीका रूपमा लैजान सकिन्छ ।"
५ वर्षमा सवारी खर्च अर्बभन्दा बढी,"(मकवानपुर)  वाग्मती प्रदेश सरकारले ५ वर्षको अवधिमा झन्डै सवा अर्ब रुपैयाँ बराबरको सवारीसाधन खरिद, मर्मत र इन्धनमा खर्च गरेको छ । वित्तीय संघीयता कार्यान्वयन सुरु भएसँगै प्रदेशअन्तर्गतका मन्त्रालय, महाशाखा, विभाग र विभिन्न संरचनाहरूले सवारी साधन खरिद, मर्मत र इन्धनमा गरी कुल १ अर्ब १७ करोड ७७ लाख ५ हजार ४८ रुपैयाँ खर्च गरेको हेटौंडास्थित प्रदेश कोष तथा लेखा नियन्त्रक कार्यालयले जनाएको छ । गत आर्थिक वर्ष ०७८७९ मा मात्रै कुल ४७ करोड २६ लाख ६७ हजार रुपैयाँ यो शीर्षकमा खर्च भएको छ । प्रदेश सरकारले साबिकका ७ मन्त्रालयलाई विभाजन गरी १४ वटा पुर्याएपछि अन्य शीर्षकको तुलनामा सवारी खरिद, मर्मत र इन्धनमा बढी खर्च भएको हो । मन्त्री, राज्यमन्त्री तथा मन्त्रालयका सचिव र महाशाखा प्रमुखहरूका लागि मात्रै गत आवमा ३० करोड १० लाख ४९ हजार ४ सय ६९ रुपैयाँ बराबरको सवारी साधन खरिद गरिएको प्रदेश कोष तथा लेखा नियन्त्रक कार्यालयका सूचना अधिकारी होमनाथ रिजालले जानकारी दिए । उनका अनुसार प्रदेशका विभिन्न निकाय र कार्यालयले सवारी मर्मतमा मात्रै ८ करोड १ लाख १४ हजार ७ सय ४९ रुपैयाँ खर्च गरेका छन् । इन्धनमा मन्त्री, कर्मचारीहरूले ९० लाख ३० हजार ८ सय ६४ रुपैयाँ र कार्यालय प्रयोजनमा ८ करोड २४ लाख ७२ हजार २ सय ३८ रुपैयाँ खर्च भएको छ । कार्यालयको तथ्यांकअनुसार आव ०७५७६ मा प्रदेशले २६ करोड ४७ लाख ८३ हजार ४ सय ६४ रुपैयाँ, आव ०७६७७ मा ३१ करोड १४ लाख ४१ हजार रुपैयाँ र आव ०७७७८ मा १६ करोड २९ लाख ७ हजार रुपैयाँ सवारी साधन शीर्षकमा खर्च गरेको थियो । हरेक वर्ष सवारीसाधन थपिएसँगै तिनको मर्मत र इन्धनमा पनि करोडौं रुपैयाँ व्ययभार थपिरहेको छ । सवारीसाधन मर्मतमा आव ०७५७६ मा ३ करोड ९९ लाख ५२ हजार रुपैयाँ, आव ०७६७७ मा ५ करोड ४० लाख ५८ हजार रुपैयाँ र ०७७७८ मा ६ करोड ८८ लाख ७ हजार रुपैयाँ खर्च प्रदेशले खर्च गरेको कार्यालयले जनाएको छ ।यसैगरी, प्रदेश सरकारका मन्त्री तथा कर्मचारीहरूले आव ०७५७६ मा इन्धनमा १ करोड ६८ लाख ६१ हजार ६ सय २६ रुपैयाँ खर्च गरेका थिए । यो वर्ष कार्यालय प्रयोजनमा २ करोड ६ लाख ५६ हजार ८ सय ९६ रुपैयाँ खर्च भएको थियो । आव ०७६७७ मा पदाधिकारीतर्फ ३६ लाख ९० हजार ६ सय ३४ रुपैयाँ र कार्यालय प्रयोजनमा ५ करोड ३६ लाख १९ हजार १७७ रुपैयाँ बराबरको इन्धन खर्च भएको थियो । आघिल्लो आवमा ४५ लाख ९८ हजार ८ सय ६४ रुपैयाँ पदाधिकारीतर्फ र ६ करोड ५४ लाख १३ हजार ४ सय ३१ रुपैयाँ बराबरको इन्धनको कार्यालय प्रयोजनमा खर्च भएको थियो ।प्रदेशले सवारी साधनको भाडा खर्चबापत पनि रकम भुक्तानी गरेको छ । जसअनुसार आव ०७५७६ मा ३ लाख २५ हजार ६ सय ६१ रुपैयाँ, आव ०७६७७ मा १ लाख ६६ हजार २ सय ५० रुपैयाँ, आव ०७७७८ मा ३३ हजार ९ सय रुपैयाँ खर्च भएको कार्यालयले जनाएको छ । गत आर्थिक वर्षमा पनि सोही अनुपातमा सवारीसाधन भाडाबापत रकम भुक्तानी भएको छ ।"
२८ करोडको गाडी किनिँदै,"प्रदेशले चालु आर्थिक वर्षमा २७ करोड ६४ लाख २० हजार रुपैयाँको सवारीसाधन किन्ने योजना बनाएको छ । सावरी मर्मतसम्भारका लागि ७३ करोड ८५ लाख ५७ हजार रुपैयाँ विनियोजन गरिएको छ । प्रदेश सरकारका प्रवक्ता एवम् आन्तरिक मामिला तथा कानुनमन्त्री कृष्ण शर्मा खनालले सवारीसाधनमा बर्सेनि खर्च बढ्नु स्वाभाविक भएको दाबी गरे । बर्सेनि सवारीसाधान पुरानो हुँदै जान्छन् । जसले गर्दा खर्च बढ्ने नै भयो । मन्त्रालय र मातहतका कार्यालयका दैनिक कामकाजलाई सघाउ पुग्ने भएकाले आवश्यकताको आधारमा सरकारले सवारीसाधन खरिद गरेको हो, उनले भने । मन्त्रालय र प्रादेशिक संरचना बढेसँगै सवारीसाधनको आवश्यकता बढी भएको उनको तर्क छ । बर्सेनि बढ्दो सवारी खर्च नियन्त्रण गर्न सरकारले अध्ययन सुरु गरिसकेको उनले बताए । चालु आवमा मन्त्रालयहरूले नयाँ सवारी नकिन्ने भनेका छन्, बजेट पनि त्यहीअनुसार बनाएका छौं, उनले भने ।"
बमगोला छल्दै मजदुरी,"(बाँके)  रुकुम पश्चिमका रमेश विक कामको खोजीमा भारतको जम्मुकश्मीर राज्यस्थित कारगिल पुगेका थिए । त्यहाँ जाँदा उनले सन् १९९९ मा भारतपकिस्तान संघर्षका अवशेष भेटिएलान् भन्ने कल्पना गरेका थिएनन् । त्यहाँ सोच्दै नसोचेको अवस्था देख्नुपरेको उनले बताए । मजदुरी क्षेत्रमा बमगोला देखे । आवश्यकताअनुसार अक्सिजन र पानी नपाएको उनले सुनाए । भोको पेटका लागि संघर्ष गर्न गएका हौं । भारत र पाकिस्तानबीचको लडाइँ भएको ठाउँ पनि देख्यौं, कारगिलबाट दसैं मनाउन नेपालगन्जको जमुनाह नाका हुँदै घर फर्केका उनले भने, त्यसबेला बमगोला छल्दै हिँड्यौं । घरमा नुन, भुटुन बन्द भएपछि कारगिल पुगेको उनले बताए । युद्धभूमिमा अहिले पनि रहेका विस्फोटक पदार्थका कारण जोखिम मोल्नु परिरहेको उनले सुनाए । अहिले जमुनाह नाका हुँदै फर्किरहेका नेपालीमध्ये कतिपय उनीजस्तै कारगिलबाट फर्किनेहरू छन् । यसरी घर फर्किनेको भीडमा हरिबहादुर र तजवीर गैरे पनि भेटिए । दुवै जनाले हिमपात भइरहने कारगिलको निकै उचाइमा पुगेर काम गर्दा अक्सिजनको कमीले सास फेर्नै गाह्रो हुने गरेको सुनाए । चिसो हावा । हिउँ परिराख्ने, रुकुम पश्चिमका हरिबहादुरले भने, लेकमा रूखबिरुवा थिएनन् । भए पनि पात नभएका झिक्राजस्ता रूख थिए । त्यहाँ पुगेर फर्किनेले रुकुम पश्चिमको प्राकृतिक सुन्दरता जम्मु कश्मीरको भन्दा कम नभएको बताए । कोहलपुरका सागर चौधरी र रेशम थारू दसैंतिहारका लागि कारगिलबाट घर फर्किएका छन् । निकै ठन्डी ठाउँ, लगलगी कमाउने जाडो । तिर्खा लाग्दा पानी पाइँदैनथ्यो, रमेशले कारगिलमा भोगेका कष्ट सुनाए, स्थानीयका घरमा गएर सरसापटी मागेर पानी खान्थ्यौं । उनले ट्यांकरमा ल्याएको पानीले मजदुरी गर्नेहरूको तिर्खा नमेटिने हुँदा पानी पैंचो मागेर गुजारा चलाएको बताए । त्यहाँ रोजगारी गर्न गएर फर्किएका नेपालीले सानोतिनो युद्ध नै जितेर फर्किएजस्तो महसुस भइरहेको बताए । अक्सिजनको कमीले काम गर्दा सास फुलेर स्वाँस्वाँ हुन्छ । सास फेर्नर् अति गाह्रो, भारतबाट फर्कंदै गर्दा नाकामा भेटिएका बाँके कोहलपुरका सागरले भने, काम गर्दागर्दै दम बढ्छ ।नेपालमा रोजगारी नपाएपछि मुग्लान पसेका यस्ता धेरै युवा अहिले आफ्ना संघर्षका कथाव्यथा सँगालेर घर फर्किरहेका छन् । प्राण जोगाउन आवश्यक पर्ने अक्सिजनयुक्त हावा र पानीको समेत अभावमा ज्यान जोखिममा राखेर कमाइ गरेर फर्किनेहरूले धेरै कष्ट भोगेका छन् । नेपाली भूमिमा टेकेपछि उनीहरूका अनुहारमा मुस्कानको लहर देखिन्छ । भारतपकिस्तानबीच १९९९ मा कारगिलमा १८ हजार फिटको उचाइमा युद्ध भएको थियो । कारगिल कश्मीर घाटीको उत्तरपूर्व अर्थात् श्रीनगरदेखि २ सय ५ किलोमिटरको दूरीमा छ । त्यो युद्ध त अन्त्य भयो । तर, अझै पनि बेलाबेलामा झडप भइरहन्छ । हिउँले ढपक्कै छोपिएका अग्ला लेकसँगै उच्च हिमाली क्षेत्रमा पर्ने कारगिलको लेकमा अक्सिजनको कमी हुँदासमेत ज्यान जोखिममा राखेर धेरै नेपाली मजदुरी गर्न विवश छन् । दसैंतिहारजस्ता प्रमुख चाडबाड नजिकिँदै गर्दा त्यहाँबाट घर फर्किनेहरूले आफूले भोगेका त्रासदीपूर्ण दैनिकी बताउँछन् । जमुनाह नाकामा चहलपहल छ । रिक्सा र टाँगाहरू तँछाडमछाड गरिरहेका छन् । होटलवालाहरू ग्राहक तान्न कसरत गरिरहेका छन् । रोजगारीका लागि भारत गएका नेपालीहरू दसैं मनाउन फर्किरहेकाले नाकामा अहिले भीड छ । सबैका पिठ्युँ र टाउकामा बोरा छन् । ती बोराभित्र स्याउ छन् । स्याउका पोका बोक्दै नेपालीहरू फर्किरहेका हुन् ।दाङका शेरबहादुर वलीले सिमलामा काम गरेर एक वर्षपछि घर फर्कंदै गरेको बताए । स्याउको बोरा हो, टाउकोबाट भारी उतार्दै उनले भने, सिमलाको कमाइ यही हो । महँगी धेरै छ । चामल र तेल किन्न ठिक्क हुन्छ । के कमाउनु ? एक वर्ष सिमलामा रमाएर आइयो । एक वर्षसम्म सिमलामा काम गरेर २० हजार रुपैयाँ कमाएर आएको उनले सुनाए । उनीसँगै गएका तेजबहादुर वली पनि सिमलाबाट एक बोरा स्याउ बोकेर फर्किएका छन् । प्रतिव्यक्ति चार हजार रुपैयाँमा गाडी बुक गरेर उनीहरूको समूह सोमबार नेपाल आइपुगेको हो । दुई महिनाअघि सिमला गएका उनले दसैं खर्च जोहो गर्न त्यहाँ गएको बताए । सात जना त एउटै परिवारका छौं, तेजबहादुरले भने, घर पुग्नेबित्तिकै केटाकेटी पोकापोकी खोल्छन् । त्यसैले स्याउ बोकेर ल्याएका छौं । गरिबको कर्म यस्तै छ । ४५ जना एउटा गाडीमा कोचिएर आएका हौं । सुर्खेतका सुमन भण्डारीले पनि २ महिना सिमलामा स्याउको बगैंचामा काम गरे । उनले पनि परिवार र आफन्तका लागि एक बोरा स्याउ ल्याएको बताए । साहुले चाडपर्व भएकाले परिवारका लागि स्याउ पठाइदिएको भण्डारीले सुनाए । उनले सिमलामा दिनभरि काम गरेको आठ सय रुपैयाँ पाउँथे । त्यो पनि नियमित पाउँदैनथे । कहिले ५ सय त कहिले ८ सयमा काम गर्नुपर्थ्यो, उनले भने, धन्न सिमला छ र स्याउ टिप्ने काम पाएका छौं । भारतको हिमाचल प्रदेशको सिमलामा नेपालीहरू यसरी नै सिजनको तीन महिना स्याउ टिप्न जान्छन् । दिनभरि बगैंचाबाट टिपेर ल्याएको स्याउ गोदाममा थन्क्याउँछन् । यसरी गोदाममा राखिएको स्याउ पेटीमा राखेर निर्यात गरिन्छ । गर्न सक्नेलाई त कामै काम छ तर मजदुरीको कुनै दररेट छैन । तीन महिनामा १५ हजार कमाइ भयो, सुर्खेतका भरत रोकायले भने, अब यही कमाइमा भए पनि दसैं मनाउनु छ । यसैमा रमाउनु छ । दसैं र तिहार नजिकिएसँगै रोजगारीका लागि भारत गएका नेपालीहरू घर फर्किने क्रम बढेको छ । भारतबाट अहिले दैनिक झन्डै ५ हजार नेपाली घर फर्किरहेको इलाका प्रहरी कार्यालय जमुनाहका इन्चार्ज माधव रिजालले बताए । भारतबाट फर्किने नेपालीहरूको स्वास्थ्य परीक्षणका लागि जमुनाह सीमा नाकामा हेल्थ डेस्क राखिएको छ । दाङ, रोल्पा, पूर्वी रुकुम, सुर्खेत, दैलेख, जाजरकोट, कालीकोट, जुम्ला, हुम्ला, सल्यानलगायतका जिल्लाबाट हजारौं युवा काम खोज्न भारत पस्ने र चाडपर्वका समयमा घर फर्किने गर्छन् ।"
नाकामा ठगिन्छन् नेपाली,"(कञ्चनपुर)  चार महिनाअघि रोजगारीका लागि भारतको हिमाचल पुगेका बाँके कोहलपुरका पुष्कर शाही दसैंतिहार मनाउन मंगलबार कञ्चनपुरको गड्डाचौकी नाका हुँदै घर फर्किए । दिउँसो सीमावर्ती बजार वनबासा पुगेका उनले नेपालभारत सीमासम्म ५ गुणा बढी सवारी भाडा तिर्नुपर्यो । वनबासादेखि नेपालभारत सीमासम्मको भाडा ५० रुपैयाँ हो । दसैंतिहारमा घर फर्किने नेपाली कामदारबाट अहिले सीमा क्षेत्रमा मनपरी भाडा उठाउने गरिएको छ । भारततर्फका सवारी चालकले पाँच गुणासम्म बढी भाडा असुल्ने गरेका छन् । ५० रुपैयाँ तिर्नुपर्नेमा अढाई सय बुझाएको शाहीले बताए । उनी प्रायः नेपालगन्जको रुपैडिया नाकाबाट आउजाउ गर्थे । पहिलो पटक गड्डाचौकीबाट आएका उनलाई स्थानीय भाडाका विषयमा जानकारी थिएन । वनबासादेखि दुई जना आयौं, साढे ५ सय तिर्यौं, शाहीले भने, कति भाडा पर्छ भनेर थाहा नहुँदा दुःख पाइयो । सोमबार राति हरिद्वारबाट सार्वजनिक यातायात चढेर वनबासा पुगेका उनले ४ सय ९० रुपैयाँ भाडा तिरेका थिए । तर वनबासादेखि सीमानाकासम्म ८ किलोमिटर दूरीमा उनले त्यसभन्दा बढी भाडा तिरे । शाही जेठ दोस्रो साता रोजगारीका लागि हिमाचल पुगेका थिए । उनी बर्सेनि स्याउ टिप्ने सिजनमा हिमाचल पुग्छन् । दुईचार महिना मजदुरी गरेर दसैंतिहारमा घर फर्किन्छन् । दसैंतिहार मनाएर फेरि काममा फर्किन्छौं, उनले भने, यो बाटोमा धेरै लुटपाट हुँदो रहेछ, अब उतै (रुपैडिया) बाट जान्छौं । अछाम ढकारीका गंगा बुढाले पनि सीमा क्षेत्रमा दोब्बर भाडा तिरेको सुनाए । हिमाचलबाटै फर्किन लागेका उनले पनि ५० रुपैयाँ भाडा तोकिएको वनबासादेखि नेपालभारत सीमासम्म १ सय भारतीय रुपैयाँ तिरेका हुन् । साउन दोस्रो साता खेतीपातीको काम सकेर हिमाचल पुगेका उनी दुई महिना स्याउ टिप्ने काम गरेर घर फर्किन लागेका हुन् । खेती भित्र्याउने बेला पनि भयो, दसैंतिहार पनि आयो, उनले भने, अलिअलि कमाएर घर फर्किन लागे पनि बाटोमै खर्च हुन थाल्यो । गड्डाचौकी नाकामा यतिबेला दसैंतिहारका लागि घर फर्किनेको भीड बढ्न थालेको छ । रोजगारीका लागि भारतका विभिन्न क्षेत्रमा पुगेका नेपाली चाडबाड मनाउन घर आउन लागेका हुन् । तर फर्किंदा बाटोमै भाडामा ठगिने तथा नशालु पदार्थ खुवाएर लुटिनेलगायतका घटना भइरहन्छन् । लामो दूरीको यात्राका क्रममा भन्दा पनि सीमानाकाको छोटो दूरीका भाडामा यात्रु बढी ठगिन्छन् । छोटो दूरीमा चल्ने मोटरसाइकल, अटोरिक्सा र साना सवारी चालकहरूले मनपरी भाडा असुल्ने गरेका हुन् । तर यसरी ठगिनेहरू प्रहरीलाई खबर गरे सोधपुछ गर्ने तथा अनावश्यक झमेला हुने डरका कारण उजुरी नगरेर घरतिरै जाने गरेका छन् । कहीं पनि केही नभनी हिँड्यौं, प्रहरीकहाँ गए समय पनि बर्बाद हुन्छ, बुढाले भने, त्यतिबेलासम्म त हामी घर पुगिहाल्छौं । घर फर्किनेको चाप बढेसँगै नाकामा कडाइ गरिएको छ । प्रहरीले यात्रुको सुरक्षाका लागि हेल्प डेस्कसमेत स्थापना गरेको छ । सुदूरपश्चिम प्रदेश प्रहरी कार्यालयबाट कुकुरसमेत ल्याएर मंगलबारदेखि जाँच भइरहेको हो ।"
गाइडको शव काठमाडौं ल्याइयो,"काठमाडौं (कास) मनास्लु हिमालमा सोमबार हिमपहिरोमा परी मृत्यु भएका हाई अल्टिच्युट गाइड अनुप राईको शव काठमाडौं ल्याइएको छ । हिमाल आरोहण गराउने संस्थाहरूको छाता संगठन एक्सपिडिसन अपरेटर्स एसोसिएसन नेपालका कोषाध्यक्ष ऋषिराम भण्डारीका अनुसार काठमाडौं विमानस्थल ल्याएको शव पोस्टमार्टमका लागि शिक्षण अस्पताल, महाराजगन्जमा राखिएको छ । ३४ वर्षीय गाइड राई भण्डारीकै कम्पनी सतोरी एडभेन्चर्स प्रालिमा १६ वर्षदेखि कार्यरत थिए । उनी सतोरीले व्यवस्थापन गरेको १० जना विदेशी आरोहीको समूहलाई आरोही शेर्पा (गाइड) का रूपमा सघाउन भदौ १६ गते काठमाडौंबाट मनास्लुतर्फ लागेका थिए । मनास्लुमा सोमबार गएको हिमपहिरोमा ११ जना नेपाली च्यापिएका थिए । तीमध्ये एक जनाको मृत्यु भएको छ भने बाँकी ९ जना गम्भीर र एक जना सामान्य घाइते भएका थिए । गोरखा प्रहरी प्रमुख लीलाराज लामिछानेका अनुसार मंगलबार घटनास्थलनजिकै तेस्रो शिविरबाट काठमाडौं पठाइएका घाइतेहरूमा सोलुखुम्बुका २९ वर्षीय फुर्ते शेर्पा, संखुवासभाका २७ वर्षीय निमा शेर्पा, ४० वर्षीय निमा दोर्जे शेर्पा, २५ वर्षीय दावा शेर्पा र २६ वर्षीय मोहनसिंह तामाङ छन् । हेलिकोप्टरबाट दोलखाका ४० वर्षीय फुरिता शेर्पा, ३७ वर्षीय लाक्पा तामाङलाई काठमाडौं ल्याइएको थियो । घटनास्थलबाट उद्धार गरिएका सोलुखुम्बुका ३५ वर्षीय किनु पेम्बा भने सामागाउँबाट पुनः मनास्लु हिमालको आधार शिविरमै फर्केको प्रहरीले जनाएको छ । संखुवासभा मकालुका २७ वर्षीय सुकुबहादुर तामाङ र दोलखा गौरीशंकरका ४४ वर्षीय जितबहादुर शेर्पालाई सोमबार घटनाको ५ घण्टापछि नै उद्धार गरी काठमाडौं ल्याइएको थियो । घाइते ७ जनाको बूढानीलकण्ठस्थित करुणा र दुई जनाको मण्डीखाटारमा रहेको ह्याम्स अस्पतालमा उपचार भइरहेको छ । एसोसिएसनले सोमबार मनास्लुमा हिमपहिरोले बिगारेको क्याराभान मंगलबार बनाइएको जनाउँदै मौसम अनुकूल भएमा आरोहण सुरु हुने जनाएको छ ।"
एक वर्षसम्म परीक्षाफल नआउनु गैरजिम्मेवारीको हद,"त्रिभुवन विश्वविद्यालयको शैक्षिक पात्रो कुन हदसम्म लथालिंग छ भन्ने एउटा उदाहरण हो वर्षदिनसम्म पनि परीक्षाफल प्रकाशित नहुनु । परीक्षा सञ्चालनको ९० दिनभित्र नतिजा प्रकाशन गर्नुपर्ने आफ्नै नियमको ठाडै धज्जी उडाएको विश्वविद्यालयले २०७८ साउनमा लिएको परीक्षाको नतिजा अझै प्रकाशन गरेको छैन । वार्षिक परीक्षा प्रणालीका मात्र होइन, छछ महिनामा हुने सेमेस्टर प्रणालीका परीक्षाको नतिजासम्म पनि नियमित छैन, जुन विश्वविद्यालयको व्यवस्थापनहीनताको नमुना मात्र होइन, विद्यार्थीप्रति गैरजिम्मेवारीको पराकाष्ठा पनि हो । १४ महिनाअघि परीक्षा दिएका विज्ञान, मानविकी, व्यवस्थापन र शिक्षाशास्त्रका गरी करिब २ लाख ३५ हजार विद्यार्थी अहिले पनि नतिजाको पट्यारलाग्दो पर्खाइमा छन् । परीक्षा नियन्त्रण कार्यालयले कोरोनाकालको लकडाउन मा विभिन्न स्थानबाट परीक्षा दिने व्यवस्था मिलाइएका कारण नतिजा प्रकाशनमा ढिलाइ भएको बताएको छ । सिम्बोल नम्बर लेख्नुपर्ने स्थानमा मोबाइल नम्बरसम्म लेखेकाजस्ता समस्याका कारण विद्यार्थी पहिचानमै कठिनाइ भएको कार्यालयको भनाइ छ । असजिलो समयमा परीक्षा सञ्चालन गर्नुपर्दा पक्कै केही कठिनाइ उत्पन्न भए होलान्, तर यिनै कारण मात्र सम्पूर्ण परीक्षाफल प्रकाशनमा ढिलाइ गर्न जरुरी छैन । समस्या भएका विद्यार्थीको मात्रै नतिजा स्थगितमा राखेर अरूको प्रकाशित गर्न सकिन्छ । आखिर समस्या देखिएका विद्यार्थीको परीक्षाफल रोक्का राख्ने अभ्यास विश्वविद्यालयले पहिलेदेखि नै गर्दै आएकै पनि छ । जहाँसम्म जनशक्ति अभावका कारण पनि परीक्षाफल प्रकाशनमा ढिलाइ भएको कार्यालयको भनाइ छ, देशकै जेठो र ठूलो विश्वविद्यालयलाई यस्तो बहाना बनाउने छुट छैन । परीक्षाफल प्रकाशित गर्न कुन स्तरका कति जनशक्ति चाहिन्छन्, परीक्षा सञ्चालन गर्नुअघिदेखि नै त्यसबारे तयारी गर्नुपर्ने जिम्मेवारी उसकै हो । आवरणमा जेजस्ता समस्या देखिए पनि खासमा हामीले जहिले नतिजा प्रकाशित गरे पनि केही फरक पर्दैन भन्ने जिम्मेवार ओहोदावालको बुझाइ र व्यवहारका कारण समस्या निम्तिएको हो । परीक्षा नियन्त्रक लगायतका अधिकारीहरू आफ्नो कार्यजिम्मेवारीप्रति उत्तरदायी र विद्यार्थीको भविष्यप्रति संवेदनशील हुने हो भने यति लामो अवधिसम्म परीक्षाफल प्रकाशित गर्न नसकिने भन्ने हुँदैन । समयमै नतिजा नआउँदा विद्यार्थीहरू मनोवैज्ञानिक रूपमा मात्र प्रभावित हुँदैनन्, उनीहरूको शैक्षिक भविष्य तथा सपना पनि प्रभावित हुन पुग्छ । यसमा जति ढिलाइ हुन्छ, त्यति उनीहरूले अरू अवसरका ढोका ढकढक्याउन नपाउने जोखिम बढ्छ । विश्वविद्यालयको अक्षमताको मार यसरी विद्यार्थीको थाप्लामा थोपर्नु सरासर अन्यायपूर्ण छ । परीक्षा नियन्त्रण कार्यालय मात्र होइन, विश्वविद्यालयको समग्र नेतृत्व नै विद्यार्थीको भविष्यप्रति गम्भीर बन्न जरुरी छ । विश्वविद्यालयको संगठन तथा शैक्षिक प्रशासन सम्बन्धी नियम२०५० अनुसार शिक्षाध्यक्षको अध्यक्षतामा परीक्षा सुधार तथा समन्वय परिषद् छ । रजिस्टार उपाध्यक्ष र सबै संकायका डिन र पाठ्यक्रम विकास केन्द्रका कार्यकारी निर्देशक सदस्य रहेको यस समितिका सदस्यसचिवमा स्वयं परीक्षा नियन्त्रक छन् । परीक्षा कार्यक्रम, तालिका र अन्य व्यवस्था आदिबारे परीक्षासँग सम्बन्धित आफ्ना अन्तर्गतका सबै निकायहरू वा तिनको परिषद्, समिति, उपसमिति तथा अन्य संगठनलाई निर्देशन दिनु यस समितिको एउटा प्रमुख कार्य हो । यस्तै, रजिस्टार अध्यक्ष रहेको केन्द्रीय परीक्षा सञ्चालक समितिमा डिन, आंगिक क्याम्पसका प्रमुख, सम्बन्धनप्राप्त क्याम्पसका प्रमुख र शिक्षकहरूमध्ये एकएक जना सदस्य र परीक्षा नियन्त्रक सदस्यसचिव छन् । यो समितिको एउटा प्रमुख काम त परीक्षाफल प्रकाशित गर्न तत्सम्बन्धी अन्य व्यवस्था मिलाउनु नै हो । नियममा व्यवस्था गरिएका यी समितिहरूले तोकिएका काम यथारूप फत्ते गर्ने हो भने मात्रै पनि विश्वविद्यालयको परीक्षा प्रणाली यति धेरै अस्तव्यस्त बन्न पाउँदैन । निश्चय पनि, विश्वविद्यालयको समग्र सुधारका लागि राजनीतिक पहलकै खाँचो छ, तर शैक्षिक तथा परीक्षाको पात्रो नियमित गर्ने साधारण काम वर्तमान पदाधिकारीहरूले नै गर्न सक्छन्, गर्नु पनि पर्छ । जसरी हुन्छ, दसैं बिदा सकिएलगत्तै रोकिएका परीक्षाफल प्रकाशित तारतम्य मिलाइनुपर्छ । समस्या परीक्षाफल प्रकाशनमा मात्र छैन, नियमित रूपमा यथासमय परीक्षा सञ्चालन हुनु पनि संयोगजस्तै छ । नतिजा प्रकाशनपछि ट्रान्सक्रिप्ट, प्रमाणपत्र लिन पनि विद्यार्थीले कम्ती सास्ती खेप्नुपर्दैन । काठमाडौंको बल्खुस्थित परीक्षा नियन्त्रण कार्यालय पुगेका विद्यार्थीले छिटोछरितोसँग सेवा पाउन सक्दैनन् । प्रविधिसँग अभ्यस्त र व्यवस्थापन कलामा निपुण हुनुपर्ने विश्वविद्यालयको एउटा महत्त्वपूर्ण कार्यालयको काम गर्ने पारा कुनै परम्परागत सरकारी कार्यालयको जस्तै छ । त्यसैले परीक्षासँग सम्बन्धित यस्ता सम्पूर्ण कामकारबाहीलाई थितिबद्ध बनाइनु अपरिहार्य छ ।"
राष्ट्रपतिलाई संविधानले बाँध्न सकिएन,"राष्ट्रपति विद्यादेवी भण्डारीले नागरिकता विधेयक प्रमाणित नगरेपछि संविधानको औचित्यमाथि नै प्रश्न खडा भएको छ । आफूखुसी व्याख्या गर्दै संविधान नमान्ने प्रवत्ति बढ्न थालेपछि संविधान कोमामा पुग्ने अवस्था सृजना भएको हो । यसो हुनु भनेको देशमा पुनः अराजकताले फँडा उठाउन थालेको संकेत हो । संविधान अनुसार सबै जना हिँड्ने कि संविधानलाई नै निस्तेज बनाउने ? अहिलेको यक्षप्रश्न नै यही हो । राष्ट्रपति भण्डारीविरुद्ध प्रधानमन्त्री शेरबहादुर देउवा लगायत चार शीर्षनेताले विरोधमा विज्ञप्ति निकालेपछि संसदीय व्यवस्थामै नयाँ बहस प्रारम्भ भएको छ । यो व्यवस्थामा राष्ट्रपति सेरेमोनियल हुन्छन् । सरकार र संसद्ले जेजे भन्छन्, त्यो गर्ने मात्र हो राष्ट्रपतिले । गरेको कामको जस अपजस सबै सरकारप्रमुखको थाप्लामा जान्छ । न कि राष्ट्रपतिको । संसदीय व्यवस्थामा राष्ट्रपतिको प्रमुख सल्लाहकार भनेकै प्रधानमन्त्री हो । सरकारले गरेको हरेक काम बुझ्ने मुख्य माध्यम नै प्रधानमन्त्री हो । यसर्थ यस्तो व्यवस्था भएको मुलुकमा प्रायः हरेक हप्ताजसो राष्ट्रपति र प्रधानमन्त्रीबीच भेट हुने परम्परा छ । सरकार र संसद्ले अगि बढाएका कामकारबाही सदर वा प्रमाणीकरण गर्नु राष्ट्रपतिको संवैधानिक दायित्व नै हो । विडम्बना राष्ट्रपति भण्डारीले संसदीय व्यवस्था बुझ्ने र तदनुरूप संवैधानिक दायित्व निर्वाह गर्न सकेकी छैनन् । सरकार र संसद्को काममा पटकपटक अवरोध सृजना गरिरहेकी छन्, जुन सरासर गलत हो । सरकारप्रमुख एकातिर, राष्ट्रप्रमुख अर्कातिर भै शक्ति अभ्यास गर्न थाले मुलुकमा अराजकता फैलन्छ । त्यसको जिम्मा कसले लिने ? दुई शक्ति केन्द्र बन्न थाले मुलुकमा कुनै विधिशास्त्रले काम गर्दैन । हाम्रो संविधानले डिफ्याक्टो सिद्धान्तको वकालत गर्दैन । यसर्थ राष्ट्रपतिलाई सेरोमोनियल र प्रधानमन्त्रीलाई कार्यकारी प्रमुख बनाइएको हो । यो कुरा राष्ट्रपति भण्डारीले आत्मसात् गर्न सकेकी छैनन् । अहिलेको समस्याको जड नै यही हो । सम्भवतः संसदीय व्यवस्था अपनाएको नेपाल मात्र यस्तो देश हो जहाँ राष्ट्रपतिको कामकारबाहीविरुद्ध प्रधानमन्त्रीले विज्ञप्ति नै जारी गर्नुपर्योे । के यस्तो कल्पना अरू सभ्य मुलुकमा गर्न सकिएला ? साथै अहिलेको परिस्थितिबारे राष्ट्रपति भण्डारीलाई उक्साउने दल तथा नेताहरूले पनि यो कुरा मनन गर्नु जरुरी छ । गोपाल देवकोटा, जोरपाटी, काठमाडौं"
चाडबाडको मुखमा अनियन्त्रित महँगी,"दसैंतिहारको मौका छोपेर सानादेखि ठूलासम्मका व्यापारीले मनलागी बजार भाउ बढाएका छन् । खाद्यान्न होस् या लत्ताकपडा हरेक चीजको भाउ डबल भएको छ । व्यापारीलाई उपभोक्ताले बोल्नसमेत नहुने भएको छ । बजार अनुगमन गर्नुपर्ने सरकारी निकाय मौन छ, मानौं उसलाई यसबारे थाहै छैन । कसले हेर्ने जनताको समस्या ? कसले बुझ्ने जनताको पीडा ? चाडबाडका बेला जहिल्यै जनतालाई यसरी सताउन पाइन्छ ? बजार अस्तव्यस्त भएको छ, सटरैपिच्छे एउटै सामानको भाउ फरकफरक हुन्छ । यसरी व्यापारीले मनलागी भाउ राखेर उपभोक्तलाई लुटिरहँदा पनि जनताका लागि यसो गरें, उसो गरें भन्ने दलहरू जनताका समस्याप्रति किन सजग बन्दैनन् ? व्यापारीले मात्र होइन सरकारले पनि गरिब जनताबारे सोच्न सकेको छैन । भारतबाट सस्तो किनेको पेट्रोल सरकारले महँगोमा बेचिरहेको छ, हेर्दा सामान्य लागे पनि यसले सारा सामग्रीको भाउमा असर पारेको छ । हुनेखानेलाई समस्या छैन, हुँदा खानेलाई सधैँको पिरलो । यस्तो विषयलाई बेवास्ता गरी सरकार भने चुनावी सिट बाँडफाँटमा व्यस्त छ । अर्को औषधि विभागले एउटा सिटामोलको उत्पादन मूल्य ६५ पैसा तर बिक्री १ रुपैयाँ तोकेको छ । विडम्बना बजारमा ३० रुपैयाँसम्म लिने गरेको पाइन्छ । यसरी हरेक ठाउँबाट जनता लुटिँदा पनि सरकार टुलुटुलु हेरेर बस्न मिल्छ ? सरकार चुपचाप बस्ने गरेकाले नै व्यापारीको मनोबल बढेको हो । पुरुषोत्तम घिमिरे, काठमाडौं"
चेतनाशून्य समाज,"यही हो त वैज्ञानिक युग, मानवता दिनानुदिन हराउँदै छ । नवीनबहादुर धामी"
भारतमा अमृतकाल कि विनाशकाल ?,"यतिखेर भारतमा सरकारी घोषणा अनुसार स्वाधीनताको अमृतकाल चलिरहेको छ । भारत स्वाधीन भएको ७५ वर्ष पूरा भएको उपलक्ष्यमा भाजपा सरकारले गरेको यस घोषणालाई विपक्षी दलले भाजपाको मात्र अमृतकाल, बाँकी देशवासीको विनाशकाल भन्दै कटाक्ष गरिरहेको छ । सरकारी घोषणा उसो त सधैं सरकारबाहिर रहेकाहरूको अनुभवको विपरीत नै हुन्छ तर यसपालि भने आम जनताको अनुभव पनि सरकारी घोषणासित साह्रै मिल्दो देखिएको छैन । एकातिर रेकर्डतोड महँगी त अर्कोतिर भारुको अवमूल्यन । बेरोजगारी समाधानको आश्वासन दिएर सत्तामा आएको सरकारको पालामा सबैभन्दा धेर बेरोजगार भएका छन् । देशभरिका किसानहरू आफ्ना उत्पादनहरूको न्यूनतम मूल्यको मागमा वर्ष दिनभन्दा धेर दिल्लीको सडकमा बिचल्ली पर्दा पनि सरकारले टेरेन । कतिले ज्यान गुमाए तर सरकारले सहानुभूतिको एक शब्द बोलेन । उत्तरप्रदेशमा चुनाव सामना गर्नुपर्दा कर लागेर किसानविरोधी कानुन फिर्ता लिन बाध्य भए पनि अझै यस विषयमा संसद्को सिलमोहर लाग्न बाँकी नै छ । यसबीच त्यही सरकारले कर्पोरेट (उद्योगपति) हरूको १० लाख करोड भारुको ऋण माफ गर्यो । संसद्मा यस विषयमा कुनै बहस भएन । बेरोजगारीको समस्याले पीडित देशवासीहरू रोजगारीको खोजीमा छन् तर सरकार ताजमहल र कुतुब मिनारमुनि शिवलिंग खोज्नमा व्यस्त छ, सहरहरूका नाम परिवर्तन गर्नमा व्यस्त छ । भर्खरै हो, लोकसभामा कतिपय शब्दलाई असंसदीय घोषणा गरेर सरकारले तिनको प्रयोगलाई खारेज गर्यो । अर्थात्, प्रतिपक्षको विरोधका सम्भावनाहरू बिस्तारै संकुचित बन्दै गइरहेको यो स्वाधीनताको अमृतकाल हो । सन् २०१४ देखि यता देशमा सरकार बिस्तारै एकतन्त्री भएको छ अनि सञ्चारका माध्यमहरू सरकारकै विज्ञापन विभागजस्तो भएका छन् । लगभग ३३ वटा राष्ट्रिय च्यानलहरू अब ती उद्योगपतिका हातमा छन् जसको १० लाख करोड भारुको ऋण सरकारले माफ गरेको छ । माफ गरिएको ऋणको कति प्रतिशत सरकारी दलको पार्टी फन्ड मा फर्कियो, त्यो जान्ने कुनै तन्त्र कसैसित नभए पनि कुरा स्पष्ट छ । भर्खरै करण थापरलाई दिएको एउटा अन्तर्वार्तामा प्रसिद्ध इतिहासकार अनि इन्डिया आफ्टर गान्धी का लेखक रामचन्द्र गुहाले भने, १५ वर्षअघि मैले भारतको प्रजातन्त्रलाई यसका विभिन्न संस्थानका कमीकमजोरीका आधारमा ५०५० (अनुपात) डेमोक्रेसी भनेको थिएँ तर आज म त्यसलाई ३०७० (अनुपात) डेमोक्रेसी भन्छु । कारण, अब सरकारी तन्त्रहरू जनताको नभएर सरकारका पक्षमा छन् । अब सरकार उच्चतम न्यायालय, पुलिस, सीबीआई, ईडी र संसद्लाई केवल विपक्षको आवाज बन्द गर्ने काममा लगाइरहेको छ । स्वाधीनताको यो अमृतकालमा तर प्रश्न गर्नुजस्तो जोखिमको अर्को कुरा छैन । २० वर्ष पुरानो कुनै टिप्पणीको निहुँमा मोहम्मद जुबेर पक्राउ परे, केवल मुसलमान भएका कारण । सरकारी संस्थानको सरकारद्वारा दुरुपयोगको कुरा गर्दैगर्दा गुहाले देशमा मुसलमानहरूलाई दोस्रो दर्जाको नागरिकको स्तरमा झार्ने प्रयास निरन्तर भइरहेको पनि यस्तै उदाहरणमार्फत दाबी गरेका छन् ।जुन देशमा जनसंख्याको ४८ प्रतिशत नारी छन् त्यहाँ २० प्रतिशत नारीले मात्र रोजगारीको अवसर पाएको देखिन्छ । लाल किल्लाबाट प्रधानमन्त्रीले स्वतन्त्रता दिवसको भाषणमा नारी शक्तिको सम्मानको कुरा गर्दैगर्दा बिलकिस बानो मामिलामा बलात्कार अनि हत्याको आरोपमा आजीवन कारावास पाएका १० जना बन्दीलाई उच्चतम न्यायालयले रिहा गरिदियो । ती अपराधीलाई फूलमालाले स्वागत गरिएको दृश्य विभिन्न च्यानलले प्रसारण गरे । यस्तो दृश्य देख्दा पनि मनमा प्रश्न उठ्दैन भने हामी कस्तो नागरिकमा परिणत भइरहेका छौं ? चिन्ताजनक विषय हो यो । लखिमपुर खिरीमा उत्तरप्रदेशका गृहमन्त्रीको छोराले किसानमाथि गाडी चलाएर ६ जनाको हत्या गरेको घटनालाई स्वराज इन्डिया संगठनका अध्यक्ष योगेन्द्र यादवले किसानको जलियानावाला बागको संज्ञा दिएका छन् । सरकारमा भएको दलले एकपछि अर्को जनविरोधी र सम्प्रदायमाझ घृणा फैलाउने परिस्थिति उत्पन्न गर्दा पनि औंलामा गन्न सकिने व्यक्तिबाहेक अरूतिर कुनै प्रतिक्रिया र रोष नदेख्दा निराशाको वातावरण छ । त्यसैकारण प्रजातन्त्रकै स्वास्थ्यका निम्ति प्रश्न अनिवार्य भएको छ ।प्रश्नको परम्परा कहिलेदेखि सुरु भयो, त्यो मलाई थाहा छैन, तर प्रश्नलाई नै ज्ञानको खोजीको माध्यम बनाउने पहिलो दार्शनिकका रूपमा मेरो स्मृतिमा ग्रीक दार्शनिक सुकरात नै आउँछन् । तिनी भन्थे, म लोग्नेमान्छेहरूमाझ त्यो धाई हुँ जसले अरूको विचार जन्माउनमा सहायता गर्छ । मसित आफ्नो विचार छैन, केवल प्रश्नहरू मात्र छन् ।उत्तर दिने होइन, प्रश्न गर्ने व्यक्ति नै ज्ञानी हो किनकि उत्तरले प्रश्नलाई होइन प्रश्नले उत्तरलाई जन्म दिन्छ । २५०० वर्षअघि प्रश्न गरेको दोषमा सुकरातले विष पिउनुपर्यो । सत्तालाई प्रश्न गर्नुलाई राष्ट्रद्रोह सम्झने शासकहरू पौराणिककालमा मात्र थिएनन्, त्यसपछि राजतन्त्रमा स्पष्ट देखिएको यो रोग संसारका थुप्रै देशमा छद्म रूपमा प्रजातन्त्रमा आजको समयमा पनि देखिन्छ । हाम्रो कुनै विकल्प छैन भनी प्रचार नगर्ने कुन दल छ र ? अनि यस्ता दललाई चिन्तनको संसारका महामानवहरू के सोच्छन् भन्नेमा कुनै सरोकार छ र ? एकतन्त्री सत्तामा सधैं यस प्रकारको संकीर्ण सोच रहन्छ जहाँ विकल्प भन्ने कुराको अस्तित्व रहन्न । संसारको शान्ति र खुसीका निम्ति यस्तै संकीर्ण सोचहरू नै सबैभन्दा ठूला शत्रु हुन् । अशिक्षित र पछौटे सम्प्रदायमा परेको भए पनि हाम्रा पुर्खाहरूले समेत जति मान्छे उति कुरा जस्ता उखान आफ्नो अनुभवले नै सिर्जेका थिए ।संसारको सुन्दरता नै यसको विविधता हो । प्रसिद्ध कथाकार सोमरसेट ममले मानिसको विविधताबारे चर्चा गर्दै लेखेका छन्, मलाई मानिसहरू भेट्दा एक्वारियममा रंगीबिरङ्गी माछाहरू हेरेझैं लाग्छ । माछाहरू एकै रङका भए दृश्य कति बेरमाइलो हुन्थ्यो होला ! मानिसहरू पनि एउटै प्रकारका भए संसार त्यस्तै उराठलाग्दो हुने थियो ।आज भारतमा विभिन्न रङ मेटाएर एकताका नाममा एउटै रङलाई प्राधान्य दिने प्रयास हुँदै गरेको परिस्थिति आँखाअघि छ । एक राष्ट्र, एक कानुन का नाममा अदृश्य रूपमा मिसिएर एक रङ आइरहेको परिवेशको कल्पना गरेर कति उदारवादीहरू आत्तिएका छन् । यथार्थ मुद्दालाई नजरअन्दाज गरेर काल्पनिक मुद्दाको खेती चलिरहेको छ देशमा । देश के गद्दारों को, गोली मारो सालों को जस्ता नाराहरू देशवासीकै विरोधमा केन्द्रीय मन्त्रीहरू लगाउँदै छन् । सरकारले अमृतकाल भने पनि स्पष्ट चिन्तनको अभावमा यो अन्योलको काल हो । दलगत विचारको दबदबामा व्यक्तिगत विचारहरूलाई सास फेर्न गाह्रो परिरहेको समय हो यो । िििजबसम्म हामी शंका गर्दैनौं, समाज स्वस्थ हुँदैन । जबसम्म प्रश्न गर्दैनौं, प्रजातन्त्र बलियो हुँदैन । संसारमा निश्चित भन्ने कुरा केही छैन भन्ने ज्ञानबाटै साँचो प्रजातान्त्रिक मूल्यको विकास हुन्छ । यदि आफैंसित हार्नुदेखि बच्नु छ भने प्रत्येक कट्टरपन्थी विचारधारादेखि जोगिनुपर्छ । धार्मिक अनि राजनीतिक कट्टरपन्थी धारणा मानव जातिको अस्तित्वका निम्ति सबैभन्दा घातक देखिएको छ । यो कुरा वैदिककालका ऋषिमुनिहरूलाई समेत थाहा थियो र नै ऋग्वेदले ज्ञानको दाबी गर्नुको साटो अनिश्चितताको कुरा गरेको छ, संसार अनि सृष्टिबारे आफू अनभिज्ञ रहेको बताएको छ । वेदले ईश्वर धेरैपछि आएको कुरा गरे पनि विभिन्न धर्मका अनुयायी यस्तो कुरा मान्न तयार हुने होइनन् नै, तर विज्ञानसम्मत विचारबाट हेर्दा ब्रह्माण्डसितै जीवन पनि अचानक उत्पत्ति भएको हो । अचानकका घटनाहरूको प्रतिफलस्वरूप हामी एक दिन यो ब्रह्माण्डसितै अचानक हराउँछौं । भौतिक शास्त्रले ब्रह्माण्डको उमेरबारे कुरा गर्दा सूर्यको पनि आयु छ । एक दिन घामले आफूभित्र भएको सबै हाइड्रोजन जलाएर हेलियममा परिणत गरिसक्छ तर त्योभन्दा धेरै पहिले नै घामको बढ्दो तापले पृथ्वीका नदी र समुद्रहरू सुक्नेछन् । तातिएर घाम फैलँदै मंगलको नजिक आइपुग्नेछ तर त्यसअघि नै पृथ्वी मृत ग्रह भइसक्छ । यो अचानकको घटनालाई नाम दिनु अनि त्यसमा कुनै अदृश्य शक्तिको हात र उद्देश्य छ भन्नु त मानिसको आविष्कार मात्र हो । अनिश्चितताको ज्ञानको अभावमा खडा भएको कुनै धारणाको उमेर लामो हुन सक्दैन । यही धारणालाई आत्मसात् गरेपछि मात्र मानिसले कुनै पनि बहसमा सही अडान लिन सक्छ ।पर्यवेक्षण नगरी हामी कुनै कुरालाई पनि स्वीकार नगरौं । केही जान्ने उत्सुकतासहित प्रश्न मानिसको प्रत्येक खोजीको औजार बनोस् । १८ औँ शताब्दीमा दार्शनिक रुसो र भोल्टेयरले फ्रान्समा त्यही गरे । परम्परागत सामाजिक मान्यतालाई आँखा चिम्लेर बिनाप्रश्न स्वीकार गर्नुको साटो प्रत्येक पारम्परिक मूल्यमाथि आफ्नो प्रसिद्ध पुस्तक द सोसल कन्ट्राक्ट थ्यौरी मा गम्भीर प्रश्न उठाए । यस परिप्रेक्ष्यमा हेर्दा, स्वाधीनता मनाउने होइन कि प्रत्येकले अनुभव गर्ने विषय हो । यही कुरा प्लेटोद्वारा लिखित द रिपब्लिक मा सुकरातले आफ्नो चेलालाई बताएका छन् । घटना यस प्रकार छसुकरातको पछिपछि हिँडिरहेको चेला लगातार प्रश्न गरिरहेको थियो जीवनको अर्थ के हो ? लक्ष्य के हो ? असल मानिसको लक्षण के हो ? सुकरात भने उत्तर नदिई चुपचाप हिँडिरहेका थिए । विरक्त भएर सुकरातले केही समयपछि चेलालाई छेवैमा बगिरहेको नदीमा हुत्त्याइदिए । चेला पौडी खेल्न जान्दैनथ्यो । ऊ बचाऊ बचाऊ भन्दै चिच्याउन थाल्यो । चेलाले पौडन जानेको छैन भन्ने निश्चित भएपछि सुकरात स्वयं नदीमा पसे अनि उसलाई बाहिर निकाले ।सामान्य भएपछि चेलाले रिसाउँदै तिनलाई भन्यो, तपाईंले त झन्डै मलाई मार्नुभयो ! उत्तर थाहा थिएन भने भन्दा भइजान्थ्यो । यो सब गर्ने के दरकार ?शान्त भएर सुकरातले सोधे, पानीभित्र तिमीलाई कुन कुराको अनुभव भयो ?कुन कुराको भन्नु र अब ! हावाको ।किन ?किन र अब ! त्यति नाथे कुरा त सबैलाई थाहा हुन्छ । हावा चाहिन्छ सास फेर्नलाई ।तर के यसअघि तिमीले सास फेर्नलाई हावा चाहिन्छ भन्ने कुरा सोचेका थियौ ?केही बेर अनकनाएपछि चेलाले सानो स्वरमा भन्यो, अहँ ।त्यसपछि सुकरातले हाँस्दै सम्झाए, तिमीले किन सोचेका थिएनौ भने तिमीलाई सोच्ने आवश्यकता नै थिएन । आवश्यकताले नै मानिसलाई सोच्न अनि खोज्न बाध्य बनाउँछ ।िििआजको परिस्थितिमा आम मानिसले आफ्नो आवश्यकता अनुभव गर्नुअघि राजनीतिले आवश्यकताको प्रचार गर्छ । आवश्यकताको उत्पादन र वितरण हुन्छ । भोकलाई भगवान् अनि रोगलाई संस्कृति र आत्मसम्मान बाँडिन्छ । एक्लै सोच्न परहेज गरिन्छ । झुन्डमा सोच्नुपर्छ अनि सोच्ने विषयहरू सरकारले वितरण गर्छ । घाँटीमा पेटीको दाग भएको बलियो कुकुरले दुब्लो भतुवा कुकुरलाई आफ्नो मालिकको घर गए प्रशस्त खान पाइने सुझाव दिएको कथा मैले तेस्रो श्रेणीकक्षामा पढेको थिएँ । साथीको घिच्रोमा दाग हुनुको कारण थाहा पाएपछि दिनभरि खोरमा बाँधिनुभन्दा भोको पेट खुल्लै बस्न पाउनु धेर महत्त्वको ठानेर त्यो भुस्याहा कुकुरले खाने निम्तो अस्वीकार गरेको थियो । आज आफैं बाँधिनलाई पेटी बोकेर भारतका बहुमत जनता मालिकको खोजीमा छन् अनि हामी स्वाधीनताको अमृतकाल मनाउँदै छौं ! अब पाठकहरूलाई म नितान्त व्यक्तिगत अनुभवको कुरामा फर्काउन चाहन्छु ।प्राथमिक पाठशालाको विद्यार्थी छँदा मैले स्वाधीनता कति बुझेको थिएँ, थाहा भएन । पाठ्यपुस्तकमा गान्धी थिए । कस्तुरबालाई साथमा राखेर चर्खामा धागो कातिरहेका । स्कुलमा हामीलाई पनि चर्खामा धागो कात्न सिकाइन्थ्यो । कारण थाहा थिएन तर खेलझैं मजा नै लाग्थ्यो । परीक्षाका निम्ति पोरबन्दर, दाण्डी यात्रा, दक्षिण अफ्रिका, साबरमती मुखस्थ गर्नुपर्थ्यो । स्वाधीनताको होइन तर परीक्षा पास गर्ने विषयहरू थिए ती । रिचर्ड एटनबरोले गान्धीको फिल्मांकन नगरेका भए गान्धीमाथि चासो लाग्ने कुनै कारण थिएन । एटनबरोको गान्धी फिल्म बेलायतका सिनेमाहलहरूमा देखाइँदा अंग्रेज दर्शकहरूले फिल्म सकिएपछि उठेर सम्मानमा पहिले भारतीय दर्शकहरूलाई निस्कन दिए भन्ने खबर त्यस समयको टेलिग्राफ पत्रिकाले छापेको थियो । मेरो उमेर र अध्ययन बढ्दै जाँदा गान्धी पनि बढ्दै गए अनि आँक्नै नसकिने उचाइका भए । असलमा कुनै पनि धर्म राजनीतिक उद्देश्यबिना बुझिएको छ भने सबै धर्मलाई सम्मान गर्न सकिन्छ । सबै धर्मको एउटै उद्देश्य भेटिन्छ । धर्म शरीरको होइन तर मनको विषय हो । यही कुरा बुझ्नेहरूले नै यो कथन बनाए होलान् मन चंगा तो कठौती मे गंगा ! तर आज विज्ञापनको जमानामा हुनुभन्दा देखिनु महत्त्वको छ । व्यभिचार र भ्रष्टाचारमा लिप्त भए पनि चन्दनको टीका लगाएपछि श्रद्धेय भइहालिन्छ । त्यही काम कोही दाह्री पालेर त कोही रोजरी लाएर गरिरहेका छन् । िििकुन अनुहार हो अनि कुन मखुण्डो, भन्नै नसकिने परिस्थिति छ आज । एउटा फरक के छ भने, सन् १९४७ अघि भारत पराधीन नै भए पनि गान्धी जीवित थिए अनि आज देश स्वाधीन छ तर गान्धी छैनन् । स्वाधीनता संग्राममा जुन जोससित देशवासीहरू एक भएर अंग्रेजविरुद्ध लडे, आज त्यही जोससित जाति र धर्मको नाममा देशवासीहरू आपस्तमा लड्दै छन् । हामी तिरंगा फहर्याएर स्वाधीनताको अमृतकालको उत्सव मनाइरहेका छौं । सत्ता अनि सत्तामार्फत पाइने सुविधा हालमा स्वाधीनताको पर्यायवाची शब्द भएको छ । विश्वले महामानव मानिलिएका गान्धीबारे आज उनैको प्रयासमा स्वाधीन भएको देशले के सोच्छ त ? केही दिनअघि भारतका प्रधानमन्त्रीले आफ्नो वक्तव्यमा भनेदुनियाँ में गान्धी को कौन पहचानता था ? दुनियाँ में तो मार्टिन लुथर किङ और नेल्सन मण्डेला प्रसिद्ध थे ।यी दुवै व्यक्तिहरू महात्मा गान्धीबाट प्रेरित भएरै आआफ्ना देशमा स्वाधीनताको आन्दोलन लडेको कुरा वर्तमान प्रधानमन्त्रीलाई थाहा नभएको देखेर म छक्क परें । यो तिनको अज्ञानताको कारण थियो कि कुनै रणनीति ?व्यंग्य कवि सम्पत सरल एउटा कवि गोष्ठीमा भन्दै थिए भर्खरै एक मन्त्रीले नोटमा गान्धीको फोटो छापिएदेखि यता रुपैयाँको अवमूल्यन भएको हो अनि स्वाधीनता संग्राममा बापुको कुनै योगदान थिएन भने । त्यसपछि कवि सरल तिखो व्यंग्य यसरी गर्छन्, मैंने उनकी बात का बुरा नहीं माना । हो सकता है कि वे खुद के बापु के बारे में बोल रहे हों । हमारी देश की प्रजातन्त्र की यही खासियत है कि दिमाग से बिमार व्यक्ति भी स्वास्थ्यमन्त्री बन सकता है ।स्वराज, स्वाधीनता अनि गणतन्त्रजस्ता आदरणीय शब्दहरू गान्धीको समयदेखि यात्रा गरेर हाम्रो समयमा आइपुग्दा कसरी हास्यास्पद भए ? प्रश्न गहन छ । उसो भए के आज हामी साँचो अर्थमा गणतन्त्र दिवस मनाउने अवस्थामा छौं त ? यो स्वाधीनता सत्तामा बस्नेहरूको मात्र हो कि आम जनताको पनि ? प्रश्न गहन छ । स्वाधीनता दिवसमा राजपथमा देशका विभिन्न राज्यका झाँकीहरू देखाइन्छन् । भनिन्छ, भारतको आत्मा गाउँमा बस्छ अर्थात् गाउँ नै साँचो भारतको प्रतिविम्ब हो । सुन्दा मीठो लाग्छ, तर राजपथमा एक दिन देखाइने झाँकीले गाउँको पीडा लुकाउन सक्दैन र नै बुकर पुरस्कार विजेता लेखिका अरुन्धती राय भन्छिन्, राजपथको तमासाको कुनै अर्थ छैन । गाउँमा देशको आत्मा पाईने कुरा सरकारी झुट हो । गाउँ त देशमा सबैभन्दा बढ्ता अपहेलित ठाउँ हो जहाँ देशले लात खान्छ । गाउँ यस्तो ठाउँ हो जहाँ हर प्रकारको सुविधा अन्तमा पुग्छ । कुनचाहिँ सहर छ देशमा जहाँ बिजुली अझै पुगेको छैन ? तर लाखौं गाउँहरू छन् जो अझै अन्धकारमा छन् । कति अझै बेघर छन् भने हर घर तिरंगाको के अर्थ हुन्छ ?भर्खरै प्रधानमन्त्री मोदीले आम आदमी पार्टीले गुजरातमा गरेको चुनावी प्रतिश्रुतिबारे तिखो टिप्पणी गर्दै भने, यह रेवडी कल्चर बन्द होना चाहिए ।आफूले चुनाव जिते गुजरातका प्रत्येक बेकारीलाई रोजगारी नपाएसम्म मासिक ३ हजार भारु भत्ताको आश्वासन दिएका केजरीवालले तुरुन्तै जवाफमा भने, यह रेवडी कल्चर क्या है ? बेरोजगारों को कुछ रिहायत देना रेवडी कल्चर है तो फिर अपने उद्योगपति दोस्तों का १० लाख करोड कर्ज माफ करना क्या है ?अनुत्तरित नै रहे पनि यो सबैको मनको प्रश्न हो । अमृतकाल भनेर प्रश्नलाई अनदेखा गर्न मिल्दैन । आज सत्तापक्षबाट एक राष्ट्र, एक विधान को कुरा पनि चल्दै छ । अनेकतामा एकता भारतको अन्यतम विशेषतामध्ये एक थियो । त्यो लोप हुने तरखरमा देखिन्छ । प्रजातन्त्र विशेष रूपले अल्पसंख्यकहरूका निम्ति श्रेष्ठ व्यवस्था मानिए पनि अर्थमा त्यो लागू गर्न नसकिने परिवेश देखिँदै छ । देश एउटै रङमा रंगिनुपर्छ भन्ने आवाज शक्तिशाली पक्षबाट उठिरहेको छ । स्वाधीनताको अमृत महोत्सव मनाइरहेका हामी यस्तो विचार किन भन्ने प्रश्न सोध्ने साहस जुटाउन नसकेर चुप छौं । कैयौं वर्षअघिका, कविगुरु रवीन्द्रनाथ टेगोरका ती पंक्तिहरूको स्मरण हुन्छनाना भाषा नाना मत नाना पहिरानविविधको माझ हेर मिलन महानकविगुरु रवीन्द्रनाथ टेगोर जीवितै भएका भए के भन्थे होला ?िििराजनीतिमा धर्म हुनु एउटा कुरा हो तर धर्मलाई लिएर राजनीति देशका निम्ति घातक हो । अविभाजित भारतमा कवि इकबालले लेखेका थिएमजहब नहीं सिखाता आपस में वैर रखनाहिन्दी हैं हमवतन हैं हिन्दोस्तां हमारासारे जहाँ से अच्छा ।कवि इकबालले लेखेका यी शब्दहरू आज पनि त्यहीँ छन् । स्वाधीनताको अमृतकालमा यी प्रश्नहरू उठान गर्न उपयुक्त नभएको पनि हुन सक्छ । तर साँचो अमृतकालको सपना तबसम्म साँच्न सकिँदैन जबसम्म प्रत्येक नागरिकमा प्रश्न गर्ने क्षमता र साहसको जन्म हुँदैन । सधैंभरि हुन्छ र हजुर ठीक छ भनेर टाउको स्वीकारोक्तिमा मात्र हल्लिए एक दिन टाउको र पुच्छरमाझको भेद हराउँछ । मानिसहरू किन प्रश्न गर्दैनन् त ? किन प्रश्नदेखि डराउँछन् ? प्रश्न किन प्रश्नको उठान गर्नेविरुद्ध नै गरिन्छ ? उत्तर सायद सोझो छ । स्वार्थ अनि अज्ञानता । ज्ञान पुस्तकभित्र सीमित छैन । परिवेश हेरेर पनि हेर्न चाहनेले परिस्थिति बुझ्न सक्छ । शब्दमा सीमित छैन ज्ञान किनकि शब्द नै संसार होइन । आज हामी देखेको भन्दा लेखेकामा धेर विश्वास गर्ने भएकै कारण एउटा पतनोन्मुख परिस्थितिअघि खडा छौं तर प्रश्न गर्ने साहस र ज्ञान दुवैदेखि वञ्चित । लेखेको त गोर्खाल्यान्ड र संविधानका प्रावधानहरू छ, तर देखेको उही झोडा, खोल्सा र बाटाहरू मात्र छन् । टाउको दुखेको औषधि नाइटामै दलिरहेका छौं । देशको संसद्मा प्रतिनिधि एउटा दलको पठाएर बिचरा प्रतिपक्षकाहरूलाई पो किन गोर्खाल्यान्ड भएन भन्ने प्रश्न गरिरहेका छौं । लार्किनको कविताझैं मरिरहेका त छौं तर किन मर्दै छौं, त्यो थाहा छैन ।वास्तवमा हामीले मनाइरहेको यो अमृतकाल तुवाँलोले ढाकिएको कुइरोकाल हो । आँखासामुन्ने देख्न सकिने केही छैन । तैपनि भनिरहेका छौं यो अमृतकाल हो ।भारतको कालेबुङ निवासी छेत्री पश्चिम बंगाल राज्यका पूर्वविधायक हुन् ।"
संसदीय समितिको अभ्यास र अबको कार्यभार,"समिति सञ्चालनमा समस्या राष्ट्रिय सभा नियमावलीमा समितिको कार्यक्षेत्र विषयगत मन्त्रालयमा विभाजन नगरिएकाले सरकारका निकायहरू समितिप्रति कम उत्तरदायी देखिएका छन् । समितिको निर्देशन कार्यान्वयनका सम्बन्धमा कुनै नीतिगत तथा कानुनी व्यवस्था नभएकाले उदासीनता देखिएको छ । संघीय संसद्का समितिहरूबीच कार्यक्षेत्रमा दोहोरोपना रहेकाले एउटै विषयमा फरकफरक निर्देशन जारी भएको अवस्था र यसका कारण निर्देशन कार्यान्वयनमा सरकार पन्छिने परिस्थति छ । राष्ट्रिय सभामा पेस भएका विधेयक दफावार छलफलका लागि सबै समितिमा आउने प्रक्रिया नरहेकाले कानुन निर्माणको प्रक्रियाबाट समिति वञ्चित हुनुपरेको छ ।प्रभावकारी रूपमा समिति सञ्चालन गर्न स्रोतसाधन र भौतिक पूर्वाधारको अभाव छ । संसद् सचिवालयमा अध्ययन अनुसन्धानको पाटो कमजोर रहेका कारण समिति पूर्ण रूपमा अन्य निकायका तथ्यांकमा निर्भर हुनुपरेको छ । समितिको स्थलगत अध्ययन, अनुगमन र निरीक्षण कार्यक्रमका लागि प्राप्त बजेट र खर्च सम्बन्धी व्यावहारिक मापदण्ड नहुँदा अनुगमनको पक्ष कमजोर हुन पुगेको छ । समितिमा आवश्यक स्रोतसाधन र दक्ष जनशक्तिको पनि अभाव छ । समितिको अबको कार्यभार राष्ट्रिय सभा नियमावलीमा सरकारका निकायहरू समितिप्रति बढी जिम्मेवार हुने गरी मन्त्रालय एवं निकायगत कार्यविभाजनको व्यवस्था गर्नुपर्नेछ । समितिको जारी निर्देशन कार्यान्वयन गर्न नैतिक नभई कानुनी बाध्यता हुने व्यवस्था गर्नुपर्ने देखिन्छ ।समितिको कार्यक्षेत्र अन्तर्गतका विधेयकमाथिको दफावार छलफल सोही समितिमा हुने गरी नियमावलीमा संशोधनका लागि आवश्यक पहल गर्नु पनि समितिको अबको मुख्य कार्यभारमध्ये हो । समितिका कार्यक्षेत्रमा दोहोरोपन नहुने गरी व्यवस्था मिलाउनुपर्ने, समितिका लागि प्रविधिमैत्री सभा कक्ष निर्माणका साथै समिति सचिवालयलाई पर्याप्त आर्थिक एवं प्राविधिक स्रोतसाधन तथा दक्ष जनशक्तिको व्यवस्था गर्नुपर्ने दायित्व छ ।समितिका निर्देशन तथा समितिमा सरकारी पक्षले गरेका प्रतिबद्धता कार्यान्वयनको अवस्थाबारे अनुगमन तथा मूल्यांकन गरी सरकारी निकायलाई थप जवाफदेह बनाउनु अर्को प्रमुख कार्यभार हो । कार्यक्षेत्रमा दोहोरोपना देखिएका समितिहरूबीच संयुक्त बैठक बस्ने अभ्यास र हरेक मन्त्रालयमा संसदीय डेस्क स्थापना गरी समिति र मन्त्रालयबीच निरन्तर संवाद तथा समन्वय प्रक्रियाको थालनी गर्नु पनि आवश्यक छ । रावल थापा राष्ट्रिय सभाको राष्ट्रिय सरोकार तथा समन्वय समितिकी सभापति हुन् ।"
ट्रुडो नेपाल आउँदै,"काठमाडौं (कास) विश्वव्यापी सार्वजनिक मामिलासम्बन्धी अमेरिकी कार्यवाहक सहायक विदेशमन्त्री एलिजाबेथ केनेडी ट्रुडो बुधबार नेपाल आइपुग्दै छिन् । ट्रुडोले नेपालसँगै यूएई, उज्वेकिस्तान र किर्गिस्तानको भ्रमण गर्ने अमेरिकी विदेश मन्त्रालयले जानकारी दिएको हो । उनी १२ दिने भ्रमणमा निस्किएकी हुन् । भ्रमणमा द्विपक्षीय सम्बन्ध र रुस र चीनबाट फैलाइएका गलत सूचनाको प्रतिवाद गर्ने विषय प्राथमिकतामा परेको मन्त्रालयले जनाएको छ । अफगानिस्तानमा अमेरिकी सहयोग, सामाजिक समता, प्रेस स्वतन्त्रता र जलवायु परिवर्तनका मुद्दामा पनि द्विपक्षीय कुराकानी हुने जनाइएको छ । ट्रुडोले भ्रमणका क्रममा नेपालका अल्पसंख्यक समुदायका अभियन्ता, मिडिया प्रतिनिधिलगायतसँग अन्तरक्रिया गर्ने कार्यक्रम छ । उनले काठमाडौंमा अमेरिकी राजदूत सांस्कृतिक संरक्षण कोषअन्तर्गतका कार्यक्रम सञ्चालन भएका क्षेत्रको भ्रमणसमेत गर्नेछिन् ।"
दुई नम्बरीको ट्रेलर रिलिज,"काठमाडौं (रासस) आगामी सातादेखि प्रदर्शनको तयारीमा रहेको निर्देशक दीपेन्द्र लामाको फिल्म दुई नम्बरी को ट्रेलर रिलिज भएको छ । फिल्म युनिटले राजधानीमा पत्रकार सम्मेलनसँगै ट्रेलर रिलिजको घोषणा गरेको हो । फिल्ममा दयाहाङ राई, सौगात मल्ल र उपासना सिंह ठकुरीसँगै भुटानी अभिनेत्री उगेन छोदेनको मुख्य भूमिका छ । छोदेनले नेपाली फिल्ममा अभिनय गर्न पाउँदा खुसी लागेको बताइन् । नेपालमा पहिलो काममा नै राम्रो अनुभव भएको बताएकी उनले फिल्म छायांकनका क्रममा नेपाली भाषा पनि सिकेको सुनाइन् । फिल्ममा उनी भुटानबाट नेपाल घुम्न आएकी युवतीको भूमिकामा छिन् । निर्देशक लामाले गम्भीर विषयवस्तुलाई रमाइलो शैलीमा प्रस्तुत गरिएको बताए । यसले मित्रता र मायासँगै सामाजिक विषयवस्तुलाई उठान गरेको छ, उनले भने । फिल्ममा बुद्धि तामाङ पनि विशेष भूमिकामा छन् ।"
१० कृति विमल पुरस्कारको छनोटमा,"सुनसरी (कास) कवि विमल गुरुङ कृति पुरस्कार२०७८ का लागि छनोट सूचीमा १० पुस्तक परेका छन् । धरानस्थित कवि विमल गुरुङ स्मृति पुस्तकालयले मंगलबार सूची सार्वजनिक गरेको हो । पुरस्कारका लागि गत वर्ष ४० जना साहित्यकर्मीका कृति दर्ता भएका थिए । त्यसमध्येका १० कृतिको सूची पुरस्कार समितिलाई निर्णायक समितिले उपलब्ध गराएको हो । पुस्तकालयका अध्यक्ष पूर्णबहादुर गुरुङका अनुसार अब उक्त सूचीबाट पुरस्कारका लागि छनोट गरिनेछ । आगामी कात्तिक १९ मा हुने कवि विमलको ५१ औं जन्मजयन्ती तथा ३१ औं राष्ट्रिय कविता महोत्सव२०७९ को समारोहमा पुरस्कार वितरण गरिनेछ । पुरस्कारमा सम्मानपत्र र नगद राशि २ लाख रुपैयाँ छ । उत्कृष्टमा छनोट भएका कृतिमा कविता संग्रह प्रणय शंकरको काँसभाँडा, निर्मल तामाङको जब हावा चल्छ, काङमाङ नरेश राईको तेप्लायु, दीपा मेवाहाङ राईको यादको सन्दुक, उपन्यास कविता राईको गुरु, विशाल विश्वकर्माको दार्जिलिङ भर्सेस दार्जिलिङ, बसन्त बस्नेतको उपन्यास महाभारा, कथा संग्रह दिलीप वान्तवाको ताल्चा, सुनीता राई कन्दङ्वाको तिउरी, र अर्जुनबाबु माबुहाङ र अमित थेबे मिहाङको इतिहास पुस्तक सिरिजङ्गा, फाल्गुनन्द र इमानसिंहका लेखोट रहेको अध्यक्ष गुरुङले बताए ।"
देउडामा सुखदुःख,"(अछाम)  आई गए जात्राका मैना, बोल मैना बोलदिल मिले संसारै आफ्न, दुःखी मन त खोलराम हेर्नु कृष्ण जात्रा, जन्त जानु तोलीको बुझ्दो मनका लहर, कैकी भनु खोलीचाडपर्वको मौसम । गाउँबेंसी सबैतिर मेला जात्रा । प्रायः सुनसान हुने पहाडका गाउँबस्तीमा चाडपर्वसँगै चहलपहल छ । यतिबेला अछामका धेरै ठाउँमा देउडा गीतका भाका गुन्जिरहेका छन् । केहीमा खुसीमा छ, केहीमा पीर । देउडा खेल्नु अवसर पनि हो । देउडा, न्याउले, रतेडी यी शब्द सुदूर तथा कर्णालीका महिलाहरूका लागि मनको वह पोख्ने माध्यम पनि हुन् । दुःख पाएकाहरूले अझै पनि मेलापात, घाँसदाउरा, पानी पँधेरो, खेतबारी जाँदा यस्तै मार्मिक भाका हाल्दै गाउँछन् । गोठालो जाँदा नै किन नहोस् अथवा महिनावारी भएर सबै छोरीहरू एउटै गोठमा बसेर यस्तै देउडा दोहोरी गाएर रात बिताउने गर्छन् । देउडा गीतमा मनोरञ्जन मात्रै छैन, पीडा पनि छन् । ठाडी भाका, न्याउले, देउडा दोहोरीको माध्यमबाट धेरैजसो सुखदुःख का भाव व्यक्त गर्दछन् । विवाह, व्रतबन्ध र शुभकार्यमा रत्यौली खेलेर यहाँका महिला रमाइलो गर्छन् । मेलापातमा दुःख र व्यथालाई पनि ठाडी भाकाको माध्यमबाट प्रस्तुत गर्दछन् । जुन भन्दा तेपाया राम्डा, तारा किरीकिटी ।दूध भनी लायाको माया, किन छिरबिटी ।।मंगलसेन५ की धना बोहरा गाउँघरमा विवाह, व्रतबन्धमा देउडा दोहोरी खेल्छिन् । देउडामा प्रयोग हुने सबै शब्दले अर्थ दिने उनी बताउँछिन् । उनका अनुसार जुन भन्दा तेपाया राम्डा, तारा किरीकिटी यहाँ जूनभन्दा टलक्क टल्किने चन्द्रमालाई तेपाया नाम दिइएको छ । जसले प्रेमसम्बन्धमा कुनै पनि दाग छैन भन्ने अर्थ दिएको छ । तारा सानो हुने भएकाले खासै चम्किलो हुँदैन भन्ने अर्थ दिएको छ । दूध भनी लायाको माया, किन छिरबिटी दूधलाई पवित्र मान्ने गरिन्छ । कुनै प्रेमिल जोडीले सुरुमा गाँसेको सम्बन्ध दूधजस्तै पवित्र भएको र समाजमा आउने हरेक बाध्यताले गर्दा प्रेम जोडीले मूर्तरूप दिन नसक्दा सम्बन्ध यत्रतत्र भएको कुरालाई देखाउन खोजिएको छ । सुदूर र मध्यपश्चिमका विभिन्न जिल्लामा विवाह व्रतबन्धमा अनिवार्य रूपमा खेलिने देउडा पछिल्लो समयमा विकृतितिर बढी ढल्किन थालेको उनको भनाइ छ । अछामका धेरैजसो घरबाट पुरुषहरू कमाउन भारत जाँदा उताबाट देउडा गीतमै चिठी आउने गरेको धना स्मरण गर्छिन् । कामको खोजीमा परदेस गएकाले देउडा गीतमार्फत दःुख सुनाउने गरेको उनी बताउँछिन् । अहिले प्रविधिको विकास भएसँगै चिठीको जमानासँगै देउडाप्रतिको मोह पनि घटेको छ ।आउने कोइ नाइ जाने कोइ नाइ, क्या कराउँछै काग ।प्रदेशी हुँ प्रदेशै छु, प्रदेश मेरा भाग ।धना अर्थ्याउँछिन् काग करायो भने कुनै खबर ल्याएको बुझिन्छ भने परदेशीले विरानो ठाउँमा मेरो को आउँछ र खाली किन कराउँछस् भनेर कागलाई प्रश्न सोधिएको बुझिन्छ । अहिले गाउँघरमा विवाह, व्रतबन्धमा खेलिने रत्यौली पनि हराउने संघारमा पुगेको उनको ठहर छ । हाम्रा परम्परागत संस्कृतिमा परिवर्तन हुँदैन । भाका हाल्न जान्ने घट्दै छन् । छिट्टै हराएर जाने पो हो कि जस्तो लाग्छ, धनाले भनिन्, अहिलेका छोराछोरीले देउडाका बारेमा चासो लिँदैनन् । यो दुःखद् पक्ष हो ।"
चार युक्रेनी क्षेत्रमा जनमतसंग्रह,"एजेन्सीहरू (किभमस्को)  रुसमा गाभिने वा युक्रेनमै रहने निर्क्योल गर्न युक्रेनका चार क्षेत्रमा घोषणा गरिएको जनमतसंग्रह मंगलबार सकिएको छ । रणनीतिक हिसाबले महत्त्वपूर्ण मानिएका युक्रेनका दक्षिण पूर्वी क्षेत्रहरू लुहान्स्क, डोनेत्स्क, जापोरिजिया र खेर्सनमा गत शुक्रबारदेखि मतदान सुरु भएको थियो । मतदान ५ दिनसम्म चलेको छ ।अमेरिका, युरोपेली युनियनलगायत पश्चिमा शक्तिले क्रिमियाको जस्तै यो पटकको जनमतसंग्रहलाई यसअघि नै अवैधानिक भनिसकेका छन् । तर, रुसले भने मतगणनाबाट प्राप्त नतिजाकै आधारमा अघि बढ्ने दाबी गरेको छ । मतदान प्रक्रिया, सुरक्षाकर्मी र मतदान कर्मचारीलाई घरघरमा खटाई रुसको पक्षमै मत दिन दिइएको दबाब, मतदान कार्य थाल्नुअघि मतदानस्थलमा बजाइएको रुसी राष्ट्रिय गानलगायत कारण जनमतसंग्रह सामान्य औपचारिकता मात्र रहेको पश्चिमा मिडियाहरूले दाबी गरेका छन् ।सामाजिक सञ्जालमा सार्वजनिक भिडियोहरूमा मतदानस्थलमा रुसी राष्ट्रिय गान बजाएर मात्र मत दिने कार्य थालिएको देख्न सकिन्छ । जापोरिजियाको इनेरहोदरका प्रत्येक घरमै पुगेर रुसी सैनिक र मतदान कर्मचारीहरूले रुसको पक्षमा मत दिन दबाब दिइएको पाइएको समाचारहरूमा उल्लेख छ । मतदानमा सहभागी नहुने सबै व्यक्ति हाम्रो नजरमा हुनेछन्, त्यस्तो पाइएमा फेरि हामी उनीहरूको घरसम्म आउनेछौं भन्नेसम्मको धम्की दिइएको थियो । जो हाम्रा लागि निकै त्रासदीपूर्ण थियो, एक स्थानीयको भनाइ उद्धृत गर्दै बीबीसीले लेखेको छ ।मतदानमा सहभागी नभए जागिर जानेसम्मको चेतावनी दिइएको ती स्थानीयले बताएका छन् । मतदान बहिष्कार गर्न सक्ने र विपक्षमा भोट हाल्ने अवस्था नै थिएन । उनीहरूले हामीलाई मतपत्र दिएका थिए र त्यसमा म रुसको अधिनस्थ हुन तयार छु भन्ने पक्षमै भोट हाल्नुपर्ने थियो । यदि त्यसो नभएमा हामीले हाम्रो जागिर गुमाउनुपर्थ्यो, ती व्यक्तिले भनेका छन् ।यसअघि सन् २०१४ मार्चमा पनि रुसले युक्रेनी क्षेत्र क्रिमियालाई यही प्रक्रियाबाट अधीनस्थ गरेको थियो । त्यतिबेला ९५५ प्रतिशतले रुसमै समाहित हुने मत दिएका थिए ।स्वघोषित जनमतसंग्रह सकिएकाले रुसले लुहान्स्क, डोनेत्स्क, जापोरिजिया र खेर्सनलाई पनि केही दिनभित्रै अधीनस्थको घोषणा गर्न सक्ने बेलायती रक्षा मन्त्रालयले दाबी गरेको छ । रुसी राष्ट्रपति भ्लादिमिर पुटिनले आगामी शुक्रबार रुसी संसद्लाई सम्बोधन गर्दै छन् । उक्त सम्बोधनका क्रममा पुटिनले जनमतसंग्रहको हवाला दिँदै चारवटै युक्रेनी क्षेत्र रुसमै गाभिने घोषणा गर्ने पूर्ण सम्भावना रहेको बेलायती रक्षा मन्त्रालयले मंगलबार विज्ञप्तिमार्फत दाबी गरेको हो ।मन्त्रालयले क्रेमलिनले मतपरिणम यसअघि तय गरिसकेको र जनमतसंग्रहलाई युक्रेनी क्षेत्रलाई अवैध रूपमा हडप्ने एक साधनको रूपमा प्रयोग गरेको रुपमा पनि अर्थ्याएको छ । जनमतसंग्रहलाई युक्रेन र अन्य पश्चिमा राष्ट्रहरूले पनि अवैध भन्दै आएका छन् । यदि रुसले युक्रेनी भूमिलाई अधीनस्थ गरे त्यसलाई कदापि स्वीकार नगर्ने पनि उनीहरूले स्पष्ट पारिसकेका छन् ।रुसी नेताहरू निश्चित रूपमा विश्वस्त छन् कि युक्रेनी क्षेत्र रुसमा विलयको घोषणाले विशेष सैन्य कारबाहीलाई पुष्टि गर्नेछ र थप संघर्षका लागि मुलुकभरबाट समर्थन प्राप्त गर्न बलियो आधार दिनेछ, मन्त्रालयले भनेको छ । राष्ट्रपति पुटिनले गत बुधबार युक्रेनमा युद्धलाई तीव्रता दिन थप ३ लाख अतिरिक्त सैनिक परिचालन गर्ने घोषणापछि रुसभित्रै त्यसको विरोध भइरहेको छ भने युद्धमा सामेल हुनुपर्ने भन्दै मुलुक छाड्नेहरूको ठूलो भीड रुसी सीमाक्षेत्रमा देखिएको छ । तर, रुसी नागरिकमा युद्धलाई लिएर बढ्दो जारुकता र पुटिनको पछिल्लो घोषणाको विरुद्धमा उठेको जनआवाजले रुसी नेताहरूको उक्त विश्वासलाई कमजोर पार्ने पनि बेलायती रक्षा मन्त्रालयले दाबी गरेको छ ।२९ लाख सैनिक रहेको रुसमा अहिले ९ लाख मात्रै सक्रिय सेवामा छन् । यसअघि कुनै पनि समय सैन्य सेवामा रहेका करिब २० लाख जगेडा सैनिकमध्ये अहिले ३ लाख जनालाई सेवामा फिर्ता बोलाई युक्रेमाथिको युद्धमा परिचालन गर्न लागिएको छ । सरकारको घोषणाअनुरूप युद्धमा सामेल हुन नपरोस् भनेर हजारौं रुसी नागरिक परिवारसहित नै मुलुक छोडिरहेका छन् । रुसी सञ्चारमाध्यमहरूका अनुसार जर्जिया र मंगोलिया प्रवेश गर्न हजारौं सवारीसाधन सीमाक्षेत्रमा लाम लागेका छन् ।आइतबार जर्जिया प्रवेश गर्न ३ हजारभन्दा बढी सवारीसाधन करिब ४८ घण्टादेखि सीमाक्षेत्रमा लाममा थिए । हवाई यात्रा गर्दै बाहिरिनेको चाप पनि रुसी उड्डयन प्राधिकरणले थेग्न नसकेको समाचारहरूमा जनाइएको छ । सामान्य अवस्थाभन्दा करिब ५ गुणा महँगो हवाई टिकट खरिद गरेर भए पनि धेरै रुसी नागरिकले मुलुक छाडेका छन् । क्रेमलिनले सोमबार रुसी सीमा सिल गर्ने हालसम्म कुनै निर्णय नभएको स्पष्ट पारेको छ ।गत फेब्रुअरी २४ बाट रुसले युक्रेनमाथि सैन्य कारबाही थालेको हो । त्यसयता करिब ४० हजार रुसी नागरिक जर्जियाको राजधानी टिब्लिसी पुगिसकेको त्यहाँको सरकारी तथ्यांक उद्धृत गर्दै समाचार एजेन्सी रोयटर्सले जनाएको छ ।"
२४ सय प्रदर्शनकारी पक्राउ,"राष्ट्रपति भ्लादिमिर पुटिनको घोषणाको विरोधमा राजधानी मस्कोमा लगातार विरोध प्रदर्शन भइरहेको छ । हालसम्म त्यस्ता प्रदर्शनमा सहभागी करिब २४ सय प्रदर्शनकारीलाई पक्राउ गरिसकिएको रिपोर्ट प्राप्त भएको संयुक्त राष्ट्रसंघले जनाएको छ । ठूलो संख्यामा आन्दोलनकारी पक्राउ गरी अझै नियन्त्रणमा राखिएको सम्बन्धमा राष्ट्रसंघले गहिरो चिन्ता पनि व्यक्त गरेको छ । राजधानी मस्कोसहित मुलुकका विभिन्न क्षेत्रबाट २ हजार ३ सय ७७ जना पक्राउ परिसकेका छन्, राष्ट्रसंघीय मानवअधिकार संगठनको कार्यालयकी प्रवक्ता रविना सामदसनीले जेनेभामा सञ्चारकर्मीहरूसँग भनेकी छन्, अझै कति व्यक्ति प्रहरी नियन्त्रणमा छन् भन्ने यकिन भएको छैन । स्वतन्त्र रुसी मानव अधिकार मिडिया प्रोजेक्ट ओभीडीइन्फोका अनुसार मुलुकका ३२ सहरबाट नियन्त्रणमा लिइएकामध्ये अझै ७ सय २६ जनालाई रिहा गरिएको छैन । त्यसको झन्डै आधा संख्यामा आन्दोलनकारीलाई मस्कोका विभिन्न जेलहरूमा राखिएको छ ।"
रुसयुरोप ग्यास पाइपलाइनमा चुहावट,"बर्लिन (एजेन्सी) रुसबाट युरोपसम्म आपूर्ति हुने २ वटा प्राकृतिक ग्यास पाइपलाइनमा चुहावट भएको छ । रुसी बन्दरगाह शहर सेन्ट पिटर्सबर्गबाट नर्ड स्ट्रिम१ र नर्ड स्ट्रिम२ गरी दुई वटा पाइपलाइन प्रणालीमार्फत जर्मनीसम्म ग्यास आपूर्ति हुन्छ । बाल्टिक समुद्र हुँदै जाने करिब १२ सय किलोमिटर लामा ति पाइपलाइनका ३ स्थानमा चुहावट भएको हो ।नर्ड स्ट्रिम१ मा सोमबारदेखि दुई फरक स्थानबाट ग्यास चुहावट भइरहेको छ । मंगलबार नर्ड स्ट्रिम२ पाइपलाइनबाट पनि ग्यास चुहावट भई समुद्रमा भुल्काहरू देखिएको डेनिस अधिकारीहरूले जनाएका छन् । उक्त स्थान डेनमार्कको बोर्नहमस्थित तटीय क्षेत्रनजिक पर्छ । समुद्रमा उठेको ग्यासको भुल्का हेर्दा पाइपलाइनमा ठूलो प्वाल परेको हुने आकलन गर्न सकिन्छ, डेनिस विद्युत् प्राधिकरण प्रमुखले रोयटर्ससँगको कुराकानीमा भनेका छन्, चुहावट केही दिन या सातासम्मै हुनसक्छ ।रुसले बनाएका यी दुवै पाइपलाइन प्रणाली अहिले चालु अवस्थामा छैनन् । नर्ड स्ट्रिम१ अन्तर्गत पनि दुई वटा समानन्तर पाइपलाइन छन् । मर्मतका लागि भन्दै गत अगस्टदेखि रुसले यी पाइपलाइन बन्द गरेको छ । तर, दुवै पाइपलाइनमा ग्यास भने रहेको बताइएको छ ।नर्ड स्ट्रिम२ का सञ्चालकले सोमबार अपराह्न नै पाइपलाइनमा ग्यासको दबाब घटेको सूचना जारी गरेका थिए । त्यसको केही घण्टापछि नै ग्यास चुहावट भएको खबर बाहिरिएको हो । उक्त सूचनापछि डेनिस अधिकारीहरूले बोर्नहमको तटीय क्षेत्रमा रहेका पानीजहाजहरूलाई सतर्कता अपनाउन भनेका थिए । चुहावट भएको क्षेत्रबाट ५ नटिकल माइल वरपर पानीजहाज लैजान निषेध नै गरिएको छ ।ग्यास चुहावटको कारण भने हालसम्म खुलेको छैन । पाइपलाइन सञ्चालन गर्दै आएको कम्पनी नर्ड स्ट्रिम एजीले समुद्रमुनि पाइपलाइनमा एकैदिनमा अभूतपूर्व क्षति भएको जनाएको छ । कम्पनीले दुवै पाइपलाइन प्रणालीलाई पुनः यथास्थितिमै सञ्चालन गर्न कति समय लाग्छ भन्ने यकिन नभएको पनि स्पष्ट पारेको छ । चुहावटबारे जर्मन, डेनिस र स्विडिस अधिकारीहरूले पनि छानबिन थालेका छन् ।रुसयुक्रेन युद्ध सुरु भएपछि रुस र युरोपबिच चुलिएको ऊर्जा संघर्षमा यी दुवै पाइपलाइन केन्द्रविन्दुमा छन् । युक्रेनमाथि युद्ध छेडेसँगै त्यसको विरोधमा पश्चिमा राष्ट्रहरूले रुसमाथि विभिन्न प्रतिबन्ध लगाएका छन् । जसको विरोधमा रुसले ब्ल्याकमेल गर्दै युरोपमा ग्यास आपूर्ति कम गरेको युरोपेली संघले आरोप लगाएको थियो । उक्त आरोपको मस्कोले भने प्रतिवाद गर्दै आएको छ । हाल भएको ग्यास चुहावटलाई पनि रुसले पाइपलाइनमा तोडफोड गरी युरोपलाई तर्साउन खोजेको अपुष्ट स्रोत उल्लेख गर्दै जर्मन मिडियाहरुले दाबी गरेका छन् । डेनमार्ककी प्रधानमन्त्री मेटी फ्रेडेरिक्सनले भने तत्कालै कुनै निष्कर्षमा पुग्नु अति नै छिट्टो हुन जाने प्रतिक्रिया दिएकी छन् । तर, धेरै स्थानमा एकैसाथ चुहावट हुनुलाई संयोग मात्रै पनि मान्न नसकिने उनको भनाइ छ । क्रेमलिन प्रवक्ता दिमित्री पेस्कोभले घटनालाई लिएर गम्भीर ध्यानाकर्षण भएको बताएका छन् । यसबाट रुसले कुनै आक्रमण गर्नसक्ने सम्भावनालाई भने उनले खारेज गरिदिएका छन् ।"
खाद्यका खसीबोका बिक्री आजदेखि,"(काठमाडौं)  सरकारले सहुलियत दरमा बिक्री गर्ने खसीबोकाको मूल्य प्रतिकिलो ६७० रुपैयाँ तोकेको छ । बुधबारदेखि बिक्री गर्ने गरी प्रतिकिलो ६८० रुपैयाँ निर्धारण गरिएकामा खाद्य व्यवस्था तथा व्यापार कम्पनीले सहुलियतस्वरूप थप १० रुपैयाँ छुट दिएर ६७० रुपैयाँ तोकेको हो । उक्त मूल्य निजी व्यापारीले बिक्री गर्नेभन्दा प्रतिकिलो ४० रुपैयाँ सस्तो भएको कम्पनीका बिक्रीवितरण विभाग प्रमुख भीमबहादुर थापाले जनाए । बजारभाउ बुझेर मूल्य निर्धारण गरेका छौं । खरिद मूल्य, ढुवानी भाडा र केही प्रशासनिक खर्च जोडेर मूल्य तोकेका हौं, थापाले भने, खाद्यको मूल्य निजी व्यापारीहरूले तोक्नेभन्दा धेरै सस्तो छ । यसअघि सरकारले सहुलियत पसलबाट बिक्री हुने जिउँदो खसीबोका र च्यांग्रामा प्रतिकिलो १० रुपैयाँ छुट दिने घोषणा गरिसकेको छ । सोहीअनुसार खाद्यले निर्धारण गरेको बिक्री मूल्यमा थप १० रुपैयाँ छुट दिइएको हो । खाद्यले व्यापारीले तोक्नेभन्दा मूल्य सस्तो भएको बताइरहँदा गत वर्षको तुलनामा भने मूल्य प्रतिकिलो ३० रुपैयाँ बढाएको छ । खाद्यले गत वर्षको दसैंमा प्रतिकिलो ६४० रुपैयाँ मूल्य तोकेको थियो । गत वर्षको तुलनामा ढुवानी भाडा बढेकाले मूल्य पनि बढाउनुपरेको खाद्यको दाबी छ । निजी व्यापारीहरूले तोक्ने मूल्यको तुलनामा भने खाद्यको भाउ सस्तो नै रहेको थापाको भनाइ छ । चौपाया खरिदबिक्री सेवा संघले मंगलबार तराईको खसी प्रतिकिलो ७१० देखि ७५० रुपैयाँ तोकेको छ । लोकल खसी प्रतिकिलो ६८० देखि ७१० रुपैयाँ तोकेको छ । यस हिसाबले व्यापारिक खसीबोकाभन्दा खाद्यको सस्तो रहेको थापाको दाबी छ । खाद्यले च्यांग्राको मूल्य भने प्रतिकिलो १२६० रुपैयाँ निर्धारण गरेको छ । प्रतिकिलो १० रुपैयाँ छुटसहित उपभोक्तालाई प्रतिकिलो १२५० रुपैयाँमा बिक्री गर्ने खाद्यले जनाएको छ । संघले भने च्यांग्राको मूल्य प्रतिकिलो १३०० रुपैयाँ तोकेको छ । खाद्यका अनुसार खसीबोका किन्न जिल्ला प्राथमिक खरिद समिति हुन्छ । समितिमा प्रमुख जिल्ला अधिकारी, खाद्य, कृषि विकास र किसानसमेत सदस्य रहन्छन् । समितीले मूल्य निर्धारण गरेपछि सोही मूल्यमा खरिद हुन्छ । प्रशासनिक खर्च, ढुवानी खर्च जोडेर मूल्य निर्धारण गर्ने गरिएको खाद्य व्यवस्था तथा व्यापार कम्पनीको दाबी छ । बजारमूल्य हस्तक्षेप गर्ने उद्देश्यले कम्पनीले यसपालि २३ सय खसीबोकाच्यांग्रा किन्ने लक्ष्य राखेको छ । सोहीअनुसार खाद्यले मंगलबार २४३ वटा खसीबोका र च्यांग्रा भित्र्याएको थियो । बुधबार बिहानसम्म थप ६९१ वटा आइपुग्ने कम्पनीले जनाएको छ । दार्चुलाबाट २०६ वटा च्यांग्रा र मकवानपुरबाट ३७ खसीबोका आइसकेका छन्, कम्पनीका प्रादेशिक कार्यालय काठमाडौं प्रमुख ज्ञानु थापाले भनिन्, दाङ, हेटौंडा, धादिङलगायत क्षेत्रबाट आउने क्रम जारी छ । बुधबार बिहानसम्म थापाथली आइपुग्छन् । खाद्य कम्पनीसँगै व्यावसायिक संघसंस्थाले पनि दसैंलक्षित खसीबोका खरिद प्रक्रिया सुरु गरिरहेका छन् । संघले असोज १३ देखि उपत्यका भित्र्याइने चौपाया खरिदबिक्री सेवा संघका अध्यक्ष दीपक थापाले जनाए । अहिलेको बिक्री सामान्य अवस्थासरह नै हो । दसैंका लागि असोज १३ देखि भित्रिन सुरु हुन्छ । व्यापारीहरू सल्यान, सुर्खेत, बैतडी, डडेलधुरा, मकवानपुर, रामेछाप, इलाम, नुवाकोटलगायत जिल्ला गएका छन्, काठमाडौं चौपाया खरिदबिक्री प्रालिका सचिवसमेत रहेका थापाले भने, सबै तयारी अवस्थामा छन् । अपुग खसीबोका भारतबाट पनि आयात हुन्छन् । चाडबाडमा अभाव हुँदैन ।एक साताको दसैं बजारमा स्वदेशी उत्पादन ६० र भारतको ४० प्रतिशत आयात हुने उनले बताए । थापाका अनुसार यसपालिको दसैंमा करिब २५ हजारदेखि ३० हजार खसीबोका बिक्री हुने अनुमान छ । गत वर्षको दसैंमा करिब ४० हजार खसीबोका बिक्री भएका थिए । माग बढी भए तत्काल आयातसमेत गर्न सकिने संघले जनाएको छ । दसैंमा सस्तोमहँगोको कुरा मात्रै हो, खसीबोका अभाव हुँदैन, उनले भने । संघले मुस्ताङ र जाजरकोटबाट च्यांग्रा ल्याइने जनाएको छ । यसपालि च्यांग्रा महँगो छ, पहिलो लटमा १०००१२०० वटा ल्याउने योजना छ । उपभोक्ताको मागका आधारमा थप आयात पनि गर्न सकिन्छ, अध्यक्ष थापाले भने, यहाँ घाटा हुने देखिए पोखरामै बिक्री गर्छौं ।"
अध्यादेशमार्फत निजी क्षेत्रलाई बिजुली व्यापार अनुमति दिइँदै,"निजी क्षेत्रले आन्तरिक बजारमा मात्र नभई भारत र बंगलादेशलगायत क्षेत्रीय बजारमा समेत विद्युत् बेच्न पाउने गरी अनुमति मागिरहेको छ । निजी क्षेत्रका विभिन्न कम्पनीहरूले बिजुली व्यापारका लागि लाइसेन्स दिन माग गर्दै ऊर्जा मन्त्रालयमा निवेदनसमेत दिएका छन् । ऊर्जा मन्त्रालयका अनुसार विद्युत् व्यापारका लागि निजी क्षेत्रबाट हालसम्म ५ कम्पनीले निवेदन दिएका छन्, जसमा नेपाल इन्फ्रास्ट्रक्चर बैंक (निफ्रा), स्वतन्त्र ऊर्जा उत्पादकहरूको संस्था नेपाल (इप्पान) ले प्रवर्द्धन गरेको नेपाल पावर एक्सचेन्ज लिमिटेड (नेपेक्स), एसियन पावर ट्रेडिङ कम्पनी लिमिटेड, हिमालयन पावर ट्रेडिङ कम्पनी लिमिटेड र हिमालयन पावर ट्रेडिङ एन्ड एक्सचेन्ज कम्पनी लिमिटेड छन् । विद्युत् व्यापार अनुमति नपाए पनि नेपेक्सले यसअघि नै भारतको मनिकरन पावर लिमिटेडसँग अन्तरदेशीय विद्युत् व्यापार सम्झौता गरिसकेको छ ।निजी क्षेत्रलाई अन्तरदेशीय विद्युत् व्यापारको अनुमति दिने भन्दै सरकारले अन्तरदेशीय विद्युत् व्यापार निर्देशिका०७८ र विद्युत् व्यापार अनुमति कार्यविधि०७८ तयार पारेर जारी गर्ने तयारी गरेको थियो । तर कानुन मन्त्रालयले ऐनमै नभएको विषयमाथि निर्देशिका र कार्यविधि बनाउन नसकिने राय दिएपछि सरकारको योजना बीचमै रोकिएको थियो ।"
बोर्ड र नेप्सेको मिलेमतोमा एक्सचेन्जको तथ्यांक शुल्क चार गुणा बढाइयो,"धितोपत्रको कारोबार भएपछि उपलब्ध हुने तथ्यांक तथा जानकारी दिनेसम्बन्धी कार्यलाई व्यवस्थित गर्न नेप्सेले कार्यविधि बनाई लागू गर्न सक्ने र त्यसबापत केही शुल्क लिनुपर्ने भए बोर्डको स्वीकृतपछि दिन सकिने व्यवस्था छ, बोर्डले जारी गरेको विज्ञप्तिमा भनिएको छ, उक्त व्यवस्थाबमोजिम नेप्सेको तथ्यांक प्रयोगसम्बन्धी कार्यविधि ०७७ मा उल्लिखित शुल्क नेप्सेबाट स्वीकृतिका लागि बोर्डसमक्ष प्रस्ताव गरिएबमोजिम यथावत् नै रहने गरी स्वीकृत गरिएको जानकारी गराइन्छ । नेप्सेका प्रवक्ता मुराहरि पराजुलीले पनि तथ्यांक बिक्रीका लागि आफूहरूको सञ्चालक समितिले समयानुकूल दररेट तोकेर स्वीकृतिका लागि धितोपत्र बोर्डमा पठाएको र सोही दर बोर्डले स्वीकृत गरिदिएको बताए । बोर्डबाट स्वीकृत भएपछि नेप्सेको सञ्चालक समितिको निर्णयअनुसार उक्त कार्यविधि लागू भइसकेको उनले जनाए । बोर्ड र नेप्सेले आआफ्नो दाबी पेस गरे पनि शुल्क बढाउने निर्णय समग्र लगानीकर्ता र बजारको हितविपरीत भएको जानकारहरू बताउँछन् । तथ्यांक सकेसम्म न्यूनतम मूल्यमा उपलब्ध गराउनुपर्नेमा उच्च मूल्य निर्धारण गरेर आम नागरिक सूचनाबाट वञ्चित गर्ने प्रयास भएको राष्ट्र बैंकका पूर्वकार्यकारी निर्देशक वा पुँजीबजार विज्ञ गोपाल भट्टले बताए । नेपाल राष्ट्र बैंकले त्यतिधेरै महत्त्वपूर्ण तथ्यांक निःशुल्क उपलब्ध गराउँछ । केन्द्रीय तथ्यांक विभागले पनि धेरै तथ्यांक निःशुल्क उपलब्ध गराउँछ । सीमित तथ्यांकका लागि मात्र सामान्य शुल्क लिन्छ, उनले भने, सेबोनले तथ्यांक बिक्रीका लागि महँगो शुल्क तोकेर ठीक गरेन । सर्वसाधारणलाई सूचनाको पहुँचबाट वञ्चित गर्ने काम भयो । तथ्यांकको सही उपयोगका लागि शुल्क तोक्नु राम्रो भए पनि धेरै शुल्क तोक्दा आम नागरिकले सूचना नपाउने जोखिम रहने उनको भनाइ थियो । तथ्यांक निःशुल्क गर्नुहुँदैन । तर यसैलाई कमाउने भाँडो बनाउनु हुँदैन, उनले भने, यस्तै हो भने अनुसन्धानकर्ता, शिक्षक, विद्यार्थी, लगानीकर्तालगायतले ऋण लिएर तथ्यांक किन्नुपर्ने अवस्था आउँछ । पुँजीबजार सूचनामा आधारित भएकाले छिटो, सुलभ र सहज तरिकाले धेरैभन्दा धेरै नागरिकसमक्ष पुर्याउनुपर्नेमा बोर्डले महँगो शुल्कका लागि अनुमति दिएर नागरिकलाई सूचनाको हकबाट वञ्चित गर्न खोजेको एक ब्रोकरले बताए । नेप्सेले जारी गरेको तथ्यांक प्रयोगसम्बन्धी कार्यविधिमा तथ्यांक उपयोगकर्तालाई विभिन्न पाँच वर्गमा विभाजन गरेर फरक फरक शुल्क तोकिएको छ । जसअनुसार बैंक वित्तीय संस्था, इन्भेस्टमेन्ट कम्पनी तथा वित्तीय विश्लेषक कम्पनी, तथ्यांक वितरक कम्पनी, वित्तीय औजार विकासकर्ता कम्पनी आदिको व्यापारिक तथा पुनः वितरण कम्पनी, सञ्चारमाध्यमको समाचार प्रयोजनका लागि, गैरव्यापारिक शैक्षिक तथा अनुसन्धानात्मक प्रयोग (विश्वविद्यालय, कलेज, गैरनाफामूलक अनुसन्धानात्मक संस्थाहरू) आदिका लागि र तथ्यांक प्रयोगकर्ता विदेशी कम्पनी भए भन्ने उल्लेख छ । यी पाँच वटै शीर्षकमा तोकिएको शुल्क यसअघि नेप्सेले निर्धारण गरेकोभन्दा बढी छ । यसरी तथ्यांक बिक्रीको शुल्क बढाउनुको औचित्य नेप्से र बोर्डले पुष्टि गर्न नसक्ने जानकारहरू बताउँछन् ।"
विमान कम्पनीले खोजे घाटा पूर्तिको सुनिश्चितता,"(पोखरा)  रिट्ठेपानी डाँडा कटान र ल्यान्डफिल साइट सार्नेबाहेक पोखरा अन्तर्राष्ट्रिय विमानस्थल तयारी अवस्थामा छ । नागरिक उड्डयन प्राधिकरणले जनवरी १ बाट विमानस्थल सञ्चालनमा ल्याउने बताइसकेको छ । प्राधिकरणले भने विमानस्थलको बिजनेस प्लान तयार गरिसकेको छैन । गण्डकी प्रदेश सरकारले विमानस्थल सञ्चालनको तयारीमा चासो देखाएको छ । प्रदेश सरकार र पर्यटन व्यवसायीले पोखरामा अन्तर्राष्ट्रिय उडान गर्न विमान कम्पनीको ढोका ढक्ढक्याएका छन् । विश्व पर्यटन दिवसको मेसोमा मंगलबार गण्डकीको पर्यटन, उद्योग, वाणिज्य तथा आपूर्ति मन्त्रालयले अन्तर्राष्ट्रिय उडान भर्ने विमान कम्पनीका नेपालस्थित प्रतिनिधिलाई पोखरा बोलायो । मन्त्रालय, पर्यटन व्यवसायीको छाता संस्था पोखरा पर्यटन परिषद् र पर्यटन बोर्डले पोखरा अन्तर्राष्ट्रिय विमानस्थल र विश्व पर्यटन बजार विषयक अन्तर्क्रिया गरे । त्यसअघि विमान कम्पनीका प्रतिनिधिले निर्माणाधीन विमानस्थलको अवलोकन गरेका थिए । विमान कम्पनीका प्रतिनिधिले पोखराबाट अन्तर्राष्ट्रिय उडान गर्दा हुन सक्ने घाटा पूर्तिको सुनिश्चितता खोजे । भैरहवाको गौतम बुद्ध अन्तर्राष्ट्रिय विमानस्थलमा अल जजिरा एयरवेजले घाटा बेहोरेर अन्तर्राष्ट्रिय उडान गरिरहेको अवस्थामा पोखरामा पनि उक्त आशंका गरिएको हो । पोखराबाट अन्तर्राष्ट्रिय उडान गर्दा विमान कम्पनीले लागत र लाभको विश्लेषण गर्ने बोर्ड अफ एयरलाइन्स रिप्रिजेन्टेटिभ्स इन नेपाल (बार्न) का अध्यक्ष जनक कालाखेतीले बताए । जहाज सञ्चालन गर्दा कति कमाइन्छ भन्ने महत्त्वपूर्ण हुन्छ, उनले भने, कति दिनसम्म घाटा बेहोर्ने ? घाटा हुँदाको अवस्थामा पूर्तिको सुनिश्चितता हुनुपर्छ । भैरहवामा ग्राउन्ड ह्यान्डलिङ मा ५० प्रतिशत छुट दिइएको र उक्त व्यवस्था पोखरामा पनि हुने निश्चित भए पनि यात्रु ल्याउनतर्फ सरकारले बढी जोड दिनुपर्ने कालाखेतीको भनाइ छ । विदेशमा अन्तर्राष्ट्रिय उडान भरेबापत मार्केटिङ फन्ड दिने व्यवस्था छ, नेपालमा पनि त्यो लागू हुनुपर्छ, उनले भने, नयाँ विमानस्थलमा विमान कम्पनीले ल्याउने उपकरणमा पनि भन्सार छुटको व्यवस्था हुनुपर्छ । अहिले मुख्य समस्या इन्धनको मूल्य वृद्धि भएको र आन्तरिक उडानमा समेत विदेशीले डलरमा भाडा तिर्नुपर्दा पर्यटक अन्तै मोडिएको उनले उल्लेख गरे । विमानस्थल सञ्चालनका लागि प्रमुख कुरा यात्रु आवश्यक हुने भएकाले पोखरामा पर्यटक भित्र्याउन सरकार र निजी क्षेत्रले योजना बनाउनुपर्ने बार्नका उपाध्यक्ष भोलाविक्रम थापा बताए । सरकारले विमानस्थल बनाइदियो अब पोखरालाई अन्तर्राष्ट्रिय बजारमा चिनाउन निजी क्षेत्रले भूमिका खेल्नुपर्छ, उनले भने, पोखरा साहसिक र धार्मिक पर्यटनको हब भएकाले पनि सम्भावना धेरै छ । पोखराबाट अन्तर्राष्ट्रिय उडान गर्ने पहिलो दायित्व नेपाल एयरलाइन्सकै भएको उनको तर्क छ । पोखराको रनवे २ हजार ५ सय मिटरको भएकाले यहाँ एयरबस ३२० र बोइङ ७३७ स्तरका जहाजले मात्रै उडान भर्ने हुन्, उनले भने, त्यसैले अब साना जहाज चलाउने अन्तर्राष्ट्रिय विमान कम्पनीको ढोका सरकारले ढकढक्याउनुपर्छ । घाटा भयो भने हामी बेहोर्छौं पनि भन्नुपर्छ ।विमानस्थल सञ्चालनमा आएपछि काठमाडौंको ट्राफिक चोप पोखराले थेग्ने पर्यटन बोर्ड पोखरा कार्यालयका प्रमुख काशीराज भण्डारीको भनाइ छ । विमानस्थल सञ्चालनपछि मुख्य बजार भारत र चीन नै भए पनि दक्षिण पूर्वी र मध्य पूर्वी एसियाका देश बढी सम्भावनायुक्त भएको उनले बताए । विमानस्थल तयार गर्न अर्बौं खर्च भएको छ, उनी भन्छन्, यसलाई नाफामा लैजान वैदेशिक रोजगारीमा जाने कामदार बोकेर मात्रै पुग्दैन । पर्यटक ल्याउन प्रचारप्रसारमा पनि खर्च गर्नुपर्छ । पोखराबाट अन्तर्राष्ट्रिय उडान भर्न विमान कम्पनीलाई सरकारले सुविधा दिनुपर्ने पोखरा पर्यटन परिषद्का अध्यक्ष पोमनारायण श्रेष्ठको भनाइ छ । विमान कम्पनीलाई केके सुविधा दिन सकिन्छ दिनुपर्छ, उनले भने, यसका लागि प्रदेश सरकारले पहल गर्ने ठाउँमा गर्नुपर्छ ।"
अर्थ संक्षेप,"बजारमा साओमीको स्मार्ट एअर फ्राएर कास (काठमाडौं) स्मार्टफोन र स्मार्ट टीभी ब्रान्ड मी नेपालले साओमी स्मार्ट एअर फ्राएरसँगै स्मार्ट टीभीको लाइनअप सार्वजनिक गरेको छ । स्मार्ट टीभी लाइनअपमा रेडमी स्मार्ट टीभी एक्स सिरिजअन्तर्गत एक्सएल अनुभव प्रदान गर्ने रेडमी स्मार्ट टीभी एक्स ४३, रेडमी स्मार्ट टीभी एक्स ४३ फुल एचडी, मी टीभी ५एक्स ४३, साओमी टीभी एक्स सिरिज एक्स ५५ र मी टीभी ५ ए ४३ र मी क्यूएलईडी टीभी ७५ छन् । साओमी स्मार्ट एअर फ्राएरको मूल्य १२ हजार ४९९ रुपैयाँ रहेको कम्पनीले जनाएको छ । यस्तै प्रिमियम स्मार्ट रे फ्ल्यागसिप टीभी मी क्यूएलईडी टीभी ७५ ले घरमै थिएटरको अनुभव दिने साओमी नेपालका कन्ट्री जनरल म्यानेजर अमितकुमार पन्डाले बताए । यसको मूल्य २ लाख ९९ हजार ९९९ रुपैयाँ रहेको कम्पनीले जनाएको छ । पोसमा कारोबार गर्दा एनएमबीका ग्राहकलाई छुटकाठमाडौं (कास) एनएमबी बैंकले आफ्ना ग्राहकलाई कार्ड, मोबाइल बैंकिङ छुट र क्यासब्याक सुविधा दिने भएको छ । दसैंतिहारलाई लक्ष्य गरी दुई हजार रुपैयाँसम्मका छुट सुविधा ल्याइएको बैंकले जनाएको छ । यसका लागि बैंकले बडादसैंमा बडा डिजिटल धमाका नामक योजना सार्वजनिक गरेको छ । इभो स्टोर, सीजी, आईएमएस स्मार्ट, हिम इलेक्ट्रोनिक्स, योयोसो, ग्यापु (अनलाइन) र सस्तो डिल (अनलाइन) सँग सहकार्य गरेसँगै बैंकका ग्राहकले छुट पाउने भएका हुन् । डेबिट कार्ड र क्रेडिट कार्ड प्रयोगकर्ताले क्रमशः १० प्रतिशत वा तीन सय रुपैयाँ क्यासब्याक र २० प्रतिशत वा ५ सय रुपैयाँसम्म क्यासब्याक पाउने बैंकले जनाएको छ । बैंकका ग्राहकले ईएनएमबी एपबाट एनटीसीएनसेल टपअपमा ३ प्रतिशत तत्काल क्यासब्याक पाइनेछ । ईएनएमबी एपबाट क्यूआर पेमेन्ट गर्दा १० प्रतिशत वा २ सय रुपैयाँसम्मको क्यासब्याक पाइने बैंकले जनाएको छ । टीभीएसको कायापलट योजनामा पाण्डेलाई १० लाख काठमाडौं (कास) नेपालका लागि टीभीएसको आधिकारिक वितरक कम्पनी जगदम्बा मोटर्सले चाडपर्वलाई दृष्टिगत गरी सार्वजनिक गरेको कायापलट योजनाअन्तर्गत विराटनगरका मुरारी पाण्डेले १० लाख नगद पुरस्कार जितेका छन् । जनकपुरका राजदेव मुखियाले टीभीएस रेडर किन्दा सय प्रतिशत क्यासब्याक पाएको कम्पनीले जनाएको छ । काठमाडौंको धापासीका भुजेन्द्र सरु मगरले पनि एनटर्क १२५ रिएफआई स्कुटर किन्दा सय प्रतिशत क्यासब्याक पाएका छन् । हालसम्म लगभग २० जनाले मोबाइल फोन र त्यति नै ग्राहकले लाखौंको नगद उपहार पाएको कम्पनीको भनाइ छ । कायापलट योजनाअन्तर्गत ग्राहकले टीभीएसका मोटरसाइकल र स्कुटर किन्दा पाँच पटकसम्म आकर्षक उपहार प्राप्त गर्न सक्ने कम्पनीले जनाएको छ । यो योजनामा नकिन्दै एक लाख र किनेपछि १० लाख रुपैयाँसम्म नगद जित्ने मौका छ ।"
कर्णाली आइपुग्यो ट्रफी,"(सुर्खेत)  आसन्न नवौं राष्ट्रिय खेलकुदको ट्रफी कर्णाली प्रदेशमा आइपुगेको छ । कर्णाली प्रदेशका मुख्यमन्त्री जीवनबहादुर शाहीद्वारा मंगलबार वीरेन्द्रनगरस्थित कभर्डहलमा ट्रफी अनावरण गरिएको हो ।विभिन्न अन्तर्राष्ट्रिय प्रतियोगिताका ट्रफीलाई विभिन्न मुलुकमा प्रदर्शनका लागि पुर्याउने गरिए पनि नेपालमा भने पहिलो पटक ट्रफी टुर थालिएको हो । गण्डकीमा हुने असोज २८ देखि हुने नवौं राष्ट्रियमा सात प्रदेश, तीन विभाग र एनआरएनए टिमले भाग लिनेछन् । ट्रफी सबै टिममा पुर्याइने तालिका छ ।ट्रफी टुर कार्यदल संयोजक दीपक विष्टले प्रत्येक प्रदेशमा ट्रफी पुर्याउनुको मुख्य कारण सम्बन्धित क्षेत्रका खेलाडीको हौसला प्रदान गर्नुरहेको बताए । कार्यदल सदस्य राष्ट्रिय तथा अन्तर्राष्ट्रिय खेलाडी संघका अध्यक्ष दीपक श्रेष्ठ, अल्ट्रा धाविका मीरा राई र महिला भलिबलकी कप्तान अरुणा शाही सुर्खेतमा आइपुगेका छन् । संयोजक विष्टले कार्यदलसहित राष्ट्रिय खेलकुदमा सहभागी सातै प्रदेशमा मुख्यमन्त्रीको उपस्थिति र तीन विभागीय टिमको मुख्य कार्यालयमा विभागीय प्रमुखको उपस्थितिमा ट्रफी सार्वजनिक गरिरहेको बताए । कर्णालीका मुख्यमन्त्री शाहीले राष्ट्रिय खेलकुदको ट्रफीले कर्णालीका खेलाडीको मनोबल बढाएको बताए । कर्णालीका खेलाडीले ट्रफी स्पर्स गरिसके, अब नवौं खेलकुदमा ट्रफी जितेर आउनेमा हामी ढुक्क छौं, उनले भने, पूर्वाधार अभावकै बीच पनि हामीले राम्रा खेलाडी उत्पादन गरिरहेका छौं, यहाँ न प्रशिक्षक छन् न त रंगशाला तर राष्ट्रिय खेलकुदका लागि झन्डै ६ सय खेलाडी छनोट हुनु हाम्रा लागि गर्वको विषय हो । ट्रफी टुर कर्णालीबाट मधेस प्रदेशमा गराइने छ । कर्णाली प्रदेश खेलकुद परिषद्का सदस्यसचिव विश्वामित्र सञ्ज्यालले कर्णालीबाट नवौंमा सहभागी भई स्वर्ण, रजत र कांस्य पदक जित्ने खेलाडीलाई क्रमशः २ लाख, १ लाख ५० हजार र १ लाख रुपैयाँ पुरस्कार दिने बताए ।"
राष्ट्रपतिबाट उद्घाटन गरिने,"काठमाडौं (कास) पोखरा रंगशालामा असोज २८ मा हुने नवौं राष्ट्रिय खेलकुदको उद्घाटन राष्ट्रपति विद्यादेवी भण्डारीबाट गरिने भएको छ । त्यसका लागि आयोजक राष्ट्रिय खेलकुद परिषद्ले मंगलबार राष्ट्रपति भण्डारीलाई उद्घाटनका लागि निमन्त्रणा पत्र प्रदान गरेको छ । परिषद्का अध्यक्ष युवा तथा खेलकुदमन्त्री महेश्वरजंग गहतराजको नेतृत्वमा रहेको टोलीले शीतल निवासमा पुगेर निमन्त्रणा पत्र प्रदान गरेको थियो । त्यस अवसरमा राष्ट्रपति भण्डारीलाई राष्ट्रिय खेलकुदका विषयमा हालसम्म भएका कार्य प्रगतिबारे जानकारी गराइएको राखेपले जनाएको छ । राखेपले नवौं राष्ट्रिय खेलकुदमा भाग लिने खेलाडीसहित ९ हजार जनाको बिमा गरिदिने भएको छ । त्यसका लागि राखेप र राष्ट्रिय बिमा कम्पनीबीच मंगलबार सम्झौता भएको छ । राखेपका सदस्यसचिव टंकलाल घिसिङ र कम्पनीका प्रमुख कार्यकारी अधिकृत शंकर अर्यालले सम्झौता पत्रमा हस्ताक्षर गरे । बिमित खेलाडी संख्या ६ हजार छ भने बाँकी ३ हजारमा निर्णायक, प्रशिक्षक, व्यवस्थापक, कर्मचारी, अफिसियल रहेको नवौं राष्ट्रिय खेलकुद कार्यकारी समितिको सचिवालय प्रमुख फणीन्द्र पौडेलले जनाएका छन् । बिमा अवधि १ महिना हुनेछ । प्रत्येकको १० लाख रुपैयाँबराबरको बिमा गरिएको हो । यसैबीच नवौं राष्ट्रिय खेलकुदको प्रत्यक्ष प्रसारण नेपाल टेलिभिजनले गर्ने भएको छ । त्यसका लागि राष्ट्रिय खेलकुद परिषद्का सदस्यसचिव टंकलाल घिसिङ र नेपाल टेलिभिजनका कार्यकारी अध्यक्ष समीरजंग शाहले मंगलबार हस्ताक्षर गरे । सम्झौताअनुसार नेपाल टेलिभिजनले नवौं राष्ट्रिय खेलकुदको उद्घाटन र समापन तथा विभिन्न खेलका सेमिफाइनलदेखि प्रतियोगिताको प्रत्यक्ष प्रसारण गर्नेछ भने ३६ खेलको हाइलाइट्स र प्रोमो प्रसारण गर्नेछ ।"
कमब्याक र ह्याट्रिक हिरो अञ्जन,"आशिष र ऋतिकको डेब्युअल्मुताइरीबाट निकालिएका खेलाडीको पुनरागमनमात्रै होइन, नयाँ फरवार्डहरू आशिष चौधरी र ऋतिक खड्काको डेब्यु बन्यो बंगलादेशविरुद्धको खेल । उनीहरू दुवै ८४ औं मिनेटमा मैदानमा प्रवेश गरेका थिए । ऋतिकले सेसेहाङ आङदेम्बेको स्थान लिए भने आशिषले विमललाई विस्थापित गर्दै पहिलो क्याप जिते ।खेलमा अग्रता लिने अवसर भने बंगलादेशले पाएको थियो । उसका कप्तान जमल भुयानले १८ यार्ड लाइनबाट प्रहार गरेको फ्रिकिकमा बल क्रसबार चुम्दै बाहिरियो । त्यसपछि नेपालले लय समात्यो र पहिलो हाफमै ३० को अग्रता लियो । दोस्रो हाफमा बंगलादेशले केही राम्रा मुभ बनाए । रकिब हुसेनले रोहित चन्दलाई उछिन्दै गरेको क्रसमा सज्जाद हुसेनले ५६ औं मिनेटमा गोल गरेर अन्तर छोट्याए । सज्जादले ७१ औं मिनेटमा पाएको सहज अवसर बाहिर हाने । दोस्रो हाफमा नेपालले पनि दुई अवसर उपयोग गर्न सकेन । तैपनि बंगलादेशविरुद्ध अपराजित यात्रा ५ खेल पुर्याउँदै फेब्रुअरी २०२२ यता पहिलो जित निकाल्यो ।"
