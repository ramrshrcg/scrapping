शीर्षक,विवरण
चुनावको मुखमा ४५ अर्ब वितरण,"(काठमाडौं)निर्वाचनको मुखमा मतदातालाई प्रभावित पार्ने गरी सरकारले विभिन्न शीर्षकमा धमाधम गैरबजेटरी निकासा दिइरहेको छ । निर्वाचन घोषणा भएपछि मात्रै सरकारले ४५ अर्ब २८ करोड ८ लाख ४२ हजार रुपैयाँ रकमान्तर, स्रोतान्तर र थप निकासा गरिसकेको छ । सरकारको यस्तो रबैयाले एकातिर निर्वाचनलाई प्रभावित तुल्याउन खोजेको देखिन्छ भने अर्कातिर विद्यमान कानुनको समेत गम्भीर उल्लंघन भएको छ । आर्थिक कार्यविधि तथा वित्तीय उत्तरदायित्व नियमावली २०७७ को नियम ३२ अनुसार आर्थिक वर्ष सुरु भएको पहिलो तीन महिनासम्म सरकारले रकमान्तर, स्रोतान्तर र थप निकासा गर्न पाउँदैन । उक्त नियममा पहिलो त्रैमासिक अवधि समाप्त नभएसम्म र बजेट विनियोजन नभएको खर्च शीर्षकमा रकमान्तर गर्न पाइने उल्लेख छ । तर सरकारले नियमावलीको यो व्यवस्थाको समेत धज्जी उडाएको छ ।आगामी मंसिर ४ का लागि तय भएको प्रतिनिधिसभा र प्रदेशसभा निर्वाचनलाई प्रभावित पार्ने गरी सरकारले बजेट निकासा गरिरहेको भन्दै निर्वाचन आयोगमा उजुरी परेको थियो । वार्षिक बजेटमै नराखिएका योजना तथा कार्यक्रमका लागि पैसा निकासा दिइएको बारे आयोगले बिहीबार अर्थसचिव कृष्णहरि पुष्करलाई २४ घण्टे स्पष्टीकरण सोधेको थियो । अर्थ मन्त्रालय स्रोतका अनुसार हालसम्म ४५ अर्ब २८ करोड रुपैयाँ बराबर रकमान्तर, स्रोतान्तर र थप निकासा भएको विवरण शुक्रबार आयोगलाई बुझाइएको छ । सत्ता गठबन्धनका प्रभावशाली नेताहरूका गृहजिल्ला र निर्वाचन क्षेत्रलाई लक्षित गरी विभिन्न शीर्षकमा रकम बाँडिएको देखिन्छ ।भौतिक पूर्वाधार तथा यातायात मन्त्रालय अन्तर्गतका योजना र कार्यक्रममा सबैभन्दा धेरै गैरबजेटरी रकम दिइएको छ । प्रधानमन्त्री शेरबहादुर देउवाको गृहजिल्ला डडेलधुरामा महाकालीबागबजारउग्रतारा सडक स्तरोन्नतिका लागि २० करोड रुपैयाँ रातो किताबभन्दा बाहिरबाट दिइएको छ । त्यहाँ खर्च हुने रकम पछि रकमान्तर गर्ने गरी हाललाई भौतिक पूर्वाधार मन्त्रालयको बजेटबाट स्रोत सुनिश्चितता दिन भनिएको छ । सभामुख अग्निप्रसाद सापकोटाको गृहजिल्ला सिन्धुपाल्चोकको बलेफीजलबिरेतेम्बाथान सडक खण्डका लागि १५ करोड रुपैयाँ दिइएको छ । यो रकम पनि भौतिक पूर्वाधार मन्त्रालयको वार्षिक बजेटबाटै स्रोत सुनिश्चित गर्न भनिएको छ ।अर्थमन्त्री जनार्दन शर्माको गृहजिल्ला रुकुम पश्चिममा चौरजहारी फुटबल रंगशाला निर्माणका लागि ११ करोड ४५ लाख रुपैयाँ वार्षिक बजेटभन्दा बाहिरबाट दिइएको छ । शर्माको जिल्लामै मुसिकोट तथा आठबिसकोट नगरपालिकाको सडक निर्माण, स्तरोन्नति र अन्य पूर्वाधार निर्माणका लागि भन्दै ४६ करोड ४० लाख रुपैयाँ दिइएको छ । यी दुवै शीर्षकको बजेट सहरी विकास मन्त्रालयलाई उसले पाएको वार्षिक बजेटबाट छुट्याएर दिन भनिएको छ ।कांग्रेस उपसभापति पूर्णबहादुर खड्काको गृहजिल्ला सुर्खेतमा पनि गैरबजेटरी निकासा दिइएको छ । सुर्खेतको जरे सुभाघाटधुम्खरेऔंलासुर्मा सडक स्तरोन्नतिका लागि भन्दै पैसा दिइएको छ । यसमा खर्च हुने २५ करोड रकमको स्रोत सहमति सहरी विकास मन्त्रालयको बजेटबाट व्यवस्थापन गर्न भनिएको छ । त्यस्तै सुर्खेतको झुप्राखोलाचरिपाटीमाईखोला सडकका लागि ४७ करोड रुपैयाँ मन्त्रालयको सिलिङभित्रैबाट कार्यान्वयन गर्ने गरी स्रोत सुनिश्चितता दिन भनिएको छ । भौतिक पूर्वाधार तथा यातायातमन्त्री इस्तियाक राईको जिल्ला बाँकेमा एउटै खोलामा पाँच ठाउँमा पुल बनाउन १ करोड १० लाख रुपैयाँ छुट्याइएको छ । बाँकेको डुडुवा३ स्थित डुडुवा खोलामा पुल निर्माण गर्न ३० लाख, डुडुवा४ स्थित मोल्पूर्वा लाइह्यघाट अमरुवास्थित डुडुवा खोलामा पुल बनाउन २० लाख, डुडुवा३ हलकाटा गौठी गाउँस्थित डुडुवा खोलामा पक्की पुल बनाउन २० लाख, डुडुवा२ नौरी गौठी गाउँस्थित डुडुवा खोलामा पक्की पुल बनाउन २० लाख र डुडुवा टेपट्टी गाउँस्थित डुडुवा खोलामा पक्की पुल बनाउन २० लाख रकम दिइएको छ । बाँकेमै फुटपाथ र आकाशे पुल बनाउन ४ करोड ५० लाख रुपैयाँ वार्षिक बजेटबाहिरबाट बाँडिएको छ । हुलाकी राजमार्ग आयोजनाअन्तर्गत वीरगन्जको तामागढीसिम्रनगढ सडकको मुआब्जा वितरणका लागि १५ करोड रुपैयाँ छुट्याइएको छ । पर्साको जगनाथपुर गाउँपालिका५ मा धर्मपुलदेखि दक्षिण बाटोमा पर्ने नहरमा पुल बनाउन रकमान्तर गरिएको छ । सडक र पुल निर्माणका लागि यो सबै रकम भौतिक पूर्वाधार तथा यातायात मन्त्रालयको वार्षिक बजेटबाट व्यवस्थापन गर्न भनिएको छ । महिला बालबालिका तथा ज्येष्ठ नागरिक मन्त्रालयमार्फत विनियोजित वार्षिक बजेटबाट स्रोत सहमति दिने गरी काठमाडौंको गोठाटारमा वृद्धाश्रम बनाउन ३४ करोड ५६ लाख रुपैयाँ दिइएको छ । सूचना तथा सञ्चार प्रविधि मन्त्रालयअन्तर्गत हुलाक निर्देशनालय सुर्खेतको कार्यालय भवन निर्माणका लागि ७ करोड ६० लाख रुपैयाँ रकमान्तर गरिएको छ भने नेसनल पेमेन्ट गेटवे बनाउनका लागि ८१ करोड १७ लाख रुपैयाँ गैरबजेटरी निकासा दिइएको छ । एमएमएलसीएफ्टीको डिजाइन तथा विकासका लागि कानुन, न्याय तथा संसदीय मामिला मन्त्रालयलाई १ करोड ९४ लाख रुपैयाँ गैरबजेटरी छुट्याइएको छ । नवौं राष्ट्रिय खेलकुद प्रतियोगिताका लागि गत आर्थिक वर्ष ६० करोड रुपैयाँ छुट्याइएकोमा अपुग रहेको र चालु आर्थिक वर्षमा यो शीर्षकका लागि बजेट विनियोजन नभएको भन्दै १० करोड रुपैयाँ गैरबजेटरी निकासा दिइएको छ । केही योजना तथा कार्यक्रमका लागि अत्यावश्यकीय दायित्व सिर्जना भएका कारण पनि सरकारले रकमान्तर, स्रोतान्तर र थप निकासा गरेको देखिन्छ । रासायनिक मल खरिदका लागि १६ अर्ब रुपैयाँ कृषि तथा पशुपन्छी विकास मन्त्रालयअन्तर्गत स्रोत सुनिश्चितता गर्न भनिएको छ । त्यस्तै कोरोना बिमाबापतको भुक्तानीका लागि १ अर्ब रुपैयाँ दिइएको छ । उखु किसानलाई भुक्तानी दिन भन्दै ७३ करोड ८७ लाख ४६ हजार निकासा दिएको देखिन्छ । आगामी निर्वाचनका लागि निर्वाचन आयोगलाई १० अर्ब रुपैयाँ थप निकासा गर्ने निर्णय सरकारले गरेको देखिन्छ । त्यस्तै निर्वाचन प्रयोजनका लागि सवारीसाधन खरिद गर्न निर्वाचन आयोगलाई १ अर्ब १२ करोड ५० लाख रुपैयाँ दिइएको छ । निर्वाचनका क्रममा खर्च गर्ने गरी सशस्त्र प्रहरी, नेपाल प्रहरी र नेपाली सेनाका लागि वार्षिक बजेटभन्दा बाहिरबाट रकम दिइएको छ । विपन्न कार्यक्रमअन्तर्गत दिइँदै आएको कडा रोगहरूको उपचार खर्च स्वास्थ्य बिमामा आबद्ध गर्ने कार्यविधि २०७८ अनुसार स्वास्थ्य बिमामार्फत कार्यान्वयन हुने गरी २ अर्ब ४७ करोड ८१ लाख रुपैयाँ दिइएको छ । पूर्वअर्थमन्त्री युवराज खतिवडाले पहिलो चौमासिक नसकिँदै बजेट रकमान्तर गर्नुलाई अनियमितताको संज्ञा दिए । पहिलो चौमासिकमा पनि रकमान्तर नहुने होइन तर कुनै दातृ निकायले दिन्छु भनेका पैसा आएन र उक्त रकम नदिँदा कानुनी दायित्व वहन गर्नुपर्ने भयो भने शोधभर्ना गर्ने गरी रकमान्तर हुन सक्छ, उनले भने, छुट्याएको बजेट नै खर्च नहुँदै रकमान्तर हुन्छ भने त अनियमितता नै हो । निर्वाचनलाई प्रभाव पार्न गरिएको रकमान्तर र स्रोत सुनिश्चितता तत्काल रोक्नुपर्ने उनले बताए । त्यस्तै कुनै बहुवर्षीय राष्ट्रिय महत्त्वका आयोजना ठेक्का लगाउनमात्रै स्रोत सुनिश्चितता हुने उनको भनाइ छ । सम्पूर्ण तयारी भएको भएपछि मात्रै स्रोत सुनिश्चितता हुन्छ, बजेटमा नपर्ने आयोजना पाँच महिनापछि एकाएक स्रोत सुनिश्चितता गर्नुपर्ने अवस्था किन आयो ? उनले भने, मापदण्डमा परेको भए त जेठ १५ मै परिहाल्थ्यो नि । अहिले सुनिश्चितता हुनु भनेको निर्वाचन लक्षित हो । पूर्वअर्थ सचिव रामेश्वर खनालले आर्थिक वर्षको सुरुमै स्रोत सुनिश्चितता र रकमान्तर गर्न नमिल्ने बताए । आयोजना बैंकमा नपरेका योजनामा स्रोत सुनिश्चितता गर्न मिल्दैन, काम सुरु नगरी रकमान्तरण गर्नु ठीक होइन, उनले भने, निर्वाचन घोषणा भइसकेका बेला ठूला नेतालाई सहयोग पुग्ने गरी रकमान्तर गर्नै मिल्दैन । अर्थ सचिव कृष्णहरि पुष्करले भने निर्वाचनलाई लक्षित गरेर कसैलाई फाइदा हुने गरी बजेटको सुनिश्चितता र रकमान्तर नभएको दाबी गरे । उनले भने, नियमविपरीत र निर्वाचनलाई प्रभावित पार्ने कुनै पनि योजनामा बजेट रकमान्तर भएको छैन । बजेट निर्माणमा अनधिकृत व्यक्ति प्रवेश गराएको आरोप लागेपछि राजीनामा दिएका अर्थमन्त्री जनार्दन शर्माले पुनः नियुक्त भएर आएसँगै नेताहरूको निर्वाचन क्षेत्रमा ठूलो बजेट बाँडेका हुन् । मन्त्रीले नियमविपरीत काम गराउन खोज्दा रोक्नुपर्नेमा सचिव पुष्करले उल्टै बजेट रकमान्तरमा सहयोग गरिरहेको मन्त्रालय स्रोतले बताएको छ । निर्वाचन आचारसंहिता लागू नभएको र निर्वाचन आयोगले रकमान्तर तथा स्रोत सुनिश्चितता गर्न रोक नलगाएका कारण धमाधम यस्तो काम भइरहेको अर्थ मन्त्रालयका एक उच्च कर्मचारी बताउँछन् । कसैले रोक्नु भनेकै छैन, विगतमा पनि हुन्थ्यो, यसपालि अलि बढी भएको हो, ती कर्मचारीले भने, अहिले दिनहुँ बजेट रकमान्तरको फाइल आइरहेको छ । अर्थ मन्त्रालयको ध्याउन्न थिति बसाउनेभन्दा पनि नेता खुसी पारेर चुनाव जिताउनेतिर मात्रै छ । निर्वाचन आयोगले दिन मिल्दैन भन्यो भने सबै रोकिन्छ । निर्वाचन आयोगले शुक्रबार प्रेस विज्ञप्ति जारी गर्दै निर्वाचन मिति घोषणा भइसकेको अवस्थामा संसद्बाट स्वीकृत वार्षिक बजेट तथा कार्यक्रमभन्दा फरक तरिकाबाट नयाँ योजना र कार्यक्रमका लागि रकम दिँदा त्यसले निर्वाचनको निष्पक्षता, स्वतन्त्रता र स्वच्छतामा प्रतिकूल असर पर्ने जनाएको छ । निर्वाचन आयोगका प्रवक्ता शालिग्राम पौडेलले अर्थ मन्त्रालयलाई सोधेको स्पष्टीकरण आएपछि वास्तविकता के हो, थाहा हुने बताए । के जवाफ आउँछ, त्यसको आधारमा आयोगले निर्णय गर्नेछ, उनले भने । यसअघि प्रदेशले सांसदहरूलाई बजेट बाँडेको पाइएपछि आयोगले रोकेको थियो ।"
महासभामा किन गएनन् परराष्ट्रमन्त्री ?,"(काठमाडौं) अमेरिकाको न्युयोर्कमा संयुक्त राष्ट्रसंघ (यूएन) को ७७ औं महासभा चलिरहेको छ । संसारभरका अधिकांश मुलुकका राष्ट्राध्यक्ष, सरकार प्रमुख र परराष्ट्रमन्त्रीहरू न्युयोर्कमा भेटवार्ता, संवाद र छलफलमा व्यस्त छन् । उनीहरूले आआफ्नो देशका तर्फबाट महासभाको उच्चस्तरीय सत्रमा गएर सम्बोधन पनि गरिरहेका छन् । महासभामा नेपालबाट भने यस पटक प्रधानमन्त्री र परराष्ट्रमन्त्री सहभागी छैनन् । परराष्ट्र सचिव भरतराज पौड्यालको नेतृत्वमा महासभामा प्रतिनिधिमण्डल पठाइएको छ । गत वर्षको ७६ औं महासभामा भने परराष्ट्रमन्त्री नारायण खड्का सहभागी थिए । ७७ औं महासभा भदौ २८ मा न्युयोर्कमा सुरु भएको हो । महासभाको उच्चस्तरीय सत्र असोज ४ देखि १० सम्म चल्नेछ । महासभाको दौरान यूएनको एउटै भवनमा राष्ट्र प्रमुख, सरकार प्रमुख, परराष्ट्रमन्त्री तथा कूटनीतिज्ञहरूबीच भेटवार्ता र छलफल गर्न सकिन्छ । महासभा नेपालजस्ता देशका लागि ठूला र बलिया मुलुकसँग भेटवार्ता गरेर आफ्नो धारणा राख्ने र कूटनीतिक सम्बन्धलाई थप बलियो बनाउने यो सुनौलो मौका हुन्छ । यस्तो महत्त्वपूर्ण थलोमा सरकारले कम्तीमा परराष्ट्र मन्त्रीस्तरको सहभागिता गराउन सक्थ्यो तर परराष्ट्र सचिवको नेतृत्वमा टोली पठाइएको छ । परराष्ट्र स्रोतका अनुसार मन्त्री खड्का न्युयोर्क जान चाहन्थे तर प्रधानमन्त्रीकै निर्देशनपछि रोकिएका हुन् । आगामी निर्वाचनमा केन्द्रित हुनुपर्ने भएका कारण मन्त्रीजीलाई प्रधानमन्त्रीजीले यस पटक नजान भन्नुभयो, परराष्ट्रका एक अधिकारीले भने । मन्त्री सहभागी नभएका कारण यस पटक न्युयोर्कमा द्विपक्षीय उच्चस्तरीय शिष्टाचार भेटवार्ता हुन सकेको छैन । मन्त्री खड्का गत मंगलबार मात्र बेलायतकी महारानी एलिजाबेथ द्वितीयाको अन्तिम संस्कारमा सहभागी भएर नेपाल फर्केका थिए । जर्मनीका लागि नेपालका पूर्वराजदूत तथा कूटनीतिज्ञ रमेश खनाल संयुक्त राष्ट्रसंघको महासभामा नेपालको प्रतिनिधित्व परराष्ट्र सचिवस्तरको हुनु अस्वाभाविक नभए पनि मुलुकको अहिलेको परिस्थितिमा उच्चस्तरीय सहभागिता भएको भए राम्रो हुने मान्छन् । राजनीतिक रूपमा जुन स्तरको सम्पर्क, पहुँच र संवाद हुन्छ, त्यो कर्मचारीस्तरमा हुँदैन, नेपालबाट यसअघि प्रधानमन्त्री, उपप्रधानमन्त्री वा मन्त्रीस्तरीय सहभागिता हुने गरेको थियो, उनले भने, अहिले जुन तहमा हाम्रो सहभागिता हुनुपर्थ्यो, त्यो भएन । विश्वस्तरमा पहुँच बढाउनुपर्नेमा यस्ता गतिविधिले झन् खुम्च्याउने हो कि भन्ने डर रहने उनले बताए । नेपालले १ सय ७७ मुलुकसँग द्विपक्षीय सम्बन्ध स्थापित गरिसकेको छ । कूटनीतिज्ञ दिनेश भट्टराई राजनीतिकस्तरमै प्रतिनिधित्व भएको भए राम्रो हुने मान्छन् । महासभामा अधिकांश मुलुकबाट राजनीतिकस्तरको प्रतिनिधित्व हुन्छ, हाम्रोबाट पनि गएको भए आफ्ना कुरा राख्न सहज हुन्थ्यो, परराष्ट्रमन्त्रीजी लन्डनमै पुगिसकेपछि केही दिन न्युयोर्क पुगेर फर्किएको भए राम्रो हुने थियो, उनले भने । भट्टराईका अनुसार महासभाकै अवसरमा नेपालले दक्षिण एसियाली क्षेत्रीय सहयोग संगठन (सार्क) को अध्यक्षको हैसियतमा सार्कमन्त्रीस्तरीय साइडलाइन बैठक गर्नुपर्थ्यो । हामी त सार्कको अध्यक्ष पनि हो, हामीले हाम्रो जिम्मेवारी पूरा गर्नुपर्छ, नत्र सार्क शिथिल भइरहन्छ, उनले भने, परराष्ट्र सचिव र राजनीतिक तहबाट भन्ने कुरा एउटै हुन्छन् तर कसले भन्यो भन्नेले मान्यता राख्छ ।परराष्ट्र सचिव पौड्यालको नेतृत्वमा गएको नेपाली प्रतिनिधिमण्डल अहिले न्युयोर्कस्थित संयुक्त राष्ट्रसंघ (यूएन) को मुख्यालयका विभिन्न कार्यक्रम र भेटवार्तामा सहभागी भइरहेको छ । न्युयोर्कमा बिहीबार पौड्यालले कम विकसित मुलुकबाट स्तरोन्नतिको सुनिश्चितताका लागि नेपालले राष्ट्रिय प्रयास गरिरहेको बताए । उनले कम विकसित मुलुकको मन्त्रीस्तरीय बैठकलाई सम्बोधन गर्दै स्तरोन्नति हुने नेपालको लामो समयदेखिको आकांक्षा रहेको प्रस्ट पारे । नेपाल सन् २०२६ डिसेम्बरपछि कम विकसित मुलुकबाट मध्य आय भएको मुलुकमा स्तरोन्नति हुने यसअघि नै घोषणा भइसकेको छ । पौड्यालले बिहीबारै साइडलाइन वार्ताअन्तर्गत माल्दिभ्सका परराष्ट्रमन्त्री तथा ७६ औं महासभाका अध्यक्ष साहिद अब्दुल्लाहसँग शिष्टाचार भेटवार्ता गरे । उक्त अवसरमा दुवै पक्षले द्विपक्षीय, क्षेत्रीय र बहुपक्षीय सहयोग प्रवर्द्धन गर्ने विषयमा कुराकानी भएको न्युयोर्कस्थित नेपाली नियोगले जनाएको छ । यस्तै भूपरिवेष्टित कम विकसित मुलुकको मन्त्रीस्तरीय बैठकमा सम्बोधन गर्दै परराष्ट्र सचिव पौड्यालले भूपरिवेष्टित कम विकसित मुलुकले ट्रान्जिट देशसँग विकासको साझेदार सहयोग प्राप्त गर्नुपर्ने बताए । यस्तै, संयुक्त राष्ट्रसंघका लागि नेपालको स्थायी नियोगका प्रमुख अमृतकुमार राईले ७७ औं महासभाको उपाध्यक्षको हैसियतमा बुधबार कार्यक्रम पनि सञ्चालन गरे । हंगेरीकी कूटनीतिज्ञ साबा कोरोसीले ७७ औं महासभाको अध्यक्षता गरिरहेकी छन् ।"
किताबको बिस्कुन,"(कञ्चनपुर)बनहरा नदी किनार जंगल छेउमा केही किताब भुइँमा र केही खाटमा फिँजाइएका छन् । कञ्चनपुरको शुक्लाफाँटा११ मा भदौ ३१ को राति बनहराको बाढी सिगास टोलको सुकुम्बासी बस्तीमा पस्दा कतिपयका कापीकिताब बगाएको छ भने केहीका लेदोले पुरिएका छन् । उनीहरूले भिजेका कापीकिताब सुकाउन घाममा राखेका हुन् । बाढीले बगाएर दुइटा किताब मात्रै बाँकी थिए, ती पनि भिजेर च्यातिएका छन् । स्कुल ड्रेस, जुत्ताचप्पल सबै बाढीले बगाएको छ, सेजल कैनीले भनिन् । ६ कक्षामा पढ्ने कैनी एक सातादेखि स्कुल गएकी छैनन् । पूर्वपश्चिम राजमार्ग छेउमा शुक्लाफाँटा११ स्थित कृष्ण सामुदायिक वनको बनहरा नदी किनारमा ३० परिवार सुकुम्बासीको बसोबास छ । उक्त बस्तीमा बर्सेनि बनहरा नदीको बाढी पस्ने गरेको छ । यस पटकको बाढीले अन्न, लत्ताकपडादेखि किताबसमेत बगाएपछि बालबालिका स्कुल जानबाट वञ्चित भएका हुन् । सुकुम्बासी बस्तीका अधिकांश घरटहरा बाढीले भत्केका छन् भने केही बगेका छन् । घरमा खानका लागि पिठो चामल केही छैन, किताब र ड्रेस कहाँबाट ल्याउनु ? ७ कक्षामा पढ्ने अञ्जु साउदले भनिन्, किताब त साथीभाइका हेर्न सकिन्थ्यो, ड्रेस पनि छैन । कापी र किताबसहितको झोला बाढीले बगाएको उनले सुनाइन् । दिनभरि मजदुरी गरेर दैनिक छाक टार्ने सुकुम्बासी बस्तीमा बसोबास गर्नेहरू बाढीले टहरा भत्किएपछि बिचल्लीमा परेका छन् । उनीहरू अहिले नदी किनारमै पाल टाँगेर बसिरहेका छन् । केही परिवार बनहरा नदीको पुलमुनि बसिरहेका छन् । घरटहराभित्र लेदो र पानी छ । अधिकांश घरको बार भत्केको छ । कापीकिताब बगेपछि हाम्रा सबै बालबालिका घरमै रोकिए, विस्थापित माखी रावतले भनिन्, जिउमा लगाएका लुगाबाहेक केही पनि बाँकी रहेन । उनका दुई नातिनातिनाका किताब र स्कुल ड्रेससहितका कपडा बाढीले बगाएको हो । बाजुराको बाह्रबिसबाट २०६२ सालमा पहिरोका कारण विस्थापित भएर बनहरा किनारमा पुगेकी उनले यहाँ पनि वर्षैपिच्छे जसो विपत्तिको सामना गरिरहनुपरेको छ । यहाँ आएर पनि चैन छैन । हरेक वर्ष बनहराको बाढीले दुःख दिन्छ । अन्त जाने ठाउँ कहीं छैन । नदी किनारमा नबसेर के गर्नु ? बनहरा किनारको सुकुम्बासी बस्तीमा २१ बालबालिका छन् । उनीहरू सबैका किताब बगेका वा भिजेका छन् । अधिकांशका स्कुल ड्रेस र जुत्ताचप्पलसमेत छैनन् । शरीरमा लगाएको एकसरो लुगा मात्रै रहेको अभिभावकहरू बताउँछन् । अहिले छाक टार्नै गाह्रो भएको छ, बिहान खाए साँझको चिन्ता छ, राउतले भनिन्, केटाकेटीका किताब र कपडा कसरी किन्नु ? बनहराको सुकुम्बासी बस्तीका साना बालबालिका स्कुल जाँदैनन् । ७८ वर्षमाथिका मात्रै स्कुल जान्छन् । तर गत साताको बाढीले शैक्षिक सामग्री सबै बगाएपछि ठूला बालबालिका पनि घरमै रोकिएका छन् । उनीहरू शुक्लाफाँटाकै जनउत्थान आधारभूत विद्यालय र कृष्णपुर नगरपालिकाको उदय मावि बंकमा पढ्छन् । गतसाता बनहरा, दोदा, मछेलीलगायत नदीमा आएको बाढीले कृष्णपुर, शुक्लाफाँटा र पुनर्वास नगरपालिका तथा लालझाडी गाउँपालिकामा ४ सय हाराहारी परिवार विस्थापित भएका थिए ।"
एमालेसँग तालमेल गर्न लोसपाको कार्यदल,"काठमाडौं (कास) लोकतान्त्रिक समाजवादी पार्टीले एमालेसहित विचार मिल्ने अन्य पार्टीसँग चुनावी तालमेलबारे छलफल गर्न कार्यदल गठन गरेको छ । अध्यक्ष महन्थ ठाकुरले आगामी मंसिर ४ मा हुने प्रतिनिधिसभा र प्रदेशसभा सदस्य निर्वाचनमा चुनावी तालमेलबारे छलफल गर्न वरिष्ठ नेता राजेन्द्र महतोको संयोजकत्वमा ६ सदस्यीय कार्यदल गठन गरेका हुन् ।कार्यदलमा शरतसिंह भण्डारी, अनिलकुमार झा, सर्वेन्द्रनाथ शुक्ल, लक्ष्मणलाल कर्ण र जितेन्द्र सोनल सदस्य छन् । ठाकुरले एमालेसहित अन्य विचार मिल्ने पार्टीहरूसँग सहकार्य गर्ने वातावरणका लागि छलफल गर्ने जिम्मेवारी दिएका छन् । लोसपाले यसअघि सत्ता गठबन्धनमा सामेल हुन लामो समय गृहकार्य गरेको थियो । गठबन्धन दलभित्रै विवाद भएपछि लोसपा सत्ता गठबन्धनमा सामेल हुन पाएको छैन । कांग्रेस सभापति एवं प्रधानमन्त्री शेरबहादुर देउवाले भने लोसपालाई गठबन्धनमा सामेल गर्ने प्रयास छाडेका छैनन् ।"
प्रहरी प्रतिष्ठान भवन शिलान्यास,"काठमाडौं (कास) भारत सरकारको अनुदानमा काभ्रेको पनौतीमा निर्माण गरिने राष्ट्रिय प्रहरी प्रशिक्षण प्रतिष्ठानको भवन शुक्रबार शिलान्यास भएको छ । गृहमन्त्री बालकृष्ण खाँण र नेपालका लागि भारतीय राजदूत नवीन श्रीवास्तवले संयुक्त रूपमा संरचना शिलान्यास गरेका हुन् । प्रतिष्ठानको भवन निर्माणका लागि भारतले अनुदान दिने सहमति भएको २७ वर्षपछि शिलान्यास गरिएको हो । तत्कालीन प्रधानमन्त्री सुशील कोइराला र भारतीय समकक्षी नरेन्द्र मोदीले पनि सात वर्षअघि भर्चुअल माध्यमबाट प्रतिष्ठानको संरचना शिलान्यास गरेका थिए । तर, भारतले अनुदान दिने र नेपाल सरकारको एकल आर्थिक खटनपटनमा निर्माण कार्य अघि बढाउन समझदारी भएकामा भारतले व्यवस्थापनमा भूमिका खोजेपछि आयोजना अन्योलमा परेको थियो । निर्माण तथा व्यवस्थापनमा आफ्नो भूमिका नभए परियोजना अघि नबढाउने अडानबाट भारत पछि नहटेपछि नेपाल सरकारले पहिलेको सम्झौता संशोधन गरेर परामर्शदाता, गुरुयोजना र टेन्डरको मस्यौदा निर्माण गर्न भारतीयलाई जिम्मा दिएको थियो । सोहीअनुसार टेन्डर आह्वान गरेर भारतीय कम्पनीमार्फत निर्माण कार्य अघि बढाइएको हो । १० अर्ब १ करोड ५१ लाख १ रुपैयाँ लागत रहने प्रतिष्ठानको संरचना निर्माण सन् २०२५ जुलाई १२ मा सक्ने लक्ष्य राखिएको छ । निर्माणको ठेक्का भारतीय कम्पनी सेन्ट्रल पब्लिक वर्कस डिपार्टमेन्ट (सीपीडब्लूडी) ले लिएको छ ।"
सुधारगृहमा रहेका किशोरको मृत्यु,"(पर्सा) र (बारा)जबर्जस्ती करणी अभियोगमा डेढ वर्षदेखि वीरगन्जस्थित बाल सुधारगृहमा रहेका १७ वर्षीय किशोरको बुधबार मृत्यु भएको छ । रौतहट राजपुर नगरपालिका४ का जितेन्द्र साहको नारायणी अस्पताल वीरगन्जमा मृत्यु भएको हो । अभिभावकले भने उपचार अभावमा मृत्यु भएको दाबी गरेका छन् । तिघ्रामा घाउ भएपछि उनलाई अन्तिम अवस्थामा भदौ २७ गते सुधारगृह प्रशासनले अस्पताल लगेको परिवारको भनाइ छ । उपचारमा संलग्न चिकित्सक डा खालिफ हसनले भेन्टिलेटरमा राखेर उपचार गराउने क्रममा शरीरभरि घाउको पीपले संक्रमण फैलिएको बताए । शरीरमा रगत अभावसँगै श्वासप्रश्वासको समस्या थियो, शरीरभरि संक्रमण फैलिइसकेको थियो, पल्स र बीपी पनि आएको थिएन, उनले भने, रेफर गर्न भने पनि कसैले वास्ता गरेनन्, त्यसैले उनलाई जोगाउन सकेनौं । अन्तिम अवस्थामा पुगेपछि मात्र उनलाई अस्पताल ल्याइएको डा हसनले बताए । मृतकका हजुरबुबा बारा सिम्रौनगढ८ कचोर्वाका रामनाथ साहले नातिलाई सुधारगृहमा गएदेखि नै प्लास्टिकको पाइपले कुटेपछि घाउ भएको आरोप लगाए । घाउ दुखेपछि सुधारगृहले सामान्य दुखाइ कम गर्ने औषधि दिन्थ्यो, त्यही घाउ बल्झिएर ठूलो भयो तर समयमा उपचार गराइएन, उनले भने, नातिले एउटा कसुर गर्दा कैदी जीवन पनि बितायो । मृत्युदण्ड दिएझैं जीवन पनि समाप्त भयो, समयमा उपचार गराएको भए उसको ज्यान जोगिन्थ्यो । नातिको औषधि किनेको २० हजार रुपैयाँ पनि सुधारगृहले तिर्न लगाएको साहको भनाइ छ । आमा शर्मिलाले छोरालाई मृत्युदण्ड दिएसरह भएकाले आफूले न्याय पाउनुपर्ने बताइन् । मेरो बिरामी छोरालाई समयमा उपचार गराइदिएन, उनले भनिन्, आफूले नसकेको भए हामी उपचार गराउँथ्यौं । जितेन्द्रको शव अस्पतालबाट बुझेर आफन्तले दाहसंस्कार गरिसकेका छन् । उनका बुवा राकेश भने ५ वर्षअघिको दुर्घटनाबाट थला परेका छन् । जितेन्द्रको मृत्युले पछुतो छ, तनाव छ, सुधारगृह प्रमुख टीकाकृष्ण काफ्लेले भने, उनलाई बचाउन सक्दो प्रयास गरे पनि सफल हुन सकेन । आफ्नो मुद्दामा रौतहट जिल्ला अदालतबाट फैसला भएदेखि नै जितेन्द्र तनावमा आएको र त्यसपछि खाना खान र सुत्न कम गरेको उनको भनाइ छ । खाना र सुत्न कम गरेपछि शरीरमा इम्युनिटी घटेछ, देब्रे तिघ्रामा घाउ भयो, दाहिने पैंताला सुन्निन थाल्यो, उनले भने, नारायणी अस्पतालमा नियमित उपचार गराउँदा पनि पैंताला सुन्निने समस्या घटेन । अस्पतालका चिकित्सकको सल्लाहमा खुट्टाको एक्सरे गर्दा घाउ पाकेर पीप जमेको र शल्यक्रिया गर्न चिकित्सकले सल्लाह दिएको उनले बताए । हामी तत्काल अप्रेसन गराउन तयार भयौं तर रगतमा हेमोग्लोबिनको मात्रा कम थियो, प्रोटिन पनि घटेको देखियो, उनले भने, भदौ २८ गते अप्रेसन गरियो, ३ पाउन्ड रगत पनि दिइयो । अस्पताल भर्ना गर्नुअघि आमा शर्मिलालाई बोलाएर उनकै प्रत्यक्ष रोहबरमा सबैखाले उपचार गरिएको काफ्ले दाबी गर्छन् । सुधार हुँदै गएपछि आईसीयूबाट जनरल वार्डमा राखे पनि पुनः समस्या देखिँदा चिकित्सकले आईसीयूमा भर्ना गर्न सुझाव दिए । तर, आईसीयूमा शय्या खाली नभएपछि आफूले प्रमुख जिल्ला अधिकारी उमेशकुमार ढकाल र प्रहरी उपरीक्षक रमेशकुमार बस्नेतलाई आग्रह गरेर अस्पतालमा जसोतसो शय्याको व्यवस्था गरेको काफ्ले बताउँछन् । असोज २ गते आईसीयूमा राखेर उपचार सुरु गरियो, औषधि यहाँ नपाइने भएपछि भारतको रक्सौलबाट समेत मगायौं, उनले भने, सोमबार राति श्वासप्रश्वासमा समस्या आएपछि चिकित्सकले तुरुन्तै भेन्टिलेटरमा राख्न सुझाए, हामीले उनकी आमालाई पनि के गर्ने भनेर सोध्यौं, उहाँले छोरा बचाउन जे सही हुन्छ गर्नुस् भनेपछि भेन्टिलेटरमा राखेका हौं ।भेन्टिलेटरमा पनि सुधार नआएपछि अस्पतालले अन्यत्र रिफर गर्यो । सरकारी अस्पतालबाट अन्यत्र लग्न गृह मन्त्रालयको आदेश आवश्यक पर्छ, बुधबार १० बजे मन्त्रालयको आदेश पनि प्राप्त भयो, सुधारगृह प्रमुख काफ्लेले भने, तर, बुधबार मध्याह्न १२ बजेपछि पल्स गिर्न थाल्यो, बुधबारै दिउँसो ३ बजे उनको मृत्यु भयो । उपचार भइरहँदा उनको अवस्थाबारे गृह मन्त्रालयदेखि कारागार विभाग र स्थानीय प्रहरी प्रशासनलाई समेत जानकारी गराएको उनले बताए । पक्राउ परेको बेला प्रहरीले कुट्दा घाउ भयो कि के भयो थाहा भएन, हामीले कहिल्यै कुटेनौं, काफ्ले भन्छन्, बरु उनलाई बाल परामर्शकर्ताबाट बेलाबेला परामर्श दिने काम पनि गरेका थियौं । सुरुमा आँखा र छालामा समस्या भएपछि औषधि दिइएको उनले बताए । सुधारगृहमा बालबालिका कुट्ने, मानसिक तनाव दिने कुरा सामान्य भइसकेको एक बाल कल्याण अधिकारी बताउँछन् । मानसिक यातना र कुटाइले बच्चाहरू आत्महत्या गर्नेसम्मको अवस्थामा पुग्छन्, उनले भने, कतिपय ठाउँमा खुट्टा भाँचिएका र टाउको फुटेका घटना पनि उजागर भएका छन् । गाउँकै एक नाबालिकालाई ०७७ जेठ ३० मा करणी गरेको कसुरमा जितेन्द्रलाई रौतहट जिल्ला अदालतले ०७८ वैशाख १४ मा दोषी ठहर गर्दै ५ वर्ष ३ महिना कैद सजाय र ५ हजार जरिवाना गरेको थियो । त्यसयता उनी सुधारगृहमा कैदी जीवन बिताइरहेका थिए । उच्च अदालत वीरगन्ज अस्थायी इजलासले पनि जिल्ला अदालतकै फैसलालाई सदर गरेको थियो । ६० कैदी क्षमताको गृहमा १ सय १८ बालकैदी छन् । उपचार खर्चबापत सरकारले वार्षिक २ लाख बजेट मात्र उपलब्ध गराउँदा समस्या हुने गरेको काफ्लेले बताए ।"
खस्कँदो अर्थतन्त्रमाथि उद्योगीव्यवसायीको चिन्ता,"(विराटनगर)प्रदेश १ का उद्योगीव्यवसायीले मुलुकको अर्थतन्त्र खस्किँदै गइरहेको भन्दै चिन्ता व्यक्त गरेका छन् । कान्तिपुर मिडिया ग्रुपले शुक्रबार विराटनगरमा आयोजना गरेको कफी विथ द काठमान्डु पोस्ट मा सहभागी उद्योगीव्यवसायीले प्रदेशको आर्थिक नीतिमा संघीय सरकारले अनावश्यक हस्तक्षेप गरिरहेको आरोपसमेत लगाए । संघीयताको मर्मअनुरूप प्रदेश सरकारलाई चल्न नदिई सबै रणनीतिक निर्णय संघीय सरकारले नै लिँदै आएको उनीहरूको भनाइ थियो ।विराटनगर मुलुककै प्रमुख औद्योगिक हबका रूपमा चिनिन्छ । तर, अस्थिर आर्थिक नीतिका कारण केही वर्षयता एकपछि अर्को गर्दै यहाँका उद्योगधन्दाहरू बन्द भइरहेका छन्, नवप्रवर्तन व्यवसायी सञ्जीव कोइरालाले भने, अहिले मुलुकको अर्थतन्त्र कुन दिशामा गइरहेको छ, हामीले पत्तो पाउनै सकिरहेका छैनौं । बैंकको चर्को ब्याजदरका कारण थप कर्जा लिई लगानी गर्न व्यवसायीहरू निरुत्साहन भइरहेको उनले बताए । बैंक तथा वित्तीय संस्थाहरूले व्यावसायिक कर्जामा भन्दा मुद्दती खाताको ब्याजदरमा सहुलियत दिइरहेका छन् । यस्तो अवस्थामा कोही किन व्यवसायमा लगानी गर्न उत्साहित हुन्छ ?, उनको प्रश्न थियो ।भारतले विभिन्न खाद्यान्न निर्यातमा लगाएको प्रतिबन्धले विराटनगरका विशेषगरी पिठो र चामल उद्योगहरू मर्कामा परेको उद्योगीहरूको गुनासो थियो । उद्योगका लागि समयमै कच्चा पदार्थ पाउन सकिरहेका छैनौं । यसअघि नै माग गरिएका वस्तु पनि समयमै भित्रिन सकेको छैन । जसका कारण लागत बढ्न गई बजारमा त्यसको नकारात्मक प्रभाव देखिन थालिसकेको छ, नेपाली युवा व्यवसायी मञ्चका सदस्य हेमन्त अग्रवालले भने, विराटनगरका धेरै पिठो र चामल उद्योग बन्द हुने अवस्थामा पुगेका छन् ।सरकारले उत्पादनलाई जोड दिएको बताइरहे पनि उद्योगी व्यवसायीले भोग्दै आएका विभिन्न समस्याबारे संघ र प्रदेश दुवै सरकारले नजरअन्दाज गरिरहेको उनले गुनासो गरे । यसमा सरकार स्थायी नहुनु प्रमुख कारण रहेको उनको ठहर छ । एकपछि अर्को सरकार फेरिएसँगै फेरिने आर्थिक नीति र कार्यक्रमका कारण उद्योगी व्यवसायीका समस्या हल हुन सकिरहेको छैन । औद्योगिक विकासका लागि अस्थायी सरकार मुख्य बाधक रहेको सबैले बुझ्न जरुरी छ, उनले भने ।प्रदेशमा नयाँ व्यवसायीले लगानी गर्ने वातावरण नभइरहेको अवस्थामा विदेशी लगानी भित्रिने अपेक्षा गर्नै नसकिने उनले ठोकुवा नै गरे । त्यसकारण सरकारले कम्तीमा लगानी भित्र्याउने वातावरण बनाउनुपर्छ, उनले भने, लगानी भित्रिएन भने रोजगारीसमेत सिर्जना हुँदैन । यसको नतिजा काम गर्ने सबै युवाशक्ति विदेश पलायन हुनुपर्छ ।कार्यक्रममा सहभागीहरूले ग्लोबल वार्मिङ को बढ्दो असरबारे पनि चिन्ता जनाएका थिए । तापमान वृद्धिको सबैभन्दा बढी असर कृषि क्षेत्रमा परिरहेको उनीहरूको भनाइ थियो । मूलधारका मिडियाहरूले केन्द्रको तुलनामा प्रदेशस्तरमा भइरहेका आर्थिक गतिविधिलाई प्रकाशनप्रसारणमा कमै स्थान दिएको कतिपयको गुनासो थियो ।"
प्रदेश गौरवमा २ आयोजना थप,"हेटौंडा (कास) वाग्मती प्रदेश सरकारले २ वटा आयोजनालाई प्रदेश गौरवका आयोजनामा समावेश गरेको छ । जसमा दोलखाको जिरीमा निर्माण गर्न लागिएको मानव निर्मित ताल र धादिङको रुबी भ्याली क्षेत्र सञ्चालन गर्न लागिएको एकीकृत विकास परियोजना छन् । मानव निर्मित ताल निर्माण गर्न कुल एक अर्ब रुपैयाँ खर्चको अनुमान गरिएको सरकारका प्रवक्ता एवं आन्तरिक मामिलामन्त्री कृष्णप्रसाद शर्मा खनालले जानकारी दिए । जसमध्ये चालु आर्थिक वर्षमा १५ करोड रुपैयाँ विनियोजन गरिएको उनले बताए । मानव स्रोतसाधन सूचकांकमा कमजोर धादिङको रुबी भ्यालीमा एकीकृत विकास परियोजनाअन्तर्गत काम अघि बढाउने बिहीबारको मन्त्रिपरिषद् बैठकले निर्णय गरेको उनले बताए ।मन्त्रिपरिषद् बैठकले प्रदेश सरकारमातहत रहने गरी स्थापना गर्न लागिएको विज्ञान प्रविधि विश्वविद्यालयका लागि जग्गा छनोट गर्न कार्यदल गठन गर्ने निर्णय पनि गरेको छ । प्रदेशको सामाजिक विकास मन्त्रालयका सचिव संयोजक रहने गरी कार्यदल गठन हुनेछ । भौतिक पूर्वाधार विकास मन्त्रालय, आर्थिक मामिला तथा योजना मन्त्रालय र मुख्यमन्त्री तथा मन्त्रिपरिषद्को कार्यालयका सचिव कार्यदलको सदस्य रहनेछन् । प्रदेश सरकारले अब ५० लाख रुपैयाँसम्मको काम उपभोक्ता समितिबाट गराउने तथा पर्यटन व्यवसायीलाई उकास्न प्रोत्साहन कार्यक्रम अघि सार्ने निर्णयसमेत गरेको प्रवक्ता खनालले बताए । आसन्न राष्ट्रिय खेलकुदअन्तर्गत जुनसुकै खेलमा स्वर्ण पदक पाउने खेलाडीलाई प्रदेश सरकारले प्रोत्साहन भत्तासमेत उपलब्ध गराउने भएको छ । प्रदेशका खेलाडीलाई अब्बल बनाउन र खेल जीवनमा टिकाई राख्न यस्तो निर्णय गरिएको प्रवक्ता खनालले स्पष्ट पारे ।"
डुबेर ३ किशोरको मृत्यु,"मकवानपुर (कास) हेटौंडाको कर्रा खोलामा पौडी खेल्ने क्रममा डुबेर ३ किशोरको मृत्यु भएको छ । हेटौंडा५ र ७ को सिमानामा रहेको कर्रा खोलास्थित नागदहमा डुबेर उनीहरूको मृत्यु भएको हो ।मकवानपुर प्रहरीका अनुसार शुक्रबार साँझ ५ बजेको समयमा खोलामा हाम फालेका ४ जनामध्ये ३ जना बेपत्ता भएका थिए । एक जना भने पौडिएर निस्किएका थिए । बेपत्ता भएका हेटौंडा१५ फारलाइनका १७ वर्षीय साहिल लामा, १२ वर्षीय कार्साङ जिम्बा र १३ वर्षीय सञ्जीव मोक्तानको शव घटनास्थलभन्दा केही तल खोलामा डुबिरहेको अवस्थामा फेला परेको थियो । पौडेर खोलाबाहिर निस्किएका हेटौंडा८ का रियान्स माझीले स्थानीयलाई साथीहरू खोलामा डुबेको भनेर खबर गरेका थिए । त्यसपछि स्थानीयसँगै नेपाल प्रहरी, सशस्त्र प्रहरी र नेपाली सेनाको टोली खोजीकार्यमा जुटेको थियो ।"
रैथाने बाली उत्पादनमा अनुदान,"(हेटौंडा)मकवानपुरगढी गाउँपालिकाले बाँझो जग्गाको उपयोग गरी रैथानी बाली उत्पादन तथा खरिद गर्नेलाई अनुदान दिने व्यवस्था गरेको छ । पालिकाले बाँझो जग्गामा कोदो र फापरजस्ता रैथाने बाली लगाउने किसानलाई प्रतिरोपनी ९ सय रुपैयाँ अनुदान दिने भएको हो ।यसैगरी, बाँझो जग्गामा आँप, कटहर, सुन्तला, कागतीलगायत फलफूल खेती गरे प्रतिरोपनी २ हजार रुपैयाँ र अन्न, तरकारी, नगदेबाली, मसलाजन्य खेती गरे प्रतिरोपनी २ हजार ५ सय रुपैयाँ अनुदानको व्यवस्था गरिएको छ । कोरोना महामारीका समयमा पालिकाले उपलब्ध गराएको राहत प्राप्त गर्ने विपन्न र मजदुरको परिवारले आफ्नो स्वामित्वमा रहेको वा भाडामा लिएर बाँझो जमिनमा अन्न, तरकारी, फलफूल तथा मसलाजन्य खेती गरेमा प्रतिरोपनी ३ हजार रुपैयाँका दरले अनुदान पाउने कार्यविधिसमेत पालिकाले बनाएको छ । बाँझो जग्गामा ३० वटा बाख्रा, ५ वटा गाईभैंसी वा १० वटा बंगुर पाल्नेलाई एक लाख रुपैयाँसम्म अनुदान दिइने बताइएको छ । खेतीयोग्य जग्गा बाँझो राखेमा पालिकाले प्रदान गर्ने सेवासुविधाबाट वन्चित गर्नेसम्मको नीति बनाइएको गाउँपालिका अध्यक्ष दोर्जे लामाले बताए ।उनका अनुसार स्थानीयको आयआर्जन बढाउन रैथाने बाली संरक्षणसँगै कोदो र फापरको मूल्यसमेत निर्धारण गरिएको छ । पालिकाले कोदोको मूल्य प्रतिकिलो ४८ रुपैयाँ र फापरको ८० रुपैयाँ तोकेको छ । कोदो र फापर उत्पादन गर्ने किसानलाई प्रतिकिलो २ रुपैयाँ र खरिद गर्ने सहकारीलाई पनि प्रतिकिलो २ रुपैयाँ नै अनुदानको व्यवस्था गरिएको छ । जिल्लामा स्थानीयस्तरमै उत्पादित खाद्यान्नको मूल्य निर्धारण गर्ने यो पहिलो पालिका हो । पालिकाकै सहयोगमा मकवानपुरगढी४ कालीखोलामा कोदो र फापर संकलन तथा प्रशोधन केन्द्र स्थापना गरिएको छ । उक्त केन्द्रको पालिका अध्यक्ष लामाले मंगलबार उद्घाटन गरे ।अपांग तथा विपन्न सहकारी संस्था र पालिकाको लागत साझेदारीमा निर्मित उक्त केन्द्रको उद्घाटन गर्दै अध्यक्ष लामाले कोदो र फापर पौष्टिक हिसाबले महत्त्वपूर्ण बाली भएको र यसको बजार माग क्रमशः वृद्वि हुँदै गइरहेकाले किसानलाई खेती विस्तार गर्न आग्रह गरे । सहकारीमार्फत कोदो र फापर संकलन गरी त्यसको पिठोलाई प्याकेजिङ गरी बजारीकरण गर्न पनि पालिकाले सहयोग गर्ने उनले प्रतिबद्धता जनाए ।२ वर्षदेखि नै उक्त सहकारीले कोदो संकलन गर्दै आइरहेकोमा भवन अभावका कारण व्यवस्थित हुन सकेको थिएन । अब भण्डारण र पिसानीका लागि मिलसहितको भवन बनेसँगै कोदो र फापर संकलन, भण्डारण तथा प्रशोधन र प्याकेजिङ गरी बजारीकरणसमेतमा सहजता थपिने सहकारीका सचिव कृष्णबहादुर घलानले विश्वास व्यक्त गरे । सहकारीले स्थानीयस्तरमै संकलन सुरु गरेपछि यस भेगमा कोदो र फापर खेतीको समेत विस्तार भएको उनले बताए ।सहकारीका अध्यक्ष दिलबहादुर योञ्जनका अनुसार गत वर्ष वडा४ बाट मात्र १३ हजार ५ सय किलो कोदो संकलन गरिएको थियो । यसवर्ष अन्य वडाहरूबाट समेत कोदोसँगै फापर पनि संकलन गर्ने लक्ष्य लिइएको छ । मकवानपुरगढीभर यसवर्ष ३ सय हेक्टरमा कोदो र २० हेक्टर क्षेत्रफलमा फापर खेती गरिएको पालिकाका कृषि विकास शाखा प्रमुख चन्द्रकान्त चौधरले बताए ।विगतका वर्षहरूमा स्थानीयले कोदो र फापरको खेती गर्नै छाडिसकेका थिए, उनले भने, पालिकाले मूल्य निर्धारण र उत्पादनखरिदमा अनुदान दिने व्यवस्था गरेपछि खेती गर्ने बढेका छन् । पालिकाले निर्धारण गरेको मूल्यअनुसार नै सहकारीले कोदो र फापर खरिद गर्दै आएको छ । हालै मात्रै ११ जना स्थानीयले बाँझो रहेको ६० रोपनी जग्गामा कोदो र फापर खेती सुरु गरेका उनले जानकारी दिए ।"
रामेछापकाठमाडौं उडान थाल्न माग,"(रामेछाप)करोडौं लगानीमा निर्माण गरिएको रामेछाप विमानस्थलबाट तत्काल सेवा दिन जिल्लावासीले माग गरेका छन् । बिहीबार रामेछाप विमानस्थलको निरीक्षणका लागि पुगेका संस्कृति, पर्यटन तथा नागरिक उड्डयनमन्त्री जीवनराम श्रेष्ठसँग स्थानीयले रामेछापबाटकाठमाडौं साताको कम्तीमा एउटा उडान गरिदिन माग गरेका हुन् । जिल्लाकै विमानस्थल प्रयोग गरेर संघीय राजधानी जान पाउनुपर्यो, स्थानीय शान्ता पौडेलले भनिन् । निजी क्षेत्रको तारा एयरले केही वर्षसम्म रामेछापकाठमाडौं हवाई सेवा सञ्चालन गरे पनि हाल बन्द छ । कर्मचारी, घरबहाल र अन्य व्यवस्था भए पनि उक्त एयरलाइन्सले रामेछापवासीको माग सम्बन्धमा चासो दिएको छैन । विमानस्थलका पूर्वाधार र स्थानीय समस्याका बारेमा पनि विमान कम्पनी र प्राधिकरणका अधिकारीहरूले मन्त्री श्रेष्ठलाई बिहीबार जानकारी गराए ।श्रेष्ठले विमानस्थलमा आवश्यक पूर्वाधार र सुरक्षाका उपकरण थप गर्ने र रामेछापवासीको मागबमोजिम काठमाडौंका लागि हवाई सेवा सञ्चालन गर्न आफ्नो ध्यानाकर्षण भएको बताए । म प्राधिकरणका अधिकारीसँग सल्लाह गरेर उडान थाल्न आवश्यक व्यवस्थापन मिलाउनेछु, उनले भने ।नेपाल नागरिक उड्डयन प्राधिकरणले आगामी आइतबारदेखि सोलुखुम्बुको लुक्का विमानस्थलमा हुने उडान रामेछापबाट गर्ने तयारी गरेको छ । प्राधिकरणको निर्देशनबमोजिम निजी क्षेत्रको तारा, समिट र सीता एयरले रामेछाप विमानस्थलबाट गर्ने उडानका लागि तयारी थालेका छन् । सोही सिलसिलामा समिट एयरको विमान चढेर बिहीबार अपराह्न मन्त्रीसहित मन्त्रालय र उड्डयन प्राधिकरणको जम्बो टोली रामेछाप आइपुगेको थियो ।नेपाल घुम्न आउने पर्यटकलाई लुक्लासम्म पुर्याउन काठमाडौं विमानस्थल प्रयोग गर्दा मौसम र विमानस्थलमा हवाई चापका कारण गर्नुपर्ने प्रतीक्षाले गर्दा चाहेको उडान हुन नसक्ने देखिएकाले विकल्पका रूपमा रामेछाप विमानस्थलबाट पर्यटक लुक्लामा पुर्याउने उपाय खोजिएको हो । सन् २०१८ र २०१९ मा समेत रामेछाप विमानस्थल प्रयोग गरेर हिमाली दृश्यावलोकनका लागि पर्यटकलाई लुक्ला पुर्याइएको थियो । काठमाडौंबाट बीपी राजमार्ग हुँदै १ सय २७ किलोमिटर यात्रा गरी रामेछाप विमानस्थल पुग्न सकिन्छ । यसरी सडक यात्राबाट रामेछाप पुगेका पर्यटकलाई ट्वीनअटर विमानमा राखेर लुक्ला पुर्याउने प्राधिकरणको योजना छ । लुक्लाबाट काठमाडौं फर्किने पर्यटक पुनः रामेछाप झरेर सडकमार्ग हुँदै काठमाडौं फर्कनुपर्नेछ । सडक यात्राको सहजताका लागि पर्यटकलाई सुविधासम्पन्न वातानुकूलित सवारीसाधनको व्यवस्था गरिएको बताइएको छ । रामेछाप विमानस्थलमा उडानका लागि प्रयोग हुने विमान रातको समयमा समेत यहीं राख्ने प्राधिकरणको योजना छ । विमानस्थलमा ८ वटा ट्वीनअटर विमान पार्किङ हुन सक्ने रामेछाप नागरिक उड्डयन कार्यालयकी प्रमुख सरिता पाण्डेले बताइन् । उनका अनुसार यस वर्ष मात्रै ४ वटा विमान अट्ने पार्किङ र १ सय मिटर धावनमार्ग विस्तार गरिएको छ । विमानस्थलमा अन्य पूर्वाधार थप्ने कामसमेत धमाधम भइरहेको छ । यद्यपि सुरक्षा जाँचका लागि अत्यावश्यक एक्सरे मेसिन, सीसीक्यामेरालगायत उपकरण भने विमानस्थलमा जडान गरिएको छैन ।"
नेपालभारत जलस्रोत सचिवस्तरीय बैठक,"(काठमाडौं)जलस्रोत व्यवस्थापन र बाढी नियन्त्रणसँग सम्बन्धित विभिन्न विषयमाथि सातबुँदे सहमति जुटाउँदै नेपालभारत जोइन्ट कमिटी अन वाटर रिसोर्स (जेसीडब्लूआर) को नवौं बैठक शुक्रबार काठमाडौंमा सकिएको छ । दुई देशका जलस्रोत सचिवस्तरीय संयन्त्रका रूपमा रहेको जेसीडब्लूआरले मुख्यगरी महाकाली सन्धि, गण्डक तथा कोसी सम्झौता कार्यान्वयनको अवस्था र विभिन्न नदीको पानी व्यवस्थापनलाई केन्द्रमा राखेर काम गर्दै आएको छ । जेसीडब्लूआर गठन भएदेखि हालसम्म विभिन्न समयमा बसेका बैठकका एजेन्डा र तिनबाट जुटाएको सहमति भने लगभग उस्तै छन् । यो संयन्त्रको पहिलो बैठक सन् २००० को अक्टोबर १ देखि ३ सम्म काठमाडौंमा बसेको थियो । उक्त बैठकबाट सहमति जुटाएको भनिएका विषय नवौं बैठकसम्म आइपुग्दासमेत एजेन्डाका रूपमा छन् । साथै यस पटकको बैठकले पनि दुई दशकअघि नै सहमति जुटिसकेका र कार्यान्वयनमा लैजाने भनिएका विषयमा फेरि सहमति गरेर कर्मकाण्ड पूरा गर्ने शैलीलाई निरन्तरता दिएको छ ।मुख्यगरी पानीसँग जोडिएका सन्धि सम्झौताकै कार्यान्वयनको अवस्थालाई बैठकको केन्द्रमा राखियो । महाकाली, कोसी, गण्डकी सम्झौता कार्यान्वयनमा देखिएका समस्या तिनलाई समाधान गर्ने विषयमा छलफल भयो, ऊर्जा जलस्रोत तथा सिँचाइ मन्त्रालयका प्रवक्ता मधुप्रसाद भेटुवालले भने, खाँडो, राप्तीलगायत नदीहरूको पानी व्यवस्थापनका विषय पहिलो पटक उठाइएका छन् । बैठकपछि शुक्रबार साँझ ऊर्जा मन्त्रालयले जारी गरेको प्रेस विज्ञप्तिअनुसार पञ्चेश्वर बहुउद्देश्यीय आयोजनाको विस्तृत आयोजना प्रतिवेदन (डीपीआर) लाई अन्तिम रूप दिन गठित विज्ञ समूहको अवधि थप गरी आगामी तीन महिनाभित्र बैठक सम्पन्न गरिसक्ने सहमति भएको छ । पञ्चेश्वर बहुउद्देश्यीय आयोजनाका लागि गठित पञ्चेश्वर प्राधिकरणमा दुवै पक्षबाट पूर्णकालीन रूपमा काम गर्न तीन महिनाभित्र सबै कार्यकारी समितिका पदाधिकारी दुवै देशबाट पठाउने निर्णयसमेत बैठकले गरेको छ । प्राधिकरणमा नियुक्त भारतीय पक्षका कर्मचारी पछिल्लो चार वर्षदेखि आएका छैनन् । नेपालले पनि गत वर्षदेखि प्राधिकरणको कार्यालयमा कर्मचारी पठाउन छाडेको थियो । टनकपुर ब्यारेजबाट नेपालले पाउनुपर्ने पानीको विवाद वर्षौंदेखि चल्दै आएकामा अहिले भारत महाकाली सन्धिअनुसार पानी उपलब्ध गराउन सहमत भएको देखिएको छ । महाकाली सन्धिबमोजिम टनकपुर ब्यारेजबाट नेपालले सिँचाइका लागि प्राप्त गर्ने पानीका सम्बन्धमा आसपी सहमतिमा शारदा ब्यारेज सञ्चालन मोडालिटी तयार पारिनेछ, ऊर्जा मन्त्रालयले जारी गरेको विज्ञप्तिमा भनिएको छ । सप्तकोसी उच्च बाँध आयोजनाको डुबान क्षेत्र, माथिल्लो तटीय क्षेत्रमा प्रस्तावित तथा सञ्चालित आयोजनाको सामाजिक तथा वातावरणीय र प्राविधिक पक्षहरूलाई समेत दृष्टिगत गरी सप्तकोसी उच्च बाँध आयोजनाको आकारप्रकार (प्रोजेक्ट प्यारामिटर) सम्बन्धमा पुनर्विचार गर्न थप अध्ययन गरी सोको आधारमा अगाडि बढाउने पनि सहमति भएको छ । उक्त आयोजनाको संयुक्त प्राविधिक टोलीको बैठक १ वर्षभित्र गरिसक्नुपर्नेछ । नेपालभारतबीच जल तथा मौसमसम्बन्धी तथ्यांक आदानप्रदानका लागि गठित प्राविधिक समितिमा दुवै पक्षबाट एकएक जना सूचना प्रविधि र दूरसञ्चार विज्ञ थप रहने गरी त्यसको बैठक आगामी तीन महिनाभित्र गर्ने जनाइएको छ । नेपालभारत सिमानामा हुने डुबानको समस्या समाधानका लागि छलफल तथा संयुक्त स्थलगत निरीक्षण गर्न गठित समूह तथा उपसमूहलाई थप प्रभावकारी बनाउन पनि दुवै पक्ष सहमत भएका छन् । खाँडो, वाणगंगा तथा पश्चिम राप्ती नदीहरूमा बाढी व्यवस्थापन गर्न आवश्यक तटबन्धलगायत संरचना निर्माण भारत सरकारको अनुदान र नेपाल सरकारको समेत लगानीमा तत्काल अघि बढाउने सहमति भएको छ । महाकाली सन्धिअन्तर्गत पञ्चेश्वर बहुउद्देश्यीय परियोजनाको डीपीआर टुंग्याएर कार्यान्वयनमा लैजाने, दोधाराचाँदनी क्षेत्रको कटान रोक्न तटबन्ध गर्ने तथा त्यहाँ सिँचाइ सुविधा उपलब्ध गराउन भारतले नहर बनाइदिने, टनकपुर ब्यारेजदेखि नेपालसम्म सिँचाइ नहर बनाउने र टनकपुरदेखि महेन्द्रनगरसम्म सडक बनाउनेलगायत विषय बैठकमा उठाइएको थियो । जब कि २२ वर्षअघिको जेसीडब्लूआर बैठकमा पनि यिनै एजेन्डामाथि सहमति जुटाइएको थियो । दुवै देशका जलस्रोत मन्त्रालयका तत्कालीन सचिव बीएन सापकोटा र जेड हसनले हस्ताक्षर गरेको जेसीडब्लूआरको पहिलो बैठकको सहमतिपत्र हेर्दा सप्तकोसीसुनकोसी बहुउद्देश्यीय आयोजना, गण्डक सम्झौता कार्यान्वयन, कमला र बंगलादेश बहउद्देश्यीय आयोजना कार्यान्वयनलगायत विषयमा सहमति जुटाएको देखिन्छ । सानेदी बाँध र सारदा सागर बाँधका कारण नेपालको भूमि डुबानमा परेको, भारतले गरेको तटबन्धका कारण बाँके जिल्ला डुबानमा परेको, बकया, वाग्मती, कमला र खाँडो नदीमा तटबन्ध बनाउने विषय पनि पहिलो बैठकका एजेन्डा थिए । द्विपक्षीय विद्युत् आदानप्रदान र त्यसका लागि उत्पादन आयोजनामा संयुक्त लगानीको विषय पनि पहिलो बैठकमा उठेको देखिन्छ, जसमा नेपालले बुढीगण्डकी आयोजनामा संयुक्त लगानी गर्न सकिने भन्दै भारतलाई प्रस्ताव गरेको थियो । जलस्रोत व्यवस्थापन र बाढी नियन्त्रणका लागि विस्तृतमा अध्ययन गर्ने र बृहत् एकीकृत कार्ययोजना तयार पार्ने पनि २२ वर्ष अघि नै सहमति जुटेको थियो । तर हालसम्म पनि यो काम हुन सकेको छैन ।केमा छ नेपालको चासो ?नेपालभारतबीच विभिन्न समयमा भएका जलस्रोतसँग सम्बन्धित सन्धि तथा सम्झौताको कार्यान्वयनको अवस्थालाई जेसीडब्लूआरले हेर्दै आएको छ । विभिन्न नदीमा तटबन्ध, बाढी नियन्त्रण तथा डुबान क्षेत्र व्यवस्थापन, डुबानको क्षतिपूर्ति र संयुक्त रूपमा तयार पार्नुपर्ने संरचनालगायत विषयमा यो संयन्त्रको कार्यक्षेत्रभित्र पर्दछ । त्यसमा पनि सप्तकोसी उच्च बाँध, पञ्चेश्वर, सुनकोसीकमला, गण्डकी र कोसी सम्झौताका विषय मुख्य हुन् । टनकपुर ब्यारेजदेखि नेपालभारत सिमानासम्म बनाइएको नहरको सञ्चालन मोडालिटी र टनकपुरमहेन्द्रनगर लिंक रोड बनाउने विषयलाई नवौं बैठकको एजेन्डाका रूपमा राखिएको थियो । दोधाराचाँदनी क्षेत्रमा सिँचाइ सुविधाका लागि पानी छाड्ने विषय पनि नेपालले उठाएको छ । शारदा मूल नहरबाट सहायक नहर बनाएर चाँदनीदोधारा क्षेत्रलाई सिँचाइ सुविधा उपलब्ध गराउने विषय महाकाली सन्धिमा राखिएको भए पनि हालसम्म कार्यान्वयनमा आउन सकेको छैन । त्यसको कार्यान्वयनमा भारतले अटेरी गर्दै आएको छ । कोसी र गण्डकी प्रोजेक्टमा दुई देशबीच भएका सम्झौता त्यसको कार्यान्वयनको अवस्थाबारे पनि नेपालले चासो दिएको थियो । कोसी उच्च बाँधका कारण नेपालले भूमि डुबानमा परेकाले त्यसको क्षतिपूर्ति पाउनुपर्ने नेपालको भनाइ रहँदै आएको छ । गण्डक बाँधका कारण नेपाली जमिन र बालीनालीमा भएको क्षतिपूर्ति नेपाली पक्षले माग्दै आएको छ । भारतले भने त्यस्तो क्षतिपूर्ति दिन नसकिने बताउँदै आएको छ । कोसी सम्झौताअनुसार कोसी ब्यारेज बनाउँदा त्यसबाट प्रभावित हुनेलाई क्षतिपूर्ति दिने र उनीहरूको व्यवस्थापनका लागि भारतले पैसा दिनुपर्ने उल्लेख थियो । जेडब्लूआरसीको आठौं बैठकमा नेपालले भारतीय पक्षसँग त्यसको क्षतिपूर्तिका रूपमा ५० करोड रुपैयाँ मागेको थियो । गण्डक बाँधका कारण नेपाली भूभाग डुबानमा पर्दा त्यसले बालीनाली नष्ट गरेकाले त्यसको पनि क्षतिपूर्ति पाउनुपर्ने नेपालले माग राख्दै आएको छ । त्यस्तो क्षतिपूर्ति रकम ३ अर्ब रुपैयाँ बराबर रहेको नेपालले अघिल्लो बैठकमा दाबी गरेको थियो । तर भारतीय पक्षले भने गण्डक सम्झौतामा त्यस्तो क्षतिपूर्तिसम्बन्धी कुनै व्यवस्था नरहेकाले पैसा दिन नसकिने बताउँदै आएको छ । खाँडो, वाणगंगा र पश्चिम राप्ती नदीको तटबन्धको विषय, महाली सागर ड्यामका कारण उत्पन्न समस्या, महाकाली नदीले भुजेला गाउँ कटानमा पारेको समस्या र रोहिणी नदीमा प्रदूषणको समस्यालगायत विषय पनि बैठकमा छलफल भएको छ । नदीको प्राकृतिक बहावलाई असर गर्ने गरी भारतीय पक्षले ५ दर्जनभन्दा बढी बाँध बनाएकाले त्यसले नेपाली भूभाग डुबानमा पर्दै आएको छ । महाकाली सम्झौता कार्यान्वयनअन्तर्गत पञ्चेश्वर परियोजनाको डीपीआर संयुक्त विज्ञ समूह (टिम अफ एक्सपर्टर्) ले टुंग्याउने भनिएकोमा उक्त संयन्त्रको बैठक लामो समयदेखि बस्न सकेको छैन । नेपालको जल तथा ऊर्जा आयोगका सचिव र भारतका ऊर्जा आयोगका सचिव रहने उक्त विज्ञ समूहले महाकालीको डीपीआर टुंग्याउने विषयमा कुनै उपलब्धि हासिल गरेकोसमेत देखिँदैन । महाकाली सम्झौता भएको करिब तीन दशक बितिसक्दा पनि पञ्चेश्वर अघि बढ्न सकेको छैन । ऊर्जा, जलस्रोत तथा सिँचाइ मन्त्रालयका अनुसार अहिले पञ्चेश्वरका विषयमा नेपाल र भारतबीच १ सय २६ वटा बुँदामा विमति छ । यी धेरैजसो विमतिलाई डीपीआरमार्फत विज्ञ समूहले टुंग्याउने भनिएकोमा विज्ञ समूहले नै काम गर्न नसक्दा ती सबै विषय अलपत्र छन् ।"
अमेरिकी डलर १२९८९ रुपैयाँ पुग्यो,"काठमाडौं (कास) अमेरिकी डलरको भाउ उकालो लाग्ने क्रमले शनिबार पनि निरन्तरता पाएको छ । पछिल्लो एक महिनायता गत शुक्रबार नयाँ रेकर्ड बनाएको डलरको भाउ शनिबार पुनः बढेर नयाँ उचाइमा पुगेको हो । नेपाल राष्ट्र बैंकले शनिबारका लागिका लागि एक अमेरिकी डलरको विनिमय दर १२९८९ रुपैयाँ (बिक्रीदर) पुगेको छ । यो हालसम्मकै उच्च हो । शुक्रबार डलरको भाउ १२९६८ रुपैयाँ तोकेको थियो । यसअघि गत साउन ५ मा एक अमेरिकी डलरको विनिमय दर १२८२९ रुपैयाँ पुगेको थियो । त्यसपछि घट्न थालेको विनिमय दर गत साउन १८ मा १२६२५ रुपैयाँसम्म झरेको थियो । त्यसयता डलरको भाउ फेरि उकालो लाग्न थालेको छ । सोही क्रममा शनिबारसम्म डलरको भाउ १२९८९ रुपैयाँ पुगेको हो । शनिबारका लागि राष्ट्र बैंकले एक अमेरिकी डलरको खरिद दर १२९२९ रुपैयाँ तोकेको छ । अमेरिकी डलरको भाउ निरन्तर रूपमा उकालो लागेपछि नेपाली मुद्रा हालसम्मकै कमजोर बन्दै गएको छ । राष्ट्र बैंकका अनुसार ०७८ असार मसान्तको तुलनामा ०७९ असारसम्म अमेरिकी डलरसँग नेपाली रुपैयाँ ७ प्रतिशतले अवमूल्यन भएको थियो । तर, ०७९ असार मसान्तको तुलनामा गत साउनमा अमेरिकी डलरसँग नेपाली रुपैयाँ ०३ प्रतिशतले अधिमूल्यन भएको राष्ट्र बैंकले जनाएको छ । अघिल्लो वर्षको सोही अवधिमा नेपाली रुपैयाँ ०५ प्रतिशतले अधिमूल्यन भएको थियो ।पछिल्ला दिनहरूमा विश्व बजारमा डलरको माग बढिरहेकाले त्यसको भाउ बढेको हो । डलरको भाउ बढेपछि भारु हुँदै नेपाली मुद्राको भाउ घटेको जानकारहरू बताउँछन् । नेरु र भारुबीच स्थिर विनिमय दर छ । स्थिर विनिमय दरसँगै नेपालको कुल वैदेशिक व्यापारको ठूलो हिस्सा भारतमा निर्भर छ । यसकारण भारुको विनिमय दर घटबढ भएपछि नेरु पनि प्रत्यक्ष प्रभावित हुन्छ । अहिले पनि त्यही भएको हो । शनिबार साँझ १० बजे (नेपाली समय) सम्म एक अमेरिकी डलरको विनिमय दर भारु ८१११ पुगेको छ । बिहीबार साँझसम्म यस्तो दर भारु ८०८३ थियो ।"
ईसेवाबाट रेमिट्यान्स पठाउँदा काठमाडौंमा घर,"(काठमाडौं)डिजिटल रेमिट्यान्स कम्पनी ईसेवा मनी ट्रान्सफरले रेमिट्यान्स पठाउँदा लाग्ने शुल्क कम गर्दै थप रेमिट्यान्स भित्र्याउन मेरो डिजिटल देश अभियान सुरु गरेको छ । कुनै पनि देशमा रहेका नेपालीले नेपालमा इच्छाएको व्यक्तिको बैंक खाता वा ईसेवा वालेटमा पैसा पठाई यो अभियानमा सहभागिता जनाउन सक्नेछन् । तीमध्ये एक जनालाई काठमाडौंमा ५ आना जग्गामा बनेको दुईतले घर बम्पर उहारस्वरूप प्रदान गर्ने भनिएको छ । ईसेवा मनी ट्रान्सफरले परम्परागत शैलीमा हुँदै आएको रेमिट्यान्स कारोबारलाई डिजिटाइसेन गर्ने लक्ष्य लिएको कम्पनीका महाप्रबन्धक सागर खनालले बताए । ललितपुरको पुल्चोकस्थित एफवान सफ्ट टावरमा शुक्रबार आयोजित कार्यक्रममा अभियानबारे जानकारी दिइएको थियो । असोजदेखि फागुनसम्म चल्ने यस अभियानमा मासिक १ जनाले ढेड लाख रुपैयाँसम्मको पुरस्कार पनि प्राप्त गर्ने बताइएको छ । डिजिटल रेमिट्यान्सको प्रवर्द्धन गर्न कम्पनीले कलाकारद्वय राजेश हमाल र स्वस्तिमा खड्कालाई ब्रान्ड एम्बासडरका रूपमा संलग्न गराएको छ । विश्वका विभिन्न देशबाट नेपालमा पैसा पठाएर देशलाई ठूलो आर्थिक योगदान पुर्याउने सहयोगी हातहरूमध्ये केहीलाई ६ महिने यस अभियानका क्रममा हामी विशेष सम्मान गर्नेछौं, ईसेवा मनी ट्रान्सफरका प्रमुख कार्यकारी अधिकृत अजेश कोइरालाले भने, डिजिटल रेमिट्यान्सको प्रवर्द्धन गर्ने उद्देश्य हो । कोइरालाका अनुसार विदेशमा रहेका नेपालीले घरमा पैसा पठाउँदा ४ देखि ५ प्रतिशत सेवा शुल्क तिर्ने गरेका छन् । डिजिटल माध्यमबाट पैसा पठाए त्यो लागत ० देखि १५ प्रतिशतमा झर्ने उनको भनाइ छ । राष्ट्र बैंकको वार्षिक वित्तीय प्रतिवेदनअनुसार आर्थिक वर्ष ०७७७८ मा १० खर्ब ७ अर्ब रुपैयाँ रेमिट्यान्स (विप्रेषण) नेपाल भित्रिएको थियो । रेमिट्यान्स पठाउँदा प्रतिकारोबार ४५ डलर सेवा शुल्क तिर्नुपर्छ । तर, डिजिटल माध्यमबाट पैसा पठाउँदा बढीमा १५ डलर तिरे पुग्छ । यसले अर्बौं रकम जोगाउने ईसेवा मनी ट्रान्सफरका महाप्रबन्धक खनालको भनाइ छ । नेपालको औसत रेमिट्यान्स कस्ट ४ देखि साढे ४ प्रतिशतको हाराहारीमा छ, उनले भने, यो भनेको गत वर्ष नेपालीहरूले रेमिट्यान्स पठाउन मात्रै करिब ४० देखि ४५ अर्ब रुपैयाँ तिरे । यो लागतलाई डिजिटल रेमिट्यान्समार्फत कम गर्ने उदेश्यले हामी काम गरिरहेका छौं ।ईसेवा मनी ट्रान्सफरमा आउने रेमिट्यान्स ८५ प्रतिशतभन्दा बढी बैंक खाता वा ईसेवा वालेटमा जम्मा हुने गरेको खनालले जानकारी दिए । कुल विप्रेषणको ७५ प्रतिशत रकम पूर्णतया डिजिटल माध्यमबाट आउने गरेको छ । सन् २०१९ मा स्थापना भएदेखि नै ईसेवा मनी ट्रान्सफरले रेमिट्यान्स पठाउँदा लाग्ने सेवा शुल्क कम गर्दै डिजिटल कारोबारलाई प्रोत्साहन गर्दै आएको खनालले बताए । डिजिटल माध्यमबाट पैसा पठाउँदा २३ मिनेटमै जम्मा हुने र पैसा पठाउँदा विभिन्न प्रतिस्पर्धी माध्यम छान्न सकिने सुविधा हुने उनको भनाइ थियो ।कम्पनीले परम्परागत शैली र डिजिटल माध्यमबाट ईसेवा वालेटका ६० लाखभन्दा बढी प्रयोगकर्ता र कुनै पनि बैंक तथा वित्तीय संस्थाका खातामा विप्रेषण रकम भित्र्याउँदै आएको छ । यसका १२ हजारभन्दा बढी भुक्तानी केन्द्र तथा ईसेवाका १ लाखभन्दा बढी क्यास प्वाइन्टमार्फत रकम झिक्ने सुविधा दिँदै आएको जनाएको छ ।"
असल कर्जामा ५०५ ऋणदाता सुविधा,"काठमाडौं (कास) बैंक तथा वित्तीय संस्थाले प्रवाह गरेको असल कर्जामा कम्तीमा ५० प्रतिशत अन्तिम ऋणदाता सुविधा दिन मिल्ने गरी नेपाल राष्ट्र बैंकले नीतिगत व्यवस्था गर्न लागेको छ । राष्ट्र बैंकले तयार पारेको अन्तिम ऋणदाता सुविधासम्बन्धी नियमावली ०७९ को मस्यौदामा यस्तो व्यवस्था छ । सरोकारवालाबाट सुझाव संकलनका लागि मस्यौदा राष्ट्र बैंकको वेबसाइटमा राखिएको छ । सुझाव संकलनका लागि १५ दिनको समय तोकिएको छ । बैंक तथा वित्तीय संस्थाले निक्षेपकर्ताको पैसा फिर्ता गर्न नसक्ने अवस्था आए राष्ट्र बैंकले दिने विशेष सेवा हो, अन्तिम ऋणदाता सुविधा । मस्यौदा जस्ताको तस्तै पारित भए बैंक तथा वित्तीय संस्थाले सरकारी सुरक्षणपत्रमा कम्तीमा १० प्रतिशत, लगानी तथा असामीलगायत अन्य सुरक्षणमा कम्तीमा २५ प्रतिशत र असल कर्जामा कम्तीमा ५० प्रतिशत अन्तिम ऋणदाता सुविधा प्रदान गर्न सकिने व्यवस्था राष्ट्र बैंकले प्रस्ताव गरेको छ ।बैंक तथा वित्तीय संस्थाको सञ्चालक समितिले संस्था पुनरुत्थान गर्न पेस गरेको कार्ययोजना तथा इजाजतपत्र प्राप्त संस्था दीर्घकालमा सहज ढंगले सञ्चालन हुन सक्ने विषयमा राष्ट्र बैंक विश्वस्त भए मात्र अन्तिम ऋणदाता सुविधा प्रदान गर्न सकिने व्यवस्था मस्यौदामा छ ।"
अर्थशास्त्र विभागको अन्तर्राष्ट्रिय सम्मेलन,"काठमाडौं (कास) त्रिभुवन विश्वविद्यालय केन्द्रीय अर्थशास्त्र विभागले अर्थशास्त्रसम्बन्धी तीनदिने अन्तर्राष्ट्रिय सम्मेलन आयोजना गरेको छ । पहिलो दिन विभाग प्राङ्गणमा विशेष कार्यक्रमसहित सुरु भएको सम्मेलनको दोस्रो तथा तेस्रो दिन २ वटा प्यानल छलफल र ६ वटा प्रस्तुतीकरण सत्र सञ्चालन भए । तिनमा नेपाली, क्षेत्रीय तथा विश्व अर्थतन्त्रका विविध आयामबारे चर्चा गरिएको थियो । नयाँ एजेन्डा पनि अघि सारिएको विभाग प्रमुख प्राडा शिवराज अधिकारीले बताए । सम्मेलनमा ६० भन्दा धेरै अर्थशास्त्री तथा अर्थतन्त्रका जानकारले धारणा प्रस्तुत गरे । सम्मेलनले केन्द्रीय अर्थशास्त्र विभागको ऐतिहासिक उपलब्धि तथा लिगेसीलाई संस्थागत गरी तिनलाई निरन्तरता दिने भनिएको छ ।"
काठमाडौंमा सेकेन्ड ह्यान्ड गाडीको मेला,"काठमाडौं (कास) सेकेन्ड ह्यान्ड सवारी किन्न चाहने उपभोक्तालाई लक्ष्य गरेर काठमाडौंमा मेला सुरु भएको छ । होटल अन्नपूर्णमा शुक्रबार सुरु भएको हाम्रो बजार कार्निभल आइतबारसम्म चल्नेछ । विभिन्न ब्रान्डका सवारीसाधन तथा कम्पनीका डेढ दर्जनभन्दा बढी आधिकारिक विक्रेता मेलामा सहभागी छन् । यसमा ८ वटा नयाँ कार ब्रान्ड सहभागी छन् । मेलामा २ सयभन्दा बढी सेकेन्ड ह्यान्ड कार बिक्रीका लागि राखिएको आयोजकले जनाएको छ । मेलामा बिक्रीका लागि ल्याइएका त्यस्ता कार ५० वटाभन्दा बढी व्यक्तिगत छन् । त्यस्तै, २० भन्दा बढी रिकन्डिसन हाउसबाट पनि सवारीसाधन बिक्रीका लागि ल्याइएको छ । मेलामा सवारी खरिद तथा सोधपुछका लागि आउनेहरूको संख्या शुक्रबार उत्साहजनक रहेको आयोजकले बताएको छ । सेकेन्ड ह्यान्ड सवारी किन्न चाहनेका लागि तत्कालै फाइनान्स गर्न सक्ने सुविधा दिइएको छ । खरिद फिर्ता ग्यारेन्टी, सवारीको गुणस्तरको सुनिश्चिततालगायतका सुविधा पनि दिइएको आयोजकले जनाएको छ ।"
एभरेस्ट बैंकले सुरु गर्यो ईपैंचो फोन लोन सुविधा,"काठमाडौं (कास) एभरेस्ट बैंकले ईपैंचो फोन लोन सुविधा सुरु गरेको छ । बैंकले योग्य मानेका ग्राहकले मोबाइल एप ईबीएल टच २४ मार्फत अब बिनाधितो २ लाख रुपैयाँसम्म कर्जा प्राप्त गर्न सक्नेछन् । ईपैंचो फोन लोन लिएपछि एक महिनाभित्र वा ३, ६, ९ अथवा १२ महिनासम्ममा किस्ताबन्दीमा कर्जा चुक्ता गर्न सकिने बैंकले जनाएको छ । बैंकबाट गरिएका कारोबार, बैंकमा तलब खाता खोलेको छछैन, ऋण बक्यौता छछैन लगायत हेरेर कर्जा दिइन्छ । आफूले लिएको कर्जा चाँडै तिर्न चाहने ग्राहकका लागि ऋणको बक्यौतासहित पूर्वभुक्तानीको विकल्प पनि उपलब्ध रहेको कम्पनीले जारी गरेको विज्ञप्तिमा उल्लेख छ । बैंकका अनुसार ईपैंचो फोन लोनका लागि कुनै पनि फोनपे मर्चेन्टमा क्यूआर भुक्तानी गर्दा बाई नाउ पे लेटर सुविधा प्रयोग गर्न सक्नेछन् ।"
एनएमबी बैंक र सिप्रदीबीच सहकार्य,"काठमाडौं (कास) एनएमबी बैंकले विद्युतीय गाडी खरिद गर्न चाहनेलाई न्यूनतम ब्याजदरमा कर्जा प्रवाह गर्ने गरी सिप्रदी ट्रेडिङसँग सहकार्य गरेको छ । यसमा ८० प्रतिशत फाइनान्सिङसहित आवश्यक सम्पूर्ण कागजात बुझाएको २४ कार्य घण्टाभित्र कर्जा प्रवाह हुने विज्ञप्तिमा उल्लेख छ । यो कर्जा योजनामार्फत एनएमबीले व्यवसायसँगै वातावरणीय दायित्व पूरा गर्न खोजेको जनाएको छ । बैंकले हाल देशभरि २०१ शाखा, १३८ एटीएम र ११ एक्सटेन्सन काउन्टरमार्फत सेवा प्रदान दिँदै आएको छ ।"
ईसेवाबाट बिमा भुक्तानी गर्ने इलामका अनुपमलाई १ लाख,"काठमाडौं (कास) भुक्तानी प्रणाली सेवा प्रदायक ईसेवा ले सञ्चालन गरेको बिमा शुल्क भुक्तानी गरिन्छ, लखपति बनिन्छ योजनामा इलामका अनुपम पोखरेलले एक लाख रुपैयाँ पुरस्कार जितेका छन् । उनले नेपाल लाइफ इन्स्योरेन्सको बिमा शुल्क ईसेवामार्फत भुक्तानी गरेका थिए । ईसेवाले बिमितहरूलाई घरमै बसेर बिमा शुल्क भुक्तानी गर्न प्रोत्साहन मिलोस् भन्ने उद्देश्यले जेठ ५ देखि भदौ ५ सम्म लखपति योजना सञ्चालन गरेको थियो । उक्त योजनामा बम्पर उपहार विजेता पोखरेललाई बिमा गराउने अभिकर्ता रोहित पोखरेलले २० हजार रुपैयाँ नगद पुरस्कार पाएका छन् । पोखरेलले बिमा गरेको नेपाल लाइफ इन्स्योरेन्सको इलाम शाखाले समेत २० हजार रुपैयाँ पाएको छ । विजेताहरूलाई शुक्रबारको कार्यक्रममा ईसेवाका प्रमुख कार्यकारी अधिकृत सुवास सापकोटाले नगद हस्तान्तरण गरेका थिए । लखपति योजनाभर ईसेवाबाट बिमा शुल्क भुक्तानी गर्ने ९४ जनाले जनही १ हजार रुपैयाँ जितेका थिए । ईसेवाले हरेक साता गोलाप्रथाबाट विजेता चुनेको थियो ।"
बजारमा 'न्युड सुपेरियर भोड्का,"काठमाडौं (कास) द नेपाल डिस्टिलरिजले न्युड सुपेरियर भोड्का ल्याएको छ । काठमाडौंमा बिहीबार आयोजित एक फेसन सोमा डिजाइनर शिवाङ्गी प्रधान र अभिनेत्री साम्राज्ञी राज्यलक्ष्मी शाहको सिक्वेन्समा उक्त राइस बेस्ड भोड्का अनावरण गरिएको थियो । राइस बेस्ड भएका कारण यसमा प्राकृतिक मिठास भएको नेपाल डिस्टिलरिजले जनाएको छ । यसमा अतिरिक्त चिनी मिसाइएको छैन, विज्ञप्तिमा भनिएको छ, ग्लुटेन फ्री तथा ग्लिसरिन फ्री यस भोड्का डिजाइन गर्दा स्वास्थ्यप्रति सचेत उपभोक्ताको चाहना र मागलाई ध्यान दिइएको थियो । सानो ब्याचमा चारकोल फिल्टर गरी न्युड सुपेरियर भोड्का तयार पारिन्छ । ख्यातिप्राप्त ब्लेन्डर क्रिस्टोफर आर्म्सले यो भोड्का डिजाइन गरेका हुन् ।"
एनसेलले ल्यायो इन्डिया भ्वाइस प्याक,"काठमाडौं (कास) एनसेल आजियाटा लिमिटेडले नजिकिँदै गरेको चाडपर्वका अवसरमा तीनवटा नयाँ भ्वाइस प्याक ल्याएको छ । एनसेलका प्रिपेड तथा पोस्टपेड ग्राहकले यी भ्वाइस प्याक प्रयोग गर्न सक्नेछन् । भारतमा कल गर्न ग्राहकले आवश्यकताअनुसार १ दिन, ७ दिन वा २८ दिनको समयावधि रहेको प्याक लिन सक्ने एनसेलले जनाएको छ । एक दिनको भ्वाइस प्याक लिँदा ग्राहकले करसहित ५५ रुपैयाँमा १५ मिनेट टक टाइम पाउने भनिएको छ । ७ दिने भ्वाइस प्याकअन्तर्गत ग्राहकले २४९ रुपैयाँमा ७० मिनेट टक टाइम पाउने र २१५ मिनेट टक टाइम रहेको भ्वाइस प्याक करसहित ७४९ रुपैयाँमा सुरु गर्न सकिने विज्ञप्तिमा उल्लेख छ । ग्राहकले एस्टरिस्क १७११८ एस्टरिस्क ७ ह्यास डायल गरी आवश्यकताअनुरुप भ्वाइस प्याक लिन सक्नेछन् । एनसेल एप, एनसेल वेबसाइट र एनसेलको आधिकारिक खुद्रा विक्रेतामार्फत पनि यी भ्वाइस प्याक सुरु गर्न सकिनेछ ।"
यतीमा उड्दा उपहारैउपहार,"काठमाडौं (कास) यती एयरलाइन्सले दसैं, तिहार तथा छठ पर्वलाई लक्ष्य गरेर यात्रुका लागि विभिन्न उपहार योजना ल्याएको छ । यतीमा मंगलमय फ्लाइट, बम्परमा जितौं नयाँ राइड योजनाअन्तर्गत यात्रुले बम्परमा भाग्यशाली यात्रुलाई रे जेडआर स्कुटर, हीराको टप र वासिङ मेसिन प्रदान गर्ने भएको हो । यात्रुले बम्पर उपहारका साथै हात खाली नजाने उपहारस्वरूप दराज, भोज डिल्स र नमस्ते पेको डिस्काउन्ट भौचरका साथै हरेक साता एकएक जनालाई निःशुल्क माउन्टेन फ्लाइट र रिटर्न टिकट पाउने एयरलाइन्सले जनाएको छ । घटस्थापनादेखि लागू हुने योजनाअन्तर्गत अग्रिम टिकट बुकिङ गरी सोही समयमा उडान गर्ने यात्रुलाई यो योजना लागू हुने यती एयरलाइन्सका प्रवक्ता सुदर्शन बर्तौलाले जानकारी दिए । तीनवटा बम्पर उपहार जित्न तोकिएको समयावधिभित्र यती एयरलाइन्ससँग यात्रा गर्नुपर्नेछ ।"
कृषि विकास बैंक सञ्चालक समिति सदस्यमा दाहाल,"काठमाडौं (कास) कृषि विकास बैंक लि बैंक सञ्चालक समितिको सञ्चालक सदस्यमा सुमन दाहाल नियुक्त भएका छन् । उनी अर्थ मन्त्रालय, वित्तीय संघीयता समन्वय महाशाखा प्रमुख पदमा कार्यरत थिए । बैंक तथा वित्तीय संस्थासम्बन्धी ऐनअनुसार नवनियुक्त सञ्चालक सदस्य दाहाललाई बैंक सञ्चालक समिति बैठकका अध्यक्ष डाराजेन्द्रप्रसाद मिश्रले शपथ ग्रहण गराए ।"
कान्तिपुरकर्मी पोखरेल पुरस्कृत,"काठमाडौं (कास) नेपाल वातावरण पत्रकार समूहले कान्तिपुरकर्मी गोविन्द पोखरेललाई वातावरण पत्रकारिता पुरस्कार २०२१ प्रदान गरेको छ । समूहको ३७ औं स्थापना दिवसको अवसरमा ललितपुरमा शुक्रबार आयोजित कार्यक्रममा अध्यक्ष कसमस विश्वकर्माले पोखरेललाई पुरस्कार हस्तान्तरण गरे । पुरस्कारमा कदरपत्र र नगद राशि २५ हजार रुपैयाँ छ ।वातावरणीय विषयमा रिपोर्टिङ गर्दै आएका सञ्चारकर्मीलाई समूहले सन् १९८७ देखि बर्सेनि पुरस्कृत गर्दै आएको छ । विश्व वातावरण दिवसको अवसरमा जुन ५ मा समूहले यसपटक पोखरेललाई पुरस्कृत गर्ने घोषणा गरेको थियो । पोखरेलले कान्तिपुरमा विज्ञानप्रविधि, वन्यजन्तु, जलवायु परिवर्तन तथा जैविक विविधतासम्बन्धी रिपोर्टिङ गर्दै आएका छन् ।"
दाहालको माधवी ओ माधवी,"काठमाडौं (कास) केशव दाहालको पुस्तक माधवी ओ माधवी सार्वजनिक भएको छ । शिल्पी थिएटरमा शुक्रबार आयोजित कार्यक्रममा लेखक दाहाल, उपन्यासकार उमा सुवेदी, कुमार नगरकोटी र रंगकर्मी घिमिरे युवराजले पुस्तक सार्वजनिक गरेका हुन् । मदनमणि दीक्षितद्वारा लिखित माधवीको प्रमुख पात्र माधवीसँग प्रेम अनुभूत भएपछि माधवी ओ माधवी को निर्बन्ध लेखन सुरु भएको दाहालले बताए ।जब मैले त्यो पुस्तक किनें माधवी बहुत गाह्रो किताब हो भन्ने चर्चा थियो मानिसहरूमा । ८१० पेज पढिसकेपछि सकिँदैन कि के हो भन्ने लाग्यो । तर, घुम्दैघुम्दै जाँदा माधवी पढ्ने एक जनासँग मेरो भेट भयो । उहाँले यो किताब मज्जाको छ, सजिलो छ भन्नुभयो । त्यसपछि मैले फेरि माधवी पढें, मज्जा आयो । दुई पटक पढें, कार्यक्रममा लेखक दाहालले उमा सुवेदीसँग अन्तरसंवादमा भने, माधवी मैले सुन्दर पात्र अनुभूत गरें । उनीसँग म प्रेममा परेजस्तो लाग्यो, एउटा अलौकिक प्रेम । श्यामकर्ण घोडा पाउनका लागि माधवीलाई कसरी सम्राट्हरूबीच प्रस्तुत गरिन्छ भन्ने सबैलाई थाहै छ । मेरी प्रेमिका हुन् माधवी, म माधवीसँगै हिँड्छु । जहाँजहाँ माधवी जान्छे त्यहाँको सबै दुःख, पीडा अतृप्तको मनोविज्ञान चाखेको प्रेमीले आफ्नो प्रेमिकालाई कसरी हेर्छ, माधवी ओ माधवीको शीर्ष कथा यही नै हो ।किताब पब्लिसर्सबाट प्रकाशित यस पुस्तकमा २३ वटा निर्बन्ध समावेश छन् । पुस्तक लेखनमा कसैले केही भन्ला कि भन्नेतर्फ नसोची निर्बन्ध भएर लेखेकै हुँदा माधवी ओ माधवी तयार भएको दाहाल बताउँछन् । मलाई पनि पढ्दा यो निबन्ध हो कि, वास्तवमा कथा पढ्दै छु । उपन्यासको कुनै च्याप्टर हो कि भनेर पढें, निर्बन्धको विषय उठ्नेबित्तिकै उपन्यासकार सुवेदीले भनिन् ।राजनीतिक विश्लेषण र राजनीतिबाट साहित्य लेखनमा होमिएका मोक्षभूमि का लेखक दाहालले दोस्रो कृतिलाई पनि राजनीतिको रूपमा व्याख्या गर्छन् । किताबले जहिल्यै पनि मानिसलाई सचेत, उद्वेलित गर्ने र भित्रबाट मान्छेलाई जगाउने हुँदा किताब पनि राजनीति नै हो । पत्रकारिता, संगीत पनि राजनीति हो । जीवन र जगत्लाई बुझ्ने कुरा नै राजनीति हो, दाहालले भने, किताब लेख्नु सत्ताको राजनीति हो । यो मेरो राजनीति नै हो, तर पार्टीको राजनीति होइन ।पुस्तक सार्वजनिक कार्यक्रममा आख्यानकार कुमार नगरकोटीले औंलाहरू र शीर्षकविहीन दुई कविता वाचन गरे । साथै आफूले लेखेको हिन्दी कवितालाई पनि उनले प्रस्तुत गरे । त्यस्तै घडी, ल्यामपोस्ट र पत्रमञ्जुषा रचना पनि प्रस्तुत गरेका थिए । रंगकर्मी घिमिरेले पुस्तकको समीक्षात्मक टिप्पणी गर्दै यो पुस्तकका २३ वटा रचनाले उठाएको विषयवस्तुलाई जोडेर हाम्रो वैचारिकी कसरी निर्माण भइरहेको छ, समाजलाई हामीले कसरी हेरिरहेका छौं भन्ने कुरा जोडेर छलफल गर्न सकिने बताए ।"
धमाधम विदेशिँदै राष्ट्रिय फुटबलर,"(मकवानपुर)घरेलु फुटबल गतिविधि हुने नहुने अन्योल बढेपछि नेपाली फुटबलमा प्रभाव जमाएका मकवानपुरका खेलाडीहरू धमाधम विदेश लागेका छन् ।एक साताभित्र मकवानपुरबाट घरेलु फुटबलको शीर्ष डिभिजन क्लबमा आबद्ध भइसकेका तीन खेलाडी सुखद भविष्यको खोजीमा अस्ट्रेलिया पुगेका छन् । पूर्वराष्ट्रिय खेलाडी अमिर श्रेष्ठ, जुनियर राष्ट्रिय टोलीका गोलरक्षक रोहित कार्की र फरवार्ड रवि थिङ यसै साता विदेशिए । अघिल्लो वर्ष राष्ट्रिय टोलीका गोलरक्षक तथा मकवानपुरका खेलाडी एलान न्यौपाने विदेशिएका थिए । ए डिभिजन लिग, राष्ट्रिय लिग नहुँदा मोफसलमा हुने विभिन्न प्रतियोगितामा नयाँ टोलीबाट सहभागी भइरहेका खेलाडीहरू धमाधम विदेशिने क्रम बढिरहेको छ । फुटबल खेलाडीको भाषामा भन्नुपर्दा खेपको भरमा बाँच्ने अवस्था नभएपछि उनीहरू विदेशिन बाध्य भएका हुन् । खेप को अर्थ पटक भन्ने बुझिन्छ । नेपाली फुटबलमा खेपको अर्थ प्रत्येक खेलको आधारमा नयाँ टोलीबाट पैसा लिएर खेल्नु हो । पछिल्लो समय देशमा आधिकारिक प्रतियोगिताहरू नभएपछि उपत्यकाबाहिर हुने विभिन्न प्रतियोगितामा सहभागी भएर खेप को भरमा उनीहरू जीविकोपार्जन गर्न बाध्य थिए ।फुटबल खेलाडीको जीविकोपार्जनका लागि नेपाल सुपर लिग (एनएसएल) राम्रो सम्भावना बनेर आएको थियो । पहिलो संस्करण सकिएपछि चैतमा तय भएको दोस्रो संस्करण अक्सन भएर पनि स्थगित हुन पुगेको थियो । साउन अन्तिममा अखिल नेपाल फुटबल संघ (एन्फा) को कार्यसमितिले असोज २३ देखि मंसिर २ सम्मका लागि एनएसएलको नयाँ मिति तोके पनि यो समयमा हुने कुनै लक्षण देखिएको छैन । २०७८ सालको मंसिरमा भएको सहिद स्मारक ए डिभिजन लिगमा रन्जन विष्ट, अञ्जन विष्ट, सुनील बल, आयुश घलान, अमिर, रवि, अशोक बरालसहित मकवानपुरका २१ खेलाडीले काठमाडौंमा आफ्नो प्रतिभा देखाएका थिए । एन्फाले ए डिभिजन लिगका लागि पुस ८ देखि चैत ४ सम्म मिति तोके पनि खेलाडीहरू विश्वस्त हुन सकेका छैनन् । पालै पालो विदेशिने क्रम जारी छ । अमिर, रोहित, रविसहित बिहीबार नै मिक्छेन तामाङ, राजन गुरुङ, रुमेश बर्तौला अस्ट्रेलिया लागेका छन् । थ्रीस्टार क्लबबाट खेल्ने मिक्छेन सन् २०१९ मा काठमाडौंमा भएको दक्षिण एसियाली खेलकुदका स्वर्ण पदक विजेता खेलाडी हुन् । राष्ट्रिय टोलीको प्रतिनिधित्व गरिसकेका राजन विभागीय टिम एपीएफ क्लबबाट खेल्छन् । रमेशले च्यासलबाट ए डिभिजन लिग खेलेका थिए । अमिरले नेपालका चर्चित ए डिभिजन क्लबहरू थ्रीस्टार, मनाङ मर्स्याङदी, मछिन्द्र, जावलाखेल र च्यासल युथ क्लबबाट खेलिसकेका छन् । उनी विशेष गरी मोफसलमा घरेलु नकआउट फुटबलको चर्चित नाम हो । हेटौंडा९, एचआईडीका उनले यू२३ सम्म राष्ट्रिय टोलीको अनुभव बटुलिसकेका छन् । उनी केही समयअघि रोजगारीका लागि कतारसमेत पुगेका थिए । कतारबाट फर्केर पुनः नेपालको शीर्ष प्रतियोगितामा सहभागी उनले पछिल्लो समय खेप को भरमा आफ्नो दैनिकी सञ्चालन गरिरहेका थिए । उनले नेपालसहित भारतको विभिन्न प्रान्तमा हुने प्रतियोगितामा समेत भाग लिँदै आएका थिए । उनी एन्फा एकेडेमीका उत्पादन हुन् ।रोहित कार्की पछिल्लो समय ए डिभिजन क्लब संकटामा आबद्ध थिए । त्यसअघि उनले मछिन्द्र क्लबबाट खेले । आफू अध्ययन भिसामा अस्ट्रेलिया गएको हेटौंडा२, पिपलबोटका रोहितले बताए । अस्ट्रेलिया बसाइका क्रममा त्यहाँकै रोयल वेस्टर्न क्लबमा आबद्ध भएर फुटबलमा कायमै रहने उनले बताए । एन्फा एकेडेमीमा सन् २०१५ देखि ५ वर्ष बसेका रोहित उमेर समूहको राष्ट्रिय टिमबाट ताजकिस्तानमा भएको प्रतियोगिता खेलेका थिए । उनले राष्ट्रिय टिममै रहेर श्रीलंका, युएई र इरानमा खेलिसकेका छन् । पहिलो एनएसएल लिगमा ललितपुर सिटीबाट खेलेका रोहितले दोस्रो एनएसएलमा विराटनगर सिटी एफसीबाट खेल्ने तयारी गर्दैथिए ।२०७१ सालदेखि एपीएफ क्लबमा आबद्ध रवि थिङ पछिल्लो समय उत्कृष्ट लयमा थिए । उनले विभागीय टिमबाट ए डिभिजन लिगका साथै देशभर हुने नकआउट प्रतियोगितामा भाग लिइरहेका थिए । उनी करियरकै उच्च लयमा थिए । उनले पनि अस्ट्रेलिया बसाइका क्रममा स्थानीय प्रतियोगिताहरू खेलिरहने बताए ।मकवानपुर जिल्ला फुटबल संघका प्रशिक्षक विजयलाल श्रेष्ठले पछिल्लो समय जुनियर र सिनियर खेलाडी विदेशिने क्रम बढेकोप्रति चिन्ता व्यक्त गरे । जुनियर होस् वा सिनियर खेलाडी धेरै विदेश लागेका छन् । जसका कारणले गर्दा हाम्रो जिल्लाबाट राष्ट्रिय टोलीमा सहभागी हुने खेलाडी घट्दो अवस्थामा छ, उनले भने । नेपालको हरेक उमेर समूहको राष्ट्रिय टोलीमा मकवानपुरका खेलाडी समावेश हुन्थ्यो तर पछिल्लो समय खेलाडीहरू विदेसिएको बताए । अहिले जुनियर टोलीमा समेत मकवानपुरका खेलाडी अटाउन छाडेका छन्, उनले थपे ।एन्फा केन्द्रीय सदस्य तथा मकवानपुर जिल्ला फुटबल संघ अध्यक्ष टीकाराम लामा ए डिभिजन लिग, एनएसएल र मोफसलमा हुने नकआउट प्रतियोगिताहरू योजनाबद्ध रूपमा क्यालेन्डर बनाएर आयोजना गर्न सकेमात्र खेलाडी पलायन रोक्न सकिने बताउँछन् । खेलाडीको आम्दानी बढेको खण्डमा पक्कै पनि यो समस्या धेरै हदसम्म समाधान हुन्छ । यसका लागि हामीले योजना नै बनाएर क्लबलाई बलियो बनाउँदै खेलाडी पलायन रोक्न भूमिका खेल्नुपर्छ, अध्यक्ष लामाले सुझाए ।पछिल्लो समय अस्ट्रेलियामा रहेको नेपाली मूलका खेलाडी सहभागी रहेको क्लबबाट विभिन्न प्रतियोगिता खेल्ने बहानामा राष्ट्रिय टोलीबाट अनुभव बटुलिसकेका खेलाडीहरू विदेशिने क्रम बढिरहेको छ ।"
मध्यपुर थिमिमा वडा लिग,"(काठमाडौं)नेपाली फुटबलले पछ्याउन लायक प्रतियोगिताका रूपमा शनिबार सुरु हुँदै छ, मध्यपुर थिमि वडाव्यापी लिग । असोज ८ देखि कात्तिक ७ सम्म हुने प्रतियोगिताको आयोजक रहेको छ स्वयं मध्यपुर थिमि नगरपालिका । वडा लिगको यस्तो सोच आफैंमा पहिलो नरहे पनि तय छ, यसले नेपाली फुटबललाई दिने योगदान धेरै हुनसक्ने छ । प्रतियोगिताको संयोजकको काम गर्नेछ मध्यपुर युथ एसोसिएसनले । नगरपालिकामा ९ वडा छन् । त्यसअनुसार प्रत्येक वडाको एउटा टिमले प्रतियोगितामा आफ्नो चुनौती पेस गर्नेछ । त्यस अर्थमा ३६ खेल हुनेछ । यस्तोमा सबैभन्दा बढी अंक ल्याउने टिम नै विजेता रहनेछ । सहभागी हुने खेलाडी त्यसै नगरपालिकाका मात्र हुनेछन् र बाहिरका कसैले खेल्न पाउने छैनन् । अझ जुन वडाको खेलाडी हो, त्यसै वडाबाट मात्र खेल्न पाउने छ । प्रतियोगिताको अन्त्यमा उत्कृष्ट खेलाडी चयन गरेर एउटा यस्तो टिम बनाइने छ, जसले सम्भवतः मध्यपुर युथ एसोसिएसनकै प्रतिनिधित्व गर्न सक्नेछ । सबैलाई थाहा छ, मध्यपुर युथको सबैभन्दा ठूलो लक्ष्य भनेकै सहिद स्मारक लिग ए डिभिजनमा फेरि उक्लिनु । यस्तोमा सम्भावना बन्छ, यसपल्टको वडा लिग खेल्न खेलाडीले उत्कृष्ट प्रदर्शन गरेर वर्ष दिनमै पूरा देशकै सबैभन्दा माथिल्लो डिभिजन खेल्न सक्नेछ । नगरपालिकाका मेयर हुन्, सुरेन्द्र श्रेष्ठ । संयोगले उनी फुटबलकै पूर्वखेलाडी हुन् । उनले बी डिभिजनसम्मको फुटबल खेले । त्यसैले फुटबललाई माया गर्छन् अनि आफू मेयर जित्नुमा फुटबलले गाँसेको सम्बन्ध नै महत्त्वपूर्ण रहेको मान्छन् । त्यसैले उनको योजना हो, नेपाली फुटबललाई गुन तिर्ने । उनी आफू मेयर रहुन्जेल कम्तीमा ५ वर्ष भव्य रूपमा यो लिग फुटबल आयोजना गर्ने । सँगै उनको योजना छ मध्यपुर युथको फुटबल मैदानलाई सानो नै सही, दर्शकसहितको रंगशालाको रूप दिने । उनकै भाषामा यस्तो भए मध्यपुर थिमिको एउटा राम्रो मीठो परिचय फुटबल पनि हुनेछ ।"
मेयर कप स्नुकरमा नीरज तेस्रो चरणमा,"काठमाडौं (कास) हेटौंडाका नीरज श्रेष्ठ दोस्रो गोकर्णेश्वर मेयर कप खुला स्नुकर प्रतियोगिताको तेस्रो चरणमा पुगेका छन् ।छोर्तेन स्नुकर क्लब बौद्धको आयोजनामा भइरहेको प्रतियोगितामा शुक्रबार नीरजले सेल्फका केसीलाई ३१ को फ्रेममा हराए । विराटनगरका सरोज गौतम, खसौलीका गणेश थापा, डिप लभका परिवेश रेग्मी, बगरकोटका निर्मलकुमार तामाङ, पोखराका दीपेश क्षेत्री र खसौलीका अमर थापामगर पनि तेस्रो चरणमा पुग्न सफल भए । प्रतियोगितामा २ सय ५६ बढी खेलाडीको सहभागिता छ । शीर्ष तीन स्थान हात पार्नेले क्रमशः २ लाख ५१ हजार, १ लाख ११ हजार र ५१५१ हजार रुपैयाँ नगद पुरस्कार प्राप्त गर्नेछन् । १ सय ४७ अंक ब्रेक गर्नेलाई १० लाख, सेन्चुरी ब्रेक गर्नेलाई १ लाख १ हजार र ८० अंकसम्म ब्रेक गर्नेलाई २५ हजार पुरस्कार प्रदान गरिने छ । उत्कृष्ट खेलाडीलाई २५ हजार, उदीयमान खेलाडी, अनुशासित खेलाडी र क्वाटरफाइनल पुग्ने खेलाडीलाई जनही ११ हजार रुपैयाँ पुरस्कार दिइने आयोजक क्लबले जनाएको छ । प्रिक्वाटरफाइनल यात्रा तय गर्ने खेलाडीलाई क्यु र क्यु बक्स प्रदान गरिनेछ । प्रतियोगिता नेपाल बिलियार्ड, स्नुकर तथा पुल संघको प्राविधिक सहयोगमा भइरहेको हो ।"
फेडेरर चाहना टेनिससँगै,"अर्के ग्रहका खेलाडीसर्बियाका नोभाक जोकोभिचले एकपल्ट फेडेररबारे भनेका थिए, मलाई कहिलेकाहीं लाग्छ, उनी अर्कै ग्रहका खेलाडी हुन् । जोकोभिच मात्र होइनन्, पछिल्लो २० वर्ष जतिले फेडेररले टेनिस खेलेको हेरे, सबैले माने, उनी यो खेलका भगवान हुन् । उनको खेल नै मुटु छुने खालेको थियो । अनि उनी आफ्नो खेललाई जहिले पनि शतप्रतिशत पूर्ण राख्न चाहन्थे । अहिले फेडेररले भन्दा अरूले नै बढी ग्रान्ड स्लाम उपाधि जितिसकेका छन् । त्यसैले सबैभन्दा महान खेलाडी को भन्ने तक वितर्क पनि आवश्यक छैन । फेडेररले जति खेले, त्यो शुद्ध टेनिस थियो । उनको फोरह्यान्ड प्रहार हेर्नमै सुन्दर थियो । सर्भिस जहाँ हुनुपर्ने थियो, ठ्याक्कै त्यहीं हुन्थ्यो । त्यसैले उनको टेनिस हेरेर आम खेलप्रेमी कायल हुन्थे । त्यसैले त उनले अरूको तुलनामा धेरैभन्दा धेरैको मन जिते । अचेल फेडेरर ४१ वर्षका भए । सुरुका दिनमा उनले बासेलको स्वीस नेसनल टेनिस सेन्टरमा यो खेल सिकेका थिए । किशोर उमेरमै उनी उम्दा खेलाडी भइसकेका थिए, तर अहिले जे जेखिन्थे, त्यस्ता थिएनन् । एकपल्ट उनले रिसले र्याकेट फाले भर्खर १६ वर्षको उमेर हुँदा । सजाय त हुनु नै थियो, त्यसैले दिनभर जस्तो शौचालय सफा गर्ने काम दिइएको थियो । अब त यी सबै होइनन् कि जस्तो लाग्न सक्छ । तर जतिबेला उनी एटीपी टुरमा देखिए, उनी भलाद्मी नै रहे । सन् २०१८ मा उनले एकपल्ट भनेका थिए, मैले आफ्नो खेलका लागि चाहिने आगो र पानी दुवै हात पार्न धेरै समय खर्चिएँ । खेल जित्न मलाई आगो चाहिन्थ्यो, तर हार र भुल बिर्सन मलाई पानी पनि चाहिन्थ्यो ।नडाल र जोकोभिचसँग तुलनाअहिलेको पुस्ताका टेनिसप्रेमी निकै भाग्यमानी रहे । किनभने उनीहरूले एकै समय तीन महान खेलाडीलाई देख्न पाए, फेडेरर र जोकोभिचसँग राफेल नडाल पनि । त्यसैले जति जति बेला फेडेररको कुरा चल्छ, नडाल र जोकिभिच त्यसै पनि जोडिएर आउने छन् । त्यतिमात्र होइन, ती तीन खेलाडीको एकापसमा तुलना पनि हुनेछ । यो काम कहिले पनि रोकिने छैन । यी तीन खेलाडीमध्ये सबैभन्दा राम्रो को त ? यो प्रश्न जहिले पनि उठ्नेछ, तर जवाफ कहिले आउने छैन । तर, एउटा तथ्य निश्चित छ, यी तीन खेलाडीले जुन इतिहास रचे, त्यसका लागि बाटो खन्ने काम त फेडेररले नै गरे । उनले सुरुमा २० ग्रान्ड स्लामको कीर्तिमान बनाए । पछि त्यसलाई नडाल र जोकोभिचले पालैपालो तोडे । यी दुई खेलाडीभन्दा जोकोभिच नै लोकप्रिय रहे । यति भने मज्जाले दाबी गर्न सकिन्छ । त्यतिमात्र होइन, प्रायोजकका लागि उनी नम्बर एक खेलाडी रहे । सायद अबका दिनमा विश्व टेनिसमै उनको नयाँ रूप देख्न पाइनेछ ।"
मान्छेले देउता बनाए कि देउताले मान्छे ?,"बहस एउटा प्रश्नबाट सुरु गरौं मान्छेले देउता आविष्कार गरे कि देउताले मान्छे ? यो एक रुचिकर प्रश्न मात्रै होइन अवधारणागत बहसको विषय पनि हो । पुरातत्त्वविद्, मानवशास्त्रीले हालसम्म गरेका केही अध्ययनबाट प्राप्त प्रमाणका आधारमा धर्म र देउताको अवधारणागत विकासमाथि यस लेखमा केही चासो जाहेर गरिन्छ । अंग्रेज मानवशास्त्री सर एडवर्ड बर्नेट टाइलर (१८७११९५८) को मत थियो आदिम समाजमा जब मान्छेले कतिपय रहस्य (जस्तै मृत्यु, सपना, अवचेतन अवस्था आदि) बारे दैनिक जीवनअनुभवका आधारमा बुझ्न सकेनन् तब धर्मको जन्म भयो । उनी भन्छन् यस्तो प्रयासमा मान्छेहरू मान्छेको दैहिक अस्तित्व र परादैहिक अर्थात् आत्मिक अस्तित्व हुने बुझाइमा पुगे । टाइलरको निष्कर्ष थियो जडात्मावाद तसर्थ धर्मको प्रारम्भिक स्वरूप थियो, जसले आत्मिक अस्तित्वमा विश्वास गर्थ्यो । त्यसपछि क्रमशः बहुईश्वरवाद अनि एकईश्वरवादको विकास भएको हो । यद्यपि कतिपय मानवशास्त्री टाइलरको विभिन्न अवधारणालाई श्रेणीगत वा सिँढीबद्ध गरेर हेर्ने कालक्रमगत विकासको सिद्धान्त उपयोगी नहुने मत राख्छन् । १९ औं शताब्दीमा मानवशास्त्र एक विशिष्ट प्राज्ञिक विधाका रूपमा विकास भयो । यससँगै मानवशास्त्रीहरूको रुचि र ध्यान धर्मअध्ययनमा पुग्यो । स्वाभाविक हो, मानवशास्त्रीहरू संस्कृतिको क्रमिक विकासको सिद्धान्तमा विश्वास राख्छन्, सृष्टिको कथामा होइन । तर, उनीहरू धर्मलाई मानव विकासको पछौटे अवस्था वा आदिम अवस्थाको रूपमा सिँढीबद्ध भने गर्दैनन् । बरु पुरातात्त्विक प्रमाणका आधारमा धर्मको आवधारणा कसरी सांस्कृतिक विकासक्रममा क्रमशः प्रवेश गर्यो भन्ने व्याख्या निर्माण गर्छन् । तर, समकालीन समाज, जहाँ धर्मका अभ्यासकर्ता तथा व्याख्याता साक्षी भएको अवस्थामा त धर्मबारे गरिने विश्लेषण दुर्जेयसाध्य काम हो भने प्राग्ऐतिहासिककालमा पुरातात्त्विक अवशेषका आधारमा धर्मको अवधारणा, उत्पत्ति, अर्थ र विस्तारबारे धारणा निर्माण गर्ने र विश्लेषण गर्ने कार्य निश्चय पनि कष्टसाध्य थियो । सीमित र कतिपय अवस्थामा खण्डित पुरातात्त्विक प्रमाणका आधारमा धर्मबारे निश्चित रूपमा बताउनु जोखिमपूर्ण कार्य हो । तर, तिनै सीमित प्रमाण नै उपलब्ध स्रोत हुन्, अन्य विकल्प हामीसँग उपलब्ध छैन । पुरातत्त्वविद्हरूले हालसम्म पुरातात्त्विक सन्दर्भमा उत्खनन गरेका पुरातात्त्विक अवशेषहरू, अभिलेख, शिलालेख, भोजपत्र, ताडपत्र, ताम्रपत्रलगायत चट्टान, गुफाहरूमा कुँदिएका भित्ते चित्र, प्रस्तर मूर्तिहरू धर्म र देउताबारे अध्ययन गर्ने अश्मिभूत प्रमाण हुन् । यस्ता पुरातात्त्विक प्रमाणमध्ये प्राचीन समाधिस्थल वा चिहानहरू महत्त्वपूर्ण स्रोत हुन् तत्कालीन धर्मसम्प्रदाय र संस्कारको अस्तित्व पढ्न । तिनै र त्यस्तै प्रमाणका आधारमा मानवशास्त्रीहरूले गरेका अन्तर्सांस्कृतिक अध्ययनले प्रमाणित गरेका छन् प्राग्ऐतिहासिककालदेखि नै धार्मिक रीति, विश्वास र धर्मको इतिहास फरकफरक थियो । यस क्रममा इमाइल दुर्खाइम, क्लिफर्ड गिर्ज, भिक्टर टर्नर, मेरी डगलस, क्लउद लेभिस्त्रोस, अल्फ्रेड सुज, कार्ल मार्क्सजस्ता मानवशास्त्रीको योगदान महत्त्वपूर्ण मानिन्छ । धर्म विमर्श : एक मानवशास्त्रीय विचरणमानवशास्त्री इमाइल दुर्खाइम (इसं १८५८१९१७) को अनुष्ठान (रिचुअल) एक प्रकारको त्यस्तो सामूहिक कार्य हो, जसमार्फत समाजले यसका सदस्य (व्यक्ति) को तहभन्दा माथि ज्ञानातीत शक्तिको उत्सव मनाउन सक्दछन् वा त्यस्तो सामूहिक अनुभूति गर्न सक्छन् भन्ने व्याख्याले मानवशास्त्रीलाई धर्मबारे गरिने अध्ययनअनुसन्धान कार्यमा निकै प्रभाव पारेको छ । यद्यपि दुर्खाइमको प्रकार्यवादी सिद्धान्तभन्दा फरक उनका समकालीन म्याक्स वेबर (१८६४१९२०) ले पुँजीवादको विकासमा प्रोटेस्टेन्टहरूको नैतिकमूल्यको भूमिका रहेको व्याख्या गरेर तुलनात्मक मानवसमाजशास्त्रमा धर्मबारे गरिने व्याख्यालाई नयाँ मोड दिएका थिए । अमेरिकी मानवशास्त्री क्लिफर्ड जेम्स गिर्ज (१९२६२००६) को धर्म संकेतहरूको प्रणाली हो, जसले मानिसमा शक्तिशाली, व्यापक र दूरगामी मनोदसा स्थापित गरिदिन्छ धर्म सांकेतिक संप्रेषण हो र संकेतहरूले अर्थ वहन गर्ने काम गर्छ भन्ने व्याख्याले धर्म बुझ्ने सवाललाई परिष्कृत मात्र गरेन, सांकेतिक मानवशास्त्रको एक उपविधा नै स्थापित गरिदियो । विगतका मानव समाजको अन्तर्सांस्कृतिक तुलनात्मक अध्ययनहरूले इंगित गरेका छन् धर्म समाजलाई एक सूत्रमा बाँध्ने वा संगठित गर्ने सिद्धान्त वा प्रणाली थियो, यो कुनै बेग्लै र विशिष्ट मानव गतिविधि थिएन । इतिहासको सबै कालखण्ड र स्वरूपमा धर्मले सामाजिक जीवन र व्यक्तिगत अनुभवलाई संगठित र संरक्षित गर्दै आएको छ । भनाइ नै छ कविला झुन्ड जो सँगै प्रार्थना गर्छन्, सँगै रहन्छन् ।अध्ययनअनुसार, प्रारम्भमा प्रकृतिपूजक, जडात्मावादी र पछि बहुईश्वरीय अनि एकईश्वरीय अवधारणा विकसित भएको देखिन्छ । तर, सबै कालखण्डमा धर्म प्रकार्य, प्रकट वा अप्रकट रूपमा उस्तै छ । पुरापाषाणकालीन विस्तारित संस्कार, अनुष्ठानका प्रमाण अप्राप्य छन् । गेरु रंगको धूलोको नियमित र विशिष्टीकृत प्रयोग (वर्तमान सन्दर्भमा अबिरको जस्तै) लाई धर्म अवधारणाको अस्तित्व मान्ने हो भने करिब ३ लाख वर्षअघिदेखि नै यस्ता झीना प्रमाण भेटिन्छन् । तर, यस्ता प्रमाणका आधारमा मात्रै धर्मको अवधारणाको अस्तित्वबारे निश्चित रूपमा केही भन्न सकिँदैन । धार्मिक विश्वासका प्रारम्भिक संकेतहरू पुरापाषाणकालका अनकन्टार गुफाहरूमा भेटिएका थिए । पुरातत्त्वविद्हरूले गुफाहरूमा भेटिएका संकेतका आधारमा धार्मिक विश्वासको अस्तित्वको प्राचीनताको अनुमान गरेका हुन् । समस्या के हो भने कतिपय त्यस्ता सांस्कृतिक, धार्मिक अनुष्ठानहरूले कुनै भौतिक प्रमाण नै छाडेका हुँदैनन् । दूरदराजका समकालीन आदिवासी र कबिला समुदायका अनुष्ठान अवलोकन गर्दा पनि थाहा लाग्छ उतिबेला मान्छे जटिल र सुविस्तारित गतिविधिको अभ्यास र अनूभूति गर्थे, तर तिनका भौतिक अवशेष भेटिँदैनन्, जो पुरातात्त्विक अध्ययनका विषय बन्न सक्थे । अनकन्टार गुफाका भित्ताहरूमा भेटिन्छन् ईश्वर, धर्म र मान्छेका कथा । त्यहाँ लेखिएका छन् ईश्वरका इतिहास । रक आर्टहरूमा भेटिन्छन् पुराना मान्छेका मस्तिष्कमा कुँदिएका देउताका चित्र । मान्छेहरू धर्म, संस्कृतिसम्बन्धी धारणा र विश्वास विभिन्न कलामार्फत व्यक्त गर्थे । ईश्वरहरू भेटिन्छन् प्रस्तर कला, सेरामिक, माटोको मूर्ति, चट्टानमा कुँदिएका चित्र, गुफा चित्रहरूमा । इन्डोनेसियाको सुलाबेंसी टापुको एक चुन ढुंगाको गुफामा कुँदिएका तीनवटा वराहका चित्रहरू अनुमानित ४५ हजार वर्ष पुरानो मानिन्छ । साइन्स एडभान्सेस का अनुसार, पुरातत्त्वविद्ले पत्ता लगाएका ती जनवारआकृति हालसम्मकै पुरानो चित्रकला हो । र, ती पनि कुनै विश्वास परम्परासँग सम्बन्धित प्रतिनिधिमूलक चित्र हुन सक्छन् । पाषाणकालीन समयमा पनि रीतिअनुष्ठान कुनै प्रकृति सम्बन्ध स्थान (गुफा, रूखका टोड्का, पानीको मूल, डाँडाका टुप्पाहरू) मा हुन्थे । दैनन्दिन उपयोगमा आउनेभन्दा फरक स्थानमा कुनै फरक खाले संरचना निर्माण गरी रीतिअनुष्ठान गरिन्थ्यो भन्ने अध्ययनले देखाउँछन् । कुनै खास सामग्री (गेरु रंगको धूलो, खास आकारको आकृति, ढुंगे हतियार, पत्थरमाला) प्रयोग गरिन्थ्यो । दैनिक जीवनमा उपयोगमा आउने सामग्री प्रयोग नहुनाले ती स्थान अनुष्ठानका लागि प्रयोग भएका थिए भनेर अनुमान गरिन्छ ।लामो अवधिको पाषाणकालीन समयदेखिको यायावरी सिकारी युगको अन्त्य कृषिको सुरुवातसँगै नवपाषाणकालमा आएर भयो । त्यसयताका पुरातात्त्विक प्रमाणको प्रचुरता र सन्दर्भ पनि बढ्दै गयो । यायावरी सिकारसंग्रह युगमा प्रकृतिसँग अनुकूलन र एकाकार बस्नुपर्ने अवस्थामा प्रकृतिका रहस्य र भयले अलौकिक शक्तिको आवधारणाको अस्तित्व निर्माण गरेको थियो । यद्यपि पर्याप्त पुरातात्त्विक प्रमाण भने उपलब्ध थिएनन् । १०१२ हजार वर्षपहिलेदेखि क्रमशः जब मानिस ठूला र विस्तारित समूहमा स्थायी बसोबास गर्न थाले तब धर्म र देउतासम्बन्धी अवधारणा पनि बढी प्रत्यक्ष रूपमा प्रकट र संस्थागत हुन थालेको देखिन्छ । यद्यपि यस्ता सम्पदा सम्पन्न ठाउँहरू भने पर्याप्त मात्रामा उत्खनन् गर्न सकिएका छैनन् ताकि ती प्राग्ऐतिहासिक धार्मिक विश्वास परम्परा, अनूभूति र अनुष्ठानबारे विशिष्टीकृत र निश्चित रूपमा केही भन्न सकियोस् । चिहान वा समाधिस्थल त्यस्ता महत्त्वपूर्ण पुरातात्त्विक सन्दर्भ हुन्, जसको उत्खनन र भेटिएका वस्तुका विश्लेषणका आधारमा तत्कालीन समाज, सामाजिक सोपानबारे धेरै भन्न सकिन्छ । तर, विश्वास परम्परा, परलोक, मरणोपरान्तको अस्तित्व आदि अवधारणाबारे सांकेतिक हिसाबमा मात्रै बुझ्न सकिन्छ, तर कुनै कुरा निश्चित गरेर भन्न सकिँदैन । आज पनि विश्वका कतिपय कुनामा अक्षत मानव समुदाय छन्, जो समकालीन आधुनिकता बाट प्रभावित छैनन् । आज पनि उनीहरू सिकारसंग्रह गरेर यायावरी जीवन बाँचेका छन् । पपुवान्युगिनी, अमेजन क्षेत्र, अफ्रिकाका दूरदराजका स्थानका त्यस्ता समुदायको अध्ययन भएका छन् । पश्चिम नेपालका राउटे पनि त्यस्तै एक समुदाय हो, जो खेती गर्दैनन्, यायावरी जीवन नै बाँचिरहेका छन् । त्यस्ता समुदायमा निहित विश्वास परम्परा, अनुष्ठान विधिको अवलोकन र अध्ययनबाट विगतका उस्तै सामग्री उपयोग गर्ने, उस्तै जीवन बाँच्ने, खेतीपातीको युगमा प्रवेश नगरिसकेका समुदायको धर्म, देउतासम्बन्धी विश्वास र रिवाजबारे बुझ्न सकिन्छ । नवपाषाणकालीन अर्थात् १० हजार वर्षयता प्राप्त भएका चोइटिएका, टुक्रिएका माटा (सेरामिक) का आकृति, भित्ते चित्र (चट्टान तथा गुफाका) मा अंकित (देवी, देउता) आकृतिहरूको व्याख्या गर्न त्यस्तो विधि उपयोगी साबित भएको छ ।धर्मप्रतिको समुदायको अवधारणालाई उनीहरूको सबैभन्दा महत्त्वपूर्ण व्यावहारिक चासोले आकार दिइरहेको हुन्छ । नवपाषाणकालीन धार्मिक अवधारणामा तसर्थ जनावर र जमिनको उर्बरता, खेतीपाती र पशुको सुरक्षासम्बन्धी चासो हावी हुनु स्वाभाविक थियो । त्यसबेलाका मान्छेले निर्माण गरेका थिए भूमि देउता, जल वा वर्षाका देउता, सूर्य अर्थात् ताप र प्रकाशका देउता । उनीहरूको तत्कालीन काल्पनिकीमा उर्बरता र उत्पादनका लागि भाले र पोथी अर्थात् पुरुष र स्त्री शक्ति आवश्यक पर्थ्यो । सोहीअनुरूप ती मान्छेहरूले भाले र पोथी शक्ति (देवदेवी) को परिकल्पना गरे । जस्तै सूर्य वा आकाश भाले र पृथ्वी पोथी, यी दुईको समागममार्फत नै पृथ्वीमा उर्बरता र उत्पादन सम्भव हुन्छ भन्ने ज्ञानको निर्माण गरे । उत्पादन र पुनरुत्पादन पृथ्वीमा हुने भएकाले उनीहरूले सूर्यलाई देउता र पृथ्वीलाई मातृ शक्तिका रूपमा ग्रहण गरे । त्यसैले आकाश, पृथ्वी, जल, वायुजस्ता शाश्वत प्राकृतिक तत्त्वमा उनीहरूले उर्बरताको शक्ति निहित ठाने र सोहीअनुरूप मिथकीकरण गरे, अनुष्ठान प्रारम्भ गरे, जसलाई आज हामी नवपाषाणकालीन धर्मका रूपमा बुझ्छौं । नवपाषाणकालीन भौतिक आकृति, संरचनाहरूमा पुरुषशक्ति र स्त्रिशक्ति दुवैको विम्ब देख्न सकिन्छ, जसको निरन्तरता केही परिवर्तित र परिष्कृत रूपमा आज पनि कृषिमा आधारित समुदायमा देख्न सक्छौं । उक्त अवधिमा निर्माण भएको अवधारणाको प्रभावको निरन्तरता हामी वर्तमानको संस्कृति र संस्कारमा पनि पाउँछौं । आदिम रहस्यहरू, जसको बोध मान्छेहरूको उपलब्ध ज्ञानको दायराभन्दा बाहिर थियो । एउटा अज्ञात भय पनि थियो, जसले अज्ञात अस्तित्वको अवधारणाका लागि भावभूमि प्रदान गर्यो, जुन अन्ततोगत्वा क्रमशः आदि र अन्त्य नभएको, सर्वव्यापी, कणकणमा, तर देख्न, छुन नसकिने ईश्वरका रूपमा संस्थागत विकास भयो । कालान्तरमा तिनै ईश्वरपालित धर्म सूत्रहरू बने । कसले के गर्नु हुन्छ, के गर्नु हुँदैन भन्ने नैतिक मानक निर्माण गरियो । र, ईश्वरधर्मको वर्तमान स्वरूपमा समाज आइपुग्यो । यदि देउता रहस्य हुन्, जसरी संसारमा यस्ता लाखौं रहस्य छन् भने ती देउता भलादमी देउता हुन् । तिनले मान्छेका उत्सुकतालाई कायम राख्छन्, थप खोजअनुसन्धानलाई सहयोग नै होला । तर, मान्छेको दैनिक जिन्दगीमा नैतिकताको पाठ सिकाउन आउने देउतामाथि भने प्रश्न उठ्छन् । देउता : एक परिभाषा हामी धेरैसँग सम्झनाहरू होलान्, जुनबेला हामीले धरोधर्म, भगवान् कस्सम् जस्ता अनेकौं वाचा सुनेका, भनेका थियौं वा कुनै भाकल गरेका थियौं अनि तिनमा विश्वास पनि गरेका थियौं । हामीलाई त्यस्ता कस्समहरू स्वाभाविक लाग्थे मानौं अनन्तकालदेखि चलेका शाश्वत विश्वास परम्परा थिए ती । विश्वका सबै कुनाका मानव समुदायमा बिनाअपवाद यस्ता अनेकन् विश्वासपरम्परा हुन्छन्, जसले अलौकिक शक्तिको अस्तित्व रहेको ठान्छन् । समय, स्थान, समुदाय, संस्कृतिअनुसार त्यस्ता विश्वास फरकफरक होलान्, तर तिनलार्ई सामान्यतया प्रश्न नगरीकनै स्विकारिन्छ । त्यस्ता विश्वासको समुच्च र संस्थागत अस्तित्वलाई नै सामान्यतया धर्मको रूप दिइन्छ । तिनै विश्वासका आधारमा मान्छेका सामूहिक र व्यक्तिगत व्यवहार पनि निर्देशित भइरहेका हुन्छन् ।मानवशास्त्रीहरू कायल छन् धर्मको परिभाषालाई सरल ढंगले सूत्रबद्ध गर्न नसकेकामा । क्यानेडेलीअमेरिकी मानवशास्त्री एन्थोनी वालेस (१९२३२०१५) ले धर्मलाई अलौकिक सत्त्व, शक्ति र गुणसँग सम्बन्धित विश्वास एवं रिवाज का रूपमा परिभाषित गरेका थिए । तर, यदि धर्मलाई परिभाषासापेक्ष अवधारणा हो भनेर मान्ने हो भने यसको कुनै ठोस् र सर्वमान्य परिभाषा हुँदैन । कैयौंका लागि धर्म ईश्वरमाथिको विश्वास र ईश्वरभक्ति पनि हो । कतिपयका लागि धर्म निष्ठा, नैतिकता, इमान र आचरण हो । कतिपयका लागि धर्म दैनन्दिनीको सांसारिक जीवनभन्दा अलग अनूभूति गर्ने प्रक्रिया हो ।समकालीन विश्वमा धर्म सायद सबैभन्दा विवादित मुद्दा बनेको छ, जसले सहजै राजनीतिक स्वरूप ग्रहण गर्ने गरेको छ । एक ख्यातिनामा रोमन दार्शनिक लुसियस सेनेका (४ इपू ६५ इ) ले दुई हजार वर्षअघि नै व्यंग्यात्मक शैलीमा भनेका थिए, धर्म आम मान्छेले सत्य हो ठान्छ, बुद्धिमान्ले मिथ्या र शासकले उपयोगी । प्लेटो, एरिस्टोटल, एपिक्युरसजस्ता दार्शनिकबाट प्रभावित सेनेकाको यो उक्ति कति सहासी, सत्य र सर्वकालिक थियो भन्ने दृष्टान्त आज पनि भेटिन्छन् ।दक्षिण अफ्रिकी रगंभेदविरोधी नेता आर्क विशप डेसमन्ड टुटु (१९३१२०२१), (जसले सन् १९८४ मा शान्तिका लागि नोबेल पुरस्कार पाए) ले भनेका थिए, जब मिसनरीहरू अफ्रिकामा आए, उनीहरूसँग बाइबल थियो र हामीसँग भूमि । उनीहरूले भने प्रार्थना गरौं । हामीले हाम्रा आँखाहरू चिम्लियौं । जव आँखा खोल्यौं, हामीसँग बाइबल थियो र उनीहरूसँग भूमि । यो ऐतिहासिकीअनुभवजनित भनाइ समकालीन विश्वमा धर्मको एउटा पाटो बुझ्न महत्त्वपूर्ण हुन सक्छ । टुटुको यो भनाइले पश्चिमा उपनिवेशको अफ्रिकी इतिहास मात्रै बताउँदैन, औपनिवेशिक शासकले कसरी उपनिवेश विस्तारका लागि धर्मलाई औजारको रूपमा उपयोग गरेका थिए भन्ने दृष्टान्त पनि प्रस्तुत गर्छ । १९ औं शताब्दीको पूर्वाद्धको धर्मको चरित्र अवलोकन गरेर कार्ल मार्क्स (१८१८१८८३) ले भनेका थिए, आम जनसाधारणका लागि धर्म अफिम हो, जसले उनीहरूलाई तत्कालको पीडादायी यथार्थबाट अलग्याउँछ र संवेदनाशून्य बनाउँछ । उनीहरूलाई प्रगतिशील राजनीतिप्रति अरुचिकर बनाउँछ र अलग्याउँछ । यद्यपि तत्कालका रूपमा हेर्दा भने उनीहरूलाई मनोवैज्ञानिक रूपमा क्षतिपूर्ति गरिरहेको हुन्छ । समकालीन विश्वमा उनको यो धारणा असान्दर्भिक बनिसकेको छैन ।माथिका यी विमर्शले धर्मको समकालीन विश्वचरित्र बुझ्न मद्दत गर्ला नै । तर, हामीले मानव संस्कृति र सभ्यतामा धर्मको प्रवेश, विस्तार र भूमिकाबारे भने केही फरक ढंगबाट बुझ्नुपर्ने हुन सक्छ । ईश्वरविमर्शईश्वरको अवधारणा र विकासबारे शताब्दिर्औंदेखि विमर्श हुनथालेको हो । देउता र ईश्वरहरू कसरी निर्माण भए ? करिब एक लाख वर्षपहिले नै प्रागमानव वा नियान्डरथलहरूकै समाजमा ईश्वर र धर्ममाथिको विश्वास, अभ्यास थियो भन्ने संकेत गर्छन् मानवशास्त्रीहरू । पुरातात्त्विक अवशेषका आधारमा यस्तो संकेत गरिएको थियो । यद्यपि यस्ता विश्वास र अभ्यास सीमित अनि आदिम स्वरूपका थिए । त्यो अभ्यासलाई आजजस्तो कुनै अमुक धर्मको नाम भने दिइँदैनथ्यो । खासमा धर्मका प्राचीनतम, आद्य संकेत मात्रै थिए ती । धर्म, पाप, देउता (भगवान्ईश्वर) जस्ता विश्वास वा अवधारणा खासमा मानव संस्कृति निर्माणका क्रममा कुनै एक कालखण्डमा सिर्जित भएको थियो । मानवशास्त्रीको समान बुझाइ के छ भने पाप, धर्म, देउताहरू मानवनिर्मित सांसारिक अवधारणा हुन् । सांस्कृतिक उद्विकासका क्रममा मान्छेले गरेका हुन् देउताको आविष्कार । यहाँ ईश्वर अस्तित्व र धर्मबारे चर्चा गर्नुको आशय देउता, धर्मजस्ता संवेदनशील विषयमा मान्छेका आस्थामाथि प्रश्न उठाउने मनशाय पटक्कै होइन अनि तिनको अस्तित्वमाथि सन्देह गर्नु पनि होइन । खासमा मानव समुदायको धर्मप्रतिको यस्तो आस्था र विश्वास सधैं उस्तै थिएन । सुदूर विगतमा अहिले झैं यस्तो गर्नु हुन्छगर्नु हुँदैन भनेर मान्छेलाई नैतिक नियन्त्रण र निर्देशन गर्ने देउताधर्म थिएनन् । उबेला मान्छेको मस्तिष्कमा स्वर्गको आस र नर्कको त्रासका कथा थिएनन् । यथार्थमा दर्शन जब प्रदर्शनको विषय बन्न पुग्यो तब धर्मको आध्यात्मिक विधा र अभ्यासको स्वरूप स्खलित भएर त्यो राजनीति र बजारको विषय बन्न पुगेको हो । नेपाल, भारत र समग्र दक्षिण एसियाको वर्तमान यस विषयको साक्षी छ । समकालीन नेपालको राजनीतिको एक केन्द्रीय मुद्दा बनेको छ धर्म निरपेक्षताको समर्थन र विरोध । राजनीतिक ध्येयसाथ राजनीतिज्ञले उठाएका छन् यो मुद्दा, यद्यपि केन्द्रमा धर्म रहेको देखिन्छ । यो एक साधारण उदाहरण मात्रै हो, खासमा दक्षिण एसिया धर्मको यस्तो राजनीतिक उपयोगबाट आक्रान्त रहेको तथ्य सर्वविदितै छ । यी र यस्ता समकालीन चरित्रलाई नजरअन्दाज गरेर पनि धर्मको आदिम र प्राक्स्वरूपबाट आजको जटिलतासम्म कसरी आइपुग्यो भन्ने विमर्श गर्नु वाञ्छनीय हुन्छ । सृष्टि कथा र ईश्वरजीवनजगत् उत्पत्तिको आद्यकारणबारे व्याख्या गर्ने मुख्य दुई अवधारणा प्रचलनमा छन् सृष्टिको अवधारणा र उद्विकास अर्थात् क्रमिक विकासको अवधारणा ।सृष्टि अर्थात् दैवी सृजनाको अवधारणा (थियरी अफ क्रिएसन) ले यो जीवन र जगत् यही स्वरूपमा ईश्वरले रचना गरेका हुन् भन्नेमा विश्वास गर्छ । संसारका सबै कुनामा, सबै कालमा कुनै पनि धर्मपरम्परामा यस्ता सृष्टि कथाहरू शताब्दिऔंदेखि श्रुतिस्मृति परम्परामार्फत् पुस्तादरपुस्तामा हस्तान्तरण भइरहेका छन् । कथ्य परम्पराहरू समय, स्थान, समुदाय, धर्मपरम्पराअनुसार फरकफरक हुन्छन् । लामो र उत्कृष्ट कथ्य परम्परा भएको हिन्दुहरूमा पृथ्वीको सृष्टि, मानिस, अन्य चराचर जीवनको अस्तित्वमाथि अनेकौं पौराणिक कथाउपकथा छन् । विभिन्न धर्म, सम्प्रदाय, समुदाय, भेगमा सुनिने, पढिने आदिकथा र तिनको पुनरोक्ति सायद नेपालमा पनि अनिगिन्ती छन् । तिनमा आदिवासीज्ञान र विश्व दृष्टिकोण पनि निहित हुन्छन् । त्यस्ता कथालाई विश्वास परम्पराका रूपमा ग्रहण गरिन्छ र प्रश्न गरिँदैन । तिनै विश्वास परम्परा र विभिन्न धर्मको तुलनात्मक अध्ययनका आधारमा पनि के बुझिन्छ भने देउता र धर्म एकै पटक अस्तित्वमा आएका होइनन् । मानव सभ्यताका विभिन्न कालखण्डको अध्ययन गर्दा थाहा पाइने तथ्य हो धर्म र देउताको अर्थ पनि एकै छैनन् । समयक्रममा तिनको अर्थ र उद्देश्य परिवर्तन हुँदै आएका छन् । सबै सृष्टि कथाहरूमा आदि सृष्टिकर्ता पनि हुन्छन् । कसैले तिनलाई आदि पुर्खा भनेर पुज्छन्, कसैले ईश्वर मानेर संस्थागत गर्छन् । हिन्दु धर्मजस्तो बहुल परम्परा र एकभन्दा बढी सृष्टिकथा भनिने समाजमा बहुल ईश्वर पनि अस्तित्वमा हुन्छन् । हिन्दु मान्यतामा तेत्तीस कोटी अर्थात् तेत्तीस प्रकारका परम् देउता छन्, जसमा वायु, जल, पृथ्वी, आकाश, अग्नि आदि पर्छन् । यद्यपि वैदिक संस्कृत त्रयत्रिंशत् कोटी को केही पश्चिमा विद्वान्को भ्रमपूर्ण अनुवादका कारण कसैकसैले तेत्तीस करोड देउता भनेको पनि सुनिन्छ । केही धर्मले भने अद्वैतवाद वा एक ईश्वरवादमा विश्वास गर्छन् । दोस्रो धारणा हो उद्विकासको सिद्धान्त, जसले जीवन र जगत्को हालको अस्तित्व क्रमिक विकास हुँदै आइपुगेको हो भन्ने ठान्छ । यस्तो सिद्धान्तमा विश्वास गर्नेहरूको भने एउटै भाष्य र उस्तै कथ्य परम्परा हुन्छ । सृष्टिको कथामा जस्तो स्थान, धर्म, सम्प्रदायसापेक्ष अनेकन् कथा हुँदैनन्, देउताको अस्तित्वबारे पनि कथाहरू रचिएका हुन्नन् । यद्यपि केही वैज्ञानिक तथ्यमाथि विवाद र बहस भने हुन सक्छन्, भएका छन् । हामी दसैंको पूर्वसन्ध्यामा छौं । दसैं खासगरी मध्यपहाडका नेपालीहरूको महत्त्वपूर्ण चाड हो, जसले कालान्तरमा राष्ट्रिय चाडको मान्यता र महत्त्व पाएको छ । यो एउटा यस्तो महत्त्वपूर्ण अवसर हो, जहाँ धर्म, संस्कृति र रिवाजअनुष्ठानको अर्थपूर्ण अन्तर्घुलन देख्न सकिन्छ । र, यो यस्तो उदाहरण पनि हो, जसका कारण हामीलाई धर्म, संस्कृति र अनुष्ठान (रिचुअल) बीच भेद खुट्याउन कठिन पर्छ । तर, तिनले सारमा परिवार, समुदायका सदस्यलाई भावनात्मक रूपले एकाकार बनाउने, सम्बन्धको पुनर्ताजगी गर्ने कार्य गर्छन् । धर्म, संस्कृति र संस्कार फरक अवधारणा हुन्, तर एकआपसमा यसरी गुजुल्टिएका छन्, एकमाथि अर्को यसरी खप्टिएका छन् कि तिनलाई तटस्थ र छुट्टाछुट्टै बुझ्न कठिन पर्छ । तर, त्यो भेद छुट्याउन र दैनिक जीवनमा त्यसको अनुभव बोध गर्न निरन्तर विमर्श र संवाद आवश्यक छ । यसो गर्दा हामी समकालीन समाज र मानवीय व्यवहारलाई परिष्कृत तबरले बुझ्न सक्छौं ।"
प्रश्नोत्तरझैं मुद्दा किन लेख्नु !,"हामी जो जहाँ छौं, त्यहीँबाट नेपाली भाषामा लेखिरहेका छौं । हामीले जानेको भाषा यही हो र यसैमा लेखिरहेका छौं । अरू भाषा जान्नेले त्यही भाषामा लेखे पनि हुने हो । अझ अहिलेको विश्वमा सबैभन्दा लोकप्रिय र चल्तीको भाषा अङ्ग्रेजीमै लेख्न सके अनुवादको झन्झटै नपर्ने थियो । नेपालीमा लेखेर फेरि अङ्ग्रेजीमा अनुवाद गर्नुपर्ने लामो फन्कोको कामै पर्ने थिएन । तर, हामी किन त्यसो नगरेर यसै गर्छौं त ? अङ्ग्रेजी मज्जैले जान्नेले पनि किन आफ्नै भाषामा लेख्न मन गर्छौं त ? हामीलाई हाम्रो भाषा किन चाहियो भने हाम्रो भाषामा दसैं छ, तिहार छ, तीज छ, माघे संक्रान्ति छ, गाईजात्रा छ । दौरासुरुवाल छ, टोपी छ, चौबन्दी चोलो र फरिया छ । यी सबैलाई बँचाएको छ यही भाषाले । यो भाषा सकिनेबित्तिकै ती सबै सकिन्छन् । भाषा किन छोड्न सकिँदैन भने योसँग सबै संस्कृति सुरक्षित छ । साहित्यको लामो यात्रामा जाने हो भने सिक्दै गरेका बेला पनि भविष्यमा आफूले पुग्नुपर्ने र त्यहाँसम्म पुग्ने बाटोबारे सोच्दै जानुपर्छ । के विधामा अडिने, कुन बाटो हुँदै जाने, कस्तो लेखनशैली बनाउने, कस्ता विषयलाई विशिष्टीकृत गर्दै अघि बढ्ने, आदिलाई पनि सँगै सोच्दै र काम गर्दै गएनौं भने अलि पर पुगेपछि माथि सिरानमा मूल सुकेको खोलाजस्तो केही तल पुगेर बालुवामा हराएजस्तो भइन्छ । त्यस्ता खतराबाट जोगिन हामीले कतिपय शास्त्रीय विषयको पनि सँगसँगै अध्ययन गर्दै जानुपर्छ । साहित्यमा एउटाले एउटा सिद्धान्तको सुरुवात गर्छ, अर्कोले अलिकति, अर्कोले अलिकति थप्दाथप्दै त्यसले विस्तृत आयाम पाइसक्छ । हामीले पनि त्यस्ता शैली र प्रविधि आफैंले पनि बनाउनुपर्छ । यिनै विषय बुझेका नेपाली विद्वान्हरूले कहिले तेस्रो आयामका कुरा गरे, कहिले लीलालेखनका कुरा गरे । अरू कैयौं प्रयोग र सैद्धान्तिक प्रस्ताव आए । कतिले उत्कृष्ट सिर्जना गर्न सके, कति निकै परसम्म पुगे, कोही छोटै बाटोमा थाकेर अडिए, तर जति गरे, जे भने, केही त भने नि ! यी उदाहरणले भन्छन्, नेपाली साहित्यमा पनि सिद्धान्त जन्मिन सक्छन्, नयाँ नयाँ शैली र प्रविधि आउन सक्छन् र तिनले परिष्कृत हुँदै उत्तरोत्तर परिणाम दिन सक्छन् । थोरै मानिसले बोल्ने, लेख्ने र पढ्ने भाषाभित्रबाट पनि विचार, चिन्तन र दर्शन बन्न सक्छ भन्ने यो एक सङ्केत हो । पछि कुनै कालमा कसैले फेरि तिनै विषयमा नयाँ परिभाषा र शैली थपेर अझ सुन्दर बनाउन नसक्लान भनी कसरी भन्न सकिन्छ ! ती विचार र शैलीले तत्कालै विश्व मान्यता पाइहाल्नुपर्छ भन्ने पनि हुँदैन । ती विचार, शिल्प र शैलीमा दुई जना लेखकले राम्रा दुईवटा किताब लेखे पुग्छ । हामी हेर्न सक्छौं, जुनै विचार र सिद्धान्त पनि प्रारम्भमा केही पृष्ठका लेखहरूबाट प्रस्तावित भएका हुन् र कालान्तरमा हजारौं पृष्ठका ठेलीहरूले व्याख्या गरिरहे । सिर्जना मात्रै त हामी जति पनि गर्न सक्छौं । जे देखेर, भोगेर, कल्पना गरेर पनि गर्न सक्छौं । तर, सिर्जना सँगसँगै सैद्धान्तिक आधारहरूमा पनि उभिएर लेख्न लाग्यौं भने कुनै राम्रो सुगम गोरेटोमा छिटो बाटो काटेसरह हुन्छ । त्यस्ता अरूले बनाएकै सिद्धान्तमा हिँड्नुपर्छ भन्ने पनि हुँदैन । आफैंले आफ्नै लागि मात्रै पनि फरक दृष्टिकोण बनाएर जान सकिन्छ । आफैं त्यस्तो बाटो बनाउन सकिँदैन भने तत्काल अरूले खनेकै बाटोमा पनि केही परसम्म जाँदा हुन्छ । विविधताभित्र पनि झन् फरक हुन सक्ने नै पछिसम्म देखिने र पढिने लेखक तथा कृति बन्न सक्छ । पछिल्लोकालमा नेपाली साहित्यको लेखन, वैचारिकीको आधारमा उभिएको भन्दा अत्यन्त समसामयिक मुद्दालेखनमा केन्द्रित छ । यी मुद्दाकृत लेखनले समाजमा सामयिक चेतना त फैलिँदै छ, तर अत्यधिक मुद्दाकेन्द्रित हुँदाहुँदा कैयौं लेखकले लेख्न चाहेका विषय पनि लेख्न नसक्ने अवस्थामा पुगेको देखिन थालेको छ । अहिलेको मुद्दालेखनको भारी बोकेका किताब पढ्दा यी किताबले मानिसको मनलाई लेख्न छोडेको अनुभव हुन्छ । जस्तो कि पौराणिक किताब पढ्दा त्यहाँ फलानो भगवान्ले सोच्नुभयो भनेको कहीँ पढ्न पाइँदैन । भगवान्ले टाउकामा हात अड्याएर सोच्नुभो, कल्पना गर्नुभो भनेर पनि कतै लेखिएको हुँदैन । भगवान्हरूले त जे भन्नुपर्छ सिधै भन्छन् । ती कथामा मनोविज्ञान नै छैन । त्यहाँ मनको कुरा आउँदैन । पात्रहरूले पनि विरहको गीत गाउँदैनन् । भगवान्को आराधना र तपस्या गर्छन् । त्यहाँ सिधै संवाद हुन्छ, समस्या बताइन्छ र भगवान्ले समाधान गरिदिन्छन् वा त्यसको उपाय सिकाइदिन्छन् । त्यसैले गीताभित्र कहीँ पनि मन छैन । बुद्धि नै बुद्धि छ । त्यो बुद्धिले मुद्दा बोकेको छ युद्धको । मुद्दा र युद्धको एकै ठाउँ भेट भएपछि सबै तर्क, माग, अनुशासन र धैर्यले अर्जुनलाई छोडिदिएका छन् । हामीले लेखिरहेका मुद्दाहरूले पनि कतै हाम्रा कलमलाई छोडिरहेका छन् कि ! तर, आधुनिक साहित्यचाहिँ सोच्छ । यसले मानिसभित्र, समाजभित्र, समस्याभित्र लुकेका विषयलाई बाहिर लिएर आउँछ । मनोवैज्ञानिक लेखनबाट हामी जति टाढा जान्छौं, त्यति नै हामी मान्छेको अध्ययन कम गर्न थाल्छौं । यो पछिल्लो कालमा हामीले अत्यधिक रूपमा समाजको अध्ययन धेरै गर्यौं, जुलुसको अध्ययन धेरै गर्यौं, भीडका कुरा धेरै गर्यौं, तर मान्छेको अध्ययन भने छुटिरहेको छ । मान्छेभित्रका व्यक्तिगत सोच, चेत, अनुभूति, कुण्ठा लेखनमा छोडिँदै गएका छन् । हाम्रो लेखनको ढोकाका दुवै खापा अहिले बाहिरतिर खुल्ने प्रकारका बन्दै गएका छन् । भित्रतिर पनि खुल्ने खापा नभए हाम्रो लेखन पुस्तक पसलमा सजाइएको प्लास्टिक कोटेट किताबजस्तो मात्र हुनेछ, जसलाई पैसा तिरेर नकिनेसम्म त्यसभित्र पल्टाएर हेर्न मिल्दैन । अहिलेको लेखन भीडतिर आकर्षित छ । नारा, जुलुस र मतदानतिर केन्द्रित छ । जस्तो कि अचेल हुने गरेका ट्यालेन्ट शोहरूमा उसको ट्यालेन्सीले भन्दा भीडबाट जसले बढी भोट पाउँछ त्यसले जित्छ र भोट पाउन अनेकौं आर्थिक चलखेल हुन्छन् । लेखनको अवस्था पनि त्यही तहमा पुगेको छ । प्रकाशकले गर्ने व्यापार, प्रचार र पत्रपत्रिकाले उचालेको कृतिले अप्राकृतिक ढङ्गको बजार पाउने र नाम चलेका पुरस्कारमा पनि दाबी गर्दै आएका छन् । जुन कृतिले बजार र प्रचार पायो, त्यसले सहजै मूल्याङ्कनमा दावी गर्नु त स्वाभाविक छ तर, कस्तो कृतिले यी सबै सुविधा पाइरहेका छन् भन्ने विषय प्रमुख हुन्छ । जस्तो कि महिलावादी लेखनमा पुरुषका कुरा तपसिलमा राखिनुपर्ने ! मधेसीको कुरा गर्दा पहाडीलाई दानवीकरण गर्नुपर्ने ! किराती र दलितको कुरा गर्दा क्षत्रीबाहुनको दोहोलो काढ्नैपर्ने ! क्षेत्रीय लेखन गर्दा पूर्वलाई वा राजधानीलाई सकेसम्म फोहर छ्याप्नैपर्ने ! यी लेखनले समाजभित्रका समस्याको व्याख्या गर्दागर्दै समाजलाई यति धेरै तन्काइरहेको छ कि मानिस मानिसलाई जोड्नुपर्नेमा अनेकौं टुक्रामा फुटाइरहेको छ । यस्ता मुद्दाका कुरा त वर्षौंदेखि आईएनजीओ र पार्टीको राजनीति गर्नेहरूले गरिरहेकै हुन् । त्यसबाट समाज लाभान्वित नै छ । समाजभित्र ती समस्या छन् भने हामी लेखकले किन नलेख्ने ? त्यसो भए समाजका समस्याको सम्बोधन खालि राजनीतिक दल र विकासवादी एनजीओ आईएनजीओहरूले मात्र गर्ने हो ? समाजप्रति हामी लेखकको कुनै दायित्व छैन ? यो प्रश्न यहाँ छाताको डन्डीजत्रो भएर यो लेखतिर फर्किनु स्वाभाविक छ । राजनीतिक दल, सामाजिक सञ्जाल, गैरसरकारी संस्था आदिहरूले निरन्तर उठाइरहेका मुद्दाहरूलाई नै हामीले हाम्रो लेखनमा पनि ल्याइरह्यौं भने प्रकारान्तरले हामी लेखक उनीहरूकै प्रचार सामग्रीलाई उत्पादन गरिदिइरहेका हुनेछौं, त्यसपछि आफ्नो मौलिकतामाथि आफूले आफैंलाई प्रश्न गरे काफी हुन्छ । अहिले बजारमा खुबै चर्चा पाइरहेका किताबलाई हेरे यी विषयमाथि अरू व्याख्या गरिरहनु नपर्ला । विवाद भइरहन्छ शिरीषको फूल उपन्यासमाथि । मार्क्सवादी लेखक, समालोचक यो पुस्तक कामै लाग्दैन भन्छन् । गैरमार्क्सवादीहरू पारिजातको सबैभन्दा उत्कृष्ट कृति नै यही हो भन्छन् । दुई धारमा निरन्तर बहसमा रहेर पनि सबैभन्दा बढी पढिने किताब यही हो । उनका अरू पनि दर्जनौं किताब छन् । उनको आलोचना भए पनि विवेचना भए पनि अरू किताबको चर्चा किन हुँदैन ? मार्क्सवादी समालोचकले पनि शिरीषको फूलको आलोचनामा दिमाग खर्च गर्न छोडेर उनका अरू प्रगतिवादी मानिएका पुस्तकलाई शिरीषको फूलभन्दा पनि माथिल्लो तहमा पुग्ने गरि स्थापनाको काममा किन लाग्न सक्दैनन् ! किनकि त्यहाँ मान्छेभित्र हुने अनियन्त्रित द्वन्द्वको विश्लेषण छ । आफूले आफूलाई रोक्न खोज्दा पनि नरोकिने कुण्ठा र लिप्सा लिपिएको छ । कुनै खास मुद्दा बोक्नुभन्दा समाजभित्र व्यक्तिले भोगिरहेका कुण्ठाको मनको तल्लो तहसम्म पुगेको जरोको खोजी छ । कतिपय समालोचकको मत छ यस्ता लेखनले समाजमा परिवर्तन ल्याउँदैन । यहाँ प्रश्न छ आफैंभित्र भास्सिएर निसास्सिएको मान्छेले समाजको परिवर्तन कसरी गर्न सक्छ ?दुवै धारका लेखक, पाठक र समालोचकले प्रकारान्तरमा यही किताबभित्र आफ्नो मन भेट्छन् । आफूभित्रको द्वन्द्व भेट्छन् । अधिकांश पाठकले कसैलाई खुलेर भन्न नसकिएका आफूभित्रका ग्रन्थिहरूको व्याख्या यहाँ पढ्छन् । त्यसलाई सिद्धान्त र वादहरूका आँखाले हेर्दा उसबेला शंकर लामिछानेले अस्तित्ववाद भने । अब अहिलेकाले त्यसलाई उत्तरआधुनिक भन्लान् । अझ पछिकाले त्यसमा लीला पनि देख्लान् । समयअनुसार, व्याख्याका तरिका फेरिंदै जाँदा, पछि जन्मिँदै आउने दर्शनभित्र पनि सहजै प्रवेश पाउँदै जाने कृति भयो भने त्योभन्दा सफल अर्को कृति नहोला नै । त्यो पो अमर कृति हो । जस्तो आजका मुद्दावादी पाठकले वीपीका उपन्यासमा प्रशस्त मुद्दा भेट्लान, तर उनले तीन घुम्ती मा न नेपाली काङ्ग्रेसको सङ्घर्ष लेखेका हुन्, न नारीवादको जुलुस । सुम्निमा मा न किरातलाई होच्याएका हुन्, न आर्यलाई उचालेका । उनले आफ्ना सबै किताबमा मानव मनको उत्खनन गरेका हुन्, जसभित्र मिहिन पाराले हेर्नेले नारीवादको शङ्खघोष, धार्मिक कट्टरताको विद्रूप, सांस्कृतिक र जातीय विचलनको बिम्ब आदि अनेक देख्न सक्छन् । देखिरहेका पनि छन्, तर उनी नेपाली राजनीतिको धुरी पुरुष भएर पनि लेखिरहँदा उनले समसामयिक मुद्दाहरूमा मात्रै आफ्नो कलमलाई रोकेर राखेनन् । त्यसैले आज पनि हामी यी यसरी चर्चा गरिरहेका छौं । ठीकै छ, हाम्रो लेखनमा मुद्दाहरू पनि भेटिऊन्, जरुर भेटिऊन् । तर, हामीले लेख्न बस्दा नै परीक्षाको उत्तर पुस्तिकामा प्रश्नोत्तर गरेजसरी मुद्दैचाहिँ किन लेख्नु ! ठीक छ, हाम्रो लेखनमा पाठकले मुद्दा भेट्न सक्छ । जस्तो कि मेरा किताबमा कसैले नारीवाद भेट्ला, कसैले प्रगतिवाद भेट्ला, कसैले उत्तरआधुनिकवाद भेट्ला, कसैले मधेस भेट्ला, कसैले दलित भेट्ला, कसैले जनजाति भेट्ला, कसैले आदिवासी भेट्ला । त्यो भेट्न ऊ स्वतन्त्र छ । तर, मैले लेख्न बस्दैचाहिँ किन कुनै अमुक मुद्दालाई नै समातेर गणितीय पाराले त्यसैलाई सिद्ध गर्नतिर लाग्ने ! हामी मूल कुरो लेखौं न, भेट्नेले आआफ्ना मुद्दा आफैं भेटून् ।"
'पात्रले नै लेखकलाई अमर बनाउँछ',"लेखक केशव दाहालको निर्बन्ध लेखनको सँगालो माधवी ओ माधवी प्रकाशित छ । दाहालसँग किताबवार्ता : 'माधवी ओ माधवी' को संरचना र रचनागर्भ के हो ?यो मेरो निर्वन्ध लेखन हो, खुला र बन्धनरहित । यसभित्र २३ वटा आलेख छन्, माधवी ओ माधवी शीर्ष रचना हो, जसमा मदनमणि दीक्षितकृत उपन्यास माधवी की मुख्यपात्र माधवी मसँग सुटुक्क प्रेम गर्न आउँछिन् अलौकिक प्रेम । प्रेमको सम्मोहनमा बाँधिएर हामी सँगसँगै काशी, कोसल र भोजनगरको यात्रा गर्छौं । तर, यात्रा मेरा लागि सुखद हुँदैन । यात्रामा उनले विभिन्न सम्राट्सँग शारीरिक सम्पर्क गर्नुपर्छ, जसबाट उनका पुत्रहरू जन्मिन्छन् । आफ्नी प्रियतमा परपुरुषसँग संसर्गमा रहनुजति पीडादायी के हुन्छ ? एक प्रेमीको अतृप्त मनोविज्ञानको बयान हो माधवी ओ माधवी । यसभित्र सुदूर अतीतका मेरा केही रोचक, कोमल सम्झना छन् । सुख, दुःख, प्रेम, राजनीति, सौन्दर्यका कथ्य त छन् नै, केही रुमानी कल्पना पनि छन् । किताबलाई एउटा आँखिझ्याल बनाएको छु, जसबाट मेरो पुस्ताको समय, भावधारा र जीवनको इन्द्रेणी चियाउन सकिन्छ । किताबै लेख्ने गरी 'माधवी' की माधवीसँग कसरी प्रभावित हुनुभयो ? माधवी उत्तर वैदिककालको बेजोड कथा हो । कथामा शिष्य गालव महर्षी विश्वामित्रलाई गुरु दक्षिणा दिएर मात्रै गुरुकुलबाट बिदा हुने हठ गर्छ । विश्वामित्र सम्झाउँछन् । तर, गालव मान्दैन । अन्ततः गुरुले ४ वटा श्यामकर्ण घोडा गुरुदक्षिणामा बुझाउन आज्ञा दिन्छन् । आज्ञा शिरोपर गर्दै गालव मित्र सुवर्ण नागजेयसँग श्यामकर्ण घोडा खोज्न निस्कन्छ । सुरुमा उनीहरू अहिच्छत्र जान्छन् र राजा ययातीसँग श्यामकर्ण घोडा माग्छन्, जो माधवीका पिता हुन्छन् । दुर्भाग्य, ययातीसँग श्यामकर्ण घोडा हुँदैन । राजालाई संकट आइलाग्छ । गालवलाई खाली हात फर्काउने कसरी ? राजसभामा विमर्श हुन्छ । अन्ततः राजाले श्यामकर्ण घोडाको सट्टामा प्रिय पुत्री माधवी गालवलाई भिक्षादान गरिदिन्छन् । सर्त हुन्छ, गालवले माधवीलाई विभिन्न देशका सम्राट्हरूमा प्रस्तुत गरी एउटा पुत्रको बदला एउटा घोडा लिने । त्यसपछि माधवी र गालव यात्रामा निस्किन्छन् । गालवले माधवीलाई काशी, कोसल र भोजनगरका सम्राट्हरूमा प्रस्तुत गर्छ । माधवीले पुत्रहरू जन्माउँछे । पुत्रहरूको बदलामा गालवले श्यामकर्ण घोडाहरू पाउँछ । कथा अघि बढ्दै जान्छ र एक आत्मिक प्रेमको अभिव्यक्तिसाथ सकिन्छ । यसरी वैदिक समाजको राजकाज, प्रेम, धर्म, संस्कृति र अनेक मानवीय अनुभूतिहरूको शास्त्रीय कथा बन्न पुग्छ माधवी । माधवी उपन्यास त बेजोड छ नै, मलाई कथाभन्दा बेजोड लाग्छिन् स्वयं माधवी । उनी मैले आजसम्म पढेका आख्यानमध्येकी सशक्त, प्रेमिल र सुन्दर पात्र हुन् । त्यसैले माधवी पढ्दै जाँदा उनीसँग मेरो प्रेम हुन्छ । तर, त्यो प्रेम पाठक र पात्रको प्रेममा मात्रै सीमित रहँदैन । त्यो मेरो जीवनको अलौकिक र अविभाज्य प्रेम बन्न पुग्छ । मलाई माधवी यसकारण मन पर्छ, उनी पूर्ण महिला हुन् । सुन्दर त छिन नै, वचनबद्ध पनि छिन् र प्रेमिल पनि । परपुरुषसँग सम्भोगरत रहँदा पनि उनको प्रेमनिष्ठा कहिल्यै मैलो हुँदैन, सधैँ दागरहित, सफा र सुन्दर । उनको यही चरित्र नै मेरा लागि सर्वाधिक प्रिय छ । कालजयी आख्यानका लागि कथा महत्त्वपूर्ण हुन्छ कि पात्रहरूको भूमिका ? निश्चय नै आख्यानमा कथा, वाचनशैली र पात्र सबै महत्त्वपूर्ण हुन्छन् । जसरी शब्द, संगीत र स्वर मिलेर पूर्ण गीत बन्छ, आख्यान पनि त्यसरी नै कथा, प्रस्तुति र पात्र मिलेर पूर्ण हुन्छ । तर, मलाई आख्यानमा कथा र त्यसको लयभन्दा प्रिय लाग्छन् पात्रहरू । कृतिको अमरत्व कथामा आउने पात्रहरूले निर्धारण गर्छन् । पात्रहरू शक्तिशाली भए भने आख्यान शक्तिशाली हुन्छ । जस्तो संसारप्रसिद्ध कृतिको अमरता त्यहाँ आउने पात्रहरूमा निहित छ । महाभारत यसको एउटा सशक्त उदाहरण हो ।महाभारत यसकारण सर्वप्रिय र अमर काव्य हो, यसका पात्रहरूले पाँच हजार वर्षदेखि समाजलाई जीवनको अर्थ बताइरहेका छन् । यस्तो लाग्छ, महाभारतका पात्रहरू अमर छन्, त्यसैले महाभारत अमर छ । एउटा लेखकले सुरुमा पात्रलाई अमरता दिन्छ, त्यसपछि पात्रले लेखकलाई अमर बनाउँछन् । यो नै लेखक र पात्रबीचको अमरत्वको सम्बन्ध हो । किताबको शक्ति पात्रहरूको चरित्र र रोचकतामा निर्भर हुन्छ । तपार्इंले पढेका सशक्त पात्रहरूको थोरै सम्झना गरौं न !पूर्वीय आख्यानमा मलाई महाभारतको कृष्ण एक पूर्ण पात्र लाग्छ कर्म, भक्ति र ज्ञानको सम्पूर्णता । भीष्म, कर्ण, अर्जुन र युधिष्ठिरलाई हामीले मसिनो गरी हेर्यौं भने उनीहरूले ५ हजार वर्षदेखि हाम्रो सभ्यतामा प्रतिज्ञा, पराक्रम, भ्रातृत्व र विश्वासको प्रतिनिधित्व गरिरहेका छन् । स्वयं द्रौपदी पनि कमजोर पात्र होइनन् । यी यस्ता पात्रहरू हुन्, जसले महाभारतलाई मात्र होइन, हाम्रो पूर्वीय सभ्यतालाई समेत अजरअमर बनाएका छन् । नेपाली आख्यानमा मलाई माधवी सर्वप्रिय छन् । त्यसो त मलाई मुनामदनको मदन पनि मन पर्छ । किनभने ऊ निकै कोमल र सरल छ । पारिजातकृत शिरीषको फूल को सुयोगवीर र बीपीको सुम्निमा को सुम्निमा र सोमदत्त पनि मलाई उम्दा लाग्छन् । उनीहरूलाई सम्झँदा मभित्र मेरो भूगोल, रनवन र अतृप्त मनोकांक्षा तरंगित हुन्छन् । आफ्नै पुस्तक मोक्षभूमि का पात्रमध्ये क्राचल्लदेव र सत्यदेवको चरित्र मन पर्छ, जसले मानव सभ्यतालाई नयाँ आकार दिन प्रयत्न गरेका छन् ।एउटा उमेरमा मलाई क्रान्ति नायकहरू मन पर्थे । जस्तो अग्निदीक्षा को नायक पावेल कर्चागिन । ऊ जति दृढ इच्छाशक्ति भएको पात्र मैले विगत ३० वर्षमा अरू भेटेको छैन । त्यस्तै लियो टोल्सटोयकी अन्ना मलाई प्यारी लाग्छे । आख्यानमा कुँदिएकी एक अद्भुत महिला । अन्नालाई बितेका २० वर्षदेखि म सम्झिरहेको छु । म इवान तुर्गनेवको उपन्यास पिता और पुत्र का (मैले हिन्दीमा पढेको थिएँ) पात्रहरू बजारोव, अरकादी निकोलाई पेत्रोविच र पावेल पेत्रोविचलाई सदैव सम्झिन्छु, जसले अलगअलग पुस्ताबीचका फरक मनोविज्ञानको बेजोड प्रस्तुति दिएका छन् । अर्नेस्टो हेमिंग्वेको ओल्ड म्यान एन्ड सी को बूढो मान्छे मलाई खुबै मन पर्छ । यी यस्ता पात्र हुन्, जसले आफू स्वयं अमर भएर कथालाई अमरत्व दिएका छन् ।नेपाली आख्यानमा पात्रहरूको सिर्जना कस्तो देख्नुहुन्छ ? यो प्रश्नको उत्तर दिने क्षमता अझै राख्दिन । तर, लाग्छ हामीले पात्रको खोजीमा मेहनत गरेका छैनौं । हामीसँग जुन इतिहास, सभ्यता, विविधता, विद्रोहको कथा छ त्यसलाई गहिरोसँग बुझ्ने र यसभित्र निहित पात्रको उत्खनन गर्ने कुरामा पुग्दो काम गरेका छैनौं ।"
"यी प्रिय गीत, यी प्रिय कविता","कविगीतकार दिनेश अधिकारीको लेखनको आफ्नै सौन्दर्य छ, सुगन्ध छ र अरूभन्दा पृथक् छ । उनी खहरे कविता, गीत लेख्दैनन् । कवि दिनेश अधिकारी वजनदार कि गीतकार दिनेश अधिकारी वजनदार ? तराजुमा जाखे तौल बराबरी देखिन्छ । त्यसो त उनी गीतलाई पनि नगाइएको अवस्थामा कविता नै भन्छन् । शैली र संरचनाका हिसाबले फरक देखिए पनि काव्यतत्त्व र भावका हिसाबले उनका गीत साँच्चै नै कविता लाग्छन् । उनले समातेको कलम सचेत, अनुशासित र कलात्मक छ । शब्दलाई कोमल र बुद्धिमत्तापूर्ण चलाउँछन् । कुनै वादको छाता ओढ्नुभन्दा स्वतन्त्र ढंगले लेख्न चाहन्छन् । कविता र गीत दुवैलाई उत्तिकै न्याय गर्ने कम सर्जकमध्ये एक हुन् उनी । शिखा बुक्सले हालै प्रकाशित गरेको उनको कविताको कथा, गीतको कथा माथि एकछिन कुरा गरौं । मान्छेकै जस्तो जीवन तय गर्दोरहेछ सृजनाले पनि भन्ने लाग्छ उनलाई । पाठक, श्रोता र स्वयं अधिकारीको मन जित्न सफल रचना, तिनको रचनागर्भ र सार्वजनिक भइसकेपछिका उतारचढाव किताबमा उत्खनन गरिएको छ । किताबभित्र चर्चित एघार कविता र सत्र गीतको कथा छ । पहिलो खण्डमा कविताको कथा छ । सुरुवातमै छ हर्कबहादुर कविता । हर्कबहादुरकी छोरी सर्पले टोकेर मर्दा राष्ट्रियता औषधिमा अनुवाद भयो ? बाढीले गाउँ बगाउँदा नागरिकता घर भएर ठडिन सक्यो ? यी र यस्ता प्रश्नभित्र देश अटाएको छ । हर्कबहादुर त माध्यम मात्रै हो । विसं ०३८ मा रूपरेखा मा प्रकाशित भएदेखि यो प्रतिनिधि नेपाली कविताले कति प्रहार चिरेर पाठ्यपुस्तकसम्मको बाटो तय गर्यो भन्ने यसमा खुलस्त पारिएको छ । युद्धविराम कवितामा चाहिँ कविले युद्धमाथि उभिएर जुनसुकै तर्क गरिए पनि त्यो मानवताभन्दा माथि पुग्न सक्दैन भन्ने अडान लिएका छन् । पछि हिन्दी र अंग्रेजीमा समेत अनूदित भएको सिपाही कविता लेखिसकेपछि आफूलाई बिझेको काँडा झिकेजस्तो हलुंगो भएको प्रतिक्रिया दिएका छन् । यसबाहेक आत्मस्वीकृति, सेतो सिंह, घर लगायत काव्यिक रचनाको कथा र अघिपछिको परिवेश पनि किताबमा छ । दोस्रो खण्डमा गीतको कथा लेखिएको छ । विसं ०३६ मा लेखिएको तिमी जुन रहरले ममा फुल्न आयौ गीतको पहिलो अन्तरामा रहेको राताम्य शब्द रक्ताम्य बनेर रेकर्डमा आएपछि उनलाई महसुस भएको असजिलोबारे बोलेका छन् । अठारबीस वर्षको काँचो उमेरको ठिटोलाई कुन विषय र संवेदनाले यस्तो परिपक्व गीत रचना गर्न प्रेरित गर्यो भन्ने सवालको समाधान भने स्वयं गीतकारसँग पनि छैन । उनी अनुप्रास मिलाउन र नीरस शब्द थुपार्न होइन, गीतलाई गेयात्मक बनाउन र भाव खिच्न मिहिनेत गर्छन् । नारायणगोपालकै संगीत र आवाजमा स्वरांकन भएको यो सम्झिने मन छ, म बिर्सूं कसोरी गीतलाई जब कुनै श्रोताले अनपेक्षित व्याख्या गरिदिए, गीतकार अधिकारी झसंग भए । एउटै गीतलाई श्रोताले फरक परिस्थितिमा फरक अर्थले ग्रहण गरे भने वा गीतको अन्य क्षितिज खुल्दै गयो भने त्यो गीत झन् सबल हुन्छ । भयो पनि त्यस्तै । त्यसयता गीतकारलाई महसुस भयो गीतको परिधि कहिलेकाहीँ गीतकारको आँखाले देखेभन्दा फराकिलो हुँदोरहेछ । उनी अन्य विषयप्रसंगले पनि पाठकलाई मीठोसँग डोर्याउँदै अगाडि लैजान्छन् । सोचेजस्तो हुन्न जीवन गीतमा रचनाकार चाँदनी शाह ठानिएको प्रसंग होस् या तिमी यसै लजायौ गीतको साठी रुपैयाँ पारिश्रमिक पाएको सन्दर्भ होस्, गोपाल योञ्जनले रोजेको पहाडमा जाडो बढे तराईले सेक्नुपर्छ गीत आलोकश्रीको हार्मोनियममा कसरी पुग्यो भन्ने प्रसंग होस् वा जीवन भनूँ त घात छ गीत नगाएको भए नि हुन्थ्यो कि जस्तो महसुस भएको सन्दर्भ होस्, यिनले पाठकको ध्यान बाँध्छन् । एउटा गीतमा कतिसम्म मिहिनेत गर्नुपर्छ भन्ने उदाहरण हो आफ्नै लागि ज्युन गाह्रो गीत । अम्बर गुरुङको संगीत र रविन शर्माको स्वरमा रेकर्ड भएको यो गीतको कथा संगीतकर्ममा लागेका सबैले पढ्नुपर्छ । अझ विशेष तिनीहरूले त एक पटक सोच्नैपर्छ, जसले एकै दिनमा सातवटासम्म गीत गाएँ भनी गर्व गर्छन् । विजयपराजय फिल्मका निम्ति लेखिएको निधारमा लर्काएर सप्तरङ्गी टीको, ओखरमा फोरिदिएँ बाधाहरू मैले, जता पनि पुग दाजै घामभन्दा पैले गीतका पंक्तिले एक बहिनीले दाजुका निम्ति प्रकट गर्ने प्रेम र शुभेच्छाको विराट् अभिव्यक्ति दिन्छ । शम्भुजित बास्कोटाको धुनमा भारतीय गायिका हेमलताले स्वर भरेको यो गीत दाजुबहिनीको प्रेम अभिव्यक्त गर्ने बलियो सांस्कृतिक गीत बन्न पुग्यो । लैजा चरी मेरो खबर गीत कसरी रोयल अल्बर्ट हलसम्म पुगेर गुन्जियो भन्ने कथा पनि रमाइलो छ । संगीतकार प्रकाश गुरुङले नेपालमै रेकर्ड गरेर भारतीय स्टुडियोको गुणस्तर निकाल्छु भनेर अठोट लिएको गीत बोल बोल पाखाहरू अत्यन्तै लोकप्रिय भएको र एउटै गीत दुईवटा चलचित्र झुमा र छिरिङ मा प्रयोग भएको कथा पनि चाखलाग्दो छ । यी गीतका कथाको अतिरिक्त रक्सी बेचें आलु बेचें, कहिले छायासँग खसें, पानी पानी भयो मेरो मन पनि जस्ता गीत लेखनको कहानी पनि किताबमा छन् । किताबलाई दिनेश अधिकारीका रुचाइएका एवं छानिएका सृजनाको संगालोका रूपमा पढ्न सकिन्छ । कविता र गीतको रचनागर्भबारे जानकारी लिन पनि सकिन्छ । सार्वजनिक भइसकेपछि यी रचनाको तरंग कहाँसम्म फैलियो भन्ने बुझ्न सकिन्छ । अनि देशको भूगोल, राजनीति, समाज, संस्कृति र जनजीवन आफ्नै आँखाले नछामेसम्म गहन चीज लेख्न सकिँदैन भन्ने पनि सिक्न सकिन्छ किताबबाट ।"
नाविकहरूका लोकलय,"सन् १९३८, एल्लो रिभर किनाराको वुहान सहर जापानीहरूको कब्जामा थियो । चिनियाँ कवि तथा तत्कालीन लाल सेनाका तेस्रो स्क्वाड कमान्डर गुयान ओयराङ्ग जापानीविरुद्धको युद्धमोर्चामा जनसेनाको जत्था लिएर एल्लो रिभर तर्दै थिए । ठूलाठूला छालसँग पौंठेजोरी खेल्दै स्थानीय माझीहरूले जोसिलो भाका हालेर जीवन र मृत्युको दोसाँधमा एल्लो रिभर तारेका थिए । पछि यही भाकालाई रूपान्तरित गर्दै ओयराङ्गले एल्लो रिभरमाथि गीतिकाव्य सिर्जना गरे । तत्कालै यसलाई सिन सिङ्ग होइले एल्लो रिभर क्यान्टाटा को रूपमा संगीतबद्ध गरे । डुंगा तार्ने माझीको जोसिलो भाकाबाट जन्मिएको एल्लो रिभर क्यान्टाटा ले चीनकै सामरिक महत्त्वको नदी एल्लो रिभरको गुणगान मात्र गाउँदैन, सँगसँगै चिनियाँ बहादुर योद्धाहरूको युद्धगाथा पनि भन्छ र जापानिज उपनिवेशविरुद्ध जुझारु रूपमा लड्न अभिप्रेरित गर्छ । क्यान्टाटामा माझीको गीत, एल्लो रिभरलाई सम्बोधन, एल्लो रिभरको रक्षा गर लगायतका आठ छोटा गीत छन् । ओयराङ्गका छोरा आङ झाङले अ सङ फर चाइना ः हाउ माई फादर रट एल्लो रिभर क्यान्टाटा पुस्तकमा यस गीतको रचनागर्भ र स्वतन्त्रताको युद्धमा यसको महत्त्वबारे विस्तृत लेखेका छन् । ताई पर्वतबाट सुरु भएर जापानी सिमानाको पूर्वी किनारामा गएर मिसिने एल्लो रिभर चीनको धमनी हो र यसको रक्षा गर्नु मुलुककै रक्षा गर्नु थियो । जापानिजसँगको युद्धमा समेत यो नदीको विशेष महत्त्व थियो । १९७६ पछि सुधारवादी अर्थनीति अख्यियार गरिएपछि मुलुक र नागरिकको उज्ज्वल भविष्यको आशा गर्दै गीतकार चाओ योङले पनि एल्लो रिभरमाथि नै अर्को प्रसिद्ध राष्ट्रवादी गीत लेखेका छन् । गीतले भन्छ, हामी एल्लो रिभर हौं, एल्लो रिभरझैं हाम्रा पूर्वजहरूको एतिहास हजारौं वर्ष बगिरहनेछ निरन्तर !त्यसयता चीन र चिनियाँ जनताको सभ्यता, संस्कृति र समृद्धिले अकल्पनीय एतिहासिक फड्को मारेको छ । एल्लो रिभरझैं अनवरतसँग उनीहरू बगिरहेकै छन् । तर, दुःखको कुरा, अहिले यही एल्लो रिभरको पानीको सतह भने अकल्पनीयसँग घटेको छ । एल्लो रिभर मात्र होइन, अहिले सम्पूर्ण नदी संकटमा छन् । पानीको सतह घट्नु मात्रै संकटको कारण होइन । ठूलाठूला बाँध र हाइड्रोपावरका कारण प्रायः नदी आफ्नो परम्परागत स्वरूपमा छैनन् । तर, ती नदीका छालहरूसँगै युगौंदेखि सलल बगेका अन्तराहरूले भने आज पनि नदीसँग स्थानीयको विशिष्ट सामाजिक, सांस्कृतिक र भावनात्मक सम्बन्ध बोकिरहेका छन् । नदी र लोकभाकाउत्कृष्ट अमेरिकी लोकगीतहरूको सूचीमा समाविष्ट ओ सेनान्दो लाई पहिलो पटक कहिले गाइयो ठ्याक्कै यकिन छैन । मिजौरी नदीमा डुंगामा लामो यात्रा गर्दा थकाइबाट मुक्ति खोज्दै स्वस्फूर्त सिर्जना गरिएको एउटा क्यानी सङ (नौका गीत) हो ओ सेनान्दो । यद्यपि यो लोकगीतलाई पिट सिजरदेखि पल रब्सनजस्ता धेरै हस्तीले विभिन्न भर्सनमा गाइसकेका छन् । तर, जसले जसरी गाए पनि ओ सेनान्दो ले कुनै लिजेन्ड गायकको स्वर र संयोजनसँग खासै महत्त्व राख्दैन । यसले कसैमाथि विशिष्ट अर्थ राख्छ भने ती हुन् तत्कालीन मिजौरी अर्थात् सेनान्दो नदीमा डुंगा खियाएर अमेरिका छिचोल्ने नाविकहरू, मिजौरी नदीको पारवहन महत्त्व, त्यहाँका सेनान्दो उपत्यका र आदिवासीहरू । जसरी सेनान्दो नदी बगिरहन्छ त्यसरी नै अमेरिकी सभ्यताको इतिहास बोकेर गुन्जिरहन्छ यो नाविकहरूको लोक लय ओ सेनान्दो । अमेरिकी आदिवासीको त्यो प्राचिन भूमिमा सबैभन्दा पुरानो रैथाने कोही थियो भने ती थिए सेनान्दो नदी, सेनान्दो उपत्यका र सेनान्दो आदिवासी । अनि त्यो आदिम भूमि छिलोल्ने कुनै रुट थियो भने त्यो थियो सेनान्दो नदी । हो, त्यही घुम्ती नै घुम्ती भएर अविरल बग्ने सेनान्दोको ढाडमा नौका खियाउँदै अमेरिकाको भित्री भाग छचोलेका थिए युरोपियन आप्रवासीहरूले । यसरी नै महिनौं लामो नौका यात्राका क्रममा नाविकहरूले सिर्जेका थिए ओ सेनान्दो । गीतको अन्तराले भन्छ ओ सेनान्दो तिम्रो हालखबर के छतिमी सलल बगिरहेकी भब्य मिजौरी हौं । यहाँ सेनान्दो शब्दले नदी र युवती दुवैलाई सम्बोधन गर्छ । स्थानीय अदिवासी मुखियालाई पनि सम्बोधन गर्छ ओ सेनान्दो, म तिम्री छोरीलाई प्रेम गर्छु । तर, यी नौका गीतहरूको अभिप्राय भने फरक छ । खासमा यी गीत थकित नाविकहरूमा उत्साह भर्दै थप नौका खियाउन उत्प्रेरित गर्न सिर्जना भएको हो । हैंसेमा होस्टे भावका यस्ता भाकाहरू कामको दौरान श्रममा बल पुगोस् भनेर श्रमिकहरू आफूआफू मिलेर सिर्जन्थे । यस्ता श्रमका दौरान श्रमिकले सिर्जेका थुप्रै गीत कतिपय भाषाका बुलन्द लोकगीत भएका छन् । त्यसमा पनि नाविकका लोकभाकालाई संकलन गरेर प्रसिद्ध गायक पल रब्सनले कङ्गो लुलवी र स्यान्डर्स अफ द रिभर जस्ता सर्वकालीन महान् नौका गीतहरू सिर्जेका छन् । उनका गीतहरूले खासगरी अश्वेत श्रमिकबीचको सामूहिकताको भावना र तिनको कठोर जीवनशैलीलाई मुख्य विषयवस्तु बनाएका छन् । यस्तै श्रमिकहरूले भोल्गामाथि सिर्जेको रसियन भाषाको ओ खयाम सम्भवतः विश्वकै सबैभन्दा चिरपरिचित लोकगीत हो । भोल्गा बोटम्यानको नामले चिनिने ओ खयाम सिंगो रसियाको एउटा कठोर विम्ब हो । ओ खयाम शब्दको भाव पनि हैंसेमा होस्टे नै हो । भोल्गा नदीमा सामान ओसारपसार गर्ने डुंगा र जहाजलाई घिसार्दै पानीको विपरीत दिशातिर लैजाने मजदुरहरूले कठोर श्रमका दौरान सिर्जित भाका हो ओ खयाम । यो गीतलाई जनाउन पश्चिमाहरूले भोल्गा बोटम्यान नाम दिए । तर, गीतका सर्जक भने नाविक होइनन्, विशुद्ध जहाज घिस्याउने मजदुरहरू हुन् । यिनलाई रसियामा बुर्लाकी या बुर्लाक्स भनिन्थ्यो । अनि भोल्गा नदी त्यसमाथि पनि रिबिन्स्क सहर बुर्लाकी हरूको केन्द्रजस्तै थियो । टाढाटाढाबाट जहाज घिस्याउने कामको आशामा श्रमिकहरू त्यहाँ पुग्थे । पारवहन र आर्थिक गतिविधिको मानक थियो भोल्गा । व्यापारिक जक्सन थियो किनारको रिबिन्स्क । ३० देखि ३५ मिटर चौडाइका जहाजहरू भोल्गामा यत्रतत्र तैरिरहेका हुन्थे । माथिबाट तलतिर यी जहाजलाई नाविकहरूले सजिलै लैजान सक्थे । तर, जब जहाज तलबाट माथि अर्थात् पानीको विपरीत दिशातिर लैजानुपर्थ्यो, दर्जनौं श्रमिकका समूहले लठाराले बाधेँर किनारैकिनार हिँड्दै जहाजलाई घिस्याउनुको कुनै विकल्प थिएन । अनि यो कठोर श्रमलाई जसरी पनि पार लगाउने श्रमिकहरू थिए बुर्लाकी हरू ।यो श्रम रहर थिएन, एउटा कठोर वाध्यता थियो । रोजीरोटीको कुनै विकल्प नहुँदा या पैसाको अत्यन्त सकस हुँदा मात्रै मानिस यो काम गर्न बाध्य हुन्थे । दीनहीन महिलाहरू पनि यो कठोर श्रममा सामेल हुन्थे । हुन त बुर्लाकी हरू कुनै दास थिएनन्, ज्यालादारीमा काम गर्ने मजदुर थिए । आर्टेल्स नाम गरेको तिनको संघठन पनि थियो । तर, तिनको काम अत्यन्त कठिन मात्र थिएन, त्यहाँ श्रमको चरम शोषण पनि थियो । १६ औं देखि २०औं शताब्दीसम्म अनवरत चलेको त्यस पेसालाई सन् १९२६ मा रसियन सरकारले बन्देज लगाएको थियो । तर, भोल्गामा जहाज तान्ने कठोर श्रमका दौरान बुर्लाकी हरूले ओ खयाम र दुबिनुस्का जस्ता कालजयी लोकभाका सिर्जेका थिए । कठोर र धोद्रो भाकामा गाइएको भोल्गा बोटम्यानले ती बुर्लाकी हरूको कठोर जीवन र श्रमको प्रतिनिधित्व गर्छ । तिनीहरू पटक पटक तान, जोर लगाएर तान भन्दै गीतमै आपसमा ऊर्जा भर्छन् भने सँगसँगै ओ तिमी भोल्गा, नदीहरूकी जननी, गहिरी र फराकिली भन्दै भोल्गाप्रति उत्तिकै आदर र सम्मान व्यक्त गर्छन् । भोल्गा आसपासका बुर्लाकी हरूको कठोर जीवनशैली उजागर गर्ने यो विशुद्ध लोकभाकालाई लियोनिद कात्रितोनोभले रसियाको रेड आर्मी चोयर का लागि बुर्लाकी हरूकै टेम्पोमा गाएपछि भने यो गीतले सिंगो रसियनलाई जस्तोसुकै कठिन समयमा पनि जीवनप्रति उत्साह भरेर बाँच्न अभिप्रेरित गरेको आभास मिल्छ । दोस्रो विश्वयुद्धमा रसियाले सामना गरेको परिस्थिति पनि ठ्याक्कै यस्तै थियो । त्यसो त रसियन संगीतकार मिली बालाकिरेभको १८६६ मा प्रकाशित कलेक्सन अफ रसियन फकसङ मै भोल्गा बोटम्यान छापिएको थियो । पहिलो विश्वयुद्धबाट विस्थापित २० लाख रसियन शरणार्थीको सहयोगार्थ स्पेनिस कम्पोजर म्यानुयल डी फलाले सन् १९२२मा भोल्गा बोटम्यानलाई आफ्नै शैलीमा कम्पोज गर्दै बजाएका थिए । त्यसो त सधैँ नदीहरूलाई सृष्टि, समृद्धि, राष्ट्रियता र जीवनसँग जोडेर तिनको महिमागान मात्र गाइएको छैन । दीनहीनका उत्पीडनका विम्बका रूपमा पनि तिनको चित्रण गरिएको छ । यस्तै उत्पीडनकारीको रूपमा चित्रण गरिएको एक नदी हो मिसिसिपी अनि त्यो लोकप्रिय गीत हो ओल म्यान रिभर । नदी, श्रम र शोषण पहिलोपल्ट मिसिसिपीलाई एउटा बूढो मान्छेको संज्ञा दिँदै १९२७ मा ओस्कार ह्यामस्टेनले सो बोट नामको गीतिनाटकका लागि ओल म्यान रिभर गीत लेखे । सो बोट को यो गीतले मिसिसिपीका अश्वेत कामदारहरूको दैनिकी, श्रम शोषण, पीडा र उत्पीडनलाई देखाएको छ । गीतले भन्छ, संसार समस्या ग्रस्त भए पनि, भूमि स्वाधीन नभए पनि, बेमतलबसँग बगिरहन्छ मिसिसिपी । यसले न त आलु रोप्छ, न त कपास नै फलाउँछ । मात्र यो चुपचाप बगिरहन्छ ।तर, यो क्लासिक मास्टरपिसले खास प्रसिद्धि त्यतिबेला चुम्यो, जब पल रब्सनले १९३६ को सो बोट शीर्षककै उनको सिनेमामा यही गीतलाई केही परिमार्जन गर्दै गाइदिए । गीतले भन्छ, यसलाई केही त पक्कै थाहा छ, तर एक शब्द पनि बोल्दैनथकान मेट्न हामी रक्सी पिउँछौँ अनि जेलमा थुनिन्छौँ ।तर, यो सब देखेर पनि बेवास्ता गर्दै बूढो मान्छे मिसिसिपी बगिरहन्छ मात्र चुपचाप बगिरहन्छ ।गीतमा वक्ता मिसिसिपी र श्वेत मालिकबाट मुक्त हुन चाहन्छ । ऊ मिसिसिपीबाट उम्केर जोर्डन नदीमा पुग्न चाहन्छ । अफ्रिकन नदी जोर्डन आफैँमा अश्वेत दासत्व मुक्तिको विम्ब हो भने मिसिसिपी अफ्रिकन अमेरिकीले भोगेको विभेद, शोषण र उत्पीडनको । ह्यामस्टेनको शब्दमा एउटा ठूलो व्यंग्य छ । त्यो के भने उनी आफैँ त्यो केही कुराले नछुने, गम्भीर नहुने, बेमतलब बूढो मान्छे मिसिसिपीजस्तो हुन चाहन्छन्, तर रब्सन त्यो बेमतलबी बूढो मान्छे बिलकुलै हुन चाहँदैनन् । रब्सनको भाका सीधा र सरल पनि छ । उनले केही उच्चो र धोद्रोसँग अफ्रिकन लयमा गाएका छन् । यो गीतबारे समालोचक टोड डेकर भन्छन्, यो गीतले शरीरिक शोषणलाई लिएर दुःख व्यक्त गर्छ र जातीय विभेद अन्त्यका लागि अपिल गर्छ । अमेरिकी समृद्धि मा सबैभन्दा ठूलो भूमिका कसैको थियो भने त्यो मिसिसिपी नदीकै थियो । कपासदेखि मकै र गहुँ खेतीदेखि पशुपालन मिसिसिपी आसपासकै क्षेत्रमा हुन्थ्यो । डुंगा जहाज र अझ स्टिम इन्जिन आइसकेपछि मिसिसिपी नदी परवाहनको सबैभन्दा गतिलो माध्यम पनि थियो । तर, मिसिसिपी श्वेत र अश्वेतका लागि भने बिलकुलै फरक थियो । श्वेतहरूका लागि अश्वेतहरूको शोषण गर्ने प्लेटफार्म थियो मिसिसिपी । नाफाका लागि उत्पादन चाहिन्छ, त्यो पनि कम लागतमा । यसका लागि बँधुवा श्रमिकहरू चाहिन्थ्यो, अश्वेत दासहरू चाहिन्थ्यो । त्यसैले अश्वेत दास व्यापारको एउटा अखडा थियो मिसिसिपी । स्लेभरी एन्ड क्राइम इन मिजौरी पुस्तकका अनुसार, १८३५ मा एक अश्वेत दास तल मिसिसिपीतिरको साहुलाई बेचिन्छ । दास भएर मिसिसिपी जानुभन्दा ऊ नेलसहितको खुट्टा काटेर उम्कन खोज्छ, सक्दैन र फेरि ऊ आफ्नै घाँटी रेट्छ । पार लाग्दैन । अनि अन्ततः मिजौरीमा हाम फालेर आत्महत्या गर्छ । अश्वेतहरूका लागि नर्कको रौरव थियो मिसिसिपी । वाल्टर जोन्सनले रिभर अफ डार्क ड्रिम्स ः स्लेभरी एन्ड इम्पायर इन द कटन मा लेखेका छन्, मिसिसिपीले कपासको व्यापार मात्रै गरेन, यसले पुँजीवाद र दास व्यापार पनि फैलायो । मिसिसिपी आफैंमा जातीय विभेद, अश्वेतहरूको उत्पीडन, दास व्यापार र श्रम शोषणको एउटा संरचना थियो । यही संरचनामाथिको सबैभन्दा पेचिलो प्रहार हो ओल्ड म्यान रिभर । पल रब्सनको गीतबाट प्रभावित भएर रब्सनकै आग्रह र प्रेरणाका कारण भूपेन हजारिकाले मिसिसिपीको बिम्बको साटो ब्रह्मपुत्र र गंगाको विम्ब प्रयोग गरेर दक्षिण एसियाका बेथितिमाथि प्रहार गर्दै विस्तिर्नो परोरे र गंगा बहते हो क्यु सिर्जेका छन् । सन् १९२६ मा ओल्ड म्यान रिभर लेखिएकै वर्ष मिसिसिपीमा ऐतिहासिक ठूलो बाढी आएको थियो, जसले लाखौँ विपन्न अश्वेत समुदायको जीवन तहसनहस पारेको थियो । नदीहरू दुःखका विम्बहरू पनि हुन् । यिनका आसपास यिनकै आश्रयमा जीविकोपार्जन गर्ने भुइँमानिसका दुःखकष्ट अवर्णनीय छ । यही दुःखकष्टलाई आधार बनाएर सिर्जिएका छन् कैयौं माझी, मछुवारे र नाविकका विरहलाग्दा भाकाहरू ।संकटमा नदीहरूनदी र माझीको अन्तरसम्बन्धसँगसँगै माझीको कष्टकर र उत्पीडित जीवनगाथा हो रामेशको कोसीछेउ उभिएको सिमल जत्ति नि बाँच्दिन म । कोसीमा ढुंगा चलाएर र माछा मारेर गुजारा गर्ने यो माझी भन्छ ममाथिको आकाश नीलो छ, ममुनिको नदीको दह नि नीलो छ एक दिन म नरहुँला तर नीलो आकाश नीलो नदी रहिरहनेछ । तर, अहँ रामेशले भनेजस्तो नदीहरू सधैं नीलो रहिरहनेमा भने भयङ्कर शंका उत्पन्न भएको छ । नदीहरू सधैं निरन्तर बगिरहलान् भन्नेमा सन्देह छाएको छ ।यही २०२२ को जुलाई र अगस्टयता अमेरिकी महाद्वीपका कोलोराडो, रियो ग्रान्डे, रेड रिभरलगायतका नदीमा पानीको सहत सुक्दै गएको छ । युरोपका रिने, लोरे र डेन्युबहरू अकल्पनीयसँग घटेका छन् । अस्ट्रेलियाको मुर्रे, दक्षिण एसियाका टिस्टा, सिन्धु र अमुदारी सबै सुक्दै गएका छन् । चिनियाँ सभ्यताको अर्को धरोहर याङ्गत्सेको हालत पनि एल्लो रिभरकै जस्तो छ । नदी संकटका केही प्रस्ट कारण छन् ःजलवायु परिवर्तन, स्रोतको अत्यधिक दोहन र प्रदूषण । यी सबैको जड भनेको बढ्दो अनधिकृत मानवीय हस्तक्षेप नै हो । प्रायः नदीहरू निर्बाधसँग बग्न पाएका छैनन् । धेरै ठाउँमा सानाठूला हाइड्रोपावरका ड्यामले तिनलाई थुनिदिएको छ, जमाइदिएको छ, रोकिदिएको छ । यसले सिङ्गो पर्यावरणीय चक्र नै बदलिदिएको छ । गायक विपुल क्षेत्रीले आफ्नो गीत टिस्टा को भूमिकामा भनेका छन्, विकासका पछिल्ला हस्तक्षेपहरूलाई सहन गर्न नसकेर यी वृद्ध भद्र महिला (टिस्टा) पहिलाजस्ती छैनन् । आधा दर्जनभन्दा बढी हाइड्रोपावर ड्यामका कारण कुनै दिन निस्फिक्री बग्ने यिनी मृत जलाशयमा रूपान्तरित भएकी छन् । यो गीत उनको विगतको भव्यताप्रति समर्पित गाना हो, जसलाई हाम्रा सन्ततिहरूले फेरि कहिल्यै देख्न पाउनेछैनन् ।"
समकालीन विमर्शमा थप पाइला,"समृद्धि अहिले दलहरूका दस्तावेज र नेताका भाषणका अत्यावश्यक शब्द हुन् । समृद्धिको बहसमा विद्यार्थी नेता, हाल अनेरास्ववियु अध्यक्ष लेखक सुनिता बराल पनि जोडिन आइपुगेकी छन् समृद्धिप्रतिको संकल्प किताबमार्फत । विद्यार्थी नेताहरूले पढ्नलेख्न छोडे, प्राज्ञिक बहसबाट टाढा भए भन्ने टिप्पणी आम रूपमा आइरहेकै बेला यो किताब आउनु खुसीकै विषय हो । समृद्धिबहसमा उनको प्रश्न छ रोडम्याप र अपेक्षा सकिने कि सच्चिने ? नेपाल किन बनेन भन्ने दशकौंदेखिको स्थायी प्रश्न हो । यसमा उनी लेख्छिन् राजनीतिक प्रणाली नै सबै समस्याको जड हो भन्दै प्रणाली बदलेर फरक पार्टी र व्यक्ति नेतृत्वमा पुग्दा पनि आधारभूत जनताको समस्या समाधान नभएको यथार्थले प्रणाली बदल्नु मात्र समाधान होइन । किताबमा महिलालाई सुख र थकान नभएका प्राणी भनिएको छ । तर, अहिले भइरहेको अभ्यासमा लेखकको गम्भीर प्रश्न छ सशक्तीकरणका नाममा कतै सिलाइ, पार्लर, तालिम, भाषणकला आदि गतिविधि हुँदा के अबको युगमा त्यति सस्ता टपिक्सले महिला सशक्तीकरणको उचाइ चुम्छ ? देश समृद्ध बनाउन स्कुलदेखि नै विद्यार्थीलाई प्राविधिक शिक्षा र सीपसँग जोड्नुपर्ने कुरा उल्लेख छ किताबमा । लेखकको विचारमा समृद्धितर्फको यात्रा प्राविधिक शिक्षा, महिला नेतृत्व, दक्षता अभिवृद्धि, प्रशासनिक सुदृढीकरण, युवा क्षमताको उच्चतम प्रयोग, हरेक भान्सामा नेपाली उत्पादनबाट सुरु गर्न सकिन्छ । लेखकले रोजगार प्राधिकरणको विचार प्रस्ताव गरेकी छन् । प्रेमको परिणाम प्रेम शीर्षक लेखमा सेते दमाई, अजित मिजार, मना सार्की, लक्ष्मी परियार, अस्मिता सार्कीहरूको घटनावर्णन छ । उनको प्रश्न छ कथित दलित समुदायमाथि नेपाली समाज किन यति बर्बर ? कथित माथिल्लो जातले दलितछुवाछुत र विभेद गरेर सन्तानलाई अपराधी बनाइरहेको निष्कर्ष लेखकको छ । राज्य मौन बसेकैले रुकुम चौरहजारीमा नवराज विक हत्याकाण्ड भएको र त्यस्ता घटना दोहोरिएको लेखकको बुझाइ छ । लेखक भन्छिन्, वास्तवमा विगतका ज्ञानलाई बुझ्नु र वर्तमानलाई विश्लेषण गरी ज्ञानलाई अध्यावधिक गर्नु नै अध्ययन हो । मानिसले अध्ययनकै माध्यमबाट विगत बुझ्छ । वर्तमानलाई मूल्यांकन गर्छ, भविष्य निर्धारण गर्छ । हाल नेपालले राजनीतिकप्रशासनिक नेतृत्वमा युवा पुस्तालाई अवसर नदिने खतरा देखिएको विषय पनि पुस्तकमा उल्लेख छ । जसरी एक परिवारमा दोस्रो पुस्तालाई सही समयमा जिम्मेवारी नदिँदा पारिवारिक कुशलता र परिणाममुखी प्रगतिमा पर्खाल लाग्छ, त्यस्तै राष्ट्रिय महत्त्वको जिम्मेवारीमा युवालाई उपेक्षा गरिँदा आवश्यकताअनुसारको प्रगति र मुलुकको समृद्धिमा पर्खाल लाग्छ । पुस्तकमा लेखकको राजनीतिक आबद्धताअनुसारको विषय पनि चर्चा गरिएको छ, जस्तै महिला आन्दोलन उचाइमा पुर्याउन मार्क्सवादी दृष्टिकोण, जबज, मदन भण्डारी र भावी पुस्ता, जेठ ३ स्मरणमा मदन भण्डारी, बदलिँदो सामाजिक परिवेश र जबजको सान्दर्भिकता । कंगनाको फिल्म पंगादेखि एमसीसी, कोभिड१९ सम्मका विषय पुस्तकमा छन् । महत्त्वपूर्ण विषयमा पुस्तकले बहस सुरु गरे पनि केही गल्ती भने छन् । कतिपय विषय छोइएका मात्रै छन्, कतिपय विषय शीर्षकभन्दा अन्तैअन्तै डुलेका छन् । पुस्तक अखबारी लेखनको संग्रहजस्तो भएको छ । तथ्य अध्यावधिक छैनन् । लेखकले डेमोग्राफिक डिजास्टर जस्तो संवेदनशील, तर कम चर्चा गरिएको विषय पनि उठान गरेकी छन् । तर, यही विषय पनि एकदम हल्का ढंगले लेखिएको छ । पुस्तकमा बलियो सम्पादनको अभाव देखिन्छ । समृद्धिको भीषण बहसमा केन्द्रित नभई धेरै विषय छुन खोज्दा समृद्धिबहस छिरोलिएको छ । गणतन्त्र, समावेशिता, संघीयता, समृद्धिप्रतिको प्रतिबद्धता प्रदर्शन गर्न पुस्तक सफल छ ।"
पृथक् गन्तव्य,"नेपाली साहित्यमा नारीलाई केन्द्रीय पात्र बनाएर धेरै उपन्यासकथा लेखिएका छन् । झन् पद्य विधामा त नारी पात्रलाई प्रस्तुत गर्ने महाकाव्य र खण्डकाव्य नै अनगिन्ती छन् । आख्यानको कुरो गर्दा विश्वेश्वरप्रसाद कोइरालाका सुम्निमा र मोदिआइन हुन् या विजय मल्लको अनुराधा र पारिजातको शिरीषको फूल अथवा मदनमणि दीक्षितको माधवी होस् यी सबैमा नारी पात्रलाई चरित्र, मनोविज्ञान र स्वभावबारे फरकफरक दृष्टिकोणले चर्चा गरिएको छ । हरेक आख्यानमा प्रत्येक लेखकले नारीलाई भिन्नै भावभूमि र भूमिकामा प्रस्तुत गरेका र जीवन्त रूपमा स्थापित गराएका छन् । भर्खरै प्रकाशित सानु शर्माको उपन्यास फरक ले नारीलाई अझ पृथक र सहासिक रूपमा प्रस्तुत गरेको छ ।समाजको आँखामा चरित्रहीन देखिए पनि ऊभित्रको निष्ठा, आत्मसम्मान र शिष्टता जीवत रहुन्जेल नारी हीन हुन सक्दिन । अनि, समाजका आँखामा कुलीन देखिने नारीभित्र पनि दुश्चरित्र विद्यामान हुन्छ । सानुको उपन्यास फरक यी दुई द्वन्द्वबीच यात्रा गर्छ । र, चाहे त्यो पुरुष होस् या नारी उसको पवित्रता या अपवित्रता शरीरमा होइन, मन र विचारमा हुन्छ भन्ने तर्कका आधारमा उपन्यास उभिन्छ । अनि निष्कर्ष निस्किन्छ जसको मन पवित्र हुन्छ, त्यसलाई चोखिन गंगाजीमा नुहाइरहनु पर्दैन । यस उपन्यासमा महिलाका लागि मात्र होइन पुरुष पात्रको मनस्थितिलाई पनि सानुले सारै मिहिन ढंगले विश्लेषण गरेकी छन् । यसकारण फरक सन्तुलित विचार र दर्शनको मध्यरेखामा यसरी विस्तार भएको छ, जसरी एउटा रेल लिकमा सन्तुलन नगुमाई यात्रीलाई गन्तव्यसम्म पुर्याउन सक्षम हुन्छ । उपन्यासका पृष्ठहरू पल्टाउँदै जाँदा अचम्म र उदेकलाग्दा पात्रहरूसँग पटकपटक साक्षात्कार भइरहन्छ । एउटै घरका थरीथरी पात्रहरू आफ्नो निहित स्वार्थसिद्धिका लागि प्रत्यूषविरुद्ध डुक्रिन्छन्, तर एकजुट भएर होइन । किनभने उनीहरू प्रत्येकको अभीष्ट फरकफरक स्वार्थसिद्धिका लागि हुन्छ । त्यस वेला के अनुभव हुन्छ भने मान्छेको सक्कली रूप पहिचान गर्न कठिन छ, किनभने अधिकांश मानिस दोहोरो भूमिका बाँचिरहेका हुन्छन् । तर, उत्कर्षमा जब उनीहरूले लगाएका एकएक मुखुन्डोहरू खुस्किँदै जान्छन् र उनीहरू वास्तविकताको धरातलमा अवतरित हुन्छन्, अनि पाठक स्वयम् आश्चर्यमा पर्छ । सानु शर्माको यो फरक उनका उपन्यास र कथा गरी पौने एक कृतिपछिको उपन्यास हो । उनका अघिल्ला उपन्यास र कथाहरूमा झैँ फरकमा पनि भेटिने समानता हो नाटकीय उठान र तर्कसंगत बैठान । यस उपन्यासमा सुरुका घटनाहरू नाटकीय लाग्दालाग्दै पनि पाठकलाई पढ्न प्रोत्साहित गरिरहन्छन् । पछि जब यिनै घटना र पात्रहरूको पुस्ट्याइँ तर्कसंगत ढङ्गले हुन्छ, अनि पाठकको द्विविधा समाप्त हुन्छ । कथानकको अन्तिमतिर प्रत्यूषको घरमा अचानक आगलागी हुन्छ । त्यसपछिका घटनाहरू बढी लोमहर्षक छन् । अब के हुने हो भन्ने कूतहलता अझ बढी तीव्र हुन्छ । पछिल्लो अध्यायमा बिनी ले निर्वाह गरेको भूमिका र रहस्योद्घाटित उसको अतीतवृतान्तले उपन्यासमा अझ रोचकता थप्छ । घटना, पात्र, अवस्था आदिलाई संयोजित र परिस्कृत ढंगले सानु शर्मा जब उपन्यासमा नारीको चरित्रहत्यामा पुरुषको व्यभिचारी कृत्यको भूमिका प्रमुख हुन्छ भन्ने उद्घोष गर्छिन्, यो कुनै चलचित्र भए हेरिरहेका दर्शकहरू हत्केलामा ठेला उठ्ने गरी थपडी बजाउँथे । हिजोआज हाडनाता करणी र नाबालिका बलात्कारका घटनाहरू समाचार माध्यममा छ्यापछ्याप्ती आइरहेका छन् । यस्ता समाचारहरूको कसीमा फरक को मूल्याङ्कन गर्दा हरेक यसका घटनाहरू समाजको रङ्गमञ्चमा मञ्चित वास्तविक नाटकजस्तो लाग्छन् । उपन्यासको आरम्भमा सुप्रिया (पत्नी) को टेलिफोन वार्ताले फनफनिएर गाडी चलाउँदा झन्डै दुर्घटनामा पार्छ प्रत्यूष । कहिल्यै सुरापान नगर्ने ऊ पत्नीको कटुकर्ण वाणीले रनथनिएर एउटा भट्टीमा पसेर लोकल रक्सी तनतनी तन्काउँछ । त्यहाँबाट गाडी हुर्याउँदै पोखरा पुग्दा सडकमै यौनकर्मी बिनीसँग जम्काभेट हुन्छ । बिनीले फेरि उसको दिमाग भुटिदिन्छे । उसले नचाहँदानचाहँदै पनि बिनी लिफ्ट मागेर उसलाई एक रातको ग्राहक बनाउन तम्सिन्छे । तर, रात घनीभूत हुँदै जाँदा बिनीले यति धनाढ्य प्रत्यूषलाई यसअघि भेटिएका परस्त्री गमनमा महारथ हासिल गरेकाहरूभन्दा फरक, सौम्य र सुसंस्कृत पुरुषका रूपमा अनुभव गर्छे । र, प्रत्यूषले पनि मन्दिर जाने क्रममा यौनकर्मी भएर पनि बिनीमा शिष्टता, आस्था र संस्कार अरू नारीमा भन्दा पनि बढी पाउँछ । अनि दुइटाको मनमा एकअर्काप्रति आत्मसम्मानको भावनाको मुना टुसाउन थाल्छ । उता शालीन र शिष्ट भनेर आफ्नै सहायकलाई यति ठूलो कुलघरानामा भित्र्याएको सुप्रिया पत्नीभन्दा उसको सम्पत्ति हत्याउने दाउमा बढी सक्रिय हुन्छे । ऊवरिपरि अधिकांश परिजनहरू पनि उसको सम्पत्तिकै लागि मात्र आफन्त भएको अनुभव हुन्छ । यसैबीच प्रत्यूषलाई अचानक पक्षाघात हुन्छ र फेरि बिनी उसको जीवनमा प्रवेश गर्छे । त्यसपछिका एकएक घटनाक्रम रोचक आरोह र अवरोहबीच बयली खेल्दै अघि बढ्छन् । यस उपन्यासमा मुख्यतः दुईवटा पक्ष प्रवल छन् कथानकको शृंखलावद्ध विस्तार र सशक्त हाजिरीजवाफी संवाद । कथानक कुनै हिमनदीझैँ विनाकुनै अवरोध छङछङाएर अघि बढ्छ भने यसको संवाद त्यही हिमनदीको पानीझैँ स्वादिष्ट हुन्छ । साथै पात्रको चरित्र, व्यवहार र स्वभावमा पनि एक भारी दर्शन र सिद्धान्त भेटिन्छन् । आरम्भदेखि सुनामी चलाएर कथाको विस्तार, पात्रको मनोदशा र घटनावृत्तान्तमा उथलपुथल मच्चाउँदै अन्त्यमा फेरि सुतेको समुद्रजस्तै शान्त र सुरम्य मोडमा पुग्छ फरक । र, युद्धले होइन, मायाले मानिसको मन जित्न सकिन्छ भन्ने मान्यतामा कतै गुनगुनाइरहेका हुन्छन् नारायणगोपालले चाँदनी शाहको लोकप्रिय गीत एउटा मान्छेका मायाले पनि फरक पार्दछ जिन्दगीमा ।फरक अलि बिझाउने एउटै प्रसङ्ग के छ भने बिनीले एउटा धनाढ्य व्यक्तिलाई एउटी यौनकर्मीले सम्बोधन गर्ने भाषा तिमी र तपाईं बीचको द्विविधा या भ्रम धेरैपटक दोहोरिन्छ । यसलाई कम गरेको भए पनि उपन्यास पठनमा कुनै अवरोध हुने थिएन ।"
म पहाडकै मान्छे हुँ,(नेपालका लागि अमेरिकी राजदूत बेरीसँग जगदीश्वर पाण्डेले गरेको कुराकानी)
चिचीको रुखमुनि भूपीको आत्मा,"तिम्रै हजुरआमाको अस्तु गाडिएको यही खिम्हीघरकै छेउ उम्रिएको छ चिचीको अन्तिम रुख र, पिइरहेको छ एउटा जापानी फिरन्ते यही रुख निचोरेर बनेको वाइल्डवेरी जुस वर्षौंदेखि जमेको धौलागिरि र नीलगिरिको हिउँपग्लेर बग्दैबग्दै गएजस्तै तिमी पनि बगेर गयौ हज्जारौं माइल टाढा र, बिर्स्यौ चिचीको रुखलाई बिर्स्यौ यही रुखबाट निस्कने आमाको दूधजस्तै शीतलशीतल थोपा आज, तिम्रै आमाको अस्तु गाडिएको यही खिम्हीघरकै छेउ उम्रिएको छ प्राग्ऐतिहासिक चिचीको अन्तिम रुख र, पिइरहेको छ एउटा अमेरिकी यायावर यही रुख निचोरेर बनेको सिवक थ्रोन जुस पुर्खाहरुको आदिम रगत र पसिनाले धमिलिएको यो कालीगण्डकीको पानी बग्दैबग्दै हराएर गएझैं कतै तिमी पनि हरायौ भूगोलको कुनै बिरानो कुनामा र, बिर्स्यौ न्होकोन चोली कण्ठीफ्रमा, हम्बेल माला आफ्नै कोन र पुलु टोपी समयको हिउँले हिर्काएको चड्कन सहिरह्यो केवल थासाङ, कोबाङ, लार्जुङ, लेते र घाँसाका नाङ्गा डाँडाकाँडाहरुले यो थाकखोलामा सभ्यताको पराजित पसिना बग्यो कि पानी ? यो टुकुचेमा पीडाको पहाड खस्यो कि हिउँ ? किन आज छ्याङथुङ जँड्याहाजस्तै बेसोमत हल्लिरहेको छ गुम्बाको धोर्छे ? स्मृतिका घुर्मैलो फ्रेमभित्रबाट निस्केर कवि भूपी शेरचन चिचीको उही अन्तिम रुखनेर चुरोटको नागबेली धूवाा उडाउँदै प्रश्न गरिरहेका छन् नाती नातिनीहरुलाई खै त आज ढम्किन बजेको भ्याहमा ? किन मलिनो लाग्दैछ स्याङपर र म्हापरको गीत ? नौ माना चामलको गाँठो समाउँदै यही चिचीको रुखनेर तिम्री हजुरआमाले बाँधेकी थिइन् कुनै बेला प्रेमको पटुकी के तिमीहरुलाई थाहा छ ? इतिहासको कुन कालखण्डको हिउँले सिख्रो पारेर गयो यो चिचीको रुखलाई ? ओ पिच्याङ, ओ आना, ओ आज्यो आले, नरिज्योहा र चारदेउता भाकेर देउता उदाउने ल्ह फेवाकै दिन खोतल अब चिचीको रुखको जरा जुन जरा तिम्रै हजुरआमाको चिहानसागै जोडिएको छ जरा खोतल्ने यो लामो यात्रामा कतै तिमी थाक्यौ भने इतिहासमा बचेको यही चिचीको अन्तिम रुखमुन्तिर खुल्नेछ बहुराष्ट्रिय कम्पनीको जुस फ्याक्ट्री र, निभ्नेछ सदाका लागि तिम्रो हजुरआमाको चिहानको छ्योमे बत्ती (चिचीको रुख मुस्ताङमा पाइने एक प्रकारको रैथाने वनस्पति हो, जसबाट वाइल्डवेरी र सिवक थ्रोन जुस बनाइन्छ)"
फूलको मूर्च्छना,"कुदिरहेथें कााडाहरु टेक्दैएउटा फूल आयोफैलियो मेरो बाटामाम सुस्तसुस्त हिाड्न थालोफूलको सुन्दरता नकुल्च्योस् यी पैतालाहरुले महकता नहराओस् कतैमुर्झाउनु नपरोस् जवान फूलयस्तैयस्तै ठानेर शिरमा सिउरिएा । हृदयले छामोइज्जतका साथ जतन गरोमायाले सम्हाल्दासम्हाल्दैएक दिन, फ्यात्त भुाइमा खस्यो फूल ।लाग्यो, उसको आयु यहीासम्म रहेछलाग्यो, उसको महकता क्षणिक रहेछबिलाइगयो, सपना र रहरका तरङ्गित छालहरु एक दिन देखों, त्यही फूललाईडालीबाट चुाडिएपछि प्रत्येकको हातहातमा खेलिरहेको रहेछखेलौना बनेको उसलाई, अर्को दिन देखोमहक बेचेपछि चोकचोकमा रित्तिएर मूर्च्छित रहेछ सोचो, झर्ना नभए पनि खोल्सी त हुनुपर्छफूलभित्र जिन्दगी कहीा त हुनुपर्छ । सुन्न नसकेपछि फूलको क्रन्दनटिपेर उसको मूर्च्छनाहृदयमा उनो एउटा माला म त्यही अदृश्य धागो हुाजुन धागोमा उनिएपछितिमी सुन्दर माला भयौ !"
मदरसाका अन्योलहरू,"कतिपय मानिसको बुझाइ छ मदरसामा अरबी भाषामा मुस्लिम बालबालिकालाई धार्मिक ग्रन्थ कुरान मात्रै पढाइन्छ । मदरसामा हाफिज मौलानाले मात्रै पढाउन पाउँछन् । अन्य समुदायका शिक्षकले अध्ययनअध्यापन गर्नगराउन पाउँदैनन् । यी बुझाइमा आंशिक सत्यता छ । तर, यो पूर्ण बुझाइ होइन । मदरसामा हाफिज, कारी, मौलानाजस्ता उपाधीवालाले पढाउँछन् । त्यहाँका विद्यार्थीले ती डिग्री लिन पाउँछन् । मदरसामा नेपाली, अंग्रेजी, गणित, सामाजिक शिक्षा लगायत विषय पढाइ हुन्छ । गैरमुस्लिम शिक्षक पनि त्यहाँ अध्यापन गर्छन्, गैरमुस्लिम बालबालिका पनि पढ्छन् । मूलधारमा गएका मदरसाहरूले सरकारी पाठ्यक्रम नै पढाउँछन् । उनीहरू कुरान तथा हदिस पनि पढ्छन् । मूलधारे पाठ्यक्रम लागू नभएका मदरसामा माथिका बुझाइको केही अंश सत्य देखिन्छ । पछाडि पारिएकोपरेको समुदायलाई राज्यले विशेष नीति बनाएर मूलप्र्रवाहमा ल्याउनुपर्छ । तर, न मुस्लिम बालबालिकालाई विद्यालयसम्म पुर्याउने नीति देखिन्छ, न तिनलाई प्राथमिकतामा राखेर शिक्षा दिने वैकल्पिक उपाय ल्याइएको छ । मुस्लिम बाहुल्य भएका जिल्लाहरू विशेष तराईमा छन्, तर त्यहाँ महिला कलेज छैनन् । राज्यको केन्द्र (काठमान्डौं) मा चाहिँ महिला कलेज छ । आवश्यक ठाउँमा एउटा पनि महिला कलेज नहुनुले राज्यको नियतमाथि प्रश्न उठ्छ । मदरसाको आर्थिक स्रोत जकात मदरसाको आर्थिक स्रोत हो । जकात मुस्लिम समुदायले वार्षिक रूपमा दिने कुल सम्पत्तिको ढाई प्रतिशत दान हो । मुस्लिम समुदायका सम्पन्न अगुवाले मदरसा निर्माणका लागि जग्गा दान गरेका हुन्छन् । सोही जग्गामा मदरसा निर्माण भएको हुन्छ र त्यही जग्गाबाट आउने अन्नबाली अनाथ बालबालिकाको पढाइमा खर्च गरिन्छ । मुस्लिम समुदायले मदरसा सञ्चालन गर्नु आफ्नो जिम्मेवारी ठान्थ्यो । मदरसा हाम्रो जिम्मेवारी हो, यसलाई सहयोग गर्नुपर्छ भन्ने बुझाइले नै मदरसा बचाएको छ । यो विश्वासमा अहिले केही कमी आएको छ । मदरसा मूलप्रवाहीकरणले दिएको सन्देशले यो विश्वासमा खलबल ल्याएको छ । सरकारले पैसा दिन्छ, त्यसैले हाम्रो सहयोग चाहिन्न, सरकारले आफूले चाहेको विषय पढाउँन बाध्य गर्छ, त्यसैले हामीले सहयोग गर्नु पर्दैन भन्ने धारणा छ मुस्लिम समुदायमा । यस्तो धारणाले मुस्लिम समुदायको सहयोग गर्ने संस्कारमा केही फेरबदल आएको छ । तर, पनि मुस्लिम समुदाय मदरसा मूलप्रवाहीकरणका लागि सदैव खुला छ । नेपाली भाषा सिकेर नेपालभरि काम लाग्ने व्यक्ति बन्न, अंग्रजी भाषा सिकेर अन्तर्राष्ट्रिय जगत्लाई काम लाग्ने जनशक्ति बन्न समेत मदरसा तत्पर छन् ।यति हुँदाहुँदै पनि मदरसामा अध्ययन गरी निस्किने विद्यार्थी प्रायः घरभित्रै सीमित हुने गर्छन् । मदरसा अध्ययन सकेर केटाहरू प्रायः काममा जाने गर्छन्, सीप सिक्ने गर्छन्, खेतको काममा लाग्ने, इँटा भट्टामा काम गर्ने, होटलमा काम गर्ने, किराना पसलमा ज्याला मजदुरी गर्ने तथा बालश्रम गर्ने गर्छन् । केटीहरूचाहिँ घरमा खाना पकाउन, भाँडा माझ्न, सरसफाइ गर्न, सेवासत्कार गर्न तथा विवाहको तयारी गर्नतिर लाग्छन् । प्रायः बालविवाह हुने भएकाले केटीहरूले मदरसा पछि पढ्ने गरेका छैनन् । उनीहरूको पढाइमा रोक लगाइएको अवस्था छ । तिनले न घरबाहिरको काम सिक्न पाउँछन्, न पढ्न । नेपालमा एकाध हाइस्कुलसम्मका मदरसाहरू छन् । त्यहाँ मुस्लिम बालबालिकाले पढ्न पाउँछन् । परिवारले पनि त्यस्ता मदरसामा पढ्न बालिकाहरूलाई केही हदसम्म अनुमति दिन्छ । यो पनि सबै मुस्लिम बालबालिकालाई सम्भव हुँदैन । आम रूपमा मुस्लिम समुदायका सबै बालबालिकाले गरिबी र परम्परागत रूढिवादी सोचका कारण परिवारबाटै अध्ययनको अनुमति पाउँंदैनन । अध्ययनका लागि घरपरिवारबाट अनुमति लिन मुस्लिम बालबालिका, किशोरकिशोरीलाई ठूलो संघर्ष गर्नुपर्छ । कथंकदाचित तिनले सार्वजनिक विद्यालयमा अध्ययन गर्ने अवसर पाए पनि शुल्क तिर्न कठिनाइ हुन्छ । निःशुल्क पढ्न पाए वा जसोतसो शुल्क तिरे भने पनि तिनलाई भाषाको रोकावट हुन्छ । कहिले विद्यालयका पोसाक तथा मुस्लिम समुदायका विद्यार्थीहरूले लगाउने पोसाकमा बेमेल हुँदा पढाइमा रोकावट हुन्छ । त्यसमा पनि सफल भए भने विद्यालय तथा शिक्षक शिक्षिका मुस्लिममैत्री नभएकाले अर्को रोकावट आइलाग्छ । मदरसा र सार्वजनिक विद्यालयबीचको असमझदारीले सिंगो मुस्लिम समुदायका बालबालिकाको भविष्य अन्योलमा छ । मूलप्रवाहीकरण यही हो ?डेढ दशकयता मदरसा शिक्षा मूलप्रवाहीकरणको शब्द पटकपटक सुनियो । कहिले सरकार पक्षबाट, कहिले निजी वा गैरसरकारी संघसंस्थाबाट । मदरसा दर्ताको होड पनि चल्यो । अहिले हजारभन्दा बढी मदरसा सम्बन्धित जिल्ला शिक्षा कार्यालयमा सार्वजनिक विद्यालयसरह दर्ता भएका छन् । तर, तिनले विद्यालयसरह भौतिक पूर्वाधार पाएका छैनन् । सार्वजनिक विद्यालयसरह मदरसालाई राज्यबाट दिइने सेवासुविधामा पनि कमी रह्यो । राज्यले दिएको आश्वासन कागजमा मात्रै सीमित छ । विषयगत जानकारीका हिसाबले मदरसा शिक्षालाई कुनै पनि प्रकारले कम आँक्न सकिन्न । तर, राज्यले दिन्छु भनेको साथ पनि नदिएर मदरसालाई विभेद गरेको छ । मुस्लिम विद्यार्थी चाहेरै पनि मदरसा शिक्षाबाट मूलधारको शिक्षामा जान रोकिएका छन् । खोजेको कुरामुस्लिम समुदायले सामान्य कुरा चाहेको हो । पहिलो, मदरसाका विद्यार्थी तथा सार्वजनिक विद्यालयका विद्यार्थीबीच प्रतिस्पर्धा हुने वातावरण सृजना हुनुपर्छ । दोस्रो, मदरसाका विद्यार्थीहरू पनि सार्वजनिक विद्यालयका विद्यार्थीसरह रोजगारीका हर क्षेत्रमा प्रवेश गर्न सक्नुपर्छ । तेस्रो, मदरसा शिक्षा मूलप्रवाहीकरणले के राम्रो भयो, के अप्ठेरो ल्यायो भन्ने बहसको थालनी हुनुपर्छ । चौथो, मूलधारमा गएका मदरसाहरूको अवस्था के कस्तो छ भनी अध्ययन गर्नुपर्छ । पाँचौं, मदरसा मूलधारीकरण गर्दा एक्कासि समुदायको हातबाट सरकारको हातमा गयो वा जान्छ भन्ने आम समुदायको बुझाइ बदल्नुपर्छ । छैटौं, मदरसालाई राज्यले सार्वजनिक विद्यालयसरह सहयोग गर्ने जिम्मेवारी पूरा भयो वा भएन भनी सम्बन्धित समुदायसँग संवाद गर्नुपर्छ । सातौं, मूलप्रवाहीकरणमा इच्छुक मदरसाका आशंकाहरू खोजी तदनुसार समाधान खोजिनुपर्छ । हिजोका पुनरवलोकन मदरसाहरूलाई मूलप्रवाहीकरण गर्दा राज्यले पीसीएफ कोटा दियो । त्यो अपर्याप्त भयो । शैक्षिक सामग्री अपर्याप्त भए । कक्षाकोठा, छात्रवृत्तिजस्ता विषय पर्याप्त भएनन् । मुस्लिम बालबालिकाले एकसाथ उर्दू, अरबी, नेपाली, अंग्रजी पढ्ने व्यवस्था त छ, तर ती विषयका किताब छैनन् । कक्षा १ देखि ५ सम्मका सरकारी स्कुलका पाठ्यपुस्तकसँग जोड्ने जदीद उर्दू तालीम भाग१ जस्ता किताब पाइएन । कक्षा ६ देखि १० सम्मका पाठ्यपुस्तकसँग जोड्ने जदीद उर्दू तालीम भाग२ जस्ता किताब पाइएन । यस्ता किताब भए मदरसा शिक्षा तथा मूलधारको शिक्षा सजिलै जोडिन्छ भनेर नेपाल मुस्लिम समाज विकास चेतना केन्द्रले बनाएका सन्दर्भ सामग्रीलाई व्यापक बनाइएन । मौलबी मौलाना, कारी हाफिजको स्थायी दरबन्दी बनाउने सोच बनाइएन । परिणामतः मुस्लिम बालबालिकाले मजहबी शिक्षा तथा देशको मूलधारको शिक्षालाई मिलाउने अवसर पाएनन् ।"
त्रिदेशीय व्यापारको मुकाम,"कृषिमा अब्बल, उद्योगमा शिथिलसबैभन्दा पुरानो औद्योगिक नगरी प्रदेश १ मा छ । तर सबैभन्दा ठूलो छैन । औद्योगिक क्षेत्रमा प्रदेश १ शिथिल नै छ । पछिल्ला दुई दशकमा रेलवे, रोड र भारतका ठूला बजारमा पहुँच पुग्ने हिसाबले सुनसरीमोरङ औद्योगिक करिडोरभन्दा वीरगन्जपथलैया करिडोर बढी सहज बन्यो । रक्सौलमा ब्रोडगेज रेलवे अलि अघि नै आयो । त्यहाँबाट भारतको कोलकाता जान पनि सजिलो भयो । प्रदेश १ मा औद्योगिक क्षेत्रको कुरा गर्दा जमिन महत्त्वपूर्ण हुन आउँछ । सुनसरीमोरङ औद्योगिक करिडोरभन्दा वीरगन्जपथलैयामा सस्तोमा जग्गा पाइयो । यसो हुँदा सुनसरीमोरङ औद्योगिक करिडोरमा शिथिलता आउनु स्वाभाविकै हो । विराटनगरमा विशाल रूपमा औद्योगिक क्षेत्र बनाउने भनिए पनि अझै सम्भव भएको छैन ।बृहत्तर आर्थिक क्षेत्रका लागि पनि हामीले जमिन खोजिरहेका छौं, पाइएको छैन । जमिन महँगो बन्दै गएपछि पूर्वाधार विस्तारलाई त्यसले पक्कै प्रभाव पार्छ । यसमा धेरै प्रगति हुने अवस्था म देख्दिनँ । व्यवसायहरू क्रमशः वीरगन्ज करिडोरतिर सिफ्ट भएका हुन् कि भन्ने लाग्छ । अर्को, विराटनगरका पुराना उद्योग प्रविधि, बजार आदिका कारण शिथिल भए । टेक्सटायल, वनस्पति घिउ, जुट उद्योगहरू क्रमशः कम हुँदै गएका छन् । खासगरी जस्तापाता, कर्कटपाताका उद्योग विराटनगरबाट वीरगन्जतिर सरेको अवस्था पनि छ । धेरै लामो समयसम्म प्रदेश १ मा हाई भोल्टेज बिजुलीको समस्या रह्यो । कहिलेकाहीँ प्रसारण लाइनमा पनि समस्या आइदियो । यसले पनि औद्योगिक वातावरणमा नकारात्मक प्रभाव पारेको हो । जोगवनीबाट भारतलाई जोड्ने मीरगन्जको पुलमा सधैं समस्या आइरहने भएकाले पनि उद्यमीले जोगवनीको विकल्प खोजेका हुन् कि !शिक्षित श्रमशक्ति अरू प्रदेशको तुलनामा यहाँ बढी छ । आईसीटी, रेलवे आदिको विस्तार पनि यही प्रदेशमा हुनेवाला छ । विराटनगर छेउमा आएको रेललाई पूर्वपश्चिम रेलसँग जोडेर अघि बढाउनुपर्छ भनेर म अर्थमन्त्री भएका बेला पनि काम गर्न खोजिएको थियो । भलै, त्यो टेन्डर रद्द भयो । तर जे भए पनि प्रदेश १ मै हो, सबैभन्दा छिटो रेलवे बन्ने । त्यो रेलवेले नेपालको सामानलाई भारतको जलपाइगुडी हुँदै बंगलादेश लैजान सजिलो हुनेछ । यसले औद्योगिक कच्चा पदार्थ आयातनिर्यात मात्र होइन, अरू वस्तुका लागि पनि पक्कै सघाउनेछ । सिमेन्टका लागि सबैभन्दा उपयोगी कच्चा पदार्थ उदयपुरमा छ । चियामा सबैभन्दा धनी, नगदे बालीमा त्यस्तै, फलफूलमा पनि धनी प्रदेश १ नै हो । यहाँ कृषिमा आधारित उद्योग लगाउन सक्छौं । ग्रीन एग्रिकल्चरमा आधारित वस्तुलाई उद्योगमा परिणत गर्न सक्ने अवस्था छ । म योजना आयोगको उपाध्यक्ष हुँदा कमर्सियल एलायन्स फर एग्रिकल्चर भनेर अभियान नै चलाएका थियौं । यसले कृषिलाई व्यवसायीकरण गर्ने योजना थियो । सुपारीको राजधानी नै भयो यो प्रदेश । सुपारी, अदुवा, अलैंची, फलफूल आदि प्रशोधन गरेर निर्यात गर्न सक्छौं । कतिपय पहाडी जिल्लाबाट अर्गानिक एग्रिकल्चरको लाभ लिन पनि सकिन्छ । बिस्तारै हामी यस्ता उद्योगमा पनि जानुपर्छ । तेस्रो मुलुकबाट कच्चा पदार्थ ल्याएर प्रदेश १ मा प्रशोधन गरेर निर्यात गर्न सकियो भने पनि औद्योगिकीकरणमा यसले सघाउनेछ । आशा जगाउँदै पूर्वाधारपूर्वाधार विकासको हिसाबले १० वर्षअघिको कुरा गर्ने हो भने त्यति राम्रो होइन । ०४७ सालपछि मनमोहन अधिकारी, सूर्यबहादुर थापा, गिरिजाप्रसाद कोइराला र केपी शर्मा ओली यो प्रदेशबाट प्रधानमन्त्री भए । त्यसको लाभ यो प्रदेशले त्यति लिन सकेन । पछिल्लो चरणमा यहाँको पूर्वाधारका लागि केही पहल भएका छन् । मध्यपहाडी राजमार्गको काम सकिन लागेको छ । प्रदेश १ को पहाडी खण्डलाई वाग्मतीको पहाडी भूभागलाई यसले सोझै जोड्दै छ । मदन भण्डारी राजमार्गले भित्री मधेसको कृषिलाई व्यवसायीकरण गर्ने र आवागमन सजिलो पार्नेछ । यसको धेरै काम सकिएको छ । हुलाकी राजमार्गको मोटामोटी काम सकिएको छ । केही स्थानमा पुल बन्न बाँकी छ । पूर्वपश्चिम राजमार्ग विस्तारको काम पनि भइरहेको छ । उत्तरदक्षिण करिडोरको काम भइरहेको छ । मेची करिडोर, कोसी करिडोरमा काम भइरहेको छ । कोसी करिडोरको प्रगति राम्रो छ । केही किमि अप्ठ्यारो ठाउँमा सेनाले ट्र्याक खोल्दै छ, किमाथांका जान । ट्र्याक खुल्यो भने किमाथांका नाका चीनसँग जोडिनेछ । तमोर करिडोरको काम भइरहेको छ । ओलाङचुङगोलासम्म जान ट्र्याक खुलेको छ । यहाँको सबैभन्दा राम्रो पक्ष हो सुन्दर सडक भनेर धरानधनकुटालाई लिइन्छ । बेलायतले यसमा आफ्नो शक्ति लगाएर काम गरेको छ । यो महँगो भएर पनि नमुना सडक बनेको छ । हुन नसकेको कुरा भने सगरमाथाका जान कटारीदेखि ओखलढुंगासम्मको बाटो राम्रो छैन । ओखलढुंगाबाट सोलुखुम्बुसम्म जाने बाटो भने राम्रो छ । मध्यपहाडीबाट सोलुखुम्बुसम्मको बाटो पनि राम्रो छ । प्रदेश १ का कतिपय सडक अति राम्रो अवस्थाका छन्, कतिपय स्थानमा अझै बाटो नपुगेको अवस्था छ । तर अब स्थानीय एवम् प्रदेश सरकारले सडकमै पैसा खन्याएका छन् । मलाई अबको पाँच वर्षमा सडकको समस्या हुने छैन ।प्रदेश १ मा एक दर्जनभन्दा बढी विमानस्थल छन् । तर तिनमा सुरक्षा व्यवस्था, भौतिक पूर्वाधार र उपयुक्त उपकरणको उपलब्धता हुनुपर्छ । अन्यथा यो रहरको काम मात्र हुन सक्छ । दूरसञ्चारको अवस्था राम्रो छ । सबैतिर फोरजी चल्ने अवस्था बनिसकेको छ । सडक सुरक्षामा भने हामीले चासो दिनुपर्छ । यसो गर्न सकियो भने सडक दुर्घटना रोक्न सकिन्छ । यहाँ कोसीमा जल पर्यटन पनि सञ्चालन गर्न सकिन्छ ।शिक्षा एवम् स्वास्थ्यमा औसत मलाई लाग्छ, यो प्रदेश राष्ट्रिय औसतकै हाराहारीमा छ । साक्षरतामा औसतभन्दा माथि नै छ । प्रत्येक जिल्लामा क्याम्पस छन् । तर कृषि, इन्जिनियरिङ जस्ता विषय पढाइ हुने कलेज थोरै मात्र छन् । मानविकी र वाणिज्यशास्त्र अध्यापन गराउने कलेज धेरै छन् । बीपी स्वास्थ्य विज्ञान प्रतिष्ठान यहाँ छ । पूर्वाञ्चल विश्वविद्यालय यहीँ छ । मेडिकल कलेजहरू पनि छन् । राम्रा अस्पताल छन् । शैक्षिक पूर्वाधार पुगेको छ । तर तिनले जनशक्ति उत्पादन गर्न नसकेको अवस्था छ । सरकारी अस्पतालमा बेथिति पनि छन् । सरकारी अस्पतालमा स्वास्थ्यकर्मीको अभाव त छ नै, प्रोत्साहन र औषधिको अभाव पनि छ । स्वास्थ्य बिमाका प्रावधान पनि सरकारले पूरा गर्न नसकेको अवस्था छ । त्यसैले प्रदेश १ का धेरै मानिस स्वास्थ्य सेवा लिन भारत जाने गरेका छन् । झापा र इलामका मानिस सिलिगुडी नगएको कमै सुनिन्छ । यहाँबाट भारत गएर महँगोमा स्वास्थ्य सेवा लिनेहरू छन् । तर भारतबाट नेपालमा आएर स्वास्थ्य सेवा सस्तोमा लिनेहरू पनि बढी नै छन् । यहाँ क्यान्सर, आँखाको उपचार सस्तो छ । हामीले सस्तोमा यहाँ सेवा दिइरहेका छौं । तर हाम्रा मानिसले उता महँगो तिरिरहेका छन् । यो समग्र देशकै स्वास्थ्य क्षेत्रको समस्या हो । अब स्वास्थ्य क्षेत्रको समग्र विकासका लागि दीर्घकालीन रणनीति बनाएर अघि बढ्नुपर्छ । त्रिदेशीय व्यापार रणनीति अबको आवश्यकताप्रदेश १ बाट चीन जोड्ने दुई नाका हुन् किमाथांका र ओलाङचुङगोला । म अर्थमन्त्री भएका बेला किमाथांकामा व्यापार गर्न भनेर भन्सार बैंक राख्ने काम सुरु गरिएको हो । यहाँ ठाउँ पनि छ । सडक पुग्नेबित्तिकै यो नाका चालु गर्न सकिन्छ । यसबाट चीनलाई पनि कोलकाता पोर्टसम्म जाने छोटो बाटो हुन सक्छ । यसले चीन र भारतको नजिकको बन्दरगाहसम्मको व्यापार गर्ने माध्यम हामी बन्न सक्छौं । ओलाङचुङगोलाबाट चीनसम्म सीमावर्ती क्षेत्रमा यातायात चल्ने अवस्था बनेको छ । तमोर करिडोर सकियो भने त्यसमा सफलता हासिल हुन्छ । तर के बिर्सनु हुँदैन भने त्यो तिब्बत हो । त्यो संवेदनशील क्षेत्र पनि हो । तातोपानी नाकाबाट हामीले बुझेका छौं, यी नाकाबाट व्यापार गर्न चीन त्यति तयार छैन । भारतसँगका सबै नाका पूर्ण रूपमा सञ्चालनमा आउन सकेका छैनन् । मध्यपहाडीको चियाभन्ज्याङमा व्यापारिक नाका बनाउनुपर्छ । र, लाभ लिनुपर्छ । इलामको पशुपतिनगर नाकालाई पनि व्यापारिक रूपमा सञ्चालन गर्न सक्नुपर्छ । यसो भयो भने सिक्किम, दार्जिलिङ, कालिम्पोङसँगको कनेक्टिभिटी हुन सक्छ । दुवै देशले यसबाट लाभ लिन सक्छन् । काँकडभिट्टा नाकामा एसियन हाइवेकै स्ट्यान्डर्डमा पुल बनेको छ । पारिपट्टि पुल बनेको छ । यो बंगलादेशसँग हाम्रो व्यापार हुने नाका हो । यसबाट बंगलादेशसँग जोड्नलाई हाम्रा डेडिकेटेड सवारीलाई सोझै बंगलादेश लैजाने वातावरण बनाउन छिमेकी मुलुक भारतसँग कूटनीतिक पहल गर्नॅपर्छ । पारवहन सम्झौता गरे मात्र पुग्छ । रेल, रोड दुवै माध्यमबाट जान सकिन्छ । पूर्वपश्चिम राजमार्ग चार लेन र कहीँकहीँ छ लेनको भइरहँदा विराटनगर या धरानदेखिका कन्साइनमेन्ट बंगलादेश जाने र मधेस प्रदेशका कन्साइनमेन्ट पनि यो बाटो भएर जान सक्छन् । भुटान जाने बाटो पनि यही हो । त्यता जाने बाटोका लागि पनि काँकडभिट्टा नाका प्रयोग गर्न सकिन्छ । मोटर भेहिकल एग्रिमेन्ट गर्यौं भने हामी बंगलादेशसँग सिधै जोडिन्छौं ।यति भयो भने बंगलादेशसँगको व्यापार धेरै गुणा बढ्न सक्छ । यसले हामीलाई बढी नै लाभ हुनेछ । दक्षिणतिर जाँदा झापाबाट एउटा मात्र भन्सार बिन्दु भयो । भद्रपुरमा अर्को भन्सार बिन्दु छ । त्यो पहिला छोटी भन्सार थियो । म अर्थमन्त्री भएका बेला मूल भन्सारमा स्तरोन्नति गरिएको हो । त्यहाँ पारिपट्टि बिहार पर्छ । मेची पुल बनेको छ । तर नेपालभारतको सिमानामा रहेको टर्निङमा लामा ट्रक घुमाउन नसकिने अवस्था छ । यसलाई सोझो पार्न सकिएको छैन । त्यसलाई सोझो पार्नुपर्नेछ । त्यो आएर हुलाकी राजमार्गमा जोडिन्छ । अर्को मोरङको जोगवनी भन्सार हो । पूर्वी मोरङमा अर्को भन्सार निकाल्न सकियो भने थप राम्रो हुन्छ । सुनसरीमा भने जस्तो भन्सार छैन । मीरगन्ज पुल बिग्रियो भने भीमनगर हुँदै कोसी ब्यारेजसम्म ल्याउनुपर्ने अवस्था छ । यहाँ पनि अर्को कुनै पोइन्टले भारतलाई जोड्न सक्नुपर्छ । सडक कमसे कम डेडिकेटेड दुई लेनको, भएसम्म चार लेनको बनाउन सक्नुपर्छ । त्यसमा पारि पनि रेल वा सडक यातायात रहेको भए झनै राम्रो हुन्छ । यति भइदियो भने प्रदेश १ ले अन्तर्राष्ट्रिय व्यापारको पर्याप्त लाभ लिन सक्छ ।(कान्तिपुरका कृष्ण आचार्य र भूमीश्वर पौडेलले गरेको संवादमा आधारित)"
तथ्यांकमा प्रदेश १,सडक सञ्जालका हिसाबले प्रदेश १ दोस्रो स्थानमा छ । यहाँ १३ हजार १२९ किमि सडक निर्माण भएको छ । यो नेपालभरको कुल सडक सञ्जालको २०३२ प्रतिशत हो । सडक सञ्जालका हिसाबले वाग्मती पहिलो र प्रदेश १ दोस्रोमा छ । गत साउनसम्म यस क्षेत्रमा १० लाख ४ हजार ५ सय १४ वटा डिम्याट खाता खुलेका छन् । यो नेपालमा खुलेको कुल डिम्याट खाताको करिब १९ प्रतिशत हो ।
उद्योगको राजधानी,"सुनसरीमोरङ औद्योगिक कोरिडोर औद्योगिकीकरणको सम्भावना धेरै भए पनि त्यसअनुसार उद्योगको विकास हुन सकेको छैन । पछिल्लो समय पुराना उद्योग बन्द हुने र नयाँ उद्योगका नाममा लगानी गर्ने क्रम ठप्प छ । देशको औद्योगिकीकरणको सुरुवात गर्ने विराटनगर पछि पर्नुको मुख्य कारण औद्योगिकीकरणको वातावरण तयार नहुनु रहेको उद्योगीको ठम्याइ छ । विराटनगरभन्दा धेरै पछि औद्योगिकीकरणको सुरुवात भएका पश्चिम नेपालका क्षेत्रमा धमाधम उद्योग स्थापना भइरहेका छन् ।सुनसरीमोरङ औद्योगिक कोरिडोर भने सुस्त देखिएको छ । यो कोरिडोर सुस्ताउनुमा सरकारको छिटोछिटो परिवर्तन भइरहने नीति, छुट्टै ओद्योगिक क्षेत्रको अभाव र महँगो ढुवानी लागतलाई उद्योगीले कारण मान्दै आएका छन् । धेरैजसो समस्या अल्पकालीन छन् । तर औद्योगिक पूर्वाधारको विकासले यस क्षेत्रमा दीर्घकालीन रूपमा सम्भावनाका ढोका खुल्ने देखिएको छ । बैंकले उद्योग व्यवसायमा ऋण लगानी गर्न सकिरहेको छैन । बैंकले लगानी नगर्दा नयाँ उद्योग स्थापना र पुराना उद्योगको स्तरोन्नति तथा क्षमता वृद्धिमा प्रभाव पारिरहेको छ । नयाँ उद्योग खोल्ने चाहनालाई तरलता अभावले रोकेको छ । यस्तै पुराना उद्योगको क्षमता वृद्धिका लागि पनि बैंकबाट ऋण लगानी नहुँदा उद्योगको क्षमता बढ्न नसकेको मोरङ व्यापार संघका अध्यक्ष नवीन रिजालको गुनासो छ । तरलता अभाव र बैंकको चर्को ब्याजले पनि उद्योगको लागत महँगो भइरहेको छ । यस्तै पूर्वी क्षेत्रमा विद्युत्को समस्या अझै समाधान भइसकेको छैन । विद्युत् ट्रिपिङको समस्याले उद्योगलाई ठूलो नोक्सानी भइरहेको छ । जति बेला पनि झ्यापझ्याप विद्युत् जाने समस्याले उद्योगका उत्पादन, मेसिन र उपकरण बिग्रने समस्या छ । यसले उद्योगमा ठूलो नोक्सानी पुर्याइरहेको रिजाल बताउँछन् ।सुनसरीमोरङ ओद्योगिक कोरिडोर अवसर र सम्भावना धेरै बोकेको क्षेत्र भए पनि सरकारको भिजन, दूरदर्शिता र कार्यान्वयन पक्षको कमजोरीले औद्योगिक क्षेत्र प्रभावित भएको उद्योग संगठन मोरङका उपाध्यक्ष नन्दकिशोर राठीको भनाइ छ । कोरिडोरको अर्को समस्या पूर्वाधार अभाव पनि हो । पूर्वाधार नहुँदा कच्चापदार्थ आयात गर्दा र उत्पादित वस्तु बजार पुर्याउन लागत महँगो हुँदा उद्योगको प्रतिस्पर्धी क्षमता कमजोर भएको उद्योगीको भनाइ छ ।अर्को चुनौती हो अस्थिर र अवैज्ञानिक कर प्रणाली । राठीका अनुसार सरकार फेरिएसँगै बदलिने कर नीतिले औद्योगिक वातावरण प्रभावित भइरहेको छ । एउटा नीति हेरेर उद्योग स्थापना गरिएको हुन्छ, उनले भने, सरकार फेरिएसँगै अर्को नीति आउँछ, यस्तो प्रवृत्तिले उद्योगीहरूलाई हैरान पार्दै आएको छ ।दक्ष जनशक्ति उपलब्ध नहुनु यस क्षेत्रको अर्को समस्याका रूपमा छ । एकातर्फ काम गर्ने उमेरको जनशक्ति बेरोजगार छ । अर्कोतर्फ यहाँका उद्योगहरू भारतबाट दक्ष प्राविधिक जनशक्ति ल्याउन बाध्य छन् । देशमै दक्ष जनशक्ति उत्पादनतर्फ सरकारको ध्यान नजाँदा कोरिडोरले समस्या भोग्दै आएको छ । स्थानीय उद्योग कच्चा पदार्थका लागि भारतमा निर्भर हुनु दुःखद पक्ष रहेको उद्योगी पवन सारडाको भनाइ छ । भारतले कच्चा पदार्थ निर्यातमा करको दर परिवर्तन गर्दा यहाँका उद्योग प्रभावित हुँदै आएका छन् । भारतसँगको परनिर्भरता हटाउन किमाथांका नाकासम्मको सडक निर्माण गरी चीनसँग नाका खोल्नु जरुरी भएको उनी बताउँछन् । कृषिलाई उद्योगमा परिणत गर्न सके यस क्षेत्रमा कृषिमा आधारित प्रशोधन उद्योगको ठूलो सम्भावना देखिने नेपाल उद्योग वाणिज्य महासंघका पूर्वकेन्द्रीय सदस्य अभिनाश बोहराको भनाइ छ । कृषि उपज कच्चा पदार्थका रूपमा निकासी भइरहेको छ, उनले भने, यसलाई प्रशोधन गरेर निकासी गर्ने हो भने मुलुकले राम्रो लाभ लिन सक्छ । औद्योगिक कोरिडोरमा चुनौती मात्र छैनन्, अवसर पनि प्रशस्त छन् । निर्माण सम्पन्न हुने चरणमा रहेका विकासका पूर्वाधार सुरु हुने क्रममा रहेका पूर्वाधारका कारण यस क्षेत्रको भविष्य उज्ज्वल देखिन्छ । कोलकाताविराटनगर रेलमार्गअन्तर्गत विराटनगरको नेपालभारत संयुक्त चेकपोस्ट (आईसीपी) सम्मको निर्माण सकिइसकेको छ । रेलमार्ग सञ्चालनका लागि बुधनगरस्थित रेल स्टेसनबाट आईसीपीसम्मको सडक विस्तार र अरू पूर्वाधार निर्माणको काम सुरु गरिएको छ । भारतीय पक्ष आईसीपीसम्म मालवाहक रेल सञ्चालनका लागि तयार भएपछि नेपालले पनि पूर्वाधारको तयारी थालेको छ । यस क्षेत्रको अर्को ठूलो र महत्त्वपूर्ण पूर्वाधार जोगबनीकिमाथांका सडक हो । यो सडक भारत र चीन जोड्ने सबैभन्दा छोटो मार्ग हो । यो मार्ग सुनसरीमोरङ औद्योगिक कोरिडोर क्षेत्र भएर गएको छ । यो सडक निर्माण सम्पन्न हुँदा औद्योगिक कच्चा पदार्थमा भारतसँगको निर्भरताको अन्त्य हुने र यसले औद्योगिक क्षेत्रलाई राहत पुग्ने उद्योगी महेश जाजुको बुझाइ छ । नेपालको पूर्वी सिमाना मेची पुलबाट नेपालतर्फ निर्माण सुरु गरिएको एसियन हाइवे निर्माण नेपालको पश्चिम क्षेत्रसम्म विस्तार भए यस क्षेत्रका उत्पादन सहज रूपमा बजार पुग्छ । बिस्तारै अवसर खुल्दै छन् । ठूला आयोजनाको निर्माण र विद्युतीय पूर्वाधारमा सुधार भइरहेकाले आसलाग्दो अवस्था देखिएको उद्योगीहरूको भनाइ छ । अरुण तेस्रो, अरुण चौथो, माथिल्लो अरुण, सोलु दूधकोसी, सोलुखोला जस्ता ठूला विद्युत्का आयोजना केही निर्माण भइरहेका र केही निर्माण हुने क्रममा छन् । ती आयोजनाले विद्युत् उत्पादन थालेपछि यस क्षेत्रका उद्योगलाई सस्तोमा विद्युत् उपलब्ध हुनेछ । विद्युत्को मूल्य सस्तो भए नेपाली उद्योगको उत्पादन लागत सस्तो पर्ने र भारतीय उत्पादनसँग प्रतिस्पर्धा गर्न सक्नेमा उद्योगीहरू आशावादी छन् । सस्तो मूल्यमा विद्युत् आपूर्ति हुँदा उत्पादन लागत कम पर्ने र यस क्षेत्रमा नयाँ लगानी भित्रिने उद्योगीहरूको बुझाइ छ ।धरानविराटनगर कोसी राजमार्ग र आसपासका क्षेत्रमा स्थापना भएका उद्योगहरूलाई सुनसरीमोरङ औद्योगिक कोरिडोर भनिए पनि यस क्षेत्रमा छुट्टै ओद्योगिक कोरिडोरको अभाव छ । यहाँका उद्योगी व्यवसायीले सुनसरीको अमडुवास्थित साल्ट ट्रेडिङ लिमिटेडको जग्गालाई औद्योगिक क्षेत्रका रूपमा विकास गर्न माग गर्दै आएका छन् । उक्त जग्गामा औद्योगिक क्षेत्र निर्माण गरिए नयाँ उद्योगमा लगानी बढ्ने नेपाल उद्योग वाणिज्य महासंघका केन्द्रीय सदस्य राजेन्द्र राउतको बुझाइ छ । यस क्षेत्रका उद्योगीले दशकदेखि भारतको मिरगन्ज पुलको समस्या भोग्दै आएका छन् । पुरानो मिरगन्ज पुल बिग्रिएर यहाँको आयातनिर्यात प्रभावित हुँदै आएको छ । उक्त पुल बिग्रिएका कारण आयातनिर्यात रिरुट गरेर सुनसरीको भान्टाबारी नाकाबाट गरिँदै आएको छ ।"
अस्तित्व जोगाउनै सकस,"१९९३ सालमा विराटनगर जुट मिल स्थापनापछि मुलुकमा औद्योगिक गतिविधि सुरु भएर निर्यात व्यापारको ढोका खुल्यो । यही मिल प्रजातन्त्र प्राप्तिका लागि सुरुवाती आन्दोलन गर्ने थलो पनि बन्यो । तर जब मुलुकमा प्रजातन्त्र आयो, त्यसयता यसले आफ्नो अस्तित्व नै गुमायो । यसको अर्बौं रुपैयाँ बराबरको सम्पत्ति अहिले बेवारिस बनेको छ ।२००३ र २००७ सालमा यस उद्योगमा सुरु भएको मजदुर आन्दोलनले मुलुकमा प्रजातन्त्र स्थापनाको जग बसेको हो । २००७ सालको क्रान्तिमा मिल परिसरमा स्थापित तोपले तत्कालीन बडाहाकिमको निवासमा आक्रमण गरेको थियो । यही मिलमा भएको मजदुर आन्दोलनसँगै गिरिजाप्रसाद कोइराला र मनमोहन अधिकारीको राजनीतिक यात्रा पनि सुरु भएको इतिहास छ । यही उद्योग परिसरमा २००६ मा नेपाली कांग्रेसले प्रजातन्त्र रेडियो स्थापना गरेर प्रजातन्त्र स्थापनाका लागि आन्दोलन सुरु गरेको थियो । तर विडम्बना, यति धेरै इतिहास बोकेको यो मिल दशकदेखि बन्द छ । यसलाई जोगाउन पछिल्लो समय न संघीय सरकारले कोसिस गरेको छ, न प्रदेश सरकारले नै । सरकारको ६८ प्रतिशत स्वामित्व रहेको यो उद्योग ०४८ सालयता सरकारी उदासीनता र राजनीतिक भर्ती केन्द्रमा परिणत भयो । उद्योगका धेरैजसो मेसिन र पार्टपुर्जामा खिया लागेर कामै नलाग्ने भएका छन् । केही चोरीसमेत भएका छन् । मिलको अर्बौं रुपैयाँको अचल धनमाल अलपत्र अवस्थामा छ । त्यसयता नियुक्त भएका सञ्चालक समितिले उद्योग चलाउनेभन्दा आर्थिक भार थप्ने काम मात्र गरेको पाइएको छ ।मुलुकमै औद्योगिकीकरणको सुरुवात गर्ने यो उद्योग अस्तित्व जोगाउन संघर्षरत छ । झन्डै १२ हजार मजदुरलाई प्रत्यक्ष रोजागारी दिँदै आएको उद्योग भारतले लगाउँदै आएको एन्टिडम्पिङ शुल्क र कच्चा जुट अभावका कारण संकटमा परेको हो । यहाँका जुट उद्योगले भारत र बंगलादेशबाट कच्चा जुट आयात गरी उत्पादित ९५ प्रतिशत वस्तु भारत निकासी गर्दै आएका छन् । तिनले वार्षिक सरदर साढे दुई अर्बको कच्चा जुट आयात गर्छन् । विराटनगर जुट मिल स्थापना भएसँगै सुनसरी मोरङ औद्योगिक क्षेत्रमा ११ जुट उद्योग खुलेका छन् । तीमध्ये अहिले ६ वटा चालु छन् । तिनमा २ अर्ब ६१ करोड ६३ लाख लगानी रहेको राष्ट्र बैंकको प्रतिवेदन छ ।भारतको बंगालमा जन्मिएका रामलाल गोल्छा विसं १९७८ मा नेपाल प्रवेश गरेर कच्चा जुटको व्यापार सुरु गरेपछि यहाँ जुट खेती फस्टाउन थालेको बताइन्छ । तत्कालीन मोरङको देवानगन्ज (हाल सुनसरी) मा २३ वर्षको उमेरमा प्रवेश गरेका गोल्छाले स्थानीय महेशलाल दासको घर र गोदाम महिनाको ५ रुपैयाँमा भाडामा लिएर जुटको व्यापार थालेका थिए । उक्त स्थान विराटनगरदेखि करिब २५ किमि पश्चिममा पर्छ । देवानगन्जमा बसेर गोल्छाले तीन वर्ष जुटको सफल व्यापार गरे । त्यसपछि उनी विराटनगर सरे । त्यस बेला नगरकै धनी र जमिनदार मीनराज पाण्डेको घर वार्षिक ४ सय रुपैयाँमा भाडामा लिएर गोल्छाले पुनः जुटकै व्यापार गरेर भारतको कटिहारमा निकासी गर्थे ।गोल्छाका कान्छा छोरा हुलासचन्दले प्रकाशन गरेको कर्मवीर रामलाल गोल्छाको जीवनी गाथा पुस्तकका अनुसार विसं १९९० सम्ममा विराटनगरको व्यापारले फड्को मारेपछि गोल्छासहितको व्यापारिक समूह उद्योग खोल्ने अभियानमा जुट्यो । त्यो बेला नेपालको जुटले अन्तर्राष्ट्रिय बजारमा ख्याति कमाएको थियो । त्यसैले तत्कालीन व्यापारी गोल्छाले विराटनगर जुट उद्योग खोल्ने योजना बनाए । त्यसका लागि उनले भारत कटिहारस्थित राधाकृष्ण चिमोडियाको जुट मिलका म्यानेजर झुनझुनवालालाई नेपालमा ल्याएर तत्कालीन बडाहाकिम शिवप्रतापशमशेर थापासँग भेट गराए । यही भेटपछि जुट मिल स्थापना गर्न गोल्छालाई अनुमति मिल्यो । गोल्छाले झुनझुनवालाको प्राविधिक सहयोग र कोलकाताको श्री इन्डस्ट्रिजको ४९ प्रतिशत सेयरमा विसं १९९३ मा मुलुकमै पहिलो पटक विराटनगर जुट मिल स्थापना गरे । त्यस बेला उक्त मिलमा गोल्छा र राणाहरूको गरी ५१ प्रतिशत सेयर थियो । अहिले मुलुकमा ११ मध्ये अरिहन्त, रघुपति, बाबा, स्वस्तिक, चन्द्रशिव र नेपाल जुट उद्योग मात्र सञ्चालनमा छन् । तिनले वार्षिक करिब ७ अर्ब मूल्यका तयारी जुट सामान भारत निकासी गर्दै आएका छन् । यहाँका जुट उद्योगको शतप्रतिशत बजार भारत हो । पछिल्लो समय कच्चा जुटको अभाव र भारतीयले पाँच वर्षदेखि नेपाली उत्पादनमा लगाउँदै आएको एन्टिडम्पिङ शुल्कका कारण जुट उद्योगको अस्तित्व जोगाउन हम्मे परेको जुट उद्योग संघका अध्यक्ष राजकुमार गोल्छाको गुनासो छ ।जुट उद्योग विशुद्ध कृषिमा आधारित प्रदूषणरहित वातावरणमैत्री, निर्यातमूलक, प्रत्यक्ष रोजगार दिने श्रम उद्योगमा पर्छन् । चालु उद्योगले गत वर्ष करिब ७ अर्ब रुपैयाँ बराबरका तयारी वस्तु निकासी गरेको निकासी तथा प्रवर्द्धन केन्द्रको प्रतिवेदनमा उल्लेख छ । सञ्चालनमा रहेका उद्योगलाई वार्षिक ७० हजार टन कच्चा जुट आवश्यक पर्छ । स्थानीयस्तरमा करिब १६ टन मात्र उत्पादन हुँदै आएको छ । गोल्छाका अनुसार बाँकी कच्चा जुट भारत र बंगलादेशबाट आयात गरेर तयारी वस्तु भारत निकासी गरिँदै आएको छ । पछिल्लो समय भारतमा तयारी जुटको मूल्य स्थिर रहेर कच्चा जुटको मूल्य वृद्धि हुँदा नेपाली उद्योगलाई बजारमा प्रतिस्पर्धा गर्न समस्या परेको छ । नेपालका जुट उद्योगले भारत र बंगलादेशका करिब सय उद्योगसँग भारतीय बजारमा प्रतिस्पर्धा गर्नुपर्छ । फुड कर्पोरेसन अफ इन्डिया (एफसीआई) ले कोटा निर्धारण नगरेकाले पनि अन्तर्राष्ट्रिय बजारमा टिक्न गाह्रो भएको व्यवसायीहरूको भनाइ छ । एफसीआईले भारतका जुट उद्योगलाई कोटा नदिँदा भारतमा तयारी जुटको मूल्य न्यून हुन्छ । एफसीआईले कोटा निर्धारण नगर्दा तयारी जुटको बजार मूल्य बढी हुने गरेको सम्बद्ध उद्योगी बताउँछन् । यी उद्योगलाई सरकारी नीतिले पनि साथ दिएको छैन । निकासीमा ३ देखि ५ प्रतिशतसम्म सहुलियत दिएर बिजुलीमा दिँदै आएको सहुलियत कटौती गर्दा उद्योग झनै संकटमा परेको जुट उद्योग संघका उपाध्यक्ष रिमेश राठीको भनाइ छ । यसअघि सरकारले जुट उद्योगलाई बिजुलीमा ७० प्रतिशत छुट दिएको थियो ।भारत र बंगलादेशमा जुट उद्योगलाई विद्युत् सहुलियतसहित निकासीमा नगद अनुदान र नयाँ पूर्वाधार विस्तारमा दीर्घकालीन ऋणको सुविधा दिइएको छ । यहाँका उद्योगले पनि त्यस्तो सुविधा पाउने हो भने जुट उद्योगको अस्तित्व जोगाउन सकिने राठी बताउँछन् ।विगतको तुलनामा अहिले जुट उद्योगमा मजदुरको समस्या छैन । उद्योगहरूले मजदुर बसको व्यवस्था गरेर उद्योगदेखि ४० किमि टाढाबाट मजदुर ल्याएरसमेत उत्पादन गर्दै आएका छन् । विद्युत् समस्या र निकासीमा अनुदान नपाउँदा अन्तर्राष्ट्रिय बजारमा प्रतिस्पर्धा गर्न नसकेपछि जुट उद्योग संकटमा परेको संघका प्रथम उपाध्यक्ष तथा बाबा जुटका सञ्चालक प्रकाश मुन्दडाको भनाइ छ ।"
हिमालको फराख,"हिमाल संरक्षण मुख्य चुनौतीहिमाली पर्यटनबाट प्रदेशलाई समृद्धितर्फ लैजाने हो भने यसका मुख्य दुई चुनौती छन् । पहिलो हो, हिमाल बचाउने र दोस्रो, आरोहण व्यवस्थित गर्ने । त्यसमा संघ र प्रदेश सरकारको समन्वय जरुरी देखिन्छ । हालसम्म पर्वतीय पर्यटनमा प्रदेश सरकारको उपस्थिति देखिएको छैन । बढ्दो विश्व उष्णीकरण र मानवीय क्रियाकलापसँगै देखिएको जलवायु परिवर्तनले हिमरेखा उकालो चढ्ने र हिमतालको संख्या बढ्ने क्रम जारी छ । यसैगरी हिमरेखा उकालो सर्ने र हिमतालहरूको संख्या बढ्दै जाने हो भने केही वर्षपछि हिमालहरू कालो पहाडमा परिणत हुने सरोकारवाला बताउँछन् । सगरमाथामा पहिले आधारशिविरमै हिउँ पगालेर पानी पिउनुपर्नेमा अहिले दोस्रो शिविरसम्म पानी बग्न थालेको देखिएको विश्व कीर्तिमानी आरोही कामीरिता शेर्पाको भनाइ छ । सगरमाथा सफाइका अभियान जति सञ्चालन गरे पनि हिमालमा फोहोरका डुंगर छन् । त्यसैले आरोहण व्यवस्थापनका कतिपय नीतिगत सुधार आवश्यक छ । बारम्बार प्रश्न उठे पनि सुधार हुन सकेको छैन । भएकै ऐन, नियम कार्यान्वयनमा जटिलता देखिन्छ ।नीतिगत सुधारका लागि प्रयत्न नभएका होइनन् । तर संघीय सरकारले चासो नदिँदा सुधार हुन सकेका छैनन् । ०७६ मा गठित पाँच सदस्यीय कार्यदलले नेपालको पर्वतीय पर्यटन (पर्वतारोहण) सुधार सुझाव समितिमार्फत अध्ययन तथा सुझाव प्रतिवेदन मन्त्रालयलाई बुझाएको थियो । हालसम्म त्यो सुझाव कार्यान्वयनमा आएको छैन ।पर्वतारोहणलाई व्यवस्थित गर्ने हो भने नीतिगत रूपमै सुधार आवश्यक छ, तत्कालीन सुझाव समितिका सदस्य मीरा आचार्यले भनिन्, हामीले त्यतिखेर मिहिनेत गरेर सुझाएका हौं, त्यो सुझाव कार्यान्वयन भएको मलाई थाहा छैन । हिमाली पर्यटनमा प्रदेश सरकारको भूमिका शून्य देखिनु दुःखद छ । पर्यटन तथा संस्कृति मन्त्रालय प्रदेश १ ले सञ्चालन गरेको पर्यटकीय विकास तथा प्रवर्द्धनका योजनामा हिमाल र आरोहणसँग सम्बन्धित कुनै योजना छैन । पहिलो कुरा त हिमालको रोयल्टीबाट प्रदेशले पाउने बजेट एकमुष्ट आउने भएकाले हामीकहाँ धेरै बजेट आइपुग्दैन, पर्यटन तथा संस्कृति मन्त्रालय प्रदेश १ का प्रशासन योजना तथा अनुगमन शाखाका गायत्री श्रेष्ठले भने, पर्यटन र भाषा संस्कृति सबै क्षेत्रलाई त्यसैले सम्बोधन गर्नुपर्ने हुँदा हिमालसँग सम्बन्धित योजनामा काम गर्न सकेका छैनौं । हिमाल आरोहणसँग सम्बन्धित तालिम सञ्चालन गर्ने कार्यक्रम रहे पनि हालसम्म गर्न नसकेको श्रेष्ठले बताए । प्रदेश सरकारले तीन जिल्लामा भएका हिमालसम्म पुग्ने गन्तव्यका रुट व्यवस्थित गर्न जरुरी रहेको उनको भनाइ छ । ताप्लेजुङको सुकेटार र संखुवासभाको तुम्लिङटार विमानस्थललाई नियमित उडान गरी हिमालका फेदीहरूसम्म जाने बाटो व्यवस्थित गर्ने काममा प्रदेश सरकार लाग्नुपर्छ । प्रदेशका तीन जिल्लाको हिमाल घुम्न आउने पर्यटकलाई हिमाल हुँदै पहाड र मधेसका पर्यटकीय गन्तव्य घुम्ने किसिमका रुटको विकास गर्न पनि जरुरी रहेको श्रेष्ठले बताए ।"
विकासको मोडल,"विकास भन्ने अवधारणामा हामीकहाँ ठूलो विभ्रम हुने गरेको छ । विकासलाई कसरी परिभाषित गर्ने ? विकसित देशमा पनि सभ्यता, विकास भनेको के हो ? भन्ने बहस छ । फराकिला सडक, भवनहरू, बजारहरू, पोसिलो खाना, राम्रो पहिरन प्रगतिका चिह्न त हुन्, समग्र यो विकास होइन । विकास भनेको स्वतन्त्रता हो भन्ने बहस संसारमा चलेको छ । तपार्इं भोकबाट कति स्वतन्त्र हुनहुन्छ ? अरू पनि आवश्यकता छन्, ती बन्धनबाट कति मुक्त हुनुहुन्छ ? त्यो प्रगति हो भन्ने गरिन्छ । विकास के हो ? भन्नेबारे धेरै अध्ययन भएका छन् । मान्छे सर्वाङ्गीण विकासका लागि कहाँ निश्चिन्त छ ।नेपालमा चाहिँ विकासलाई मानसिक विकासमा बल गरेनौं । हामी भौतिक पूर्वाधार निर्माणलाई विकासका रूपमा बुझ्छौं । सडक कसले बनायो ? ताप्लेजुङको सडक कसले बनायो ? नेताहरू बाझाबाझ गर्छन् । जनताले तिरेको करको ठूलो हिस्सा व्यवस्थापकीय काममा जान्छ । जनताको करको ठूलो भाग ब्युरोक्रेसी व्यवस्थापनमै जान्छ । हामीले संघीयताको परिकल्पना भनेको जनताको कर ठूलो ब्युरोक्रेसीमा गुज्रनु नपरोस्, जनताको हितमा खर्च होस् भनेर हो । संघीयता अझै व्यवस्थित रूपमा लागू हुन सकेको छैन । पञ्चायतकालमा पनि धेरै बजेट गएर स्थानीयस्तरमा काम हुँदैनथ्यो । त्यतिबेला जनताले श्रमदान गरेर विकासका काम गर्थे । मैल जान्दासम्म प्रधानपञ्चको घरमा रेडियो पठाइन्थ्यो । त्यो रेडियो बजाएबापत अड्डाबाट आएका कर्मचारीलाई बस्ने व्यवस्था गर्थे । विकासको अवधारणा जनतामाझ लैजाने कुरा स्वाभाविक रूपमा पूर्वबाट सुरु भयो । पूर्वका केही जिल्ला भारतको दार्जिलिङसँग जोडिएको हुनाले अलिकति विकासको चेतना थियो । त्यहाँ रेल आएको थियो, बिजुली बलेको थियो । विकासको प्रभाव पारिबाट यता परेको थियो । समाज विकास र व्यक्तिगत विकासको चेतना त्यतिबेला सुरु भएको थियो । पञ्चायतकालमा यताबाट दार्जिलिङमा दूध बिक्री हुन्छ भनेर हेर्न गएका कथाहरू पनि छन् । किनकि किसानले सुरुमा दूध बेच्नु एक किसिमको विकास नै थियो । पूर्वमा चिया, अलैंचीको खेती दार्जिलिङबाट सिकेर सुरु भयो । पहिले सुदूर पूर्वका व्यक्ति त्यहाँ गएर काम गरे । काम सिके । चिया खेतीबाट आम्दानी गर्न सकिन्छ भन्ने सिक्न पनि धेरै समय लाग्यो । सगरमाथातिर जाने पर्यटकहरू पूर्व हुँदै जाने भएकाले त्यसको प्रभाव पनि पर्यो । विकास र धार्मिक कुरा पनि जोडिन्छ । जस्तो, मन्दिर भएको ठाउँमा पूजा गर्न जान बाटो बनाउने थालियो । श्रमदानबाट एउटा गाउँबाट अर्को गाउँ जोड्ने बाटो खन्ने काम हुन्थ्यो । यो परम्परागत विकासको मोडल हो ।पूर्वमा शिक्षाको विकास अलि पहिले नै भयो । भोजपुरको दिङ्लामा खुलेको संस्कृत विद्यालयले शिक्षामा सुरुवात भयो । पछि भोजपुरको आठराईतिर पनि विद्यालय खुले । दार्जिलिङबाट शिक्षक ल्याएर पठाउने काम हुन्थ्यो । दार्जिलिङका शिक्षकहरूले समाज र व्यक्तिगत विकासको सभ्यता सिकाए । कतिपय स्थानमा जोगीहरूले भजन गाउन सिकाउन, लेख्न, पढ्न सिकाए ।विराटनगरमा मारवाडी समुदायले उद्योग खोल्न योगदान गरेको पाइन्छ । विराटनगर जुट मिल खोल्न उनीहरूको योगदान छ । आफूलाई चाहिने जुटको सामान त्यहाँबाट लिन थाले । त्यसपछि मोरङ, सुनसरी, झापामा चामल मिलहरू खुले । पहाडमा कुटिर उद्योगहरू खुले । कृषिलाई चाहिने सामग्रीहरू उत्पादन हुन थाले । त्यतिबेला कृषि सामग्री उत्पादन गर्न सरकारले प्रोत्साहन गरेको भए अहिले आयात गर्नुपर्ने थिएन होला । तत्कालीन शासन गर्ने बेला देशभरका ठालुहरूसँग सम्बन्ध राख्ने चलन थियो । उनीहरूले त्यसबेला धनकुटामा सूर्यबहादुर थापासँग पनि बढाए । पञ्चायतकालमा उनी शक्तिशाली प्रधानमन्त्री भए । उनले आफ्नो ठाउँ धनकुटामा खासगरी सडकको मोडल बनाए । बेलायतको सहयोगमा बनेको धनकुटा सडक साँच्चिकै त्यतिबेलाको नमुना सडक थियो । यसका साथै उनले धनकुटामै कृषिको फार्म खुलाए । व्यावसायिक फलफूल खेतीको सुरुवात गरे । त्यतिबेला जेजति विकास गर्न सकिन्छ, धनकुटामा केन्द्रित गर्ने कोसिस गरेका हुन् । राजनीतिक चेतनाले पनि विकासमा प्रभाव पार्छ । तर, विकास कस्तो ? भन्ने प्रश्न उठ्छ । विकास चुनाव जित्न केन्द्रित गर्ने गलत परिपाटीले पिछडिएको क्षेत्रको विकास विगतमा पनि भएन, अहिले पनि भएको छैन । उदाहरणका लागि कोही भौतिक पूर्वाधारमन्त्री भयो भने अरू ठाउँको बजेट लगेर आफ्नो निर्वाचन क्षेत्रमा केन्द्रित गरेको पाइन्छ । यो विकासको मोडल सही होइन । जहाँ विकास भएको छैन, त्यहाँ विकास हुन आवश्यक हुन्छ । त्यो न्यायिक विकास होइन । जनताको चेतनास्तर कमजोर छ । कर्णालीको दुर्गम क्षेत्रको बजेट काटेर आफ्नो निर्वाचन क्षेत्रमा केन्द्रित गर्छ भने जनताले सजाय दिनुपर्ने हो नि । त्यो न्यायिक विकास भएन । उसलाई नै शक्तिशाली व्यक्ति ठान्छन् । यो बुझाइ गलत हो । विकासका सरकारी निकायलाई कति प्रभावकारी बनाउन सकिन्छ भन्ने महत्त्वपूर्ण कुरा हो । प्रभावकारी बनाउन सके विकासको काम अघि बढ्छ, भएन भने हुँदैन । पञ्चायत, बहुदलको राजनीतिमा अधिकांश राजनीतिक नेता पूर्वबाट आएका थिए । स्वाभाविक रूपमा विकासका डाडुपन्यँॅ उनीहरूका हातमा थिए । उनीहरूले विकासका विभागहरू पूर्वमा केन्द्रित गरे । साधन र स्रोत पनि पूर्वतिर ढल्केर गयो । त्यसले भयंकर विकास त भएन किनकि विकासको मोडल सही थिएन । पश्चिमभन्दा पूर्वमा विकासको जग पहिले बसेको हो । मुलुकमा गणतन्त्र र संघीयता आइसकेपछि विकास नयाँ ढंगले हुन्छ भन्ने लागेको थियो । संघीयताको मोडल नै विकास बजेट सिधै स्थानीय तहमा जाओस् भन्ने हो । जनताबाट उठेको कर एउटा ढुकुटीमा जम्मा गरेर फेरि जनतासमक्ष पुर्याउन यति ठूलो संरचना किन चाहियो ? यस्तो नहोस्, बजेट सिधै स्थानीय तहमा जाओस् भनेर संघीयता चाहिएको हो । उदाहरणका लागि झापामा कस्तो विकास चाहिन्छ भन्ने कुरा त्यहाँका बासिन्दालाई बढी थाहा हुन्छ । संघीयता राम्ररी लागू गर्दा विकासको नयाँ मोडल तयार हुन्छ । स्थानीय तहको विकास पहिलेभन्दा नयाँ ढंगले अघि बढेको देखिन्छ ।नेपालमा सबभन्दा बढी जनसंख्या किसानको छ । त्यो किसान केले बाँधिएको छ ? आजभोलि हामी गाली गर्छौं । किसानको घरमा जाँदा मकै भुटेर दिँदैन, फापरको रोटी दिँदैन । मुख्य कुरा किसानको दशा सुधार गर्नका लागि सरकारले कामै गरेन । किसानलाई उत्पादनका लागि जाँगर लगाउन उसका छोराछोरी पढाउने र ऊ आफैं बिरामी हुँदा उपचार गर्ने समस्याबाट मुक्त गराउनुपर्छ । सरकारले गर्ने सबभन्दा ठूलो विकास भनेको त्यही हो । किसानहरू दुःख गरेर छोराछोरी विदेश पठाएका छन्, केही कमाइ त भएको हो । तर, जब घरको एक सदस्य बिरामी भएर निजी अस्पतालमा उपचारका लागि भर्ना हुन्छ, त्यसबेला लाखौंको बिल आउँछ । त्यसपछि त्यो किसानको अर्थतन्त्र सकिन्छ । अर्को कुरा किसानको छोराछोरी राम्रो ठाउँमा पढाउन खोज्दा सबै आम्दानी सकिन्छ । शिक्षा र स्वास्थ्य सेवा राम्रो हुने हो भने किसानको जाँगर त्यसै बढ्छ । हामी दूधमा आत्मनिर्भर हुनु छ भने किसानै तात्नुपर्छ । गैरकिसान तातेर दूध उत्पादन बढ्नेवाला छैन । त्यसका लागि किसान नै अघि बढ्नुपर्छ । पौरखी किसानलाई चाहिने सुविधा दिएपछि मात्र दूध उत्पादन बढ्छ । किसानका लागि उपचार गर्ने राम्र्रो सरकारी अस्पताल छ, छोराछोरी पढाउने राम्रो स्कुल छ । यसको चिन्ता नगर, तिम्रो काम उत्पादन बढाउने हो भन्ने वातावरण हुनुपर्यो । यो भयो भने किसानले देशको मुहार फेरिदिन्छ । उत्पादन बढाउने अन्य विकास पनि योसँगै जोडिएर आउनुपर्छ ।पछिल्लो समय बढी चर्चा हुने गरेको छ, बिजुली बेचेर आत्मनिर्भर हुने । बिजुली उपभोग गरेर आत्मनिर्भर बन्ने कुरा कम सुनिन्छ । हाम्रो बिजुली आफैं उपभोग गरेर कलकारखाना खोल्नुपर्छ । पहाडमा सडक खन्नुभन्दा बिजुली उपयोग गरेर रोपवे प्रयोग गरी त्यहाँको सीमित जनसंख्यालाई सुविधा दिन सकिन्छ । हामीले ठूलो धनराशि खर्च गरेर सडक बनाउन जरुरी हुँदैन । बिजुली बढीभन्दा बढी उपभोग गर्ने योजना ल्याउनुपर्यो । चुरे क्षेत्रमा पनि बिजुलीबाट यातायात चलाउन सकिन्छ । सहरमा बिजुलीको उपभोगका लागि ठोस योजना भएकै छैन । पर्यटन, उद्योग, कृषि, भान्सालगायत क्षेत्रमा बिजुली उपभोग गर्ने योजना बन्न सकेका छैनन् । सजिलो तरिकाले भनिन्छ, नेपालको बिजुली बेचेर आत्मनिर्भर हुने । बिजुली जस्तो सफा ऊर्जा बढीभन्दा बढी उपयोग गरी विकासलाई तीव्रता दिनुपर्छ । विकासको अर्को मोडल तयार गर्न शिक्षा पनि महत्त्वपूर्ण हुन्छ । जीवनोपयोगी शिक्षा अहिलेको आवश्यकता हो । विकासमा चाहिने शिक्षित जनशक्ति तयार गर्न लाग्नुपर्छ । उदाहरणका लागि हामीले हिमाली क्षेत्रमा चौंरी पालन गर्दै छौं भने कति पशु डाक्टर चाहिन्छ । प्रदेश १ लागि अरू आवश्यक जनशक्ति कति चाहिन्छ, त्यसको खाका हुनुपर्यो नि । धमाधम स्कुल र कलेज खुलेका छन्, त्यो जनशक्ति कहाँ जाने हो, थाहा छैन । देशको आवश्यकता कस्तो र कति जनशक्ति हो ? केही योजना छैन । पूर्व (प्रदेश १) को विकासका लागि भौतिक पूर्वाधारका लागि शिक्षा, स्वास्थ्य, कृषि, पर्यटन, उद्योगलगायत समग्र योजनामा ध्यान दिनुपर्छ । विकासमा तीव्रता दिने मुख्य आधार भने संघीयता हो । त्यसलाई व्यावहारिक रूपमा कार्यान्वयन गरी विकासको मोडल तयार हुन्छ । आफ्नो विकास आफैं गरौं भन्ने अवधारणा संघीयताले दिएको छ । (कान्तिपुरका गंगा बीसीले गरेको संवादमा आधारित)"
गतिमान् पर्यटन,"विश्वकै सर्वोच्च शिखर सगरमाथा रहेको हिमाली जिल्ला सोलुखुम्बुमा कोरोना महामारीले शिथिल बनेको पर्यटन पछिल्लो समय भने व्यवसाय तंग्रिँदै गएको छ । पर्यटकको आवागमनसँगै यस नागरिकले राहत महसुस गरेका छन् । अब त विदेशी आउन सुरु गरेका छन्, ३ वर्षदेखि बन्द होटल बल्ल सुरु हुँदै छ, नाम्चेका व्यवसायी छिमिकाल्देन शेर्पाले भने । खुम्बु क्षेत्रका ९० प्रतिशत सर्वसाधारण पर्यटनमा आश्रित छन् । अरूले कृषि र पशुपालन गर्छन् । यहाँ कर्मचारी नै राखेर व्यवस्थित रूपमा सञ्चालित सय हाराहारीका होटल छन् । परिवारले नै सञ्चालन गरेका होटलको संख्या ४ सयभन्दा बढी छ । कोरोनाका कारण होटल मात्रै नभएर पसल, हवाई क्षेत्र र पदयात्रा व्यवसायीहरूले पनि आर्थिक संकट बेहोर्नुपरेको थियो । ताला लागेका होटल खोलेका छौं, यहाँको आम्दानीको एक मात्र स्रोत पर्यटन भएकाले यहाँका नागरिकको सम्पूर्ण क्रियाकलाप ठप्प थियो, अब भने केही राहत भएको छ, नाम्चेका व्यवसायी लामाकाजी शेर्पा भने । होटलका अतिरिक्त खुम्बु क्षेत्रमा पसल गर्नेहरू पनि पर्यटक नजाँदा भाडा तिर्नै नसक्ने अवस्थामा पुगेका छन् । नाम्चेमा पर्यटकीय सामानका पसल दर्जनौंको संख्यामा खुलेका छन् । आठ हजार मिटरभन्दा अग्ला ३ हिमाल रहेको खुम्बु क्षेत्रको एक मात्र प्रवेशद्वार लुक्ला विमानस्थल हो । हवाई मार्गबाट मात्रै पर्यटक आउने यस क्षेत्रमा वैकल्पिक मार्गका रूपमा रहेको सडक यातायातको विस्तारले भने गति लिन नसक्दा पनि पर्यटकको संख्यामा वृद्धि हुन नसकेको सरोकारवाला व्यवसायी बताउँछन् । सिजनको समयमा प्रतिदिन ६० भन्दा बढी उडान हुने लुक्लास्थित तेन्जिङ हिलारी विमानस्थलमा मौसम प्रतिकूलताकै कारण हप्तौंसम्म उडान ठप्प हुने गर्छ, जसकारण पर्यटकको तालिका नै प्रभावित हुने भएकाले पनि उल्लेख्य मात्रामा पर्यटकको संख्या बढ्न नसकेको हो । खुम्बु जानलाई विमानको विकल्प छैन, मौसम बिग्रिएकै कारण उडान नहुँदा विदेशीले खुम्बु क्षेत्र घुम्ने मन हुँदाहुँदै पनि यसलाई प्राथमिकतामा राख्दैनन्, ३५ वर्षदेखि पर्यटन पेसामा संलग्न टिप एन्ड टपटप ट्रेकिङका डाइरेक्टर निमा शेर्पाले भने । राज्यले पर्यटनबाट प्रशस्त लाभ लिए पनि गन्तव्यसम्म पुग्ने सडक मार्ग र पूर्वाधार निर्माणमा ध्यान नदिएको उनको गुनासो छ । नेपाल आउने पर्यटकहरूबाट मुलुकको अर्थतन्त्रलाई ठूलो टेवा पुगेको छ । तर विडम्बना, राज्यले विश्वको शिर सगरमाथा जान लुक्लासम्म मात्रै पनि बाटो बनाउन सकेको छैन, शेर्पाले भने । सबैभन्दा बढी विमानस्थल रहेको जिल्ला भनेर सोलुखुम्बुलाई चिनिए पनि यहाँको स्याङ्बोचे र काँगेलडाँडा विमानस्थल पूर्ण रूपमा बन्द छन् । फाप्लु विमानस्थल र लुक्लामा मात्रै उडान हुने गरेको छ । फाप्लुमा अवतरण गरेका पर्यटक खुम्बु पासाङल्हामु गाउँपालिका१ थामडाँडासम्मको कच्ची बाटोमा दुःखसुख पुग्छन् । त्यहाँबाट लुक्ला पुग्न एक दिन नै लाग्छ । पर्यटकका लागि लुक्ला विमानस्थलको विकल्प फाप्लु नभई सडक मार्ग नै भएको पर्यटन व्यवसायीको तर्क छ । लुक्ला विमानस्थल विश्वकै जोखिमयुक्त विमानस्थलको सूचीमा अग्रस्थानमा परेको र बारम्बार विमान दुर्घटना हुने गरेकाले पनि विदेशीहरू कम आकर्षित हुने पर्यटन व्यवसायी सोनाम शेर्पाले बताए । जिल्लामा पर्यटनसँग जोडिएर नै ट्रेकिङ, हवाई र एक्सपिडिसन जस्ता पेसामा हजारौंले रोजगारी पाएका छन् । सोलुखुम्बुको भ्रमण गर्न सामान्य समयमा वर्षको न्यूनतम ३५ हजार विदेशी पर्यटक आउँछन् । कोरोनाका बेला शून्यमा झरेको पर्यटक आवागमन अहिले भने बढेको ट्रेकिङ एजेन्सी एसोसिएसन अफ नेपाल टानले जनाएको छ । सामान्य समयमा आउनेभन्दा अहिले बढी पर्यटक आउन थालेका छन्, टानका अध्यक्ष नीलहरि बास्तोलाले भने । सोलुखुम्बुलाई मात्रै आधार बनाएर ५ सय ट्रेकिङ कम्पनीले सेवा दिइरहेका छन् । यस क्षेत्रमा वर्षको ५० हजार पर्यटन मजदुरले प्रत्यक्ष रोजगारी पाउने उनको भनाइ छ । नेपालमा एउटा विदेशी झर्नासाथ ३ जनाले प्रत्यक्ष रोजगारी पाउँछन्, उनले भने । खुम्बु क्षेत्रमा बर्सेनि सयौं पर्वतारोही आउँछन् । साहसिक र कीर्तिमानी पर्वतारोहणका लागि उच्च हिमशृंखला यहाँ रहेकाले पनि विदेशी पर्वतारोहीको आकर्षण बढ्ने गरेको हो, नेपाल पर्वतारोहण संघका अध्यक्ष निमानुरु शेर्पाले भने । पर्वतारोहणमा आउने पर्यटकको पहिलो रोजाइ सोलुखुम्बु नै हुन्छ । यसबाहेक जिल्लाको तल्लो क्षेत्रमा पनि हिमदृश्यवालोकनका लागि आन्तरिक तथा बाह्य पर्यटक आउँछन् । तल्लो क्षेत्र झाँझरे, पत्ताले, सेलगुडी, पिके, मेरा, दूधकुण्ड जस्ता पहाडका चुचुरामा पर्यटक आउने गरेका छन् । पर्यटकको आवागमनलाई हेरेर पालिकाहरूले आवश्यक पूर्वाधार निर्माणको कामलाई तीव्रता दिएका छन् । स्थलमार्गमार्फत जिल्ला प्रवेश गर्ने प्रमुख नाका पत्ताले बजारमा पर्यटकीय पार्क निर्माणलाई गति दिएका छौं, सोलुदूधकुण्ड नगरपालिकाका प्रमुख नाम्गेलजाङ्बु शेर्पाले भने । थुलुङदूधकोसी गाउँपालिकाले पनि पुरातात्त्विक महत्त्वका सम्पदाको संरक्षणको कामलाई अगाडि बढाएको छ । तल्लो क्षेत्रको पर्यटकीय क्षेत्र सुकेपोखरी संरक्षणको काम धेरै अघि बढिसकेको छ, गाउँपालिका अध्यक्ष असिम राईले भने । उच्च हिमाली क्षेत्रबाट बग्ने हिमनदीबाट बिजुली निकाल्न जलविद्युत् आयोजना बनाउने क्रम पनि बढेको छ । स्वदेशी तथा विदेशी लगानीकर्ताले यस क्षेत्रमा अर्बौं रुपैयाँ लगानी गरेका छन् ।"
पूर्वले हिँडेको बाटो,"आफ्नै विशिष्ट पहिचान बोकेको पूर्वी नेपालको विकास क्रम थुप्रै पक्षसँग जोडिएको छ । यहाँको सम्पूर्ण इतिहास किरात संस्कृतिसँग जोडिन्छ भने विश्वकै सर्वोच्च शिखर सगरमाथा अनि सभ्यताको प्रतीक कोसी पनि यहीं छ । यसरी हेर्दा पूर्वी नेपालको इतिहास अलि भिन्न लाग्छ । समाज, सांस्कृतिक विकास र परिवर्तनको हिसाबले पूर्वी नेपाल निकै अघि थियो, तर समयक्रममा त्यो स्थिर रह्यो ।सुरुवातदेखि नै पूर्वको केन्द्रमा विराटनगर रहेको पाइन्छ । त्यसबेला राणा शासकहरूले विराटनगरलाई हेर्ने दृष्टिकोण फरक खालको थियो । तर, २००७ सालको क्रान्तिले त्यो दृष्टिकोणलाई फरक दिशानिर्देश गर्यो । एक समय राजनीतिक र औद्योगिक हब थियो, विराटनगर । विराटनगरले जे सोच्थ्यो, त्यही कुरा काठमाडौंमा धेरैपछि मात्रै लागू हुन्थ्यो । विराटनगर एक स्टेप अघि थियो भन्दा पनि हुन्छ । राजनीतिमा मात्रै होइन, अन्य विकासको कुरामा पनि लागू भयो । त्यसको प्रभाव चाहिँ सिंगो पूर्वी नेपालमै पर्यो । पूर्वी नेपालको विकास र विराटनगरसँग कोइराला परिवारको भूमिका पनि जोडिन्छ । हाम्रो पुर्ख्यौली थलो सिन्धुलीको दुम्जा हो । मेरा हजुरबुवा (कृष्णप्रसाद कोइराला) सिन्धुलीबाट पूर्व आएपछि व्यापार गर्नु हुँदोरहेछ । समयक्रममा उहाँले भन्सार हेर्ने जिम्मेवारी पाउनुभयो । मैले उहाँलाई देख्नै पाइनँ । तर, विराटनगरको जग उहाँले नै बसाउनुभएको रहेछ । विराटनगरमा व्यापारपछि समाजसेवा थाल्नुभयो । त्यहाँको शिक्षा, स्वास्थ्यलगायत सहरी पूर्वाधार निर्माण र विभिन्न उद्योग स्थापनाको वातावरण क्रमशः बन्दै गएको बुझिन्छ । राजनीतिक हिसाबले एउटा चाखलाग्दो कुरा के छ भने मेरो हजुरबुवाले सिरहाको माडा भन्ने ठाउँबाट त्यहाँका मानिसको अवस्थालाई देखाउने गरी दौरासुरुवाल, कोट, अनि फाटेको टोपी पार्सल गरेर पठाइदिनुभएछ, तत्कालीन शासक चन्द्रशमशेरलाई । शासकहरू जति सुखसयलमा बसे पनि जनताको अवस्था चाहिँ यस्तो छ है भनेर देखाउन खोज्नुभएको रहेछ । तर त्यो विषयले द्वन्द्व सिर्जना गर्यो । दरबारसँग उहाँको दूरी बढ्यो । उहाँ भारत गएर बस्नुभयो । त्यसबेला महिला संगठन थियो, त्यसको अध्यक्ष चन्द्रशमशेरकी श्रीमती हुनुहुन्थ्यो । मेरो हजुरआमा (विद्या कोइराला) सचिव । त्यसबेलाको राजनीतिक चेत कस्तो भने पूर्वेलीहरू माग्न नजान्ने, नमाग्ने । अहिले पनि हाम्रो यो गरिदेऊ, त्यो गरिदेऊ भन्ने स्वभाव नै छैन । पूर्वेलीहरूमा आत्मनिर्भर बन्नुपर्छ भन्ने सोच त्यसबेलैदेखि रहेछ । खास राजनीतिक रूपमा त्यसरी पूर्वले चिनारी बनाउँदै आएको पाइन्छ ।बीपीले २००७ सालको क्रान्तिताका जब गतिविधि थाल्नुभयो । उहाँलाई गिरफ्तार त गरियो, तर काठमाडौं ल्याउन समस्या भएछ । गिरफ्तार गरेपछि विराटनगरदेखि धनकुटा, संखुवासभा, ओखलढुंगा हुँदै उहाँलाई काठमाडौं ल्याएछन् । को हो यो मान्छे ? किन समातियो ? भनेर चर्चा भएछ । त्यही बेला उहाँको परिचय फराकिलो भएछ । त्यसरी राजनीतिक रूपमा पूर्वी पहाडमा चेतनाको विस्तार हुँदै गयो । विराटनगरमा एउटा एलिट क्लब भन्ने थियो । जहाँ बीपीले जमघट गर्नुहुन्थ्यो । त्यहाँ भएको छलफल राष्ट्रिय राजनीतिको विषय बन्थे । त्यसको अवशेष पनि छ । तर त्यसको महत्त्व अहिले छैन । विराटनगरमा औद्योगिक जग बसाल्नमा पनि कोइराला परिवारको नेतृत्व छ । जुट मिलदेखि आदर्श स्कुल स्थापना गर्नेसम्म । मैले त्यही आदर्श विद्यालय पढेको हुँ । त्यो विद्यालय हजुरबुवाले भारतमा खोल्नुभएको हो, तर पछि उहाँ फर्किएपछि यतै ल्याउनुभयो । त्यो बेला स्कुलका शिक्षकहरू हामीकहाँ नै बस्थे । यसको मतलब हजुरबुवाले शिक्षालाई प्राथमिकतामा राख्नुभएको थियो । अर्को चाखलाग्दो कुरा, उहाँ बुहारीहरूलाई घोडा चढ्न सिकाउने, पौडी सिकाउने गर्नु हुँदो रहेछ । त्यसरी खुला समाजको अभ्यास पनि त्यही बेला सुरु भएको हो । तुलनात्मक रूपमा पूर्वको समाज पहिल्यैदेखि खुला छ । त्यसैको कारण पनि होला, अहिले पूर्वको पर्यटन फस्टाएको । यहाँ सगरमाथा छ, सोलुखुम्बु क्षेत्रको पर्यटन यति विशाल छ कि यो हाम्रो कल्पनाभन्दा बाहिर छ । इलाम र अन्य ठाउँहरू पनि विकसित छन् । २००७ सालको कुरा हो । म जन्मिएकै त्यही बेला । गिरिजाबाबु, तारिणीदत्त कोइराला उहाँहरू जुट मिलमा श्रम गर्नुहुन्थ्यो । त्यही बेला हो, मजदुर आन्दोलन उठेको । श्रमिकको तलब वृद्धि हुनुपर्छ भनेर उहाँहरूले मजदुरलाई एकीकृत गर्नुभएको । मजदुरको पारिश्रमिक बढाउन भनेर त्यसरी भएको आन्दोलन सम्भवतः पहिलो थियो । गिरिजाबाबु त्यही आन्दोलनका कारण नेपाल ट्रेड युनियन कांग्रेसको प्रथम सभापति पनि बन्नुभयो । त्यसरी नेपालमा मजदुर आन्दोलन सुरु भएको हो । रेडियो नेपाल पूर्वबाटै सुरु भयो । तारिणीप्रसाद कोइरालाले जोगबनीबाट यो रेडियो नेपाल हो भनेर पहिलो प्रसारण सुरु गर्नुभयो । त्यसले पनि यहाँको विकासमा ठूलो योगदान गरेको रहेछ । पञ्चायतकालमा तुलनात्मक रूपमा विराटनगरको विकासले गति लिन सकेन । त्यो बेला घरघरबाट महिलाहरू निस्किएर प्रतिरोध गरेका थिए । अहिलेको पुस्ताले त्यो कुरा बुझ्नै सक्दैन । पञ्चायतको समयमा पनि विराटनगरका लागि केही गर्नुपर्छ भन्ने भएन । गिरिजाबाबु पनि त्यसका लागि चुक्नुभएको जस्तो लाग्छ । मैले सोधेको थिएँ, उहाँले विराटनगरभन्दा बाहिर निस्किएर सिंगो मुलुकको विकासको कुरा सोच्नुभएछ । त्यो बेला भारतीय प्रधानमन्त्री चन्द्रशेखरजी विराटनगर आउनुभयो । मैले उहाँलाई चन्द्रशेखरजी यो कोसी अञ्चल अस्पताललाई राम्रो बनाइदिनुपर्यो भनेको थिएँ । उहाँले विराटनगरमा जनसभाबाटै त्यसको घोषणा गर्नुभयो, बीपीको नाममा मेडिकल कलेज खोल्ने भनेर । तर, त्यो घोषणा गिरिजाबाबुले समयमा राम्रो निर्णय लिनुभयो । उहाँले मेडिकल कलेज धरानमा खोल्ने भनेर निर्णय लिनुभयो । धरान त सुनसान थियो । कुनै आर्थिक गतिविधि थिएन । साँझ पर्दा धरान सुतिसक्थ्यो । गिरिजाबाबुको निर्णयले त्यो बेला विराटनगरमा अलिकति बेखुसी पनि छायो । अब त धरान र विराटनगर एउटै सहरजस्तो भइसकेको छ । धरान आफैंमा आर्थिक रूपले सबल सहर हो । विराटनगरमा त दुई वटा मेडिकल कलेज छन्, त्यसले पनि आर्थिक विकासमा भूमिका खेलेका छन् । विराटनगरमा जुन जुट मिल छ, अहिले त्यो केवल खाने भाँडो मात्रै भएको छ । जहाँ गिरिजाबाबुले काम गर्नुभयो, त्यति ठूलो आन्दोलनको जग बसालियो । त्यसलाई के गर्ने भनेर हामी गम्भीर हुनुपर्ने हो । तर, त्यो हुन सकेको छैन । स्वास्थ्य प्रणालीमा धरान र विराटनगरमा स्वास्थ्यको एकदमै राम्रो सुविधा छ । अहिले बिर्तामोडमा पनि विकास भइरहेको छ । त्यसले नेपाल मात्रै होइन, भारतलाई समेत उपचार सेवा दिइरहेको छ । पूर्वको विकासक्रम हेर्दा राजमार्ग छेउछाउ मात्रै विकास हुने एउटा समस्या देखिन्छ । मान्छेहरू एकै ठाउँमा मात्रै झुम्मिने भइरहेको छ । इटहरीको विकास देखेर म छक्क पर्छु । दिन दोगुना, रात चौगुनाको दरले विकास भइरहेको छ । पूर्वी पहाडको ठूलो संख्या इटहरीमा सरिरहेको छ । खास गरी कृषिजन्य उत्पादनमा पहाडी जिल्ला एकपछि अर्को अब्बल बनिरहेका छन् । धनकुटामा चिया फस्टाइरहेको छ । इलाममा त पहिल्यैदेखि भइरहेकै हो । तेह्रथुम, भोजपुर, संखुवासभा, ताप्लेजुङ, सबैजसो जिल्लामा केही न केही कृषि उत्पादन छ । अहिलेको सरकारले उद्योगधन्दा फस्टाउने नीति ल्याउनै सकेन । सरकारले एउटादुइटा औद्योगिक घरानालाई मात्रै लाभ हुने गरी नीति लिएको देखिन्छ । पूर्वमा जुन गतिमा औद्योगिक विकास भयो, त्यो फस्टाउन नसकेको भनेको सरकारको नीतिकै कारण हो । पूर्वकै महेश आचार्य पटकपटक अर्थमन्त्री बन्नुभयो । किन विकास हुन सकेन ? सरकारले उद्योगको विकासका लागि कुनै न कुनै इन्सेन्टिभ त दिनैपर्छ । सरकारले औद्योगिक विकासका लागि अलग नीति लिनैपर्छ । १० वर्षसम्म कर लिदिनँ वा यस्तो उत्पादनका लागि यस्तो व्यवस्था हुन्छ भनेर तोकिदिनुपर्छ । विराटनगरका व्यापारीले उत्तराखण्डमा गएर उद्योग खोलेको छ, किन ? उद्योग खुल्नु भनेको करको कुरा मात्रै होइन, त्योसँगै रोजगारी जोडिन्छ । आर्थिक विकास जोडिन्छ । त्यसैले सरकारले उद्योगले सिधा कति पैसा दिन्छ भनेर मात्रै सोच्नुभएन । सरकारको नीतिकै कारण विराटनगरमा उद्योगहरूको बेहाल छ । कतिपय भारतीयले समेत यहाँ आएर उद्योग खोलेका छन् । अहिले व्यापारीसँग पैसा छ, तर लगानी गर्न डराइरहेका छन् । नेपालमा औषधिजन्य व्यवसायमा ठूलो लगानीको सम्भावना छ । विदेशबाट अर्बौंका औषधि नेपाल आइरहेका छन् । पूर्वाधारका हिसाबले पूर्वी नेपालले ठूलो फड्को मारेको छ । अहिले युवा उद्यमीहरूले थुप्रै खालका प्रयास गरिरहेका छन् । रोपवेदेखि केबुलकारसम्मका योजना अघि ल्याएको पाइन्छ । देशका अन्य भूभागहरूभन्दा यहाँ सडकको राम्रो सुविधा छ । संखुवासभा, भोजपुरसम्म पनि सडकको प्रबन्ध छ । पूर्वाधारमा सबैभन्दा महत्त्वपूर्ण भनेकै सडक हो । अर्को भनेको अरुण जलविद्युत् परियोजना हो । यसलाई सरकारले थप विस्तार गर्ने भनिरहेको छ । यो आयोजनाका कारण रोजगारी सिर्जना भएको छ । कुनै न कुनै रूपले यसले पूर्वी नेपालको आर्थिकस्तर माथि उकास्ने कुरामा सहयोग पुर्याएकै देखिन्छ । जलविद्युत्को क्षेत्रमा थुप्रै सम्भावनाहरू खुलिरहेका छन् । जोगबनीदेखि विराटनगर हुँदै किमाथांका जोड्ने सडक हामीले बनाउन चाहेको हो । तर, अहिले नै चीनले त्यो सहजता दिन्छ या दिँदैन ? बीआरआईमा भन्न पनि सक्छ । त्यो के हुन्छ थाहा छैन । तर, यो सडक बन्यो भने पूर्वको मुहार नै फेरिन्छ । अर्को भनेको यहाँबाट बंगलादेशसम्म जोड्ने सडक हो । यसका लागि सरकारले प्रयास गर्नुपर्छ । फूलबारीसम्मको पहुँचलाई जोड्ने हो भने यो विकासको अर्को मार्ग बन्न सक्छ ।हामीसँग सोलुखुम्बु छ, यसको आफ्नै विशेषता छ । यहाँ नभएको भनेको अझै पर्यटनलाई सहयोग पुग्ने गरी पूर्वाधार अपुग देखिन्छ । यहाँ होमस्टेहरू निर्माण हुन आवश्यक छ । कला र संस्कृतिमा एकदमै धेरै धनी छ । तर, त्यस्तो खालको सबै रूप यहाँ देखिएको छैन ।(कान्तिपुरका प्रकाश धौलाकोटीले गरेको संवादमा आधारित)"
'लिम्बुवानको कुरा गरें भने राष्ट्रद्रोही ठहरिन्छु',"२०१७ सालमा राजा महेन्द्रले निर्वाचित सरकार अपदस्थ गरेर पञ्चायती शासन सुरू गरेपछि विरोधमा उत्रिएका विद्यार्थीको हूलमा थिए, कृष्णविक्रम नेम्बाङ पनि । पाँचथरको पौवासारतापमा जन्मेका उनी त्यसबेला दार्जिलिङको सेन्ट रोबर्ट्समा पढ्दै थिए । त्यहींबाट राजनीतिक अभियन्ता बनेका उनी पछि बीपी कोइरालाको संगतमा पुगेपछि कांग्रेसी प्रचारक, विचारक बनेर निस्किए । कांग्रेसमा टुटफुट र गुट स्वार्थ हावी भएपछि राजनीति त्यागेर दुई दशकयता उनी इतिहासको सोधअनुसन्धान तथा लेखनमा सक्रिय छन् । वेदवेदाङ्गका अध्येतासमेत रहेका नेम्बाङका सत्र सालको क्रान्तिको सम्झना, स्मृतिमा बीपी आन्दोलन, इतिहास पहिचान लगायतका कृति प्रकाशित छन् । प्रदेश १ को समाज, राजनीति, पहिचान र इतिहासको सन्दर्भमा ८१ वर्षीय इतिहासविद् नेम्बाङसँग देवेन्द्र भट्टराईले गरेको कुराकानी :मुलुकको सामाजिकराजनीतिक मुद्दामा जोडिएर आधा शताब्दीयता संघर्ष, जेलनेल व्यहोर्दै आउनुभएको अग्रज हुनुहुन्छ । मुलुकको आजको अवस्थालाई देख्दा कस्तो लाग्छ ? मलाई त केही परिवर्तन भएजस्तो लाग्दैन । २०१७ सालदेखि म राजनीतिमा छु, यसबीच राजनीतिलाई मैले राम्रोसँग हेरेको छु, अनुभव गरेको छु । २०१७ को राजनीतिक कु पछि म पनि सशस्त्र आन्दोलनमा होमिएँ, केही वर्ष धनकुटा जेलमा बसें । परिवर्तनका लागि यसरी लागेको थिएँ, तर आजसम्म पनि तात्त्विक अर्थमा परिवर्तन केही भएको छैन । एउटा कार्यालय सञ्चालन गर्दा दैनिक कामकारबाही जे जति हुन्छ, त्योभन्दा बढी देशमा केही भएको छैन । केही परिवर्तन हुनु भनेको त फड्को मार्नुपर्यो नि । परिवर्तन भनेको जम्प गर्नु हो, ताते गरिरहनु होइन । यही गतिमा हजार वर्ष कुरिबस्यो भने हाम्रैमा पनि एरोप्लेन बन्ला नि, त्यो अर्कै कुरा हो । २०१५१६ सालमै दार्जिलिङ गएर पढ्नेबस्ने अवसर (हैसियत) रहेका कारण पनि तपाईंलाई ॅपरिवर्तनको जम्प गराइ ख्याल भएको हो कि ? त्यसो त भारतमा पनि अंग्रेजले आएर विकास, नियम र थिति नबसालिदिएको भए आज भारतको के हाल हुन्थ्यो होला, भन्न सकिन्न । ती अंग्रेजले भारतमा लेबर कल्चर नबसालिदिएको भए आज के हुन्थ्यो होला ? हो, त्यसबेला पाँचथरबाट दार्जिलिङ पुग्न पाउँदा मात्रै पनि अँध्यारो संसारबाट एकैचोटि उज्यालोमा छिरेजस्तो अनुभूति हुन्थ्यो । गाउँबाट मसहित दाइ तिलविक्रम नेम्बाङ, अमरसहित ७ जना दार्जिलिङ पढ्थ्यौं । त्यहीबेला नेपालमा २०१७ सालको घटना भएको थियो । केही वर्षदेखि दार्जिलिङ बसेको, भारतीय स्वतन्त्रतालाई देखेको र परिवर्तन बोध गरेको क्षणमा नेपालमा केही बदलाव आउनै लाग्दा राजा महेन्द्रले त्यो गतिमा ब्रेक लगाइदिएजस्तो अनुभूत भयो । नेपाल स्टुडेन्ट फेडरेसन (पछि युनियन) मार्फत विद्रोहमा लागियो । तपाईंहरूले निर्दलीयविरुद्ध थालेको संघर्ष हुँदै देशले आज लोकतन्त्र, गणतन्त्रसम्मको फड्को मारेको छ । के यो परिवर्तन होइन र ? तपाईंले सोध्नुभएको जिज्ञासामा हो कि होइन भनेर मात्रै जवाफ दिन सकिन्छ, अन्तर्यमा जान सकिन्न । मसहितको पुस्ताले राजा ठीक होइन, निर्दल ठीक होइन भनेर आन्दोलन गर्यो । पछि निर्दल पनि गयो, राजा पनि गए । कांग्रेस आयो, एमाले आयो, माओवादी पनि आयो । आखिर के ठीक भयो त ? कुन चाहिँ काम लाग्यो त ? यसकारण हामी यति भुइँमा छौं कि हामी यो लोकका लागि होइन, परलोकका लागि जोड दिन्छौं । पश्चिमाहरू परलोक होइन, यही लोकका लागि जोड दिन्छन् । हाम्रो मानसिकता विकास गरिहाल्ने खालको छैन, किनभने हामी सजिलो कुरा मात्रै खोज्छौं । अप्ठ्यारो फड्को मारिहाल्नेभन्दा सजिलो तातेमै खुसी छौं हामी । यसो भनिरहँदा हामीमा देखाउन मिल्ने (खोक्न मिल्ने) स्वाभिमान त छ नि ?यो बढो अप्ठ्यारो विषय हो । केही भनौं भने गाली खाइन्छ मरिन्जेल । आखिरमा नेपाल किन बाँच्यो ? अंग्रेजले आफ्नो साम्राज्यमा नेपाल, भुटान, सिक्किम (तत्कालीन) वा अफगानिस्तानलाई किन आफूभित्र लिएन होला ? यहाँ हामीलाई विद्यालयका किताबमा पढाएको जस्तो इतिहासले सबै कुरा हुँदैन, हामीलाई इतिहासै गलत पढाइएको छ । यहाँ पढाएजस्तो गोर्खालीबहादुरको एकोहोरो कथा होइन यो । नेपालको इतिहासभन्दा गलत लेखिएको दुनियाँको कुनै इतिहास छैन, सबै गलत छ । अंग्रेजले डराएर, नसकेर वा हार खाएर नेपाल नलिएको होइन । अंग्रेज बढो दूरदर्शी थिए, उनीहरू त्यसबेलाको रस्सासँग दुस्मनी मोल्नै चाहँदैनथे । त्यही भएर यताको हिमाली बेल्ट (नेपालदेखि अफगानिस्तानसम्म) छुनै चाहेनन् । इतिहासमा प्रशस्तै प्रमाण र आधार रहेको नेपाल रसियाका कारण बाँच्यो भनेर भन्नै नसकिने स्थिति छ यहाँ । यही कारण भनेको हुँ, हामीकहाँ पढ्नेपढाइने इतिहासै गलत छ । बरु चारकोसे झाडीका कारण अंग्रेज सेना यता (नेपाल केन्द्र) मा आउन सकेन भनेर आत्मरतिको इतिहास पढाइन्छ । यही राष्ट्रियताका कारण पनि हाम्रो इतिहास छोपिएको छ, यो अर्को यथार्थ हो । जबकि १४०६ मै बंगालदेखि सेना आएर काठमाडौंमै त्यत्रो विध्वंस गरेको थियो, पश्चिमका खस, पाल्पाली सेना र मकवानपुरका सेनहरू यहाँ आएर कत्रो आपत् खेलाएका थिए । चारकोसे र अरू कुरा त्यसबेला थिएनन् कि ? इतिहासको यत्रो अपव्याख्या हुँदा पनि किन यसमाथि तर्कवितर्क गरिन्न त ?इतिहास भनेको राष्ट्रनिर्माण गर्ने कुरा हो नि । स्वाभिमान भनेको यथार्थमा राष्ट्रियता हो, राष्ट्रियता र स्वाभिमान एकअर्कामा परिपूरक हुन् । मेरा गुरु बीपी कोइरालाले निकै पटक भन्नु र लेख्नुभएको छ राष्ट्रियता भनेको भुइँ मात्रै होइन, मान्छे पनि हो । मान्छेसहितको माटो हो राष्ट्रियता । तर, हामीकहाँ कोही बेला माटोलाई राष्ट्रियता भनिन्छ, कोही बेला मान्छेलाई । दुवैलाई जोडेर एकै पटकमा भनिँदैन । राष्ट्रियता भनेर आआफ्नै व्याख्या छ, आफ्नै डम्फु पिटाइ छ । राष्ट्रियता म एउटा व्यक्तिले होइन, राष्ट्रले व्याख्या गर्ने विषय हो । पूर्व मेचीदेखि पश्चिम कालीसम्मको एउटै बुझाइ र व्याख्या हुनुपर्छ राष्ट्रियताको । हाम्रो संस्कृतिबाट निर्माण हुनुपर्ने साझा आचरण हो राष्ट्रियता । तर हामीकहाँ विचित्र छ । यथार्थ भन्यो र बोल्यो भने हाम्रो देशमा अराष्ट्रिय होइन्छ, जबकि इतिहास भनेकै यथार्थ कुरा हो ।अर्को यथार्थ भनेको जातजाति, भेषभूषा, भाषा मात्रै राष्ट्रियता हुँदै होइन । दौरासुरुवाल लगाउने राष्ट्रवादी, बख्खु लगाउने अराष्ट्रिय हुन्छ ? अथवा, मधेसको धोतीगम्छा बेर्ने वा उपत्यकामा हाकुपटासी लगाउने अराष्ट्रवादी ? हाम्रो राष्ट्रियतामा सबै कुरा समेटिनुपर्छ, एउटा मेल्टिङपट जहाँ सबै घुलमिल हुन सकियोस् । एउटा मेल्टिङपट जहाँबाट हामी छुट्टिन नसकौं । राष्ट्र र राष्ट्रियताका कुरामा पहिलो सर्त रहनुपर्छ म नेपाली हुँ । त्यसपछि मात्रै म लिम्बू हो । हामीकहाँ धर्मका नाममा पनि राष्ट्रियता खोज्न र केलाउन थालिएको छ नि ?यही त आश्चर्य छ । एउटा रामको मूर्ति बनाएर वा ठोरी र अयोध्याको सेन्टिमेन्ट जोडेर राष्ट्रियता कसरी कसिलो बन्ला र ? यहाँ त बुद्ध, क्राइस्टमार्गी मात्रै होइन, जैन र सिखहरू पनि छन् । कैयौं सनातनी धर्म र भगवान्हरू छन् । मैले मेल्टिङपट को कल्पना त्यसै गरेको होइन नि । यत्ति हो कि, अतिवाद केहीमा पनि सह्य हुन्न । धर्म वा जाति अथवा भाषामा पनि अतिवाद नहोस्नरहोस् भन्ने मेरो कामना हो । फेरि निकट बन्ने ध्याउन्नमा भगवान् बुद्धकै कुरा गरौं न । बुद्ध वाज बोर्न इन नेपाल भनेर खुलामञ्चमा चर्का नारा लगाएर वा माइक्रोबस र ट्रकका पछाडि नारा लेखाएर केही हुन्छ र ? इतिहास नबुझेपछि र नपढेपछि हामीले यो बेहाल बेहोरिरहेका छौं । जब भारतीय प्रधानन्त्री नरेन्द्र मोदीले हाम्रो संसद्मा आएर ये भगवान् बुद्धका पावन जन्मस्थल है भनेर बोलिदिनासाथै इतिहासको त्यो खण्ड पुष्टि भइगयो कि बुद्ध नेपालमै जन्मेका थिए भनेर । अनि हाम्रा सांसद पनि मोदीको लाहाछाप भाषणपछि आँखा चिम्लेर टेबल ठोकिरहेका थिए । कस्तो लज्जास्पद । २६ सय वर्षअघि जुनबेला बुद्ध जन्मिए त्यो बेला न नेपाल थियो, न आजको भारत । भारतवर्षमा असंख्य राज्यरजौटा थिए, त्यसमध्ये लुम्बिनीमा त मगध राज्य थियो । इतिहासको यो पाटोलाई किन छोपिरहने, किन गलत इतिहास पढाइरहने ? आजको नेपालभित्र पर्ने लुम्बिनीमा उनी जन्मिए मात्रै, अरू सबै जीवन, कर्म, मोक्ष त दक्षिणैदक्षिणमा रहिरह्यो । मैले यति भनेपछि मलाई पनि अराष्ट्रिय तत्त्व मानिन सक्छ, मलाई थाहा छ । म हाम्रो इतिहासमा असहमत र असन्तुष्ट हुनाको कारणमध्ये यो पनि हो । हाम्रो खण्डित र अपूरो इतिहासको सन्दर्भ निस्किएको छ । के कस्तो हुनुपर्थ्यो इतिहास ? एउटा कुरा ख्याल गर्नुभएको छ, यहाँ नेपालको इतिहास भनेर काठमाडौं उपत्यकाको मात्रै पढाइँदै छ । गोपाल, महिषपाल, किरात, लिच्छवि, मल्ल, राणा वा शाहका विजय पराक्रमका कथाहरू । मैले किताबमा न पूर्वको इतिहास पढेको छु, न पश्चिमको । हाम्रो इतिहासमा खोइ समग्र नेपाल ? खोइ लिम्बूवान ? दक्षिणको सिमानामा काँडेतार झैं बसेका तराईका जातजाति, भाषा र संस्कृतिसभ्यताको कुरा कहाँ छ ? नेपालको समग्र इतिहास पढ्न कहाँ पाइएको छ र ? मैले लिम्बूवान, मुन्धुमको हाम्रो आफ्नै इतिहासको कुरा गरें भने म द्रोही ठहरिन सक्छु । यी सबै कुराको जरोमा पुग्दा, राजा पृथ्वीनारायण शाहले राज्य विस्तार मात्रै गरेका थिए कि नेपाल एकीकरण ? प्रश्न गर्ने बेला भएको छ । एकीकरण भइदिएको भए त यतिसारो बेमेल, विभेद र खण्डीकृत मानसिकता नहुनुपर्ने थियो । यसरी समाज, राजनीति, इतिहास सबैतिर निराशा र समस्या मात्रै देख्नुभयो नि । आशाका कुरा केही छैनन् ?छन् नि । सबैभन्दा ठूलो आशा भनेको कोही नेपाली अल्छे छैनन् । नेपालीको आचारण र मानसिकता कहिल्यै खराब देखिएको छैन । बाहिरी दुनियाँजस्तो अन्नअनाजको संकट वा भोकमरीले मरिजाने अवस्थामा हामी छैनौं । यहाँ त खालि खण्डितराष्ट्रवाद र विचारहीन नेताका कारण अलिक तलबितल देखिएको हो । यसकारण आशा गर्नैपर्छ, कुनै बेलामा त्यसबेलाका बीपीजस्ता भिजनरी नेता यहाँ आउनेछन्, अनि हाम्रो दिन फिर्नेछ । राज्यसंस्था बन्नुपर्यो सुरुमा, यो संस्था अहिले र धेरैजसो समय अलमलमै देखिन्छ । म र मेरो देश भन्ने पद्धति बसाल्नै सकेनन् नेताहरूले । इलामको पशुपतिनगरमा सीमा मिचिँदा त्यहींका २४ स्थानीय विरोधमा उत्रने अनि महाकाली दशगजामा बाटो बन्दा पनि उतैकाले विरोध गरेजस्तो गर्ने ? अरू समग्र देश खोइ त ? राष्ट्रियता भनेको प्रत्येकलाई छुने हुनुपर्यो, खण्डित छुवाइको के अर्थ ? के राष्ट्रियता ?"
झापाको फड्को,"कुनै बेला चारकोसे झाडी झापाको सौन्दर्य थियो । मलाई जानकारी भएसम्म ०२४ देखि ०३६ सालसम्म कहिले सुकुम्बासी बसोबासको निहुँमा त कहिले चियाबगान लगाउने निहुँमा, कहिले ढलेका, सुकेका जर्ना संकलनका बहानामा अत्यधिक वन विनाश भयो । ०४६ सालको जनआन्दोलनताका पनि फाट्टफुट्ट जंगलमाथि सांघातिक आक्रमण भई नै रह्यो । ०४६ को राजनीतिक परिवर्तनपछि झापाकै कांग्रेस नेता वीरमणि ढकाल वन राज्यमन्त्री भए । उनले सामुदायिक वनको अवधारणा ल्याएर जनतालाई नै वन जिम्मा दिएपछि आश्चर्यजनक रूपले वनको संरक्षण मात्र होइन विकास पनि द्रुतगतिले हुन थाल्यो । नेपालको सबैभन्दा पूर्वी तराईमा पर्छ, झापा । यसको पूर्वी सिमाना भारतको पश्चिम बंगालसँग छुट्याउँछ आधाआधा जस्तो भएर मेची नदीले । दक्षिणमा भारतको बिहार प्रान्त छ । उत्तरमा इलाम र पश्चिममा मोरङ । पूर्वमा मेचीदेखि क्रमशः निन्दा, बिरिङ, कन्काई, रतुवा र मावा खोलाहरूले झापाको उर्वर भूमिलाई सिञ्चित गरिरहन्छन् । मेची नदीको पश्चिमदेखि सुरु भएको महेन्द्र राजमार्ग काँकरभिट्टा, बिर्तामोड, दमक हुँदै पश्चिम महाकालीसम्म लमतन्न छ । त्यसैगरी भद्रपुरको मेची नदी वारिदेखि सुरु भएको हुलाकी राजमार्गको निर्माण धमाधम भइरहेको छ । जसले दक्षिण झापालाई यातायातसँग जोड्दै मेचीदेखि महाकालीसम्म पुर्याउँदै छ । यसले गर्दा झापामा स्थापना हुँदै गरेका नयाँ सहर दक्षिणी क्षेत्रतिर आकर्षित हुँदै गएका छन् । बिर्तामोडको बसपार्कलाई केन्द्र बनाएर चारआली हुँदै सुरु भएको मेची राजमार्गले ताप्लेजुङसम्मका यात्रु ओसार्ने गर्छ । महेन्द्र राजमार्गलाई आधार बनाई दक्षिणतर्फ बिर्तामोडकेचना, चारपानेराजगढ, सुरुंगाकुसमरखोद, केर्खालखनपुरदमकगौरीगन्ज पुग्ने प्रमुख कालोपत्र सडकले जिल्लालाई लामो दूरीको यातायात सुविधा दिइरहेका छन् ।चारआलीबाट ताप्लेजुङसम्म पुग्ने मेची राजमार्गले बिर्तामोडबाट शनिश्चरे हुँदै इलाम जाने पुरानो सडकलाई विस्थापित गरिदिएपछि यातायातबाट छेलिएको पूर्वोत्तर क्षेत्र धेरै वर्ष विकासको लहरबाट ओझेलमा परेको थियो । पछिल्लो कालमा त्यस पुरानो सडकलाई जीवन्तता दिने काम हुन थालेपछि बिर्तामोडबाट इलाम पुग्ने दूरी छोटिन पुगेको छ । सुखानीदेखि लोदियासम्मको सडक कालोपत्र भइसकेको र अरू भाग पनि निरन्तर स्तरोन्नतिका क्रममा रहेकाले चारआलीबाट इलाम पुग्न ७२ किमि सडक गुड्नु पर्नेमा अब ५० देखि ५५ किमिसम्म यात्रा गर्दा हुने भएको छ । चन्द्रगढीमा रहेको एक मात्र हवाई मैदानले बिहान ९ देखि राति ९ बजेसम्मै उडानअवतरण गराइरहन्छ । पूर्वोतर भारतदेखिका यात्रुलाई काठमाडौं उतारेर नेपाल घुमाउने मुख्य काम यही हवाई मैदानले गर्छ । शिक्षा र स्वास्थ्यको क्षेत्रमा झापामा गर्व गर्नलायक प्रगति छ । जिल्लाकै कलेजबाट स्नातकोत्तरसम्मको पढाइ गर्न पाइने भएपछि अब उच्च अध्ययनका लागि विद्यार्थीले घर र जिल्ला छोडेर जानु नपर्ने भएको छ । सामुदायिक र निजी स्कुलहरू गाउँगाउँमै छन् । झापामा स्कुल नजाने बच्चाको संख्या एकदम न्यून छ । आदिवासी समुदायमा पनि शिक्षाको महत्त्वले प्रवेश पाएपछि उनीहरूका अधिकांश बच्चा अचेल स्कुल मैदानमा रमाइरमाई खेलिरहेका देखिन्छन् । झापालाई औलोको खानी भन्ने गरिन्थ्यो ०१५ सालअघिसम्म । झापाको औलो कस्तो हुन्छ भन्ने उदाहरण दिँदा भन्ने गरिन्थ्यो माथि आइतबारे डाँडाबाट उँधो फर्किएर झापातिर देखाउँदा पनि औंलो कुहुन्थ्यो रे । यो एक कहावत हो । त्यसै भएर झापामा ००७ सालअघि पहाडबाट मानिसहरू त्यति झरेका थिएनन् । हिउँदमा झरिहाले पनि बर्खा नलाग्दै पहाड फर्किसकेका हुन्थे । आदिवासीहरूमा पनि बाल मृत्युदर अत्यधिक भएकाले झापाको जनसंख्या एकदम नगन्य थियो । जब विश्व स्वास्थ्य संगठनले घरघरै विषादी छर्किन थाल्यो र औलो नियन्त्रण भयो, त्यसपछि बाहिरबाट आउने र त्यहीं जन्मेर पनि हुर्किनेहरूले गर्दा जनसंख्या बिस्तारै बढ्दै गयो । सरकारी अस्पताल र हेल्थपोस्टबाहेक निजी क्षेत्रमा पनि गर्व गर्नलायक ठूला अस्पताल छन् । खासमा झापाको बिर्तामोड पूर्वाञ्चलकै मेडिकल हब बनिसकेको छ । ताप्लेजुङदेखि भारतको असम र पश्चिम बंगालतिरका बिरामी पनि बिर्तामोड आइपुग्छन् ।यहाँ स्टार होटल पनि धमाधम निर्माण हुँदै छन् भने साधारण होटल त कति हो कति । विराटनगरपछि पूर्वको सबैभन्दा ठूलो व्यापारिक केन्द्र बिर्तामोड बन्न पुगेको छ । भद्रपुर र दमकमा उत्तिकै ठूला निजी अस्पतालले सेवा दिइरहेका छन् । दुई दशकअघिसम्म पूर्वाञ्चलका ९० प्रतिशत बिरामी भारतको सिलिगुडी र दिल्लीसम्म जान्थे भने अहिले उताका बिरामी सस्तो र सुविधाजनक उपचारका लागि बिर्तामोड आउन थालेका छन् । झापाको प्रमुख बाली भनेको धान हो । यसबाहेक मकै, सुपारी, चिया प्रमुख नगदे बाली हुन् । ०३७ सालसम्म धानपछि प्रमुख नगदे बालीमा पाटा र तोरी आउँथ्यो । जुटको भन्दा प्लास्टिकजन्य बोरा, झोला आदिहरूको प्रयोग बढ्न थालेपछि नेपाली पाटाको भारतीय बजार कमजोर हुँदै गयो । विराटनगर जुट मिलको पतन भएपछि पाटाको बजार भाउ दिन प्रतिदिन गिर्न थाल्यो र किसानहरू बिस्तारै निरुत्साहित हुन थाले । आज झापामा पाटा खेती छैन भने पनि हुन्छ । त्यस्तै, रासायनिक मल र कीटनाशक औषधिको अत्यधिक प्रयोगले तोरीको उत्पादनसँगै मौरी पालन र मह उत्पादन पनि अत्यन्त न्यूनस्तरमा झरेको छ । धानको उत्पादन पनि विगतको भन्दा धेरै घट्न पुगेको छ । सुपारी, नरिवल, चिया, कफी, केरा, कागती, अन्य फलफूलले भने किसानको आयस्रोतलाई उल्लेख्य रूपमा वृद्धि गरेका छन् ।आर्थिक वर्ष ०७८७९ मा मात्र झापामा १ हजार ९८८ उद्योग दर्ता भएका र तिनले ५ अर्ब १० करोड ५२ लाख ७७ हजार बराबरको उत्पादन क्षमता राख्छन् भन्ने तथ्यांक घरेलु तथा साना यद्योग कार्यालयको छ । सबैभन्दा धेरै कृषिमा आधारित रहेका छन् । डेरी, कुखुराको मासु र अन्डामा झापाले आत्मनिर्भरता हासिल गरेको छ । सञ्चारको क्षेत्रमा पनि झापाको स्थान अग्रपंक्तिमै छ । यहाँ अखबारी, अनलाइन, एफएम र टीभी पत्रकारिताको दह्रो प्रतिस्पर्धा छ । झापामा मात्र १७ वटा एफएम रेडियो स्टेसन छन् भने एक दर्जनजति अनलाइन पत्रिका छन् । पुराना अखबारहरूले पनि आफ्नो निरन्तरतालाई धानिरहेका छन् । यीबाहेक साहित्य, संस्कृति र कलाको क्षेत्रमा पनि झापाले अत्यन्त प्रतिभाशाली राष्ट्रिय तथा अन्तर्राष्ट्रिय व्यक्तित्वहरू जन्माएको छ । मनोज गजुरेल, सीताराम कट्टेल धुर्मुसदेखि विल्सनविक्रम राई तोक्मे बुढा र बोके दाह्रीसम्मका हास्य कलाकारलाई झापाली मञ्चबाट उठेर संसार घुमिरहेको देख्छौं । गायकमा प्रमोद खरेल, जुना प्रसाईं, टीका प्रसाईं, भानु ओली, चन्दा देवान जस्ता प्रतिभा झापामै जन्मेका हुन् । साहित्यमा बैरागी काइँला, चूडामणि रेग्मी, दान खालिङ, गणेशबहादुर प्रसाईं, भवानी घिमिरे, डा तुलसीप्रसाद भट्टराई, डा गोविन्दराज भट्टराई, विष्णुविभु घिमिरे, युवराज नयाँघरे, दुबसु क्षत्री, भीष्म उप्रेती, टंक उप्रेती आदिले झापालाई सक्दो चिनाएका छन् ।नेपालको राजनीतिमा कालिक महत्त्व राख्ने कांग्रेसका नेताहरूमा सीके प्रसाईं, भूविक्रम नेम्वाङ, रामबाबु प्रसाईं, कृष्णप्रसाद सिटौला, केशवकुमार बुढाथोकी, विश्वप्रकाश शर्मादेखि वामपन्थी नेताहरूमा केपी शर्मा ओली, सीपी मैनाली, राधाकृष्ण मैनाली, देवीप्रसाद ओझा र राजेन्द्र लिङ्देनले पनि झापाको उज्यालोमा थप तेल हालिरहेकै छन् । यी सबै कुरालाई झन्झन् उज्यालो बनाउने काम भने नेपाल विद्युत् प्राधिकरणले गरेको समग्र विद्युतीकरणले नै हो । यदि विद्युत् नियमित नहुँदो हो त न कुनै उद्योग चल्थे, न कुनै कम्प्युटर, न प्रेस, न कुनै टीभी । सबै कुराले झलमल्ल झापा झन् चम्केको छ बिजुलीबत्तीले ।"
सम्भावनाको सदुपयोग,"रोजगारीका अवसर सिर्जना गर्न कुनै पनि ठाउँमा उद्योगधन्दा, कलकारखाना, व्यापारव्यवसायका गतिविधि प्रशस्त चाहिन्छन् । तर, प्रदेश १ मा एउटा मात्रै औद्योगिक नगरी छविराटनगर । यस्तोमा यहाँ रोजगारीका अवसर खोज्न गाह्रै छ । रोजगारी अभावले युवा विदेशिन बाध्य छन् । हिमाल, पहाड, तराईका १४ जिल्ला मिलेर बनेको यो प्रदेशले निकै समुन्नत र सम्भावना बोकेको छ । दुःखको कुरा, हामीले सम्भावनाको सदुपयोग गर्न सकेनौं ।पयर्टन, उद्योग, शिक्षा, स्वास्थ्य सबैका लागि प्रदेश १ मा गर्न सकिने धेरैथोक छन् । तर, यहाँको प्राकृतिक, सांस्कृतिक, मानवीय स्रोतसाधनको सदुपयोग भएको छैन । रोजगारीका अवसर नपाएर यहाँका जनशक्ति छिमेकको भारतदेखि दुबई, कतार, मलेसिया पुगेका छन् । अलि खर्च गर्न सक्नेहरू अध्ययन र रोजगारीका लागि अमेरिका, युरोप पलायन भएका छन् । हाम्रा जनशक्तिलाई स्वदेशमै राख्न हामीले युवा स्वरोजगार कार्यक्रम लागू गरी सरकार र निजी क्षेत्रको सहकार्यमा रोजगारीका अवसर सिर्जना गर्नुपर्छ । उद्योगधन्दा स्थापना र सञ्चालनको पुरानो इतिहास बोकेको प्रदेशलाई हामीले अझैसम्म आत्मनिर्भर बनाउन सकेका छैनौं । यो विस्मात्कै कुरा हो । प्रदेश १ माआन्तरिक मजदुरले काम पाउने ठाउँ भनेको सोलुखुम्बु, मोरङ र सुनसरी हुन् । चिया र सुपारी बगान भएकाले झापा र इलामलाई पनि मजदुर क्षेत्र भन्न सकिएला ।खोटाङ, धनकुटा, भोजपुरतिर अलैंची, अम्रिसो, कागती, अदुवा खेती गरिन्छ । सोलुखुम्बु, इलाम, सुनसरी, धनकुटा पर्यटनका लागि चिनिएका छन् । १९९३सालमा स्थापना भएको विराटनगर जुट मिल्स अहिले बन्द अवस्थामा छ । नेपालको पहिलो र ऐतिहासिक पृष्ठभूमि भएको यो उद्योग कहिले खुल्ने, कहिले बन्द हुने भइरहेको छ । त्यहाँका मजदुर एवं कामदार बिचल्लीमा छन् । यसपालि उद्योगमन्त्रीले यसको पुनः सञ्चालन गर्ने बताउनुभएको छ । यसलाई दिगो रूपमा सञ्चालनमा ल्याउनुपर्छ । औद्योगिक करिडोरका रूपमा परिचित विराटनगरका उद्यागी सरकारले ल्याएको पछिल्लो कर नीतिका करण निराश छन् । कर छुट भएन, सहुलियत दिइएन भनेर रिसाएका छन् । यसले गर्दा सुनसरीमोरङ करिडोरका धेरै उद्योग बन्द हुने अवस्थामा छन् । उद्योग बचाउन सरकारले विशेष योजना सञ्चालनमा नल्याए धेरैको रोजगारी जानेछ । उत्पादकत्व पनि घट्नेछ । विश्वकै अग्लो हिमशिखर सगरमाथा हाम्रै प्रदेशमा पर्छ । हाल लुक्ला विमानस्थल हुँदै पयर्टक सोलुखुम्बु जाने गरेका छन् । तर, विराटनगरलाई अन्तर्राष्ट्रिय विमानस्थल बनायौं भने मोरङसुनसरी औद्योगिक क्षेत्रलाई सहयोग हुन्थ्यो । पर्यटक सोझै विराटनगर ओर्लिएर प्रदेश १ को भ्रमणमा निस्किन्थे । यहाँ धार्मिक र साहसिक पर्यटनका लागि पनि प्रशस्त सम्भावना छ । यसले रोजगारी वृद्धिमा सघाउँछ ।पाथीभरा, माइपोखरी, बराहक्षेत्र, चतराधाम, हलेसी, दन्तकालीजस्ता धार्मिक स्थलमा आन्तरिक र बाह्य धार्मिक पयर्टक आउने गरेका छन् । यिनको प्रचार गरेर थप पर्यटक भित्र्याउन सकिन्छ । भारत सरकारले सुरु गरेको रामायण सर्किटअन्तर्गत जनकपुर आउने रेललाई चतराबाट हलेसी पुर्याई पाथीभरा लग्न सकिन्छ । त्यस्तै, इलाम र झापामा उत्पादन हुने चिया विश्व बजारनिर्यात गर्न सकिन्छ । त्यहाँका किसानलाई उत्थान हुने काम स्थानीय, प्रदेश र संघीय सरकारले गर्नुपर्छ । हिमाल, पहाड र तराई सम्मिलित यस प्रदेशमा असंख्य जातका जडीबुटी छन् । ती यत्तिकै खेर गइरहेका छन् । तिनको संरक्षण र संकलन गरी प्रशोधन केन्द्रमा लग्ने र यहाँ प्रशोधन गर्न नसके भारत वा अन्य देशमा पठाएर प्रशोधन गर्न सकिन्छ । तर, हामी उल्टै विदेशबाट जडीबुटी, औषधि आयात गरिरहेका छौं । पहाडतिर अम्रिसो, अदुवा, अलैंची खेती हुन्छ । तिनले पर्याप्त बजार पाउन सकेका छैनन् । हड्ताली हाट सुनसान छ । स्थानीय बजारकै राम्रो व्यवस्थापन गर्न सके यसबाट धेरथोर आयआर्जन हुन्थ्यो । झापा, सुनसरी, मोरङ प्रदेश १ का अन्नभण्डार हुन् । यहाँका बाली, खेतीपातीलाई उत्पादनमूलक बनाएर यस प्रदेशलाई कृषिमा आत्मनिर्भर बनाउन सकिन्छ । कृषिमा अग्रणी प्रदेश भएर पनि यसमा आधारित उद्योग सञ्चालननहुँदा प्रदेशको गार्हस्थ्य उत्पादनमा कृषिको योगदान घट्दो छ । युवालाई नवप्रविधिमा आधारित कृषि उद्यममा जोड्न सकिने सम्भावना छ । सबैथोक शिक्षामै आएर जोडिन्छ । यहाँ पढ्नुपर्छ भन्ने भावना जागृत भएको छ । विकट ठाउँमा पनि बोर्डिङ स्कुल र प्लस टु कलेज खुलेका छन् । तर, हामीलाई गुणस्तरीय र आत्मनिर्भर बनाउने प्राविधिक शिक्षा चाहिएको छ । यो हामीले दिन नसक्दा अहिलेको शिक्षाले बेरोजगार उत्पादन गरेकोछ । उच्च शिक्षाको राम्रो अवसर छैन । हिमाल र पहाडी जिल्लाका विद्यार्थी पढ्नलाई मोरङ, विराटनगर, धरान, झापा वा काठमाडौं आउनुपर्ने बाध्यता छ । महिलाहरूको जीवन कष्टकर नै छ । समाजमा पछौटेपन छँदै छ । महिलाहरू घरकै काममा व्यस्त छन् । आयमूलक, सीपमूलक काममा संलग्न छैनन् । जागरण र सचेतनाका कार्यक्रम त्यहाँ पुगेका छैनन् । सुनसरी, मोरङ, झापा, उदयपुरतिरका महिला अलि टाढाबाठा छन् । शिक्षण पेसा अँगाल्ने, पसल खोल्ने, विदेश जाने गर्छन् । तर, तालिम र सीपबिना विदेशिएर श्रम शोषणमा पर्ने घटना अन्य प्रदेशझैं प्रदेश १ का पनि साझा समस्या हुन् । हाम्रो प्रदेशले देशका ठूल्ठूला नेता जन्माएको छ, धेरैलाई ठूल्ठूला पदमा पुर्याएको छ । तर, त्यो अनुसार यहाँ विकास भएको छैन । नेपालको चलन हेर्दा ठूल्ठूलो पदमा पुगेका वा सरकारको नेतृत्व गरेकाहरूले आफ्नो ठाउँ बनाउने (विकास गर्ने) चलन छ । पोखरा, बुटवल, भैरहवा कहाँ पुगिसके । तर, विराटनगरमा त्यो स्तरको विकास देखिएको छैन । प्रदेश १ पछाडि पर्नुको कारणचाहिँ सायद हामीले राजनीतिमा मात्रै धेरै ध्यान दिएर हो । बीपी कोइरालाको पुस्ता हुँदा हामी सानै थियौं, त्यसपछि गिरिजाप्रसाद कोइरालाको पुस्ता देख्यौं । मनमोहन अधिकारी, बीपी, शैलजा आचार्यदेखि हामी अहिलेको पुस्ता राजनीतिमा छौं । विकासलाई राजनीतिको चस्माले हेर्नुहुँदैन भन्ने मलाई आभास भएको छ । जुनसुकै दलको प्रतिनिधि भए पनि हामीले सबैभन्दा पहिले जनतालाई समृद्ध बनाउनुपर्छ । त्यसको आधार भनेका शिक्षा, स्वास्थ्य, रोजगारी, उद्योगधन्दालाई जोड दिनुपर्छ । स्थानीय उत्पादन र नव उद्यमलाई प्रवर्द्धन गर्नुपर्छ । तर यसका लागि हामीसँग सामूहिक सोच छैन । म संघीय सांसद बनेपछि मैले प्रदेश १ को समृद्धि र विकासका लागि हाम्रो अभियान शीर्षकको अवधारणापत्र बनाएर १४ वटै जिल्लामा बहस कार्यक्रम सञ्चालन गरेकी थिएँ । नेपाल भन्नासाथ विश्वलाई चिनाउने यो प्रदेश किन पछाडि पर्यो, यहाँका जनशक्तिले किन काम पाएनन्, यहाँका सम्भावना के के छन् भन्नेबारे स्थानीय विज्ञको धारणासमेत अवधारणापत्रमा समावेश गरेकी थिएँ ।अवधारणापत्र तत्कालीन मुख्यमन्त्री शेरधन राईलाई बुझाएकी थिएँ ।हामी प्रतिपक्षमा हुँदा त्यो अवधारणा मैले तत्कालीन सरकारलाई पनि बुझाएकी थिएँ । सत्तापक्ष भइसकेपछि मैले अर्को पहल के गरेकी थिएँ भने, प्रदेश १ किन एक नम्बर बनेन र अब सरकारले केके काम गर्नुपर्छ भनेर संसद्मा बुँदागत रूपमा बोलेकी पनि थिएँ । संघीयता कार्यान्वयनपछिको पहिलो स्थानीय सरकार बाटोघाटो, पुललगायत संरचना बनाउन सीमित रह्यो । अहिलेको सरकारपनि संरचना निर्माणमै लागिपरेको छ । यो आधारभूत आवश्यकता पनि हो । म २० वर्षकी छँदा दाङबाट बिहे गरेर मोरङ आएकी थिएँ । त्यो बेला र अहिलेमा स्वभावतः धेरै सुधार भएका छन् । पढ्नुपर्छ, आत्मनिर्भर बन्नुपर्छ, काम गर्नुपर्छ भन्ने भावना बढेको छ । महिलालाई हेर्ने दृष्टिकोण फराकिलो भएको छ । यसले पक्कै सुधार र अवसर ल्याउने अपेक्षा छ । (कान्तिपुरकी सजना बरालले संग्रौलासँग गरेको संवादमा आधारित)"
लाहुरेको सहर,"ब्रिटिस गोर्खा रेजिमेन्टमा ३८ वर्ष राइफल बोकेर विभिन्न युद्धमा परेर पनि बाँचेका झप्तमान पारघरी खजुम लिम्बू धरानका एक्ला गोर्खा मेजर हुन् । ८७ वर्ष पुगेका उनी ०१० सालमा भर्ती भएका थिए । त्यस बेला धरानमा ब्रिटिस घोपा क्याम्प स्थापना भइसकेको थिएन ।ब्रिटिसले भारतको दार्जिलिङबाट गोर्खा भर्ती गराउँदै आएको थियो । जवान उमेरमा भर्ती भएर उच्च पदमा अवकाश पाएपछि लिम्बूले बसोबासका लागि धरान रोजे । धरानमा पछि ब्रिटिस घोपा क्याम्प स्थापना भएपछि त्यहाँ पनि तीन वर्ष गोर्खा मेजरकै रूपमा काम गरें, उनी भन्छन्, म पल्टन जाँदा गोरा अफिसरहरूलाई पनि तह लगाएर काममा लगाउन सक्ने एक मात्र वरिष्ठ गोर्खा मेजर थिए, रुकमान मेन्याङ्बो लिम्बू । उनको पालामा धेरै भर्ती भए । ०१६ सालमा धरानमा ब्रिटिस घोपा क्याम्प स्थापना भएपछि भर्ती हुनका लागि पूर्वका लिम्बू र राई समुदायको लस्कर लाग्न थाल्यो । रुकमानका पालामा एकै पटक २ हजारदेखि २ हजार ५ सयसम्म भर्ती गरिन्थ्यो । तिनै लाहुरेले १५ देखि २० वर्षमा अवकाश पाएर घर फर्किंदा धरानलाई बसोबासको थलो बनाए, झप्तमानले जस्तै । हामी भर्ती भएर तीनतीन वर्षमा छुट्टी आउँदा यो धरान नगरपालिका त भनिन्थ्यो तर नगर जस्तो थिएन, मेजर झप्तमान भन्छन्, भानुचोक, छाताचोक त पछि बनेका हुन् । जब धरान र दार्जिलिङबाट अवकाश पाएर घर फर्किनेमध्ये १० प्रतिशत जतिले धरानमा जग्गा किनेर पक्की घर बनाए अनि सहरीकरणको रूपरेखा तयार भएको हो । धरानलाई लाहुरेहरूले ट्रान्जिट बनाए । पहाड र मधेसको संगमस्थलमा रहेको धरानलाई गुलजार र व्यापारिक केन्द्र बनाउन पनि उनीहरूको योगदान छ । ४० को दशकदेखि ब्रिटिस लाहुरेहरूले धरानलाई आवास क्षेत्र बनाएर बस्न थालेपछि व्यापक परिवर्तन आएको हो, विजयपुरवासी डा राजेन्द्र शर्मा सम्झिन्छन् । ०५४ सालको स्थानीय चुनावपछि मेयर बनेका मनोजकुमार मेन्याङ्बोले जनसहभागितामा आधारित विकासको मोडल बनाएर सोही नीतिअनुसार सार्वजनिक सडक, ढल, सामुदायिक भवन, वडा कार्यालय, प्रहरी चौकी र खेल मैदान निर्माण गराए । फराकिलो सडक निर्माणका लागि उनले आफ्नो स्वामित्वको जग्गा काटेर जमिन दिए । सडक कालोपत्र गर्न आफ्नो भागमा परेको ५० हजारदेखि ५० लाख रुपैयाँसम्म दिए । त्यति मात्र नगरेर लाहुरेहरूले अरूलाई ठेक्का नदिई आफैं श्रमदान पनि गरे । तर बेलायत सरकारले सन् २००४ देखि पूर्वगोर्खा र उनीहरूका सन्तानलाई आवासीय अधिकार दिएपछि धरानका हरेक गतिविधिमा उनीहरूको उपस्थितिमा कमी देखिएको छ । दुई दशकअघिसम्म धरानमा ७ देखि १० हजार घरसंख्यामा ब्रिटिस लाहुरे रहेको अनुमान थियो । तर अहिले ७५ प्रतिशतभन्दा बढी ब्रिटिस लाहुरे बेलायत पलायन भएपछि उनीहरूले बनाएका पक्की घर मात्र छन् । ती घरमा उनीहरूका आफन्त बस्छन् । धरानमा जनसहभागितामा आधारित विकासको मोडल सफल बनाउनुमा ब्रिटिस गोर्खाहरूको योगदान अतुलनीय छ, पूर्वनगर प्रमुख मनोजकुमारले भने, उनीहरूले धरानलाई आवास नबनाएका भए यति धेरै विकास हुँदैनथ्यो । उनीहरूसँग क्रयशक्ति बढी भएको र मोलमोलाइ नगर्ने बानीले यहाँ अरूको व्यापार व्यवसाय पनि फस्टाउँदै गयो । जनसहभागितामा धरानको विकास निर्माण भइरहेका बेला नेपाल सरकारले शतप्रतिशत आर्थिक सहयोग गरेको भए आधुनिक बसपार्क, हवाई मैदान, सर्दु र सेउती करिडोर, खहरे तटबन्ध, विभिन्न मनोरञ्जन पार्क, अत्याधुनिक सपिङ कम्प्लेक्स, तरकारी बजार, कृषि बजार पहिल्यै बनिसक्थे । नगरपालिकाको वार्षिक अढाई करोडको बजेटले नधान्दा लाहुरेहरूले नै धरानलाई धानेका थिए, मनोजकुमारले भने । अरूले व्यापार व्यवसाय गरेको देखेर लाहुरेहरूले सामूहिक साझेदारी र कम्पनीका रूपमा नेपालमै पहिलो पटक धरानदेखि काठमाडौंसम्मको लामो रुटको यातायात सञ्चालन सुरु गरे । लेफ्टिनेन्ट अकलबहादुर मेन्याङ्बोको पहलमा दोस्रो पुस्तालाई स्वदेशमै केही गराऔं भनेर यो पहल थालिएको थियो । अवकाश पाएर धरान बस्न थालेपछि ०२७ सालमा पूर्वाञ्चल मोटर यातायात प्रालिको निर्देशक भएर अकलबहादुरले अरू लाहुरेहरूलाई पनि यातायात व्यवसायमा तानेका थिए । धरानमा लाहुरेहरूकै लगानीमा लाहुर रम फ्याक्ट्री र दन्तकाली छाला जुत्ता उद्योग स्थापना भएका थिए । तर व्यवस्थापकीय कमजोरीले उनीहरूको करोडौं लगानीबाट सञ्चालित यातायात व्यवसाय र अन्य उद्योगले निरन्तरता पाउन सकेनन् । पहिले सुरु गरेका उद्योग व्यवसायको व्यवस्थापकीय कमीकमजोरीलाई ध्यानमा राखेर ६० को दशकमा धरानमा फेरि लाहुरेहरूले गोर्खा बचत तथा ऋण सहकारी, गोर्खा सपिङ कम्प्लेक्स, गोर्खा कम्युनिटी हल, १२ बिघा क्षेत्रफल भएको गोर्खा स्मृति पार्कलगायतमा करोडौं लगानी गरेका छन् । उनीहरूले वन डे पे स्किम मार्फत स्थापित डिपो स्कुल, भूपू सैनिक भवन, पेन्सन पेइङको दुई बिघाभन्दा बढी जग्गालाई अहिलेको मूल्यमा रूपान्तरण गर्ने हो भने अर्बौं रुपैयाँ हुन्छ । उनीहरूले भावी पुस्ताका लागि यतिका लगानी गरे पनि सम्हालिदिने नयाँ पुस्ता विदेश जान नरोकिएपछि लाहुरेका पुराना पुस्ता चिन्तित छन् । ब्रिटिस गोर्खा लाहुरेहरूकै कारण ५० को दशकदेखि धरानको सामाजिक, आर्थिक, सांस्कृतिक गतिविधि चलायमान भएको हो । बेलायतले गोर्खाहरूलाई आवासीय अधिकार दिएपछि उनीहरूको रोजाइ बेलायत नै हुन थालेकाले त्यसको असर भने धरानमा परेको छ, सहप्राध्यापक डा शर्माले भने, लाहुरेहरूले धरानलाई आधुनिक बनाए । उनीहरूले नै यसलाई पूर्वकै सुन्दर सहरका रूपमा सजाए । पर्यटकीय बनाए । अब स्थानीय सरकारले लाहुरेहरूले कायम गरेको धरानको सुन्दरतालाई निरन्तरता दिन जरुरी छ । धरानलाई आर्थिक रूपमा चलायमान बनाउने धेरैजसो लाहुरे बेलायत पलायन भएपछि विकल्पमा कोरिया, मलेसिया र खाडी मुलुकतिर वैदेशिक रोजगारीमा जाने युवा र बीपी कोइराला स्वास्थ्य विज्ञान प्रतिष्ठानमा आउनेहरूले धाने पनि चित्तबुझ्दो नभएको आर्थिक विश्लेषक कृष्ण अग्रवालको बुझाइ छ ।तुलनात्मक अध्ययन गर्दा १० वर्षअघि नेपालको कुल गार्हस्थ्य उत्पादन (जीडीपी) ३२ सय अर्बको थियो । त्यसबेला धरान र यसको पेरिफेरिको योगदान वार्षिक ७५ अर्बको थियो, उनले भने, अहिले नेपालको जीडीपी ४८ सय अर्ब रुपैयाँको भएको छ । तर धरानको भने मुस्किलले सय अर्ब मात्र पुगेको छ । हुनुपर्ने १ सय २० अर्ब आसपास हो । यो सबै हुनुका कारण क्रयशक्ति भएका ब्रिटिस गोर्खा लाहुरे र उनीहरूका सन्तान बेलायत जानु नै यसको कारण रहेको अग्रवाल बताउँछन् । यद्यपि पछिल्लो समय व्यापारको ट्रेन्डमा केही परिवर्तन आएको, धरान आसपास ग्रामीण क्षेत्रमा कृषि उत्पादन बढेको र प्रतिष्ठानमा बिरामी र कुरुवासहित दैनिक पाँचसात हजार सेवाग्राही उपचारका लागि बाहिरबाट आउने गरेकाले केही राहत भएको छ ।"
विद्युत् उत्पादनमा अब्बल,"प्रदेश १ औद्योगिकीकरण, कृषि उत्पादन, पर्यटन मात्र नभई जलविद्युत्को क्षेत्रमा पनि अरू प्रदेशको तुलनामा अगाडि छ । पूर्वी पहाड र हिमालका हरेक जिल्लामा दर्जनौं विद्युत् आयोजना छन् । केही बनिसकेका त केही बन्ने क्रममा छन् । प्रदेश १ बिजुली उत्पादनमा मात्र अब्बल छैन, विद्युत् व्यापारका लागि पनि ठूलो सम्भावना बोकेको क्षेत्र हो । नेपालले दक्षिण एसियामा बिजुली व्यापारका लागि कदम बढाइरहँदा प्रदेश १ लाई क्षेत्रीय बजारको द्वारका रूपमा लिन सकिन्छ । नेपाल ऊर्जा क्षेत्रमा बिस्तारै दक्षिण एसियामा प्रतिस्पर्धी बन्दै गएको छ । हाम्रा लागि भारत र बंगलादेश सम्भावित बजार हुन् । नेपाल विद्युत् प्राधिकरणले गत वर्षबाटै भारतमा बिजुली बेच्न सुरु गरिसकेको छ । अहिले वर्षायाममा आन्तरिक खपत भएर बचेको ३६४ मेगावाटसम्म बिजुली भारत गइरहेको छ । हिउँदमा भने अझै पनि आयात गर्नुपर्ने अवस्था छ । तर दुईतीन वर्षभित्रै नेपालले हिउँदमा पनि बिजुली बेच्न सक्ने सम्भावना रहेको नेपाल विद्युत् प्राधिकरणले दाबी गर्दै आएको छ । भारतपछि नेपालले बंगलादेशमा पनि बिजुली बेच्न पहल गरिरहेको छ । गत भदौ दोस्रो साता काठमाडौंमा बसेको नेपाल र बंगलादेशका ऊर्जा सचिवस्तरीय जोइन्ट स्टेयरिङ कमिटी (जेएससी) बैठकबाट दुई देशबीच तत्काल ५० मेगावाट बिजुली किनबेच गर्न सकिने सहमति भएको थियो । त्यस्तै, यही सेप्टेम्बर ५ देखि ८ सम्म भारतको भ्रमणमा रहेकी बंगलादेशकी प्रधानमन्त्री शेख हसिनाले भारतीय समकक्षी नरेन्द्र मोदीसँगको भेटका क्रममा नेपाल र भुटानमा उत्पादित बिजुली भारतीय भूमिबाट लैजान अनुमतिका लागि आग्रह गरेकी थिइन् । अर्थात् बंगलादेशले पनि नेपालको बिजुली किन्न चाहेको छ । नेपालले पनि वर्षायाममा बढी भएको बिजुली बंगलादेशलाई बेचेर विद्युत् व्यापारको बाटो खोल्न चाहेको छ । तर नेपाल र बंगलादेशको बीचमा भारतीय भूमि भएको र बिजुली व्यापारका लागि भारतको पनि सहमति लिनुपर्ने भएकाले यो विषय अल्झिरहेको छ । नेपालले बंगलादेशसँग बिजुली व्यापारका लागि दुई तरिकाले प्रसारण संरचना प्रयोग गर्न सक्छ । पहिलो भारतीय प्रसारणलाइन प्रयोग गरेर बिजुली बेच्ने र दोस्रो भारतीय भूमि प्रयोग गरेर नेपाल र बंगलादेशबीच डेडिकेटेड प्रसारणलाइन बनाउने । यस्तो डेडिकेटेड प्रसारणलाइन बनाउन नेपालको झापाबाट बंगलादेशको फूलबारी क्षेत्र सबैभन्दा नजिक पर्न जान्छ । बंगलादेशभुटानभारतनेपाल (बीबीआईएन) फ्रेमवर्कमा सडक सञ्जाल र विद्युत् प्रसारणलाइन बनाउनेबारे बिमस्टेक सदस्य राष्ट्रहरूबीच सहमति भइसकेको छ । यस्तो कनेक्टिभिटीका लागि प्रदेश १ सबैभन्दा उपयुक्त स्थान हो । निर्माणाधीन आयोजना लक्षित समयभित्रै सकिने हो भने नेपाल केही वर्षभित्रै बिजुलीको खुद निर्यातक बन्न सक्छ । अर्थात् वर्षायाममा मात्र नभई नेपालले हिउँदमा पनि बिजुली बेच्न सक्छ । बिजुली उत्पादन र अन्तरदेशीय व्यापारका लागि प्रदेशगत योगदानलाई हेर्ने हो भने प्रदेश १ अग्रस्थानमै आउँछ । जलविद्युत् क्षेत्रमा अरू प्रदेशहरूको तुलनामा यो अगाडि रहेको स्वतन्त्र ऊर्जा उत्पादकहरूको संस्था नेपाल (इप्पान) का उपाध्यक्ष मोहन डाँगी बताउँछन् । अहिले हजारदेखि १२ सय मेगावाट क्षमता बराबरका आयोजना निर्माणको चरणमा छन्, उनले भने, बिजुली व्यापारका दृष्टिले हेर्दा इनरुवादेखि भारतको पुनेसम्ममा ४ सय केभी प्रसारणलाइन बन्दै छ । अरुण३ का लागि सतलज जलविद्युत् निगमले बनाएको प्रसारणलाइनबाट पनि बिजुली भारत जान सक्छ । प्रदेश १ का लागि विद्युत् क्षेत्रमा उत्पादनतर्फ ७६२ मेगावाट उत्पादन क्षमताको तमोर जलाशययुक्त जलविद्युत् आयोजना र प्रसारणतर्फ २२० केभी क्षमताको कोसी करिडोर आयोजना गेम चेन्जरका रूपमा रहेको डाँगीको भनाइ छ । निकै सस्तो लागत पर्ने ठानिएको तमोर आयोजना पनि सक्दो छिटो बनाइनुपर्ने पनि उनले बताए । नेपालको जलविद्युत् उत्पादन क्षमता र त्यसले अर्थतन्त्रमा गर्न सक्ने योगदानबारे बहस हुने गरेका छन् । सरकारले पनि जलविद्युत्लाई विकासको वाहकका रूपमा रहेको बताउँदै आएको छ । मधेसबाहेक सबै प्रदेशमा जलविद्युत् आयोजना निर्माणको सम्भावना छ । प्रदेश १ को प्रथम पञ्चवर्षीय आवधिक योजना ०७६७७०८०८१ अनुसार नेपालको कुल जलाधार क्षेत्रको २८ प्रतिशतभन्दा बढी प्रदेश १ मा छ । नेपालबाट बग्ने वार्षिक औसत २२४ अर्ब घनमिटर पानीमध्ये २२ प्रतिशतभन्दा बढी अर्थात् ४९१३ प्रतिशत पानी यही प्रदेश भएर जान्छ । यो प्रदेशबाट करिब ३४ हजार मेगावाट बिजुली उत्पादन सम्भव रहेको पनि प्रदेश १ को पञ्चवर्षीय योजनामा उल्लेख छ । त्यसैले यो प्रदेशको जलस्रोत आर्थिक विकासको प्रचुर सम्भावना भएको क्षेत्र हो । नेपाल विद्युत् प्राधिकरणको तथ्यांकअनुसार प्राधिकरणको व्यापारमा प्रदेश १ को मात्र १६१९ प्रतिशत योगदान छ । ९ लाख ७ हजार विद्युत् उपभोक्ता रहेको यस प्रदेशमा ०७८७९ मा मात्र १३ अर्ब १० करोड रुपैयाँ बराबरको बिजुली खपत भएको देखिन्छ । आर्थिक सर्वेक्षण ०७९ अनुसार प्रदेश १ को विद्युत् उत्पादन ३२७ मेगावाट बराबर छ । ९६९५ प्रतिशत जनसंख्यामा ऊर्जा पहुँच पुगेको छ । कोसी नदी बेसिनअन्तर्गतका धेरैजसो नदी प्रदेश १ मा पर्छन् । अरुण, बरुण, दूधकोसी, तमोर, सप्तकोसी, सुनकोसी, लिखुलगायत नदीमा केही आयोजना बनिरहेका र केही सर्वेक्षणका क्रममा छन् । अरुणमा भारतीय कम्पनी सतलजले मात्रं तीन वटा आयोजना बनाइरहेको छ । ९ सय मेगावाट उत्पादन क्षमताको अरुण३ आयोजना आगामी दुई वर्षभित्र निर्माण सक्ने लक्ष्य छ । ६७९ मेगावाट उत्पादन क्षमताको तल्लो अरुण र ४९० मेगावाट उत्पादन क्षमताको अरुण४ पनि सतलजले नै बनाउने गरी सरकारसँग सम्झौता भइसकेको छ । रूपान्तरणकारी आयोजनाका रूपमा रहेको १०६१ मेगावाट क्षमताको माथिल्लो अरुण जलविद्युत् आयोजना सरकारी कम्पनी हाइड्रोइलेक्ट्रिसिटी इन्भेस्टमेन्ट एन्ड डेभलपमेन्ट कम्पनीले ५२ अर्ब रुपैयाँ लगानी गर्ने गरी सम्झौता भइसकेको छ । दूधकोसीमा पनि प्राधिकरणले लगानी गर्ने बताउँदै आएको छ । यी जलाशययुक्त आयोजना हुन् । हरेक नेपाली नागरिकलाई जलविद्युत्मा लगानी गर्न लगाउने भन्दै सरकारले थालेको जनताको जलविद्युत् कार्यक्रम मा मात्रै ६ वटा विद्युत् आयोजना राखिएका छन् । ४८२ मेगावाटको किमाथांका अरुण, माथिल्लो अरुण, ३० मेगावाटको इसुवा, ३७२ मेगावाटको अरुण४, ७२ मेगावाटको घुन्सा र ७० मेगावाटको सिम्बुआ खोला आयोजना जनताको जलविद्युत् कार्यक्रममा राखिएका छन् ।प्रदेश १ बाट भारतमा मात्र नभई बंगलादेशमा पनि बिजुली बेच्न सहज हुन्छ । अरुण३ लगायतका आयोजना बनाइरहेको भारतीय कम्पनी सतलजले संखुवासभादेखि महोत्तरीसम्म २१७ किमि ४ सय केभी प्रसारणलाइन बनाइरहेको छ । २२० केभी क्षमताको कोसी करिडोर प्रसारणलाइन बनिसकेको छ । ३३ केभी सबस्टेसन तथा प्रसारणलाइनका रूपमा राजारानी, भोख्राहा, जलजले, लेलाङ, हरिनगर, भेडेटारराजारानीलगायत आयोजना बनिरहेका छन् । प्रदेश १ मा ३३११ केभी क्षमताका ३३ वटा सबस्टेसन छन् । प्रसारणलाइनतर्फ ३३ केभी क्षमताको लाइन १ हजार ८१ किमि र ११ केभीको लाइन ९ हजार २ सय ७९ किमि छ । ०४०२३ केभी क्षमताका २५ हजार ५० किमि लाइन छ, जुन अरू प्रदेशको तुलनामा बढी हो ।कति आयोजना बने, कति बन्दै छन् ? प्रदेश १ मा तीन सय मेगावाटभन्दा बढी क्षमताका जलविद्युत् आयोजना निर्माण सकिएर सञ्चालनमा आइसकेका छन् । विद्युत् प्राधिकरणबाट निर्मित ६२ मेगावाटको पुवाखोला आयोजना इलाममा सञ्चालनमा छ । प्रदेश १ मा निर्माण सकिएको यो एक मात्र आयोजना हो । निजी क्षेत्रबाट इलाममा तीन मेगावाटको अपर पुवा१, २२ मेगावाटको माईखोला, ७ मेगावाटको माई कास्केड, ९९८ मेगावाटको अपर माईखोला, ७६ मेगावाटको जोगमाई, ५१ मेगावाटको अपर माईसी, ४ मेगावाटको पुवाखोला१, ८ मेगावाटको माई साना कास्केड, ७८ मेगावाटको सुपर माई, ९६ मेगावाटको सुपर माईए, ३८ मेगावाटको सुपरमाई कास्केड, ९५१ मेगावाटको माइबेनी, ६२ मेगावाटको तल्लो जोगमाई, ४५ मेगावाटको माईखोला आयोजना सञ्चालनमा छन् । निजी क्षेत्रबाट पाँचथरमा ९९६ किलोवाटको फेमेखोला, १४१ मेगावाटको हेवा खोलाए, २२१ मेगावाटको तल्लो हेवा खोला, ९९४ मेगावाटको काबेली बी१ कास्केड आयोजना सञ्चालनमा छन् । संखुवासभामा ९९० किलोवाटको तल्लो पिलुवा, ४४५ मेगावाटको हेवाखोला, ४ मेगावाटको सभाखोला र ८५ मेगावाटको अपर हेवाखोला निर्माण सकिइसकेका छन् । ओखलढुंगामा ७ मेगावाटको मोलुङ खोला र धनकुटामा ४० किलोवाटको लेगुवा खोला सञ्चालनमा छन् । ताप्लेजुङमा ९० किलोवाटको सोबुवा खोला२, ९९ मेगावाटको इवाखोला, २५ मेगावाटको काबेली बी१ निर्माण सकिइसकेका छन् । भोजपुरमा ५ मेगावाटको पिखुवा खोला र ८ मेगावाटको तक्सार पिखुवा आयोजना बनिसकेका छन् । त्यसैगरी सोलुखुम्बुमा २३३ मेगावाट क्षमताको सोलु खोला, २४२ मेगावाटको लिखु खोलाए, खोटाङमा ३ मेगावाटको अपर रावा खोला, ६६ मेगावाटको सापसुप खोला र तेह्रथुममा ७५ मेगावाटको माथिल्लो खोरुंगा खोला जलविद्युत् आयोजना सञ्चालनमा छन् । प्रदेश १ मा निजी प्रवर्द्धकबाट निर्माणका विभिन्न चरणमा रहेका आयोजनाको संख्या तीन दर्जनभन्दा बढी छ । सोलुखुम्बुमा १८ मेगावाटको अपर सोलु, ५२ मेगावाटको जुनबेसी खोला, ८२ मेगावाटको लोअर सोलु, ८६ मेगावाटको सोलुखुम्बु, ३३४ मेगावाटको लिखु२, ५१४ मेगावाटको लिखु१, २२९ मेगावाटको मिडिल ह्याङ्गु खोलाबी, २२ मेगावाटको मिडिल होङ्गु खोला ए, २३५५ मेगावाटको लुजा खोला, ६ मेगावाटको बुकु खोलालगायत आयोजना निर्माणको विभिन्न चरणमा छन् । संखुवासभामा १४९ मेगावाटको मायाखोला, ९५ मेगावाटको डाउन पिलुवा, ९९ मेगावाटको सभाखोला ए, ४७२ मेगावाटको अपर पिलुवा खोला२, १५१ मेगावाटको सभा खोलाबी, ९७२ मेगावाटको इसुवा खोला, ४५ मेगावाटको कसुवा खोला, संखुवासभामा ४९ मेगावाटको माथिल्लो पिलुवा खोला३, ३७७ मेगावाटको लोअर इसुवा कास्केड, ४१४ मेगावाटको सभाखोला सी आयोजना बनिरहेका छन् । ताप्लेजुङमा ४९ मेगावाटको मध्य मेवा, ७३ मेगावाटको मध्य तमोर, ५८ मेगावाटको अपर फेवा, १२ मेगावाटको सुपर काबेली, १३५ मेगावाटको सुपर काबेली ए, ३७५२ मेगावाटको तमोर खोला५, २१ मेगावाटको पालुन खोला निर्माणाधीन छन् । इलाममा १० मेगावाटको सिद्धिखोला, ४९६ मेगावाटको पुवा२ र ६ मेगावाटको जोगमाई कास्केड निर्माणाधीन छन् । तेह्रथुममा ४८ मेगावाटको खोरुंगाखोला, मोरङमा ९९० किलोबाटको अपर खादम, खोटाङमा ६५ मेगावाटको रावाखोला, धनकुटामा ९९६ मेगावाटको तेलियाखोला, पाँचथरमा ३७६ मेगावाटको काबेलीए र ओखलढुंगामा ५ मेगावाटको बुकु कापटी खोला निर्माणाधीन छन् । भोजपुरमा ४७ मेगावाटको अपर चिर्खवा, ४ मेगावाटको लोअर चिर्खवा, १३ मेगावाटको लोअर इर्खुवाखोला जलविद्युत् आयोजना बनिरहेका छन् । निजी क्षेत्र र संघीय सरकारबाट मात्र नभई प्रदेश सरकारबाट पनि विद्युत् आयोजनामा लगानी भइरहेको छ । विद्युत् माग तथा आपूर्तिलाई सन्तुलन कायम गर्न प्रदेशभित्र स्वदेशी तथा विदेशी लगानी आकर्षित गर्दै २० मेगावाटसम्मका जलविद्युत् आयोजना तथा सौर्य प्लान्ट, सोलार रुफटपबाट समेत विद्युत् उत्पादनका लागि प्रबन्ध मिलाइनेछ, चालु आर्थिक वर्ष ०७९८० का लागि प्रदेश १ सरकारले ल्याएको बजेटमा भनिएको छ । अघिल्लो आर्थिक वर्षको बजेटमा प्रदेशको पानी, प्रदेशकै जनताको लगानी कार्यक्रमसमेत राखिएको थियो । प्रदेशस्तरको विद्युत्, सिँचाइ र खानेपानी सेवा प्रदेश सरकारको पनि अधिकार क्षेत्रभित्र रहन्छ ।कन्काई, चन्दा, मोहनालगायत सिँचाइ आयोजनामा प्रदेश सरकारबाट पनि लगानी भएको छ । प्रदेश १ को प्रथम पञ्चवर्षीय योजनाअनुसार उक्त प्रदेशमा ७ लाख ८३ हजार ५९५ हेक्टर क्षेत्रफल जमिन कृषियोग्य रहेकामा त्यसको आधा बराबर पनि सिँचाइ सुविधा पुग्न सकेको छैन । मोरङ तथा झापामा सिँचाइ सुविधा विस्तार गर्न कन्काई जलाशययुक्त बहुउद्देश्यीय आयोजना र तमोरमोरङ स्टोरेज तथा डाइभर्सन बहुउद्देश्यीय आयोजना ठूलो सम्भावना बोकेका आयोजना हुन् ।विद्युत्सँग सम्बन्धित संस्थागत संरचना तयार भइसकेका छैनन् । पहिचान भएका ठूला आयोजनामा लगानी आएको छैन । विद्युत् खरिद सम्झौता (पीपीए) नहुनु, आयोजना निर्माणस्थलसम्म पहुँचमार्ग बन्न नसक्नु, प्रसारण संरचना कमजोर हुनुजस्ता अनेकौं कारणले आयोजना विकासमा समस्या छ । विद्युत् उत्पादन र प्रसारण आयोजनामा स्थानीयको अवरोध हुने गरेको छ । विद्युत् अनुमतिपत्र लिएर आयोजना ओगट्ने प्रवृत्ति पनि उस्तै छ । पाँच वर्षभित्र १५ हजार मेगावाट बिजुली उत्पादन हुने, कम्तीमा १० वटा जलविद्युत् आयोजना निर्माण सुरु भइसकेको हुने र सबै घरधुरीमा विद्युत् सेवा पुर्याउने लक्ष्य प्रदेशको प्रथम पञ्चवर्षीय आवधिक योजनामा राखिएको भए पनि यी लक्ष्य पूरा हुने सम्भावना देखिन्न ।"
भोटखोलाको यात्रा,"भोटखोला गाउँपालिका१ का नुर्बु भोटे केही वर्षअघिसम्म तिब्बतको चाँगा बजारको भर पर्थे । दैनिक उपभोग्य सामग्रीदेखि लत्ताकपडा उतैबाट ल्याउनुपर्थ्यो । सदरमुकाम आउन पनि वर्षमा एक पटकजसो मौका जुर्थ्यो । किमाथांकाबाट सदरमुकाम खाँदबारी आउन कम्तीमा ७ दिन हिँड्नुपर्ने भएपछि भोटखोलावासीको आउजाउ धेरै कम थियो, उनले भने, केही वर्षयता खाँदबारीबाट ८२ किलोमिटरसम्म कच्ची सडकमा साना सवारी गुड्न थालेपछि धेरै सहज छ ।भोटखोलावासीलाई यातायातको सुविधाले केही राहत दिएको छ । यहाँको हटिया गोलाबाट सदरमुकामसम्म हिउँदका बेला सवारीसाधन गुड्छन् । स्थानीय ८ घण्टामा गोलाबाट सदरमुकाम आइपुग्छन् । गोलाबाट भने हटिया, चेपुवा र किमाथांका हिँड्नैपर्छ । नुर्बुका अनुसार यातायातका साधन नचल्दा चाँगा बजारको भरमा किमाथांका, चेपुवा र हटियाका बासिन्दाले जीवन गुजारा गर्न परिरहेको थियो । सदरमुकामबाट १० दिन भारी बोकाएर नुन, तेल र चामल लगेको अझै उनको सम्झनामा छ ।तीन वर्षअघि मात्रै हटिया गोलासम्म सडक सञ्जाल जोडिएको हो । खाँदबारीकिमाथांका सडकको लम्बाइ १ सय ६२ किमि हो । उनका अनुसार सडकले किमाथांकाखाँदबारी जोडिन १३ किमि मात्रै बाँकी छ । यो खण्डमा नेपाली सेनाले ट्र्याक खोल्ने काम गरिरहेको छ । भीर र चट्टान भएका कारण सडकको डोब खनिसके पनि यातायात चल्ने अवस्था छैन । ८२ किमि मात्रै सडकमा गाडी गुड्दा पनि स्थानीयलाई धेरै सजिलो भएको छ, उनले भने, हाम्रो भोटखोला पनि समृद्धिको बाटोमा लम्कँदै छ ।उत्तरी नाका तीन वर्षदेखि बन्द भएपछि यतिबेला भोटखोलावासी खाद्यान लगायतका सामग्री सदरमुकामबाटै लैजान्छन् । हटियाका थुदोक भोटेको पनि हिजोआज दिनचर्या फेरिएको छ । पहिले हटियाबाट सदरमुकाम खाँदबारी आउनुपर्दा उनलाई तीन दिन मज्जाले हिँड्नुपर्थ्यो । कच्ची सडकको ट्र्याक खुलेपछि थुदोक मोटरसाइकलबाटै आउजाउ गर्छन् । हेदांनाका देउमान राई पनि कच्ची सडक घरसम्म पुगेपछि सदरमुकाम खाँदबारीसम्म आवागमन गर्न सहज भएको बताउँछन् । उत्तरी गाउँमा कच्ची सडक जोडिएपछि गाडी चल्न थालेका छन् । यो सडक खण्ड विराटनगरको रानीबाट सीमावर्ती किमाथांकासम्म जोड्ने कोसी राजमार्ग हो । ट्र्याक्टर, साना जिप र मोटरसाइकलले भोटखोलावासीको दिनचर्या बदलिएको छ । कच्ची सडक भए पनि हिउँदका बेला साना सवारी र ट्र्याक्टर गुड्छन् । दैनिक उपभोग्य सामग्रीसमेत गाडीबाटै ढुवानी हुन्छ । केहीअघिसम्म खच्चडको भरमा दैनिक उपभोग्य सामग्री ल्याउनुपरेको थियो, थुदोकले भने, ढुवानी भाडा एकदमै महँगो हुन्थ्यो, गाउँमा किनेर खाइसक्नु थिएन, गाडीबाट ढुवानी हुन थालेपछि सस्तो भएको छ ।गाउँपालिकाको आग्रहमा यातायात व्यवसायीले खाँदबारीबाट हटियाको गोलासम्म हिँउद र वर्षामा पनि साना जिपबाट सेवा दिएका छन् । खाँदबारी नुम हटिया सडकमा दैनिक ठूलासाना गरी दुई दर्जनभन्दा बढी सवारी गुड्ने पावाखोलाका शिक्षक जितबहादुर श्रेष्ठले बताए । गाउँपालिकाले अघिल्लो आर्थिक वर्षमा अधिकांश गाउँमा पुग्ने गरी सडक निर्माण गरेको छ ।सदरमुकाम खाँदबारीबाट करिब १ सय ३३ किलोमिटर र किमाथांकाबाट १२ किलोमिटर कच्ची सडक निर्माण भइसकेको उत्तर दक्षिण कोसी योजनाले जनाएको छ । बाँकी सडक निर्माण भए किमाथांका जोडिनेछ । त्रिदेशीय लिंकका रूपमा रहेको यो सडकलाई सरकारले समेत विशेष महत्त्वका साथ हेरिरहेको प्रतिनिधिसभाका सांसद राजेन्द्र गौतमले बताए । जसरी पनि किमाथांकासम्म सडक खोल्ने उनको भनाइ छ । यो भारत, नेपाल हँॅदै चीन जोड्ने सबैभन्दा छोटो सडक पनि हो । स्थानीय तहको पुनःसंरचनापछि यस क्षेत्रमा जनसंख्या बाक्लिँदो छ । शान्ति प्रक्रियापछि घर निर्माण क्रम वृद्धि भए पनि व्यवस्थित बसोबासको योजना भने छैन ।भोटखोलाबाट बग्दै आएको अरुणको पानीबाट विद्युत् उत्पादन गर्न नेपाल विद्युत् प्राधिकरणले काम अघि बढाएपछि त्यहाँका बासिन्दामा धेरै खुसी छाएको छ । भोटखोला गाउँपालिका अध्यक्ष वाङछेदर भोटे पुस्तौंदेखि कष्टकर जीवन बिताइरहेका स्थानीयमा जलविद्युत् आयोजना निर्माणले थप आशा जगाएको बताए । भोटखोला क्षेत्रमा भएको माथिल्लो अरुण १ हजार ६१, तल्लो अरुण करिब ५ सय र किमाथांका अरुणबाट ४ सय मेगावाटभन्दा बढीको विद्युत् उत्पादन हुन्छ । संखुवासभाको उत्तरी भेगका जनता र चीनको सीमावर्ती गाउँवासीबीच व्यापारिक सम्बन्ध पनि दिनानुदिन विकसित हुँदै आएको छ । पहिलेपहिले हिमाली क्षेत्रका बासिन्दा आवश्यकताका वस्तु विनिमयका लागि आउनेजाने गरेको खाँदबारीका जीवनाथ खनाल बताउँछन् । अहिलेसम्म किमाथांका नाकाबाट जनस्तरमा सीमित परिमाणमा नुन, तेल, लत्ताकपडा आयात हुन्छ, उनले भने, समयसँगै समाज र व्यक्तिका आवश्यकताअनुसार भोटखोला व्यापारिक केन्द्रका रूपमा विकसित हुँदै गएको छ ।"
प्रदेश संरचनाका तीतामीठा प्रसंग,"नामकरणको सकसअहिलेसम्म प्रदेश १ को नामकरण गर्न सकिएको छैन । कतिपयले मेरो टाउकामा दोष थुपार्न खोजे पनि मुख्यमन्त्रीले प्रदेशको नाम तोक्ने व्यवस्था संविधानमा छैन । प्रदेशसभा दुई तिहाइ बहुमतले हस्ताक्षर गरेर प्रदेशको नाम टुंग्याउने संवैधानिक व्यवस्था छ । कतिपयले नेकपा हुँदा दुई तिहाइ बहुमत थियो किन राखेनौ भनेर पनि प्रश्न गरेका छन् । संख्यामा मात्रै हाम्रो दुई तिहाइ जोडिएको थियो, यथार्थमा हाम्रो भावना, विचार दुई तिहाइ थिएन । त्यसैले पनि नामलाई अघि बढाउन सकिएन ।नेपाली कांग्रेस पनि तयार भएन । नामकरण गर्ने विषयमा पार्टीभित्र सल्लाह नभएको भन्दै पन्छिने काम भयो । दलभित्र छलफल गर्न समय चाहिन्छ भन्ने माग भयो । नामको विषय थाती राखौं भनेर कांग्रेसले भन्यो, अन्य दलले पनि त्यही भने । हामीले माइन्युट नै गर्यौं । अलि पछि नामको विषयमा राजधानीको विषयमा जस्तै मिलनबिन्दु खोज्ने नाम टुंग्याउनुपर्छ भन्ने सहमति भएर हामीले थाती राख्यौं । त्यसपछि छलफल हुँदै गयो । पछि कोभिडसँगै राजनीतिभित्र पनि नयाँ कोभिड आयो । त्यो उथलपुथलले नेकपालाई कहाँ पुर्यायो । म पनि बाहिरिनुपर्यो । पाँच वर्षका लागि निर्वाचित भएको मुख्यमन्त्री ३ वर्ष ६ महिना ७ दिनमा बाहिरिनुपर्यो । अर्को मुख्यमन्त्री आउनुभयो, २ महिना मात्रै शासन रह्यो । पछिल्लो अध्यादेशबाट बनेको सरकारका मुख्यमन्त्रीले २४ दिनमै नाम तोक्ने भनेर जोसिनुभयो । पछि बिस्तारै उहाँ पनि सोलाउँदै जानुभयो । नीति कार्यक्रममा ल्याउनुभयो तर त्यसमा नामका बारेमा कतै पनि प्रतिबद्धता छैन । त्यस विषयमा हामीले पनि सोध्यौं सरकारको प्रतिबद्धता र धारणा के हो भनेर । यो जिम्मेवारी कार्यपालिकाको होइन तर सरकारको प्रतिबद्धता चाहिँ के हो ? सरकारको चालामाला हेर्दा नामको विषयमा खासै गम्भीर छैन भन्ने कुरा बुझेर भोलिपल्ट हाम्रो संसदीय दलका तर्फबाट एउटा कार्यदल बनाएर सबै दलसँग छलफल गरौं र कम्तीमा नामचाहिँ तोकेर जाऔं भनेर लाग्यौं । सरोकारवालाले दबाबमूलक अभियान पनि चलाउनुभएको भयो । एउटा आधिकारिक सर्वदलीय बैठकमा मुख्यमन्त्रीले छलफल र संवादको ढोका बन्द गरिदिनुभयो । मैले भनेको जस्तो नाम आयो भने यस विषयलाई अघि बढाउँछु होइन भने कांग्रेस, एमाले सबै दल मिलेर आए पनि यो विषय प्रदेशसभामा लैजान दिन्न, प्रदेशसभाको बैठक अहिले नै अन्त्य गरिदिन्छु भन्नुभयो । त्यस्तै पर्यो भने प्रदेशसभा नै भंग गरिदिन्छु भन्नुभयो । मुख्यमन्त्रीको त्यही बोलीले सबै कुरा रोकियो । हाम्रो प्रदेशले नाम पाएन । तीतो अनुभवयसो नाम लेखाइहालौं, मुख्यमन्त्री भइहालौं भनेर भएको होइन । इमानदारितापूर्वक केही योगदान गर्न सकियोस् भनेर गएको हो । केही विकास निर्माणका खाका कोर्न सकूँ, केही प्रणाली बसाउन सकूँ ताकि प्रदेश र म आफैंले पनि एउटा गर्व गरौं भनेर योगदानका लागि गएको हो । त्यसमा पूर्ण रूपमा काम गर्ने वातावरण बनेन । पहिलो कारण निजामती ऐन समय बनेर केन्द्रबाट आएन । प्रदेशले आफ्नो कर्मचारी आफैंले भर्ना गर्न पाएनन् । केन्द्रको खटनपटनको कर्मचारी लिएर काम गर्नुपर्यो । त्यो धेरै असहज थियो । कर्मचारीको संख्या पनि निकै थोरै रहेको थियो । त्यसमा पनि प्रदेशमा बस्न मान्दैनथे । केन्द्रको खटनपटन चल्ने मानसिकता थियो । अर्को, प्रदेश सरकारसँग प्रहरी आफ्नो हातमा रहेन । प्रहरी ऐन समयमा बनेर समायोजनको काम हुन सकेन । यसकारण शान्ति सुव्यवस्था, सुशासन आफूले चाहे जस्तो गर्न सकेनौं । तेस्रो विषय, साझा अधिकारको सूचीमा रहेको कानुन कुनै पनि बन्न सकेनन् । जुन गति र रफ्तारमा मनोबलका साथ योगदान गर्नुपर्छ भनेर गएको थिएँ, ती तीन मुख्य कामको अभावमा समस्या देखियो । विश्वव्यापी महामारीलाई के दोष दिनु ! देशको राजनीतिक अवस्थाको कारण समस्या भयो । जुन प्रकारले देश अघि बढिरहेको थियो । परिस्थिति कसरी परिवर्तन भयो देश र जनताको पक्षमा वा मुद्दामा होइन कि नितान्त व्यक्तिगत इगो र प्रतिष्ठा, पदका आधारमा नेकपाभित्र केही नेताले समस्या सुरु गर्नुभयो । त्यसको कारण मुलुक र आन्दोलनलाई धरापतिर धकेल्ने एउटा अवस्था निर्माण भयो । अदालतको भूमिका सकारात्मक रहेन । केन्द्रमा परमादेश र प्रदेशमा अध्यादेशबाट सरकार बने । त्यसले जनतामा निराशा र संघीयता विरोधीलाई बल पुर्याउने काम भएको छ । देशमा अस्थिरता मलजल गर्नेहरूलाई प्रोत्साहित गर्ने काम भयो । त्यसपछि अहिले १२, १५ हुँदै १८ वटा मन्त्रालय बनाएर झन्डा हल्लाएर हिँड्ने अवस्था प्रदेशहरूमा देखियो । निष्कर्षसाढे ३ वर्ष सरकारमा बस्दा संघीयता संस्थागत गर्ने, त्यसको मर्म र भावना बुझेर काम गर्ने खालको विषय भयो । जनतामा फरक प्रकारको आशा र विश्वास जगाउने काम गर्यौं । देशको मौलिक विशेषतामा आधारित भएर हामीले हाम्रो प्रणाली अवलम्बन गरेका हौं । सबै विविधतालाई समेट्ने गरी मौलिक प्रकारको संघीयता ल्याएका हौं । संघीयताको विकल्प खोज्नुपर्छ, खारेज गर्नॅपर्छ भन्ने कुरा देशहितको विरुद्धमा हो । हामीले भर्खरै सातौं संविधान दिवस मनायौं । मंसिर ४ गते दोस्रो आम चुनाव हुँदै छ । प्रदेश र प्रतिनिधिसभाको यो चुनावमार्फत जनताले न्यायाधीश बनेर संविधान र संघीयताको अक्षरशः कार्यान्वयनका निमित्त मत जाहेर गर्नुपर्छ । समृद्धिको अभियानलाई तीव्र रूपमा अघि बढाउन स्थिरता, स्थायित्व, सुशासन र विकासका लागि नेपाली जनताले न्याय दिनुपर्छ । (कान्तिपुरका मणि दाहालले गरेको संवादमा आधारित)"
चुनावमा चर्किने सुकुम्बासी मुद्दा,"हजुरबाले सुरु गरेको भूमिको आन्दोलन नातिको पालासम्म यथावत् छ । पञ्चायतदेखि निरन्तर गुन्जिने यो मुद्दाले गणतन्त्रसम्म आउँदा पनि विश्राम लिन सकेन । असमान भूमिनीति दलहरूको सत्ता चढ्ने गतिलो भर्याङ बनिरहेको यो सुकुम्बासी शब्दले थुप्रै पार्टी र नेतालाई सत्ताको यात्रा सहज बनायो ।०१२ सालमा राप्ती नदीमा आएको ठूलो बाढीले सयौं घर बगायो । त्यो बखत घरबारविहीन परिवारहरूले कुनै सुरक्षित सरकारी पर्ती ऐलानी जग्गामा गएर जीवन गुजार्न थाले । तिनैको व्यवस्थापनका लागि भनेर ०१३ मा राप्ती उपत्यका विकास योजना आयोग बन्यो, जसको उद्देश्य विस्थापित परिवारलाई संरक्षण गर्नु र गुमेको जमिनको सट्टाभर्ना गर्नु थियो । त्यसले पनि खासै व्यवस्थापनको काम गर्न सकेन र सो आयोग २ वर्षमा ढल्यो ।०१६ सालमा तत्कालीन जननिर्वाचित बीपी कोइराला नेतृत्वको सरकारले वन क्षेत्र सुदृढीकरण उच्चस्तरीय आयोग बनाएपछि विविध कारणले विस्थापित जनताको संरक्षण गर्न राजमार्ग नजिकमा बस्ती बसाल्ने काम मात्र गर्यो । यी त सामान्य उदाहरण मात्र भए, यस्ता थुप्रै छन् । त्यो बेलादेखि नै देशको एउटा बलियो र प्रमुख मुद्दा बन्दै भूमिको समस्या विकराल भयो । भूमिमा राजनीति सबैभन्दा घातक र राजनीतिमा स्वार्थको परेड खेल्ने मैदान बनिरह्यो । जसको कारण न सरकारले गरेका प्रयास सफल भए न त जनताको भूमिको समस्या समाधान भयो । ०१३ देखि ०४७ सम्ममा सुकुम्बासीका नाममा २३ वटा र ०४७ यता वर्तमान राष्ट्रिय भूमि आयोगसहित १६ वटा आयोग बनिसकेको इतिहास छ । तर ती आयोगबाट एउटा पनि सुकुम्बासीले लालपुर्जा पाउन सकेका छैनन् । जब निर्वाचन आउँछ तब चर्चाको शिखरमा पुग्छ सुकुम्बासीको मुद्दा । राजनीतिक पार्टीको घोषणापत्र र आश्वासनलाई आधार मान्ने हो भने सबैका हातमा लालपुर्जा पाएर १० वर्ष पहिल्यै नेपाल सुकुम्बासीमुक्त राष्ट्र घोषणा भइसकेको हुन्थ्यो । आफ्नो घोषणापत्रप्रति दलहरू जिम्मेवार र उत्तरदायी नभएकै कारण यो समस्या दिन प्रतिदिन जटिल बन्दै गएको छ । सत्तामा जाने एउटा बलियो र सुरक्षित बैसाखीका रूपमा सुकुम्बासी समस्यालाई दलहरूले हेरेको पाइएको छ । नभए आजसम्म यो समस्या रहने थिएन । देशमा बलियो कानुन बन्न नसक्नु, दलहरू जिम्मेवार र इमानदार हुन नसक्नु, सुकुम्बासीका समस्यालाई चुनावी नारा मात्र बनाइराख्ने बदनियत राख्नु नै समाधान नहुनुका प्रमुख कारण हुन् ।यसको ज्वलन्त उदाहरणका रूपमा ०४७, ०५२ र ०५४ मा सुकुम्बासीलाई बाँडिएका १० वर्षे अस्थायी पुर्जा ३० वर्ष पुग्दा पनि स्थायी हुन सकेका छैनन् । स्थायी गर्ने दायित्व सरकारको हँॅुदाहुँॅदै पनि उसले स्थायी नगर्नु पुनः सुकुम्बासीका नाममा स्वार्थी राजनीति गर्नु हो भनेर सबैले प्रस्ट बुझ्न सकिन्छ । अझ रोचक त के छ भने भर्खरै ०७९ मा बाँड्दै गरिएको सुकुम्बासीका पुर्जामा त २५ वर्षको अवधि तोकिएको छ । पोखरामा १८ भदौमा २५ वर्ष पछि मात्र जग्गा स्थायी हुने गरी पुर्जा बाँडिएको छ ।लिनेले स्थायी भएको समेत हेर्न नपाउने गरी पुर्जा बाँडिएको छ । जुन समस्या समाधान गर्नेभन्दा विकराल बनाउने र त्यसैमा टेकेर फेरि राजनीतिक अभीष्ट पूरा गर्ने बदनियतपूर्ण मनस्थितिले काम गरेको प्रस्ट हुन्छ । जसले पुर्जा पायो उसैले स्थायी भएको समेत देख्न नपाउने गरी अवधि तोकिनु भनेको सुकुम्बासीका नाममा भ्रमको राजनीति गर्नु मात्र हैन, अपराध पनि हो । त्यसैले राज्यले यी वर्गप्रतिको ठोस कानुन ल्याउन जरुरी छ । आयोगका नाममा अर्बौं खर्च हुँदा काम हुन नसक्नु भनेको देशकै लागि घातक हो । जनताका समस्यालाई मजाक सम्झेर हरेक निर्वाचनमा चुनावी एजेन्डा बनाउँदै आफ्नो सत्ता आरोहणको भर्याङ मात्र बनाउने दलहरूको बदनियतपूर्ण अभीष्टलाई सुकुम्बासीले बिस्तारै बुझ्न थालेका छन् । लालपुर्जाको आसमा आफ्नो जीवन नै राजनीतिक दलहरूलाई समर्पित गर्ने देशका एक हिस्सामाथिको भ्रम अनि झूटको राजनीतिप्रति आम सुकुम्बासीमा वितृष्णा पैदा हुन थालेको छ ।जमिन जोत्नेको, घर पोत्नेको क्रान्तिकारी भूमि सुधार जस्ता लोकप्रिय नारा लगाएर स्थापना भएको संघीय लोकतान्त्रिक गणतन्त्रात्मक व्यवस्थामा पनि न्यान नहुनु विडम्बना हो । अहिले सुकुम्बासीहरूले चुनावको संघारमा उभिएर आफ्नो अधिकारका लागि आवाज उठाउनुपरेको छ ।नेपालको संविधान ०७२ को धारा ३७ ले प्रस्ट पार्दै सबै नागरिकलाई समान रूपमा भूमि र सुरक्षित बसोबासको हक हुने भनेको छ । त्यस्तै मानवअधिकारको विश्वव्यापी घोषणापत्र सन् १९४८ को धारा १३ (१) र आर्थिक सामाजिकसम्बन्धी अन्तर्राष्ट्रिय प्रतिज्ञापत्र सन् १९६६ को धारा ११(१) ले समेत स्वतन्त्रापूर्वक बसोबास गर्न, बाँच्न पाउने अधिकार सुनिश्चित गरेको छ । ती प्रतिज्ञापत्रमा नेपालले हस्ताक्षरसमेत गरेकाले राज्यले निर्बाधपूर्ण सुकुम्बासीले मागेको अधिकार निःसर्त प्रदान गर्नुपर्ने थियो, जुन हुन सकेन ।(कार्की नेपाल बसोबास बस्ती संरक्षण समाजका अध्यक्ष हुन्)"
अनाज उत्पादनमा पहिलो,"चियामा एकाधिकारचिया उत्पादनमा प्रदेश १ को एकाधिकार कायमै छ । कृषि मन्त्रालयका अनुसार मुलुकभर १६ हजार ९ सय १७ हेक्टरमा गरिएको चिया खेतीबाट २ करोड ३८ लाख ४५ हजार ९ सय टन उत्पादन हुन्छ । प्रदेश १ मा मात्रै १६ हजार ४ सय ६५ हेक्टरमा खेती हुन्छ, जहाँबाट २ करोड ३६ लाख ९६ हजार ४२ टन उत्पादन भएको छ । सबै बढी झापामा १ टन ७१ लाख ३१ हजार ५ सय २१ टन, इलाममा ६४ लाख ३१ हजार ३ सय ३० टन, पाँचथरमा ५८ हजार ४ सय ५ टन, धनकुटामा ४४ हजार ५ सय, तेह्रथुममा २० हजार ८ सय ५८ टन उत्पादन भएको छ ।मुलुकमा सीटीसी र अर्थोडक्स चिया उत्पादन हुन्छ । ५५ प्रतिशत सीटीसी र ९० प्रतिशत अर्थोडक्स चिया भारत निर्यात हुन्छ । अर्थोडक्स भारतसँगै तेस्रो मुलुकमा पनि निर्यात हुन्छ । त्यस्तै, सुन्तला जातका उत्पादन (जुनार, कागती, निबुवा, भोगटेलगायत) मा पनि प्रदेश १ अग्रणी नै छ । मन्त्रालयका अनुसार मुलुकभर ३ लाख २१ हजार ८८ हेक्टर क्षेत्रफलबाट ३ लाख ११ हजार १ सय ८८ टन सुन्तला जातका उत्पादन हुन्छ । प्रदेश १ मा सबैभन्दा बढी ७८ हजार ३ सय ३५ टन उत्पादन हुन्छ । अनाज फलफूलजस्तै गाई र सुँगुर उत्पादनमा पनि प्रदेश १ अगाडि नै छ । २०७७७८ मा नेपालमा ७४ लाख ६६ हजार ८ सय ४१ वटा गाई उत्पादन भयो । जसमध्ये सबैभन्दा बढी प्रदेश १ मा २० लाख ४० हजार ६ सय ५७ वटा उत्पादन भएको मन्त्रालयले जनाएको छ । मासु उत्पादनमा भने प्रदेश १ तेस्रो नम्बरमा पर्छ ।प्रदेश १ का कृषि सचिव मेघनाथ तिमल्सेना कृषि र पशुतर्फ प्रविधिमैत्री उत्पादन बढाउन विभिन्न कार्यक्रम ल्याएको बताउँछन् । किसानलाई अनुदान दिएर मात्रै हुँदैन, नवीन प्रविधिको अनुसरण गराउने कार्यलाई पहिलो प्राथमिकता दिएका छौं, उनले भने, कृषि र पशु उपजको प्रशोधन, भण्डारण र बजारीकरणलाई चासोपूर्वक हेरिएको छ । गाउँघरबाट उत्पादित प्रांगारिक मल प्रयोगमा जोड दिइएको उनको भनाइ छ । उक्त मलमा प्रतिकिलो ५ रुपैयाँ अनुदान छ । त्यस्तै, दुग्ध उत्पादन बढाउन नश्ल सुधारको कार्यक्रम पनि सञ्चालन गरिरहेको सचिव तिमल्सेनाले बताए ।"
राजनीतितर्फ पाइला बढाउँदै उद्यमी,"विराटनगरको आदर्श माविबाट एसएलसी उत्तीर्ण गरेपछि २०४० सालमा अरुण राठी उच्च शिक्षाका लागि भारतको कोलकाता पुगे । त्यो बेला गुणस्तरीय स्वास्थ्योपचार र शिक्षाका लागि बाहिर जानुको विकल्प पनि त थिएन । हजुरबुबा रामकिशन र पिता युगलकिशोर राठी खाद्यान्न कारोबार गर्थे । त्यसका लागि विराटनगरमा जुगल, झापाको गौरीगञ्जमा घनश्याम र सुनसरीको इटहरीमा आनन्द राइस मिल उनीहरूले खोलिसकेका थिए । कोलकातामा व्यवस्थापन संकायमा स्नातक अध्ययनकै क्रममा अरुण राठीले भविष्यको सपना बुनिसकेका थिए । बीकम गरेर घर फर्किने, मनग्गे पैसा कमाउने अनि अस्पताल एवं शिक्षण संस्था खोल्ने र मुलुकको विकासका लागि काम गर्ने उनका लक्ष्य थिए । पढाइ सकाएर उनी २०४३ सालमा विराटनगर फर्किए । तर हजुरबुबा र बुबाले गरिरहेको खाद्यान्न कारोबारतर्फ ध्यान दिएनन् । नयाँ उद्योग खोज्न थाले । त्यसै क्रममा उनमा बिजुली बत्तीको स्विच उद्योग खोल्ने उपाय सुझ्यो । परिवारमा सरसल्लाह गरे, सबैले अनुमति दिए । त्यसपछि उनले मुलुककै पहिलो राठी स्विच उद्योग खोले ।उद्योगलाई स्थापित गर्न अनेक संघर्ष गरे । बजारीकरणमा एक्लै हिँडे । अन्ततः स्विच उद्योगले सफलता पाएसँगै उनको आर्थिक अवस्था बढ्दै गयो । त्यसपछि राठी कोल उद्योग खोल्ने उपाय सुझ्यो । उद्योग खोले । त्यसलाई पनि स्थापित गराउन अरुण एक्लै अघि बढे । त्यो उद्योग पनि स्थापित भएर आम्दानी दिन थालेपछि उनले अर्को राठी केबल उद्योग खोले । त्यसले पनि सफलता पाएपछि उनी ट्रेडिङ व्यापारतिर लागे । आर्थिक रुपमा सुदृढ हुँदै गएपछि अरुणले एनामेल कपर वायर, हुन्डाई इलेक्ट्रोनिक्स, सेलुन टायर, एबीसी ट्रान्सफर्मरलगायत विभिन्न कम्पनीका विद्युतीय सामान र हार्डवेयर सामानको थोक बिक्रेताको कारोबार सुरु गरे । अरुणले उद्योग र व्यापारबाट सम्पन्नताको भर्याङ उक्लिँदै गए । त्यसपछि उनको मन स्वास्थ्य संस्था खोल्नेतर्फ गयो । त्यसै क्रममा पत्नी ललिताको उपचारका क्रममा प्रसूतिरोग विशेषज्ञ डा ज्ञानेन्द्रमान कार्कीसँग सम्पर्क भयो । राम्रो उपचारका लागि विराटनगरवासी भारत पुग्नुपर्ने बाध्यता बुझेका राठीले कार्कीसँग मिलेर नर्सिङ होम खोल्ने योजना बनाए । दुवै जना सहमत भएपछि विराट नर्सिङ होम खोले, जुन अहिले विराट अस्पतालका नामले चिनिन्छ । त्यो नर्सिङ होम स्थापित भएपछि उनी सात वर्ष लामो साझेदारीबाट अलग्गिए । त्यसपछि उनको ध्यान शिक्षण संस्था खोल्नेतर्फ सोझियो । त्यसै क्रममा उनको सम्पर्क विशाल ग्रुप, मुन्दडा, संघाई र त्रिवेणी ग्रुपका औद्योगिक घरानासँग भयो । उनीहरूसँग मिलेर दिल्ली पब्लिक स्कुल खोले । त्यो स्कुल पनि सबल रुपमा अघि बढेपछि उनी युवा उद्योगीलाई स्वास्थ्य र शिक्षामा पनि लगानी गर्न सुझाव दिन थाले । त्यसै क्रममा उनको ध्यान इन्जिनियरिङ कलेज खोल्नेतर्फ सोझियो । विशाल र मुन्दडा समूहसँग मिलेर इस्टर्न इन्जिनियरिङ कलेज खोले । उनी अहिले राठी ग्रुपका प्रबन्ध निर्देशक छन् । उनको समूहले वार्षिक ७ अर्ब रुपैयाँको कारोबार गर्दै आएको छ ।अब उनलाई एक काम गर्न रहर छ देश विकासको । उद्योग खोल्ने, व्यवसाय गर्ने, शिक्षण र स्वास्थ्य सस्था खोलेर सफलता हात पार्दै गरेको समयमा उनलाई राजनीति भनेको एकले अर्काको खुट्टा तान्ने र भ्रष्टाचार गरेर अकुत सम्पत्ति कमाउने थलो जस्तो लाग्थ्यो । आर्थिक रुपमा सम्पन्न भएपछि भने उनी आफैंलाई मुलुक बनाउन राजनीतिमा छिर्ने रहर चल्यो । त्यसै क्रममा उनी नेकपा एमाले प्रवेश गरे ।उनलाई आत्मीय सहकर्मीहरूले ४ मंसिरको आम निर्वाचनमा स्वतन्त्रबाट उम्मेदबार बन्न सुझाव पनि दिए । तर उनको मनमा कुनै पनि दललाई साथ नलिए राजनीतिमा सफल नहुने कुरा खेल्न थाल्यो । त्यसै क्रममा उनले एमालेको साथ लिए । उनी प्रदेशसभा सदस्यका लागि एमाले मोरङबाट समानुपातिक उम्मेदवारको सूचीमा छन् । आर्थिक रूपमा सबल छु, अब राजनीतिमा मौलाएको विकृतिको अन्त्य गरेर विशुद्ध मुलुकका लागि काम गर्न राजनीतिमा पाइला टेकेको हुँ, ५६ वर्षीय अरुणले भने ।"
फेरिएको किनमेल,"कुनै समय हाटबजारको उत्साह बेग्लै थियो । घरायसी सामान किन्न सयौं माइलको पैदल यात्रा गर्दै कैयौं दिन हिँड्नुपर्ने बाध्यता थियो । साप्ताहिक र पाक्षिक लाग्ने हटियाको रौनक नै फरक हुन्थ्यो । बिस्तारै तिनै सामान खुद्रा पसलमा पाइन थाले । आवश्यक वस्तु किन्न हाट कुर्नुपर्ने अवस्था रहेन । पछिल्लो समय भने बजारको स्वरूपमा परिवर्तन आएको छ । सहरमा सानाठूला सपिङ मल खुल्ने क्रम जारी छ । ग्राहकको सुविधालाई लक्ष्य गर्दै सबथोक उपलब्ध हुने आकर्षक भौतिक संरचना बनेका छन् । पूर्वका सहरमा पनि त्यो क्रम बढेकै छ । सिनेमा हल, लिफ्ट, एसीसम्मको सुविधालाई ख्याल गर्दै संरचनामा धेरै खर्चसमेत गरिएका छन् । साना मार्टसमेत सहरका प्रत्येक चोकमा देख्न पाइन्छ । ठूला डिपार्टमेन्ट स्टोर भने मुख्य सहर केन्द्रित छन् । सपिङ सेन्टर खुल्ने क्रमसँगै पूर्वमा समेत किनमेल गर्ने परम्परामा परिवर्तन भएको छ । ग्राहक पनि विभिन्न पसल खोजी गर्नुभन्दा एउटै छातामुनि सबै सामान खरिद गर्न रुचाउँछन् । पूर्वमा गोरखा डिपार्टमेन्ट स्टोरले किनमेल गर्ने शैलीमा परिवर्तन ल्याएको इतिहास छ । ठूला सहरमा समेत गोरखाअघि कुनै पनि ठूला डिपार्टमेन्ट सञ्चालनमा थिएनन् । ०५६ मा गोरखा सञ्चालनमा आउँदा अचम्म मानिन्थ्यो । डिपार्टमेन्ट प्रवेश गर्दा पैसा तिर्नुपर्छ भन्ने समय थियो, त्यही अवस्थामा बलराम आचार्यले डिपार्टमेन्ट स्टोर सुरु गरेका थिए । आचार्य पुराना दिन सम्झन्छन्, पूर्वमा डिपार्टमेन्ट सुरु गर्ने सोच बनाउँदा पैसा धेरै भएको भन्थे, डिपार्टमेन्टको समय आएको छैन भनेर सुझाव दिन्थे । तर हामीले भने मानिसको आवश्यकता बुझेर सुरु गरेका थियौं । मोलमोलाइ गर्नु नपर्ने हुँदासमेत ग्राहक यसतर्फ आकर्षित हुँदै गएका छन् । जीवनशैलीमा परिवर्तन आएसँगै डिपार्टमेन्ट स्टोरको क्रेजसमेत बढेको छ । सामान खरिद मात्र होइन, खानपिन, खेल, सिनेमाको समेत रमाइलो लिनसमेत सर्वसाधारण डिपार्टमेन्ट स्टोर एवं सपिङ मल जाने गरेका छन् । इटहरीकी स्मिता राईले गोरखा डिपार्टमेन्टमा सपिङ गर्न थालेको एक दशकभन्दा बढी भयो । बिना बार्गेनिङ उचित मूल्यमा किनमेल गर्न पाइने भएकाले डिपार्टमेन्ट स्टोर जाने गरेको बताउँछिन् । भन्छिन्, डिपार्टमेन्टमा सामान सोधिरहनुपर्दैन, आवश्यकताअनुसार उचित मूल्यमा किन्न पाइन्छ, ग्रोसरी आइटम बजारभाउभन्दा सस्तो पनि छ । तरकारीबाहेक सबै सामानमा २ प्रतिशत छुट पाइने भएकाले नियमित रूपमा गोरखा पुग्ने उनको भनाइ छ । धरानकी लीलादेवी गुरुङले समेत गोरखा सुरु भएयता डिपार्टमेन्टबाटै सामान खरिद गर्दै आएकी छन् । बिदाको समयमा सामान खरिद गर्न इटहरी पुग्ने गर्थिन् । पछिल्लो समय भने धरानमा बराह डिपार्टमेन्ट, भाटभाटेनी, सेल्सबेरी जस्ता सपिङ सेन्टर सञ्चालनमा आएका छन् । त्यसैले धरानका डिपार्टमेन्ट स्टोरबाट सामान खरिद गर्ने गरेको उनी बताउँछिन् । भन्छिन्, डिपार्टमेन्ट स्टोरमा नपाइएको सामान मात्र बाहिरबाट किन्छु, बाहिर खुद्रा पसलभन्दा सस्तो पनि छ, उनले भनिन् । इटहरीको मुटु मुख्य चोकमा गोरखा डिपार्टमेन्ट स्टोर रहेको हुँदा उपभोक्तालाई ओहोरदोहोर गर्न सजिलो छ । २ कट्ठा ६ धुरमा रहेको यो डिपार्टमेन्ट एसीयुक्त छ । पार्किङका लागि भने असुविधा छ । पार्किङको असुविधालाई दृष्टिगत गरी ग्राउन्ड फ्लोरलाई पार्किङ बनाउने अथवा अन्डरग्राउन्डमा लिफ्ट सिस्टम हाल्ने भन्ने विषयमा छलफल गरिरहेका छौं, डिपार्टमेन्ट स्टोरका म्यानेजर श्रीप्रसाद गौतमले भने । सेन्टरमा २ वटा लिफ्ट छन् । ग्राउन्ड फ्लोरमा ग्रोसरी आइटम राखिएको छ । स्टोरमा खाद्यान्न, लत्ताकपडा, इलेक्ट्रोनिक्स, सागसब्जी, कस्मेटिक, जुत्ताचप्पल, बच्चाका सामान, होटल र बेकरी छन् । साततले सपिङ मलको रेस्टुराँमा बसेर पहाड, तराईका फाँटको मनमोहक दृश्यावलोकन गर्न सकिन्छ । भाडाको कोठामा सुरु गरिएको स्टोर आज विराटचोक, पथरी र दमकमा समेत शाखा विस्तार गर्न सफल भएको छ । यसले पनि डिपार्टमेन्टको क्रेज बढ्दै गएको तथ्य देखाउँछ । चार वटा आउटलेट गरी हाल गोरखामा १ हजार ४ सय कर्मचारी छन् । जसमध्ये ८० प्रतिशत महिला कर्मचारी छन् । भारतका पर्यटकले समेत डिपार्टमेन्ट स्टोरमा सपिङ गर्ने गरेका छन् । प्रतिदिन ८ हजार ग्राहक स्टोरमा आउँछन् । डिपार्टमेन्ट स्टोर सञ्चालनमा आएपछि सामानको मूल्यमा समेत सन्तुलन आएको छ । उचित मूल्यमा गुणस्तरीय सामान पाइने हुँदा स्टोरको लोकप्रियता चुलिँदै गएको छ । किनमेलका लागि साथै मनोरन्जनका लागि विराटनगरको भाटभाटेनी सुपरमार्केट लोकप्रिय छ । चार वर्षअघि स्थापना भएको मार्केट ६ तलाको छ । यो मार्केट एसीका साथै सीसीटीभीको निगरानीमा छ । यस स्टोरमा सिनेमा हलसमेत छ । यस स्टोरमा कपडा, ग्रोसरी, इलेक्ट्रोनिक, पिज्जा बार, कस्मेटिक, गार्मेन्टको कपडा रिजनेवल मूल्यमा खरिद गर्न सकिने बताइएको छ । सामान्य मूल्यदेखि ब्रान्डेड कपडा, जुत्ता, ब्याग, सुटकेस आदि सामग्री उपलब्ध हुन्छ । अन्य मार्केटसरह चाडपर्वमा छुटको व्यवस्था छ । यो शाखाको क्षेत्रफल १८ हजार स्क्वायर फिट क्षेत्रफलमा फैलिएको छ । यस मार्केटमा ग्राउन्ड फ्लोरदेखि माथिल्लो तलासम्म इलेक्ट्रिक भर्याङ छ । पार्किङको पर्याप्त सुविधा भएको कारण किनमेलका लागि उत्कृष्ट स्टोरका रूपमा परिचित छ । पूर्वमा डिपार्टमेन्ट कल्चर बढेको उद्योग वाणिज्य संघ प्रदेश १ का अध्यक्ष टीकाराज ढकालले बताए । यसले सपिङ गर्ने संस्कृति बढावा दिएको उनको बुझाइ छ । स्वदेशमा उत्पादित वस्तुको प्रवर्द्धन गर्नमा समेत डिपार्टमेन्ट स्टोरले सघाउ पुगेको उनको भनाइ छ । हाल पूर्वमा १ सय ५० सानाठूला स्टोर सञ्चालनमा छन् । पूर्वका सहरमा लिफ्ट चढेर सपिङ गर्ने संस्कृति भित्रिएको छ । दैनिक उपभोग्य सामग्री खरिद गर्न अन्य सहर जानुपर्ने बाध्यता टरेको छ । सपिङ सेन्टरले ग्राहकलाई होम डेलिभरी जस्ता सेवासमेत विस्तार गरेका छन् ।"
सुधारको बाटोमा उदयपुर सिमेन्ट,"गैंडा सिमेन्ट । यति भनेपछि उत्पादन उदयपुर सिमेन्ट उद्योग हो भनिरहनु पर्दैन । स्थापनाको पाँच वर्षपछि २०४९ देखि यो उद्योगले व्यावसायिक उत्पादन सुरु गरेको हो । जापान सरकारले निर्माण गरिदिएको यो उद्योग २०५१ मा नेपाल सरकारलाई हस्तान्तरण भएको थियो । पुरानो उद्योग, पुराना मेसिन । दैनिक १६ हजार ८ सय बोरा उत्पादन गर्नुपर्नेमा उद्योग चल्नेभन्दा ब्रेकडाउनको समय बढी हुन्थ्यो । म महाप्रबन्धक भएर आइपुग्दा सिमेन्ट उत्पादन औसत दैनिक ३ हजार ५ सय बोरा मात्रै थियो । इन्धन र श्रमको लागत बढी उत्पादन थोरै थियो । मसँग उद्योगमा काम गरेको अनुभव भएकाले सबैभन्दा पहिला उत्पादन बढाउन भारतबाट कन्सल्ट्यान्ट बोलाएर मिल मेसिनरी मर्मतसम्भार गराएँ । आर्थिक वर्ष २०७७७८ को पछिल्लो ६ महिनामा उत्पादन सुधार भए पनि अघिल्लो ६ महिनामा उत्पादन हुन नसकेकाले ३० करोड नोक्सानी व्यहोर्नुपरेको थियो । तर, आव २०७८७९ मा उद्योग ब्रेक इभन भन्दा माथि अर्थात् मुनाफातर्फ उन्मुख भइसकेको स्थिति छ ।सरकारी उद्योग भएकाले उत्पादित सिमेन्ट बिक्रीमा झन्झटिलो प्रक्रिया पाएँ । सीमितलाई मात्रै सिमेन्ट बिक्रीका लागि डिलर दिने, डिलरका लागि बैंक ग्यारेन्टीलाई मान्यता नदिने, निश्चित समयमा मात्रै डिलरका लागि आह्वान गर्ने, नवीकरणमा झन्झटिलो र रकम तिनुपर्ने जस्ता बिक्रीमा समस्या थिए । तर पछिल्लो समय निजी क्षेत्रका सिमेन्ट उद्योगसँग प्रतिस्पर्धा गर्नुपर्ने छ । सिमेन्ट बिक्रीमै सिन्डिकेट लगाउँदा प्रतिस्पर्धा गर्न सक्ने कुरै भएन । त्यसैले म आएपछि बिक्री नीतिमा परिमार्जन गरें । २०७७ को माघमा म उद्योगमा पुग्दा कोइला, जिप्सम आदि कच्चा पदार्थको भुक्तानी बराबरको सिमेन्ट दिने अर्थात् वस्तु विनिमय प्रथा लागू थियो । तत्काल बिक्री नीति २०७७ लागू गरी अधिकृत बिक्रेतालाई इन्सेन्टिभ दिने व्यवस्था मिलाएपछि अधिकृत बिक्रेता सक्रिय भए । बिक्री विभाग प्रमुखसहित हरेक अधिकृत बिक्रेताकहाँ पुगेर स्किमहरूको जानकारी गराएपछि हालसम्म प्रदेश १, मधेस प्रदेश तथा काठमाडौं उपत्यकामा गरी १ सय ५० अधिकृत बिक्रेतामार्फत गैंडाछाप सिमेन्टको बिक्रीवितरण हुँदै आइरहेको छ । आव २०७८७९ मा २४ लाख बोरा बिक्री गर्ने लक्ष्य रहेकोमा २१ लाख ७२ हजार ४ सय १९ बोरा बिक्री भई लक्ष्यको ९०२५ प्रतिशत उपलब्धि हासिल भएको छ । चालु आव २०७९८० मा २५ लाख बोरा सिमेन्ट बिक्रीको लक्ष्य छ । गैंडाछाप सिमेन्टको मूल्यलाई हेरेर निजी क्षेत्रका सिमेन्ट उद्योगहरूले मूल्यवृद्धि गर्छन् । आम नागरिकले सस्तोमा सिमेन्ट पाऊन् भन्ने उद्देश्यले चालु आवमा समेत साबिककै बिक्री मूल्य कायम गर्ने योजना छ ।उद्योगलाई नाफामा लैजाने उद्देश्यले खर्चमा नियन्त्रण तथा मितव्यियता अपनाइएको छ । उत्पादन वृद्धि गरी बिक्री बढाएर वा खर्च कटौती गरेर उद्योगलाई मुनाफामा लैजान सकिन्छ भनेर मैले बुझेकाले उत्पादन वृद्धि गर्नुको साथसाथै आव २०७७७८ मा ३० करोड नोक्सानी रहेकोमा आव २०७९८० मा अघिल्ला वर्षहरूको तुलनामा व्यापक रूपमा खर्च कटौती गरी उद्योगलाई ब्रेक इभन प्वाइन्ट मा पुर्याउन सफल भएको छु । मूलतः कोइला र डिजेलको मूल्य दोब्बरभन्दा बढी वृद्धि भएकाले खर्च नियन्त्रण वृद्धि गर्नॅको अर्को विकल्प देखिँदैन । त्यसैले त्यसतर्फ पनि पहल भइरहेको छ । उद्योगलाई प्रभावकारी तरिकाले सञ्चालन गर्न सुशासनतर्फ जोड दिइएको छ । सार्वजनिक खरिद ऐन, नियम तथा उद्योगको आर्थिक प्रशासन विनियमावलीको पालना गर्दै गुणस्तरीय आपूर्ति व्यवस्थापन गर्ने सिस्टम बसेको छ । १५ वर्षदेखि उद्योगको साधारणसभा भएको रहेनछ । बाँंकी साधारणसभाहरू सम्पन्न गरी स्थापनाकालदेखि आव २०७७७८ सम्मको सम्पूर्ण अभिलेख कम्पनी रजिस्ट्रारको कार्यालयमा अभिलेखीकरण गरिएको छ, सेयर लगत प्रमाणित भएको छ । उद्योगको लिलाम भइसकेको २ कट्ठा १७ धुर जग्गा फिर्तासहित करिब १९ बिघा जग्गा फुकुवा भएको छ । संगठन तथा जनशक्ति सर्भे सम्पन्न गरी दरबन्दी कम भएको छ । सांगठानिक ढाँचा नयाँ कायम भएको छ । पत्रुहरू अत्यन्त पारदर्शी हिसाबले लिलाम बिक्री गरी ५ करोड ४९ लाख आयआर्जन भएको छ । सरकारी अनुदान रकम छुट्याएर छुट्टै बैंक खातामा राखिएको छ । मुद्दा मामिला फर्छ्योट गर्ने काम भइरहेको छ । शून्य रहेको कर्मचारी अवकाश कोषमा १५ करोड रुपैयाँ जम्मा गरी भुक्तानी गरिएको छ । कर्मचारी कल्याण कोषको सुरुवात भएको छ । भुक्तानी प्रक्रियालाई नियमित गरिएको छ । उद्योग परिसरमा वर्षौंदेखि गाडिएर राखिएका करिब ६ हजार २ सय टन कोइला उत्खनन गरी पुनः प्रयोगमा ल्याइएको छ । कोइलाको अभाव तथा भाउ वृद्धिको वर्तमान अवस्थामा यो निकै महत्त्वपूर्ण साधन र स्रोतको उपयोग भएको छ ।उद्योगलाई अझ परिस्कृत गरी पूर्ण रूपमा सञ्चालन गर्न ५६ करोड थप लगानी गरी दैनिक २२ हजार ८ सय बोरा उत्पादन गर्न क्षमता विस्तार गर्ने योजना छ । साथै, ३० वर्षको अवधिमा ६ प्रतिशत मात्रै उत्खनन गरेको चुनढुंगा खानीको उपयोग गर्न अर्को क्लिंकर तथा सिमेन्ट उत्पादन गर्न उद्योग स्थापना गर्ने दीर्घकालीन लक्ष्य छ । संस्थागत सामाजिक उत्तरदायित्वअन्तर्गत यस उद्योगले वातावरणीय असर पर्न सक्ने यस क्षेत्रका नागरिकहरूलाई शिक्षा, स्वास्थ्य, विकास निर्माणमा सहयोग पुगोस् भन्ने हेतुले प्रतिबोरा २ रुपैयाँ ५० पैसाको दरले आव २०७८७९ मा ५४ लाख ३१ हजार रकम प्रदान गरेको छ ।(कान्तिपुरकर्मी डिल्लीराम खतिवडासँगको संवादमा आधारित)"
शैक्षिक केन्द्र,"शिक्षाको अधिकार स्थानीय तह र प्रदेशसम्म पुगेपछि प्रदेश १ ले मुलुककै पहिलो प्रादेशिक विश्वविद्यालय स्थापना गर्न सफल भएको हो । अधिकार तल आएपछि शिक्षा क्षेत्रमा अपनत्व बढेको रजिस्ट्रार फुयालको अनुभव छ । बालबालिकाले विद्यालयमा मातृभाषामा आधारभूत तह पढ्न पाएका छन्, छात्रवृत्तिमा जेहेन्दार, विपन्नको पहुँच बढेको छ, उनले थपे, प्रदेशले महत्त्व बुझेर विश्वविद्यालयले नै स्थापना गरेको छ । पालिका र विद्यालय, प्रदेश र विश्वविद्यालय उच्च शिक्षालयबीच समन्वय र सहकार्य वृद्धि भए गुणस्तरीय शिक्षामा फड्को मार्ने शिक्षाकर्मीहरूको विश्वास छ ।"
सांस्कृतिक घेराभित्र महिला,"प्रसिद्ध लेखक गायत्री चक्रवर्ती स्पिवाक सबाल्टर्नहरू बोल्न सक्दैनन् भन्छिन् । तिनका लागि अरूले नै बोलिदिनुपर्छ भन्ने उनको राय छ । दमित वर्गमा पर्ने सबै सबाल्टर्न हुन् । आर्थिक वर्गले सम्बोधन नगरेका विषयसमेत सबाल्टर्नले गर्छ । समयले सबाल्टर्नहरूलाई बोल्न सक्ने बनाए पनि कलाको माध्यम अपनाउनुपर्ने अवस्था अझै छ । कानुन र विधान व्यवहारमा न्यून वा कतै त शून्यसमेत छ । नेपाली सन्दर्भमा हामीले आम महिलालाई अझै पनि सबाल्टर्न अर्थात् निमुखा वर्गमा राखेर हेर्नुपर्ने हुन्छ । निमुखाहरूको सांस्कृतिक अभिव्यक्तिका लागि नेपाली गीतसंगीत क्षेत्रमा महिलाका लागि तीज गीतले निकै शक्ति राख्छ । २०७८ र २०७९ सालमा चर्चित गीत बन्यो विष्णु माझीको चरी जेलैमा १ र चरी जेलैमा २ । योसँगै अन्य अधिकांश तीज गीतलाई अध्ययन गर्दा समयको अन्तरालमा संगीत परिवर्तन भएको छ तर आजभन्दा आधा शताब्दीअघिका गीतको मर्म आजका गीतमा पनि जिउँदै छन् । खानु तीजको मुख्य मुद्दा नभएको तर्क यी गीत र आधा शताब्दीअघिका गीतले समेत प्रस्तुत गरेका छन् । नेपाली समाजका शिक्षित र सम्भ्रान्त महिला दबाबमूलक जीवनको अभिव्यक्तिका लागि निकै कमजोर छन् । तथ्यांक हेर्दा के परिणाम आउँछ, अध्ययनपछि थाहा होला तर साधारणीकरण गरेर हेर्दा भने उच्च वर्गका महिला पारिवारिक अवस्थामा लैंगिक, यौनिक, आर्थिक, श्रमको शोषणका प्रतिवादमा उच्च सहनशीलताको जीवन बाँचिरहेका छन् । खासगरी ग्रामीण सामन्त वर्गमा महिलालाई दास बनाउने प्रवृत्ति छ भने सहरिया सामन्त वर्गमा महिलालाई सुखी र सौन्दर्यमुखी बनाउने प्रवृत्ति छ । यस बेला विचार, भावना उत्सर्जनका लागि केही मनोरञ्जन, केही कानुन, केही राजनीति, केही बहसको आवश्यकता हुन्छ । धेरै महिला भावना उत्सर्जनका लागि कलाको सहारा लिन्छन् । मैदानमा उत्रने, शारीरिक, मानसिक र बौद्धिक बहसमा जोखिम मोल्ने वर्ग भएकाले मध्यम वर्गका महिला जोखिमपूर्ण कुरा ज्यादा सतहमा ल्याउँछन् भने निम्न वर्गका महिला जानेरनजानेर व्यवहारमा शोषित पनि छन्, कतिपय अवस्थामा अघि पनि । उनीहरूका लागि परिचयको वर्ग र अध्ययनको परिधि सीमित हुन्छ । श्रमका सन्दर्भमा उनीहरू पुरुष समवयी काम गर्न सक्छन्, मर्यादामा समानुभूति राख्दछन् । यस वर्गका महिला चित्त नबुझे दोस्रो बिहे गर्ने, एकल जीवन बिताउने, पारपाचुके गर्नेजस्ता कुरामा धेरै समय लगाउँदैनन् । सांस्कृतिक पर्वका रूपमा यी सबै प्रकारका महिलालाई समग्रमा तीजका गीतले साधारणीकरण गरिदिएका छन् । हुन त नेपाली समाज अहिले न उहिले, कहिल्यै पनि चरित्रका हिसाबले महिलामैत्री छैन । हाँस्नु छैन कदापि नारीहरूले वेश्या हुने हाँस्दछन् वेश्या नै नहुन् तथापि घरको काम ती सबै नास्तछन् ।कुनै पनि लेखक आफ्नो समयको दमदार प्रस्तोता हो, हुन चाहन्छ । लेखक समयको ट्रेन्ड खोज्छ, अर्थात् धेरै स्याबासी वा पाठक खोज्छ । मानिसलाई अनुशासन सिकाउन समाजले धर्मको आड लियो, लेखकले मानिसका लागि लेख्न समाजको आड लिए । भानुभक्तले समाजको दर्शन कवितामा लेखे । मनोविज्ञान समाजको हो, शब्द र कला भानुभक्तको । समाज यही संस्कारले अभिप्रेरित हुँदै गयो । भानुभक्तलाई गाली गरेर समाज बदल्ने होइन, समाज लेख्ने लेखकका यस्ता विषयलाई खुराक प्रदान गर्ने समाजले महिलामैत्री कहिले हुने ? मानिसले आफूभित्र अनेक सिद्धान्त र विचार भरेर अरूका कुरा सुन्नै नसक्ने बनाएको हुन्छ । बेलाबेला पुराना धान निकालेर ढुकुटीको सरसफाइ गरेजस्तै दिमागी ढुकुटीलाई बेलाबेला खाली गर्नुपर्छ । यसो गर्न योग र ध्यान आवश्यक छ । तर मानिसले त्यस दिनका लागि भनी धेरै अगाडिदेखि मनको एकाग्रतालाई काबुमा राख्नुपर्छ । वचन, चिन्तन, आहार, विहारलाई काबुमा राखेर गरेको खाली पेटको ध्यानले ब्रह्मशक्तिको नजिक पुर्याई मानिसलाई आनन्दको अनुभूति गराउँछ । तर हाम्रो तीज पर्वमा यो सम्भव छैन । महिलाका पोसाक, नाच र प्रस्तुतिलाई भड्किलो बनाउन सघाउने तत्त्व सामाजिक सञ्जाल हुन् । रत्यौलीलाई समेत सामाजिक सञ्जालमा राख्न पछि नपर्नेहरूले हातेफोनको प्रशस्त दुरुपयोग गरेका छन् । जहाँ जे भेटियो त्यही पोस्ट हुन थालेका छन् । तीज मात्रै संस्कृति होइन, सञ्चार पनि संस्कार हो । यसैका चरित्र संस्कृति हुन् । कतिपय मानिसका अनिच्छाएका विषय पनि सामाजिक सञ्जालमा प्रकाश गरिन्छन् र कथित बौद्धिकीको चक्रवात सिर्जना गरिएका छन् । पछिल्लो चरणमा टिकटक र युट्युबको भ्युअर्सबाट करिअरको उकालो चढ्ने होडमा बनेको व्यावसायिक संगीत तथा ती संगीतमा बन्ने भिडियोका विभिन्न प्रतिहरूले तीजको परम्परालाई धुमिल र धुलिसात बनाउँदै लगेका छन् । पुरुषले महिलाको पोसाक लगाएर नाचिएका गीतलाई आम अध्येताले महिलामाथिको व्यङ्ग्य ठानेका छन् ।पोसाक मानिसले आफ्नो कामका आधारमा आरामदायी बनाउन लगायो होला । सामाजिकीकरणका सन्दर्भमा मौसम र कर्मको परिवेशले पोसाक निर्धारण गरिएको हुनुपर्छ । पाइन्ट लाउँदा पुरुषजस्तो लाग्नुपर्ने, गरगहना वा टीकाचुरा नलाउँदा पुरुषजस्तो अनुभूति हुने कुरा एउटा होला । यो पनि एक प्रकारको क्रान्ति नै होला । पोसाक स्वतन्त्र विषय हो । तर पोसाककै हिसाबले पुरुषजस्तो हुनुपर्ने किन महिलाले ? त्यही शोषण, त्यही दमन, त्यही चिन्तनको प्रतिवाद रातदिन महिलाले गरिरहिछे । महिलाले कानुनी, आर्थिक, सामाजिक अधिकार, व्यवहार, चिन्तन, सम्मानको समानुभूति, समताको वकालत गर्नुपर्ने होइन र ? महिला प्राकृतिक रूपमा पुरुष होइन । बच्चा गर्भमा हुँदा महिलाको पीडा अनुभूति ऊ एक्लै गर्छे, बच्चा जन्माउँदाको पीडा ऊ एक्लै सहन गर्छे । गर्भावस्थाको सहयोग, बच्चा जन्मँदाको साथ, सुत्केरी अवस्थामा गरिने सहयोग, बच्चा बिरामी हुँदा गरिने समान योगदान निकै महत्त्वपूर्ण हुन्छन् । सुत्केरी महिलाले छिनछिनमा बच्चालाई खुवाउने र दिसापिसाब जाँच्ने काम गर्छन् । यी सब काम मैले मात्रै भन्ने प्रश्नले उनीहरूलाई लघारिरहन्छ । पाहुना आउँदा अबेर रातिसम्म महिला नै काममा व्यस्त हुन्छन् । कतिपय पारिवारिक विखण्डन सम्पत्तिले मात्र होइन, व्यवहारले हुन्छ । मानिस मानसिक रूपमा पीडित छन् भने हाँस्दाहाँस्दै, नाच्दानाच्दै, बोल्दाबोल्दै आफैंबाट धेरै टाढा पुगिसकेका हुन्छन् । महिलाहरूका लागि चाडपर्व यस अवस्थामा थप मानसिक सुनामी बनेर आइदिन्छन् ।नेपाल बहुसांस्कृतिक, बहुभाषिक, बहुजातीय मुलुक हो । जातीय विविधता, धार्मिक विविधताका कारण नेपालमा वर्षभरि चाडपर्व मनाइरहिएको हुन्छ । नेपालमा दसैं, तिहार, तीज, बुद्ध जयन्ती, ल्होसार, श्रीपञ्चमी, उँधौली पर्व, चासोक तङ्नाम, सिरुवा पर्व, गौरा पर्व, जुडशीतल, सिथि नखः, पेन्दिया, गढीमाई मेला पर्व, गुँला पर्व, तोरनल्ह, ट्रहुटे पर्व, माघे संक्रान्ति, जनैपूर्णिमा, रामनवमी, मातृऔंसी, नागपञ्चमी, छठ पर्व, कुशे औंसी, होली, इद उल फित्र, क्रिसमस आदि संस्कृति अभ्यासमा छन् । कतिपय संस्कृतिका नाम हामी सुन्नसमेत अभ्यस्त छैनौं । कतिपय त अझै सुनेका पनि छैनौं । पर्वका रूपमा यी मानिल्याएका संस्कृतिले जात, धर्म, सामाजिक जीवन, प्राकृतिक जीवनसँगको सामीप्य आदिलाई अध्ययन गर्न सहज बनाउँछन् । सामाजिक जीवनमा भैपरी आएका विभिन्न दुविधा, मनमुटाव, दूरी, असमानुभूतिलाई चाडपर्वले निराकरण गरी पारिवारिक, सामाजिक, सांस्कृतिक निकटता, सहअस्तित्व, समानुभूतिको सिर्जना गरिदिने हुनाले मानव सभ्यताका सन्दर्भमा चाडपर्वले महत्त्व राख्छन् । तर सांस्कृतिक गतिविधिको घेराभित्र महिलालाई फुर्सद भन्ने अनुभूति हुन पाउँदैन । अधिकांश संस्कृतिमा सायद यो अवस्था छ । सधैं व्यस्त, सबै महिला व्यस्त । हरेक संस्कृति मान्ने मानिस र जातिले आफ्ना सांस्कृतिक अवस्थामा महिलाको हविगत के छ भनी समीक्षा गर्नु आवश्यक छ । अझ हिन्दु संस्कृतिमा त गहिरो अध्ययनको आवश्यकता छ । दसैं नारी शक्तिको पूजा, आराधना गर्ने, नारी शक्तिको समीक्षा गर्ने पर्व हो । यसबेला हरेक मानिसले दुर्गाको पूजा गरे पनि समकालीन महिलाका विषयमा, इतिहास र भविष्यका विषयमा, चर्चा परिचर्चा गर्नुपर्ने पर्व हो । महिलाले आफ्नो क्षमता पहिचान गरेर अभिमानी भएर होइन, अर्थवान् भएर शक्तिको निरन्तरता दिनुपर्ने पर्व हो । दसैंको मुखैमा उभिएर कुरा गर्दा त महिलाको अवस्था झन् व्यस्त छ । हिन्दु महिलालाई सोह्रश्राद्ध, घटस्थापना, नौरथा, महासप्तमी, महाअष्टमी, महानवमी, बडादसैंका पाँच दिन सधैं हतारैहतारो । माघे संक्रान्तिमा नुवाकोटमा गोरु जुधाउने खेलको प्रतिस्पर्धा गरेर मानिसभित्रका पाशविक चरित्रको उत्सर्जन गर्दछन् । फागुपूर्णिमामा दधिकादो गरेर हिलामा गाडिएको तेलले युक्त बाँसमा चिप्लिँदै चढेर बाँसका टुप्पामा राखिएको वस्तु भेटेर ल्याउने खेल पनि शक्ति वा विकार उत्सर्जनको खेल हो । सहयोग, समभाव, सद्भावले विकार निर्माण घटाउँछन् । आज यसको आवश्यकता पूरा गर्न व्यक्ति, परिवार, समाज, राज्य सबैको जिम्मेवारी आवश्यक छ । यसरी नै विभिन्न पर्वमा नाच्ने, गाउने, खेल्ने, दोहोरी गाउने अभ्यास गर्नु संस्कृतिको परिचयसहित अभिव्यक्त हुन नसकेकाहरूका लागि आफैंभित्रका भावना, विचार, अव्यक्त अनुभूतिको उत्सर्जन हो । यसलाई सकारात्मक बनाउन आलोचना मात्र होइन, असल निर्माणका सुझाव पनि दिनु उपयुक्त हुन्छ ।"
पर्यटनमा प्रबल,"कोसी ब्यारेजको छेउलाई यस्तै बनाउन सकिन्छ । वृन्दावन गार्डेनमा वर्षमा दुई हजारभन्दा बढी नेपाली पुग्छन् । नेपालमा पनि यस्तै बनाउन सकिए भारतबाट आउने पर्यटकको भीड लाग्ने थियो । चतरा र बराहक्षेत्र धाममा प्रत्येक १२१२ वर्षमा कुम्भ मेला लाग्छ । यो मेलामा लाखौं धार्मिक पर्यटक आउँछन् । १२ वर्षमा आउने यी धार्मिक पर्यटकलाई वर्षैपिच्छे ल्याउने वातावरण बनाउन सकिन्छ । तर यसका लागि योजना छैन । राम्रोसँग हरेराम गर्ने ठाउँ, राम्रोसँग नुहाउन सक्ने घाट र बस्ने धर्मशाला छैन । यी सबै कुरालाई हेरेर पूर्वाधारको विकास गरिनुपर्छ । राज्यले धार्मिक पर्यटन प्रवर्द्धन गर्न केही गरेको छैन । नेपालीभाषीहरू भारतको ठूला मठमन्दिरहरूका पुजारी छन् । उनीहरूसँग समन्वय गर्न सके भारतबाट धार्मिक पर्यटक पठाउन सक्छन् । यसमा राज्यले सोच्न जरुरी छ । यो अवसरलाई एक नम्बर प्रदेशले सदुपयोग गर्न सक्छ । कोसी नदीलाई पर्यटकीय हवका रूपमा विकास गर्न गुरुयोजना बनाइएको छ । यसमा केही प्रगति छैन । कोसीटप्पु एउटा बगैंचा हो, जुन क्षेत्रलाई पर्यटकीय हवका रूपमा विकास गर्न सकिनेछ । तर सबै क्षेत्रमा मौलिकता बिगार्दै गएका छौं । नेपालमा जो घुम्न आउँछ, हाम्रो मौलिकता हेर्न आउने हो । मन्दिरसम्म नै गाडी पुग्ने संरचना बनायौं । यो गलत हो, कम्तीमा मन्दिरसम्म एकदुई किमि हिँडेर जाने वातावरण बनाइनुपर्छ । एक नम्बर प्रदेशको धार्मिक करिडोरका लागि प्रदेशले योजना अघि सारे पनि त्यसमा प्रगति छैन । जसमा सुनसरीको बराह क्षेत्र, चतरा, उदयपुरको मैनामैनी, धनकुटाका छिन्ताङ, सुनसरीको रामधुनी जोड्नेछ । यसका लागि बजेट छैन । त्यस्तै पूर्वको पशुपतिनाथका रूपमा परिचित खोटाङको हलेसी महादेवस्थानमा मोटरबाटो पुगेपछि धार्मिक पर्यटकको आवागमन बढेको छ । पर्याप्त पूर्वाधार नहुँदा पर्यटकले यात्रादेखि बाससम्म सास्ती खेप्नुपर्ने बाध्यता छ । एक नम्बर प्रदेशमै विश्वकै सर्वोच्च शिखर सगरमाथा छ । लुक्लादेखि सगरमाथासम्म ट्रेकिङ रुट छ । त्यो रुटमा ५०औं वर्षसम्म पनि केही गर्न सकिएको छैन । ए क्लासको पर्यटक ल्याउन सकिएको छैन । बहुराष्ट्रिय कम्पनीलाई यो क्षेत्रमा लगानी गर्न दिनुपर्छ । जसले पर्यटक भित्र्याउन सहयोग गर्ने छन् । पूर्वाधारले विकास निम्त्याउने हो । त्यसैले पहिला पूर्वाधार तयार गर्नुपर्छ । भारतमा सरकारले नै गेस्ट हाउस बनाइदिएको छ । नेपालमा त्यो हुन सकेको छैन । झापाको धुलाबारीमा सुविधा सम्पन्न होटल खोलिएको भए पनि अन्यत्र प्रदेशभरि नै हाई इन्ड पर्यटकीय सुविधाका होटल नगन्य छन् । नाम चलेका गन्तव्यहरू भेडेटार, धनकुटाको हिले, इलाममा राम्रा होटल भए त्यहीअनुसार पर्यटक आउने थिए । तर हामीले चाहिनेभन्दा धेरै विमानस्थल बनायौं । जबकि ती विमानस्थलको उपयोगिता एकदमै कम छ । अर्बौं खर्च गरेर विमानस्थल बनाइएको छ, तर चल्दैनन् । यो बनाउन लाग्ने खर्चले सडक पूर्वाधारमा लगानी गरे पर्यटक आवागमन बढ्ने थियो । अप्ठ्यारा पहाडलाई छेडेर सुरुङ बनाइदिए गाडी यात्रा सहज र छिटो हुने थियो । त्यस्तै सर्लाहीको भरत तालले धेरै कुरा सिकाएको छ । यस्तै सम्भावना उदयपुरमा पनि छ । त्रियुगा नगरपालिकाको चुहाडेदेखि रामपुर ठोक्सिलासम्म सर्लाहीको भरतताल जस्तै ताल बनाएर पर्यटक आकर्षित गर्न सकिन्छ । अर्को पाटो भनेको एक नम्बर प्रदेशमा ठूलो सम्पत्ति र देशलाई नै टेवा दिने बंगलादेशमा ढुंगागिट्टी निकासी हो । एक वर्षमा ५ खर्ब रुपैयाँ बढीको ढुंगा बिक्री गर्न सक्ने व्यवसायीको बुझाइ छ । चियाको सबैभन्दा ठूलो बगान यही प्रदेशको इलाम र झापामा छ । माओवादी द्वन्द्व र ०६२६३ सालको जनआन्दोलनपछि चियाको विकास शून्य बराबर छ । चिया रोपेर चियाको पकेट क्षेत्र बढाउनुपर्छ । सुन्तला फल्ने ठाउँहरू प्रशस्त छन् । यो खेतीलाई निरन्तरता दिँदै लानुपर्छ । एक नम्बर प्रदेशमा जलविद्युत् आयोजनाको उस्तै सम्भावना छ । तमोर जलविद्युत् आयोजनालाई छिटो निर्माणको चरणमा लानुपर्छ । दूधकोसी जलविद्युत् आयोजनाबारे कुरा धेरै भए पनि यसलाई चाँडो कार्यान्वयनमा लगिनुपर्छ । यो प्रदेश आर्थिक रूपमा प्रचुर सम्भावना बोकेको प्रदेश हो । सिँचाइ सुविधाको पर्याप्त व्यवस्थापन गर्न सके देशभरलाई भात खुवाउन धान फलाउन सकिन्छ । अब सरकारले निजी क्षेत्रलाई लगानी लेउभन्दा पनि तिमीहरूलाई के चाहिन्छ भनेर सोध्न जरुरी छ ।(कान्तिपुरका विमल खतिवडाले गरेको संवादमा आधारित)"
थपिँदै तारे होटल,"५ वर्षअघि पूर्वपश्चिम राजमार्गको निन्दा खोला वारिको जमिनमा थुप्रै पोखरी थिए । अहिलेको दृश्य भिन्न छ । त्यो जमिनमा पाँचतारे होटल मेची क्राउन उभिएको छ । यति छोटो समयमा होटल ठडिएला भन्ने लागेकै थिएन, होटल आसपासमा बसोबास गर्ने संविधानसभा सदस्य चन्द्र मेचेले सुनाए, पाँचतारे होटल बनेपछि त हाम्रो गाउँको नक्सा नै बदलियो । भेगास इन्टरटेन्मेन्ट प्रालिले निर्माण गरेको यो होटल अत्याधुनिक छ । कुल १ सय ५ कोठा रहेको यो होटलमा ५ सुइट रुम, १० भिल्ला, २० वटा क्लब रुम र ७० वटा डिलक्स रुम छन् । दुई वटा रेस्टुरेन्ट छ । ब्यांकेट हलसहित हेलिप्याडको सुविधासमेत छ । आठ बिघा क्षेत्रफल रहेको होटल परिसरमा एक हजार बिरुवा वृक्षरोपण गरिएको छ । जसले वातावरण सुहाउँदो बनाउन सहयोग पुग्ने लगानीकर्ताको विश्वास छ । स्विमिड पुल छ । स्पा सेन्टर, स्टिम बाथ, जिम हल, टेनिस कोर्ट र ब्युटिपार्लर भवन परिसरमै छ । होटलमा आगन्तुकलाई आवश्यक पर्ने सबै सेवा भित्रै उपलब्ध हुनेछन्, लगानीकर्तामध्येका एक बलराम सापकोटाले भने । कोभिड महामारीपछि प्रदेश १ का विभिन्न जिल्लामा सुविधासम्पन्न होटल निर्माणमा लगानी बढिरहेको छ । ग्रामीण बजारहरूले क्षेत्र विस्तार गर्दै छन् । होटल रेस्टुरेन्ट व्यवसायमा व्यापारिक घरानाका युवा पुस्ता अघि सरेका छन् । खासगरी झापा, मोरड र सुनसरीमा तारे होटलमा लगानी भइरहेको छ । नेपाल पर्यटन विभागका अनुसार पूर्वमा तारे होटल मात्रै आधा दर्जनभन्दा बढी भइसकेका छन् । जसमध्ये झापामा पाँचतारे होटल मेची क्राउन र किंग्सवेरी छन् । मोरङमा विग र रत्ना चारतारे र नेपाली रिका तीनतारे होटल दर्ता भई सञ्चालित छन् । मोरङमा ४, झापामा ३, सोलुखुम्बु र खोटाङमा २२ तथा ताप्लेजुङ र सुनसरीमा ११ तारे होटल सञ्चालनको तयारीमा छन् । मेचीनगर र बिर्तामोडमा दुइटा पाँचतारे र एउटा तीनतारे होटल निर्माण अन्तिम चरणमा छन् । विराटनगरको भृकुटी चोकमा डेढ अर्ब लगानीमा लेमन ट्री प्रिमियर पाँचतारे होटलको निर्माण भइरहेको छ । शुभ इन्टरनेसनल हस्पिटालिटी प्रालिले विराटनगरमा १ अर्ब ५१ करोड ६० लाख रुपैयाँ लगानीमा पाँचतारे होटल खोल्ने भएको हो । होटल ८० वटा कोठाको हुनेछ । झापा मेचीनगरको धुलाबारीमा होटल इस्टर्न नेपाल प्रालिले यस वर्षको अन्त्यतिर पाँचतारे होटल सञ्चालनमा ल्याउन लागेको हो । निर्माणाधीन उक्त होटलले १८ रोपनी ७ आना क्षेत्रफल ओगटेको छ । यसमा क्यासिनो र ब्यांकेट पनि हुनेछ । करिब ९३ करोड ४० लाख रुपैयाँ अनुमानित लागतमा बन्ने उक्त होटलमा सुइट र डिलक्स गरेर ८७ कोठा रहनेछन् । होटल एसोसिएसन नेपाल (हान) का प्रदेश अध्यक्ष राजन श्रेष्ठका अनुसार पूर्वका होटलमा करिब २५ देखि ३० अर्ब हाराहारीमा लगानी भइसकेको बताएका छन् । कोभिड महामारीपछि सुविधासम्पन्न होटल निर्माणको लहर चलेको बताउँदै उनले लगानीको क्रम थपिइरहेको जानकारी दिए । होटलमा लगानी निकै बढेको छ । लगानी नडुब्ने वातावरणका लागि सरकारले भरथेग गर्न जरुरी छ, उनले भने ।विराटनगर, बिर्तामोड, इटहरी, झापा जस्ता तराईमा मात्रै हैन, पहाडी जिल्लाहरूमा पनि तारे होटल निर्माणको क्रम सुरु भएको छ । सोलुखुम्बु, खोटाङ र ताप्लेजुङ, इलाम जस्ता पहाडी जिल्लाहरूमा पनि तारे होटल निर्माणमा व्यवसायीहरूको आकर्षण बढेको नेपाल एसोसिएसन अफ ट्राभल एन्ड टुरिजम एजेन्ट (नाटा) का प्रदेश अध्यक्ष उदयकुमार श्रेष्ठले बताएका छन् । तारे होटलका कारण भारतका विभिन्न सहर तथा भुटान, बंगलादेश लगायतबाट पनि पर्यटकहरू भित्रिन थालेको उनी बताउँछन् । यसले प्रदेशको मात्रै होइन समग्र मुलुककै आर्थिक विकासमा टेवा पुग्ने आशा छ, उनले भने, विदेशी पर्यटकहरूको चहलपहलले आर्थिक विकासमा नपत्याउँदो ढंगले सहयोग पुगिरहेको हुन्छ । पर्यटन कार्यालय काँकडभिट्टाका अनुसार पूर्वमा करिब १५ वटा एकतारे होटल दर्ता भएका छन् । बाँकी १५ वटा १ देखि ५ तारेसम्मका होटल धमाधम निर्माण भइरहेको छ । कार्यालयका अनुसार पर्यटन भ्रमण वर्षका कारण पूर्वका व्यवसायीले स्तरीय होटलहरूमा लगानी बढाएका थिए । तर, कोभिड महामारीले कतिपय होटल निर्माण अनि सञ्चालनमा समस्या पनि भएको छ । कोभिडपछि धमाधम तारे होटल थपिँदै छन्, पर्यटन कार्यालयका सूचना अधिकारी निरोज कट्टेलले भने, सेवामा आधारित व्यवसायले विस्तारै गति लिइरहेको छ । तारे होटलहरू दर्ताको इजाजत प्रदेश सरकारलाई पनि छैन । विगतमा भने होटल तथा ट्राभल एजेन्सी दर्ताको सम्पूर्ण जिम्मा पर्यटन कार्यालयलाई थियो । तर, संघीयतापछि भने यो जिम्मेवारी केन्द्र सरकारको अधीनमा छ ।झापाको मेचीनगरमा देशकै ठूलो क्यासिनो भेगास त छँदै छ । सँगै दुई मिनी क्यासिनो पनि सञ्चालनमा छन् । काँकडभिट्टामा दुई मिनी क्यासिनो छन् । सीमा सहरको पुरानो परिचय नै फेरिने अवस्थामा पुगेको छ । मेचीनगर निकट भविष्यमै क्यासिनोहरूको सहर बन्ने यत्नमा छ । धुलाबारीमा पाँचतारे होटलसँगै क्यासिनो पनि सञ्चालनको तयारी भइरहेको छ । प्रदेश १ को राजधानी विराटनगरमा भने एउटा मिनी क्यासिनो छ । भारतको पश्चिम बंगाल र विहारसँग सीमा जोडिने झापा र विराटनगरका तारे होटल र क्यासिनोका मुख्य ग्राहक भारतीय नै हुन् । सिक्किम, गोवालगायत सहरबाट क्यासिनो खेल्नका लागि ग्राहक आउँछन् । कतिपय बंगलादेशी ग्राहक पनि आउने गरेको पाइएको छ । झापाको बिर्तामोडको किंग्सबेरीले पनि क्यासिनो सञ्चालनको तयार गरिरहेको छ । सरकारबाट इजाजतका लागि अन्तिम चरणमा पुगेको किंग्सबेरीका एक सञ्चालकले जनाए । पूर्वमा एउटा स्तरीय होटलको आवश्यकता थियो, मेची क्राउनका सञ्चालक सापकोटाले भने, हामीले त्यो आवश्यकता पूर्ति गरेका छौं । उनका अनुसार क्यासिनो खेल्नकै लागि दैनिक सयौं भारतीय मेची तरेर आइपुग्छन् । भारतको बागडोगरा एयरपोर्टबाट करिब २० किलो मिटर नजिक रहेका कारण पनि क्यासिनो खेल्न ग्राहकहरू जहाज चढेर आइपुग्छन् । क्यासिनो भेगासका अनुसार यहाँ दैनिक करोडौं भारुको कारोबार हुन्छ ।"
पुरानो पूर्व,तस्बिर स्रोत: सिद्धार्थ नवीन उप्रेती
पहाडी बाटोको गन्तव्य,"भौतिक विकासको फड्कोसँगै सडक लाइफलाइन बनिसक्यो । सदरमुकाम र सहरकेन्द्रित सडकमा चासो र बजेट बढिरहँदा पालिका र वडासम्म जोड्न बनेका कच्ची सडकको स्तरोन्नति भने हुन सकेको छैन । राष्ट्रिय, प्रादेशिक, सहायक प्रादेशिक र ग्रामीण गरी चार किसिमका सडक छन्, प्रदेश १ मा । भौतिक पूर्वाधार मन्त्रालयका अनुसार प्रदेशभर निर्माण भएका सबै सडकको कुल लम्बाइ ९ हजार ६ सय २९ किलोमिटर छ । प्रदेश सरकारको वर्गीकरणअनुसार यहाँ १३ वटा राष्ट्रिय, ४४ वटा प्रादेशिक, १ सय १२ वटा सहायक प्रादेशिक राजमार्गसँगै जेनतेन मोटर गुड्न सक्ने १ सय ५६ ग्रामीण सडक छन् । प्रदेशभर सबै किसिमका सडकको संख्या ३ सय २५ छ । झापा, सुनसरी र मोरङ जिल्लालाई छाड्ने हो भने १४ मध्ये ११ जिल्ला पहाडी, मध्यपहाडी र हिमाली भेगमा पर्छन् । पछिल्लो समय तराई, पहाड र हिमालसम्मको आउजाउ सहज बनाउन सरकारले सडक निर्माणलाई तीव्रता दिएको छ । पाँचथरको चिवा भन्ज्याङबाट सुरु भएको पुष्पलाल मध्यपहाडी लोकमार्ग प्रदेश १ को पहाडी जिल्लाको सम्पर्क सेतुका रूपमा रहेको छ । यो लोकमार्गले पाँचथरका याङवरक, हिलिहाङ र फिदिम, तेह्रथुमका आठराई, फेदायक, म्याङलुङ र लालीगुराँस, धनकुटाको महालक्ष्मी र छथर जोरपाटी, भोजपुरका अरुण, पौवादुम्मा र टेम्केमैयुङ, खोटाङका हलेसी तुवाचुङ, मझुवागडी र साखेवासँगै ओखलढुंगाको मानेभन्ज्याङ हुँदै अगाडि बढेको छ । पहाडैपहाड बैतडीको झुलाघाट पुगेर टुंगिने यो लोकमार्ग सञ्चालनमा आएसँगै यस क्षेत्रका नागरिकलाई संघीय राजधानी काठमाडौं हुँदै पश्चिम र सुदूर पश्चिमका गाउँबस्ती पुग्न सजिलो भएको छ । आर्थिक वर्ष २०६४६५ मा तत्कालीन अर्थमन्त्री बाबुराम भट्टराईले पहाडी भूभागलाई पूर्वपश्चिम जोड्ने अवधारणा ल्याएर सडक रेखांकन गराएका थिए । यो सडकलाई सरकारले २०६८ मा राष्ट्रिय गौरवको आयोजना घोषणा गर्दै निर्माण प्रक्रियालाई तीव्रता दियो । यो लोकमार्गको एक चौथाइ भाग कालोपत्र भएको छ भने अधिकांश स्थानमा ग्राभेल स्तरको काम सकिएको छ । हालसम्म मध्यपहाडी लोकमार्गमा एक खर्बभन्दा धेरै रकम खर्च भइसकेको आयोजनाले जनाएको छ । विगतमा जस्तो भूकम्प, नाकाबन्दी, लकडाउन र राजनीतिक अस्थिरता झेल्न नपरे दुई वर्षभित्र पूर्वपश्चिम सबैतिर काम सकिन्छ, आयोजनाको पाँचथर कार्यालय प्रमुख दानबहादुर शाक्यले भने ।पूर्वका पहाडी जिल्लालाई तराई र काठमाडौंसँग जोड्ने द्रुत मार्गका रूपमा लिइएको अर्को रणनीतिक सडक हो, तमोर करिडोर । सुनसरीको चतरादेखि ताप्लेजुङको ओलाङचुङगोला जोड्ने करिडोरको कुल लम्बाइ २ सय ३८ किलोमिटर छ । ओलाङचुङगोलादेखि २१ किलोमिटर दूरीमा चीनको टिप्ताला पुगिन्छ, त्यहाँ पुग्ने २१ किलोमिटर सडक भने ५ वर्षअघि नै बनिसकेको हो । संघीय सरकारले गौरवको आयोजनाका रूपमा अगाडि सारेको यो सडकले तमोर नदीको किनारैकिनार सुनसरी, मोरङ, धनकुटा, तेह्रथुम, पाँचथर र ताप्लेजुङलाई जोडेको छ । ग्राभेलस्तरको काम सम्पन्न भएर दुई वर्षदेखि गाडी चल्न थालेको करिडोरको गणेशचोक (फेदापा) सम्म १ सय १० किलोमिटर कालोपत्र गर्न बोलपत्र आह्वान गरी सम्झौताको चरणमा पुगेको आयोजना प्रमुख कुवेर नेपाली बताउँछन् । यो सडक नखुल्दा पाँचथर, ताप्लेजुङ र तेह्रथुमको आठराई क्षेत्रका बासिन्दाले मेची राजमार्ग भएर धरान र विराटनगर पुग्नुपर्यो । फिदिमबाट इलाम, झापा हुँदै २ सय ५७ किलोमिटरको घुमाउरो यात्रापछि धरान पुग्नुपर्थ्यो । अहिले तमोर करिडोर भएर १ सय १० किलोमिटरमै धरान पुग्न सकिन्छ । २०६५ मा सडक निर्माण थालिएको थियो ।तराईको झापादेखि इलाम र पाँचथर हुँदै ताप्लेजुङ जोड्ने सबैभन्दा पुरानो सडक हो, मेची राजमार्ग । २०३० को दशकमा निर्माण भएर यो सडक २०४५ ताका ताप्लेजुङ जोडिएको थियो । झापाको चारआलीदेखि सुरु हुने २ सय ६८ किलोमिटर दूरीको राजमार्ग लामो समयसम्म मर्मत नहुँदा जीर्ण बन्दै गएको छ । सडक डिभिजन कार्यालय इलामले इलामको सूर्योदय र पाँचथरको फिदिम नगरपालिका क्षेत्रमा चौडा दायाँबायाँ १५ मिटरमा निर्माण भएका संरचना हटाउने काम गरिरहे पनि अन्यत्रको अवस्था दयनीय छ । ताप्लेजुङपाँचथर खण्डमा पर्ने गोपेटार भारपा, इलाम खण्डको माइखोला, पुवाखोला र हर्कटेलगायत दर्जनौं स्थानमा सडक भासिनुका साथै खाल्डाखुल्डी छन् ।वर्षमा एक पटक मर्मत गर्दै आए पनि कालोपत्र गरेको लामो समय भएकाले भत्कने क्रम नरोकिएको सडक डिभिजन कार्यालय इलामले जनाएको छ । पाँचथर उद्योग वाणिज्य संघका अध्यक्ष नवराज घिमिरे तराई र पहाड जोड्ने सम्पर्क सेतुका रूपमा स्थापित यो सडकको निरन्तर मर्मत गर्न स्थानीय प्रदेश र संघीय सरकारबीच समन्वयसँगै दिगो कार्ययोजना बन्नु जरुरी रहेको बताउँछन् ।सधैंको बेहालपाँचथर, इलाम र धनकुटालाई जोड्ने राँकेरविछ नम्बर बुधबारेभेडेटार सडक सरकारले उच्च प्राथमिकतामा राखे पनि वर्षौंसम्म बन्न नसकेको सरकारी गौरवको आयोजना हो । भारतीय निर्माण कम्पनीलाई कालोपत्र गर्ने जिम्मेवारी दिइएको यो सडक निर्माण व्यवसायीको लापरबाहीले लथालिंग छ । पाँचथरको राँकेदेखि रविछ नम्बर बुधबारे हुँदै धनकुटाको भेडेटार जोड्ने सडकको कुल लम्बाइ १ सय ३ किलोमिटर छ ।३ करोड २६ लाख १८ हजार ५ सय ४१ अमेरिकी डलर लागत रहेको सडक कालोपत्र गर्न भारतीय निर्माण कम्पनी एप्को इन्फ्राले नेपाल सरकारसँग २०७५ सालमै सम्झौता गरेको थियो । सम्झौतामा २०७८ को मंसिरभित्र काम सक्नुपर्ने उल्लेख छ । सडक निर्माणका लागि भारतीय एक्जिम बैंकले सहयोग गरेको हो ।मेची राजमार्गअन्तर्गत इलामफिदिम खण्डमा पर्ने राँके बजारबाट सुरु भएर देउराली, घुर्बिसे पञ्चमी, सप्तमी, रवि, चिसापानी पञ्चमी, कम्फुटार, लेकगाउँ, छ नम्बर बुधबारे, सौरे, मुढेबास, समिया, चौकीभन्ज्याङ, राजारानी, डाँडाबजार, ओख्रे र नाम्जे हुँदै कोसी राजमार्गको धरानधनकुटा सडक खण्डमा पर्ने भेडेटार पुगेर यो सडक टुंगिन्छ । तत्कालीन प्रधानमन्त्री केपी शर्मा ओलीले सम्झौतालगत्तै २०७५ पुस २१ मा कालोपत्र गर्न उद्घाटन गरेका थिए । गत फागुनमै निर्माण सकिनुपर्ने सम्झौता भए पनि म्याद गुज्रेको ७ महिना बितिसक्दासमेत कामको प्रगति १९ प्रतिशतमा सीमित छ । यातायात सञ्चालन नहुँदा त्यस क्षेत्रका नागरिक गाउँपालिका केन्द्र रविसम्म आउन दुई दिन पैदल र सदरमुकाम फिदिमसम्म पुग्न छ नम्बर बुधबारेबाट झापा र इलाम हुँदै तीन जिल्ला पार गर्नुपर्ने बाध्यता छ । आर्थिक मामिला तथा योजनामन्त्री इन्द्रबहादुर आङ्बो भारतीय सहयोगमा कालोपत्र सुरु गरिएको सडक निर्माण भारतीय ठेकेदारले नै अघि बढाउनुपर्ने बाध्यकारी सम्झौताले योजना पूरा हुन चुनौती थपेको बताउँछन् । यो सडक पूरा भए पाँचथर, इलाम, मोरङ र धनकुटाका सीमावर्ती क्षेत्रका नागरिकले प्रत्यक्ष लाभ लिन सक्छन् ।पहाडी जिल्लाका प्रायः सदरमुकामसम्म जोड्ने सडक कालोपत्र गरिए पनि त्यहाँबाट पालिका केन्द्रसम्म जोडने सहायक सडक भने हिँउदमा मात्रै सञ्चालन हुन्छन् । राँके रवि, छ नम्बर बुधबारे सडक अधकल्चो भएकाले पाँचथरको मिक्लाजुङ र फाल्गुनन्द गाउँपालिकाबाट सदरमुकाम आउन वर्षायाममा धौधौ पर्छ । सडककै कारण वर्षायाम सदरमुकाममा हुने महत्त्वका कार्यक्रममा पुग्न सकिँदैन, पाँचथरको मिक्लाजुङ गाउँपालिका अध्यक्ष अमरराज माखिम भन्छन् । मिक्लाजुङ र फाल्गुनन्द जस्तै फालेलुङ गाउँपालिका जोड्ने कच्ची सडकको अवस्था पनि नाजुक छ । २०३० कै दशकमा मेची राजमार्ग जोडिएको इलाममा पनि सदरमुकामदेखि ग्रामीण क्षेत्रका पालिका केन्द्र जोड्ने सडकको हालत उस्तै छ । देउमाई नगरपालिकाको केन्द्र मंगलबारे जोड्ने नेपालटारमंगलबारे खण्डमा गरिएको कालोपत्र उप्किएर सडक कच्चीसरह बनेको छ । सन्दकपुर र माई जोगमाईलगायत पालिकाबाट सदरमुकाम आउन निर्माण गरिएका सडकको स्तरोन्नति पनि जरुरी रहेको जनप्रतिनिधिहरू बताउँछन् ।धनकुटा, तेह्रथुम, खोटाङ र भोजपुरसहितका पहाडी जिल्लाका सदरमुकामसम्म कालोपत्रे सडक पुगेका छन् । यद्यपि सदरमुकामबाट पालिका र वडासम्म जोड्न बनेका कच्ची सडकको स्तरोन्नति हुन सकेको छैन । ओखलढुंगा सदरमुकाम रुम्जाटारसम्म मिर्चैयादेखि कालोपत्रे सडक हुँदै पुग्न सकिन्छ तर त्यही जिल्लाको लिखु र खिजिदिम्बा गाउँपालिका वर्षाभर सदरमुकामसँग सडक सम्पर्क विच्छेद हुन्छन् । संखुवासभामा निर्माणाधीन उत्तरदक्षिण कोसी सडकलाई संघीय सरकारले गौरवको आयोजनाका रूपमा अगाडि बढाएको छ, जुन सडकले विराटनगरको रानी भन्सारदेखि किमाथांका जोड्छ । सोलुखुम्बुमा निर्माणाधीन गोल्डेन ट्रेंगल पनि राष्ट्रिय गौरवको आयोजना हो । ताप्लेजुङ सदरमुकाम फुङलिङदेखि सुकेटार विमानस्थल हुँदै ओलाङचुङगोला जोड्ने सडक निर्माणाधीन छ, यो उत्तरदक्षिण लोकमार्गअन्तर्गत पर्छ ।प्रदेश योजना आयोगका उपाध्यक्ष पूर्णकुमार लोक्सोम स्थानीय संघ र प्रदेश सरकारको समन्वयमा सबै सडकको वर्गीकरण गरेर प्राथमिकता निर्धारण गर्न सके सबैतिर गाडी गुड्न सक्ने सम्भावना औंल्याउँछन् । तीन तहका सरकारबीच समन्वय नहुँदा कुन स्तरका सडकमा कति पैसा हाल्ने र कत्तिको महत्त्व दिने यकिन छैन, त्यही भएर सबै सरकारले एउटै योजनामा दोहोरो पर्ने गरी बजेट छुट्याइरहेका छन्, उनले भने, त्यस्तो हुन नदिन सडक प्रोजेक्ट बैंक बनाउन आवश्यक छ ।"
