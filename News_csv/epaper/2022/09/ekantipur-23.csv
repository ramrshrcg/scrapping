शीर्षक,विवरण
स्थानीय तहका १ लाख २३ हजार उम्मेदवारबाट २४ अर्ब जरिवाना उठाउँदै आयोग,"आयोगले भने चित्तबुझ्दो स्पष्टीकरण नभएको निष्कर्ष निकाल्दै सबैलाई कारबाही गर्ने निर्णय गरेको हो । कारबाहीमा परेकामध्ये २० हजार चुनाव जितेकाहरू छन् । उनीहरूले फागुन मसान्तसम्म जरिवाना नतिर्नेको पद स्वतः खारेज हुनेछ ।यो कानुन २०७३ मा नै बनेको हो, तर अघिल्लो निर्वाचनमा कसैले पनि एक महिनाभित्र खर्च विवरण बुझाएका थिएनन् तर कसैलाई कारबाही भएको थिएन । ऐनले कारबाही गर्नॅ भने पनि हजारौंलाई कारबाही गर्दा व्यवस्था नै डगमगाउने मैले देखेँ, २०७४ को निर्वाचन गराएका प्रमुख आयुक्त अयोधीप्रसाद यादव भन्छन्, उम्मेदवारहरूलाई पत्र पठाएर विवरण बुझाउन मैले बारम्बार ताकेताचाहिँ गरिरहेँ तर दण्ड जरिवाना गरिएन ।मुलुक संघीय पद्दतीमा गएपछि पहिलोपटक भएको स्थानीय सरकारको निर्वाचनमा सहभागीलाई दण्डित गर्दा व्यवस्था धर्मराउने हुनाले कठोर निर्णय नगरेको उनको भनाइ छ । तर सधैं त्यसो गरेर पनि सायद चल्दैन, उनी भन्छन्, त्यसो हुनाले केही निर्णय त आयोगले लिनै पर्थ्यो, यसमा अब परिमार्जन जरुरी छ ।"
रोकिएको छैन वैवाहिक अंगीकृत,"(काठमाडौं)राष्ट्रपति विद्यादेवी भण्डारीले संघीय संसद्ले दोस्रो पटक पारित गरेर पठाएको नागरिकता विधेयक प्रमाणीकरण नगरेपछि एकथरीले एक हातले सिन्दुर र अर्को हातले नागरिकता दिन रोकेर राष्ट्रपतिले देशहितमा निर्णय गरेको दाबी गरिरहेका छन् । तर, कानुनविद्हरूका अनुसार राष्ट्रपतिको कदम र वैवाहिक अंगीकृत नागरिकता वितरणबीच कुनै साइनो छैन । नेपाली नागरिकसँग वैवाहिक सम्बन्ध भएकी विदेशी महिलाले नेपालको नागरिकता प्राप्त गर्न चाहेमा तोकिएको अधिकारीसमक्ष तोकिएको ढाँचामा निवेदन दिनुपर्नेछ, त्यसरी निवेदन दिँदा नेपाली नागरिकसँग भएको वैवाहिक सम्बन्धको र आफूले विदेशी नागरिकता त्याग्ने कारबाही चलाएको निस्सा पनि साथै पेस गर्नुपर्नेछ, नेपाल नागरिकता ऐन २०६३ को दफा ५ मा भनिएको छ । उक्त ऐनको यो व्यवस्थाअनुसार अहिले पनि नागरिकता वितरण जारी छ ।नागरिकतासम्बन्धी कानुनका विज्ञ वरिष्ठ अधिवक्ता चन्द्रकान्त ज्ञवालीले राष्ट्रपतिले प्रमाणीकरण गर्दा पनि र नगर्दा पनि नागरिकता ऐन २०६३ को व्यवस्था निरन्तर रहने बताए । नेपालीसँग विवाह गरी आएकी महिलाले विदेशको नागरिकता त्याग गर्ने कारबाही चलाएको प्रमाण पेस गरेपछि नागरिकता लिन सक्छिन्, उनले भने, कानुनको यो व्यवस्थालाई विधेयकले छोएकै थिएन ।गृह मन्त्रालयका अनुसार नेपालमा नागरिकता प्रमाणपत्रसम्बन्धी कानुन बनेको ७० वर्षमा ४ लाख २४ हजार ४ सय २२ महिलाले वैवाहिक अंगीकृत नागरिकता लिएका छन् । ८० देशका महिलाले नेपाली पुरुषसँग बिहे गरेर आएपछि वैवाहिक अंगीकृत नागरिकता लिएका हुन् । तीमध्ये नेपालीसँग बिहे गरी आएर यहाँको नागरिकता लिएका भारतीय महिलाको संख्या तीन लाख ९६ हजार ५ सय ५७ छ । यो विधेयकले जन्मसिद्ध नागरिकका सन्तानलाई वंशजको नागरिकता दिने संविधानको प्रावधान कार्यान्वयन गर्न खोजेको थियो । अब उक्त विधेयक प्रमाणीकरण नभएकाले जन्मका आधारमा नेपालको नागरिकता पाएका एक लाख ९० हजार व्यक्तिका करिब ५ लाख सन्तान नागरिकताबाट वञ्चित हुनुपर्ने भएको छ । यसअघि प्रधानमन्त्रीका रूपमा केपी शर्मा ओलीले २०७८ जेठ ९ मा ल्याएको नागरिकतासम्बन्धी अध्यादेशमा पनि वैवाहिक अंगीकृत नागरिकताको प्रावधान राखिएको थिएन । यद्यपि उक्त अध्यादेशलाई २०७८ जेठ २७ मा सर्वोच्च अदालतले अन्तरिम आदेशमार्फत् रोक लगाएकाले कार्यान्वयन हुन पाएको थिएन । त्यसअघि ओली सरकारले नै २०७५ साउन ४ मा प्रतिनिधिसभामा दर्ता गरेको विधेयकमा पनि सुरुमा यसबारे कुनै व्यवस्था थिएन । तर, २०७७ असार ७ मा राज्यव्यवस्था समितिले ७ वर्षपछि मात्रै वैवाहिक अंगीकृत नागरिकता दिने व्यवस्था राखेर प्रतिवेदन पास गरेको थियो । उक्त प्रतिवेदन तत्कालीन नेकपाका सांसदले बहुमतका आधारमा पास गरेका थिए, जसमा नेपाली कांग्रेस र मधेसकेन्द्रित दलका सांसदको फरक मत थियो । त्यसलाई प्रतिनिधिसभाले पास गर्न नपाउँदै वर्तमान सरकारले गत असार २१ मा फिर्ता लिएको थियो । राष्ट्रपति भण्डारीको विधेयक प्रमाणीकरण गर्ने कदमको बचाउ गरिरहेको नेकपा (एमाले) का स्थायी समिति सदस्य तथा पूर्वगृहमन्त्री खगराज अधिकारीले अहिलेको विधेयक प्रतिनिधिसभा नरहेपछि स्वतः निष्क्रिय भएको बताए । निष्क्रिय भइसकेको विधेयकलाई राष्ट्रपतिले किन प्रमाणित गर्ने ? उनले भने, तत्कालीन राज्यव्यवस्था समितिले पास गरेको प्रतिवेदनका आधारमा ७ वर्षपछि मात्रै वैवाहिक अंगीकृत नागरिकता दिनुपर्छ भन्ने हाम्रो धारणा हो । उक्त प्रतिवेदनलाई किन कानुन बन्न दिइएन ?राष्ट्रपतिको कदमविरुद्ध ५ रिट, आज पेसीसंघीय संसद्ले दोस्रो पटक पठाएको नागरिकता संशोधन विधेयक प्रमाणित नगर्ने राष्ट्रपति विद्यादेवी भण्डारीको कदमको परीक्षण अब सर्वोच्च अदालतबाट हुने भएको छ । सर्वोच्च अदालतमा बिहीबार राष्ट्रपतिलाई विधेयक प्रमाणीकरणका लागि परमादेश दिन माग गर्दै ५ वटा रिट दर्ता भएका छन् । सर्वोच्च अदालतका प्रवक्ता विमल पौडेलका अनुसार ती निवेदनमा शुक्रबार सुनुवाइको पेसी तोकिएको छ । अधिवक्ता सुनीलरञ्जन सिंह, अधिवक्ताद्वय सुनीलकुमार यादव र विजय पोखरेल, अधिवक्ता सागर बराल, त्रिभुवन विश्वविद्यालयका विद्यार्थी राज बराल र काठमाडौं स्कुल अफ लमा अध्ययनरत अविनेश अधिकारी, मोरङको रंगेली नगरपालिकाका देव शर्मा र सोनु रौनियारले संयुक्त र छुट्टाछुट्टै रिट दर्ता गराएका हुन् । उनीहरूको रिटमा संघीय संसद्ले दोस्रो पटक प्रमाणीकरण गरी पठाएको विधेयक संविधानको सीमा १५ दिनभित्र प्रमाणीकरण नगरेकी राष्ट्रपतिलाई प्रमाणीकरण गर्नू भन्ने आदेश दिन माग गरिएको छ । यी निवेदनहरू शुक्रबार सर्वोच्च अदालतका एक न्यायाधीशको इजलासमा पेस हुनेछन् । उक्त इजलासले आवश्यक ठानेमा संवैधानिक इजलासमा पठाउनेछ ।नागरिकता विधेयकलाई प्रमाणीकरण गर्न सर्वप्रथम साउन १५ मा राष्ट्रपतिसमक्ष पठाइएको थियो । त्यसको १५ औं दिन साउन २९ मा राष्ट्रपति भण्डारीले पुनर्विचार गर्न आवश्यक रहेको भन्दै सन्देशसहित संसद्मा फिर्ता गरेकी थिइन् । त्यसपछि उक्त दुवै विधेयकलाई संघीय संसद्ले पुनः हुबहु पारित गरेर भदौ २० मा राष्ट्रपतिसमक्ष पठाएको थियो । संविधानको धारा ११३ (४) अनुसार यसरी दोस्रो पटक आएको विधेयक राष्ट्रपतिले १५ दिनभित्र (असोज ४ भित्र) प्रमाणीकरण गर्नुपर्थ्यो तर भण्डारीले विधेयक प्रमाणीकरण नगरी संविधानको उक्त प्रावधानलाई नै निष्क्रिय पारिदिएको रिटमा उल्लेख गरिएको छ ।सभामुखउपसभामुखलाई पदमुक्त गर्न मागप्रतिनिधिसभाका सभामुख अग्नि सापकोटा र उपसभामुख पुष्पा भुसाललाई पदमुक्त गर्न माग गर्दै सर्वोच्च अदालतमा परेको रिटको सुनुवाइ पनि शुक्रबारै हुँदै छ । अधिवक्ताहरू किशोर पौडेल, जगन्नाथ दुलाल र अनुपम भट्टराईले प्रतिनिधिसभाका लागि हुने अर्को निर्वाचनको उम्मेदवारी दाखिल गर्ने अघिल्लो दिनसम्म मात्र सभामुख र उपसभामुख पदमा बहाल रहने संविधानको व्यवस्था रहेको उल्लेख गर्दै समानुपातिकतर्फको बन्दसूची पेस गर्ने दिन नै मनोनयनको दिन भएकाले सभामुख र उपसभामुख पदमुक्त हुनुपर्ने माग गरेका छन् । समानुपातिकतर्फको बन्दसूची बुझाउने मिति यही असोज २ र ३ लाई तोकिएको थियो । त्यसअनुसार असोज १ पछि नै सभामुख र उपसभामुखको पद नरहेको दाबी रिटमा गरिएको छ ।"
"ब्रेक नलाग्दा बस खस्यो, १२ को मृत्यु","(मकवानपुर), (रुकुम पूर्व)ओरालोमा ब्रेक नलागेर बस खस्दा मकवानपुर र रुकुम पूर्वमा गरी १२ जनाको ज्यान गएको छ । ३८ जना घाइते छन् । मकवानपुरको भीमफेदीमा साँघुरो सडकको ओरालो घुम्तीमा ब्रेक नलागेर मिनीबस ५० मिटर तल खस्दा ७ जनाको मृत्यु भएको हो । उक्त दुर्घटना २६ जना घाइते भएका छन् । ३३ जना बोकेर काठमाडौंबाट हेटौंडातर्फ गइरहेको गरेको बा३ख ७८५८ नम्बरको मिनीबस मकवानपुरको भीमफेदी६ जुरिखेतको एघार घुम्ती ओरालोबाट खसेको हो । बिहीबार अबेरसम्म मृत्यु हुनेहरूको पहिचान नखुलेको प्रहरीले जनाएको छ । बसमा सवार अधिकांश भारतीय नागरिक थिए । घाइतेमध्ये २३ जनाको हेटौंडा अस्पतालमा उपचार भइरहेको छ । जिल्ला प्रहरी मकवानपुरका अनुसार गम्भीर घाइते तीन जनालाई थप उपचारका लागि भरतपुर रेफर गरिएको छ । ६ जनाको घटनास्थलमै र एक जनाको भीमफेदीमा उपचारका क्रममा मृत्यु भएको हो । घटनास्थलमा एसपी वामदेव गौतमको नेतृत्वमा प्रहरी टोली पुगेर उद्धार गरेको थियो । मकवानपुर भीमफेदीसम्मको सडक खण्ड साना गाडीका लागि मात्रै उपयुक्त छ । बनेपानेपालथोक चल्ने मिनीबस काठमाडौंबाट वीरगन्ज जान फर्पिङभीमफेदी सडक खण्ड प्रयोग गर्ने क्रममा दुर्घटनामा परेको हो । बनेपानेपालथोक चल्ने मिनीबसका चालक तथा सहचालकलाई बाटोको जोखिमबारे जानकारी नहुँदा दुर्घटना भएको अनुमान प्रहरीले गरेको छ । दुर्घटनामा परी दुई बालक सामान्य घाइते भएका छन् ।बसमा सहयोगीका रूपमा यात्रा गरिरहेका काभ्रेका हरि भुजेलका अनुसार बनेपानेपालथोक चल्ने सवारी काठमाडौंमा दलालले रिजर्भ गरेर उक्त रुट हुँदै वीरगन्ज पठाएको थियो । उनले आफू घुम्न भनेर चालक विष्णु स्याङ्तानसँग आएको बताए । चाडपर्वका समयमा दलालहरूले साना सवारीसाधन चल्ने यो रुटमा मिनीबस पनि चलाउने गरेका छन् । दुर्घटनामा घाइते रौतहटका समिम मियाँले भीमफेदीको देउरालीमा खाजा आएपछि चालक परिवर्तन भएको बताए । स्पिड कुदाएर कन्ट्रोल मोडमा गर्न नसक्दा बस पल्टियो, हेटौंडा अस्पतालको भुइँमा उपचाररत मियाँले भने । यसैगरी, काठमाडौंबाट रुकुम पूर्वको सदरमुकाम रुकुमकोट आउँदै गरेको बस रुकुम पूर्वमा बिहीबार दुर्घटना हुँदा ५ जनाको मृत्यु भएको छ । ग१ख ९१०९ नम्बरको बस भूमे३ को क्याङ्सीबगरमा दुर्घटना भएको हो । प्रहरीका अनुसार बसमा १७ जना सवार थिए । ५ जनाको मृत्यु भएको छ । गम्भीर घाइते ४ जनालाई उपचारार्थ सेनाको हेलिकोप्टरमा बाँकेको कोहलपुर लगिएको छ । आठ जनाको स्थानीय जिल्ला अस्पतालमै उपचार भइरहेको छ । दुर्घटनामा तीन जनाको घटनास्थलमै र दुई जनाको उपचारका क्रममा मृत्यु भएको डीएसपी प्रकाश डाँगीले बताए । घटनास्थलमा तत्काल प्रहरी पुगेको र सेना एवं स्थानीयले पनि घाइतेको तत्काल उद्धार गरेर बचाउन सफल भएको सहायक प्रमुख जिल्ला अधिकारी हिरा आचार्यले बताए । दुर्घटनामा ज्यान गुमाउनेमा रुकुम पूर्वको पुथाउत्तरगंगा८ चारगाउँका ३६ वर्षीय पूर्णबहादुर बुढा, भूमे५ डालिबाङका २३ वर्षीय बुद्धिमान बुढा, सिस्ने६ का २ वर्षीय सिजन खड्का र उनकी आमा ४० वर्षीया लक्ष्मी खड्का छन् । बसका चालक रामेछापका २६ वर्षीय लीलाभक्त श्रेष्ठको पनि निधन भएको प्रहरीले जनाएको छ । ब्रेक नलागेर चालकले बसको गति नियन्त्रण गर्न नसक्दा दुर्घटना भएको हुन सक्ने प्रहरी निरीक्षक कृष्ण खत्रीले बताए । दुर्घटनालगत्तै उद्धार गरिए पनि २ वर्षका बालक र बुद्धिमानको मृत्यु जिल्ला अस्पताल रुकुमकोटमा उपचारका क्रममा भएको थियो । अन्यको घटनास्थलमै मृत्यु भएको प्रहरीले जनाएको छ । घटनापछि गम्भीर घाइतेलाई उद्धार गर्न सुर्खेतबाट सेनाको हेलिकोप्टर पूर्वी रुकुम पुगेको थियो । हेलिकोप्टरबाट सिस्ने६ का ३६ वर्षीय लालबहादुर खड्का, ६ वर्षीय साइमान खड्का र १९ वर्षीया निरुता थापा, पश्चिम रुकुमको आठबीसकोट१३ का ३५ वर्षीय डम्बर नेपालीलाई कोहलपुर पठाइएको प्रहरी निरीक्षक खत्रीले बताए । मध्यपहाडी लोकमार्गको खबाङरुकुमकोट खण्डमा सिधा सडकमा गुडिरहेको बस सडकबाट करिब ५० मिटर खसेको थियो । बसको पछाडिको चक्का खाल्डोमा परेको देखिएको र अनियन्त्रित भएर दुर्घटना भएको हुन सक्ने प्रहरीको आशंका छ ।"
छात्रवृत्ति जम्मा ४००,"वार्षिक ४ सय छात्रवृत्ति दिनुको औचित्य छैन । ४ सयले के आउँछ ? त्यही पैसा पनि कतिपय अभिभावकले मदिरा, चुरोट खरिदमा सक्छन् । बजेट बढाएर नगदको साटो शैक्षिक सामग्री दिनु राम्रो हुन्छ । कुमारीकमला राईप्रधानाध्यापक, जनकल्याण मावि, काठमाडौं२० वर्षदेखि ४ सयका दरले छात्रवृत्ति वितरण हुँदै आएको छ । यसले एक महिनालाई पुग्ने कापी पनि आउँदैन । यति रकम दिँदा वा नदिँदा विद्यार्थी र अभिभावकलाई कुनै फरक पर्दैन । मीनबहादुर अछामीप्रधानाध्यापक, सिद्धिमंगल मावि, ललितपुर"
सौर्य ऊर्जाबाट २५ मेगावाट,"नेपाल विद्युत् प्राधिकरणले नुवाकोटको विदुर नगरपालिका६ र १२ मा निर्माण गरेको सोलार प्लान्ट । ५ सय रोपनी क्षेत्रफलमा फैलिएको २५ मेगावाट क्षमताको यो प्लान्टबाट भदौ १० देखि उत्पादन थालिएको थियो । परीक्षण सफल भएपछि अहिले उत्पादित विद्युत् राष्ट्रिय प्रसारण प्रणालीमा जोडिएको छ ।देवीघाट जलविद्युत् केन्द्रले चर्चेको जग्गा, फोरवे चौर, रातोमाटे, कफी एरिया१, केराघारी र राईगाउँमा प्लान्ट राखिएको छ । पछिल्लो पटक कफी एरिया२ मा प्लान्ट बनेर उत्पादन सुरु भएपछि आयोजना पूर्ण क्षमतामा सञ्चालनमा आएको हो । अहिले २५ मेगावाट नै विद्युत् उत्पादन भइरहेको र उत्पादित विद्युत् देवीघाट विद्युत् गृहको सबस्टेसनमा जोडेर राष्ट्रिय प्रणालीमा प्रवाह गरिएको सोलार प्लान्ट आयोजनाका प्रमुख विकासबहादुर रघुवंशीले बताए । ॅसोलार प्लान्टका ६ वटै ब्लकबाट दिनमा सरदर ५ घण्टासम्म विद्युत् उत्पादन भइरहेको छ, राम्रोसँग घाम लागेमा १ लाख युनिटसम्म विद्युत् उत्पादन हुन्छ, उनले भने ।विश्व बैंकको सहुलियत ऋणमा निर्मित आयोजनामा करिब ४ अर्ब रुपैयाँ खर्च भएको छ । आयोजना चीनको राइसेन इनर्जी कम्पनीले निर्माण गरेको हो । तर, २०७४ जेठ ३ मा सम्झौता गरे पनि राइसेनले २०७६ कात्तिकदेखि मात्र काम थालेकाले समयमै पूरा हुन सकेको थिएन । पटकपटक म्याद थप गरिएपछि अहिले बल्ल उत्पादन सुरु भएको हो ।"
माछाको अवैध आयात रोक्न सडकमै पहरा,"(चितवन)पोखरीका माछा नबिक्ने तर बजारमा भारतबाट आएका माछा छ्याप्छ्याप्ती हुन थालेपछि चितवनका माछा उत्पादक किसानले सडकमै पहरा दिन थालेका छन् । माछा आयात गर्न बन्देज छैन । तर, अवैध तरिकाले भारतबाट ल्याइएका माछाले नेपाली बजार र खास गरेर काठमाडौं ढाक्न थालेपछि आफूहरू सडकमै उत्रिनुपरेको नेपाल मत्स्य व्यवसायी संघ चितवनका अध्यक्ष खगेन्द्र सुवेदीले बताए ।उनका अनुसार संघका पदाधिकारीहरू असोज १ देखि माछा काठमाडौं भित्रिने नाका सिन्धुलीका भिमान, मकवानपुरको रातमाटे र चितवनको रामनगरमा अनुगमनमा बसेका छन् । जनपद र सशस्त्र प्रहरीसहित संघका प्रतिनिधिहरूले सडकमा पहरा नै दिएका छन् । माछा भेटिएमा क्वारेन्टिन चेकपोस्टका प्रतिनिधिहरूलाई पनि बोलाउँछन् । भेटिएका माछा अवैध रूपमा नेपाल भित्र्याएको पाइए नष्ट गर्ने गरेको उनले बताए ।रामनगरको पशु क्वारेन्टिन चेकपोस्टका पशु स्वास्थ्य प्राविधिक श्रीस गौतमले हालसम्म ६४ कार्टुन माछा नष्ट गरेको जानकारी दिए । उनका अनुसार असोज ४ मा रूपन्देहीमा किनेको नेपाली माछाको बील बनाएर ५० कार्टुन माछा ल्याएको गाडी फेला परेको थियो । व्यवसायीले सोधखोज गर्दा माछा रूपन्देहीबाट नकिनेको पत्ता लाग्यो । पछि माछा ल्याउने व्यक्तिले नै भारतबाट अवैध तरिकाले ल्याएको स्वीकार गरेका थिए ।माछा खराब भएको थियो । ५० वटा कार्टुनमा २ हजार किलो माछा थियो । गन्हाउन थालेको माछा खानयोग्य पनि थिएन । सोधखोज गर्दा ल्याउने मान्छेले नै भारतबाट ल्याएको भनेपछि त्यसलाई नष्ट गर्यौं, उनले भने । त्यसको अघिल्लो दिन बसको डिक्कीमा राखेर ल्याएको १४ कार्टुन माछा पनि फेला परेको थियो । जसमध्ये १२ कार्टुन नैनी जातको, एक कार्टुन रहु र एक कार्टुन पंगास जातको माछा थियो । १२ कार्टुन माछा नेपाली नै हो भनियो । २ कार्टुन माछा भारतबाट ल्याएको भनेर भन्सार बिल नै देखाइएको थियो । ती कार्टुनहरूमा ५६० केजी माछा थियो । सबै कार्टुनको माछा कुहिएर गन्हाएको थियो । त्यसैले त्यो पनि नष्ट गर्यौं, उनले भने । रामनगरमा माछा किसान र प्रहरीले संयुक्त अनुगमन गरिरहेका र शंकास्पद अवस्था देखा परे आफूहरूलाई बोलाउने गरेका उनले सुनाए ।चितवन प्रशासनले माछा अनुगमनमा सहयोग गर्न मौखिक निर्देशन दिएको छ । सरकारले ६ महिनाअघि माछा आयात रोकेको थियो । तर, पछि खुलायो । एक महिनायता एलसी खोलेर माछा आयात गर्न सुरु भएको उनले जानकारी दिए । विदेशबाट आयात गरेको वा जिल्ला कटाएर माछा, कुखुरा र पशु चौपाया ओसारपसार गर्दा क्वारेन्टाइन चेकपोस्टमा भेटेरिनरी चिकित्सकले जारी गरेको स्वस्थ प्रमाणपत्र अनिवार्य देखाउनुपर्छ । तर, अहिलेसम्म यो चेकपोस्टमा भारतबाट आएको माछा भनेर कसैले कागजपत्र देखाएको थिएन । किसानहरूको अनुगमनले बसको डिक्कीमा राखेकोमध्ये २ कार्टुन माछा भारतीय हो भन्ने कागजपत्र देखाइयो, उनले भने ।मत्स्य व्यवसायी संघ चितवनका अध्यक्ष सुवेदी भारतबाट अवैध रूपमा माछा ल्याउने र नेपाली भनेर बेच्ने परिपाटी व्यापक रहेको दाबी गर्छन् । चितवनमा अहिले चार हजार टन माछा बिक्रीका लागि तयार छ । तर बिक्री ठप्प छ । बजारमा अनेक तौरतरिका अपनाएर भारतीय माछा आएका कारण यस्तो भएको हो, उनले भने । किसानले प्रतिकेजी २३५ रुपैयाँ लागतमा माछा उत्पादन गरिरहेका उनले जनाए । तर, यही लागत मूल्यमा माछा दिन्छौं भन्दा पनि बिक्री भएको छैन । हाम्रा माछा पोखरीमै छन् । भारतीय माछा बजारभरि भयो, उनले थपे ।नियमपूर्वक आउने माछालाई आफूहरूले रोकतोक नगरेको पनि उनले स्पष्ट पारे । तर, नियमपूर्वक भारतीय माछा आएको छैन । क्वारेन्टिन चेकपोस्टको विवरणले पनि त्यही देखाउँछ । यस्तो अवस्थाले नेपाली माछा उत्सादक किसानहरू ठूलो मारमा परेको हुँदा हामी सडकमै आउनुपरेको हो, उनले भने । तर, किसान र प्रहरीले संयुक्त रूपमा अनुगमन गर्दा पनि ठूलो परिणाममा माछा भेटिएको छैन । हालसम्म भिमानमा २१ सय केजी र मकवानपुर रातमाटेमा ३ क्रेट माछा फेला परेको उनले बताए । हामीले जाँच गर्दै छौं भन्ने खबरपछि माछा नपठाएको पनि हुन सक्छ । या अन्य उपाय लगाएको पनि हुन सक्छ । हामी अझै व्यवस्थित तरिकाले सडकमा निगरानी बढाउने योजनामा नै छौं, उनले भने ।"
भ्रष्टाचारको कुहिरोभित्र हराइरहेको अख्तियार,"भ्रष्टाचारविरुद्ध काम गर्ने एक अन्तर्राष्ट्रिय गैरसरकारी संस्था ट्रान्सपरेन्सी इन्टरनेसनलले प्रकाशित गरेको करप्सन पर्सेप्सन इन्डेक्स२०२१ अनुसार विश्वका १८० मुलुकमध्ये नेपाल अति भ्रष्टाचार हुनेमध्ये पर्छ । १०० पूर्णांकमा ३३ अंक मात्रै प्राप्त गरेर नेपाल ११७ औं स्थानमा छ । ५० अंक पनि नल्याउनु भनेको देशको सार्वजनिक क्षेत्रमा अति भ्रष्टाचार देखिनु हो । आम नेपालीले पाइलापाइलामा भ्रष्टाचार र घूसखोरीको जुन अनुभूति गरिरहेका छन्, त्यही यथार्थ विज्ञहरूको मूल्यांकन र आम धारणा सर्वेक्षणका आधारमा यस अध्ययनमा देखिएको हो । कैयौं वर्षदेखि भ्रष्टाचारमा नेपालको स्थान यहीवरपर छ । तैपनि दुर्भाग्यपूर्ण भन्नुपर्छ देशमा यो तहमा आर्थिक अनियमितता हुँदा पनि यसलाई रोक्न राज्यसंयन्त्रहरू प्रयत्नशील देखिँदैनन् । नारा जेजस्तो लगाए पनि सरकारहरूको ध्याउन्न त आर्थिक अपराध रोक्ने छँदै छैन, भ्रष्टाचार नियन्त्रण गर्नुपर्ने दायित्व भएको संवैधानिक निकाय अख्तियार दुरुपयोग अनुसन्धान आयोग पनि आफैंमा निष्प्रभावी छ । खासमा अख्तियार छ पनि, छैन पनि जस्तो छ । छैन भनौं सानातिना कर्मचारीहरू पक्राउ परिरहेकै छन्, उनीहरूउपर मुद्दा चलिरहेकै छ यदाकदा केही उच्च कर्मचारी र शक्तिहीन राजनीतिज्ञ पनि यही घान मा मिसिन आइपुगेका पनि छन् । छ भनौं देशमा एकपछि अर्को गरी ठूलठूला आर्थिक काण्डहरू भैरहेका छन् मन्त्री, मुख्यमन्त्रीदेखि कैयौं उच्चपदस्थ अधिकारीहरूसम्म मुछिएका छन् तर पनि उनीहरूउपर मुद्दा दायर त परको कुरा, गतिलो छानबिनसम्म भएको छैन । सकेसम्म त पहुँचवालाहरूलाई छानबिनको दायरामै ल्याइँदैन । शक्तिशाली राजनीतिज्ञ भ्रष्टाचारका कारण कारबाहीमा नपरेको त जुगै भैसक्यो । फलतः हिजो चप्पल पड्काउँदै सहर छिरेका र आम्दानीको पारदर्शी स्रोत नभएका नेता र तिनका आसेपासेहरूको द्रुत गतिमा वर्गोत्थान भैरहेको छ । वैधानिक वेतन सीमित नै भए पनि ठूलो संख्याका सरकारी कर्मचारीहरूको घरबारदेखि जीवनशैलीसम्म उसै गरी असाधारण छ । खास गरी अख्तियार, राष्ट्रिय सतर्कता केन्द्र, सम्पत्ति शुद्धीकरण अनुसन्धान विभागजस्ता संयन्त्रहरूले आँखा चिम्लिदिँदा राजनीतिकर्मी र कर्मचारीहरूको गोरखधन्दा अकण्टक छ । अख्तियारले बुधबार राष्ट्रपतिसमक्ष आर्थिक वर्ष २०७८७९ को प्रतिवेदन बुझाएको छ, जस अनुसार १ वर्षमा ६३९ जनाविरुद्ध मुद्दा दायर गरी पौने ३ अर्बको बिगो मागदाबी गरिएछ । यस हिसाबले देशको वार्षिक बजेटको करिब ६ प्रतिशत मात्रै भ्रष्टाचार भएको भन्दै बिगो कायम भएछ, यसमा पनि अदालतबाट ठहर हुने अंक स्वतः घट्छ । मुद्दालाई बलियो बनाउन नसक्दा २०७८७९ मा ६१४९ प्रतिशत मुद्दामा अख्तियार पराजित भएको छ । भ्रष्टाचारको वास्तविक स्थिति नै यही हुन्थ्यो भने त कुनै चिन्तै गर्नुपर्दैनथ्यो, नेपाल भ्रष्टाचारविहीन स्वर्ग हुन्थ्यो । तर यथार्थ अर्कै छ, भ्रष्टाचारीहरूका लागि चाहिँ यो देश स्वर्ग छ । अख्तियारले राजनीतिक पहुँच भएकाहरूलाई जोगाएर कर्मचारीलाई मात्रै मुद्दा चलाउने गरेको छ । गत आर्थिक वर्ष पनि दुई पूर्वमन्त्री, बहालवाला तीन जना विशिष्ट श्रेणीबाहेक मुद्दा चलाइएका अरू सबै सामान्य कर्मचारी, स्थानीय जनप्रतिनिधि र बिचौलियाहरू छन् । कर्मचारी तहभन्दा माथिकालाई प्रतिवादी बनाएर मुद्दा चलाइएमा आश्चर्य मान्नुपर्ने अवस्था नै नेपालमा भ्रष्टाचार नियन्त्रणका लागि समस्या हो । जस्तो, मधेश प्रदेशमा साइकल खरिदमा भएको घोटालामा मुख्यमन्त्री लालबाबु राउतलाई बयानमा मात्रै सीमित गरेर सहसचिवसहित सात कर्मचारी र एक आपूर्तिकर्तालाई प्रतिवादी बनाइएको छ । अरू घोटालामा पनि मन्त्रीलाई छाडेर कर्मचारीहरूलाई मात्र मुछिएको छ । यसअघि कोभिड औषधि खरिद प्रकरण, नेपाल एयरलाइन्सको वाइडबडी जहाज काण्ड, आयल निगमको जग्गा प्रकरण, एन्फामा भएको घोटाला, सेक्युरिटी प्रिन्टिङ प्रेस काण्ड, हयात जग्गा प्रकरण, नेपाल ट्रस्टका जग्गा निजी कम्पनीलाई कौडीको भाउमा भाडामा लिजमा दिने विषयमा भएका अनियमितता, ललिता निवास प्रकरण सम्बन्धी मुद्दामा पनि अख्तियार शक्तिशालीलाई बचाउन उद्यत रहेको खुला रहस्यजस्तै छ । आरोप पुष्टि हुने तथ्यप्रमाणका मात्रै मुद्दा दायर गरिने भन्दै अख्तियार आफ्नो बचाउ गर्छ । तर, कि त भ्रष्टाचार नै नभएको हुनुपर्यो, होइन भ्रष्टाचार भएको छ र राजनीतिज्ञहरू पनि संलग्न छन् भने त्यसमा प्रमाण जुटाउने दायित्व अख्तियारकै हो । अझ, अकुत सम्पत्तिका हकमा त प्रमाण जुटाउनुपर्ने कानुनी भार प्रतिवादीमाथि नै छ । तैपनि भ्रष्टाचार निवारण सम्बन्धी संवैधानिक संस्था अग्र सक्रिय नदेखिनु उदेकलाग्दो छ । नेताहरूले आफ्ना नाममा सम्पत्ति नराख्दा छानबिन गर्न कठिन भएको बताइन्छ । त्यसो हो भने पनि उनीहरूले कसका नाममा सम्पत्ति राखेका छन् भनेर खोज्ने दायित्व फेरि पनि अख्तियार लगायतका सम्बन्धित संस्थाहरूकै हो । जहाँसम्म गैरकानुनी आर्जन विदेशमा थुपारिने सवाल छ, त्यही काम पनि जादुसरि त हुँदैन, त्यसमा व्यापारीबिचौलियाहरूसितको मिलिभगत हुन्छ, अनौपचारिक नै भए पनि एउटा प्रक्रिया अपनाइन्छ । यो धन्दाजालोभित्र पस्ने अभिभारा पनि तिनकै हो, जसलाई संविधान र कानुनले देशको आर्थिक अपराध रोक्ने जिम्मेवारी दिएका छन् । निश्चय पनि सरकारको नेतृत्वले नै पहल नगरेसम्म भ्रष्टाचार नियन्त्रण कठिन छ । भ्रष्टाचार तथा आर्थिक अपचलनविरुद्ध अनुसन्धान गरी मुद्दा चलाउने संवैधानिक आयोगमा कसरी काबिल मान्छे पुर्याउने र संस्थाको उद्देश्य हासिल गर्नेभन्दा पनि कसरी आफ्नो मान्छे पुर्याउने र आफू सधैं बच्ने भन्नेमै राजनीतिक नेतृत्वहरू केन्द्रित देखिएकाले समस्या विकराल बनिरहेको हो । त्यसैले सुधारको सार्थक पाइला राजनीतिक नेतृत्वले नै चाल्नुपर्छ । यद्यपि, मौजुदा अवस्थामै पनि जिम्मेवार आयुक्तहरू टुलुटुलु हेरेर नबस्ने र आफ्नो संवैधानिक भूमिकाप्रति सचेत हुने हो भने धेरै सुधार गर्न सकिन्छ । जबसम्म मुलुकमा लाजैलाग्दा ठूला आर्थिक काण्डहरू हुन छाड्दैनन् वा तिनमा संलग्नहरू दण्डित हुँदैनन् र सुशासनको अवस्था कमजोर नै रहिरहन्छ, तबसम्म अख्तियारजस्तो संवैधानिक आयोगको औचित्यमाथि प्रश्न उठिरहन्छ । त्यसैले यो संवैधानिक निकाय कुहिरोको कागसरि भ्रष्टाचारै भ्रष्टाचारबीच पनि कतै नदेखिने हुनु हुँदैन । यसका निम्ति केही साना माछा लाई त्रासमा राखेर सबै ठूला माछा सँग आफैं त्रसित हुने कार्यशैली अख्तियारले त्याग्नैपर्छ । संवैधानिक जिम्मेवारी अनुरूप ठूला र नीतिगत तहका भ्रष्टाचारमाथि पनि उसले गतिलो अनुसन्धान गरी संलग्न सबैउपर मुद्दा चलाउनुपर्छ । पहुँच र प्रभावका भरमा भ्रष्टहरूले उन्मुक्ति पाउने अवस्था नरहेमा मात्रै यो संवैधानिक संस्थाको साख रहन्छ ।"
पिलिकपिलिक बलिरहने राष्ट्रपति,"राष्ट्रपतीय संस्थामाथि अखबारी टीकाटिप्पणी प्रीतिकर हुँदै होइन । तर, महामहिम राष्ट्रपति विद्यादेवी भण्डारीका एकपछि अर्को विवादित कर्मले टिप्पणी गर्न उत्प्रेरित गरिरहन्छन् । सायद नेपालको संविधानले निर्दिष्ट गरेको आलंकारिक भूमिका उनलाई स्वीकार्य छैन । त्यसैले त रेफ्री को भूमिका बिर्सेर बेलाबेला राजनीतिक खेलाडीझैं प्रकट भइरहिन्छन् र विवादमा मुछिन्छिन् । राजनीतिका पण्डितहरू भन्छन्, आलंकारिक राष्ट्रपति इमर्जेन्सी लाइट जस्तै हो, जो आपत्कालमा मात्रै बल्छ । तर, हाम्री महामहिम जुनसुकै बेला पिलिकपिलिक बल्छिन्, जसले कुनै राजनीतिक दल वा नेतालाई त उज्यालो देला तर यसैका कारण विधि र प्रणालीमा चाहिँ कालो बादल मडारिन्छ । जस्तो कि, यति बेला नेपाली राजनीतिमा संवैधानिक संकटको कालो बादल लागेको छ । दुई कारणफेरि एक पटक महामहिम भण्डारीले संविधानको मानमर्दन गरेकी छन् । दुवै सदनबाट पारित भएर दोस्रो पटक प्रमाणीकरणका लागि गएको नागरिकता विधेयक उनले संवैधानिक व्यवस्थाको ठाडो उल्लंघन गर्दै अस्वीकृत गरिदिएकी छन् । नागरिकता विधेयक गत साउन ६ मा प्रतिनिधिसभा र साउन १२ मा राष्ट्रिय सभाबाट पारित भएपछि सभामुख अग्नि सापकोटाले प्रमाणीकरणका लागि राष्ट्रपति कार्यालय पठाएका थिए । राष्ट्रपति भण्डारीले पुनर्विचार गर्न आग्रह गर्दै २९ साउनमा विधेयक संसद्मै फिर्ता पठाइन् । संविधानतः दुवै सदनले पारित गरेर पठाएको कुनै पनि विधेयक पुनर्विचार गर्न भन्दै राष्ट्रपतिले एक पटकसम्म फर्काउन मिल्छ । तर, दोस्रो पटक प्रमाणीकरण नगर्ने छुट संविधानले राष्ट्रपतिलाई दिँदैन । संविधानको धारा ११३ को उपधारा ४ भन्छ, राष्ट्रपतिले कुनै विधेयक सन्देशसहित फिर्ता गरेमा त्यस्तो विधेयकमाथि दुवै सदनले पुनर्विचार गरी त्यस्तो विधेयक प्रस्तुत रूपमा वा संशोधनसहित पारित गरी पुनः पेस गरेमा त्यसरी पेस भएको १५ दिनपछि प्रमाणीकरण गर्नेछ ।राष्ट्रपति भण्डारीले यो प्रावधान ठाडै कुल्चिन् र निर्धारित समयसीमा असोज ४ गतेभित्र विधेयक प्रमाणीकरण गरिनन् । भदौ २० गते दोस्रो पटक राष्ट्रपति कार्यालय पुगेको उक्त विधेयक असोज ४ भित्र प्रमाणीकरण भइसक्नुपर्थ्यो ।दोस्रो पटक प्रमाणीकरण गर्नैपर्ने संवैधानिक बाध्यताबारे राष्ट्रपति भण्डारीले नबुझेकी होइनन् । उनले जानाजान संवैधानिक जटिलता सृजना गरेकी हुन् । परिणाम, सर्वत्र उनको आलोचना सुरु भएको छ । लामो समय निदाएर बसेको बृहत् नागरिक आन्दोलनसमेत जागेर राष्ट्रपतिको राजीनामा माग्न थालेको छ । आलोचना र राजीनामाको माग चर्किने मात्रै होइन, परिआएमा राष्ट्रपति न्यायिक कठघरामै उभिनुपर्ने अवस्था आउन सक्छ । आखिर यी सम्भावित परिदृश्य बुझेकी राष्ट्रपतिले यो जोखिम किन उठाइन् ? उनी यसो गर्न मुख्यतः दुई कारणले अभिप्रेरित भएकी हुन सक्छिन् । पहिलो, नागरिकता विधेयकलाई उनले प्रतिष्ठाकै विषय बनाइन्, जसरी सत्तारूढ गठबन्धनले प्रतिष्ठाको विषय बनायो र राष्ट्रपतिको पुनर्विचारको सन्देशलाई लत्यायो । राष्ट्रपतिले पनि यसलाई इगो कै रूपमा लिइन् । यहाँनेर सत्तारूढ गठबन्धनबाट पनि चूक भएको छ । भाषणमा संसदीय सर्वोच्चताको दुहाई दिने नेताहरूले बालुवाटारको दलीय बैठकबाटै विधेयक हुबहु पारित गर्ने निर्णय गर्नु अशोभनीय थियो । नागरिकता विधेयकजस्तो संवेदनशील विषयमा संसद्मा घनीभूत छलफल आवश्यक थियो । तर, संसद्को अंकगणित आफूअनुकूल भएको अहम् पालेको गठबन्धनले राष्ट्रपतिको सन्देशको बेवास्ता गर्दै पुनः विधेयक बहुमतले पारित गर्यो । राष्ट्रिय सभाको विधायन समितिमा छलफल भए पनि सन्देशको सम्बोधन कहीँकतै गरिएन र जस्ताको तस्तै पारित गरियो । त्यसपछि दोस्रो पटक प्रमाणीकरणका लागि पठाइयो । यसबीच गठबन्धनका नेताहरू प्रमाणीकरण नगरे राष्ट्रपतिले राजीनामा गर्नुपर्ने सार्वजनिक अभिव्यक्ति दिइरहेका थिए भने राष्ट्रपतिचाहिँ राजनीतिककानुनी परामर्शमा थिइन् । नागरिकता विधेयकबारे विभिन्न क्षेत्रका व्यक्तिहरूसँग परामर्श गर्दै गरेकी भण्डारीले भदौ ९ मा पूर्वसैनिक अधिकारीहरूलाई रात्रिभोजमा बोलाएर भेटिन् । बहालवाला प्रधानसेनापति प्रभुराम शर्मा, पूर्वप्रधान सेनापतिहरू प्यारजंग थापा, पूर्णचन्द्र थापा लगायत ७० जना सैनिक अधिकारीसँग राजनीतिक संवाद गरिन् । संवादको केन्द्रीय विषय नागरिकता विधेयक नै थियो । भोजका सहभागीहरूका अनुसार, नागरिकता विधेयक फिर्ता गरेकामा सैनिक अधिकारीहरूले राष्ट्रपतिको प्रशंसा गरेका थिए र राष्ट्रपतिबाट पनि विधेयक प्रमाणीकरण नगर्ने आश्वासन दिइएको थियो । राष्ट्रपतिको इगो लाई दुई कुराले मलजल गरिरहेका थिए । एक, राजनीति, कानुन लगायत विभिन्न क्षेत्रमा विधेयकलाई लिएर ध्रुवीकरण हुनु र फिर्ता गरेकामा प्रशंसा पाउनु । दुई, सत्तारूढ गठबन्धनले बालुवाटार बैठकबाटै विधेयक हुबहु पारित गर्ने निर्णय गर्नु । नागरिकता विधेयकको निर्णय संसद्ले गर्ने कि बालुवाटार बैठकले ? राष्ट्रपतिका राजनीतिक सल्लाहकार प्रा लालबाबु यादवले विभिन्न मिडियामार्फत यो प्रश्न उठाएबाट पनि राष्ट्रपतिको मनोविज्ञान बुझ्न सकिन्छ । अंकगणितको बलमा सत्तारूढ गठबन्धनले दम्भ देखाएकै हो । हुन त संसद्को निश्चित प्रक्रिया पूरा गरेरै दोस्रो पटक प्रमाणीकरणका लागि पठाइएको थियो तर राष्ट्रपतिको इगो कति भयानक रहेछ भने, उनी संविधान उल्लंघन गर्न तयार भइन्, इगो छोडिनन् । दोस्रो, राष्ट्रपति भण्डारीले विधेयकलाई दलीय राजनीतिको आँखाबाट हेर्न खोजिन् । कुनै बेला आफू सम्बद्ध पार्टीको दलीय आग्रह त्याग्न नसक्नु उनको ठूलो कमजोरी हो । नागरिकता विधेयकमा उनको र एमालेको भाषा एकैनासको छ । उनले पुनर्विचारका लागि विधेयक फिर्ता पठाउँदा एमाले स्वागत गर्छ । जबकि तत्कालीन प्रधानमन्त्री केपी ओलीले अहिलेको विधेयकमा उल्लेख भएजस्तै प्रावधान राखेर नागरिकता सम्बन्धी अध्यादेश जारी गर्दा उनैले तत्कालै अनुमोदन गरिदिएकी थिइन् । कानुनविद्हरूको २०७८ जेठ ९ गते जारी भएको नागरिकता अध्यादेश र अहिलेको विधेयक दुवैको विषयवस्तु उही भएको तर्कसँग राष्ट्रपतिको कुनै चासो छैन । उनी एमालेको राजनीतिक लाभहानिलाई केन्द्रमा राखेर निर्णय गर्छिन्, जुन उनले दुईवटै कार्यकालमा गर्दै आइन् । दम्भी महत्त्वाकांक्षाकी सारथिमहामहिम भण्डारी दुर्लभ अवसर पाउने सीमित व्यक्तित्वमध्ये पर्छिन् । उनले दुई पटक राष्ट्राध्यक्षको जिम्मेवारी वहन गर्ने अवसर पाइन्, तर दुवै पटक त्यो अवसरमा खरो उत्रनबाट चुकिन् र विवादित बनिन् । हामी संसदीय लोकतान्त्रिक व्यवस्थामा छौं । यो व्यवस्थामा प्रधानमन्त्रीको भूमिका कार्यकारी र राष्ट्रपति संवैधानिक हुन्छ । संविधानले राष्ट्रपतिलाई सारा नेपाली जनताको अभिभावकीय भूमिका निर्वाह गर्ने सर्वोच्च संस्था मानेको छ तर भण्डारीले शीतलनिवासलाई राजनीतिक दलको मुख्यालयजस्तै बनाइदिइन्, जो राजनीतिक सरगर्मीले लपक्कै भिजेको छ । उनले आम नागरिकको अभिभावक भएर साझा राष्ट्रपतिको अनुभूति दिलाउनै सकिनन् । फगत एउटा राजनीतिक पार्टीकी नेत्रीमा सीमित भइन् । नेपाल कम्युनिस्ट पार्टी (नेकपा) विभाजित नहुँदै शीर्ष नेतृत्वबीच द्वन्द्व चर्किरहँदा शीतलनिवास झगडा मिलाउने थलो बनेको थियो । ओलीप्रचण्डबीच दूरी बढ्दा राष्ट्रपति भण्डारीले पार्टीको आन्तरिक मामिला मिलाउन देखाएको अग्रसरता निकै अशोभनीय थियो । ओली सरकारका समयमा शीतलनिवास पार्टीको एउटा गुटलाई पोस्ने शक्तिकेन्द्र नै थियो । मन्त्री नियुक्ति, विभिन्न प्रशासनिक र लाभका पदमा नियुक्ति आदिमा शीतलनिवासको रुचि र प्रभाव रहेका खबरहरू छरपस्ट भएका थिए । राष्ट्रपति भएका सुरुआती दिनहरूमै भण्डारी आलोचित हुन थालिन् । भण्डारी २०७२ कात्तिक १२ मा संघीय गणतन्त्र नेपालको द्वितीय राष्ट्रपति बन्दा आम नेपालीले पनि गर्व महसुस गरेका थिए । राजनीतिक दलका नेता नै रहेका भए पनि प्रथम राष्ट्रपति डा रामवरण यादव मधेशी पृष्ठभूमिबाट थिए भने द्वितीय राष्ट्रपति महिला बनेकी थिइन् । अझ नेपालकै इतिहासमा मुलुकको सर्वोच्च स्थानमा पहिलोचोटि महिलाले त्यो स्तरको जिम्मेवारी पाउनु कम्ती सुखद विषय थिएन । तर, राष्ट्रपति भण्डारीले पदीय मर्यादा र गरिमा राख्न नसकेपछि त्यो सुखद रहेन । राष्ट्रपति बनेसँगै भण्डारी राजसी शैलीमा मन्दिर र शक्तिपीठ धाउनु, सडक सवारीमा घण्टौं जाम गरेर दिक्दारी दिनु आदिबाट जनसाधारणले विगतको राजशाहीकै स्मरण गर्न थाले । तत्कालीन प्रधानन्यायाधीश गोपाल पराजुलीले घुँडा टेकेर दसैंको टीका ग्रहण गरेको तस्बिरले उनको शाही सान लाई अझ उजागर गरिदियो । उनको शक्ति अभ्यास र उन्माद त्यति बेला उचाइमै पुग्यो, जुन बेला उनले तत्कालीन प्रधानमन्त्री केपी ओलीका एकपछि अर्को असंवैधानिक कदमलाई साथ दिइन् । खासमा महामहिम भण्डारी ओलीको अहम् र महत्त्वाकांक्षाकी एक सारथि मात्रै हुन् । राष्ट्रपतिजस्तो गरिमामय पदमा पुगेकी भण्डारीको छवि कठपुतली मा सीमित भइदिनु दुर्भाग्यपूर्ण थियो । इतिहासमा कैयौं क्षमतावान् र योग्य मानिसहरू पनि अवसरबाट वञ्चित हुन्छन् अनि कैयौं औसत र अयोग्यहरूले दुर्लभ अवसर पाउँछन् । नेपाली राजनीतिमा पनि केही पात्रले आफूलाई प्रमाणित गर्ने अवसर पाएका छन् । पाएको अवसर उपयोग गर्न नसकेर इतिहासमा कलंकित भएका दृष्टान्त पनि हाम्रै सामु छन् । चौतर्फी अनुकूलता पाएका ओलीले दम्भी कार्यशैलीका कारण राजनेता बन्न सक्ने अवसर गुमाए । दुई पटक राष्ट्रपतिजस्तो मर्यादित ओहोदामा पुगेकी भण्डारीले पनि ओलीकै पथ रोजिन् र इतिहासमा संविधान उल्लंघन गर्ने असफल राष्ट्रपतिमा दर्ज हुने बाटामा हिँडिन् । इतिहासले भण्डारीलाई कसरी चिन्ला ? असफल राष्ट्रपति वा एमाले नेत्री अथवा मदन भण्डारीकी पत्नी ? सामान्य कम्युनिस्ट कार्यकर्ताको पृष्ठभूमिबाट आएकी भण्डारी खासमा नेपाली कम्युनिस्ट आन्दोलनका एक नक्षत्र मदन भण्डारीकी पत्नी हुन् । उनले पाएको राजनीतिक विरासत मदनकै देन हो भन्दा अत्युक्ति नहोला । मदन प्रखर सम्भावना बोकेका नेता थिए, जो परीक्षण नभई अल्पायुमै रहस्यमय मृत्युवरण गर्न बाध्य भए । र पनि, आजसम्म जनजनमा बसेका छन् । त्यही विरासतबाट आएकी महामहिम भण्डारीलाई पहिलो महिला सफल राष्ट्रपतिका रूपमा इतिहास रच्ने अवसर थियो । तर, एकपछि अर्को विवादित र असंवैधानिक कर्महरूका कारण उनी नेतापत्नी वा औसत नेताकै छविमा सीमित हुने बाटामा अग्रसर छिन् ।हुन त संविधानको अवहेलना र उल्लंघन गर्ने राष्ट्रपति भण्डारी एक्ली पात्र होइनन् । खासमा सम्पूर्ण शीर्ष राजनीतिक नेतृत्वले कुनै न कुनै बखत नेपालको संविधानको उल्लंघन गर्दै आएको छ । पटकपटक संविधानलाई मूर्च्छित पार्ने काम नेतृत्वबाटै भएको छ । कटवाल प्रकरण होस् वा निर्दलीय खिलराज रेग्मी सरकार गठन गर्ने राजनीतिक सहमति, संविधानको मानमर्दन हुँदै आएको छ । ओलीले असंवैधानिक बाटो हिँडेर संविधानको अवहेलना गरे भन्दै त्यसको रक्षाको नारा दिएर बनेको गठबन्धनले पनि संविधान मिच्न कुनै कसर बाँकी राखेको छैन । सारमा, संविधानको सही र बलियो कार्यान्वयन नहुँदा संस्थाहरू असफल हुँदै गएका छन् र राजनीति तमासा बनेको छ । नागरिकता विधेयक प्रमाणीकरण नगर्ने राष्ट्रपतिको कदम अथवा प्रधानन्यायाधीश महाभियोग प्रकरण, संविधान नमान्ने राष्ट्रपति र विवादास्पद न्यायमूर्तिको कर्तुत र न्यायालयको विसंगतिको कथा मात्रै होइनÙ यो द्रुत गतिमा स्खलन हुँदै गइरहेको नेपाली राजनीति र समाजको व्यथा पनि हो । यो प्रकरणले नेपाली समाजलाई सामूहिक पतनको डिलमा पुर्याइदिएको छ । साखुल्ले पल्टेर पानीमाथिको ओभानो बन्दै एकले अर्कोमाथि औंला उठाए पनि खासमा यति बेला कसैको आङमा प्रतिष्ठाको एक धरो छैन । सबै नग्न छन् । न्यायालय त कठघरामा छँदै छÙ सत्तारूढप्रतिपक्षी राजनीतिक दल, राष्ट्रपति, सभामुख, संसद्, नागरिक समाज, मिडिया कोही पनि अछुतो छैन ।यस्तै निराशा र संकटको बेला मुलुकले भरपर्दो अभिभावक खोज्ने हो, जो कसैप्रति रिस, राग अनि द्वेष राख्दैन । राष्ट्रपति संस्थाले संकटको घडीमा सुझबुझ राखेर अभिभावकीय भूमिका निर्वाह गर्न सक्छ भनेरै यसलाई सर्वोच्च संस्थाको स्थानमा राखिएको हो । तर, आफ्नो मर्यादा, गरिमा र साख जोगाउन नसक्दा यो चौतर्फी आलोचना र टिप्फणीको विषय बनेको छ ।"
"जुन घरजग्गाबाट कर उठाउने, त्यसैमा डोजर लगाउने ?","'महानगर डोजर लगाउने, स्थानीय र व्यवसायी अदालत गुहार्ने समाचारमा  बाट लिइएका टिप्पणी:घरको नक्सा पास गर्ने नगरपालिका, सम्पूर्ण नियम पालन गर्न लगाएर कर तिराउने नगरपालिका अनि अहिले उसैले भत्काउन मिल्दैन । यो त दादागिरी भयो । दीपेन्द्र अश्रुमालीमहानगरले टुकुचा खोला खोज्नु सट्टा वाग्मती र विष्णुमती किनारबाट ढल बग्ने व्यवस्था गरेर नदीलाई सफा गरे सुनमा सुगन्ध हुने थियो ! नक्सा भएका घरधनीलाई जबर्जस्ती गर्नु हुन्न ! अतिक्रमित घर र संरचनालाई चाहिँ छोड्नु हुन्न ! राजकुमार चौलागाईकरोडौं ऋण लिएर घर बनाउनेहरूको बिजोग भएको छ, अन्यायमा परेका छन् । किनकि तिनले सम्पूर्ण प्रक्रिया पुर्याएर, मापदण्ड पूरा गरेर नै घर बनाएका हुन् । जमिनमुनि टुकुचा छ कि फेवाताल, उसलाई कसरी थाहा हुन्छ र ! के बहादुर छेत्रीयी जनता टुकुचा भेटिएर खुसी भएका होइनन्, अरूको घर भत्किँदा रमाएका हुन् ! अञ्जन खनालयदि जग्गाधनीसँग सम्पूर्ण प्रमाण छन् भने पनि उत्खनन गर्दा त्यहाँ खोला, खोल्सो र पुरातात्त्विक वस्तुहरू फेला पर्छन् भने सम्बन्धित कानुन लागू हुन्छ । विजेन्द्रलाल जोशीजसरी बालेन र महानगर प्रहरी प्रमुखले जग्गा किनेर बसेका छन्, त्यसरी नै त्यहाँ पनि अरूले जग्गा किनेका हुन् । जग्गा बेच्ने, नक्सा बनाउने र दर्ता गर्ने कार्यालय नै दोषी हुन् । अब जे मन लाग्छ त्यही गरेर आतंक फैलाउनु हुँदैन । फेरि कर पनि उठाउने डोजर पनि चलाउने । आफ्नोचाहिँ पैसा हालेर किनेको, अरूको चाहिँ सित्तैमाजस्तो सोच्नु हुँदैन । टुकुचालाई भूमिगत बनाएर झन् दुर्गन्धबाट बचिएको छ । गहेन्द्र भट्टअसल छ भन्दैमा मान्छेको देवत्वकरण गरेपछि सबै शुभ हुँदैन । विष्णु चौहानखोलामाथि पुर्जा कसरी प्राप्त भयो ? पुर्जा दिनेलिने दुवैलाई दण्ड दिनुपर्छ । विष्णुप्रकाश आचार्यशक्ति हातमा छ भन्दैमा जेजे गर्दा पनि हुने रहेछ । नेपालको कानुन लाग्ने भनेको जनतालाई मात्रै रहेछ । सरोज चौलागाईवर्षौंदेखि बस्नेहरूलाई राहत पुग्ने काम हुनुपर्छ । सरकारका कारण गल्ती नभए ती प्रमाण हुन्थेनन् । त्यसैले सहयोगी हुँदै विकास गरौं । शोभा श्रेष्ठसबै कागजत छ भने घरधनीलाई क्षतिपूर्ति दिएर खन्नुपर्छ । राजकुमार योञ्जन लिम्बू"
सेनिटरी प्याडमा हिनामिना,"गंगाराज अर्याल, पाणिनि८, अर्घाखाँची"
शोधकर्तालाई कुरिबसेका लिखतहरू !,"ओसामु दजाई जापानका पुराना र प्रसिद्ध साहित्यकार हुन् । जापानबाहिर र खास गरी नेपाल र भारतजस्ता मुलुकमा दजाई धेरै पढिएका वा चर्चा गरिएका लेखक भने होइनन् । हिन्दी आमवृत्तकी अध्येता फ्रान्सेस्का ओर्सिनीले हिन्दीका कथाकार ज्ञानरञ्जनको संस्मरण पढ्दा थाहा पाइन्, सन् १९५० को दशकमा इलाहाबादमा उच्च शिक्षा लिन बसेका ज्ञानरञ्जन ओसामु दजाईका कथा पढिरहेका थिए । ओर्सिनीलाई लाग्यो, ज्ञानरञ्जनले पक्कै दजाईका अंग्रेजीमा अनूदित कृतिहरू पढे । सन् १९५६ मा न्यु डिरेक्सन्स नामक प्रकाशन गृहले दजाईका उपन्यास अंग्रेजीमा अनुवाद गरी जापानबाहिरका अंग्रेजी पाठकसम्म पुर्याएको थियो । तर, अनुसन्धानका क्रममा दजाईका कथाहरू हिन्दीमा अनूदित भएर नयी कहानियाँ र सारिका जस्ता साहित्यिक पत्रिकामा प्रकाशित भएका ओर्सिनीले फेला पारिन् । सम्भवतः ज्ञानरञ्जनले दजाईजस्ता लेखकका कृति अंग्रेजीमा होइन, हिन्दीमै अनूदित भएको पढेका थिए । ओर्सिनीले साहित्यिक पुस्तक र पत्रिकाका आधारमा हिन्दी आमवृत्तका चरित्र उधिन्ने थुप्रै अनुसन्धान गरेकी छन् र उनका केही महत्त्वपूर्ण पुस्तक पनि प्रकाशित छन् । पछिल्लो एक खोजमूलक लेखमा भने शीतयुद्धकालमा हिन्दी पत्रिकाहरूले आफ्ना पाठकलाई कस्तो वैश्विक साहित्यसँग परिचय गराएका थिए भनेर खोजेकी छन् । शीतयुद्धकाल भन्नासाथ सहजै अनुमान गर्न सकिन्छ अमेरिकी क्याम्पबाट उदारवादी प्रजातन्त्रको संवर्द्धनार्थ लेखिएका एवं कम्युनिस्ट खेमाको आलोचना गरिएका साहित्यहरू प्रसारित हुन्थे भने, सोभियत संघले प्रकाशन गरेका साम्यवादी धारका अनूदित साहित्य र पत्रिकाहरूको पनि उत्तिकै द्रुत प्रसार हुन्थ्यो । नेपालमा समेत मस्को प्रकाशनका किताब अनि सोभियत भूमि, सचित्र चीन, र स्वतन्त्र विश्व जस्ता पत्रिका प्रसारित भएका कथाहरू धेरैका संस्मरणमा पढ्न पाइन्छन् । तिनताका हिन्दी पत्रिकामा पनि सोही दुई ध्रुवबाट प्रभावित र प्रसारित साहित्य नै प्रकाशन भए होलान् भन्ने सहज अनुमान गर्न सकिन्छ । तर, ओर्सिनीको अनुसन्धानले भने यो सजिलो अनुमानभन्दा केही फरक तथ्य फेला पारेको छ । ज्ञानरञ्जनले पढेका दजाईका कृति स्वयंमा त्यही फरक तथ्यको एक नमुना हुन् । सन् १९५० पछिका दुई दशकका साहित्यिक पत्रिकाहरू पढ्दा, ओर्सिनीले अंग्रेजी मूलधार (क्यानन) र प्रगतिवादी भनिने कम्युनिस्ट साहित्यका मात्र नभई अफ्रिकी दुनियाँमा लेखिएका, दक्षिणपूर्वी एसियामा रचिएका, अरब दुनियाँमा ख्याति कमाएका र ल्याटिन अमेरिकाका विभिन्न भेगमा प्रसिद्धि कमाएका लेखकहरूका प्रशस्त रचना हिन्दी साहित्यिक पत्रिकाका खुराक बनेको भेटिन् । खास गरी, यी विभिन्न महादेश र मुलुकमा प्रकाशित कथाहरू भेला पारेर हिन्दीमा अनुवाद गराउने, कहिले फुटकर रूपमा भने कहिले थोकमै विशेषाङ्कमार्फत प्रकाशन गर्ने गरिएका थुप्रै प्रमाण फेला पारिन् । साहित्यिक पत्रिकाका सम्पादकले योजनै बनाएर विशेष गरी कथा विधालाई प्राथमिक बनाउँदै अनेक भेगका अनेक किसिमले लेखिएका कहानीहरू अनुवाद गराएको तथ्यका आधारमा ओर्सिनीले केही रोचक निष्कर्ष निकालेकी छन् । शीतयुद्धकालमा दुई ध्रुवले चलाएको प्रोपगान्डा र प्रतिप्रोपगान्डाको घर्षणबीचबाट हिन्दी साहित्यिक पत्रिकाहरूले निकै फराकिलो वैश्विक साहित्यको फलक तयार गरेको उनको निष्कर्ष छ । त्यसमा पनि कमलेश्वरजस्ता सिद्धहस्त लेखक र सम्पादकले आफ्नै सक्रियतामा तेस्रो दुनियाँ भनिने क्षेत्रबाट कथाहरू सञ्चयन गर्ने र क्रमशः अनुवाद गराउने काम गरेकाले उस बेलाको हिन्दी आमवृत्त निकै विविधतापूर्ण र समृद्ध बनेको थियो । उदाहरणका लागि, जनवरी १९७३ मा प्रकाशित सारिका को एक विशेषाङ्कमा छापिएका अनूदित कथाहरूको सूची हेर्दा देखिन्छ, त्यहाँ नाइजेरियाका चिनुवा अचेबेदेखि केन्याका ङुगी व थियोङ्गोसम्म, साउदी अरबका मोहम्मद हलिम अब्दुल्लाहदेखि इराकका अब्द अलमलिक नुरीका कथासम्म समेटिएका छन् । भियतनाम, डोमिनिकन रिपब्लिक, इजरायल, दक्षिण अफ्रिका, क्युबा र ग्वाटेमालाका कथाहरू हिन्दीमा अनुवाद गरिएका छन् । सो विशेषाङ्कको शीर्षक नै रोचक थियो तिसरी दुनियाँ ः सामान्य जन और सहयात्री लेखक । ओर्सिनी भन्छिन्, यी सबै कथा उत्तरऔपनिवेशिक कालमा लेखिएका हुन् तर यी कथामा शोषण र औपनिवेशीकरण वा उत्तरऔपनिवेशिक विरक्ति मात्र विषय छैनन् । बरु केही प्रेम कहानी छन् भने एउटा कथामा गरिब माली र सानी केटीबीचको कोमल मित्रताको वर्णन छ । विशेषाङ्कको शीर्षकले इंगित गरेझैं, दुई ध्रुवका महाशक्तिराष्ट्रभन्दा भिन्न र विविध क्षेत्रमा बसोबास गर्ने अनेक भाषा र समुदायबाट टिपिएका आम मान्छेका सुखदुःख कथाहरूमा वर्णित थिए । भारतका (र, सम्भवतः नेपालका पनि) हिन्दी साहित्यका पाठकले सारिका को सो अंक पढ्दा आफ्ना सुखदुःखसँग कथाका पात्रका भोगाइ दाँजेर हेरे होलान् । कतै समानता र कतै भिन्नताहरू भेटे होलान् । लेखक र समालोचकहरूले आफ्ना वरपर लेखिइरहेका र दुनियाँका अनेक कुनामा रचिइरहेका साहित्यका समानता र फरक खुट्याउने अवसर पाउनुलाई पक्कै सुखद माने । ज्ञान र कलाको यो अत्यन्त विविधतापूर्ण विनिमयले शीतयुद्धले निर्माण गर्न खोजेको प्रोपगान्डाको साँघुरो छिँडीलाई फराकिलो बनाएको थियो । सम्भवतः हिन्दी साहित्यमा त्यस कालमा गरिएका विभिन्न प्रयोगपछिल्तिरको अभिप्रेरणा साहित्यिक पत्रिकाहरूले गरेका यस किसिमका सृजनात्मक उद्यम हुन सक्छन् । शीतयुद्धकालको खास चरित्र र त्यसबाट उत्पन्न साहित्यिकहरूको मनोदशा रोचक खोजीको विषय हो । असंलग्न राष्ट्र बन्ने भारत र अन्य धेरै मुलुकको जोडका साथै सन् १९५५ मा सम्पन्न अफ्रोएसियाली मुलुकहरूको बान्डुङ सम्मेलन लगायतलाई सन्दर्भित गर्दा रोचक इतिहास सतहमा उतार्न सकिन्छ । ओर्सिनीको लेखमा आएको अर्को उत्तिकै रोचक तथ्य भने कमलेश्वरजस्ता सम्पादकले देखाएको सक्रियता र गरेको मिहिनेत पनि हो । साहित्यिक लेखन, समालोचनात्मक अन्वेषण र समग्र आमवृत्त समृद्ध बनाउन पत्रिका सञ्चालन गर्ने सम्पादकको कति महत्त्वपूर्ण भूमिका हुन्छ भन्ने कमलेश्वरको सम्पादनमा निस्केका सारिका का अंकहरूबाट बुझ्न सकिने ओर्सिनीले संकेत गरेकी छन् । केन्या र डोमिनिकल रिपब्लिक, इजरायल र साउदी अरबका राम्रा साहित्यकार पहिचान गर्न, तिनले रचना गरेका पठनीय कथा थाहा पाउन, तिनका अंग्रेजी अनुवाद भेट्न, सञ्चयन गर्न र तिनको हिन्दीमा अनुवाद गराउन उस बेला पक्कै सहज थिएन । इन्टरनेट लगायत अनेक सुविधाले सम्पन्न आजकै युगमा पनि यति विविधितापूर्ण रचना एक ठाउँ भेला पार्न र तिनको अनुवाद गराएर प्रकाशन गर्न साह्रै हम्मे पर्छ । सन् १९७० को दशकमा यस्ता काम निरन्तर गरिरहन कसरी सहज होस् ? त्यसमाथि साहित्यिक पत्रिका आफैंमा धनी संस्था हुँदैनथेÙ ठूला सञ्चारगृहका आडमा सञ्चालित पत्रिकामा पनि सधैं स्रोतको संकट हुन्थ्यो । दर्जनौं पत्रिका साह्रै छोटो आयु लिएर आउने गरेको तथ्यले हिन्दी आमवृत्तको इतिहास भरिएको छ । यी अप्ठ्याराबीच सम्पादकले देखाएको सक्रियता, जाँगर र लगनका पछिल्तिर कस्ता प्रेरणा र ऊर्जा थिए होलान् भनेर थप खोज गर्न सके, अझै रोचक तथ्यहरू सतहमा आउँदा हुन् । हिन्दी साहित्यका साधक निर्मल वर्मा र अज्ञेयजस्ता लेखकबारे पछिल्लो समय लेखिएका शोधपरक जीवनीले अनेक नयाँ तथ्यहरू उजागर गरेका छन् । पेसाले पत्रकार अक्षय मुकुलले वर्षौंसम्म शोध गरेर हाल सालै प्रकाशनमा ल्याएको अज्ञेयको नयाँ जीवनी राइटर, रेबल, सोल्जर, लभर ः द मेनी लाइभ्स अफ अज्ञेय ले ओर्सिनी र वसुधा डालमियाले हिन्दी आमवृत्तमा गरेका खोजका आधारमा अघि सारेका कतिपय दाबीलाई पुनर्पुष्टि गरेका छन् भने कतिपय भारतीय इतिहासका नयाँ पत्र उक्काएका छन् । जस्तो, ओर्सिनीले लेखमा भनेझैं अमेरिकी संस्था कंग्रेस फर कल्चरल फ्रिडम (सीसीएफ) जो कम्युनिस्टविरोधी गतिविधि गर्न र संकथन प्रसार गर्न खडा गरिएको थियो को स्रोतलाई अज्ञेयजस्ता लेखकले आफूले सम्पादन गर्ने पत्रिकामा उपयोग गर्ने चलाखीपूर्ण काम गरेको मुकुलले किताबमा खुलाएका छन् । अज्ञेयको सम्पादकत्वमा प्रकाशन हुने पत्रिका एकोहोरो अमेरिकी वा अरू कुनै ध्रुवको प्रोपगान्डा प्रसार गर्ने औजार मात्र भने थिएन । त्यसै गरी अब केही दिनमा बजारमा आउने विनीत गिलले लेखेको निर्मल वर्माको नयाँ जीवनी हियर एन्ड हियरआफ्टर : निर्मल वर्माज लाइफ इन लिटरेचर बाट उद्धृत गरिएको एक अंश पढ्दा यस किताबले पनि रोचक विश्लेषण र तथ्य सतहमा ल्याउने अनुमान गर्न सकिन्छ । हिन्दी आमवृत्तमा गरिएका खोजजस्तै सन् १९५० पछिका नेपाली साहित्यिक र अन्य सामयिक पत्रिकाहरूमा प्रकाशित अनेक सामग्रीको मसिनो अन्वेषण गर्दा रोचक तथ्यहरू सतहमा आउने थिए । साथै, साहित्यिक एवं अन्य क्षेत्रका विद्वान्हरूको शोधपरक आलोचनात्मक जीवनी नै लेख्न सक्दा पनि नेपाली इतिहासका नयाँ घुम्तीहरू देखिन सक्थे । स्मृतिग्रन्थका दर्जनौं सीमितता र आत्मकथाका साँघुरोपनालाई छिचोल्न ढिलो भइसकेको छ । त्रिविको नेपाली विभागले तय गरेका समालोचना र अन्वेषणका साँघुरा छिँडीहरू फराकिलो बनाउन उसै गरी अति ढिलो भइसकेको छ । आवश्यक समय लगाएर, सुगठित विधि अपनाएर, गहिरो गरी शोध गर्न सक्दा र आवश्यकता अनुसार इन्टरडिसिप्लिनेरी अप्रोच उपयोग गर्दै सिद्धिचरण श्रेष्ठ वा सूर्यविक्रम ज्ञवालीकै जीवनका उतारचढावबाट पनि इतिहासको नयाँ पत्र उक्काउन सकिँदो हुन् । शारदा का विभिन्न अंक, उद्योग पत्रिकामा सञ्चित लिखतहरू र अन्य केही पत्रिकामा गरिएका अध्ययनले नेपाली इतिहासका पहिले थाहा नपाइएका कतिपय रोचक घुम्तीहरू पहिल्याएका उदाहरणका आधारमा पनि यति दाबी गर्न सकिन्छ । ओर्सिनीले जस्तै अनुवाद मात्रमा केन्द्रित अध्ययन गर्न सक्दा पनि शीतयुद्धकालमा नेपाली आमवृत्तमा कस्ता रचनाहरू प्रसार भए र तिनले कस्तो प्रभाव पारे भनेर खोजी गर्न सकिँदो हो । त्यसका लागि मदन पुरस्कार पुस्तकालयमा सञ्चित पत्रिका, मार्टिन चौतारीको शिव रेग्मी संकलन र त्रिवि केन्द्रीय पुस्तकालयको अव्यवस्थाका बावजुद जोगिएका केही पत्रिकाको गहिरो आकरशोधले नेपालको विगतलाई बढी बोधगम्य बनाउन सक्थ्यो । प्रश्न उही पुरानै र एउटै हो यस्ता कामका लागि सार्वजनिक स्रोतको उपयोग कसरी र कहिले सुरु हुन्छ ?"
कक्षाकार्य र गृहकार्यमै सीमित शिक्षण सिकाइ,"घरमा पढ्दै पढ्दैन म्याम, यसलाई गृहकार्य अलि बढी दिनुभए हुन्थ्यो । निजी विद्यालयमा कखरा चिन्दै गरेका छोराछोरीका लागि यसरी गृहकार्यको माग गर्ने अभिभावक धेरै हुन्छन् । शिशु कक्षाका मात्र होइन एलकेजी र यूकेजीका विद्यार्थीका कतिपय अभिभावक पनि गृहकार्य थपिमाग्छन् । कतिपय अभिभावकले छोराछोरीले अक्षर चिने कि चिनेनन् भनेर घरमा बुझ्नेभन्दा पनि कक्षाकार्य गरे कि गरेनन्, शिक्षकले गृहकार्य दिए कि दिएनन् भनेर सोधपुछ गर्छन् । विशेष गरी शिशुकक्षाका साना विद्यार्थीहरूलाई सबैभन्दा पहिले अक्षर चिनाउनु तथा लेखनका आधारभूत सीप सिकाउनुपर्ने हुन्छ, जसका लागि लेखपढको सामान्य अभ्यासले मात्र पुग्दैन । विभिन्न शैक्षिक सामग्रीसहितको शिक्षणसिकाइ चाहिन्छ । तिनलाई लेखपढभन्दा पनि शैक्षिक सामग्रीले बढी आकर्षित गर्छ । जस्तो आटा र सुजीलाई पनि शैक्षिक सामग्रीका रूपमा उपयोग गर्न सकिन्छ । यसबाट बनाइने खेल सामग्रीले उनीहरूलाई उत्साहित मात्र बनाउँदैन आफैं पनि खेल्न अग्रसर बनाउँछ । बालविकास कक्षामा यसरी खेल्दै ६ महिना वा वर्ष दिनसम्म सिकेका सीपले उनीहरूलाई शिशुकक्षामा राम्ररी अक्षर चिन्न र लेख्न प्रोत्साहन मिल्छ । शिशुकक्षामा साँवा अक्षर लेख्न र पढ्न सिकेकाहरूलाई एलकेजीमा सरल शब्दहरू सिकाउँदै शब्दभण्डार बढाउने अभ्यास गराउनुपर्छ । यसो गरे विद्यार्थीहरूले यूकेजीमा सरल वाक्य सहजै गठन गर्न सिक्छन् । यस्तै पूर्वप्रावि तहका कतिपय विषय पढाउने र लेखाउनेभन्दा पनि अतिरिक्त क्रियाकलाप गर्दै सिकाउनुपर्ने हुन्छ । यसो गर्दा कतिपय अभिभावक आज त म्याम कक्षाकार्य पनि छैन, गृहकार्य पनि दिनुभएनछ नि ! भन्ने गरेको पाइन्छ । बेलाबेला विद्यार्थीलाई पढेर आउनू है भन्दा पनि अभिभावकले लिखित रूपमै गृहकार्य खोज्ने गर्छन् । निजी विद्यालयका अधिकांश अभिभावक छोराछोरी सधैंभरि लेखपढ गरिरहुन भन्ने चाहन्छन् र उनीहरूकै इच्छा पूरा गर्न शिक्षक तथा विद्यालय व्यवस्थापन कम्मर कसेर लागेको देखिन्छ । एक त उमेर नपुगी विद्यालय भर्ना गर्न हतारिने अर्को विद्यालय जानेबित्तिकै लेखपढ गर्न थालोस् भनेर अतिरिक्त चाहना राख्ने अभिभावककै कारण पूर्वप्राथमिक तहको शिक्षणसिकाइ निष्क्रिय बन्न पुगेको देखिन्छ । पूर्वप्रावितहदेखि नै कक्षाकार्य र गृहकार्यको बोझ बोक्नुपर्ने विद्यार्थीहरूको बालमनोविज्ञानमा परिरहेको असर पर्नेबारे न शिक्षक संवेदनशील छन् न त अभिभावक नै । अझ कतिपय नानीबाबुलाई कक्षामा प्रथम आउनकै लागि ट्युसनसमेत पढाउने गरिन्छ । यसो गर्दा विद्यार्थीहरूको पढाइ राम्रो भए पनि घर र विद्यालयको चौघेराभन्दा बाहिरको समाजबाट भने अलगथलग हुन्छन् । आफ्नो समाजबारे अनभिज्ञ हुन्छन् । अझ कतिपय अभिभावक मेरा छोराछोरी त कोठाबाट बाहिर निस्कँदैनन भनेर गौरवान्वित महसुस गर्छन् । यस्तो व्यवहारले औपचारिक शिक्षा फलदायी बन्न सकेको छैन । हुन पनि, ठूलाको तुलनामा पूर्वप्राथमिक तहका बालबालिकाको शिक्षणसिकाइ कक्षाकार्य र गृहकार्यभन्दा माथि उठ्न सकेको छैन । यसले समग्र स्कुले शिक्षाको प्रारम्भिक शिक्षणसिकाइ नै नीरस बन्न पुगेको छ । अभिभावकको अति चाहना र विद्यालय व्यवस्थापन लगायत शिक्षकहरूले पनि सोहीअनुरूपको शिक्षणसिकाइ गर्नाले यस्तो भएको छ । कक्षाकार्य र गृहकार्यको बोझले विद्यार्थीहरूको वर्तमान मात्र होइन, भविष्य नै अन्योलग्रस्त बनिरहेको छ । शिक्षणसिकाइ कक्षाकार्य र गृहकार्यभन्दा माथि उठ्न नसक्नुका एउटा प्रमुख कारण पाठ्यपुस्तक पनि हो । कतिपय नाम चलेका स्थापित विद्यालयले नै आफ्ना पाठ्यपुस्तक जीवन र जगत्सँग जोडिन्छ कि जोडिँदैन भन्नेबारे सोचेको पाइँदैन । पछिल्लोसमय प्रकाशकहरूबीच धेरै पृष्ठका पाठयपुस्तक प्रकाशन गर्ने होड नै चलेको छ । यस्तो प्रतिस्पर्धालाई स्थापित तथा नाम चलेका विद्यालयहरूले होस्टेमा हैंसे गरिरहेका छन् । उदाहरणका लागि, लावन्य इन्टरनेसनल प्रालिले प्रकाशित गरेका पाठ्यपुस्तक लिन सकिन्छ । पूर्वप्रावितहका लागि भनिएका पाँचवटा विषयका पुस्तकको तौल झन्डै २ केजी छ भने एउटै पुस्तकको तौल ४०० ग्राम र पृष्ठ पनि १४८ देखि १७२ सम्म छ । यस्तै ८५ इन्च चौडा र ११५ इन्च लम्बाइका ती पुस्तक विद्यार्थीले बोक्नै सक्दैनन् । अभिभावकले बोकिदिनुपर्छ । कक्षा उक्लिँदै जाँदा पुस्तकको भारी पनि बढ्दै जान्छ । ज्ञानको भन्दा पुस्तकको भारी बोक्न अभ्यस्त वतमान शिक्षाको शल्यक्रिया गर्न सरोकारवाला पूर्णतः चुकेका छन् । पृष्ठ संख्या बढाउनकै लागि बढी अभ्यासहरू थपिएका छन् । तर, ती अभ्यास कापीमा लेख्दा विद्यार्थीहरूको हस्तलेखन मात्र सपि्रँदैन पुस्तकको पृष्ठ संख्या पनि घट्छ । यसो हुँदा विद्यार्थीहरूको कक्षाकार्य र गृहकार्यको बोझ पनि स्वतः घट्छ । यद्यपि राजधानीस्थित कतिपय नाम चलेका शैक्षिक संस्थाले विद्यार्थीलाई कक्षाकार्य र गृहकार्यभन्दा पनि परियोजना कार्य लगायत अतिरिक्त क्रियाकलाप गराउनुपर्छ भनेर बेलाबेला कार्यशाला आयोजना गर्दै आएका छन् । जस्तो, काठमाडौं विश्वविद्यालय, रातोबंगला, ब्रिटिस स्कुल लगायतले आयोजना गर्ने यस्ता कार्यशालामा स्वदेशी तथा विदेशी प्रशिक्षकहरूले शिक्षणसिकाइमा बालमनोविज्ञान लगायत विद्यार्थीकेन्द्रित क्रियाकलाप गर्न सुझाउने गरेका छन् । पछिल्लो समय प्रारम्भिक बालविकासको अवधारणा अनुरूप साना विद्यार्थीलाई शिक्षणसिकाइ गर्नुपर्छ भनेर शिक्षा क्षेत्रमा अघोषित अभियान नै सुरु भएको छ । नगन्य विद्यालयहरूले सोहीअनुरूप शिक्षणसिकाइ गर्ने प्रयास गरिरहे पनि अधिकांश निजी विद्यालयको शिक्षणसिकाइ कक्षाकार्य र गृहकार्यमै सीमित छ । यसको बोझ हलुंगो पार्न पाठ्यपुस्तकको पाना घटाउन र आकार सानो बनाउन जरुरी छ । पूर्वप्राथमिक तहका विद्यार्थीहरूको उमेर र रुचिलाई ध्यानमा राखी केकस्ता पाठ्यसामग्री र अभ्यास समावेश गर्ने भन्नेबारे शिक्षाविद्लगायत सरोकारवालहरूसँग बृहत् छलफल गर्नु आवश्यक छ । विद्यार्थीको उमेर र रुचिलाई नजरअन्दाज गरी प्रकाशन गरिने पाठ्यपुस्तकले कस्तो ज्ञान दिइरहेको छ भन्नेबारे विद्यालय र प्रकाशकहरू संवेदनशील हुनुपर्छ । पाठ्यपुस्तक समयसापेक्ष विषयवस्तुले भरिए विद्यार्थीलाई पढाइप्रति रुचि मात्र जगाउँदैन, यसले जीवन र जगत्बारे बुझाउन पनि मद्दत गर्छ । अफसोस प्रचलित पाठ्यपुस्तकले विद्यार्थीलाई आकर्षित गरेको पाइँदैन, उल्टै कक्षाकार्य र गृहकार्यको बोझले थकित विद्यार्थीको शिक्षा आर्जन गर्ने जोस नै मारेको छ । अब यस्तो परम्परागत शिक्षण सिकाइ बदल्नु जरुरी छ ।"
घोषणापत्रको राजनीतिकसामाजिक उत्तरदायित्व,"निर्वाचनअगाडि राजनीतिक दलहरूले निकै मिहिनेत गरेजस्तो गरी घोषणापत्र निकाल्छन् । अहिले निकाल्ने घोषणापत्रमा विगतका घोषणापत्रको समीक्षा समेट्ने चलन छैन । हुन त दलहरूका लागि नागरिक त्यति ठूलो विषय होइनन्, पाँच वर्षमा एक पटक लाइन लागेर भोट हाल्ने वस्तु मात्रै हुन् । यसरी हेर्दा दलहरूले त्यस्तो समीक्षा वा नागरिकलाई केही अपिल गर्नुपरेन । दलीयकरण भएको समाज, दलको सर्वोच्चता स्थापित भएको समाजमा दलहरूले नागरिकको भूमिका नदेख्नु साह्रै अनौठो पनि होइन । दलहरूले २०७४ को निर्वाचनअघि पनि घोषणापत्र निकालेका थिए । एउटा घोषणापत्र वाम गठबन्धनका नाममा आएको थियो, जुन गठबन्धनका सहयात्री अहिले तीनतिर छन् । नेपाली कांग्रेसको पनि आएको थियो । यस लेखमा नेपाली कांग्रेस र त्यही वाम गठबन्धनका घोषणापत्रलाई सम्झन खोजिएको छ ।नेपाली कांग्रेसको ८४ पृष्ठको घोषणापत्रमा राजनीतिक पृष्ठभूमि, ऐतिहासिक विरासत र उपलब्धिले ६० पृष्ठ ओगटिएका छन् । बाँकी पृष्ठमा अबको हाम्रो संकल्प छ । इतिहासको महिमागानमा धेरै खर्चिएकाले कांग्रेस साँच्चै बूढो भएको अनुमान गर्न सकिन्छ । संकल्पका केही बुँदामा भनिएको छ कृषि पेसामा शिक्षित युवालाई आकर्षित गरिनेछ । तीन वर्षभित्रमा मल कारखाना खोलिनेछ । प्राङ्गारिक मल उत्पादनका लागि सहकारीलाई जिम्मा लगाइनेछ । पाँच वर्षभित्रमा माछा, मासु, दूध, फलफूल, मह, स्याउ, च्याउ, कफी, अदुवा निर्यात गर्ने मुलुक बनाइनेछ । किसानहरूकै स्वामित्वमा रहने गरी यस्ता उपजहरूको प्रशोधन केन्द्र स्थापना गरिनेछ । कृषि उत्पादन दोब्बर बनाउन अहिलेको भन्दा दोब्बर क्षेत्रमा सिँचाइको प्रबन्ध गरिनेछ । युवाहरूलाई स्वरोजगारी प्रवर्द्धन गर्न रोजगारी चुनौती कोष स्थापना गरिनेछ । दक्षिण भारत सिमानादेखि उत्तर चीनसम्म पाँचवटा राजमार्ग निर्माण गरिनेछन् । विशेष पहिचानसहितको हरित सहर, स्मार्ट सहर, सांस्कृतिक सहर र ऐतिहासिक सहर निर्माण गरिनेछन् । ठूला सहरहरूमा धेरै मात्रामा विद्युतीय बस सञ्चालन हुनेछन् । नेपालको बहुमूल्य जडीबुटीलाई प्रशोधन गरी भारत पठाइनेछ । ठूला सहरहरूमा सुविधासम्पन्न बस कहाँ चले होलान् ? वनमा आधारित उद्योग कहाँ खुले होलान् ? केके कृषिउपज प्रशोधन भएर विदेश जान थाल्यो होला ? दक्षिण भारत सिमानादेखि उत्तर चीनसम्म कहाँ राजमार्ग बन्यो होला ? यस्ता प्रश्न धेरै नगरौं । अब वाम गठबन्धनको घोषणापत्र हेरौं भूमिसुधार लागू गरी भूमि सम्बन्धी सम्पूर्ण समस्या समाधान गरिनेछ । भूउपयोग नीति लागू गरिनेछ । कृषियोग्य जग्गालाई अतिक्रमण गर्न दिइनेछैन । दुई वर्षभित्र आधारभूत खाद्यान्नमा आत्मनिर्भर बनाइनेछ । दस वर्षभित्र मुलुकलाई अर्गानिक घोषणा गरिनेछ । काठमाडौंतराई द्रुतमार्ग चार वर्षभित्र निर्माण गरिनेछ । प्रत्येक स्थानीय तहमा एक उद्योगको विकास गरिनेछ । प्रत्येक प्रदेशमा एक विश्वविद्यालय र प्राविधिक तथा व्यावसायिक महाविद्यालय स्थापना गरिनेछ । सैद्धान्तिक रूपमा नेपाली कांग्रेस र वाम गठबन्धनका घोषणापत्रहरूबीच के फरक होला, विकास सम्बन्धी दृष्टिकोणमा फरक के होला भनेर छुट्याउन खोजे महाभारत नै हुन्छ । अर्कातिर, नेपाली कांग्रेस वा वाम गठबन्धनले जे गर्छु भनेका छन्, ती नेपालका लागि साँच्चै गर्नुपर्ने काम हुन् ? वा, तीभन्दा प्राथमिकताका काम अरू नै छन् ? कृषि सहकारी, शिक्षा, स्वास्थ्य उल्लेख भए पनि ठोस मान्यता, रणनीति, कार्यनीति, कार्यक्रम र क्रियाकलापबारे दुवै मौन छन् । धेरै कुरा देखाउनकै लागि लेखिएजस्तो, झारा टार्न लेखिएजस्तो ! मूल रूपमा ठूला भौतिक पूर्वाधारहरूबाट घोषणापत्र किचिएका छन् । ठूला सहर, ठूला बाटा, ठूला सिँचाइ, ठूला महाविद्यालयजस्ता विषयबाट घोषणापत्र थिचिएका छन् । दलहरूलाई आफैंले लेखेका घोषणापत्रमा काम गर्न केले छेक्यो ? चीन र भारत जोड्ने बाटाहरू किन बनेनन् ? नेपाली कांग्रेसलाई सोध्ने हो भने उत्तर आउन सक्छ पाँच वर्ष पूरै सरकार चलाउन पाएनौं । पूरै सरकार चलाउन पाएको भए ती बाटाहरू बन्थे त ? बन्दैनथे । वाम गठबन्धनकालाई सोध्ने हो भने पनि आउने उत्तर त्यही हो । खाँट्टी कुरा के हो भने, पाँच वर्षभित्र गर्न सकिने काम घोषणापत्रमा उल्लेख गरिएकै छैनन् । घोषणापत्र प्रस्तुत गर्दा नीतिगत, वित्तीय, संस्थागत र मानवस्रोतको व्यवस्थापन एवं रणनीति, कार्यक्रम र क्रियाकलापबारे सोचिएकै छैन । उदाहरणका लागि, मुलुकलाई दस वर्षभित्र अर्गानिक बनाउने हो भने अनुसन्धानका लागि संस्थाहरू चाहिए । प्रचारप्रसार गर्ने त्यही किसिमको संस्थाको व्यवस्थापन हुनुपर्यो । अर्गानिक बनाउनका लागि मलबीउको व्यवस्थापन कसरी गर्ने ? उल्लेख हुनुपर्यो । केही छैन । मात्रै अर्गानिक बनाउने कुरा छ । नेपाली कांग्रेसले घोषणापत्रमा रोजगारीको कुरा गरेको छ । रोजगारी चुनौती कोष निर्माण गर्ने कुरा गरेको छ तर बनाएको भने छैन । अरू नीति, मान्यता, रणनीति केही उल्लेख गरेको छैन ।साँच्चै, दलहरू घोषणापत्र निकाल्छन् नै किन, जसले हाम्रो राष्ट्रिय आवश्यकतालाई छुँदा पनि छुँदैन ? घोषणापत्रमा गरिएका वाचा पूरा गर्न सकिन्छ भन्ने विश्वास दलहरूलाई नै छैन । धन्न पूरा भएका छैनन्, पूरा भएका भए केके गडबड हुन्थ्यो ! पश्चिमा औपनिवेशिक शैली र मान्यताको विकासलाई नक्कल गरेर निकालिएका घोषणापत्रहरू पूरा कार्यान्वयन नभएर हामी बचेका छौं । हाम्रो मूल समस्या उत्पादन र रोजगारी हो । कृषि उत्पादन कसरी बढाउने, कृषिउपजलाई कसरी औद्योगिकीकरण गर्ने, आयात प्रतिस्थापन कसरी गर्ने, प्राकृतिक स्रोतलाई उत्पादनमूलक बनाई कसरी स्थानीय अर्थतन्त्र बलियो बनाउने भन्ने विषयहरू घोषणापत्रमा पर्दैनन् । घोषणापत्रहरूमा ठूलो सैद्धान्तिक अलमल छ । हाम्रो गन्तव्य कता हो, लक्ष्य के हो, उद्देश्य के होजस्ता विषयलाई संगठित गरिँदैन । घोषणापत्र नीतिगत परिवर्तनको प्रतिबद्धता हो कि परियोजनाको ? परियोजनाहरू ल्याइन्छन्, बृहत् सैद्धान्तिक ढाँचाभित्र होइन, केवल परियोजनाका लागि । हामी यस्तो सन्दर्भमा छौं, जहाँ राजनीतिक परिवर्तनपछि पनि नीतिगत परिवर्तन भएको छैन । बृहत्तर राजनीतिक परिवर्तनपछि जब नीति, ऐन, कानुन, रणनीति त्यसअनुरूप बनाइँदैनन् तब भुइँतहमा त्यो परिवर्तनको स्वादै पुग्दैन । सबैका घोषणापत्रमा सामुदायिक शिक्षाको स्तरोन्नति गर्ने वाचा छ, तर स्तरोन्नति गर्न खास गरिनुपर्ने के हो, गर्न सकिने के हो, कसैको घोषणापत्रमा पनि छैन । कसैको घोषणापत्रले भन्दैन हाम्रो पार्टीका संघीय सभासद्, प्रदेश सभासद्, पालिका अध्यक्ष, वडाअध्यक्षले आफ्ना छोराछोरी सामुदायिक विद्यालयमा पढाउनेछन्Ù कर्मचारी, शिक्षक, सेना, प्रहरीले पनि आफ्ना छोराछोरीले निजी विद्यालयमा पढाउन पाइनेछैन । यति भनिदिने र व्यवहारमा लागू गरिदिने हो भने सामुदायिक शिक्षा आफैं उकालो लाग्न थाल्छ । किनभने सबैको चासो बढ्छ, विद्यालय व्यवस्थापन राम्रो हुन्छ । तर दलहरू यो काम गर्न तयार छैनन् । यो नगरीकन सामुदायिक विद्यालयहरू उँभो पनि लाग्दैनन् । तसर्थ घोषणापत्रहरू रंगीन पनि छन्, लामा पनि छन् र परिणाम नआउनेमा ढुक्कका पनि छन् ।आजकल घोषणापत्रमा सहरका कुरा बढी छन्, गाउँका कुरा छुटेका छन् । बसाइँसराइले गर्दा पहाडहरू खाली हुँदै छन् । पहाड खाली हुनु भनेको पहाडको जैविक विविधताको प्रयोग नहुनु हो, पहाडको पर्यटकीय सम्भावनाको मृत्यु हुनु हो, पहाडको कृषि उत्पादन सकिनु हो । के पहाडको त्यत्रो जैविक विविधता, कृषि उत्पादन र पर्यटकीय सम्भावनलाई बहिष्कार गरेर नेपाल समृद्ध हुन सक्छ ? सक्दैन । अर्को एउटा गज्जब नमिलेको पक्ष छ । गाउँको विकसित रूपलाई सहर भनिएको छ । गाउँलाई विकास गरेर व्यवस्थित, सुविधासम्पन्न र सुखी बनाउन सकिँदैन ? कि विकसित गाउँ भन्ने कुरै हुँदैन ? हामी यहीँनेर फसेका छौं । हाम्रा दलीय घोषणात्रहरू सैद्धान्तिक रूपमा यहीँनेर फसेका छन् । गाउँलाई सहर बनाउने होइन, गाउँलाई सुविधासम्पन्न, व्यवस्थित र सुखी बनाउने दिशामा हामी लाग्नुपर्छ । घोषणापत्रहरू विकासको वृष्टि गर्ने दस्तावेज हुनु हुँदैन । घोषणापत्र सैद्धान्तिक ढाँचाभित्र नीतिगत परिवर्तनको खोजीमा, संस्थागत विकासको मार्गमा रणनीतिक र कार्यनीतिक दिशाबोध भएका हुनुपर्नेमा दलहरू केवल विकास परियोजनाहरूको ठेली प्रस्तुत गर्ने, विकासे सपनाहरू बाँड्ने ध्याउन्नमा छन् । दलहरूले घोषणापत्रमा लेखिएका कुरा र तिनीहरूको दैनन्दिनी नागरिकले चियाइरहेका छन् भनी सोचेका छैनन् । घोषणापत्रमा राम्रै कुरा लेखे पनि नेताहरूको जीवनशैलीका कारण नागरिकले त्यो पत्याउँदैनन् र यो दलहरूका लागि चुनौतीपूर्ण अवस्था हो । पाँच वर्ष देखिएको नेताहरूको दैनिक जीवनभन्दा घोषणापत्र शक्तिशाली हुन्छ भन्ने भ्रम दलहरूलाई पक्कै छैन होला । घोषणापत्र नक्कल गर्ने होइन कि आफ्नै मौलिकता, आफ्नै समस्या उपलब्ध स्रोतका आधारमा लेखिने विषय हो । २०७४ को घोषणापत्र किन कार्यान्वयन भएन त ? धेरै विषय कार्यान्वयनमा जानुपर्ने पनि थिएन र सकिने पनि थिएन, त्यसैले भएन । अबका चुनावी घोषणापत्रहरूमा त्यही सिलसिला चल्छ कि क्रमभंग हुन्छ, हेर्न बाँकी छ ।"
मुलुकको नीतिविपरीत 'जीएसआई मा राष्ट्रपति सहभागी,"(काठमाडौं)परराष्ट्र मन्त्रालयको अदूरदर्शिताले नेपाल सहभागी नहुनुपर्ने एक अन्तर्राष्ट्रिय सुरक्षासम्बन्धी कार्यक्रममा बुधबार राष्ट्रपति विद्यादेवी भण्डारीले सहभागिता जनाएकी छन् । चीनका राष्ट्रपति सी चिनफिङले अघि सारेको सुरक्षासम्बन्धी कार्यक्रम ग्लोबल सेक्युरिटी इनिसिएटिभ (जीएसआई) को भर्चुअल सम्मेलनमा राष्ट्रपति विद्यादेवी भण्डारी सहभागी भएकी हुन् ।जीएसआईसम्बन्धी कार्यक्रममा नेपालका तर्फबाट राष्ट्रपति भण्डारीले सहभागिता जनाएसँगै मुलुककै असंलग्न परराष्ट्र नीतिमाथि प्रश्न उठेको छ । सन् २०२२ को अप्रिलमा आयोजित बोआओ फोरम फर एसियाको वार्षिक कार्यक्रममा सम्बोधन गर्दै चिनियाँ राष्ट्रपति सीले जीएसआईलाई अघि सारेका थिए । राष्ट्रपति सीले अमेरिकाले अघि सारेको इन्डोप्यासिफिक रणनीति (आईपीएस) र क्वाड (अमेरिका, जापान, अस्ट्रेलिया र भारत) समूहको औचित्यमाथि प्रश्न गर्दै चीनको नेतृत्वमा जीएसआईलाई प्रस्ताव गरेका हुन् ।नेपाल सरकारले भने असंलग्न परराष्ट्र नीति लिँदै कुनै पनि मुलुकसँगको सैन्य वा सुरक्षा गठबन्धनमा सहभागी नहुने निर्णय गरेको छ । यही कारण केपी शर्मा ओली नेतृत्वको तत्कालीन सरकारले आईपीएसमा सहभागिता नजनाउने निर्णय गरेको थियो । त्यसपछि यसै वर्षको असार ६ मा आईपीएसअन्तर्गत रहेको अमेरिकी कार्यक्रम स्ट्रेट पार्टनरसिप प्रोग्राम (एसपीपी) मा पनि सहभागिता नजनाउने निर्णय गर्यो । तर, हाल नेपालले चीनले अघि बढाएको सुरक्षासम्बन्धी कार्यक्रममा सहभागिता जनाएको छ । चीनले पटकपटक जीएसआईमा नेपालको साथ रहेको उल्लेख गरे पनि नेपाल सरकारबाट हालसम्म कुनै प्रतिक्रिया आएको छैन । यसैबीच बुधबार राष्ट्रपति भण्डारीले चाइनिज पिपुल्स एसोसिएसन फर पिस एन्ड डिसआर्मामेन्ट (सीपीएसपीडी) द्वारा आयोजित कार्यक्रममा भिडियोमार्फत सम्बोधन गरिन् । संयुक्त राष्ट्रसंघले सन् १९८१ देखि मनाउँदै आएको अन्तर्राष्ट्रिय पिस डे को सन्दर्भमा बेइजिङमा विश्वमा शान्ति र स्थायित्व राखिराख्नका लागि ग्लोबल सेक्युरिटी इनिसिएभिटमार्फत पहल गर्ने नाराका साथ कार्यक्रम भएको थियो ।चिनियाँ सरकारी सञ्चार चाइना डेली का अनुसार उक्त कार्यक्रममा संयुक्त राष्ट्रसंघका महासचिव एन्टोनियो गुटेरेससहित विभिन्न मुलुकबाट सहभागिता भएको थियो । बेइजिङको ग्रेट हल अफ द पिपुल मा करिब ५० मुलुकका विदेशी कूटनीतिज्ञले सहभागिता जनाएका थिए । कार्यक्रममा चिनियाँ कम्युनिस्ट पार्टी (सीपीसी) का विदेश विभाग प्रमुख लिउ चियानछाओले पार्टीका महासचिव तथा राष्ट्रपति सीको सन्देश पढेर सुनाएका थिए । सीले अन्तर्राष्ट्रिय सुरक्षा स्थितिमा गहिरो र जटिल परिवर्तन भएको, विश्व अशान्ति र परिवर्तनको नयाँ परिवेशमा प्रवेश गरिरहेको बताएका थिए । यस महत्त्वपूर्ण ऐतिहासिक मोडमा मैले विश्वव्यापी सुरक्षा पहल अगाडि बढाएँ, जसले सबै देशहरूलाई साझा, व्यापक, सहयोगात्मक र दिगो सुरक्षा कायम गर्न आह्वान गर्दछ, सीले भनेका थिए ।सीले अघि सारेको जीएसआई सुरक्षा कार्यक्रममा नेपाललाई समेत पटकपटक मुछेको भनेर पूर्वउपप्रधान तथा परराष्ट्रमन्त्री सुजाता कोइरालाले गत भदौ २१ मा प्रतिनिधिसभा बैठकमा नेपाल सरकारसँग प्रश्न पनि गरेकी थिइन् । त्यसबारेमा नेपाल सरकारले हालसम्म मुख खोलेको छैन । चिनियाँ राष्ट्रपति सीले अघि बढाएको सुरक्षासम्बन्धी कार्यक्रममा नेपालको राष्ट्रपति भण्डारी कसरी सहभागी भइन् भन्ने प्रश्न उठेको छ । कान्तिपुरलाई प्राप्त जानकारीअनुसार सीपीसीअन्तर्गतको चाइनिज पिपुल्स एसोसिएसन फर पिस एन्ड डिसआर्मामेन्ट (सीपीएसपीडी) मा चीनबाट राष्ट्रपति भण्डारीलाई निम्तो आएपछि शीतल निवासमा जानकारी गराइयो र उनी सहभागी हुने पक्का भएको थियो । त्यसपछि परराष्ट्र मन्त्रालयकै कर्मचारीले राष्ट्रपति भण्डारीलाई उक्त कार्यक्रममा बोल्ने भाषण तयार पारेर शीतल निवासमा पठाइदिए किनकि राष्ट्रपतिले गर्ने हरेक अन्तर्राष्ट्रिय क्रियाकलाप परराष्ट्र मन्त्रालयमार्फत हुन्छ । राष्ट्रपति कार्यालयमै परराष्ट्र मन्त्रालयका सहसचिवको नेतृत्वमा दरबन्दी छ । यस कार्यक्रमका सम्पूर्ण कुरा राष्ट्रपतिज्यूलाई परराष्ट्र मन्त्रालयमार्फत आएको हो, परराष्ट्रले नै निमन्त्रणा ल्याएको हो, त्यसपछि कार्यक्रममा बोल्नका लागि परराष्ट्र मन्त्रालयले नै भाषण समेत लेखेर पठायो, त्यही भाषण भिडियोमा रेकर्ड गरेर पठाइदिएका हौं, राष्ट्रपतिका प्रेसविज्ञ टीका ढकालले भने ।परराष्ट्र मन्त्रालयका अधिकारीहरूले भनेअनुसार राष्ट्रपतिज्यूले गर्दा पनि किन र कहाँबाट समस्या आयो भन्नेबारेमा आफूलाई थाहा नभएको उनले बताए । उनले बुधबारको बैठकमा राष्ट्रपतिज्यूले जीएसआई सम्बन्धमा कुनै पनि कुरा नगरेको दाबी गरे । उनले भने, राष्ट्रपतिज्यूले नेपालले पञ्चशीलमा विश्वास गर्ने र राष्ट्रहरूबीच विवाद भयो भने त्यसलाई शान्तिपूर्ण माध्यमबाट समाधान गर्नुपर्ने बताउनुभयो । नेपालको परराष्ट्र नीति असंलग्नतामा आधारित रहेको बताउनुभयो ।सुरुवातमा राष्ट्रपति भण्डारीलाई सहभागिता जनाउँदा फरक नपर्ने पत्राचार गर्ने परराष्ट्र मन्त्रालयका अधिकारीहरू कार्यक्रम हुने केही दिनअघि आएर झस्किए । चाइनिज पिपुल्स एसोसिएसन फर पिस एन्ड डिसआर्मामेन्ट (सीपीएसपीडी) को सामान्य कार्यक्रम होइन, यसमा ग्लोबल सेक्युरिटी इनिसिएटिभमाथि छलफल हुनेछ भन्ने उनीहरूले थाहा पाए । कार्यक्रमको नारा नै विश्वमा शान्ति र स्थायित्व राखिराख्नका लागि ग्लोबल सेक्युरिटी इनिसिएभिटमार्फत पहल गर्ने थियो । जीएसआईमाथि छलफल हुने थाहा पाएपछि परराष्ट्रले राष्ट्रपति भण्डारीलाई त्यसबारे जानकारी गरायो तर पहिले नै कार्यक्रममा सहभागिता जनाउने प्रतिबद्धता गरिसकेको जवाफ आयो । त्यसपछि परराष्ट्र मन्त्रालयका कर्मचारीहरूले प्रधानमन्त्रीको कार्यालय र मुख्यसचिव शंकरदास बैरागीलाई गुहार्न थाले । कार्यक्रमको सुरुवातमै निमन्त्रणा आउँदा परराष्ट्र मन्त्रालयका अधिकारीहरूले गम्भीर भएर अध्ययन नगरेका कारण समस्या आइलाग्यो, प्रधानमन्त्री कार्यालयका एक कर्मचारीले भने, एउटा कार्यक्रममा पहिला सहभागी हुनुपर्छ भनेर निमन्त्रणा दिने, पछि हुँदैन भनेपछि समस्या भइहाल्यो नि । प्रधानमन्त्री कार्यालयबाट समेत राष्ट्रपति भण्डारीलाई कार्यक्रममा सहभागी नहुन आग्रह गए पनि उनले मानिनन् । परराष्ट्र मन्त्रालयका अधिकारीहरू भने यसबारे बोल्न मान्दैनन् ।प्रधानमन्त्री शेरबहादुर देउवाका विदेश मामिला सल्लाहकार अरुण सुवेदी भने राष्ट्रपतिले कुनै एक कार्यक्रममा सहभागिता जनाए पनि नेपालले अहिलेसम्म आफ्नो असंलग्न विदेश नीतिका कारण कुनै पनि सुरक्षा गठबन्धनमा समर्थन नजनाएको र सहभागिता पनि नजनाएको बताए । जीएसआईको सम्बन्धमा छलफल हुने कार्यक्रममा राष्ट्रपति सहभागी हुनुभयो भन्ने सुनियो तर त्यो एक छलफल मात्र हो, यो नेपाल सरकारको कुनै पनि नीतिमा पर्दैन, उनले भने, हाम्रो परराष्ट्र नीति असंलग्न छ, त्यही रहन्छ । पूर्वराजदूत मोहनकृष्ण श्रेष्ठले नेपालले कुनै पनि सुरक्षा सम्बन्धित संगठनसँग सहकार्य गर्न नहुने बताए । उनले नेपालले सुरुवातदेखि नै असंलग्न परराष्ट्र नीति अपनाएकाले सुरक्षा सहकार्य गर्न नहुने बताए । नेपालले आर्थिक सहायता र मानवीयता सहायता लिँदा फरक पर्दैन तर सुरक्षा सहकार्य गर्नु फरक कुरा हो, उनले भने । नेपालले सुरक्षा सहकार्य नगर्ने भन्दै सन् २०१८ को सेप्टेम्बरमा बिमस्टेक सैन्य अभ्यास सहभागिता जनाएको थिएन ।भूराजनीतिक जानकार तथा अवकाशप्राप्त उपरथी पूर्ण सिलवालले नेपालले चीनको चासोलाई पूरा गर्दै आइरहेकामा यो नयाँ जीएसआई के हो भन्ने बुझ्नुपर्ने बताए । जीएसआईको उद्देश्य के हो ? यसको रणनीति के हो भन्ने बाहिर आएको छैन । विस्तृतमा आएपछि नेपालले के गर्नुपर्छ भनेर प्रतिक्रिया दिनुपर्छ । चीनको एक चीन नीति हामीले मानेकै छौं । नेपालको भूमि चीनविरुद्ध प्रयोग हुन दिन्न भनेकै छौं । चीनको चासो हामीले सम्बोधन गरेकै छौं, उनले भने, हामीले द्विपक्षीय रूपमा चिनियाँहरूको चासोलाई सम्बोधन गर्नुपर्छ तर विश्वलाई लिएर हुने चीनको चासोका सम्बन्धमा नेपालले के गर्ने भन्ने अध्ययन नै गर्नुपर्छ । नेपाल सरकार र परराष्ट्र मन्त्रालयले जीएसआईको बारेमा दस्ताबेज खोजेर अध्ययन गरोस् ।"
सिट बाँडफाँटको मुख्य गाँठो मधेस प्रदेशमा,"(काठमाडौं)प्रतिनिधिसभा र प्रदेश निर्वाचन क्षेत्रको सिट बाँडफाँट मिलाउन पाँचदलीय सत्ता गठबन्धनको बैठक प्रधानमन्त्री निवास बालुवाटारमा डेढ महिनादेखि बसिरहेको छ । तर, गठबन्धनमा रहेका राष्ट्रिय जनमोर्चाबाहेकका चार दलबीच प्रत्यक्ष १ सय ६५ मध्ये हालसम्म १ सय २६ सिटमा मात्रै सहमति जुटेको एक वरिष्ठ नेताले बताए । खासगरी मधेस प्रदेशमा कांग्रेस र जसपाको अडानका कारण सहमति हुन सकेको छैन । दुवै दलले कुल ३२ मध्ये आधाआधा सिट दाबी गरेका छन् ।सिट बाँडफाँटमा सहभागी एक नेताका अनुसार कांग्रेस ६५, माओवादी ४०, एकीकृत समाजवादी १२ र जसपाको ९ सिटमा सहमति भइसकेको छ । अब ३९ सिटमा कुरा टुंग्याउन बाँकी छ, उनले भने, मुख्य गरी कांग्रेस र जसपाबीच मधेस प्रदेशमा अडानका कारण सहमति हुन ढिलाइ भएको हो ।कांग्रेस, माओवादी, एकीकृत समाजवादी, जसपा र जनमोर्चाका प्रभाव भएको क्षेत्र र वरिष्ठ नेता उठ्ने क्षेत्रमा सिट बाँडफाँट मिलिसकेको ती नेताको भनाइ छ । प्रधानमन्त्री शेरबहादुर देउवाको डडेलधुरा, माओवादी अध्यक्ष पुष्पकमल दाहालको चितवन, समाजवादी अध्यक्ष माधवकुमार नेपालको रौतहट, जसपा अध्यक्ष उपेन्द्र यादवको सुनसरी, जनमोर्चा नेतृ दुर्गा पौडेलको प्यूठानलगायत क्षेत्रमा सहमति भइसकेको छ । मधेस प्रदेशमा पनि शीर्ष नेताको क्षेत्रमा विवाद नभएको ती नेताले जनाए । आगामी निर्वाचनमा गठबन्धनका शीर्ष नेतालाई जिताउने प्रयासअनुसार उनीहरूका क्षेत्रमा विवाद छैन, ती नेताले भने ।निर्वाचन आयोगले कांग्रेसलाई असोज ३ मा बुझाएको समानुपातिकतर्फको प्रारम्भिक सूची मिलाउन असोज ८ मा बोलाएको छ । अन्य दललाई पनि आयोगले फरकफरक मितिमा बोलाएको छ । प्रत्यक्षतर्फ उम्मेदवार बन्न नपाउने केही नेतालाई समानुपातिकमा समेट्नुपर्ने भएकाले गठबन्धनका नेताहरूलाई असोज ८ अघि नै प्रत्यक्षतर्फ प्रतिनिधिसभाका १ सय ६५ र प्रदेशसभाका ३ सय ३० सिटको बाँडफाँट टुंग्याउन दबाब छ । गठबन्धनका नेताहरूले पछिल्लोपटक मधेस प्रदेशका ३२ निर्वाचन क्षेत्रमा छलफल बढी केन्द्रित भएको बताएका छन् । भोलि टुंग्याउने भनेको भदौ ७ देखि नै हो, आज पनि भोलि टुंग्याउने भनेर उठेका छौं तर कुरा मिलेको छैन, बैठकमा सहभागी एक नेताले भने, सबैजसोमा दुईचारवटा निर्वाचन क्षेत्रका विवाद बाँकी नै छन् । जनता समाजवादी पार्टी (जसपा) ले मधेस प्रदेशलाई आफ्नो मुख्य आधार मान्दै ५० प्रतिशत सिट पाउनुपर्ने अडान राखेको छ । कांग्रेसले पनि मधेस प्रदेशलाई आफ्नो आधार इलाका मान्दै आएको छ । उसले पनि पचास प्रतिशतभन्दा कम सिटमा आकांक्षी व्यवस्थापन गर्न नसकिने अडान राखेको छ । बैठकमा सहभागी माओवादी उपमहासचिव वर्षमान पुनले मधेस प्रदेशलगायतमा सहमति हुन समस्या नभएको बताए । एकपक्षीय, दुईपक्षीय छलफल सकारात्मक दिशामा अघि बढेको छ, उनले भने ।०७४ को निर्वाचनमा उपेन्द्र यादव नेतृत्वको तत्कालीन संघीय समाजवादी फोरमले ९, महन्थ ठाकुरसहित पाँच दलको नेतृत्वमा रहेको जनता समाजवादी पार्टीले १०, कांग्रेसले ६, माओवादीले ५ र एमालेले २ निर्वाचन क्षेत्र जितेका थिए । यसअघि जितेका क्षेत्र गुमाउन माओवादीले मानेको छैन । एकीकृत समाजवादीका लागि माधवकुमार नेपाल (रौतहट४) र रामचन्द्र झा (धनुषा१) का लागि दुई सिट दिने करिब समझदारी छ । मुख्य विवाद कांग्रेस, जसपा र माओवादीबीचमा देखिएको कार्यदलका सदस्यहरू बताउँछन् । कांग्रेसले स्थानीय तहको मतका आधारमा १८ सिट दाबी गरे पनि ५० प्रतिशत अर्थात् १६ सिटको अडान राखेको छ । त्यस्तै जसपाले मधेस प्रदेशमा मात्रै २२ सिट दाबी गरेको थियो । उसले पनि ५० प्रतिशतभन्दा तल घट्न चाहेको छैन । मधेस प्रदेशमा कांग्रेस र जसपा दुवैलाई आकांक्षी व्यवस्थापन गर्न नसक्दा दलबदल गर्न सक्ने र पार्टीबाटै विद्रोह गरेर उम्मेदवार बन्ने चिन्ता बढी छ, कार्यदलका अर्का एक सदस्यले भने, उम्मेदवार नहुने निश्चित भएकाहरूले अहिल्यै एमाले प्रवेश गर्ने र विद्रोह गर्ने चेतावनी दिइरहेकाले पनि नेताहरू बढी सिट लिन तानातान गरिरहेका छन् । कांग्रेस नेता रामचन्द्र पौडेलले सिटमा तानातान भएकै कारण सहमति हुन नसकेको बताए । उनले सबै प्रदेशमा मिल्न बाँकी रहे पनि मधेस प्रदेशमा समस्या रहेको सुनाए । ८ गते समानुपातिक सूची फाइनल गर्नुअघि सिट बाँडफाँट टुंग्याउनैपर्छ, अब ढिलाइ गर्दा बर्बाद हुन्छ, सयभन्दा बढी निर्वाचन क्षेत्रमा मिलिसकेको छ, २०३० निर्वाचन क्षेत्र मिल्न बाँकी छ, उनले भने । जसपा अध्यक्ष उपेन्द्र यादवले मधेस प्रदेश मात्रै नभएर सबै निर्वाचन क्षेत्रमा विवाद देखिएको बताए । कुनै ठाउँमा पनि कुरा मिलेको छैन, मधेस प्रदेशमा मात्रै होइन, देशभर नै समस्या छ, उनले भने, सिट संख्या र निर्वाचन क्षेत्र कुनैमा पनि कुरा मिलेको छैन ।बालुवाटारमा बिहीबार कार्यदलसहित बसेको शीर्ष तहको बैठकमा पनि कांग्रेस र जसपाबीच मुख्य विवाद देखिएको थियो । राष्ट्रपति विद्यादेवी भण्डारीले नागरिकता विधेयक जारी गर्ने अनुमानमा जसपाले गठबन्धनमा कुरा नमिले एमालेसँग सहकार्य गर्नेसम्मको चेतावनी दिँदै आएको थियो । तर, राष्ट्रपति भण्डारीले पूर्वआबद्धता रहेको एमालेसँगको निकटताका कारण नागरिकता विधेयक जारी नगरेको निष्कर्ष निकाल्दै विरोध गरेका कारण जसपालाई यही गठबन्धनमा मिल्नुपर्ने बाध्यता खडा भएको छ । जसपाले गठबन्धन छाडेर जाने ठाउँ अब छैन, यही गठबन्धनमा बसेर समझदारी बनाउने हो, त्यसका लागि कांग्रेस पनि आफ्नो अडानबाट लचक हुनुपर्छ, जसपाका एक नेताले भने, मधेसमा २२ सिट दाबी गरेको हाम्रो पार्टी ५० प्रतिशतमा झरिसकेको छ ।गठबन्धनको बैठक बस्नुअघि शुक्रबार माओवादी, जसपा र एकीकृत समाजवादीबीच छुट्टै बैठक बस्ने तय भएको छ । तीन दलबीचमा समझदारी बनाएपछि कांग्रेससहितको बैठक बस्ने तयारी नेताहरूले गरेका छन् । प्रधानमन्त्री देउवासमेत पार्टीभित्रैबाट दबाबमा परेका छन् । समानुपातिक सिटमा फरक समूहलाई पेलेर सूची बुझाएको भन्दै नेता शेखर कोइराला समूह असन्तुष्ट छ । प्रत्यक्षतर्फ पनि देउवाले गठबन्धन बचाउन ८५ भन्दा कम सिटमा सम्झौता गर्न सक्ने भन्दै शेखर समूहले दबाब दिइरहेको छ । केही दिनदेखि कार्यदलका सदस्यसमेत रहेका महामन्त्री गगन थापा गठबन्धन बैठकमा जान छाडेका छन् । ९० भन्दा कम सिटमा कांग्रेस झर्न हुन्न भन्ने महामन्त्रीको अडान छ तर पार्टी नेतृत्वबाट ८५ भन्दा पनि कम सिट लिएर सम्झौता गर्ने संकेत बुझेपछि बैठकमा जान छाडेको बुझाइ हाम्रो छ, शेखरपक्षीय एक नेताले भने, ९० भन्दा कम सिटमा झर्दा पार्टीभित्र ठूलो विद्रोह हुन सक्ने खतरा छ तर नेतृत्वले यसलाई हल्का ढंगले लिइरहेको छ ।"
अर्थसँग आयोगले माग्यो स्पष्टीकरण,"(काठमाडौं)निर्वाचन नजिकिँदै गर्दा वार्षिक बजेटबाहिरबाट खर्च गरेको पाइएपछि निर्वाचन आयोगले अर्थ मन्त्रालयलाई २४ घण्टाभित्र सम्पूर्ण विवरण पेस गर्न निर्देशन दिएको छ । आगामी प्रतिनिधिसभा र प्रदेशसभा निर्वाचनलाई प्रभावित पार्न मन्त्रालयले प्रभावशाली नेताको जिल्लामा नीति तथा कार्यक्रम र बजेटभन्दा बाहिरबाट रकम बाँडेको पाइएपछि आयोगले अर्थ सचिवलाई स्पष्टीकरण सोधेको हो । आगामी मंसिर ४ गतेका लागि तय निर्वाचनलाई प्रभावित तुल्याउने गरी वार्षिक बजेट र रातो किताबमा नसमेटिएका योजना तथा कार्यक्रममा समेत धमाधम गैरबजेटरी निकासा दिन थालेको भन्दै आयोगमा उजुरी परेको थियो । यसरी वार्षिक बजेटमै नराखिएका योजना तथा कार्यक्रमका लागि अर्थले रकमान्तर र स्रोत सुनिश्चितता गरेको भन्दै आयोगले अर्थ सचिव कृष्णहरि पुष्करलाई २४ घण्टे स्पष्टीकरण सोधेको हो । निर्वाचनको मिति तोकिएपश्चात् व्यवस्थापिका संसद्बाट आर्थिक वर्ष २०७९८० का लागि स्वीकृत वार्षिक बजेटभन्दा पृथक् हुने गरी अर्थ मन्त्रालयबाट कुनकुन मन्त्रालय र निकायमा के कति रकम कुनकुन योजना तथा कार्यक्रमका लागि रकमान्तर निकासा र स्रोत सुनिश्चितता गरिएको छ, सोको यथार्थ विवरण अर्थ सचिवबाट २४ घण्टाभित्र निर्वाचन आयोगलाई प्राप्त हुने गरी पेस गर्न निर्देशन गरिएको छ, आयोगले बिहीबार काटेको पत्रमा भनिएको छ । निर्वाचन मिति घोषणा भइसकेको अवस्थामा संसद्बाट स्वीकृत वार्षिक बजेट तथा कार्यक्रमभन्दा फरक तरिकाबाट नयाँ योजना तथा कार्यक्रमका लागि पैसा दिँदा त्यसले निर्वाचनको निष्पक्षता, स्वतन्त्रता र स्वच्छतामा प्रतिकूल असर पर्ने आयोगको ठहर छ । त्यस्तै, सरकारले गैरबजेटरी रकम निकासा र स्रोत सुनिश्चितताबारे उजुरी परेको पनि आयोगले जनाएको छ ।सरकारको यस्तो कदमबाट वित्तीय अनुशासन र विद्यमान कानुनको समेत गम्भीर उल्लंघन भएको छ । आर्थिक कार्यविधि तथा वित्तीय उत्तरदायित्व नियमावली २०७७ को नियम ३२ अनुसार आर्थिक वर्ष सुरु भएको पहिलो त्रैमासिक अवधिमा सरकारले रकमान्तर र स्रोतान्तर गर्न पाउँदैन । तर सरकारले भने रकमान्तर तथा स्रोतान्तर मात्र गरेको नभई वार्षिक बजेटमै नराखिएका कार्यक्रममा समेत पैसा बाँडेको आयोगको पत्रबाट देखिन्छ । नियमावलीको नियम ३२ ले पहिलो त्रैमासिक अवधि समाप्त नभएसम्म र बजेट विनियोजन नभएको खर्च शीर्षकमा रकमान्तर गर्न पाइने छैन भनी उल्लेख गरेको छ । सरकारले गैरबजेटरी निकासा गरेको र निर्वाचन आयोगले स्पष्टीकरण सोधेकोबारे आफूलाई जानकारी नभएको अर्थ मन्त्रालयका प्रवक्ता आनन्द काफ्लेले बताए । बिहीबार कार्यलय समयभित्र पत्र आएको विषयमा मलाई जानकारी भएन । यदि आयोगबाट पत्र आएको भए त्यसको नियमअनुसार मन्त्रालयले जवाफ दिन्छ, काफ्लेले भने । आयोगले गत शुक्रबार मात्रै प्रदेश १ र गण्डकी प्रदेशलाई निर्वाचन क्षेत्र पूर्वाधार विशेष कार्यक्रमअन्तर्गतको पैसा सांसदलाई नबाँड्न निर्देशन दिएको थियो । निर्वाचन प्रक्रिया सुरु भइसकेको अवस्थामा निर्वाचनको निष्पक्षतामा असर पुग्ने गरी कुनै पनि कार्यक्रम सञ्चालन नगर्न आयोगले निर्देशन दिएको थियो । आर्थिक अनुशासन मिचेर मतदातासमेत प्रभावित गर्ने गरी सरकारले गैरबजेटरी निकासा दिनु खेदजनक रहेको एमाले उपाध्यक्ष एवं पूर्वअर्थमन्त्री विष्णुप्रसाद पौडेलको भनाइ छ । केयर टेकर सरकारले निर्वाचन प्रभावित गर्न राज्यको स्रोत दुरुपयोग गर्नु खेदजनक हो, यसलाई रोक्नुपर्छ, पौडेलले भने । अर्थ मन्त्रालयले सार्वभौम संसद्ले पारित गरेको बजेटभन्दा पृथक् ढंगको कार्यक्रममा बजेट रकमान्तर निकासा गरेको र स्रोत सुनिश्चित गरेको जानकारी आएपछि २४ घण्टे स्पष्टीकरण सोधिएको निर्वाचन आयोगका प्रवक्ता शालिग्राम पौडेलले बताए । बजेट निकास दिएको नयाँ कार्यक्रमको स्रोत सुनिश्चित गरेको विषयमा के भएको हो भनेर २४ घण्टाभित्र सम्पूर्ण विवरण आयोगमा पेस गर्न निर्देशन दिइएको हो, उनले भने । रकमान्तर, स्रोतान्तर र थप निकासासम्बन्धी विवरण सार्वजनिक जानकारीमा आउनुपर्ने भए पनि सरकारले त्यसलाई बाहिर ल्याएको छैन । सूचनाको हकसम्बन्धी ऐन २०६४ को दफा ५ र सूचनाको हकसम्बन्धी नियमावली २०६५ को नियम ३ अनुसार प्रकाशित गर्नुपर्ने विवरण अर्थ मन्त्रालयले लुकाउने गरेको छ । गत आर्थिक वर्ष २०७८७९ मा सरकारले कति रकमान्तर, स्रोतान्तर, थप निकासा र गैरबजेटरी खर्च गरेको छ भन्ने विवरण हालसम्म सार्वजनिक भएको छैन ।"
म्यादीमा मागभन्दा दोब्बर बढी आवेदन,"(काठमाडौं)प्रतिनिधिसभा र प्रदेशसभा निर्वाचन सुरक्षाका लागि ४० दिन कार्यअवधि तोकेर खोलिएको म्यादी प्रहरी भर्नामा मागभन्दा दोब्बर बढीले आवेदन दिएका छन् । प्रहरी प्रधान कार्यालयले भदौ ३० गतेबाट असोज ६ सम्म देशभरका जिल्ला प्रहरी कार्यालयमार्फत १ लाख १५ हजार म्यादी प्रहरी भर्ना गर्न आह्वान गरेको थियो ।नेपाल प्रहरीका प्रवक्ता प्रहरी नायब महानिरीक्षक (डीआईजी) टेकप्रसाद राईले तोकिएको अन्तिम दिन बिहीबार साँझसम्म सात प्रदेश र उपत्यकाबाट २ लाख ३२ हजार ८८ जनाको दरखास्त परेको बताए । त्यसमध्ये पुरुषको संख्या १ लाख ७१ हजार ७ सय १८ र महिलाको संख्या ६० हजार ३ सय ७० रहेको छ । यो संख्या माग गरेभन्दा १ लाख १७ हजार ८८ बढी हो । २०७९ वैशाख ३० मा सम्पन्न स्थानीय तह निर्वाचन सुरक्षामा १ लाख म्यादी माग गरिएकामा करिब ३ लाखले दरखास्त दिएका थिए । प्रतिस्पर्धामा २ लाख बाहिरिएका थिए । यसपटक अघिल्लो निर्वाचनको तुलनामा केही कम दरखास्त परेको छ । तर, दरखास्त दिनेको यो चापले देशमा बेरोजगारीको अवस्था कुन रूपमा छ भन्ने पनि उजागर गरेको छ । प्रवक्ता राईका अनुसार प्रदेश १ बाट ३५ हजार ८ सय २६, मधेस प्रदेशबाट ६६ हजार ८ सय ८४, वाग्मतीबाट २१ हजार १ सय ६, गण्डकीबाट १५ हजार ९ सय ९, लुम्बिनीबाट ४३ हजार ९ सय ५, कर्णालीबाट १४ हजार ९ सय ३६, सुदूरपश्चिमबाट २४ हजार ४ सय ५० र काठमाडौं उपत्यकाबाट ९ हजार ७२ जनाको आवेदन परेको छ । कुन प्रदेशमा कति म्यादी खटाउने भन्नेमा सम्बन्धित प्रदेशअन्तर्गत जिल्लामा कायम गरिएका मतदान स्थल र मतदान केन्द्र तथा सुरक्षा चुनौती विश्लेषण गरेर शुक्रबार नै कोटा निर्धारण गरी पठाइनेछ । सोही आधारमा तोकिएको मापदण्डअनुसार छनोट प्रक्रिया अघि बढाइने प्रहरी प्रधान कार्यालयले जनाएको छ । प्रदेशगत रूपमा सबैभन्दा बढी दरखास्त मधेस प्रदेश र सबैभन्दा कम कर्णालीमा प्रदेशमा परेको छ । दरखास्त दिने सबैलाई शुक्रबार सम्बन्धित जिल्ला प्रहरी कार्यालयमा सम्पर्क गर्न भनिएको छ । प्रहरी प्रवक्ता राईका अनुसार असोज ९ देखि १४ सम्म भर्ना छनोट गरिसक्ने कार्यतालिका छ । असोज १५ देखि २४ सम्म दसैं मनाउन समय दिइएको छ । त्यसपछि असोज २५ मा नतिजा प्रकाशित गरिनेछ । यसरी छनोट भएकालाई असोज ३० देखि कात्तिक ८ सम्म तालिम गराएर कात्तिक ९ बाट चुनावी सुरक्षामा परिचालन गरिने सुरक्षा कार्ययोजनामा उल्लेख छ । तालिम प्रहरीबाट गराइने र कार्यअवधिभर म्यादीले प्रहरीकै कमान्डमा रहेर काम गर्नुपर्नेछ ।आगामी मंसिर ४ मा देशभर एकै चरणमा प्रतिनिधि र प्रदेशसभा निर्वाचन हुँदै छ । निर्वाचन करिब ३ लाख सुरक्षाकर्मी परिचालन गर्ने गरी गृह मन्त्रालयले निर्वाचन सुरक्षा कार्ययोजना बनाएकामा करिब ७५ हजार सेना, ६५ हजार प्रहरी, ३२ हजार सशस्त्र प्रहरी बल र राष्ट्रिय अनुसन्धान विभागका करिब १ हजार ५ सय तथा १ लाख १५ हजार म्यादी खटाउने तयारी छ । छनोट भएका म्यादी प्रहरीले ४० दिनको तलबभत्ता, खाजा खर्चलगायत एकमुष्ट ५० हजार १ सय ६० रुपैयाँ पाउनेछन् । गत स्थानीय निर्वाचनको तुलनामा म्यादीलाई करिब ६ हजार रुपैयाँभन्दा बढी तलबभत्ता दिन लागिएको हो । चालु आवबाट सबै राष्ट्रसेवकको तलब १५ प्रतिशत वृद्धि भएका कारण म्यादीले पाउने तलब पनि सोहीअनुसार कायम हुनेछ ।म्यादीको तलब प्रहरी जवानको सुरु तलब स्केलअनुसार निर्धारण गरिएको छ भने पोसाक, रासन र अरू सुविधा सरकारले मापदण्ड बनाएर निर्धारण गरेको हो । हिमाली भेगमा खटिनेलाई ज्याकेट किन्न थप १ हजार रुपैयाँ उपलब्ध गराइनेछ । हिमाली भेगमा जिल्लाको रासन दरअनुसार म्यादीको रासन तय गरिन्छ । म्यादीमा नियुक्ति भएको ३० दिनपछि ५० प्रतिशत र बाँकी रकम अवकाशमा जानुअघि भुक्तानी दिइने मापदण्डमा उल्लेख छ । रासनबापत पाउने भत्ता नियुक्ति बुझेको १० दिनभित्र २० दिनको र बाँकी २० दिनको अवकाशमा जानुअघि उपलब्ध गराइनेछ । म्यादी प्रहरीका लागि अर्थ मन्त्रालयले ५ अर्ब ८६ करोड ३९ लाख ५० हजार रुपैयाँको व्यवस्था यसअघि नै गरिसकेको छ ।म्यादी छनोट भइसकेपछि बहाल रहेसम्म आचारसंहिता र मापदण्ड पालनामा कडा सर्त राखिएका छन् । कार्यअवधिभर म्यादी प्रहरीले सामाजिक सञ्जालमा टीकाटीप्पणी तथा जथाभावी सामग्री राख्न र सेयर गर्न पाउन छैनन् । ड्युटीे समयमा मोबाइल फोन प्रयोग गर्न रोक लगाइएको छ । आफ्नो काम सहकर्मी वा अरू सुरक्षाकर्मीलाई बुझाएर हिँड्न पाइने छैन । मापदण्डविपरीत गतिविधि गरे तत्काल बर्खास्त गरी कारबाही गर्नेसम्मका प्रावधान मापदण्डमा राखिएका छन् । गत वैशाख ३० मा सम्पन्न स्थानीय तह निर्वाचनका बेला आचारसंहिता र अनुशासनविपरीत गतिविधि गरेको आरोपमा करिब ५० म्यादी कारबाहीमा परेका थिए ।बहाल अवधिभर जिम्मेवारी निर्वाह गर्ने क्रममा कोही म्यादी घाइते भए सरकारले निःशुल्क उपचार र मृत्यु भए नजिकको हकदारलाई सरकारले तोकिएबमोजिम क्षतिपूर्ति उपलब्ध गराउने मापदण्डमा उल्लेख छ । कार्यवधिमा गैरहाजिर भए र बीचमा भागे कुनै सुविधा दिइने छैन । करार अवधिभन्दा अगावै छाड्ने अवस्था आए २० दिनभन्दा बढी काम गरेको भए कार्यरत रहेको दिनसम्मको सेवासुविधा दिइनेछ । किरिया बिदाबाहेक अरू बिदा दाबी गर्न पाइने छैन । छनोट भएको म्यादी नियुक्तिका लागि तोकिएको भन्दा ३ दिनपछि आए र नियुक्ति बुझेर पनि २ दिनसम्म सम्पर्कमा नआए छनोट रद्द गरी वैकल्पिक उम्मेदवारलाई नियुक्ति दिइने मापदण्डमा उल्लेख छ । आगामी निर्वाचनमा मतदान स्थल र मतदान केन्द्रको सुरक्षामा प्रहरी र म्यादी तथा बाहिरी सुरक्षा सेना र सशस्त्र प्रहरी बल परिचालन गर्ने गरी सुरक्षा कार्ययोजना बन्ने क्रममा छ ।"
जहाज चढेर हुम्ला पुग्छ ब्रोइलर,"(सुर्खेत)साताअघि वीरेन्द्रनगरबाट हुम्ला जान लागेका सिमकोट५ का रामजंग रोकाया ५ वटा ब्रोइलर कुखुरासहित सुर्खेत विमानस्थलमा भेटिए । सिमकोटमा चिसोले पाल्न सकिँदैन, खसीको मासु पनि खासै पाइँदैन, उनले भने, दसैंमा मासुको जोहो गर्न यहींबाट लैजान लागेको । नेपालगन्ज र सुर्खेतबाट फर्कंदा हुम्ला जाने अधिकांश यात्रुले २४ वटा कुखुरा साथमै लैजाने गरेका छन् । चिसो ठाउँ भएकाले हुम्ला पुर्याएका ब्रोइलर १२ हप्ताभन्दा बढी बाँच्न मुस्किल छ । हुम्लाका लागि हुने उडानहरूमा दैनिकजसो ३० देखि ५० वटासम्म ब्रोइलर कुखुरा जहाजबाटै सदरमुकाम पुग्ने गरेका छन् । ठूलो परिमाणमा लैजान वायु सेवा कम्पनीले कडाइ गर्ने गरेकाले हुम्ला फर्कने केहीले मात्र जिउँदो कुखुरा लैजान पाउँछन् । हुम्लामा ब्रोइलरसँगै ठूलो परिमाणमा मासु पनि जाने गरेको छ । सडक सञ्जालमा नजोडिएकाले त्यहाँ जाने सबै मासु जहाजबाट जान्छ । सदरमुकाम सिमकोटमा झन्डै १२ वर्षदेखि फ्रेस हाउस सञ्चालन गर्दै आएकी सुमित्रा थापाले नेपालगन्ज र सुर्खेतबाट गएको ४० देखि ५० किलो मासु दैनिक बेचिरहेकी छन् । चाडपर्वको बेला त एक क्विन्टलसम्म मासु बिक्री हुन्छ, उनले भनिन्, जहाज कम्पनीले जिउँदो कुखुरा ल्याउन नदिने भएकाले काटेकै मासु उताबाट ल्याउँछौं । हुम्लामा उनीसहित १८ जनाले फ्रेस हाउस सञ्चालन गरिरहेका छन् । उनका अनुसार सिमकोटमा ८ सयदेखि ८ सय ५० रुपैयाँसम्ममा ब्रोइलर कुखुराको मासु बिक्री भइरहेको छ । नेपालगन्ज र सुर्खेतमा प्रतिकिलो ३ सय ५० रुपैयाँ पर्ने ब्रोइलरको मासुलाई १ सय ८० देखि २ सय रुपैयाँसम्म हवाई भाडा तिर्नुपर्छ । सिमकोटमै मासु पसल सञ्चालन गर्दै आएका फुर्वा लामाले जहाजको महँगो भाडा तिरेर व्यवसाय गर्नुपरेको गुनासो गरे । हामीलाई पनि खासै फाइदा छैन, महँगो ढुवानी भाडा तिरेर ल्याएको मासु बत्तीको समस्याले फ्रिजमै कुहिने समस्या हुन्छ, उनले भने, जहाजले सजिलैसित मासु ढुवानी गर्न मान्दैनन्, उता पनि कम्तीमा १२ दिन डिप फ्रिजमा राख्न लगाउनुपर्छ । सुर्खेतबाट बंगुरको मासु पनि ठूलो परिमाणमा हुम्लामा जाने गरेको छ । उनले ३ क्विन्टलसम्म बंगुरको मासु हुम्ला आउने गरेको बताए । डोल्पामा पनि जहाजबाटै ब्रोइलरको मासु गइरहेको छ । एक दशकदेखि डोल्पा सदरमुकाम दुनैमा मासु पसल गर्दै आएका खिमबहादुर सिंहले दैनिक ३० किलोसम्म ब्रोइलर बिक्री गर्छन् । भनेको समयमा जहाज आएन भने पोको पारेर पठाएको मासु डोल्पा पुग्दा बिग्रिसकेको हुन्छ, उनले भने, यहाँ खसीबोका पाइँदैन, ब्रोइलरकै मासुको भर छ । सदरमुकामसम्म सडक सुविधा भए पनि जिउँदो ब्रोइलर ल्याउँदा बाटैमा मर्ने जोखिम हुने गरेकाले जहाजबाटै मासु आइरहेको उनले बताए । डोल्पामा ६ सय ५० र मुगुमा ६ सय रुपैयाँ प्रतिकिलोमा ब्रोइलरको मासु बिक्री भइरहेको छ । कर्णाली प्रदेशको पशुपन्छी विकास महाशाखाका अनुसार सुर्खेत र नेपालगन्जबाट हुम्ला, मुगु र डोल्पामा दैनिक १० देखि १५ क्विन्टल मासु जहाजमा गइरहेको छ । महाशाखाका अनुसार ३ जिल्लामा बंगुर र खसीको मासु पनि जहाजबाट दैनिक ५ क्विन्टलसम्म तराईबाट गइरहेको छ । मुगुमा सडकको अवस्था राम्रो नहुँदा जहाजबाटै मासु आउने व्यापारी परेक शाहीले बताए । उनका अनुसार स्थानीय तहले मासुको व्यवस्थापनमा ध्यान नदिँदा स्थानीयलाई साता दिनसम्म फ्रिजमा राखेको मासु खानुपर्ने बाध्यता छ । यहाँ आउने मासु कति दिन त नेपालगन्ज र सुर्खेतमै फ्रिजमा राखिन्छ, उनले भने, एक त प्लेन आउँदैन, आए पनि मासु ल्याउन मान्दैनन् । तराईबाट ल्याइएको मासु बासी हुने भएकाले खाँदा पनि स्वादिलो नहुने स्थानीयको गुनासो छ । अदानचुलीबाट सिमकोटमा अध्ययनका लागि आएका सर्जन बुढाले मासु तेलमा राख्दाराख्दै धुलिने बताए । धेरै दिन फ्रिजमा राखेकाले होला राम्रोसँग पकाउन मिल्दैन, टुक्रिन्छ, उनले भने, त्यसैले कोठामा ल्याएको मासु ग्रेभी बनाएर खाँदैनौं, फ्राई गरेर मात्र खान मिल्छ । धेरै दिन फ्रिजको चिसोका कारण मासुको स्वादै मरिसकेको हुने उनले गुनासो गरे । सिमकोटस्थित मानवसरवर होटलका सञ्चालक चिन रावतले तालिमगोष्ठीमा सस्तो पर्ने भएकाले ब्रोइलरको मासु नै धेरै बिक्ने गरेको बताए । उनका अनुसार हुम्लामा चिसोका कारण खसी पालिँदैन । खसीको मासु १२ सय रुपैयाँ प्रतिकिलो पर्ने उनले बताए । सिमकोट गाउँपालिकाका पशु शाखा प्रमुख महेन्द्रबहादुर शाहीले सिमकोट विमानस्थलमा दैनिक ३ देखि ४ सय किलो ब्रोइलरको मासु झर्ने गरेको बताए । कतिपयले त परीक्षणै नगरी फर्जी रिपोर्ट देखाएर मासु ल्याइरहेका छन्, उनले भने, हामीसँग मासुको गुणस्तर मापन गर्ने उपकरण छैन, त्यसैले केही गर्न सकेका छैनौं ।"
प्रेस स्वतन्त्रतामैत्री कानुन बनाऊ,"काठमाडौं (कास) नेपाल पत्रकार महासंघले प्रेस तथा अभिव्यक्ति स्वतन्त्रतामैत्री कानुन निर्माण गर्न राजनीतिक दलहरूको प्रतिबद्धता खोजेको छ । प्रतिनिधिसभा तथा प्रदेशसभाको निर्वाचनको पूर्वसन्ध्यामा घोषणापत्रप्रतिबद्धतापत्र निर्माणमा लागेका सबै राजनीतिक दललाई प्रेस स्वतन्त्रताप्रति प्रतिबद्धता व्यक्त गर्न र निर्वाचित भएपछि पनि सोहीअनुसारको व्यवहार गर्न तथा नीति निर्माणका लागि माग गर्दछ, महासंघले बैठकपछि घोषणापत्र जारी गर्दै भनेको छ । महासंघले राष्ट्रपति विद्यादेवी भण्डारीले संघीय संसद्बाट दोस्रोपटक पारित भई प्रमाणीकरणका लागि प्रस्तुत नागरिकता विधेयक प्रमाणीकरण नगरेको घटना र त्यसपछि भएका प्रतिक्रियात्मक घटनाहरूप्रति ध्यानाकर्षण भएको जनाउँदै संविधानको मर्म र भावनालाई ख्याल गर्न, त्यहीअनुसार समस्याको सम्बोधन गर्न सरोकारवालाको ध्यानाकर्षण पनि गराएको छ । प्रतिनिधिसभाको पाँचवर्षे कार्यकाल पूरा हुँदासमेत नेपाल मिडिया काउन्सिल विधेयक जारी नभएको भन्दै महासंघले दुःख व्यक्त गरेको छ । प्रतिनिधिसभाको सिंगो कार्यकाल बित्दासमेत विधेयक पास हुन नसकेको भन्दै महासंघले विधेयक टार्ने गरी भएका प्रयासप्रति खेद प्रकट गरेको हो । भक्तपुरको नगरकोटमा बसेको महासंघको केन्द्रीय समिति बैठकले महासंघका सुझावसमेत समेटिएको विधेयक अगाडि बढाउन सरकार सहमत भएर पनि प्रतिनिधिसभाबाट पास हुन नसकेकोप्रति चिन्ता व्यक्त गरेको हो । महासंघले आगामी पुस ८ र ९ गते कर्णाली प्रदेशको राजधानी सुर्खेतमा वार्षिक साधारण गर्ने निणय गरेको छ भने पत्रकार आचारसंहिताको पूर्ण परिपालनामा ध्यान दिन आग्रह गर्दै आचारसंहिता पालना गराउन हाम्रो लागि, हाम्रो आचारसंहिता अभियान थाल्न शाखाहरूलाई निर्देशन गरेको छ ।"
उच्च शिक्षामा निजीका २८ र सामुदायिकका ७२ प्रतिशत विद्यार्थी अस्वीकृत,"नतिजा सुधार्न सामूहिक प्रयत्न गरौं : शिक्षामन्त्रीछलफलमा शिक्षा, विज्ञान तथा प्रविधिमन्त्री देवेन्द्र पौडेलले सार्वजनिक शिक्षा सुधार्न आलोचनाभन्दा सामूहिक प्रत्यन आवश्यक रहेको बताए । कमीकमजोरी पत्ता लगाएर सबैको प्रयासबाट मात्रै शिक्षाको गुणस्तर सुधार गर्न सम्भव रहेको उनको भनाइ थियो । पाइलैपिच्छे आलोचना गर्दै हिँडेर शिक्षा सुध्रिँदैन, शिक्षक, स्थानीय तह, जनप्रतिनिधि, निजी क्षेत्र, शिक्षा मन्त्रालय, परीक्षा बोर्डले सामूहिक पहल गरे सुधार असम्भव छैन । मन्त्री पौडेलले नतिजा राम्रो नआउनुमा सबैभन्दा बढी जिम्मेवार प्रधानाध्यापक र शिक्षक हुनुपर्ने औंल्याए । सहकार्यमा काम गर्न सक्ने शिक्षा प्रणालीलाई अन्तर्राष्ट्रियस्तरमा पुर्याउन सकिने उनको भनाइ छ । विद्यालयदेखि विश्वविद्यालयसम्म शैक्षिक क्यालेन्डर लागू गर्नसमेत उनले निर्देशन दिए । एउटा व्यक्तिले अध्ययनका लागि शिक्षण संस्थामा २५ वर्ष बिताउँछ, उनले भने, कुन समयमा पढाइ हुन्छ, कुन समयमा परीक्षा हुन्छ र नतिजा कहिले आउँछ भन्ने कुरा उसलाई थाहा हुनुपर्छ ।"
सांकेतिक भाषा छैन प्राथमिकतामा,"(काठमाडौं)राजधानीको गैरीधारास्थित काठमाडौं बहिरा संघले सञ्चालन गरेको नेपाली सांकेतिक भाषाको शब्दकोश सिकाइ प्रशिक्षणमा वनस्थलीकी सीता पौड्याल सहभागी भइन् । आफ्नी ११ वर्षीया छोरी कान नसुन्ने भएकैले आफूले सांकेतिक भाषा सिकेको उनी बताउँछिन् । प्रशिक्षणका अरू सहभागीहरूले पौड्यालले जस्तै विभिन्न कारण सुनाए । नानीसित कुराकानी गर्ने र उनको समस्या बुझेर अघि बढाउनकै निम्ति सांकेतिक भाषा सिक्दै छु, भवितव्यप्रति समाजका कुनै पनि व्यक्तिले टार्न नसक्ने उल्लेख गर्दै उनले केही अघि कान्तिपुरसित भनेकी थिइन्, मैले छोरीसित संवादकै निम्ति सिके पनि सरकारले कुनै सेवाको अवसर दिएमा उपयोग गर्न पनि चाहन्छु ।हो, यसरी कानको श्रवण क्षमतामा समस्या भएकाहरू र तिनका अभिभावकका निम्ति सांकेतिक भाषा अनिवार्य छ । त्योभन्दा बढी नागरिक भएर बाँच्ने अधिकार सुनिश्चित गर्न राज्यले अन्तर्राष्ट्रिय महासन्धिमा हस्ताक्षर गरेको छ । नेपालमा पनि बर्सेनि सेप्टेम्बर २३ मा अन्तर्राष्ट्रिय सांकेतिक भाषा दिवस मनाउने गरिएको छ । यो वर्ष दिवसको मूल नारा सांकेतिक भाषाले हामीलाई एकताबद्ध गर्दछ भन्ने छ । सांकेतिक भाषा प्रवर्द्धनका कार्यक्रम साताव्यापी गर्ने गरिन्छ । तर, व्यवहारमा सरकारको प्राथमिकतामा पर्न नसकेको सरोकार पक्षले गुनासो गर्दै आएका छन् । राष्ट्रिय बहिरा महासंघ नेपालका अध्यक्ष केपी अधिकारी संविधानमा भएको व्यवस्था कार्यान्वयन नहुँदा बहिरा समुदायले सामाजिक न्याय पाउन नसकेको बताउँछन् । म बहिरा हुँ भनेर उल्लेख गर्नुपर्ने राष्ट्रिय परिचयपत्रमा समेत ठाउँ राखिएको छैन, दोभासे दिनेश श्रेष्ठमार्फत अध्यक्ष अधिकारीले कान्तिपुरसित भने, एकै व्यक्तिले नागरिकता, मतदाता परिचयपत्र, ड्राइभिङ लाइसेन्स बोकेर हिँड्नुपर्ने अवस्था छ । हामी अधिकार प्राप्तिका लागि संघर्षरत छौं ।संकेत भन्नाले हात, आँखा, ओठ आदि अंगउपांगका माध्यमले वा अन्य कुनै उपायद्वारा मनोभाव व्यक्त गरिने चेष्टा, इसारा भनेर बुझिन्छ । बहिरा भन्नाले कान सुन्न नसक्ने व्यक्ति, हातको इसाराले कुरा गर्ने व्यक्ति भनेर उल्लेख छ । त्यसैगरी सांकेतिक भाषा भन्नाले खास गरी बहिराहरूले अंग सञ्चालनद्वारा प्रयोग गर्ने भाषा अथवा साधारण चल्तीको भाषादेखि भिन्न पारेर सम्बन्धित व्यक्ति वा संस्थाले कुराकानीका निम्ति वा समाचार आदानप्रदान गर्न बनाएको भाषा हो । जनगणना २०६८ को तथ्यांकअनुसार मुलुकमा १ सय २३ भाषा छन् । त्यसमध्ये सांकेतिक भाषा पनि एक हो । सांकेतिक भाषा प्रयोग गर्नेको संख्या ४ हजार ४ सय ७६ जना छन् । बहिराको जनसंख्या ७९ हजार ३ सय ७ छ । राष्ट्रिय बहिरा महासंघ नेपालले बहिराको जनसंख्या ३ लाखभन्दा बढी रहेको दाबी गरेको छ । संसारमा ६ हजार जति भाषा बोलिन्छन्, ती अधिकांश बोलीचालीका आधारमा व्यवहार गरिन्छ भने बहिरा समुदायले संकेतका आधारमा अभिव्यक्ति दिने भाषाचाहिँ सांकेतिक भाषा हो । कुनै पनि भाषाको निश्चित भूगोल हुन्छ । सांकेतिक भाषा विश्वव्यापी भएर पनि यसको पनि भूगोल छ । नेपाली सांकेतिक भाषा अन्य देशमा प्रयोग भएका जस्तै आवाजविहीनको भाषा हो । यो बोली भाषा होइन । सांकेतिक भाषाका ६ वटा मुख्य आधारहरू हातको आकार, हातको स्थान, प्रयोग हुने हातको संख्या, हातको अभिमुखीकरण, गति र गैरहस्त तत्त्व हुन् । त्यसैगरी अनुहारको भाव, शरीरको चालको पनि विशिष्ट महत्त्व रहन्छ ।नेपाली सांकेतिक भाषा दोभासे तथा अनुसन्धाता शिलु शर्माका अनुसार नेपालमा २०२३ बाट नेपाली सांकेतिक भाषाको सामूहिक प्रशिक्षण सुरु भएको हो । २०४५ सालदेखि सांकेतिक भाषाका पुस्तकपुस्तिका प्रकाशन भएको पाइन्छ । हालसम्म सांकेतिक भाषाका आधारभूत र मध्यम किसिमका गरी नौवटा शब्दकोश पुस्तकाकारमा प्रकाशित रहेको जनाइएको छ । त्यसमा बहिरा महासंघले पाँच वर्षअघि नेपाली सांकेतिक भाषा शब्दकोश अन्तर्राष्ट्रिय शब्दसंकेतका आधारमा बनेको शर्मा उल्लेख गर्छिन् । हस्ताकारमा आधारित यो शब्दकोशभित्र ४ हजार ७ सय शब्द समेटिएका छन् । नेपाल राज्यका तर्फबाट कन्भेन्सन अन दि राइट्स अफ पर्सन्स विथ डिसाबिलिटिज अपांगतासम्बन्धी प्रतिबद्धता जनाएको छ । त्यसअनुसार अपांगतासम्बन्धी विस्तृत तथ्यांक उपलब्ध हुनुपर्ने, अदालतलगायत सेवा प्रदायक क्षेत्रमा तालिम प्राप्त दोभासेको व्यवस्था गरिनुपर्ने हुन्छ । यसैगरी नेपाली सांकेतिक भाषा अनुसन्धान केन्द्र र दोभासे तालिम केन्द्र स्थापना गर्न सरकार उदासीन रहेको महासंघका अध्यक्ष अधिकारी बताउँछन् ।संविधानको धारा ३२ (१) ले प्रत्येक व्यक्ति र समुदायलाई आफ्नो भाषा प्रयोग गर्ने हकको प्रत्याभूति गरेको छ । जसअनुसार मातृभाषा, ब्रेललिपि र सांकेतिक भाषा प्रयोग गर्न सक्छन् । सबै सरकारी कार्यालयमा दोभासे र सांकेतिक भाषा प्रयोग गर्न सक्ने व्यक्तिको व्यवस्था हुनुपर्ने उल्लेख छ । भाषा आयोगले हालै सरकारलाई बुझाएको प्रतिवेदनमा ब्रेललिपि र सांकेतिक भाषा प्रयोग व्यवस्थाबारे यसअघि गरेको सिफारिस आंशिक रूपमा मात्र लागू भएको जनाएको छ । सांकेतिक भाषा तालिमको कमी भएको औंल्याएको छ । महिला, बालबालिका तथा ज्येष्ठ मन्त्रालयले कोभिड१९ अघि सांकेतिक भाषा प्रवर्द्धनका निम्ति १ करोड १७ लाख बजेट विनियोजन गरेको थियो । कोरोना फैलिएपछि तय भएका सांकेतिक भाषाका तालिम रद्द भयो । त्यसयताका दुई आर्थिक वर्षमा सांकेतिक भाषामा समाचारका निम्ति वार्षिक ४५ लाख बजेट व्यवस्था गरेको थियो । चालु आर्थिक वर्षमा ३० लाख रुपैयाँ मात्र बजेटको व्यवस्था गरेको छ । मन्त्रालयका प्रवक्ता यमलाल भुसालले अहिले सांकेतिक भाषासम्बन्धी कार्यविधि निर्माण भएको बताए । कार्यविधि कार्यान्वयनसँग सांकेतिक भाषाका निम्ति थप कदम अघि बढ्नेछ, उनले भने । बहिराहरूका लागि परिचयपत्रको व्यवस्था गरिए पनि त्यसबाट पाउनुपर्ने सुविधा केकतिले पाएका छन् भन्ने यकिन तथ्यांक सरकारसँग पनि छैन । बहिराले दोस्रो श्रेणीको अपांगताको नीलो परिचयपत्र पाउँछन् । परिचयपत्रका आधारमा मासिक चार हजार रुपैयाँ सुविधा पनि पाउँछन् । तर महिला, बालबालिका तथा ज्येष्ठ नागरिक मन्त्रालयसित सुविधा लिनेको यकिन तथ्यांक छैन ।"
समावेशी आयोगको असमावेशी चरित्र,"(काठमाडौं)राष्ट्रिय समावेशी आयोगले निकालेको विद्यमान सरकारी सेवामा आरक्षणको प्रभाव अध्ययन प्रतिवेदन २०७९ प्रति अधिकारकर्मी, सीमान्तकृत समुदाय र संवैधानिक आयोगहरूले नै आपत्ति जनाएका छन् । राष्ट्रिय दलित आयोग, महिला आयोग, मुस्लिम आयोग, थारू आयोग र अपांगता भएका व्यक्तिहरूको हकहितमा कार्यरत संघसंस्थाले आलोचना गरेका हुन् ।प्रतिवेदनको पृष्ठ १२३ मा आरक्षण व्यवस्थाको जोखिम र सकारात्मक विभेदको जोखिम बुँदामा आरक्षण व्यवस्थाले समाज विखण्डन र विभाजित भएको आशय प्रकट गरिएको छ । प्रतिवेदनको बुँदा ४३ मा सकारात्मक विभेदको जोखिमअन्तर्गत लेखिएको छ, जनुसुकै समूहभित्र पनि सम्भ्रान्त वर्ग रहेकै हुन्छ, जसलाई आरक्षणको आवश्यकता हुँदैन ।त्यस्तै, प्रतिवेदनले सम्भ्रान्त वर्गका मानिसले आवश्यकता र मनसायविपरीत अविवेकी भएर यसको अधिक दोहन गरेको उल्लेख गरेको छ । यसको उदाहरण निजामती कर्मचारी सेवामा प्रभाव परेको बताइएको छ । सकारात्मक विभेद नीतिको ठूलो जोखिम भनेको यसको अवाञ्छित र अधिक दोहन हो । नेपालको निजामती सेवामा विद्यमान सकारात्मक विभेदको नीति यसबाट अछुतो रहन सक्दैन । आयोगको प्रतिवेदनले आरक्षण व्यवस्थाबाट समाज विखण्डित भएको तर्क गरे पनि समावेशीमूलक समाज बनाउन आरक्षण व्यवस्थाबाहेकको अरु व्यवस्थित नीति एवं विकल्प औंल्याउन सकेको छैन ।आरक्षण जरुरी छ या छैन भन्ने आशयमा अध्ययन गर्नु नै समावेशी आयोगको समावेशी नीतिप्रतिको संकुचित धारणा रहेको प्रस्ट हुने अधिकारकर्मी बताउँछन् । राजधानीमा बिहीबार आयोजित अन्तरक्रियामा समावेशी आयोगको प्रतिवेदन सीमान्तकृत समुदायको अहितमा रहेको र अन्य संवैधानिक आयोगको मर्म कुल्चिएको टिप्पणी गरेका छन् । जागरण मिडिया सेन्टरले राखेको आरक्षणको औचित्य र आवश्यकता कार्यक्रममा समावेशी आयोगको प्रतिवदेनमाथि टिप्पणीमूलक कार्यपत्र प्रस्तुत गरिएको थियो । पिडिआर्सी संस्थाकी अध्यक्ष कमला हेमचुरीले राष्ट्रिय समावेशी आयोगको आरक्षणसम्बन्धी प्रतिवेदन: अन्तरनिहीत वास्तविकता विषयक कार्यपत्र प्रस्तुत गरेकी थिइन् । हेमचुरीले आरक्षणतर्फ कुन समुदाय र त्यसभित्र पनि कुनकुन थरको उपस्थिति कति भनेर उल्लेख भए पनि खुलातर्फ कसको उपस्थिति कति भन्ने सन्दर्भमा मौन रहेको बताएकी छन् । आरक्षणको सवालमा बहस गर्दा यो महत्त्वपूर्ण पाटो हो, उनले भनिन्, राज्यले आरक्षणको नीति लागू नगर्दाको समयमा शतप्रतिशत खुला प्रतिस्पर्धाबाट राज्यका विभिन्न निकायमा कर्मचारी भर्ना गरिँदा केवल बाहुन, क्षेत्री र नेवारको वर्चस्व थियो ।लोक सेवा आयोगको २०७४ को तथ्यांकअनुसार निजामती सेवामा ८६ हजार ६ सयभन्दा बढी कर्मचारी कार्यरत छन् । नेपालको जनसंख्याको एक तिहाइभन्दा अलिकति बढी हिस्सा बाहुन, क्षेत्री र नेवारले ओगटेका छन् तर निजामती सेवामा उनीहरूको हिस्सा अझै पनि दुई तिहाइ रहेको उनको कार्यपत्रमा उल्लेख छ । निजामती कर्मचारीतर्फ मधेसी बाहुनक्षेत्री ३३ प्रतिशत, खस आर्य (बाहुन क्षेत्री) ६१५ प्रतिशत, नेवार ७९ प्रतिशत, आदिवासी जनजाति १३६ प्रतिशत, थारू ३ प्रतिशत, मुस्लिम ०७ र दलित १४ प्रतिशत छन् । समावेशी आयोगले आरक्षण व्यवस्थाको जोखिम भनेर प्रतिवेदनमा उल्लेख गरेको सन्दर्भ आपत्तिजनक रहेको हेमचुरीले बताइन् । त्यसमा वास्तवमा आरक्षण व्यवस्था भनेको समावेशिताको नाममा क्षमता नभएका कमजोर व्यक्तिहरूलाई सुविधा दिने भन्ने किसिमले प्रतिवेदनमा उल्लेख गरिएको उनले बताइन् । जुन, आयोगको गलत बुझाइ हो, उनले भनिन् । उनले आरक्षण अझै जरुरी रहेको बताइन् । प्रतिवेदनमा उल्लेख भएअनुसार करिब १४ वर्षको अवधिमा लोक सेवा आयोगले निजामती र स्वास्थ्य सेवाअन्तर्गतका विभिन्न सेवा, श्रेणी र तहमा ३९,९७९ जनालाई नियुक्तिका लागि सिफारिस भएको छ भने आरक्षणतर्फ खाली ५३ जना मात्र सिफारिस भएका छन् । आरक्षणतर्फ सिफारिस भएकामा महिलातर्फ ५१८० (३४६३ प्रतिशत), मधेसीमा ३१९९ (२१३८ प्रतिशत), दलितमा १३०८ (८७४) प्रतिशत र अपांगमा ६९८ (४६६) सिफारिस भएका छन् । उक्त तथ्यांकले नेपालको निजामती सेवामा अहिले पनि दलितको उपस्थिति दुई प्रतिशतभन्दा कम छ । राज्यकै तथ्यांक हेर्ने हो भने पनि यो समुदायको जनसंख्या १३१ प्रतिशत समावेशी बनाउन अझै १४ वर्ष आरक्षणको खाँचो देखिएको छ । राष्ट्रिय दलित आयोगका अध्यक्ष देवराज विश्वकर्माका अनुसार गत वर्ष लोकसेवा आयोगले मागेको निजामती कर्मचारीको विज्ञापनमा आठवटा दलित कोटाको अधिकृत पद रिक्त भए । दलित समुदायलाई राज्यद्वारा पछि पारिएको हो । त्यसको क्षतिपूर्तिस्वरूप आरक्षण व्यवस्था गरिएको हो । २०६४ सालपछि लागू भएको आरक्षण व्यवस्थाको उपलब्धिको अध्ययन नगरी आरक्षण व्यवस्था हटाइनुपर्छ भन्ने अधिकार समावेशी आयोगलाई नरहेको देवराजले बताए । समावेशी आयोगलाई तथ्यहीन प्रतिवेदन पेस गर्ने कुनै अधिकार छैन, उनले भने, तुरुन्तै सच्याउनुपर्छ ।त्यसैगरी थारू आयोगका सदस्य डा उमाशंकर चौधरीले समावेशी आयोगले संविधानको मर्म नबुझी अनुसन्धान गरेको बताए । यो प्रतिवेदन निराधार छ, सच्याइनुपर्छ, उनले भने । मुस्लिम आयोगका सदस्य मोहम्मद अलिले प्रतिवेदन तयार पार्ने बेला समावेशी आयोगका पदाधिकारी छलफलका लागि आएको बताए । यद्यपि अध्ययनको नतिजा ठीक उल्टो देखिनुले शोधकर्ताप्रतिको संकुचित मानसिकता प्रस्ट हुने उनको बुझाइ छ । छलफल एकातिर, रिपोर्ट अर्कै आएछ, उनले भने, यो गल्ती तुरुन्तै सुधारेर समावेशी आयोगले अरू आयोगको मर्मलाई सम्बोधन गर्नुपर्छ ।महिला आयोगका नीति शाखा प्रमुख गिरिराज ज्ञवालीले पनि आरक्षणको औचित्य अन्त्य नभएको र यसलाई अझै व्यवस्थित बनाउनुपर्नेमा जोड दिए । आरक्षण खारेजीको आशयविरुद्ध निर्वतमान सांसद पार्वती विशुंखेले सांसदमा समेत विरोध गरेकी थिइन् । उनले प्रतिवेदनमा रहेका आरक्षणविरोधी आशय हटाउनुपर्ने, आरक्षण व्यवस्थाको विरोध गर्ने समावेशी आयोगका पदाधिकारीलाई कानुनबमोजिम निलम्बन गर्नुपर्नेसमेत माग राखेकी छन् । संविधानले नै समावेशीमूलक समाजको परिकल्पना गरिरहँदा सरकारकै निकायले हटाउनुपर्छ भन्ने कत्तिको जायज छ ? उनले भनिन्, यो कानुनबमोजिम दण्डनीय हो ।त्यस्तै, समावेशी आयोग पनि आफैंमा पदाधिकारीदेखि कर्मचारी संरचनासम्म असमावेशी भएको उनले टिप्पणी गरिन् । समावेशी आयोगकी सदस्य विष्णुमाया ओझाका अनुसार सार्वजनिक प्रतिवेदनको आशय आरक्षण हटाउनुपर्ने नरहेको बुझाइन् । उनले सुझाव र टिप्पणीलाई मनन गर्दै सुधार गर्ने वाचा गरिन् ।"
रंगमञ्चमा दुई युगको संवाद,"८० वर्षपछिको भविष्यवाणी गर्ने पात्र खडा गरेर नाटकले अहिलेको समय संवादलाई निकै सूक्ष्म तरिकाले प्रस्तुत गरेको छ । आइन्स्टाइनको वैज्ञानिक चमत्कार, परमाणु बमको निर्माण र यसले विश्व मानव जगत्मा पारेको प्रभावसम्मलाई नाटकले केलाउँछ । स्वतन्त्र भारतको लागि गान्धीको अहिंसावादी आन्दोलन, जर्मन साम्राज्यका लागि हिटलरको हिंसात्मक पथ, मानिसका खुसीका लागि चार्लीको अभिनयसम्मको विषय नाटकभित्र समेटिएका छन् । इतिहासका यी पात्रहरूले गरेका कामकै आधारमा आजसम्म कसरी विश्व मानसपटलमा यिनीहरू जीवित छन् भन्ने तथ्यलाई दोहोर्याउँदै नाटकले वर्तमानका मानवलाई आफ्नो सत्कर्ममा लाग्न अभिप्रेरित गर्छ । यी पात्रहरूले विश्व परिवर्तन र स्वतन्त्रताका लागि विज्ञान, शान्ति, हिंसा र अभिनयको बाटो रोजे । विज्ञान र हिंसालाई रोजेका आइन्स्टाइन र हिटलरलाई मानवीय समाजले विनाशकारी पाटोमा समेत विश्लेषण गर्दै आएका छन् । नाटकमा चार्ली पात्रलाई मानवीय समाजको एउटा सिर्जनाका रूपमा व्याख्या गरेको छ । कोलाहल र मानवीय दुःखमा चार्ली मान्छेलाई खुसी दिन आएका हुन् । संसारमा चार्ली मात्र एक पात्र छन्, जसको विश्वले कुनै पनि कोणमा निन्दा गरेका छैनन् भन्ने पक्षलाई जोड्दै नाटकले मान्छेलाई उसको कर्मले नै महान् बनाउँछ भन्ने तथ्यलाई बताउँछ । समयले नै मानिसलाई सहीगलत बनाउने पक्षलाई नाटकले इतिहासका यिनै पात्रहरू खडा गरेर कलियुगलाई सतर्क बनाएको छ । दुई कालखण्डलाई नाटकले सजिलै जोड्दै दर्शकलाई दुबै समयको बोध गराएको छ । गान्धी, हिटलर, चार्ली पात्रहरूको आवरणले दर्शकलाई इतिहासकै झल्को दिन्छ । रंगमञ्चका लागि प्रशिक्षार्थी नै भए पनि दर्शकलाई त्यसको अनुभूति गर्न दिएका छैनन् । हिटलरको आक्रोश, गान्धीको शान्त रूप, चार्लीको अञ्चलता र आइन्स्टाइनको जिज्ञासु स्वभाव कलाकारहरूको अभिनयमा झल्किएका छन् । नाटक अवधिभर आक्रोश, कोलाहलसँगै हिटलर पात्रको दृश्यमा रातो रंगको प्रकाश परिचालनले क्रान्तिको रूपमा विशेष अर्थ राख्छन् । त्यस्तै गान्धीको समयमा अधिकांश दृश्यमा हरियो प्रकाश देख्न सकिन्छ । झकिझकाउ रंगमञ्चीय व्यवस्थापनबिना नै नाटकले दुई युगलाई प्रस्तुत गरेको छ । यसमा पनि सर्वनामको मितव्ययी रंगपद्धति शैलीको निरन्तरता देख्न सकिन्छ । प्रशिक्षार्थीहरू अमन श्रेष्ठ, अञ्जना गर्तौला, उत्सव पौडेल, गौरव केसी, तिलक भण्डारी, वसन्तबहादुर खड्का, भुवन सापकोटा, मिलन शाक्य, युवराज थापामगर, राम दाहाल, सन्जु तामाङ, सुजता पन्त र सुवास बस्यालले सर्वनाममा तीनमहिने बन्द प्रशिक्षण र करिब दुई महिनाको तयारीमा नाटक प्रस्तुत गरेका हुन् । रंगमञ्चमा आउन चाहनेहरूका लागि सर्वनामले मञ्च प्रदान गर्न प्रशिक्षण कार्यक्रम गर्दै आएको छ । १८ औं ब्याचका प्रशिक्षार्थीहरूमा अत्यन्तै सम्भावना रहेको सर्वनामका संस्थापक रंगकर्मी अशेष मल्लले बताए । रंगमञ्च मात्र नभएर अन्य कला फाँटमा उनीहरूले निकै राम्रो गर्ने उनको आशा छ । नाटक यही शनिबारसम्म मञ्चन हुनेछ ।"
चित्रमा सहरको सम्बन्ध,"(काठमाडौं)सम्बन्धहरू समयसँगै परिवर्तित हुन्छन् भने कतिपय यथावत् नै रहन्छन् । मानिसको दिनचर्या र समग्र जीवनयापनलाई प्रभाव पार्ने समय, सम्बन्ध र विगतका स्मरणलाई समेट्दै चित्रकारहरू सुरक्षा वाग्ले, सूर्य दुधराज र रामचन्द्र महर्जनले क्रमशः कनेक्सन, टाइम र सिटी शीर्षकमा कलाकृतिहरू तयार पारी प्रदर्शन गरेका छन् । बबरमहलस्थित नेपाल आर्ट काउन्सिलमा शनिबारदेखि जारी कला प्रदर्शनीमा चार दर्जनभन्दा बढी कलाकृतिहरूमा चित्रकारहरू वाग्ले र दुधराजले सिर्जनामार्फत मानवीय समाजका लागि अपरिहार्य सम्बन्ध तथा समयको महत्त्व दर्शाएका छन् । चित्रकार महर्जनले भने समयअनुसार सहर फेरिँदै गए पनि आफ्नो स्मरणमा रहेको पुराना सहरी चित्रलाई क्यानभासमा उतारेका छन् । वाग्लेले झन्डै एक दर्जन कलाकृतिहरूमा प्रकृति र महिलाबीचको सम्बन्धलाई केलाउँदै त्यसैलाई चित्रण गरेकी छन् । प्रदर्शनीमा आफ्नै जन्मभूमिका सांस्कृतिक पक्षलाई उनले नाङ्लोमा कोरेर निकै सुन्दर रूपमा प्रस्तुत गरेकी छन् । दुधराजले भने बाल्यकालको स्मरणलाई कैद गर्दै मानिसको जीवनमा समयको महत्त्वलाई देखाएका छन् । उनले कलामार्फत नै समयलाई विभाजन गरिए पनि मानिसका लागि आजको समय नै बढी मूल्यवान रहेको तथ्यलाई अर्थ्याएका छन् । त्यस्तै महर्जनले कीर्तिपुरको पुरानो दृश्यलाई कलामा झल्काएका छन् । उनका चित्रहरूमा प्राकृतिक रूपमा हराभरा, खुला र मनोरम कीर्तिपुर नगरलाई अवलोकन गर्न सकिन्छ । आवादी बढेसँगै हराएको सौन्दर्यलाई कलामा उतारेर संरक्षण गर्ने हेतुले चित्रहरू तयार गरिएको महर्जनले बताए । हामी सानो छँदा देखेको खेत, हरियाली र खुला ठाउँ अब देख्न गाह्रो छ, उनले भने, विगत अझै पनि झलझली याद आउँछ । चित्रमार्फत नै नयाँ पुस्ताले पुरानो सहरलाई चिन्ने अवसर पाउनुपर्छ भन्ने उनको चाहना छ । तीनै जना चित्रकारहरूका कलाकृतिहरू आर्ट काउन्सिलका भित्ताहरूमा अलगअलग भागमा छुट्याएर राखे पनि सहभागी दर्शकले एक अर्को कलाकृतिका भावहरू अन्तरसम्बन्धित भएको महसुस गर्न सक्छन् । लामो समयको योजनापछि तीनै जनाको कलाकृति र त्यसको भावअनुसार प्रदर्शनी गरिएको वाग्लेले सुनाइन् । प्रदर्शित कलाकृतिहरूले भने सहभागीहरूलाई समय, सम्बन्ध र सहरसँगको सामीप्यता बढाउने चित्रकार दुधराजको आशा छ । प्रदर्शनी शुक्रबारसम्म चल्नेछ ।"
भूकम्पको डकुसिरिज नेटफ्लिक्समा,"काठमाडौं (कास) २०७२ वैशाख १२ को भूकम्पमा नेपालीले भोगेको त्रासदीमाथि बनेको डकुसिरिज आफ्टरसक एभरेस्ट एन्ड द नेपाल अर्थक्वेक नेटफ्लिक्समा प्रदर्शन हुने भएको छ । नेपालतर्फकी निर्माता पूजा पन्तका अनुसार अधिकांश नेपाली प्राविधिक सहभागी भएको उक्त डकुसिरिज तीन एपिसोडमा अक्टोबर ६ देखि प्रदर्शनमा आउने भएको हो ।नेटफ्लिक्सले डकुसिरिजको पहिलो एपिसोडको ट्रेलर पनि सार्वजनिक गरेको छ । अली लाम्बार्ट निर्देशित डकुसिरिज बेलायतको प्रोडक्सनमा तयार भएको हो । नेपालमा खिचिएका सबै दृश्यमा नेपाली क्रुकै मात्र काम छ । मैले यूकेको प्रोडक्सनलाई सामग्री व्यवस्थापनमात्र नभई कथा खोज्न पनि सहयोग गरेकी छु । नेपालीहरूको अन्तर्वार्ता पनि मैले नै लिएको हो, उनले भनिन् । उनका अनुसार डकुसिरिजमा भूकम्पका फुटेजहरू पुरानै प्रयोग गरिएका छन् । यसको काम कोभिड१९ महामारीका बीच गरिएको पूजाले बताइन् । विष्णु कल्पित र विकिल स्थापितले डकुसिरिजको छायांकनमा तथा सम्राट खनाल र ज्योति रानाले साउन्डमा काम गरेका छन् । एक दिन अचानक डकुसिरिजका टिमबाट मलाई इमेल आयो । डकुसिरिज नेटफ्लिक्समा आउने भनेपछि म पनि उत्साहित भएँ, पूजा भन्छिन् ।"
हिमालबाट हराउँदै चौंरी,"(मुगु)मुगुमकार्मारोङ गाउँपालिका२ मुगुगाउँका उर्गिङ तामाङको गोठमा एक दशकअघि झन्डै १ सय ५० चौंरी थिए । अहिले उनीसँग ३५ वटा मात्र छन् । दुःख पनि धेरै हुने, घाँसको पनि समस्या, उनले भने, त्यसैले विस्तारै गोठमा चौंरीको संख्या घटिरहेको छ । अहिले ३५ चौंरी पाल्नका लागि पनि वर्षमा झन्डै ६ महिना उनको लेकाली पाटनमै बास हुने गरेको छ । छिमेकी कुन्ग्याप तामाङले पनि कुनै बेला २ सय वटासम्म चौंरी पाले । अहिले उनीसँग २० वटा मात्र छन् । उनी पनि त्यही चौंरी पाल्न चुन, बुकी र यार्चा उम्रने पाटनमा ६ महिना वनबासमै हुन्छन् । उनले त्यो समय कोइकी, रिमार, हाङदाङ, छायानाथ, चितैलगायत क्षेत्रमा बिताउँछन् । वर्षैभरि पाटनमा बस्न नसकिने, गाउँमा २० वटा चौंरी पाल्न पनि घाँसपातको समस्या छ, उनले भने, पाटनमा पनि ओखतीमूलोको समस्या हुने भएपछि चौंरी बर्सेनि घटिरहेका छन् । एक दशकअघि मुगमकार्मारोङका १२ बस्तीका बासिन्दाको मुख्य पेसा नै चौंरीपालन थियो । दशकअघिसम्म कम्तीमा २ सय चौंरी नभएको घरै भेटाउन मुस्किल थियो । तर अहिले ५० भन्दा बढी चौंरी कसैले नपालेको स्थानीय छेवाङ लामाले जनाए । उनका अनुसार अहिले गाउँमा चौंरीको संख्या बढीमा १ हजार छ । बरु घोडाखच्चडबाट फाइदा हुन थाल्यो, उनले भने, पाल्न पनि दुःख हुने, बिक्री गर्न सुर्खेत वा नेपालगन्ज नै लैजानुपर्ने । उनका अनुसार वैशाखमा पाटन लगिएका चौंरी दसैं लागेपछि असोजमा मात्र गाउँ झर्छन् । कात्तिकपछि पाटनमा भारी हिमपात हुने भएकाले चैतवैशाखसम्म गाउँ झरेका चौंरीलाई चरनको समस्या हुने गरेको उनले बताए । गोठमा नबस्ने र पाटनतिर चराउन लैजाँदा हिमपहिरोको जोखिम पनि हुने भएकाले चौंरी पाल्न जोखिम खेप्नुपरेको स्थानीयको गुनासो छ । अन्य पशुचौपायाको तुलनामा चौंरीको मूल्य महँगो छ । मूल्य राम्रो भए पनि चौंरी बेच्न तराईकै बजारमा जानुपर्ने बाध्यता भएको किसानहरू बताउँछन् । स्थानीय सोनाम लामाका अनुसार सानो चौंरीको ५० हजार र ठूलो चौंरीको ८० हजार मूल्य पर्छ । आर्थिकमा कमजोर भएका व्यक्तिले चौंरी पाल्नै समस्या हुने उनको भनाइ छ । चौंरीका बच्चा किन्न पनि डोल्पा र हुम्लाका माथिल्लो भेगमा पुग्नुपर्छ, उनले भने, ५० हजारमा किनेर ल्याएको चौंरी ६७ महिना पाल्दा पनि बढीमा ८० हजार रुपैयाँमा बिक्री हुन्छ । पढाइलेखाइ गरेका युवाको चौंरीपालनमा रुचि नभएपछि बुढापाकाकै भरमा व्यवसाय चलेको उनले बताए । सबै युवा सहरकेन्द्रित हुन थाले, उनले भने, युवाहरूले व्यापारव्यवसायबाटै धेरै पैसा कमाउन थाले, दुःखको यो पेसामा कसको रुचि होला ? बसाइँसराइले पनि चौंरीपालन गर्नेको संख्या घट्दै गएको उनको भनाइ छ । बजारम चौंरीको घिउ प्रतिमाना ९ सय रुपैयाँमा बिक्री हुने गरेको मुगुगाउँका ठिल्ले तामाङले बताए । चौंरीको दूधबाट छुर्पी पनि बनाइन्छ । चौंरीको पुच्छर र छाला पनि महँगो मूल्यमा बिक्री हुन्छ, उनले भने, पुच्छरको मूल्य मात्रै कम्तीमा २५ हजार रुपैयाँ छ, छाला पनि ३ हजार रुपैयाँमा किनबेच हुन्छ । स्थानीयले जुम्लाको सिंजा, सोरु, खत्याड, तिब्बतलगायत ठाउँबाट दैनिक उपभोग्य सामग्री ढुवानी गर्न चौंरीको प्रयोग गर्छन् । एक चौंरीले ८० किलोसम्म भारी बोक्ने उनले बताए । स्थानीयले चौंरीपालन छोड्दै गएपछि भेटेरनरी अस्पताल तथा पशु सेवा कार्यालयले गत वर्षदेखि चौंरी संरक्षण कार्यक्रम लागू गरेका छन् । कार्यक्रमका लागि यो वर्ष ५० लाख रुपैयाँ विनियोजन गरिएको कार्यालय प्रमुख भीमचन्द बुढाले बताए । उनका अनुसार मुगुमकार्मारोङमा मात्र यो वर्ष झन्डै १ हजार १ सय चौंरी पालिएका छन् ।"
सरुवाका विषयमा शिक्षा मन्त्रालय र चिकित्सा आयोगबीच द्वन्द्व,"(काठमाडौं)मन्त्रालयहरूले सरुवामा अनावश्यक हस्तक्षेप गरेको आरोप लगाउँदै चिकित्सा शिक्षा आयोगले कर्मचारीलाई रमाना (सरुवा पत्र) नदिने र आउनेलाई हाजिर पनि नगराउने अडान लिएको छ । आयोगको कार्यकारी समितिले पछिल्ला दिन सरुवा भएर आएका कर्मचारीका विषयमा यस्तो अडान राखेपछि शिक्षा मन्त्रालय, संघीय मामिला तथा सामान्य प्रशासन मन्त्रालय र स्वास्थ्य मन्त्रालयबीच द्वन्द्व सुरु भएको हो । आफ्नै कर्मचारी नभएका कारण आयोगमा यी मन्त्रालयले कर्मचारी खटनपटन गर्दै आएका छन् । कर्मचारी सरुवा गर्दा सामान्य सोधपुछसमेत गरिएको भन्दै आयोगका पदाधिकारी असन्तुष्ट छन् । आवश्यक कर्मचारीभन्दा पनि यी मन्त्रालयले आफूअनुकूल कर्मचारी पठाउने गरेको आयोगका पदाधिकारी बताउँछन् । गत साता आयोगका सदस्यसचिव भोजराज काफ्लेको शिक्षा मन्त्रालयमा सरुवा भएको थियो । शैक्षिक गुणस्तर परीक्षण केन्द्रका सहसचिव शिवकुमार सापकोटालाई सदस्यसचिवको जिम्मेवारी दिइएको छ । तर आयोगले काफ्लेलाई सरुवा पत्र दिन रोकेको छ भने सापकोटालगायत सरुवा भएर आएका कर्मचारीलाई हाजिरसमेत नगराउने भएको छ । काफ्ले ९ महिनामा सदस्यसचिवबाट सरुवा भएका हुन् । २०७५ फागुनमा आयोग स्थापना भएयता ५ जना सदस्यसचिव फेरिइसकेका छन् । प्राध्यापक गोविन्द केसी आयोगको कार्य सम्पादनमा हुँदै आएको हस्तक्षेप रोकी तत्काल कर्मचारी नियुक्तिका लागि सांगठनिक संरचना मन्त्रिपरिषद्बाट पारित गर्नुपर्ने मागसहित धनगढीमा ६ दिनदेखि सत्याग्रहमा छन् । यता यिनै विषयमा मन्त्रालय र आयोगबीच भने टकराव देखिएको हो । सदस्यसचिवमा शिक्षा मन्त्रालयले सहसचिवलाई खटाउँदै आएको छ ।करिब १५ दिनअघि शिक्षा मन्त्रालयले सरुवा गरेका उपसचिव खगेन्द्र सुवेदीलाई समेत आयोगले हाजिर नगरी फिर्ता पठाएको थियो । उनलाई सहमतिबिनै शिक्षा सचिव रामकृष्ण सुवेदीको ठाडो आदेशमा सरुवा गरिएको आयोगका एक कर्मचारीले बताए । सुवेदीलाई कामकाजमा लगाउने दरबन्दी नभएका कारण फिर्ता पठाइएको आयोगले जनाएको छ । आफ्नै कर्मचारी व्यवस्था नभएसम्म आवश्यक कर्मचारी सरकारले उपलब्ध गराउने व्यवस्था भए पनि सरकारले स्वीकृतिबिनै सरुवा गरेको आयोगका उपाध्यक्ष श्रीकृष्ण गिरीले बताए । स्वास्थ्य मन्त्रालयलाई डेढ महिनाअघि आठौं तहका कर्मचारी पठाउन सहमति दिए पनि अहिलेसम्म नपठाएको आयोगले जनाएको छ । त्यस्तै, सामान्य प्रशासन मन्त्रालयले कम्प्युटर उपसचिव, कम्प्युटर सुब्बा र प्रशासन सुब्बाको आयोगमा सरुवा गरेको छ । आयोगले ती कर्मचारीलाई पनि हाजिर नगराउने जनाएको छ ।आयोगमा स्वास्थ्य सेवातर्फ ६ जनाको दरबन्दी ५ वर्षदेखि रिक्त छ । चिकित्सा शिक्षा ऐनको व्यवस्थाअनुसार आफ्नै दरबन्दी स्वीकृतिका लागि आयोगले एक वर्षअघि अर्थ मन्त्रालयसँग सहमति मागेको थियो । अर्थले सहमति नदिँदा खुला प्रतिस्पर्धाबाट कर्मचारी नियुक्त गर्न नसकिएको गिरीले बताए । आयोगको आन्तरिक स्रोतबाटै कर्मचारी राख्न सक्छ, लोकसेवाबाट परीक्षा गराएर कर्मचारी राख्छौं भन्दा सहमति दिएको छैन, उनले भने, सरकारलाई दायित्व थपिने पनि होइन, झनै आर्थिक भार घट्छ तर सहमति पाएका छैनौं । आफूअनुकूलका कर्मचारी सरुवा गर्न मन्त्री, सचिवसम्मलाई स्वार्थ समूहले प्रभावमा पार्ने गरेको एक निर्देशकले आरोप लगाए । चिकित्सा शिक्षा आफैंमा संवेदनशील क्षेत्र हो, आयोगको काममा विभिन्न स्वार्थ समूह ठोकिन आइपुग्छन्, उनले भने, विद्यार्थी भर्ना, म्याचिङ, आर्थिक कारोबार, अनुगमनको काम रफ्तारमा भइरहेका बेला कर्मचारी सरुवा हुँदा धेरै असर पुग्छ । शिक्षा मन्त्रालयले स्वायत्त आयोगलाई आफू मातहतको निकाय बनाइरहन चाहेको एक उपसचिवले जनाए । मन्त्रालयभित्रै सामान्य कर्मचारी सरुवा गर्दा सोधपुछ गर्ने चलन भए पनि आयोगमा सिधै हस्तक्षेप हुने गरेको उनको भनाइ छ । शिक्षाकै कर्मचारी शिक्षामै पठाउँदा त समन्वय हुन्छ, आयोग छुट्टै निकाय हो, कार्यालय प्रमुख नै सरुवा गर्दा कम्तीमा पदाधिकारीलाई पूर्वजानकारी हुनुपर्छ, उनले भने ।भोजराज काफ्लेअघि सहसचिव डिल्लीराम लुइँटेल, हरिप्रसाद लम्साल, उपसचिव चन्द्रकान्त भुसाल र लालजङ चौहान सदस्यसचिव थिए । स्रोतका अनुसार पछिल्लो सरुवा भुसालले मिलाएका हुन् । उनी माओवादी केन्द्र निकट भएकाले गिरिराजमणि पोखरेलको पालामा उपसचिव भए पनि सहसचिवको दरबन्दीमा सदस्यसचिव बनेका थिए । त्यसपछि उनी सहसचिवको दरबन्दी भएको इभेन्ट परियोजनाको प्रमुख हुँदै सहसचिवकै दरबन्दी भएको शैक्षिक गुणस्तर परीक्षण केन्द्रमा सरुवा भए । उनैले सरुवाका लागि शिक्षामन्त्री देवेन्द्र पौडेलेदेखि सचिव सुवेदीसम्म सेटिङ मिलाएको स्रोतले बतायो । आयोगबाट रमाना नपाएका काफ्लेलाई शिक्षा सचिव सुवेदीले सरुवा भएको ठाउँमा हाजिर नभएको भन्दै गत बिहीबार आफ्नै कार्यकक्षमा डाकेर नियम पद्धति मान्नु पर्दैन भन्दै हप्काएको शिक्षा मन्त्रालय स्रोतले बतायो । तर, सुवेदीले कान्तिपुरसँग पछिल्लो सरुवाको विषयमा कर्मचारी हाजिर भए नभएको जानकारी नभएको दाबी गरे । सरुवा भएको हो, हाजिर भए नभएको सबै कुरा सचिवलाई थाहा हुँदैन, चिकित्सा शिक्षा आयोगले के गर्यो, उतै सोध्नुस्, उनले भने । शिक्षा सचिव आयोगको सहअध्यक्ष र शिक्षा सचिव सदस्य हुने व्यवस्था छ । आयोग उपाध्यक्ष गिरीले शिक्षामन्त्री पौडेललाई सरुवा रोक्न आग्रह गरेका थिए तर सचिवको निर्देशनमा सरुवा कार्यान्वयन गर्न शिक्षा मन्त्रालयबाट ताकेता आएको आयोगले जनाएको छ ।"
कान्छा ले खेल्दै छ स्विट्जरल्यान्डमा बास्केटबल,"(काठमाडौं)उसले एक मिनेटमा १२ वटा कार्बन बल टिपेर बास्केटमा राख्न सक्छ । ऊ अर्थात् नेपाली विद्यार्थीले बनाएको रोबट कान्छा, जो आगामी अक्टोबर १३ देखि १६ सम्ममा स्विट्जरल्यान्डको जेनेभामा विश्वका १ सय ८० मुलुकका विद्यार्थीहरूबीचको जम्काभेटमा कलाबाजी देखाउन तयार छ । जेनेभामा हुन लागेको फर्स्ट ग्लोबल च्यालेन्ज प्रतिस्पर्धा १८ वर्षभन्दा कम उमेर समूहका विद्यार्थीको सहभागिता हुँदै छ । यो ओलपिक्स शैलीको अन्तर्राष्ट्रिय रोबोटिक्स स्पर्धा हो ।यही प्रतिस्पर्धाका लागि रोबोटिक्स एसोसिएसन अफ नेपालको सहयोगमा नेपाली विद्यार्थीहरूले कान्छालाई बनाएका हुन् । कान्छा बास्केटबल स्पर्धामा सहभागी हुँदै छ । अहिले उसलाई त्यसैका लागि तयार गरिएको हो । नयाँ पुस्तालाई रोबोटिक्स र इन्जिनियरिङ क्षेत्रमा सामेल गराउने उद्देश्यले यो प्रतिस्पर्धा सन् २०१७ देखि सुरु भएको हो । नेपालले यसअघि दुईवटा प्रतिस्पर्धामा सहभागिता जनाएको रोबोटिक्स एसोसिएसनका अध्यक्ष विकास गुरुङले बताए ।यो वर्षको विषय कार्बन क्याप्चर सँग सम्बन्धित छ । कार्बनडाइआइक्साइडले ताप सोस्ने र विश्वमा जलवायु परिवर्तन गराउन भूमिका खेल्ने भन्दै आयोजकले कार्बनलाई कसरी सोस्न सकिन्छ भन्ने सांकेतिक जानकारी यो स्पर्धाबाट दिन खोजेको छ ।१२ देखि १७ वर्षका विद्यार्थीको सक्रियता कान्छा निर्माणमा छ । समृद्धि स्कुलकी १२ वर्षीया छात्रा संकल्प भट्टराई, दरबार हाइस्कुलकी १३ वर्षीया दिप्सनाकुमारी विष्ट, प्रज्ञा कुञ्जका १४ वर्षीय सूर्यदीप श्रेष्ठ र अदवित थापा, ट्रिनिटी कलेजका १७ वर्षीय टेकबहादुर केसी, केएमसी कलेजका १७ वर्षीय आदित्य ढुंगाना र १७ वर्षीय लक्की साह यसको मुख्य निर्माण समूहमा छन् । उनीहरूलाई मिलन तामाङ र रिया शाहीले मेन्टरिङ गरेका छन् । ओलम्पिक्समा सहभागी हुने १ सय ८० मुलुकका प्रतियोगी सबैलाई एकै खालको रोबो किट उपलब्ध गराइएको थियो । त्यही किटको प्रयोग गरेर उनीहरूले रोबट बनाएका हुन् । डिजाइन, हार्डवेयर, प्रोगामिङ, कोडिङ उनीहरूले गरेका हुन् । रोबटलाई जोयास्टिक र ट्याबमार्फत रोबट कन्ट्रोल गर्न मिल्ने बनाइएको छ । एउटा कन्ट्रोल हबले ट्याबबाट पठाएको तथ्यांक लिन्छ । कान्छाको क्षमता भनेको १ मिनेटमा १२ वटा कार्बन बल टिपेर बास्केटमा राख्न सक्छ ।प्रतिस्पर्धामा आयोजकले ४० वटा बलहरू राखिदिएका हुन्छन् । उनीहरूलाई ३ मिनेटको समय दिइएको हुन्छ । जसले छिटो टिपेर बास्केटमा बल राख्न सक्छ उही विजयी हुने गुरुङले जानकारी दिए । रोबट बनाउनका लागि चाहिने सम्पूर्ण किट सबै सहभागीहरूलाई एउटै किसिमको पठाइएको थियो । हामीले त्यसैको आधारमा यो रोबट बनाएका हौं, निर्माणकर्ता लक्की साहले भने ।कार्बन क्याप्चर थिममा हुन लागेको प्रतिस्पर्धामा सहभागी रोबटले एक ठाउँमा राखिएको कार्बन बललाई उठाएर अर्को ठाउँमा हाल्नुपर्छ । गुरुङले भने, यो बास्केटबल खेले जस्तै बललाई एउटा भाँडामा राख्ने हो । विजयी हुने प्रतिस्पर्धीले ग्लोबल रिकग्निसन, मेडल र प्रमाणपत्र पाउने उनले बताए ।यो रोबट निर्माणको खर्च २५ सय डलर लाग्ने अनुमान छ । यसमा प्रयोग भएको आल्मुनियम चेसिज, मोटरलगायत अन्य किट्स महँगो पर्ने उनले बताए । यसको प्रयोग गरेर त्रिभुज आकार वा समकोण आकार पनि बनाउन सकिन्छ । रोबोटिक्स एसोसिएसन अफ नेपालमार्फत यो स्पर्धामा नेपाली विद्यार्थीहरू भाग लिदै आएका छन् । फस्ट ग्लोबल र एसोसिएसनबीचको समझदारी अनुसार प्रतियोगितामा सहभागी जनाउने नेपाली टिम बनाउने जिम्मेवारी पनि रोबोटिक्स एसोसिएसनका अफ नेपाललाई छ । कोभिडअघि एसोसिएसनले १८ वर्ष उमेर समूहका लागि विशेष किसिमको स्पर्धा गराउथ्यो । त्यही स्पार्धामा उत्कृष्ट भएकाहरू फर्स्ट ग्लोबल च्यालेन्जमा भाग लिन जान पाउँथे । गुरुङले भने,हामीले १८ वर्षमुनीका विद्यार्थीहरूलाई लक्षित गरेर गराउने प्रतिस्पर्धामा उत्कृष्ट हुनेहरूले नै यो स्पर्धामा भाग लिने मौका पाउँछन् । एसोसिएसले वार्षिक रुपमा गर्ने यन्त्र स्पर्धामा स्कुले बालबालबालिकाहरूका लागि पनि सहभागिताको बाटो खुला छ । त्यसका लािग मिनी रोबट प्रतिस्पर्धा गराउने गर्छ । त्यही स्पर्धामा विजयी भएकाहरूले फर्स्ट ग्लोबल स्पर्धामा भाग लिन पाउँछन् । कोरोनाका कारण सन् २०१९ देखि यन्त्र प्रतिस्पर्धा भएको छैन । एसोसिएसनले विभिन्न समयमा गराउने विद्यालयस्तरको प्रतियोगितामा उत्कृष्ट भएकाहरूलाई समेटेर राष्ट्रिय टिम बनाएको छ । गुरुङले भने, विद्यालय तहका प्रतियोगितामा विजयी भएकाहरूलाई समेटेर राष्ट्रिय टिम बनाउने गर्छौं । उनीहरू नै अन्तर्राष्ट्रिय प्रतियोगितामा जान पाउँछन् । यो वर्ष यन्त्र प्रतिस्पर्धा नभए पनि विभिन्न समयमा विजयी भएकाहरूलाई एक ठाउँमा ल्याएर टिम बनाइएको उनले बताए । नेपालले सन् २०१८, २०१९ र २०२० र २०२१ को स्पर्धामा भाग लिएको छ । सन् २०२२ को स्पर्धामा भौतिक उपस्थिति जनाउदै छ । २०२० र २०२१ भर्चुअल माध्यमबाट सहभागिता जनाएको थियो । नेपाली टिम सन् २०१९ मा उत्कृष्ट ३२ भित्र र सन् २०१८ को स्पर्धामा ९५औं स्थानमा थियो ।"
रुसलाई हतियार नबेचेको उत्तर कोरियाको दाबी,"एजेन्सीहरू (मस्कोसोल)उत्तर कोरियाले रुसलाई कुनै पनि हतियार बिक्री नगरेको प्रस्ट पारेको छ । रुसले आफ्नो कोत पूर्ववत् अवस्थामा राख्नका लागि उत्तर कोरियासँग सम्झौता गरेको अमेरिकी अधिकारीले दाबी गरेका थिए । त्यसका साथै रुसले इरानी हतियार पनि खरिद गरेको र त्यो पश्चिमा देशले रुसविरुद्ध लगाएका प्रतिबन्धको उल्लंघन भएको अमेरिकी अधिकारीको भनाइ छ । त्यसको प्रतिक्रियामा उत्तर कोरियाले आफूले कुनै पनि देशलाई कुनै हतियार बिक्री नगरेको बताएको हो । हामीले कहिल्यै पनि हातहतियार रुसमा निर्यात गरेका छैनौं, न त त्यस्तो योजना नै छ, एक वरिष्ठ अधिकारीलाई उद्धृत गर्दै कोरियन सेन्ट्रल न्युज एजेन्सी (केसीएनए) ले जनाएको छ । सैन्य तथा राजनीतिक उद्देश्य पूर्तिका लागि अमेरिका र अन्य विरोधी शक्तिहरूले अफवाह फैलाएको केसीएनएले आरोप लगाएको छ । सेप्टेम्बर सुरुमा अमेरिकी विदेश मन्त्रालयका प्रवक्ताले उत्तर कोरियासँग रुसले लाखौं राउन्ड गोलीगट्ठा, क्षेप्यास्त्र र तोप खरिद गरेको दाबी गरेका थिए । तर राष्ट्रिय सुरक्षा परिषद्का प्रवक्ता जोन किर्बीले भने त्यस्ता हतियार खरिद सम्पन्न नभइसकेको र त्यसबारे भरपर्दो प्रमाण नभेटिएको बताएका थिए । रुसले गत फेब्रुअरी २४ मा युक्रेनमाथि आक्रमण थालेपछि अमेरिकालगायतका पश्चिमा देशले रुसविरुद्ध विभिन्न प्रतिबन्ध घोषणा गरिसकेका छन् । युक्रेनविरुद्धको युद्धमा अनपेक्षित क्षति बेहोरेको बताइएको रुसले पछिल्लो समय सैन्यशक्ति बढाउने घोषणा गरेको छ । सात महिना लामो युद्धका क्रममा रुसले युक्रेनका करिब २० प्रतिशत भूभागमाथि नियन्त्रण कायम गरेको थियो । तर पछिल्ला केही सातायता युक्रेनी फौजले कतिपय क्षेत्र रुसी फौजबाट फिर्ता लिएपछि रुस पुनः आक्रामक बनेको हो । रुसी राष्ट्रपति भ्लादिमिर पुटिनले बुधबार टेलिभिजन सम्बोधन गर्दै युक्रेनमाथि आक्रमणका लागि ३ लाख अतिरिक्त सैनिक परिचालन गरिने घोषणा गरेका थिए । मुलुकको क्षत्रीय अखण्डता कायम राख्न र रुसले नियन्त्रणमा लिएका युक्रेनी क्षेत्रका बासिन्दाको सुरक्षाका कारण यस्तो कदम चालिएको हो, पुटिनले भनेका थिए । उनको घोषणाको अर्थ आगामी दिनमा रुसले युक्रेनमा हालको भन्दा भयानक आक्रमण गर्ने देखिएको छ । रुसको तुलनामा निकै कमजोर ठानिएको भए पनि युक्रेनले अमेरिका, बेलायतलगायत पश्चिमा शक्ति राष्ट्रहरूको पूर्ण समर्थन र सहयोग पाएका कारण अनपेक्षित रूपमा रुसी सेनाको सामना गरिरहेको छ । पछिल्लो समय पश्चिमा राष्ट्रहरूले परमाणु आक्रमणको नाममा रुसमाथि ब्ल्याकमेल गरिरहेको राष्ट्रपति पुटिनको आरोप छ । युक्रेनमा जारी तनावका लागि पश्चिमा शक्ति नै जिम्मेवार रहेको उनको दाबी छ । राष्ट्रपति पुटिनको घोषणापछि रुसबाट बाहिरिने उडानका टिकट बिक्री बढेको जनाइएको छ । युक्रेनी सेनाले खर्किभ पूर्वको ठूलो क्षेत्रमा पुनः नियन्त्रण कायम गरेसँगै त्यहाँ व्यापक नोक्सानी बेहोरेपछि रुसले सेना परिचालनको पछिल्लो कदम चालेको हो । यसैबीच, जी७ राष्ट्रका विदेशमन्त्रीहरूले युक्रेन युद्धका लागि अतिरिक्त सेना परिचालन गर्ने रुसी राष्ट्रपति पुटिनको कदमपछि रुसविरुद्ध थप प्रतिबन्ध लगाउने बताएका छन् । अमेरिका, क्यानडा, फ्रान्स, जर्मनी, इटाली, जापान र बेलायतका मन्त्रीहरूले रुसी कदमको निन्दा गर्दै अतिरिक्त सेना परिचालन र गैरजिम्मेवारीपूर्ण परमाणु हतियार समावेश रहेको दाबी गरिएको छ । संयुक्त राष्ट्रसंघीय महासभाको बैठकपछि जी७ राष्ट्रका विदेशमन्त्रीहरूले रुसविरुद्ध थप प्रतिबन्ध जारी गर्ने र आर्थिक र राजनीतिक दबाबलाई निरन्तरता दिन प्रतिबद्ध रहेको जनाएका हुन् । हामी अध्ययन गर्नेछौं, हामी व्यक्तिगत र क्षेत्रगत दुवै नयाँ प्रतिबन्धात्मक उपायहरू अपनाउनेछौं, बैठकमा भाग लिने ईयू विदेश नीति प्रमुख जोसेप बोरेलले पत्रकारहरूसँग भनेका छन् । जी७ मुलुकका विदेशमन्त्रीहरूका साथै युरोपेली संघका शीर्ष कूटनीतिज्ञहरूले युक्रेनबाट रुसले कब्जा गरेका भूभाग जनमत संग्रह गर्ने योजनाको पनि निन्दा गरेका छन् । रुसी सेनाको उपस्थितिमा मतदान स्वतन्त्र वा निष्पक्ष हुन नसक्ने भएकाले रुसको त्यस्तो कदमको उनीहरूले विरोध गरेका हुन् । युक्रेनमा लड्न हजारौं जगेडा सैनिकलाई बोलाउने रुसी राष्ट्रपतिको घोषणाविरुद्ध रुसका विभिन्न स्थानमा विरोध प्रदर्शन भएका छन् । रुसी सुरक्षा फौजले बिहीबार सयौं प्रदर्शनकारीलाई पक्राउ गरेको अन्तर्राष्ट्रिय सञ्चारमाध्यमहरूले जनाएका छन् । एक हजारभन्दा बढी प्रदर्शनकारी पक्राउ परेका रुसी मानवअधिकार समूह ओभीडीइन्फोले जनाएको छ । तीमध्ये रुसी राजधानी मस्को र सेन्ट पिटर्सबर्गमा सबैभन्दा धेरै पक्राउ परेका हुन् । त्यस्तै, एकतेरिनबर्ग र इर्कुत्स्कलगायतका साइबेरियन सहरका प्रदर्शनमा सहभागी दर्जनौं पक्राउ परेका छन् ।"
स्वाद चखाउने चिनियाँ काइदा,"(बेइजिङ)दुई नम्बर सबवेको हफिङमन स्टेसन । सी एक्जिटबाट निस्केपछि मोबाइल खोलेर जीपीएस जोडें । मध्यशरद पर्वको उपलक्ष्यमा विदेशी मित्रहरूको जमघट तथा हाई बेइजिङ नामक गतिविधिको शुभारम्भ कार्यक्रम भएकाले बेइजिङस्थित विदेशीका रूपमा आमन्त्रित थिएँ म । तर कुनै अपरिचित भेन्यु मा पुग्नुपर्यो भने हतपत हिम्मत आउँदैन । नक्साअनुसार सबवेबाट निस्केपछि धेरै टाढा नभएको बुझिन्थ्यो । त्यसैले चङ यी टेम्पल थिएटर भन्ने शब्दलाई चिनियाँ सहकर्मी सी फेइ याङले मान्डारिनमै लेखिदिएकाले तुरुन्तै सर्चमा हालें । अचेल धेरै मानिसहरू जीपीएस नेभिगेसनमा निर्भर छन् भन्दा पनि हुन्छ । झन् सन् २०२० देखि चीनले आफ्नो स्याटेलाइट नेभिगेसन सिस्टम पेइतौ लाई पूर्णता दिएपछि सहज बनेको छ । अचेल कुनै पनि विदेशीले चीनका अन्तरकुन्तर खोतल्न जीपीएस प्रयोग गर्छन् । केही भित्र पुगेपछि पुरानो गल्ली र होचा घर अनि अलि फुर्सदिला मान्छेहरू बसिरहेका ससाना आँगन देखा परेपछि थाहा भयो, यो त हुथोङ रहेछ । बेइजिङका यी छिँडीहरू गल्ली मात्रै नभई प्राचीन चीनको परिचय हुन् ।बेइजिङको विकासले गगनचुम्बी टावरहरू पाएसँगै कुनै बेलाको सर्वोच्च टावर भनिने श्वेत चैत्य नै पुड्को भएको छ । जुन चीनको हुथोङ सम्पदाभित्र छ । अत्याधुनिक र तीव्र विकासका कारण बेइजिङ पनि अछुतो रहेन र प्राचीन चीनको रहनसहन भेट्न मुस्किल भयो । आफूलाई ५ हजार वर्ष पुरानो सभ्यताको अनुयायी बताउने चीनले त्यही प्राचीन सभ्यताको मार्केटिङ का लागि जोगाएर राखेको सम्पदा नै हुथोङ हो । विदेशीहरू यसलाई हेरेर पुरानो र नयाँ चीनबीचको अन्तर देखेर छक्क पर्छन् । यस्ता दर्जनौं गल्लीहरू बेइजिङको केन्द्र भागमा जोगाइएका छन् । यस्ता पुराना गल्लीमा बस्नेहरू भने नवधनाढ्यहरू हुन् । सन् १९४९ मा नयाँ चीनको स्थापनापछि पनि बेइजिङमा हुथोङको संख्या ६ हजारभन्दा बढी थियो । तर बढ्दो जनसंख्या, आर्थिक विकास र सहरीकरणले नाम परिवर्तन वा पुनर्निर्मित भए । अझै पनि बेइजिङमा ४ हजारभन्दा बढी प्रसिद्ध हुथोङहरू छन् । यदि तिनीहरूलाई जोड्ने हो भने ग्रेटवालभन्दा पनि लामो हुने बताइन्छ ।करिब ३ सय वर्ष पुरानो इतिहास बोकेको हुथोङको चङ यी छ मा यसपालिको मध्यशरद पर्वको निम्तो मान्न विभिन्न देशका पाहुना आइरहेका थिए । हुथोङमा छिरेपछि कताकता नेपालीपनको झल्को आउँछ । आँगन, कोठाचोटा, वरिपरिको वस्तुस्थितिले भक्तपुर, पाटनतिरका धार्मिक कुनाकाप्चाको झल्को दिन्छन् । सांस्कृतिक सम्पदाको पुनरुत्थान गर्दै रहेका चिनियाँले विदेशीका हात समाएर मौलिक संस्कृति सिकाइरहेका थिए । पाकिस्तानबाट आएका मोहसिनले एउटा मुकुन्डोमा कालो र रातो मसी पोतेर एउटा मुकुन्डो रंगाए । एक वैज्ञानिकका रूपमा बेइजिङमा कार्यरत उनले पेन्टिङ गरेको मुकुन्डो पनि आफैंले पाए । सन् २००१ देखि मानव जगत्को मौखिक र अमूर्त सम्पदाको उत्कृष्ट कृतिका रूपमा युनेस्कोको गैरभौतिक सांस्कृतिक सम्पदामा सूचीकृत भएपछि यसको ख्याति विश्वव्यापी भयो । चीनभित्र त हुने नै भयो किनकि भएका संस्कृति निखारेर चिटिक्क पारेर परिपक्व बनाउने ध्याउन्नमा सिंगो चीन लागिपरेको देखिन्छ । फर्किने बेलामा हरेक विदेशीहरूका हातहातमा झोलाहरू थमाइयो । कुनै चाडपर्व आयो कि चिनियाँले शुभकामसाथ सोध्ने गर्छन्, फलानो चीज खाइयो ? कुनै पनि विदेशीले चाखिहाल्नुपर्ने चिनियाँ खानेकुरा केहि नभएपनि आफ्नो सम्पर्कमा रहेकालाई परम्परासँग एकाकार गराउन चाहने चिनियाँमा यस्तो प्रवृत्ति देखिन्छ । साँझदेखि नै शुभकामनाको रफ्तार बढिरहेको थियो । कोरोनाअघि चिनियाँ साथीभाइले उपहारहरू दिन्थे । तर पछिल्लो समय सामाजिक सञ्जालमा बिहानदेखि नै सोधनी दोहोरिन थालेपछि गोलो बुट्टेदार सानो वस्तुलाई क्वाप्प मुखमा हालेर चिनियाँलाई जवाफ लेखियो, मैले त मध्यशरद पर्व विशेष खानेकुरा युए पिङ (चन्द्ररोटी) खाएँ, तपाईंले नि ?"
आत्मनिर्भर घोषणाको डेढ वर्षमै दिनकै सवा लाख लिटर दूध आयात अनुमति,"(काठमाडौं)आत्मनिर्भर घोषणाको डेढ बर्षमै सरकारले दैनिक सवा लाख लिटर दूध आयातको अनुमति दिएको छ । बजारमा दूध अभाव रहेको निष्कर्षसहित कृषि तथा पशुपन्छी विकास मन्त्रालयको प्रस्तावमा अर्थ मन्त्रालयले दूध आयात गर्न सहमति दिएको हो । दुग्ध विकास संस्थान (डीडीसी) का लागि प्रतिदिन ४० हजार लिटर र निजी डेरीका लागि ८० हजार लिटर आयातको अनुमति दिएको हो । कृषि मन्त्रालय, डीडीसी र निजी डेरीले गरेको अध्ययनले दूध अभावको निष्कर्ष निकालेसँगै कृषिले निजी डेरीसँग आयात खुलाउने सहमति गरेको थियो । आयात खुला गर्ने स्वीकृतिका लागि अर्थ मन्त्रालयमा पत्र पठाएको थियो । अर्थले पनि सहमति जनाएपछि झोल दूध आयातको बाटो खुलेको हो । असोजका लागि दैनिक १ लाख २० हजार लिटर आयातको सहमति मिलेको डीडीसीका महाप्रबन्धक सञ्जीव झाले जनाए । बजारमा धूलो दूध र बटर अभाव छ । दसैं मुखैमा आइसके पनि दुग्ध पदार्थका उत्पादन उपलब्ध गराउन सकेका छैनौं, झाले भने, डीडीसीलाई प्रतिदिन ५० हजार लिटर अभाव छ, उद्योग सञ्चालन गर्न दूध चाहियो । सरकारको निर्णयले केही राहत भएको छ । डीडीसीले भारतको पटना डेरीबाट दूध आयातको तयारी गरिरहेको छ । दही बजारीकरणमा १० प्रतिशत एसएनएफ हुन्छ । किसानबाट संकलित दूधमा ८ प्रतिशत मात्रै एसएनएफ हुन्छ । २ प्रतिशत बढाउन धूलो दूध चाहिन्छ । तर, डेरी उद्योगसँग धूलो दूध छैन । उद्योग बचाउन आयात बाध्यता भएको महाप्रबन्धक झाको दाबी छ । यसअघि ०७७ चैत दोस्रो साता तत्कालीन प्रधानमन्त्री केपी शर्मा ओली र कृषि तथा पशुपन्छीमन्त्री पद्मा अर्यालले दुग्ध पदार्थ (धूलो दूध र बटरमा) मा आत्मनिर्भर भएको घोषणा गरेका थिए । धूलो दूध र बटर क्षेत्रमा एक खुट्किलो अगाडि बढिएको उनीहरूको दाबी थियो । तर डेढ वर्ष नबित्दै पुनः आयातमै निर्भर हुनुपर्ने अवस्था सिर्जना भएको हो । नेपाल डेरी उद्योग संघका अध्यक्ष राजकुमार दाहालले पनि सरकारको निर्णयले केही राहत भएको दाबी गरे । बजारमा पर्याप्त दूध नहुँदा समस्या भइरहेको छ । प्रतिदिन १ लाख २० हजार लिटर आयात अनुमतिले ड्राइ सिजनका लागि राहत हुन्छ, उनले भने, सरकारी निर्णयसँगै ठूला डेरीले भारतमा दूध खोज्न थालेका छन् । संघका अनुसार तत्कालका लागि सुजल डेरी, हेटौंडा डेरी र चितवन मिल्कले दूध आयात गर्नेछन् । अन्य डेरीले भने दसैंपछि भारतबाट आयात गर्ने दाहालको भनाइ छ । बजारमा दूध फागुनदेखि नै अभाव रहेको नेपाल डेरी एसोसिएसनका अध्यक्ष प्रह्लाद दाहाल बताउँछन् । असोजदेखि दूध उत्पादन बढ्छ । दूध उत्पादन बढ्ने महिनामा आयात खुला गरिनु औचित्यहीन भएको उनको दाबी छ । आयात खुलाको माग डेरी उद्योग संघले गरेको हो, एसोसिएसनका तर्फबाट माग गरेका थिएनौं । देशभरको तुलनामा दूध अभाव नै छ । तर मुख्य अभाव फागुनदेखि साउनसम्म थियो, दाहालले भने, असोज लागेपछि दूध संकलन बढ्छ । अन्तिम अवस्थामा दूध आयात खुलाएर राज्यले गलत गर्यो । झोल दूध खुला हुँदा ठूला डेरीले मात्रै आयात गर्न सक्छन् । एसोसिएसनका अनुसार एक ट्रिपमा १५ हजार लिटर दूध आयात हुन्छ । आयात गर्दा २०२५ लाख रुपैयाँ खर्च हुन्छ । तर साना डेरीले ल्याउन सक्दैनन । तसर्थ सबैका लागि कोटा नै तोक्नुपर्ने केही उद्योगीहरू बताउँछन् । झोलभन्दा कोटा तोकेर धूलो दूध नै आयात गर्न दिनुपर्थ्यो । उत्तम विल्कप साल्ट ट्रेडिङ र खाद्य व्यवस्था कम्पनीमार्फत आयात बिक्री हुनुपर्थ्यो, त्यसपछि निजी डेरीले अभावका बेला त्यहीँबाट खरिद गर्न सक्छन्, एक डेरी उद्योगीले भने, तर हचुवाको भरमा आयात खुला भयो । दूध आयात खुला गर्ने निर्णय किसानका लागि उचित नभएको जानकारहरू बताउँछन् । कमिसनको प्रलोभनमा भारतबाट दूध आयात खुला भएको राष्ट्रिय कृषक समूह महासंघको आरोप छ । दूध आयात खुला गर्ने सरकारको निर्णयले दुग्ध उत्पादक किसान पलायन हुने महासंघले दाबी छ । ०७५ सालदेखि आयातमा लगाएको प्रतिबन्ध फुकुवा गरेर दूध उत्पादक किसानलाई पलायन गर्ने षड्यन्त्र भयो । कमिसनको स्वार्थमा दूध आयात खुलाइएको छ, महासंघका अध्यक्ष नवराज बस्नेतले जारी गरेको विज्ञप्तिमा भनिएको छ, दूध आयात गर्ने निर्णयको महासंघ आपत्ति प्रकट गर्दछ । सरोकारवाला दुग्ध उत्पादक किसानका संघसंगठनसँग छलफल नगरी कृषि तथा पशुपन्छी विकास मन्त्रालयको निर्णय आपत्तिजनक रहेको बस्नेतको भनाइ छ । यसैबीच चितवनका किसानले पनि दूध आयात खुला गर्ने निर्णयको विरोध गरेका छन् । चितवन जिल्ला दुग्ध उत्पादक सहकारी संघले मंगलबार भरतपुरमा पत्रकार सम्मेलन गरेर दूध आयात गरे आन्दोलनमा जाने चेतावनी दिएको छ । जानकारका अनुसार डेरीहरूले सुगम क्षेत्रबाट मात्रै दूध संकलन गर्दा बजारमा अभाव देखिएको हो ।"
डलरको भाउमा फेरि नयाँ रेकर्ड,"(काठमाडौं)नेपाल राष्ट्र बैंकले शुक्रबारका लागि एक अमेरिकी डलरको विनिमय दर १२९६८ रुपैयाँ (बिक्री दर) तोकेको छ । यो हालसम्मकै उच्च हो । यसअघि गत साउन ५ मा एक अमेरिकी डलरको विनिमय दर १२८२९ रुपैयाँ पुगेको थियो । त्यसपछि घट्न थालेको विनिमय दर गत साउन १८ मा १२६२५ रुपैयाँसम्म झरेको थियो । त्यसयता डलरको भाउ फेरि उकालो लाग्न थालेको छ । सोही क्रममा शुक्रबारसम्म डलरको भाउ १२८६८ रुपैयाँ पुगेको हो ।अमेरिकी डलरको भाउ निरन्तर रूपमा उकालो लागेपछि नेपाली मुद्रा हालसम्मकै कमजोर बन्दै गएको छ । राष्ट्र बैंकका अनुसार ०७८ असार मसान्तको तुलनामा ०७९ असारसम्म अमेरिकी डलरसँग नेपाली रुपैयाँ ७ प्रतिशतले अवमूल्यन भएको थियो । तर, ०७९ असार मसान्तको तुलनामा गत साउनमा अमेरिकी डलरसँग नेपाली रुपैयाँ ०३ प्रतिशतले अधिमूल्यन भएको राष्ट्र बैंकले जनाएको छ । अघिल्लो वर्षको सोही अवधिमा नेपाली रुपैयाँ ०५ प्रतिशतले अधिमूल्यन भएको थियो । पछिल्ला दिनहरूमा विश्वबजारमा डलरको माग बढिरहेकाले त्यसको भाउ बढेको हो । डलरको भाउ बढेपछि भारु हुँदै नेपाली मुद्राको भाउ घटेको जानकारहरू बताउँछन् । नेरु र भारुबीच स्थिर विनिमय दर छ । स्थिर विनिमय दरसँगै नेपालको कुल वैदेशिक व्यापारको ठूलो हिस्सा भारतमा निर्भर छ । यसकारण भारुको विनिमय दर घटबढ भएपछि नेरु पनि प्रत्यक्ष प्रभावित हुन्छ । अहिले पनि त्यही भएको हो । बिहीबार साँझ ७ बजे (नेपाली समय) सम्म एक अमेरिकी डलरको विनिमय दर भारु ८०८३ पुगेको छ । अमेरिकी डलरको तुलनामा भारु कमजोर भएको यो पनि हालसम्मकै उच्च हो । डलर बलियो बन्दा नेपाललाई लाभ पनि हुन्छ । हालको अवस्थामा सबैभन्दा बढी फाइदा रेमिट्यान्स आप्रवाहमा पर्छ । डलर बलियो हुँदा एकातिर रेमिट्यान्स आप्रवाह (मुलुक भित्रिने रकम) बढ्छ भने अर्कोतिर रेमिट्यान्स पठाउनेको संख्या पनि तीव्र हुन्छ । डलर बढेको समयमा फाइदा पुग्ने भएकाले विदेशमा रहेका नेपालीले ठूलो मात्रामा रेमिट्यान्स पठाउँछन् । डलर बलियो हुँदा प्रत्यक्ष वैदेशिक लगानी (एफडीआई) मा पनि सकारात्मक प्रभाव पार्छ । यसरी रेमिट्यान्स र एफडीआईमा आएको सुधारले मुलुकको भुक्तानी सन्तुलन बचतमा राख्न ठूलो मद्दत पुग्छ । नेपालले पर्यटन र निर्यातमा राम्रो सुधार गरेर पनि डलर बलियो हुनुको लाभ लिन सक्थ्यो । अहिले पर्यटक बढ्ने र निर्यात बढाउने सम्भावना पनि छैन । अहिले दसैं र तिहारको महिना भएकाले डलरको भाउ बढ्दा नेपाल आउने रेमिट्यान्स आप्रवाहमा भने सकारात्मक प्रभाव पर्न थालेको तथ्यांकहरूले देखाएका छन् ।डलरको भाउ बढ्दा सबैभन्दा बढी नोक्सानी वस्तु तथा सेवाको आयातबापतको भुक्तानीमा हुन्छ । आयात बढ्दो गतिमा रहेकाले त्यसबापत भुक्तानी गर्नुपर्ने दायित्व पनि बढिरहेको छ । नेरु कमजोर हुँदा वैदेशिक ऋण लगानी भुक्तानीको दायित्व बढ्छ । विदेशबाट लिएको ऋणको साँवा ब्याज भुक्तानीका लागि पनि धेरै रकम तिर्नुपर्छ । विदेशमा औषधोपचार, अध्ययन, भ्रमणलगायतमा जानेहरूको लागत महँगो पर्छ । निरन्तर नेरु कमजोर बन्दै जाँदा भुक्तानी दायित्व बढ्ने मात्र नभएर स्वदेशी मुद्राप्रतिको विश्वासमा पनि कमी आउँछ । समग्रमा नेपालको व्यापार घाटा उच्च भएकाले डलरको भाउ बढ्दा मुलुकलाई पर्ने नोक्सानी धेरै रहेको जानकारहरू बताउँछन् ।"
प्रतिबन्धित सवारी आयात खुलाउँछौं : अर्थमन्त्री,"(काठमाडौं) मुलुकको अवस्था हेरेर रोक्का गरिएका सवारीसाधनको आयात फुकुवा गर्ने तयारी भइरहेको अर्थमन्त्री जर्नादन शर्माले बताएका छन् । अर्थतन्त्रको अवस्थाबारे सरकारले नजिकबाट नियालिरहेको र त्यसमा सुधार आउनसाथ आयात फुकुवा गर्ने तयारी रहेको उनको भनाइ छ । प्रतिबन्ध लगाइएका धेरै वस्तुको आयात खुलीसकेको छ, भृकुटीमण्डमा बिहीवार नाडा इभी एक्स्पो उद्घाटन गर्दै मन्त्री शर्माले भने, राष्ट्रिय योजना आयोगका उपाध्यक्षको नेतृत्वमा उद्योग, वाणिज्य तथा आपूर्ति मन्त्रालय, अर्थ मन्त्रालय र प्रधानमन्त्री कार्यालयका प्रतिनिधिसहितको समितिले गरेको निर्णय हो । केही दिनपछि अबस्था हेरेर प्रतिबन्धित सवारी आयातमा नयाँ निर्णय लिइनेछ । विदेशी मुद्रा सञ्चितिमा कमी आएपछि राष्ट्र बैंकले प्रतीतपत्र (एलसी) खोल्दा नगद मार्जिन राख्नुपर्ने व्यवस्था गरेको थियो । यस्तो व्यवस्थाले पनि सवारीसाधनको आयातमा कमी आएको उनले बताए । नाडा सरकारलाई सबैभन्दा बढी राजस्व बुझाउने र रोजगारी सिर्जना गर्नेमा अघि छ, अर्थमन्त्री शर्माले भने, मिलेर इलेक्ट्रिक भेहिकल उद्योग खोल्नुस्, त्यसका लागि बैंक ब्याज, बिजुली र भन्सारमा के गर्नुपर्छ, सरकार सहयोग गर्न तयार छ । विद्युतीय सवारीका लागि ५० वटा चार्जिङ स्टेसन बनिरहेको उनको भनाइ छ । सरकारले निश्चित अवधिपछि विद्युतीय सवारी मात्र चल्ने व्यवस्था गर्न लागेको पनि अर्थमन्त्री शर्माले बताए । पेट्रोलियम पदार्थबाट चल्ने सवारी कहिले रोक्ने भन्ने विषयमा अध्ययन भइरहेको उनको भनाइ छ । चारपांग्रे सवारी साधन उत्पादन र एसेम्बल गर्ने उद्योग स्थापना गरे तिनका पार्टपुर्जा र कच्चा पदार्थ आयातमा ५० प्रतिशत छुट विषय कुरा बजेटमा राखिसकिएको उनले जनाए । यसले नपुगे बढी पनि छुट दिन सकिन्छ, यो ढुंगामा लेखेको अक्षर होइन, उनले भने, देशलाई के फाइदा हुन्छ, त्यो गर्न सकिन्छ, त्यसका लागि तपार्ईंहरू तयारीमा लाग्नुहोस् । अर्थ मन्त्रालयले सवारीसाधन आयात रोकेर राजस्वमा ठूलो असर परेको नेपाल उद्योग वाणिज्य महासंघका अध्यक्ष शेखर गोल्छाले बताए । सवारी आयातबाट आउने राजस्व धेरै हुने भएकाले त्यसलाई बेवास्ता गरेर कसरी राज्य सञ्चालन गर्न सकिन्छ ? अर्थतन्त्रलाई बचाउन जसरी आयातलाई निरुत्साहित गरिएको छ, यसलाई तुरुन्तै खुलाउन महासंघको माग छ, गोल्छाले भने, आयात रोक्न नयाँनयाँ नियम लिएर आउँदा निजी क्षेत्र त्रसित छ । त्यसैले मन्त्रालयले अर्थतन्त्रलाई चलायनमान बनाउने कदम चाल्नुपर्छ । नाडा अटोबाइल्स एसोसिएसन अफ नेपालका ध्रुव थापाले पनि नेपालमा आयात हुने सवारी साधनमा कार, जीप, भ्यान र १५० सीसीभन्दा माथिका मोटरसाइकल आयातमा गत वैशाख १३ मा लगाइएको प्रतिबन्ध फुकाउन अर्थमन्त्री शर्मासँग आग्रह गरे । सरकारले विदेशी मुद्रा सञ्चितिको अभाव देखाउँदै निजी प्रयोजनका कार, जीप, भ्यान र १५० सीसीभन्दा माथिका मोटरसाइकल आयातमा प्रतिबन्ध लगाएको छ, अध्यक्ष थापाले भने, जसले गर्दा अटोमोबाइल व्यवसाय थला परेको छ । आयात खुलेका सार्वजनिक महत्त्वका सवारीमा पनि नेपाल राष्ट्र बैंकको लगाम कायमै छ । जसले गर्दा नेपालका झन्डै २५ प्रतिशत अटोमोबाइल व्यवसायी व्यवसायबाटै पलायन हुने अवस्था सिर्जना भएको उनको दाबी छ । हजारौंको संख्यामा कर्मचारीको रोजगारी पनि गुम्ने भएको छ, उनले भने । देशको कुल राजस्वमा झन्डै २५ प्रतिशत योगदान अटोमोवाइल क्षेत्रको रहेको उनको दाबी छ । अटोबाइल क्षेत्रले प्रत्यक्षरुपमा १ लाख र अप्रत्यक्ष रूपमा झन्डै १० लाखलाई रोजगारी दिएको छ, उनले भने, आर्थिक वर्ष ०७८७९ मा करिब ९९ अर्ब बराबरका रुपैयाँ सवारीसाधन आयात हुँदा सरकारलाई ९० अर्ब रुपैयाँभन्दा बढी राजस्व बुझाएको छ । कुल आयात बराबर नै राजस्व बुझाउनेमा अटोमोबाइल क्षेत्र पर्ने उनले बताए । नेपालको इतिहासमा पहिलोपटक ईभी एक्स्पो आयोजना गरिएको एक्स्पो समितिका सभापति अनुप बरालले बताए ।"
तथ्यांक बेच्न नेप्सेलाई बाटो खुल्यो,"(काठमाडौं)अब नेपाल स्टक एक्सचेन्ज (नेप्से) ले आफ्ना तथ्यांक शुल्क लिएर प्रयोगकर्तालाई बिक्री गर्न पाउने भएको छ । नियामक निकाय नेपाल धितोपत्र बोर्डले शुल्क तोकिदिएपछि झन्डै दुई वर्षपछि उक्त अनुमति पाएको हो । यसअघि बोर्डले शुल्क नतोकिदिँदा नेप्सेले तथ्यांक बिक्री गर्न पाएको थिएन । प्रयोगकर्तालाई शुल्क लिएर तथ्यांक बिक्री गर्नकै लागि करिब २ वर्षअघि नेप्सेले नेप्सेको तथ्यांक प्रयोगसम्बन्धी कार्यविधि २०७७ आफ्नो सञ्चालक समितिबाट पारित गरेर लाग गर्ने सूचना जारी गरेको थियो । त्यति बेला बोर्डले हस्तक्षेप गरेर नेप्सेलाई स्पष्टीकरण सोध्दै तथ्यांकको शुल्क आफैंले निर्धारण गरिदिने बताएको थियो । त्यसरी रोकिएको उक्त कार्य गत साता बोर्डले शुल्क तोकिदिएपछि नेप्सेलाई तथ्यांक बेच्न बाटो खुलेको हो ।अब छिट्टै उक्त कार्यविधि कार्यान्वयनमा आउने नेप्से स्रोतले बताएको छ । नेप्सेको निर्णय भएपछि सेवाग्राहीले नेप्सेको तथ्यांक उपयोगबापतको शुल्क तिर्नुपर्ने भएको छ । नेप्सेले ०७७ पुस १० मा सूचना जारी गरी नेप्सेको तथ्यांक प्रयोगसम्बन्धी कार्यविधि २०७७ लागू भएको जानकारी गराएको थियो । उक्त कार्यविधिमा नेप्सेको तथ्यांक उपयोगप्रयोग गर्न निश्चित मापदण्डसहित आवेदन दिनुपर्ने र तथ्यांक उपयोग गरेबापत शुल्क तिर्नुपर्ने प्रवाधान छ । तथ्यांक उपयोगका आधारमा इन्भेस्टमेन्ट कम्पनी, विश्लेषक, सञ्चारमाध्यम, व्यापारिक, शैक्षिक तथा अनुसन्धानात्मक संस्थालगायतले नेप्सेको तथ्यांक प्रयोग गर्न पाउनेछन् । त्यसका लागि नेप्सेलाई मासिक रूपमा शुल्क तिर्नुपर्नेछ । संघसंस्था र सञ्चारमाध्यम वा अन्यको प्रयोजनअनुसार नेप्सेले बेग्लाबेग्लै शुल्क निर्धारण गरेको छ । फरकफरक प्रयोजनका लागि प्रयोगकर्ताले मासिक १ सयदेखि १ लाख रुपैयाँसम्म शुल्क तिर्नुपर्ने व्यवस्था कार्यविधिमा छ ।हाल इन्भेस्टमेन्ट कम्पनी, विश्लेषक, सञ्चारमाध्यम, व्यापारिक, शैक्षिक तथा अनुसन्धानात्मक संस्थालगायतले निःशुल्क रूपमा नेप्सेको तथ्यांक प्रयोग गर्दै आएका छन् । एकैपटक धेरै ठाउँबाट सर्च गर्दा नेप्सेको वेबसाइटमा पनि पटकपटक समस्या आउने गरेको छ । ती समस्या नियन्त्रणका लागि पनि तथ्यांक प्रयोगसम्बन्धी कार्यविधि जारी गरे पनि बोर्डको अवरोधका कारण लागू हुन पाएको थिएन ।"
सूर्यविनायकधुलिखेल सडक विस्तार गरिँदै,"काठमाडौं (कास) निर्माणको २५ वर्षपछि सूर्यविनायकधुलिखेल सडक चार लेनमा विस्तार हुने भएको छ । कुल १५५ किमि सडकमध्ये पहिलो चरणमा साँगादेखि धुलिखेल खण्डको ठेक्का आह्वान गरिएको हो, जसको दूरी ८४ किमि छ । सूर्यविनायकदेखि साँगासम्मको ७१ किमि खण्डमध्ये डेढ किमिको डिजाइनमा पुनर्विचार गर्नुपर्ने भएकाले ठेक्का आह्वान गर्न ढिलाइ भएको सडक विभागले जनाएको छ । उक्त खण्डको डिजाइनमा पुनर्विचार गरेर ठेक्का गरिने विभागका उपमहानिर्देशक तथा प्रवक्ता भीमार्जुन अधिकारीले बताए । अहिले दुई लेनको सडक छ, उनले भने, विस्तार गरेर चार लेनको बनाउन लागिएको हो । सर्भिस लेनसहित चार लेनको सडक बन्नेछ । सडक विस्तारका लागि अर्थ मन्त्रालयबाट ९ अर्ब रुपैयाँको सहमति प्राप्त भइसकेको छ, उनले भने, यो रकमले दुवै खण्डको विस्तार गरिनेछ । ठेक्का भएको तीन वर्षभित्र काम सक्नुपर्नेछ । पुस पहिलो सातादेखि कामअघि बढ्ने अधिकारीको भनाइ छ । सडक नै ठप्प पारेर काम गरिने छैन, उनले भने, केही उपाय अपनाइनेछ, अन्यत्र जस्तो यो खण्डमा सडक विस्तारमा समस्या हुने छैन । उक्त सडकखण्डमा सवारी चाप बढी भएकाले विस्तार गर्न लागिएको हो । ०७५ सालमा यो सडकलाई आठ लेनमा विस्तार गर्ने भन्दै प्रारम्भिक अध्ययन गरिएको थियो । जापानी सहयोग नियोग (जाइका) ले खटाएको प्राविधिक टोलीमार्फत अध्ययन भएको उक्त प्रतिवेदनमा सरकारले चासो देखाएन । त्यो बेलाको प्रारम्भिक अध्ययनअनुसार सडकको दूरी १६ किमि रहने दुईदुईवटा सर्भिस लेन हुने उल्लेख थियो । बीचको चार लेन गरेर आठ लेनको सडक हुने जनाइएको थियो । अध्ययनअनुसार उक्त सडकखण्डमा २ वटा फ्लाइओभर र २ वटा सुरुङ बनाउनुपर्ने उल्लेख थियो । अध्ययन टोलीले केही विकल्पसमेत दिएको थियो । पहिलो विकल्पमा सुरुङ नबनाउने र भित्तातिर जोडेर सडक निर्माण गर्न सुझाएको थियो ।"
एलजी टीभीको एसेम्बल प्लान्ट नेपालमा,"काठमाडौं (कास) एलजी इलेक्ट्रोनिक्स, सिंगापुरका प्रबन्ध निर्देशक सुन्घो चुनले चौधरी ग्रुपसँगको सहकार्यमा काठमाडौंमा एलजीको टीभी एसेम्बल प्लान्ट उद्घाटन गरेका छन् । अब एलजीका होम र इन्टरटेनमेन्ट अप्लायन्स नेपालमै एसेम्बल र उत्पादन हुने भएका छन् । यसले नेपाली ग्राहकका लागि कम लागतमा बढी उपयोगिताको प्रत्याभूति गराउने अपेक्षा गरिएको छ । नेपालमा एसेम्बल गरिएका उत्पादनको गुणस्तर एलजीको मापदण्डअनुसार कायम राख्न एलजी इलेक्ट्रोनिक्स इंकका प्राविधिक विशेषज्ञको टोलीले नेपाली इन्जिनियरिङ टोलीलाई निरन्तर पर्यवेक्षण र सहयोग गर्दै आएको कम्पनीले जारी गरेको विज्ञप्तिमा उल्लेख छ । विश्वभर गुणस्तरीय उत्पादन र सेवाका लागि प्रसिद्ध एलजीका उत्पादन नेपालमा पनि व्यापक रूपमा रुचाइएको छ, चुनले भने, नेपालका लागि एलजीको नयाँ एसेम्बल प्लान्टले एलजीका उत्पादनलाई थप किफायती बनाउने अपेक्षा गरेको छु ।"
सामसङले ल्यायो ग्यालेक्सी ए०४ एस,"काठमाडौं (कास) सामसङले थप नयाँ सुविधा र विशेषतासहितको ग्यालेक्सी ए०४ एस सार्वजनिक गरेको छ । सामसङको यस फोनमा ट्रिपल रियर क्यामरा छन् । ५० एमपी मेन क्यामरा, २ एमपीको रिफाइन्ड म्याक्रो क्यामरा र २ एमपीको डेप्थ क्यामरा समावेश छन् । साथै ५ एमपीको सेल्फी फोकस फिचर छ । ग्यालेक्सी ए ०४ एस ९० हर्ज रिफ्रेस रेटका साथ ६५ डिस्प्लेमा उपलब्ध छ । एक पटक पूरा चार्ज गर्दा २ दिनसम्म टिक्ने ५ हजार एमएएच ब्याट्री भएको ग्यालेक्सी ए०४ एस कालो, कपर र हरियो गरी तीन रङमा उपलब्ध छ । १२८ जीबी स्टोरेजसहितको ४ जीबी र्याम भएको ए०४ एसको मूल्य २१,९९९ रुपैयाँ पर्छ । ६४ जीबी स्टोरेजसँग ४ जीबी र्याम भएको फोनको मूल्य १९,९९९ रुपैयाँ तोकिएको कम्पनीले जनाएको छ ।"
मेगा बैंकको वित्तीय साक्षरता अभियान,"काठमाडौं (कास) मेगा बैंक नेपालले एकमहिने वित्तीय साक्षरता कार्यक्रम गरेको छ । भदौभर सातै प्रदेशका ३७ शाखा कार्यालयमार्फत वित्तीय साक्षरता कार्यक्रम सञ्चालन गरिएको हो । प्रदेश १ र वाग्मतीका ६६ वटा शाखा, मधेस, गण्डकी, लुम्बिनी, कर्णाली र सुदूरपश्चिमका ५५ वटा शाखा कार्यालयले वित्तीय साक्षरता कार्यक्रम सञ्चालन गरेका हुन् । वित्तीय ज्ञान, सीप, मनोवृत्ति र व्यवहारमा सुधार ल्याई वित्तीय सक्षमता अभिवृद्धिका माध्यमले विवेकशील वित्तीय निर्णय लिन सघाउने र यसको माध्यमबाट हरेक व्यक्तिको आर्थिक समृद्धिमा योगदान गर्नु अभियानको मुख्य उद्देश्य रहेको बैंकले जनाएको छ ।"
बजारमा बोटका नयाँ उपकरण,"काठमाडौं (कास) इम्याजिन मार्केटिङ लिमिटेडले बोट ब्राण्डका स्क्वायर डायल भएको वेइभ प्रो ४७ बजारमा ल्याएको छ । भारतीय वायरलेस हियरेबल ब्रान्डले १६९ इन्च कलर एचडी डिस्प्लेमा पूर्ण क्यापेसिटिव टच र रेस्पोन्सिभ टच इन्टरफेस भएको स्क्वायर डायल भएको स्मार्ट वाच बजारमा ल्याएको हो । यो डिस्प्लेमा गुणस्तर पिक्चर, ५०० एनआईटीएस ब्राइटनेस समावेश छ । नयाँ बीओएटी एएसएपी चार्ज टेक्नोलोजीको सात दिनसम्मको पावर ब्याकअप मात्र ३० मिनेटमा चार्ज हुने कम्पनीको भनाइ छ । वेइभ प्रो ४७ मा भएको आईपी ६७ ले यो स्मार्ट वाचलाई पसिना, पानी र धुलो प्रतिरोधी बनाउँछ । यसको मूल्य ६,४९९ रुपैयाँ रहेको कम्पनीले जनाएको छ ।"
विकास र अनुभवको कीर्तिमान,(काठमाडौं)प्रदेश १ का विकास कुमाल र त्रिभुवन आर्मी क्लबका अनुभव सुब्बाले २५ औं खुला राष्ट्रिय पौडी प्रतियोगितामा राष्ट्रिय कीर्तिमान कायम गरेका छन् । विकासले ५० मिटर ब्रेस्टस्ट्रोकमा ३१०५ सेकेन्ड र अनुभवले १०० मिटर बटरफ्लाईमा ५९ः०० सेकेन्डको राष्ट्रिय कीर्तिमान रचेका हुन् । छोटो दुरी (२५ मिटर) को यस प्रतियोगितामा दुवै विधामा सैयद हम्जा शाहको नाममा राष्ट्रिय कीर्तिमान थियो । सैयदले आठौं राष्ट्रिय खेलकुदमा ५० मिटर ब्रेस्टस्ट्रोकमा ३१५५ सेकेन्ड र १०० मिटर बटरफ्लाईमा १ मिनेट ००ः२५ सेकेन्डको कीर्तिमान बनाएका थिए । विकासले हिट चरणमा सैयदको नामको कीर्तिमान भंग गर्दै ३१२६ सेकेन्डको कीर्तिमान बनाएका थिए । त्यसलाई पुनः आफैंले सुधारेका थिए । उक्त इभेन्ट वाग्मतीका सेरेन सिंह दोस्रो र आर्मीका अनुभव सुब्बा तेस्रो स्थानमा रहे । १०० मिटर बटरफ्लाईमा वाग्मतीका एल्भिन महर्जन र पुलिसका युभानलाल श्रेष्ठ दोस्रो र तेस्रो स्थानमा रहे ।४०० मिटर फ्रिस्टाइलमा पुलिसका गौरव लामाले ३ मिनेट ३६९८ सेकेन्डबाट स्वर्ण जिते । पुलिसकै सनिलकुमार थापा र एपीएफका उर्गेन महर्जन दोस्रो र तेस्रो भए । २०० मिटर ब्याकस्ट्रोकमा एपीएफका नेन्जिङ नाम्दोल रायन गुरुङले २ मिनेट १९११ सेकेन्डसहित स्वर्ण जिते । प्रदेश १ का प्रारम्भ भण्डारीले रजत र पुलिसका गौरव लामाले कांस्य जिते । २०० मिटर फ्रिस्टाइलमा वाग्मतीका इर्भिन श्रेष्ठले २ मिनेट ४०७ सेकेन्डबाट स्वर्ण जित्दा पुलिसका सुविज्ञमान तुलाधरले रजत र गौरव लामाले कांस्य जिते । १०० मिटर ब्रेस्टस्ट्रोकमा प्रदेश १ का विकास कुमालले १ मिनेट ८४६ सेकेन्डसहित प्रदेशका लागि दोस्रो स्वर्ण जिते । वाग्मतीका सेरेन सिंहले रजत र एपीएफका जाडेन श्रेष्ठले कांस्य जिते । ५० मिटर बटरफ्लाईमा एपीएफका रायन गुरुङले २७२४ सेकेन्डका साथ स्वर्ण जिते । आर्मीका अनुभव सुब्बाले रजत र प्रदेश १ का विकास कुमालले कांस्य जिते ।गण्डकी प्रदेशमा हुने नवौं राष्ट्रिय प्रतियोगितालाई मध्यनजर गर्दै सातदोबाटोस्थित पौडी पोखरीमा आयोजित प्रतियोगिताको ५० मिटर ब्रेस्टस्ट्रोकमा आर्मीकी उपास्ती महर्जनले स्वर्ण जितिन् । उनले ३६९० सेकेन्डमा दुरी पार गरिन् । प्रदेश १ की सिया सुभांगी बजगाईंले रजत र वाग्मती श्रेनु महर्जनले कांस्य जिते । २०० मिटर फ्रिस्टाइलमा आर्मीकी अनुसिया तण्डुकारले २ मिनेट १७०१ सेकेन्डसाथ स्वर्ण जित्दा पुलिसकी समिरा शोभा थापाले रजत र वाग्मतीकी रोशा न्यौपानेले कांस्य जिते । १०० मिटर ब्रेस्टस्ट्रोकमा उपास्तीले स्वर्ण जितिन् । व्यक्तिगत दोस्रो जित्नेक्रममा उनले १ मिनेट २२९१ सेकेन्ड लगाइन् । प्रदेश १ की सिया सुभांगी बजगाईंले रजत र एपीएफकी राभ्या श्रेष्ठले कांस्य जिते । ५० मिटर बटरफ्लाईमा वाग्मतीकी रोशा न्यौपानेले ३३११ सेकेन्डसाथ स्वर्ण जितिन् । आर्मीकी अनुसिया तण्डुकारले रजत र वाग्मतीकी टिसा महर्जनले कांस्य जिते । पूर्वघोषित मितिभन्दा एक दिन ढिला प्रतियोगिता सुरु गर्नुपरेको आयोजक नेपाल पौडी संघले जनाएको छ ।
आशिष र ऋतिक राष्ट्रिय टिममा,"काठमाडौं (कास) स्ट्राइकरद्वय आशिष चौधरी र ऋतिक खड्का पहिलोपल्ट नेपाली राष्ट्रिय फुटबल टिम (पुरुष) मा परेका छन् । दशरथ रंगशालामा बंगलादेशविरुद्ध मंगलबार हुने मैत्रीपूर्ण अन्तर्राष्ट्रिय खेलका लागि कार्यबाहक मुख्य प्रशिक्षक प्रदीप हुमागाईंद्वारा बिहीबार घोषित चार गोलकिपरसहितको २३ सदस्यीय टिममा अब्दुल्लाह अल्मुताइरीले हटाएका ११ खेलाडीले पनि पुनरागमन गरेका छन् ।चर्च ब्वाइज क्लबबाट खेल्दै गत सालको सहिद स्मारक बी डिभिजन लिगकै उत्कृष्ट खेलाडी चुनिएका आशिष र थ्रीस्टार क्लबबाट ए डिभिजन लिग खेलेका ऋतिकबारे प्रशिक्षक हुमागाईंले भने, उनीहरूले ट्रेनिङमा निकै मिहिनेत गरेका छन्, निकै राम्रो प्रदर्शन गरेका छन् । त्यसैले टिममा स्थान बनाएका हुन् । कुवेती प्रशिक्षक अल्मुताइरी बिदामा रहेको भन्दै अखिल नेपाल फुटबल संघ (एन्फा) ले अमेरिकाबाट हुमागाईंलाई बोलाएर राष्ट्रिय टिमको जिम्मेवारी दिएको थियो ।अल्मुताइरीसँगको विवादमा टिमबाट हटाइएका नियमित कप्तान किरण चेम्जोङसहित चार गोलकिपरमा विशाल श्रेष्ठ, दीप कार्की र विकेश कुथुले स्थान पाएका छन् । डिफेन्समा रोहित चन्द, अनन्त तामाङ, विकास तामाङ, दिनेश राजवंशी, विकास खवास, सुमन अर्याल र रेजिन धिमाललाई राखिएको छ । मिडफिल्डमा सुदीप गुरुङ, तेज तामाङ, सेसेहाङ आङदेम्बे, विशाल राई, सुजल श्रेष्ठ, सुरजज्यू ठकुरी र एरिक विष्ट छनोट भएका छन् । त्यस्तै, विमल घर्तीमगर, अञ्जन विष्ट, मनीष डाँगी, ऋतिक र आशिष अग्रपंक्तिमा छन् ।"
नेपालगन्ज म्याराथन रुटलाई मान्यता,"नेपालगन्ज (कास) नेपालगन्ज म्याराथनले अन्तर्राष्ट्रिय मान्यता पाएको छ । विश्व एथलेटिक्सको सर्वोच्च निकाय वर्ल्ड एथलेटिक्सअन्तर्गत एसोसिएसन अफ इन्टरनेसनल म्याराथन एन्ड रोड रेस (एम्स) ले नेपालगन्ज म्याराथनलाई मान्यता दिएको हो ।आठौं संस्करणको केही साताअघि एम्सले नेपालगन्ज म्याराथनको रुटलाई मान्यता दिएको थियो । यसपालि नेपालगन्ज म्याराथन मंसिर २४ मा हुनेछ । बिहीबार रातिमात्र एम्सको पत्र र प्रमाणपत्र प्राप्त भयो, नेपालगन्ज म्याराथनका संस्थापक अध्यक्ष टीएस ठकुरीले भने, चार विधाको अलग अलग प्रमाणपत्र पाएका छौं ।एम्सले पठाएको चार प्रमाणपत्रमा म्याराथन ४२१९५ किलोमिटर, हाफ म्याराथन २१०९७ किलोमिटर, १० किलोमिटर र ५ किलोमिटर दौडको रुट प्रमाणीकरण भएको हो । एम्सका कोर्स म्यानेजर आमिर सान्डिवानले भदौ १२ गते सुर्खेत रोडस्थित रुट मापन गरेर रिपोर्ट बुझाएका थिए । अध्यक्ष ठकुरीका अनुसार वर्ल्ड एथलेटिक्सका इन्टरनेसनल मेजरमेन्ट एडमिनिस्ट्रेटर डेभ कुन्डीको हस्ताक्षरित प्रमाणपत्र प्राप्त भएको हो । नेपालगन्ज उपमहानगरदेखि सुरु भई जानकी गाउँपालिकाको केही भूभाग हुँदै कोहलपुरको कार्यालयदेखि करिब ४ किलोमिटर उत्तरतर्फ बानियाभार पुगेर पुनः सोही रुट हुँदै विपी चोकमा पुगेर म्याराथन टुंगिनेछ ।"
हिमाल र वियन्काले जिते स्वर्ण,"काठमाडौं (कास) आयोजक काठमाडौं खेल मण्डल र न्युरोड टिमका हिमाल विष्ट र एपीएफकी वियन्का राईले केकेएमएनआरटी खुला टेबलटेनिस प्रतियोगितामा बिहीबार स्वर्ण पदक जितेका छन् । उनीहरू यू१९ जुनियर सिंगल्समा विजेता भएका हुन् । लैनचौरस्थित राष्ट्रिय टेबलटेनिस प्रशिक्षण केन्द्रमा ब्वाइज फाइनलतर्फ हिमालले कान्तिपुर भ्याली पिङपोङ क्लबका विशाल गोलेलाई ११६, ७११, ११६, ११७ को सेटमा हराए । आयोजकका धनन्जय दाहाल र एपीएफका रुविन महर्जन तेस्रो भए ।गर्ल्स फाइनलमा वियन्काले मोर्डन कलेजकी दिया देउलालाई १२१०, ८११, ११७, ११८ को सेटमा हराए । आर्मीकी सुस्मिता खड्का र केकेएमकी अन्जु सुवालले कांस्य जिते ।"
गुल्मीलाई पुरुष भलिबल उपाधि,लुम्बिनी (कास) नवौं राष्ट्रिय खेलकुद २०७९ लुम्बिनी प्रदेशस्तरीय छनोट प्रतियोगिताअन्तर्गत गुल्मीले पुरुष भलिबल प्रतियोगिताको उपाधि जितेको छ । सुनवलस्थित कोर्टमा बुधबार भएको फाइनल खेलमा गुल्मीले रूपन्देहीलाई २१ को सेटमा पराजित गर्यो । तेस्रो स्थानको खेलमा पाल्पाले रोल्पालाई २० को सेटमा हरायो । लुम्बिनी प्रदेशका १२ जिल्लाका टोलीबीच प्रतियोगिता भएको प्रदेश भलिबल खेल संयोजक अर्जुन घिमिरेले बताए ।
रेस्लिङ प्रतियोगिता शनिबार,"काठमाडौं (कास) नेपाल महिला रेस्लिङ फाउन्डेसनको आयोजनामा शनिबार अन्तर्राष्ट्रिय रेस्लिङ प्रतियोगिता हुने भएको छ । दसैं तथा तिहारको अवसरमा हुन लागेको प्रतियोगितामा नेपालसहित ४ राष्ट्रका १५ रेस्लरको सहभागिता रहने फाउन्डेसनकी अध्यक्ष भगवती खड्काले जनाएकी छन् । नेपालबाट ११, अमेरिका र भारतबाट ११ तथा पाकिस्तानबाट २ रेस्लर सहभागी हुनेछन् । त्यसमा ७ भिडन्त समावेश हुनेछ । एकदिने प्रतियोगिताका खेल भृकुटीमण्डपस्थित हलमा हुनेछ ।"
माउन्ट एभरेस्ट तेक्वान्दो सुरु,"(पोखरा)पोखरामा बिहीबारदेखि तेस्रो माउन्ट एभरेस्ट खुला तेक्वान्दो च्याम्पियनसिप २०२२ जी२ र्याकिङ तथा पहिलो जीसीएस माउन्ट एभरेस्ट अन्तर्राष्ट्रिय खुला पुम्से च्याम्पियनसिप२०२२ सुरु भएको छ । नेपाल तेक्वान्दो संघ, अन्तर्राष्ट्रिय नेपाली तेक्वान्दो संघ र गण्डकी प्रदेश तेक्वान्दो संयुक्त आयोजनामा सुरु प्रतियोगिताको गण्डकी प्रदेशका मुख्यमन्त्री कृष्णचन्द्र नेपाली पोखरेलले उद्घाटन गरे । पोखरा रंगशालाको बहुउद्देश्यीय कभर्डहल र ब्याटमिन्टन कोर्टमा सुरु प्रतियोगिता भदौ ९ सम्म चल्नेछ । गण्डकी प्रदेशका मुख्यमन्त्री पोखरेलले प्रतियोगिताले नेपालको समृद्धि, पर्यटन, राष्ट्रियता र भाइचाराको सम्बन्ध बढाएको बताए । गण्डकी प्रदेशभित्र खेल पूर्वाधार निर्माणका लागि केन्द्र सरकारसँग सहकार्य गर्दै अघि बढ्ने उनले प्रतिवद्धता जनाए । विश्व तेक्वान्दो महासंघका अध्यक्ष चुङ वाङ चोइले विश्वभरका तेक्वान्दो खेलाडी पोखरा आएर खेल्न पाउनु सौभाग्यको विषय भएको बताए । अन्नपूर्ण र माछापुच्छ्रेको काखमा तेक्वान्दो खेल्नु खेलाडीका लागि सुखद रहेको उनले सुनाए । एसियन तेक्वान्दो युनियनका अध्यक्ष प्रोफेसर क्यु सिको लीले सुन्दर नगरी पोखरामा प्रतियोगिता आयोजना गरेर आयोजकले पोखरासँगको सामीप्यता बढाउने काम गरेको बताए ।राष्ट्रिय खेलकुद परिषद्का सदस्य राजेश गुरुङले प्रतियोगिताले खेल क्षेत्र चलायमान गराएको बताए । प्रदेशमा खेल गतिविधि बढेकाले सरकारले पूर्वाधारमा विकासमा जोड दिनुपर्ने उनको भनाइ थियो । प्रदेश खेलकुद परिषदका सदस्य सचिव तेजबहादुर गुरुङले यस प्रतियोगिताले गण्डकीमा हुने नवौं खेलकुदलाई सहयोग पुर्याउने अपेक्षा गरे ।नेपाल तेक्वान्दो संघका अध्यक्ष प्रकाश शम्शेर राणाले प्रतियोगिता लामो संघर्षपछि नेपालका भएकाले यसलाई सफल बनाउन सबैले सहयोग गर्नुपर्ने बताए । गण्डकी प्रदेश तेक्वान्दो संघका अध्यक्ष जगनप्रसाद गुरुङका अनुसार १३ देशका १ हजार ४ सय २५ खेलाडी पोखरा आएका छन् । प्रतियोगिता अन्तर्गत रंगशालाको बहुउद्देश्यीय कभर्ड हलमा जी२ र्याकिङ तथा ब्याटमिन्टनको हलमा पुम्सेका खेल भइरहेका छन् ।"
