शीर्षक,विवरण
"जबराको हठ, सरकारको हैकम","उनीहरू सवा ११ बजेपछि जबरा आइपुग्ने भन्दै आपसमा कुराकानी गरिरहेका थिए । मूलगेटभित्र भने नेपाल बार र सर्वोच्च बारका पदाधिकारीसँगै कानुन व्यवसायीहरू जबरालाई अवरोध गर्न जम्मा भएका थिए । तनावबीच सर्वोच्च अदालत प्रवेश गर्ने हरेक सवारी साधनमा प्रहरीले निगरानी गरिरहेको थियो । त्यस्तै अवस्था बालुवाटारस्थित प्रधानन्यायाधीशको सरकारी निवासमा थियो । प्रहरीले बिहानैदेखि जबराको सरकारी निवासमा जाने र बाहिरिने गाडीमा कडा जाँच गरिरहेको थियो । भित्रबाट गाडी निस्किँदा सुरक्षाकर्मीले गाडी नम्बर, यात्रुको नाम सोध्दै गाडी जाँच गरेर मात्र निस्किन दिने गरेका थिए । सर्वोच्चमा तनाव हुन्छ भने जबरालाई बाहिर निस्कन नदिने निर्देशन छ, मुख्य उद्देश्य यही हो, प्रहरीका एक अधिकारीले भने । माथिको आदेश भन्दै खटिएका प्रहरीको हस्तक्षेपले बार, न्यायाधीशहरू र सर्वोच्च प्रशासनको स्वाभाविक कदमलाई पनि औचित्यहीन बनाइदिएको छ । जबकि जबराको सुरक्षामा खटिएका अधिकारीलाई प्रहरी प्रधान कार्यालयले फिर्ता बोलाएको छ भने सरकारले सवारीसाधन पनि खोसेको छ । निलम्बित प्रधानन्यायाधीश सरकारी निवासमै नजरबन्दमा परेको भन्दै आफन्तले गुनासो गरेपछि अनुगमन गर्न राष्ट्रिय मानवअधिकारको टोली बालुवाटार पुगेको थियो । जबरालाई सुरक्षाकर्मीले निवासबाट बाहिर निस्कन नदिएको जानकारी प्राप्त भएपछि अनुगमन गर्न गएको आयोगले जनाएको छ । प्रधानन्यायाधीश निवासमा आवतजावत गर्ने व्यक्तिको निगरानी गरिएको, आवासबाट बाहिर निस्कने सवारीसाधन जाँचमा कडाइ गरिएको र जबराको सवारी एस्कर्टिङ टोलीसमेत हटाइएको पाइएको आयोगले जनाएको छ । बालुवाटारस्थित निवासमा खटिएका सुरक्षाकर्मीले माथिको आदेशबाट जबरालाई बाहिर निस्कन रोकेको जवाफ दिएको आयोगले जानकारी दिएको छ । आयोगले निलम्बित प्रधानन्यायायीश जबरालाई हिँडडुल गर्न लगाइएको अवरोध हटाउन सरकारलाई आग्रह गरेको छ । जुनसुकै व्यक्तिको पनि संविधान प्रदत्त वैयक्तिक स्वतन्त्रता, आवतजावतको स्वतन्त्रता र गोपनीयताको अधिकारको सम्मान गर्नुपर्ने राज्यको दायित्व हुन आउँछ, आयोगका प्रवक्ता टीकाराम ढकालले जारी गरेको विज्ञप्तिमा छ, यस प्रकारका अधिकारहरूमा कुनै पनि बहानामा अवरोध पुग्नु हुँदैन भन्नेमा आयोग दृढ छ । अतः संविधान र कानुनमै टेकेर यस प्रकारको गतिरोध अन्त्य गर्न आयोग सम्बद्ध सबै पक्षलाई आग्रह गर्दछ । सरकारले निवासमा प्रहरी परिचालन नगरेको भए पनि जबरालाई सर्वोच्चमा प्रवेश गर्न नदिन कानुन व्यवसायीहरू चनाखो भएर बसेका थिए । सर्वोच्च बारका अध्यक्ष पूर्णमान शाक्यले संसद्ले निलम्बन फुकुवा पत्र नदिएसम्म जबराले न्याय सम्पादन गर्न नमिल्ने भएकाले आफूहरू अवरोधमा उत्रन बाध्य भएको प्रतिक्रिया दिए । संसद्को पत्रले निलम्बनमा परेका पदाधिकारी संसद्कै पत्रले मात्रै फुकुवा हुन्छन्, त्यस्तो पत्र नल्याई आउनुको औचित्य हुँदैन, आउन मिल्दैन, उनको भनाइ थियो । नेपाल बारका अध्यक्ष वरिष्ठ अधिवक्ता गोपालकृष्ण घिमिरेले अदालतलाई जबराले मजाकको विषय बनाएको प्रतिक्रिया दिए । अब उहाँ फर्केर आउने भन्ने हुँदैन । तर यो केवल अदालतमाथि मजाक भइराखेको छ । सांसदहरूको कार्यकाल सकिएको हो । संसद् सकिएको होइन । संसद् सकियो भन्ने तर्क गलत छ । संसद् अविच्छिन्न उत्तराधिकारवाला संस्था हो, उनले भने । महाभियोग लगाउनुपर्छ भनेर सभामुखलाई संसदीय समितिले प्रतिवेदन बुझाएको र त्यसमाथि आगामी संसद्मा टुंगोमा पुग्न सिफारिस गरेको अवस्थामा जबरा कार्यसम्पादनमा फर्कन नमिल्ने उनको दाबी छ । नेपाल बारकी महासचिव अन्जिता खनालले बारले गत वर्षदेखि चालेको न्यायालय शुद्धीकरणको अभियान जारी रहेको उल्लेख गर्दै प्रधानन्यायाधीश जबरालाई सर्वोच्च अदालत प्रवेश गर्न नदिइने बताइन् । संसद्ले सफाइ दिएको छैन । उहाँका बारेमा हिजो जे निर्णय (प्रवेश रोक लगाउने) थियो आज पनि त्यसमै कायम छौं, उनले भनिन् । जबराको स्वागतका लागि झोलामा खादा र माला बोकेर ढोकामा पर्खिइरहेका अधिवक्ता भूमिनन्द चुडाल भने प्रधानन्यायाधीश जबरा निडर भएर आउनुपर्ने बताइरहेका थिए । प्रधानन्यायाधीश भनेको सर्वोच्च अदालत हो । राज्यका तीन अंगमध्ये सबैभन्दा पृथक् न्यायालय हो, न्यायालयलाई सरकारले रोक्न सक्दैन । संसद्ले महाभियोग लगाउन नसकेको अवस्थामा संविधानबमोजिम कर्तव्यमा निर्भीक, निडर भएर अगाडि बढ्न सक्नुपर्छ, उनले भने । जबराका पक्षमा रहेका केही व्यक्तिले महाभियोग लगाउने संसद् मृत भइसकेको दाबी गर्दै जबरा काममा फर्किन सक्ने तर्क गरिरहेका थिए । प्रधानन्यायाधीश जबराले मुद्दाको फैसला गर्दा कानुनको गम्भीर उल्लंघन गरेको, संसद् विघटनसम्बन्धी मुद्दामा संलग्न पाँच न्यायाधीशलाई महाभियोग लगाइदिन भनी प्रधानमन्त्रीलाई अनुरोध गरेको, सर्वोच्चको भवन ठेक्कामा कानुनबमोजिम अन्तर्राष्ट्रिय बोलपत्र आह्वान नगरेको, संवैधानिक नियुक्तिमा निष्पक्ष भूमिका खेल्न नसकेको, संवैधानिक व्यवस्थाबमोजिमको कर्तव्य पूरा गर्न नसकेकोलगायत ९ आधार देखाएर महाभियोग लगाउन संसदीय समितिले सिफारिस गरेको छ । महाभियोगको टुंगो लगाउन नयाँ प्रतिनिधिसभामा पेस गर्ने व्यवस्था मिलाउन पनि समितिको सिफारिस छ । महाभियोग सिफारिस समितिले बुझाएको प्रतिवेदनलाई नयाँ प्रतिनिधिसभामा पेस गर्ने व्यवस्था गर्नका लागि सभामुख अग्निप्रसाद सापकोटाले संघीय संसद्का महासचिव भरतराज गौतमलाई तोकादेश दिएको संसद् सचिवालय स्रोतले जानकारी दिएको छ । महाभियोग प्रस्ताव गत फागुन १ मा संघीय संसद् सचिवालयमा दर्ता भएपछि संघीय संसद्का महासचिव गौतमले सर्वोच्च अदालतलाई जबरा निलम्बनमा रहेको जानकारी दिँदै पत्र लेखेका थिए । राष्ट्रपतिको कार्यालय, प्रधानमन्त्री तथा मन्त्रिपरिषद्को कार्यालय, संवैधानिक परिषद्को कार्यालय, सर्वोच्च अदालत, न्यायपरिषद् र प्रधानन्यायाधीश जबराका नाममा लेखिएको जानकारी पत्रमा महाभियोगको टुंगो नलाग्दासम्म उनले काम गर्न नपाउने उल्लेख छ । उक्त पत्रमा महाभियोग लगाउनुका आधार र कारणसमेत उल्लेख गरिएको थियो । संविधानको धारा १०१ (६) मा महाभियोगको कारबाही प्रारम्भ भएपछि प्रधानन्यायाधीशले त्यस्तो कारबाहीको टुंगो नलागेसम्म आफ्नो पदको कार्यसम्पादन गर्न पाउने छैन भन्ने संवैधानिक व्यवस्था रहेको तथा प्रतिनिधिसभा नियमावली, २०७५ को नियम १६१ (९) मा महाभियोग कार्यप्रारम्भ भएपछि आरोपित प्रधानन्यायाधीशले त्यस्तो कारबाहीको टुंगो नलागेसम्म आफ्नो पदको कार्यसम्पादन गर्न पाउने छैन भन्ने व्यवस्था रहेको र सम्माननीय प्रधानन्यायाधीश चोलेन्द्रशमशेर जबराविरुद्ध महाभियोगको कारबाही प्रारम्भ भएको हुँदा संविधानको धारा १०१ (६) तथा प्रतिनिधिसभा नियमावली, २०७५ को उपनियम १६१ (९) बमोजिम उक्त महाभियोगको कारबाहीको टुंगो नलागेसम्म निजले आफ्नो पदको कार्यसम्पादनको गर्न नपाउने व्यहोरा जानकारी गराउँदछु, पत्रमा भनिएको थियो ।"
समानुपातिकको नाम फेर्न नपाइने,"निर्वाचन कार्यक्रम ःअसोज २३ ः दलहरूले उम्मेदवारको बन्दसूची पेस गर्नेअसोज ४९ ः बन्दसूची छानबिन गरी आवश्यकताअनुसार सच्याउन दलहरूलाई सूचित गर्नेअसोज १० १६ ः दलहरूले उम्मेदवारको बन्दसूची संशोधन गरी पेस गर्नेअसोज १७ ः बन्दसूचीमा रहेका उम्मेदवारले नाम फिर्ता लिन चाहेमा निवदन दिने, फिर्ता लिएमा दललाई जानकारी दिनेअसोज २०२२ ः नाम फिर्ता लिएर रिक्त रहेको समूहमा अर्को नाम पेस गर्नेअसोज २२ ः उम्मेदवारको बन्दसूचीको सूचना प्रकाशन गर्नेअसोज २३ ः प्रतिनिधिसभा र प्रदेशसभामा प्रत्यक्षतर्फको उम्मेदवारी दर्ता"
"हामी सक्छौं, हामी गर्छौं","(काठमाडौं)  उपाधिविहीन यात्रामा पूर्णविराम लगाउने लक्ष्यसहित नेपाली महिला फुटबल टिमले छैटौं साफ महिला च्याम्पियनसिपको फाइनलमा बंगलादेशविरुद्ध सोमबार प्रतिस्पर्धा गर्दै छ । नेपाली टिमलाई अन्तर्राष्ट्रिय प्रतियोगितामा भाग्यले खासै साथ दिएको छैन । हालसम्म नौवटा फाइनल खेलेको छ । १२ वर्षयता ती सबै फाइनलको नतिजा नेपालको पक्षमा भएनन् । ठूला टिमविरुद्ध गरिएको कमजोर प्रदर्शनको नतिजा थिए फाइनलका हारहरू । त्यसैलाई चिर्दै नेपाल पहिलो उपाधि चुम्न चाहन्छ । साफ च्याम्पियनसिप र दक्षिण एसियाली खेलकुद (साग) का ६ फाइनल सबैमा भारतसँग हारेपछि नेपाल उपाधिविमुख भएको थियो । साफमा पाँचपल्टै च्याम्पियन भएको भारतलाई सेमिफाइनलमा १० ले पन्छाउँदै ऐतिहासिक जित निकालेकाले नेपाली टिम उच्च मनोबलका साथ उत्रँदै छ । लगातार फाइनल हारेकाले हुन सक्छ, नेपाली टिमले यो साफमा नारा नै बनाएको छ हामी सक्छौं, हामी गर्छौं । यो नारालाई खेलको दिन ड्रेसिङ रुम मा ह्वाइटबोर्डमा प्रत्येकपल्ट लेख्दै आएको छ, प्रत्येक ट्रेनिङ सेसनको अन्त्य र खेलअघिको प्रार्थनामा हामी सक्छौं, हामी गर्छौं उच्च आवाजमा वाचा गरिँदै आएको छ ।नेपालले चार फाइनल त सन् २०१९ मा गुमाएको थियो । लगातार फाइनलमा हार्ने क्रममा त्यो साल हिरो वुमेन्स गोल्डकप (भुवनेश्वर), पाँचौं साफ (विराटनगर), नाडेज्दा कप (काराकोल) र १३ औं साग (पोखरा) मा पनि निरन्तरता पाएको थियो ।भुवनेश्वरमा म्यान्मार र काराकोलमा उज्वेकिस्तानसँग हारेको नेपाली टिमलाई घरेलु भूमि विराटनगर र पोखराको उपाधि होडमा भारतले निराश पारेको थियो । त्यही टिमका अधिकांश खेलाडीसहित काठमाडौं आएको भारतलाई हराएर नेपालले साफमा पाँचौंपल्ट फाइनलमा स्थान बनाएको हो । त्यसैले नेपाली टिम पहिलो उपाधि जित्न उत्साहित छ, आतुर छ ।साफका पाँचै संस्करणमा नेपाली टिम भारतसँग मात्रै हारेको डरलाई यसपटक चिरिसकेको छ । राष्ट्रिय टिमका सर्वाधिक गोलकर्ता सावित्रा भण्डारी (३९ खेलमा ४० गोल) र प्रभावशाली विंगर मञ्जलीकुमारी योञ्जन (डेंगु संक्रमित) को अनुपस्थितिमै भारतमाथि ऐतिहासिक जित हासिल गरेको हो । सावित्रा पहिलो खेलमा दुई गोल गरेपछि मैदानबाहिरै छिन् । मञ्जलीले मैदानमा फर्कन पाएकी छैनन् । यी दुवै खेलाडी प्रशिक्षणमा फर्किसकेका छन् । स्ट्राइकरका रूपमा अग्रपंक्तिमा रश्मिकुमारी घिसिङ र प्रीति राईको जोडीले राम्रो प्रभाव छाडे । प्रीतिकै लोभलाग्दो पासमा रश्मिले उत्कृष्ट गोल गरेकी थिइन् ।समूह चरणमा भुटानलाई ४० र श्रीलंकलाई ६० ले पराजित गर्दा नेपालका गोलकिपर र डिफेन्सको परीक्षण भएको थिएन । सेमिफाइनलमा भारतले केही हदसम्म दुःख दियो । विशेषगरी दोस्रो हाफमा नेपाली डिफेन्सलाई व्यस्त राख्यो । तर, त्यसमा नेपाली टिम सफल रह्यो । पेनाल्टी क्षेत्रमा तीनपल्ट गीता रानाले गरेकी ट्याकल निकै सटीक रह्यो । पुनम जर्घामगर र अमृता जैशीले पनि राम्रो प्रदर्शन गरे । मिडफिल्डमा नयाँ प्लेमेकर दीपा शाही छाइरहेकी छन् । सरु लिम्बूको प्रदर्शन पनि उच्चस्तरको छ । विङ्समा अनिता केसी ढिला भए पनि राम्रै देखिएकी छन् । अनिता बस्नेत श्रीलंका र भारतविरुद्ध संघर्षरत थिइन् । सेमिफाइनल पार गर्दासम्म समग्रमा टिमको प्रदर्शन राम्रो रह्यो । मुख्य खेलाडीबिना भारतविरुद्ध हात पारेको जितले नेपाली टिमलाई उपाधि जित्ने होडमा आत्मविश्वासी बनाएको छ ।पछिल्लोपल्ट नेपाल र बंगलादेश दशरथ रंगशालामै भएको मैत्रीपूर्ण खेलमा भिडेका थिए । पहिलो खेल २१ ले जितेको नेपालले दोस्रो खेल गोलरहित टुंग्याएको थियो । उसलाई नेपालले साफमा दुईपल्ट सेमिफाइनल (२०१० र २०१४) र एकपल्ट (२०१९) मा समूह चरणमा पराजित गरेको थियो । त्यस बेला नेपाललाई जित निकाल्न गाह्रो भएन ।अहिलेको बंगलादेशी टिम परिष्कृत छ, खारिएको छ, निकै राम्रो भएको छ, सुन्दर खेल पस्किने भएर आएको छ । यो छैटौं साफको सेमिफाइनलसम्म सबैभन्दा राम्रो प्रदर्शन गरेको पनि उसैले हो । उसले समूह चरणको अन्तिम खेलमा भारतलाई त आउटप्लेड नै गरेको थियो । त्यो खेल ३० ले जित्नुअघि बंगलादेशले माल्दिभ्सलाई ३० र पाकिस्तानलाई ६० ले हराएको थियो । उसले सेमिफाइनलमा भुटानलाई ८० ले पन्छाएर दोस्रोपल्ट फाइनलमा स्थान बनाएको हो । उसले भारतसँग बराबरी गर्दै समूह विजेता भएको सिलिगुडी (२०१६) मा पहिलोपल्ट साफको फाइनल खेलेको थियो । फाइनलमा उही भारतीय टिमको सिकार बनेको थियो ।त्यो चौथो साफमा नेपाली टिम प्रशिक्षक कुमार थापाले सम्हालेका थिए । उनको टिमलाई भारतले सेमिफाइनलबाटै स्वदेश फर्काइदिएको थियो । ६ वर्षपछि फेरि महिला टिमको मुख्य प्रशिक्षक भएर फर्कंदा उनको टिमले लगातार छैटौंपल्ट उपाधि जित्ने योजनामा आएको भारतलाई सिलिगुडीको बदला लिँदै अन्तिम चारबाटै बिदाइ गरिदियो । दक्षिण एसियाली फुटबलमा भारतपछिको सबभन्दा बलियो नेपाल नै हो, पाँचमध्ये चार संस्करणको फाइनल खेलेको तथ्यांकले यही भन्छ । यो साफमा बंगलादेशी टिम बंगाली टाइगर भएर उदाएको छ । भारतको अपराजित यात्रालाई २५ खेलमा टुंग्याइदिएको उसले फाइनलमा नेपाललाई पनि सजिलोसँग खेल्न दिने छैन ।लोभलाग्दो खेल देखाउँदै गोलको वर्षात गरिरहेका बंगलादेशी खेलाडीहरू निकै छरिता छन् । सन् २०१० मा कक्स बजार (बंगलादेश) बाट सुरु भएको साफका सबै संस्करणमा राम्रो प्रदर्शन गर्दै आएकी कप्तान सविना खातुन नेतृत्वको टिमवर्क राम्रो छ । आठ वर्षयता टिममा रहेर यसैपालि नयाँ कप्तान बनेकी एन्जिला तुम्बापो सुब्बा नेतृत्वको नेपाली टिमको बलियो पक्ष पनि टिमवर्क नै हो । बंगलादेशी टिमले तीव्र गतिमा आक्रामक खेल खेलिरहेको छ । त्यही गतिलाई रोक्ने प्रयास नेपालले गर्नेछ । आक्रमणमा बंगलादेश जति तेज छ, डिफेन्समा त्यस्तो देखिएको छैन, केही सुस्त छ । त्यसैको फाइदा प्रीति र रश्मिले लिन सक्छन् ।"
प्रमुख दलको समानुपातिक बन्दसूची आज,"जसपाले टुंग्यायो, लोसपा छलफलमाजनता समाजवादी पार्टी (जसपा) ले प्रतिनिधिसभा र प्रदेशसभा दुवैतर्फका समानुपातिक उम्मेदवार चयन गरिसकेको छ । उसले सूची भने आयोगमा सोमबार मात्रै बुझाउने भएको छ । केही प्राविधिक कारणले पहिलो दिन बुझाउन सकिएन, जसपाका नेता मनीष सुमनले भने । महन्थ ठाकुर नेतृत्वको लोकतान्त्रिक समाजवादी पार्टी (लोसपा) ले उम्मेदवार चयनको गृहकार्य गरिरहेको छ । लोसपाका केन्द्रीय कार्यकारिणी समिति सदस्य केशव झाले प्रतिनिधिसभाका पूरै सिटमा उम्मेदवार दिने तर प्रदेशसभाका सबै सिटमा उम्मेदवार नहुने संकेत गरे । निर्वाचन आयोगका अनुसार स्थानीय तह निर्वाचनमा भन्दा यस पटक २ लाख ५४ हजार ८ सय ४७ मतदाता बढी छन् । शुक्रबार प्रकाशित अन्तिम मतदाता नामावलीअनुसार आसन्न आमनिर्वाचनमा १ करोड ७९ लाख ८ हजार ५ सय ७० जनाले मत दिन पाउनेछन् । मतदातामध्ये ८८ लाख ४७ हजार ५ सय ७९ महिला, ९१ लाख ४० हजार ८ सय ६ पुरुष र १ सय ८५ जना अन्य मतदाता छन् । वैशाखमा भएको स्थानीय तह निर्वाचनमा १ करोड ७७ लाख ३३ हजार ७ सय २३ मतदाता थिए । थपिएका मतदाताले कतिपय निर्वाचन क्षेत्रको नतिजामा फरक पार्न सक्ने देखिएको छ । आयोगका अनुसार प्रतिनिधिसभाको समानुपातिक निर्वाचन प्रणालीतर्फ ७६ दलले निर्वाचन आयोगमा दर्ताका लागि निवेदन दिएका छन् । समानुपातिकतर्फको सूचीमा खसआर्य ३१२, आदिवासी जनजाति २८७, मधेसी १५३, दलित १३८, थारू ६६ र मुस्लिम ४४ प्रतिशत हुनुपर्छ । प्रत्येक समावेशी समूहबाट कम्तीमा ५० प्रतिशत महिला हुनुपर्छ । २०७४ को प्रतिनिधिसभा एवं प्रदेशसभा निर्वाचनमा १ करोड ५४ लाख मतदाता थिए । प्रतिनिधिसभाका लागि समानुपातिकमा ९५ लाख ४४ हजार ७ सय ७९ मत खसेको थियो । ४९ दलले समानुपातिक उम्मेदवारको सूची बुझाए पनि पाँच दलले मात्रै तीन प्रतिशत (थ्रेसहोल्ड) मत कटाएका थिए । कुल सदर मतको तीन प्रतिशत कटाउने दलले मात्र समानुपातिकतर्फ प्रतिनिधि पाउँछन् । त्यति बेला तीन प्रतिशत मत कटाउने पाँच दलका पक्षमा ८५ लाख ४८ हजार ५९ मत खसेको थियो । एमालेले ३७१ प्रतिशत अर्थात् ३१ लाख ७३ हजार ४ सय ९४ मत प्राप्त गरी ४१ सिट, कांग्रेसले ३६६ प्रतिशत अर्थात् ३१ लाख २८ हजार ३ सय ८९ मत ल्याएर ४० सिट, माओवादी केन्द्रले १५३ प्रतिशत अर्थात् १३ लाख ३ हजार ७ सय २१ मत ल्याएर १७ सिट, राष्ट्रिय जनता पार्टीले ५५ प्रतिशत अर्थात् ४ लाख ७२ हजार २ सय ५४ मत ल्याएर ६ सिट र संघीय समाजवादी फोरम नेपालले ५५ प्रतिशत अर्थात् ४ लाख ७० हजार २ सय १ मत ल्याएर ६ सिट पाएका थिए ।"
प्रत्यक्षमै ३३ महिला उठाउन आयोगको निर्देशन,"(काठमाडौं)  निर्वाचन आयोगले आगामी निर्वाचनमा प्रत्यक्षतर्फ उम्मेदवार मनोनयन गर्दा एक तिहाइ महिला सुनिश्चित गर्न दलहरूलाई निर्देशन दिएको छ । तर, कानुनमा बाध्यकारी व्यवस्था नहुँदा प्रत्यक्षतर्फ महिलालाई न्यून संख्यामा मात्रै उम्मेदवार बनाएर समानुपातिकबाट ठूलो संख्यामा निर्वाचित गर्दै आएका दलहरूले आयोगको निर्देशन मान्ने सम्भावना कम छ । आगामी निर्वाचनमा आयोगको यो निर्देशन बाध्यकारी हुनेनहुने भन्ने बहस पनि सुरु भएको छ । संविधानले संसद्मा प्रतिनिधित्व गर्ने दलले ३३ प्रतिशत सदस्यमा महिलालाई निर्वाचित गर्नुपर्ने व्यवस्था गरेको छ । ऐनमा समानुपातिकतर्फ उम्मेदवारमध्ये ५० प्रतिशत महिला हुनुपर्ने बाध्यकारी व्यवस्था छ । दलका नेतृत्वले आयोगको निर्देशनलाई बाध्यकारी व्यवस्थाका रूपमा स्विकारेका छैनन् । उनीहरू विगतदेखिकै अभ्यासलाई निरन्तरता दिने तरखरमा देखिन्छन् तर महिला नेताहरू भने निर्देशन कार्यान्वयन हुनेमा आशावादी छन् । प्रमुख निर्वाचन आयुक्त दिनेश थपलियाले संविधानको धारा ३८ (४), धारा ४२ र धारा ४७ को मर्मबमोजिम दलहरूलाई प्रत्यक्षतर्फ एक तिहाइ महिला उठाउन निर्देशन दिइएको बताए । उनले भने, तर प्रत्यक्षतर्फ महिलाको सहभागिताबारे संविधान र ऐनमा त्यस्तो व्यवस्था छैन । जसकारण आयोगले निर्देशन गरेको हो । यो संविधान र ऐनको बाध्यकारी व्यवस्थाभन्दा कम होइन । उनले आयोगले बनाएको नयाँ कानुनमा यो विषय समेटिएको भन्दै अहिले त्यसको पूर्वाभ्यासका रूपमा लिनुपर्ने बताए । आयोगले निर्वाचनसम्बन्धी नयाँ कानुनको मस्यौदा गरेको छ, त्यसमा यो व्यवस्था पनि छ, उनले भने, दलहरूले आफूलाई साँच्चिकै लैंगिक रूपमा समावेशी छौं भनेर मनन गर्ने हो भने यसको कार्यान्वयनको विकल्प छैन । आयोगले राजनीतिक दलसम्बन्धी ऐन, २०७३ को दफा ५७ बमोजिम दलहरूलाई निर्देशन गरेको हो । सो दफाले आयोगले संविधान र प्रचलित कानुनको अधीनमा रही दललाई निर्देशन गर्न सक्ने र त्यस्तो निर्देशनको पालना गर्नु प्रत्येक दलको कर्तव्य हुने उल्लेख छ । पूर्वनिर्वाचन आयुक्त इला शर्मा निर्वाचनमा आयोगका निर्देशनहरू कानुनसरह हुने बताउँछिन् । संविधानले महिलालाई सधैं समानुपातिकबाट मात्रै निर्वाचित गर्ने र प्रत्यक्षमा कहिल्यै मौका नदिने भनेर व्यवस्था संविधानले नभनेकामा समेत दलहरू सचेत हुनुपर्ने उनको भनाइ छ । संविधानले जनसंख्यामा आधारित समाुपातिक समावेशिता भनेको छ, त्यसको लक्ष्य भनेको महिलाको सहभागिता ५१ प्रतिशत पुर्याउने हो तर एकैपटक त्यो उपलब्धि प्राप्त हुने होइन, उनी भन्छिन्, विगतमा हामीले संसद्मा एक तिहाइ महिला सहभागिताको अभ्यास गर्यौं । अब महिला पनि चुनाव लड्न सक्षम भएका छन् । त्यसकारण अहिले आयोगको यो निर्देशन समयअनुकूल र स्वागतयोग्य छ । आयोगको निर्देशन ऐनसरह बाध्यकारी हुन्छ । दलहरूले यसको पालना गर्नुको विकल्प छैन । उनले विकसित लोकतान्त्रिक अभ्यास भएका देशहरूमा पनि आयोगका निर्देशनलाई स्वतः कानुनको रूपमा मान्ने चलन रहेको उदाहरण सुनाइन् । हामीकहाँ दलहरू अटेरी भएर हो, नत्र सबै कुरा ऐनमै प्रस्ट लेखिनुपर्छ भन्ने हुँदैन, निर्वाचनका बेला आयोगका निर्देशन, आदेश र निर्णयहरू नै ऐनसरह हुन्, उनले भनिन्, नेपालमा ९ वटा निर्वाचन कानुन छन् तर भारतमा तीनवटा मात्रै निर्वाचन कानुन छन् । त्यहाँ आयोगले जे भन्यो, त्यही ऐन हो । अन्य विकसित लोकतान्त्रिक राष्ट्रहरूमा पनि आयोगले गर्ने निर्णय ऐनकै बराबर मान्ने चलन छ ।कांग्रेस केन्द्रीय सदस्य रंगमति शाहीले अब पनि दलको नेतृत्वले लैंगिक रूपमा विभेदकारी सोच राखेर महिलालाई टिकट नदिनु गलत हुने बताइन् । महिलाले जित्दैनन् भनेर टिकट नदिने चलन छ, पुरुषले जित्ने, महिलाले नजित्ने कसरी हुन्छ ? उनले भनिन्, अब त आयोगले पनि यो कुरालाई निर्देशन गरेको छ । हामी आशावादी छौं, चुनाव लड्न तयार भएका महिलालाई पार्टीले उम्मेदवार बनाउनेछ । आयोगको निर्देशनले प्रत्यक्षमा टिकटको दाबी गरिरहेका महिलालाई बल पुगेको एकीकृत समाजवादीकी केन्द्रीय सदस्य पार्वता बिशुन्के बताउँछिन् । चुनाव लड्न महिलाका लागि आर्थिक, सामाजिक कठिनाइ हुन सक्छ तर उम्मेदवारै नबनाउने कुरा गलत हो, उनी भन्छिन्, लिंगका आधारमा कसैले पनि चुनाव जित्ने होइन । एजेन्डा, लोकप्रियता र पार्टी संगठन मुख्य कुरा हुन् । फेरि संविधानको मर्म महिलालाई सधैं आरक्षणमै मात्रै सीमित गर्ने भन्ने पनि होइन । त्यसैले आयोगको निर्देशनले चुनाव लड्ने दौडमा रहेका महिलालाई मद्दत पुगेको छ । माओवाद्रीले एक तिहाइ सिटमै महिलालाई उम्मेदवार बनाउने दाबी गरेको छ । माओवादी उपाध्यक्ष कृष्णबहादुर महराले आयोगको निर्देशनबमोजिम उम्मेदवार बनाउने बताए । हामी एक तिहाइ सिटमा उम्मेदवार बनाउँछौं, आयोगको निर्देशन कार्यान्वयन हुन्छ, उनले भने । कांग्रेस प्रवक्ता प्रकाशशरण महतले भने बढीभन्दा बढी सिटमा महिलालाई उम्मेदवार उठाइने तर आयोगको निर्देशन पूर्ण कार्यान्वयन नहुने बताए । हाम्रो पार्टीमा थुप्रै सिनियर महिला हुनुहुन्छ, उहाँहरूले पहिले पनि चुनाव लड्नुभएको छ, उनले भने, यस पटक पनि हामी बढीभन्दा बढी सिटमा महिलालाई उम्मेदवार बनाउँछौं तर आयोगले भनेजस्तो एक तिहाइ पुर्याउने सम्भावना छैन । एमाले उपमहासचिव प्रदीप ज्ञवालीले पनि एमालेले प्रत्यक्षतर्फ उम्मेदवार मनोनयनमै महिलाको संख्या एक तिहाइ पुर्याउन सक्ने परिस्थिति नरहेको बताए । संविधानले प्रतिनिधिसभा र प्रदेशसभामा दलबाट निर्वाचित हुने कुल सदस्यमध्ये एक तिहाइ सदस्य महिला हुनुपर्ने भनेको छ, त्यो दुवै निर्वाचन प्रणालीबाट पुर्याउने हो । आयोगले अहिले निर्देशन गरेजस्तो गर्न हाम्रो तयारी छैन, उनले भने, हामी बढीभन्दा बढी महिलालाई उम्मेदवार बनाउने कोसिस गर्छौं तर प्रत्यक्षमै एक तिहाइ बनाएनौं भने पनि संविधानविपरीत हुँदैन । प्रत्यक्षतर्फ प्रतिनिधिसभामा १६५ र सात प्रदेशसभामा ३३० निर्वाचन क्षेत्र छन् । दलहरूले एक तिहाइ सिटमा महिलालाई उम्मेदवार बनाएको अवस्थामा प्रतिनिधिसभातर्फ १६५ मध्ये हरेक दलबाट ५५ जना महिला उम्मेदवार हुनेछन् । त्यस्तै, प्रदेशसभातर्फ पनि हरेक दलबाट १०९ सिटमा महिला उम्मेदवार हुनेछन् । ०७४ मा प्रतिनिधिसभामा प्रतिनिधित्व गर्ने कुल ९१ महिलामध्ये ९२ प्रतिशत समानुपातिक निर्वाचन प्रणालीबाट निर्वाचित थिए । जसमा समानुपातिकबाट ८४ जना र प्रत्यक्षतर्फ ७ जनामात्रै निर्वाचित भएका थिए । ०७४ को निर्वाचनमा कांग्रेसले ७, एमालेले ५ र माओवादीले ४ महिलालाई उम्मेदवार बनाएका थिए । तीमध्ये कांग्रेसबाट कसैले पनि जितेनन् भने एमालेबाट २ र माओवादीबाट ३ जना निर्वाचित भए । एमालेसँगको गठबन्धनका कारण राष्ट्रिय जनमोर्चाकी दुर्गा पौडेल निर्वाचित भएकी थिइन् ।"
भवन भत्काएर ८ वर्षदेखि टहरामा कक्षा,"(दोलखा)  काठ मक्किएर भाँचिने अवस्थामा पुगेका छन् । पानी पसेर कोठा हिलाम्मे छ । ओतका लागि हालिएका जस्ता चुहिएर डेस्कबेन्च मक्किन थालेका छन् । जिल्लाकै पुरानो मध्य भएक जिरी माध्यमिक विद्यालयका बालबालिका आठ वर्षदेखि यस्तैमा अध्ययन गर्छन् । ०७२ को भूकम्पपछि जिल्लाभरका विद्यालयमा अत्याधुनिक भवन बनिसकेका छन् । जिल्लाकै जेठो विद्यालय भने भवन नबनेर झन् थला परेको छ । पर्यटकीय नगरी जिरीमा रहेको जिरीमा माविमा ६ सय ५० भन्दा बढी विद्यार्थी हरेक दिन सकस मानेर जीर्ण अस्थायी टहरामा पढ्छन् । घाम लाग्दा जस्ता तातेर उकुसमुकस, पानी पर्दा चुहिएर किताबै भिज्ने र शिक्षकले पढाएको केही सुनिँदैन, छात्रा ऋतिका खड्का भन्छिन् । १० कक्षाका छात्र कैलाश जिरेलले टहरा जीर्ण भएको कक्षामा पढ्दा डर लाग्ने बताए । जस्ताका टहरामा काठ मक्किएर जतिबेला पनि ढल्ने अवस्था छ, उनले भने, हरेक दिन जोखिम हेर्दै कक्षामा बस्नुपरेको छ । शिक्षा तथा मानव स्रोत विकास केन्द्रको पहलमा चीन सरकारले यो विद्यालयको पूर्वाधार बनाइदिने भएको थियो । त्यसका लागि २०६९ मा सर्वेक्षण पनि भयो । ०७४ मा विद्यालय भवन निर्माण थाल्ने सहमतिपत्रमा हस्ताक्षर भएको थियो । तर, अहिलेसम्म भवनको जग समेत खनिएको छैन । २०७२ वैशाखको भूकम्पपछि विद्यालयका १५ भन्दा बढी कोठाहरू असुरक्षित भएपछि भत्काइएका थिए । भूकम्पअघिकै सहमति अनुसार अहिलेसम्म भवन निर्माण नहुँदा पठनपाठनमा असर परिरहेको विद्यालयका शिक्षक केदार दाहालले बताए । गर्मीमा छाना तात्छ, जाडोमा चिसिएर अत्यन्तै कष्टकर, उनले भने, बर्खामा कहिले भल पस्ने र जस्ता बजेर पढाएको समेत सुनिँदैन । भूकम्पका कारण असुरक्षित भएपछि पुराना भवन भत्काएर अस्थायी रूपमा विद्यालयकै खेल मैदानमा २० वटा टहरा निर्माण गरेर पढाइ सञ्चालन भइरहेको छ । भूकम्पअघि नै चीन सरकारले झन्डै एक अर्ब लगानीमा सुविधा सम्पन्न विद्यालय भवनहरू निर्माण गरिदिने सहमति भएकोका अहिलेसम्म अन्य स्रोत खोजेर नयाँ भवन नबनाइएको प्रधानाध्यापक कुमार जिरेल बताए । जिरी माविमा कक्षाकोठा, पुस्तकालय, प्रयोगशाला, कम्प्युटर कोठा, कार्यालय, शिक्षक तथा विद्यार्थी आवासगृह, चमेना गृह, खेल मैदानसहितको संरचना निर्माण गर्न २०६९ मै चीन सरकारसँग सहमति भएको थियो । चीनका तर्फबाट तिब्बतीयन इन्टरनेसनल इकोनोमिक एक्सचेन्ज सर्भिस सेन्टरका निर्देशक वायन जेन र नेपालका तर्फबाट केन्द्रबीच सम्झौता भएको थियो । २०७० मा स्थलगत निरीक्षण र सम्भाव्यता अध्ययन भएको थियो । भूकम्पपछि पुनः २०७५ मा सहमति आदानप्रदान भएको थियो । २०७६ भदौबाट काम सुरु गर्ने भनिए पनि कोरोना महामारीको कारण देखाउँदै चिनियाँ पक्षले सम्पर्क नगरेको जिरेलले बताए । जग खन्न समेत सुरु भएको छैन, उनले भने, चौरमा ८ वर्षअघि बनाएका टहरामा राखेर विद्यार्थी पढाइरहेका छौं । विद्यालय भवन नहुँदा प्रविधिअनुसारको शिक्षा दिन नसकिएको उनले बताए । कक्षाकोठाको समस्याले शिक्षण सिकाइ सामग्रीको उपयोग गर्न पाएनौं, उनले भने, विद्यार्थीलाई अध्ययनमा कठिनाइ तथा जोखिम र स्वास्थ्यमा समेत समस्या आउने गरेको छ । चीन सरकारले तत्कालै काम सुरु गर्ने भनेपछि विद्यालयले ६ हजार ६ सय २८ वर्गमिटर जमिन खाली गरिदिएको थियो । ढिला हुने संकेत गरेको भए हामी भएका भवन मर्मत गरेर पनि काम चलाउँथ्यौं, जिरेलले भने, काम सुरु गरिहाल्ने भनेर सबै भवनहरू भत्कायौं, अहिले जस्ताका टहरा पनि जीर्ण भइसके । अब कात्तिकबाट विद्यालय भवन निर्माणको काम थाल्ने आश्वासन पाएको उनले बताए । अब पनि काम सुरु नभए विद्यालयकै पहलमा अर्को विकल्प खोज्ने उनले बताए । विसं २०१७ सालमा जिरी राष्ट्रिय प्राइमरी स्कुलका रूपमा स्थापना भएको विद्यालयले २०२५ बाट माध्यमिक शिक्षा दिन सुरु गरेको हो । यहाँ हाल ६ सय ६५ जना विद्यार्थी छन् ।"
१२० विद्यार्थीलाई छात्रवृत्ति,"भक्तपुर भक्तपुर नगरपालिकाले कक्षा ११ र १२ कक्षामा अध्ययनरत १ सय २० जना विद्यार्थीलाई छात्रवृत्ति वितरण गरेको छ । संस्थागत विद्यालय छात्रवृत्ति वितरण कार्यविधि २०७४ अनुसार नगरपालिकाको छात्रवृत्ति छनोट समितिको निर्णय, योग्यताक्रम र प्राथमिकतामा आधारमा छनोट भएका विद्यार्थीहरूलाई छात्रवृत्ति सिफारिस पत्र वितरण गरेको हो । भक्तपुर नगरपालिकाले चालु वर्ष व्यवस्थापनमा ६३, विज्ञानमा ३८, मानविकीमा ९ जना र शिक्षा संकायमा ६ जना गरी ख्वप मावि, बागीश्वरी मावि, वासु मावि र आदर्श आजाद कलेजका जम्मा १ सय २० जना विद्यार्थीलाई ६१ लाख रुपैयाँ बराबरको छात्रवृत्ति प्रदान गरेको नगरप्रमुख सुनील प्रजापतिले बताए । नगरपालिकाले कक्षा ११ र १२ मा बाहेक नेपालभाषा, भूगोल, राजनीतिशास्त्र, इतिहास र संस्कृति विषय लिएर अध्ययन गरेका विद्यार्थीहरूलाई पनि छात्रवृत्ति वितरण गरिरहेको छ । भक्तपुर नगरपालिकाले शैक्षिक ऋणको समेत व्यवस्था गर्दै आएको छ ।"
बगेको २२ घण्टापछि उद्धार,"सिन्धुपाल्चोक (कास) हेलम्बु गाउँपालिका१ सर्कथली छ्यादी खोलाले बगाएर बेपत्ता भएका एक शिक्षकको २२ घण्टापछि उद्धार गरिएको छ । हेलम्बु नाकातेपारि छ्यादी खोलामा शनिबार दिउँसो साथीसहित नुहाउन गएका शिक्षक केशव शिवाकोटी बगेर बेपत्ता भएका थिए ।हेलम्बु गाउँपालिकाका अध्यक्ष निमाग्याल्जेन शेर्पाकाअनुसार छ्यादी खोलाको अप्ठ्यारो भूगोलमा ढुंगाको कापबाट शिवाकोटीको आइतबार दिउँसो सकुशल उद्धार गरिएको हो । खुट्टामा सामान्य चोट लागेका शिक्षकलाई सेनाको हेलिकोप्टरबाट उद्धार गरेर काठमाडौंको केएमसी अस्पताल पठाइएको डीएसपी शिव बुढाथोकीले बताए । लेउमा चिप्लिएर खोलामा खसेपछि बगाएको शिवाकोटीले बताएका छन् । खोलाले बगाउँदै मलाई तलसम्म हुत्यायो । आत्तिएर चिच्याए । आफन्त परिवार र साथी भगवान् सबैलाई सम्झिएँ, उनले सुनाए, धेरथोर पौडिन जान्ने भएकाले केही सम्हालिएँ । तल्लो कोप्चाको ढुंगा देखेपछि समातेर उक्लिएर बसेँ । धेरै चिच्याएँ, कोहीसम्म मेरो आवाज पुगेन । जसरी भए पनि मेरो उद्धार हुनेछ भन्ने आशा थियो । रातभर ब्युँझै भोको पेट कुरिरहें । कहिले उज्यालो होला र उद्धारका लागि केही हुन सक्ला भनेर कुरिरहेको उनले बताए । बिहान हुनेबित्तिकै बचाउ बचाउ गुहार गुहार म यहाँ अड्किएको छु भन्दै चिच्याएँ, उनले भने । हेलम्बुको नाकोते भेगपारिको जंगलबाट छ्यादी खोला प्रस्ट देखिन्छ । त्यहा घाँस काट्न आएका एक वृद्धले शिवाकोटीलाई देखे । उनैले स्थानीय बासिन्दालाई खबर गरे । स्थानीयले गाउँपालिका अध्यक्ष शेर्पालाई खबर गरे । उनले समन्वय गरेपछि सेनाको हेलिकोप्टरसहित तत्कालै सेना, सशस्त्र, नेपाल प्रहरीसहित स्थानीय अगुवा र जनप्रतिनिधि उद्धारमा आए । करिब एक सय मिटर तल डोरीबाट तानेर उनलाई उद्धार गरिएको हो ।"
डाँडामा डिप बोरिङ,"रामेछाप (कास) १५ सय मिटर उचाइको पहाडको टाकुरामा डिप बोरिङको काम थाल्दा सुकाजोरका बासिन्दाले उक्त योजना ल्याउनेलाई मानसिक बिरामीको संज्ञा दिए । तर सबैलाई आश्चर्य त्यतिबेला भयो जब टाकुरामा डिप बोरिङबाट पानी निस्कियो । पानीको अभावले बसाइँ जान ठिक्क परेका गाउँले पनि अब रोकिएका छन् । रामेछापको दक्षिणी भाग सुक्खाग्रस्त छ । विगत १५ वर्षदेखि दक्षिणी रामेछाप खडेरीको मारमा छ । वर्षायाममा पर्याप्त पानी नपर्दा खानेपानीका मुहान सुक्दै गएका छन् । हिउँद, वर्षामा पानी झर्ने ढुंगेधारामा पानी चुहिन छाडेको छ । गाउँमा सडक खन्दा र २०७२ को विनाशकारी भूकम्पपछि पनि थप संकट चुलिएको रामेछापमा तामाकोसी र सुनकोसीका पानी लिफ्ट गरेर निर्वाह गर्ने धेरै बस्ती छन् । अधिकांश पहाडी भूभागमा अहिले तलको पानी लिफ्ट गरेर लैजानका लागि योजना माग भइरहेको डिभिजन कार्यालयका इन्जिनियर नवराज सत्यालले बताए । रामेछाप नगरपालिकामा भने सुनकोसी र तामाकोसीको पानीको माग भन्दा पनि डिप बोरिङको चर्चा छ । पहाडको टुप्पो खोपेर छिराइएको पाइप जमिन सतहबाट २ सय ३९ मिटर गहिरोमा पुगेपछि पानी निस्कियो । बोरिङ खोप्दा पानी निस्केपछि सुकाजोरमा खुसियाली छाएको छ । पहाडको टापुमा बोरिङबाट पानी आउला भन्ने कल्पना पनि गरेका थिएनौं, स्थानीय ढालविक्रम कार्की भन्छन्, अनौठो लागेको छ । सुकाजोरका झन्डै ७ सय परिवारमा पानी वितरण गर्ने लक्ष्य योजनाले लिएको छ । त्यसमध्ये ३ सय परिवारले अस्थायी रूपमा पानीको उपयोग गर्न थालिसकेका छन् । मुगानका रामबहादुर कार्की भन्छन्, एक गाग्री पानी लिनका लागि एक बिहान बिताउनुपर्नेमा घरमै धारा ल्याएर खानेपानी अभाव टारेका छौं । रामेछापनजिकैको उक्त बस्तीमा अब व्यावसायिक तरकारी र पशुपालनका लागि समेत पानी पर्याप्त हुन थालेको कार्कीले बताए । पानी आउन समथर, नदी र खोलाको किनार नै चाहिन्छ भन्ने मान्यतालाई सुकाजोरको कालिकुवा डिप बोरिङ योजनाले चिरेको छ । सुकाजोरकै भालुखोप र रामेछापको केवलेश्वर पनि अग्ला पहाड हुन् । ती दुवै स्थानमा पानी निस्किएपछि स्थानीय छक्क परेका छन् । करिब १५ सय मिटर उचाइको भालुखोपमा पानी निस्केपछि गाउँले हर्षित भएको स्थानीय गोपाल कर्माचार्यले बताए । नगरपालिकाले सुक्खाग्रस्त सुकाजोरवासीका लागि खानेपानीको संकट टार्नका लागि उक्त महत्त्वाकांक्षी योजना अघि सारेको थियो ।"
दोलखाबाट हराएका सम्पदा युरोपअमेरिकामा,"काठमाडौं (कास) दोलखाको नकछेंस्थित प्रधान परिवारको गुठीमा रहेको सुनौलो भैरव मास्क न्युयोर्कस्थित रुबिन म्युजियम अफ आर्टमा फेला परेलगत्तै यही गुठीबाट चोरिएको अर्को भैरव मास्क (हाथो द्यो) डल्लास म्युजियम अफ आर्टमा फेला परेको छ ।हराएका वा चोरिएका नेपाली सम्पदाको पहिचान तथा घरफिर्तीमा अभियान बनेको लस्ट आटर््स अफ नेपाल का अनुसार सोह्रौं शताब्दीको कृति मानिएका यी मास्क सन् ९० को दशकमा एकै पटक हराएका थिए । दोलखावासी सम्पदाप्रेमी अनिलचन्द्र श्रेष्ठले उपलब्ध गराएको भैरव मास्कको पुरानो तस्बिरका आधारमा डल्लास म्युजियममा प्रदर्शनीमा राखिएको मास्क पहिचान भएको हो । म आफैंले यो तस्बिर लिएको होइन, अरू अग्रजहरूबाट पाएको तस्बिर उपयोगमा ल्याएको हुँ, श्रेष्ठले कान्तिपुरसँग भने, स्थानीय अग्रजका अनुसार २७ वर्षअघिको इन्द्रजात्राका अवसरमा यी मास्क प्रदर्शनीमा थिए । गुठी (टोलघर) अन्तर्गत रहने यस्ता दर्जनौं पुरातात्त्विक सम्पदा दोलखाबाट हराइरहेका छन्, अहिले हाम्रा सम्पदा अमेरिकाबेलायततिर रहेको सुन्दा अचम्म लागेको छ ।श्रेष्ठका अनुसार दोलखाका विभिन्न बस्ती र टोलहरूमा रहेका पारिवारिक गुठीका घरहरू अहिले भत्किएको र संरक्षणविहीन अवस्था छन् । डल्लास म्युजियममा राखिएको भैरव मास्कको शिरताज र कानको मुन्द्रीको सानो अंश पुरानो तस्बिरमा झैं टुक्रिएको देखिन्छ । ४० वर्षअघि पाटनको पट्को टोलबाट चोरिएको र डल्लास म्युजियममै फेला परेको लक्ष्मीनारायण (वासुदेवकमलाजा) मूर्ति गत फागुनमा नेपाल फर्काइएको थियो । उक्त मूर्ति अमेरिकी कला संग्रहकर्ता डेभिड टी ओस्लेले डल्लास म्युजियमलाई उपहारमा दिएका थिए । अहिले डल्लासमा भेटिएको भैरव मास्क पनि उनै संग्रहकर्ता ओस्लेले म्युजियमलाई उपहारमा दिएको प्रमाण पाइएको छ । लस्ट आटर््स अफ नेपाल का अनुसार गुठी संरक्षण र परम्परा नासिएसँगै हजारौं सम्पदा हराउने र चोरिने गरेको दृष्टान्त छ । यी सांस्कृतिक सम्पदाको घरफिर्तीसँगै गुठी परम्पराको जगेर्ना गर्नु जरुरी रहेको विज्ञहरूले बताउँदै आएका छन् ।"
केयू रजिस्ट्रारमा वाग्ले नियुक्त,काठमाडौं (कास) काठमाडौं विश्वविद्यालयको रजिस्ट्रारमा प्राध्यापक अच्युत वाग्ले नियुक्त भएका छन् । कुलपति तथा प्रधानमन्त्री शेरबहादुर देउवाले वाग्लेलाई आइतबार रजिस्ट्रारमा नियुक्ति गरेको उपकुलपति भोला थापाले बताए । उपकुलपतिको सिफारिसमा कुलपतिले रजिस्ट्रार नियुक्ति गर्ने व्यवस्था छ । रजिस्ट्रार सुबोध शर्माको कार्यकाल शनिबार मात्र सकिएको थियो । वाग्ले चार वर्षका लागि रजिस्ट्रार नियुक्त भएको विश्वविद्यालयले जनाएको छ । वाग्ले केयू स्कुल अफ म्यानेजमेन्ट (कुसुम) मा एसोसिएट डिन थिए । त्रिभुवन विश्वविद्यालय र बेलायतको बर्मिङ्घम विश्वविद्यालयबाट अर्थशास्त्रमा स्नातकोत्तर वाग्लेले भारतको इन्डियन इन्स्टिच्युट आफ टेक्नोलोजी कानपुरबाट अर्थशास्त्रमा पीएचडी गरेका छन् । उनले देउवा दोस्रो पटक प्रधानमन्त्री हुँदा सचिवालयमा बसेरसमेत काम गरेका थिए ।
९९३ जनालाई विभूषण,"काठमाडौं (कास) संविधान दिवसको अवसर पारेर सरकारले करिब १ हजार जनालाई विभूषण दिने निर्णय गरेको छ । यस वर्षको संविधान दिवस असोज ३ को अवसरमा मन्त्रिपरिषद्को सिफारिसमा राष्ट्रपति विद्यादेवी भण्डारीबाट मानपदवी, अलंकार र पदक गरी ९ सय ९३ जनालाई विभूषण दिने घोषणा गरिएको हो । गृह मन्त्रालयका अनुसार यस वर्ष ७ सय ३६ जनालाई मानपदवी, १ सय ७६ जनालाई अलंकार र ८१ जनालाई पदक घोषणा गरिएको छ । घोषणा गरिएको विभूषण नेपाली नयाँ वर्ष वैशाख १ गते राष्ट्रपतिबाट वितरण गरिन्छ । राष्ट्र र जनताको पक्षमा विभिन्न क्षेत्रबाट योगदान पुर्याउनेलाई हरेक वर्ष संविधान दिवसमा घोषणा गरेर वैशाख १ मा विभूषण वितरण गर्ने कानुनी व्यवस्था छ । गतवर्ष ९ सय ३ जनालाई विभूषण दिइएको थियो । गत वर्ष ७ सय ५५ जनाले मानपदवी, १ सय ११ ले अलंकार र ३७ जनाले पदक पाएका थिए । यस वर्ष करिब १ सय कम संख्यामा विभूषण घोषणा गरिएको छ । २०७७ असोज ३ मा ५ सय ३, २०७६ को संविधान दिवसमा ६ सय ३४ र २०७५ मा ५ सय १८ जनालाई विभूषण घोषणा गरिएको थियो ।"
संसदीय उतारचढावका पाँच वर्ष,"सभामुख अग्निप्रसाद सापकोटाले संघीय संसद्को चालु अधिवेशन शनिबार मध्यरातबाट अन्त्य भएको घोषणा गरेसँगै प्रतिनिधिसभाको पाँचवर्षे कार्यावधि समाप्त भएको छ, भलै यसको औपचारिक घोषणा भने गरिएको छैन । आफ्नो जीवनकालमा दुईदुईपटक मरेर पनि ब्युँतिने अस्वाभाविक घटनाक्रम भोगेर पनि यो संसद्ले अन्ततः पूर्ण अवधि गुजार्न पाएको छ । संसदीय प्रणालीमा पूरा अवधि संसद् चल्नु आफैंमा सकारात्मक कुरा हो । तथापि यो अवधिमा यसले अपेक्षित भूमिका निर्वाह गर्यो कि गरेन भनेर मूल्यांकन गर्ने बेला पनि आएको छ । यस दृष्टिबाट हेर्दा दैनन्दिन कार्यबाहेक नयाँ संविधानको कार्यान्वयन गर्ने र संघीय संरचनाका अवयवहरू निर्माण गर्ने आधारभूत भूमिका धेरथोर रूपमा यसले निर्वाह गरेको देखिन्छ । तर संसद् आफैंमा निरपेक्ष थलो नभई यसलाई जीवन्त बनाउने मूल दायित्व यहाँ प्रतिनिधित्व गर्ने राजनीतिक दलहरूको हुन जान्छ । सत्ता र प्रतिपक्षमा रहेका दलहरू संसद्को महत्त्व र भूमिका बढाउने मुख्य जिम्मेवारीमा चाहिँ खरो उत्रन नसक्नु विगत पाँच वर्षको सबभन्दा ठूलो विरोधाभास हो । निवर्तमान प्रतिनिधिसभाले आफ्नो पाँचवर्षे कार्यकालमा ७५ वटा विधेयक पारित गर्यो भने सत्य निरूपण तथा मेलामिलापलगायत २७ वटा विधेयक पारित हुन नसकी निष्क्रिय भए । यसो हुनु सत्तापक्ष र प्रतिपक्ष दुवै अत्यावश्यक कानुनप्रति संवेदनशील नहुनु हो । सरकारले प्रतिनिधिसभामा १ सय २ वटा विधेयक दर्ता गरेकामा पाँचवटा विधेयक फिर्ता लिएको थियो । मौलिक हकअनुसार बन्नुपर्ने महिला सम्बन्धीबाहेक अन्य सबै विधेयक यही अवधिमा पारित भएका छन् । यही संसद्ले संविधान संशोधन गरेर कालापानी, लिपुलेक र लिम्पियाधुरालाई समेट्ने चुच्चे नक्सा संविधानको अनुसूचीमा समावेश गरेको छ । सडकदेखि सदनसम्म विवाद र चर्चाको विषय बनेको अमेरिकी एमसीसी सम्बन्धी प्रस्ताव संसद्ले अनुमोदन गर्नेदेखि यसको कार्यकालको उत्तरार्द्धमा सभामुख सापकोटाले आफ्ना चिनियाँ समकक्षीसँग बीआरआई कार्यान्वयन सम्बन्धी विषयसमेत समेटिएको समझदारीपत्रमा हस्ताक्षर गरेका छन् । यस अर्थमा यस अवधिमा शक्तिराष्ट्रहरूको चासो पनि संसद्मा प्रकट भएको छ । दुईदुईपटक मृत भएर पनि बौरिनु यो प्रतिनिधिसभासँग जोडिएको एउटा असामान्य परिघटना हो । तत्कालीन प्रधानमन्त्री केपी शर्मा ओलीले आफ्नो सरकार अल्पमतमा पर्ने देखेपछि यसलाई पटकपटक विघटन गर्न खोजेका थिए, तथापि न्यायालयले दुवैपटक यसलाई पुनःस्थापित गरेर संसदीय सर्वोच्चता कायम गरिदियो । अघिल्लो निर्वाचनमा झन्डै दुईतिहाइको बहुमत लिएर सरकार बनाएका ओली त्यसपश्चात् प्रमुख प्रतिपक्षी बेन्चमा पुगे भने माओवादी, एकीकृत समाजवादी, जसपा र राष्ट्रिय जनमोर्चाको समर्थनमा कांग्रेस सभापति शेरबहादुर देउवा प्रधानमन्त्री बने । सबभन्दा ठूलो दल नेकपा यही प्रतिनिधिसभाको कार्यकालमा विभाजित हुन पुग्यो । सुरुमा नेकपाभित्रको कलह र त्यसपछि सर्वोच्च अदालतको फैसलाले नेकपा बनाएका एमाले र माओवादी पुरानै अवस्थामा फर्किए । प्रतिपक्षमा पुगेपछि एमालेले सर्वोच्च अदालतको फैसला र सभामुख सापकोटाका विरुद्धमा नौ महिनाभरि संसद् बैठक अवरुद्ध गर्यो । यसरी सत्ता र प्रतिपक्षको छायामा परेका कारण पनि प्रतिनिधिसभाको भूमिका प्रभावकारी बन्न सकेन । जनताका दैनन्दिन सवालमा छलफल गर्ने, कानुन निर्माण गर्ने, सरकारलाई संसद्प्रति उत्तरदायी बनाउनेजस्ता मुख्य कामहरूमा केन्द्रित हुनुपर्ने प्रतिनिधिसभालाई राजनीतिक दलले आआफ्नो स्वार्थअनुकूल चलाउन खोज्दा यो सदैव समस्या र विवादमा फस्यो । साना संसद् मानिने संसदीय समितिहरूले पनि अपेक्षित भूमिका निर्वाह गर्न सकेनन् । त्यहाँ पनि दलहरू सत्ता र प्रतिपक्षको संकीर्ण विवादमै अल्झिए, फलस्वरूप मूलभूत मुद्दाहरू ओझेलमा परे । निलम्बित प्रधानन्यायाधीश चोलेन्द्रशमशेर जबराविरुद्धको महाभियोगमाथि समयमै छलफल नहुँदा यो प्रतिवेदनमै सीमित हुनु यसको पछिल्लो उदाहरण हो । त्यस्तै, लामो समयदेखि छलफलमा रहेको संक्रमणकालीन न्यायसम्बन्धी कानुन निर्माणको कार्यलाई प्रतिनिधिसभाले पार लगाउन सकेन । यसबाट शान्ति प्रक्रियालाई अन्तिम निष्कर्षमा पुर्याउने काम अझै थाती रह्यो । कर्मचारी र नागरिकतासम्बन्धी संघीय कानुन संसदीय समितिमा लामो छलफल भए पनि समयमै अघि बढ्न सकेनन् । यसको नकारात्मक प्रभाव नागरिकता नपाएका नागरिक र स्थायी सरकार मानिने कर्मचारीतन्त्रमा परेको छ । प्रतिनिधिसभाले आफ्नो कार्यकाल कति हुने भन्ने कानुन नै बनाउन नसक्नु यसबीचको अर्को विडम्बना हो । शनिबार रातिदेखि अन्त्य भएको प्रतिनिधिसभाको आयु बढाउने गरी सरकारले अन्तिम घडीमा कानुन निर्माणको तयारी गरेको थियो, तर त्यसको सर्वत्र विरोध भएपछि सरकार पछाडि हट्यो । संसद्लाई प्रभावकारी बनाउने मूल दायित्व संसद् स्वयंको भए पनि यसमा सरकार र राजनीतिक दलहरूको भूमिका अत्यावश्यक हुन्छ । तर आम रूपमा दल र नेताहरूको कार्यशैली आलोच्य बन्दै जाँदा सांसदहरू पनि सबै खराब हुन् भन्ने छवि बन्नेजस्तो देखिएको छ । संसद्प्रति जनताको विश्वास बलियो नभएसम्म लोकतान्त्रिक प्रणाली बलियो हुन सक्दैन । त्यसकारण संसद् र सांसद जहिले पनि जनताप्रति उत्तरदायी हुन जरुरी छ, त्यसो भयो भने मात्र लोकतान्त्रिक प्रणाली दिगो हुनेछ । आगामी मंसिरपछि बन्ने नयाँ प्रतिनिधिसभाले यसलाई आफ्नो मूलमन्त्र बनाउनुपर्नेछ ।"
जरिवाना सम्बन्धमा निर्वाचन आयोगलाई सुझाव,"निर्वाचन आयोगले स्थानीय निर्वाचनका उम्मेदवारहरूले निर्वाचन परिणाम प्रकाशित भएको ३० दिनभित्र खर्च विवरण बुझाउनुपर्नेमा सो नबुझाएका वा समयसीमा नाघेपछि ढिलो बुझाएकाले साढे चारदेखि साढे सात लाख रुपैयाँसम्म जरिवाना तोकिएको सूचना जारी गरेको छ । यसले समाजलाई तरंगित पारेको छ । राजनीतिक दल तथा नेताकार्यकर्ता आगामी निर्वाचनको तयारीमा छन् । सबै उम्मेदवारले निर्वाचन खर्च विवरण आयोगमा बुझाउनुपर्ने नियम ठीकै हो, यस्तो व्यवस्था अन्यत्र पनि छ तर तोकिएको जरिवाना रकम तर्कसंगत छ त ? विभिन्न कारणले समयमै निर्वाचन खर्च बुझाउन नसकेका जनप्रतिनिधिले आयोगले तोकेको मोटो जरिवाना रकम तिर्न कि जनतासामु हात पसार्नुपर्छ नभए बाध्य भएर घूस लगायतका कुकर्ममा लाग्नुपर्ने हुन्छ । यही अवस्था कतिपय पराजित उम्मेदवारहरूको हकमा पनि देखिन्छ । स्थानीय निर्वाचनमा स्वतन्त्र पर्यवेक्षकका रूपमा हामीले काठमाडौं उपत्यका र काभ्रेको बनेपा, धुलिखेल र पनौतीका कतिपय उम्मेदवारसँग संवाद गरेका थियौं । कतिपय ठाउँमा धेरै स्वतन्त्र उम्मेदवार मौजुदा दलविरुद्ध आक्रोश पोख्न मैदानमा उभिएका थिए । तीमध्ये अधिकांशले कानुनी ज्ञान नभएर खर्च विवरण बुझाएकै छैनन्, बुझाए पनि ढिलो गरेका छन् । यसै सन्दर्भमा आयोगको पछिल्लो निर्णय नितान्त प्राविधिक हो । मानवीय तथा व्यावहारिक पक्षमा दृष्टि पुर्याउन आयोग चुकेको छ । नियममा बाँध्न आवश्यक छ भन्ने मान्दामान्दै पनि आर्थिक अवस्था धराशायी भइरहेको समग्र परिस्थितिमा आयोगको यो निर्णयले कतिपय उम्मेदवार र तिनका परिवारलाई थप निराशामा धकेल्नेछ । यसर्थ ठूलै अपराध गरेझैं अत्यन्तै बोझिलो दण्डसजाय दिनुको सट्टा अहिलेलाई यो रकम कम गरियोस् आर्थिक भार नपर्ने गरी र अबका दिनमा मतदाता शिक्षा लगायत उम्मेदवारहरूलाई निर्वाचन कानुनबारे अभिमुखीकरण गर्ने व्यवस्था गरियोस् । दमयन्ती थपलिया, काठमाडौं जगदीश हमाल, ललितपुर जनक कायस्थ, बनेपादसैंमा बजार अनुगमन दसैंका लागि बजारमा अत्यावश्यक खाद्यान्न, लत्ताकपडा तथा अन्य घरायसी सामग्री किनमेल गर्नहरूको भीड लागिसकेको छ । त्यस्तै आवश्यक सामानको अभाव तथा कालोबजारी पनि सुरु भइसकेको छ । व्यापारीहरूले क्षणिक लाभका लागि बजारमा अत्यावश्यक सामग्रीको कृत्रिम अभाव सृजना गरेर महँगोमा सामान बिक्री गर्न थालिका छन् । त्यस्तै बजारमा भीडभाडको फाइदा उठाई लुटपाट गर्ने, पकेट मार्नेहरूको संख्यामा पनि वृद्धि भइरहेको छ । हुन त सरकारले समयसमयमा ठाउँठाउँमा बजार अनुगमन गरी कारबाही नगरेको होइन । तर, अनुगमन फितलो एवम् पर्याप्त नहुनाले व्यापारीको मनोमानीमा कमी आउन सकेको छैन । यसर्थ अब सरकारले बढीभन्दा बढी ठाउँमा स्थानीय तह तथा सुरक्षा निकायसँग समन्वय गरी सयुक्त रूपमा बजारको सूक्ष्म तथा कडा अनुगमन गर्नु अति जरुरी भइसकेको छ । अच्युतमानसिंह प्रधान, बालुवाटार, काठमाडौं"
अब्बल कूटनीतिको आवश्यकता,"चारदिने नेपाल भ्रमणमा रहेका चिनियाँ जनकंग्रेसका अध्यक्ष ली चान्सु चीन फर्कनेबित्तिकै सीमानाका खुलेका छन् । उनी यहाँ रहँदा पनि बेल्ट एन्ड रोड इनिसिएटिभ (बीआरआई) परियोजना लगायत विषयमा चासो राखेका छन् । नेपालमा अन्य मुलुकको गतिविधि बढ्दै गएकाले चीनको सुरक्षामा खतरा बढ्ने, सो विषयमा नेपालले आफैं सन्तुलन कायम राख्नुपर्ने जसलाई न्यून गर्न उच्च भ्रमणको आदानप्रदान नियमित हुनुपर्ने चिनियाँ धारणा मननयोग्य छन् । हिमाली नाका ठप्प हुँदा नेपाली मात्र नभएर चिनियाँ व्यापारीलाई ठूलो घाटा भइरहँदा पनि चीनले व्यापारीको भाषाभन्दा मुलुकको सुरक्षाका निम्ति राष्ट्रिय दृष्टिकोण अघि सार्नुलाई नजरअन्दाज गर्न सकिँदैन । प्राकृतिक संरचनामाथि विध्वंस मच्चाउने, बाढीपहिरोको जोखिम बढाएर बर्सेनि ठूलो धनजनको क्षति गराउने र नेपाललाई सस्तो सामानको डम्पिङ साइट बनाउने भन्ने विषयमा जिम्मेवार नेतृत्वले सोच्नैपर्ने बेला आएको छ । यसअघि चीनका राष्ट्रपति र परराष्ट्रमन्त्रीको भ्रमणमा उक्त समस्याबारे समझदारी हुँदा पनि नाका सम्बन्धी अन्योल कायमै रहनु चिन्ताको विषय होइन र ? यथार्थमा ठूला शक्ति राष्ट्रहरूको शून्य प्रभाव, राजनीतिक स्थिरता, अब्बल कूटनीति, शान्त नेपालको चिनियाँ चाहना अनुकरणीय विषय हुन् । मर्कामा परेका व्यवसायीको समस्या सम्बोधन गर्ने र सामान आयातको भरपर्दो वैकल्पिक व्यवस्था मिलाउन नेपाल सरकार अग्रसर रहनु श्रेयस्कर देखिन्छ । भुवनेश्वर शर्मा, चन्द्रागिरि२, काठमाडौं"
पढाउने कि सिकाउने ?,"१ पठनपाठन र परीक्षामा कुन प्रमुख ? दुवै होइनन्, प्रमुख त विद्यार्थीको सिकाइ हो । तर नेपालमा हुने गोष्ठी सेमिनारहरूमा कि पठनपाठनको कुरा सुनिन्छ कि परीक्षाको ।२ के हो विद्यार्थी सिकाइ ? सायदै हाम्रा शिक्षाका नीतिनिर्माता र विद्यालयले यस कुरामा ध्यान पुर्याएका होलान् । किनभने पाठ्यपुस्तक छाप्ने र वितरण गर्ने सरकारी प्राथमिकता वा निजीका हकमा पाठ्यक्रमबिनाका हचुवा पाठ्यपुस्तक किन्न लगाउने र त्यसैलाई रटाउने परम्परा यद्यपि छँदैछ ।३ पाठ्यक्रमको आवश्यकता किन पर्यो ? किनभने यसमा विद्यार्थीको सिकाइ उपलब्धि उमेर र कक्षा अनुसार तय गरिएको हुन्छ र यो प्रत्येक विषयमा लम्बीय र समतलीय समन्वयका आधारमा निर्माण गरिएको हुन्छ । विद्यार्थीमा यी सिकाइ उपलब्धिको प्राप्तिको सुनिश्चितताबेगर विद्यार्थीको सिकाइ सम्भव छैन र सोच्न पनि सकिन्न ।४ तर विडम्बना ! हाम्रा विद्यालयमा पढाउने अधिकांश शिक्षकको हातमा पाठ्यक्रम नै छैन । कतिपय अवस्थामा त विद्यालयभित्रै पाठ्यक्रम खोज्दा भेटिँदैनन् । तुरुन्तै डाउनलोड गर्न सकिने भए पनि यसतर्फ कसैको जाँगर पलाएको छैन । त्यसैले विद्यालयभित्र पढाइ त हुन्छ तर सिकाइ हुँदैन ।५ सरकारलाई पाठ्यपुस्तकको चासो, शिक्षक र विद्यार्थीलाई पाठ्यपुस्तकमै ध्यान र राष्ट्रिय परीक्षा बोर्डले तयार पार्ने प्रश्न पनि पाठ्यपुस्तकमा मात्रै आधारित वर्तमान परिस्थितिमा सिकाइ शून्यप्रायः हुनु आश्चर्यको कुरो भएन ।६ अहिले शिक्षा मन्त्रालयले निकालेको प्रतिवेदनले सार्वजनिक विद्यालयको श्रेणी मापन गरेको छ । अन्य पक्षको अलावा शैक्षिक उपलब्धि पनि त्यसका आधारहरू हुन् । शैक्षिक उपलब्धि फेरि पनि पाठ्यपुस्तक पढाइको अंग भयो सिकाइको अंग हुन सकेन ।७ अर्को पक्ष पनि त्यत्तिकै सबल छ नेपालमा । कोर्स सिध्याउने । विद्यार्थीले सिके सिकून् नसिके नसिकून्, पाठ्यपुस्तकमा भएका विषयवस्तु एकसरो पढाइदिएपछि, जिम्मेवारी खतम । न कमजोर विद्यार्थीलाई उपचारात्मक शिक्षा न अब्बललाई सृजनात्मक सुविधा ।८ जहिलेसम्म शिक्षा मन्त्रालयले पाठ्यक्रमको सिकाइ उपलब्धिलाई आधार मानेर सिकाइको सूचक तयार गर्न र सोही सूचक अनुसार विद्यालयको पठनपाठन गराउन सक्दैन, विद्यार्थी सिकाइ नारामा मात्रै सीमित हुने पक्का छ ।९ परीक्षामा जोड दिने हालको पद्धतिले सिकाइमा बाधा पुर्याइरहेको न त शिक्षा मन्त्रालयलाई ज्ञात छ न त विद्यालयलाई नै । २१ औं शताब्दीमा ए ग्रेड पाउनुमा कुनै गर्व गर्न सकिन्न जबसम्म त्यही अनुसारको क्षमता विद्यार्थीमा भेट्न सकिन्न । त्यसैले अहिलेको बजारले माग्ने भनेको ग्रेड होइन क्षमता हो । १० पाठ्यपुस्तक र परीक्षा साधन मात्रै हुन् साध्य होइनन् । अनि त्यसैमा मात्रै बल गरिरहने हो भने साध्य भेट्ने कहिले ? के शिक्षा मन्त्रालय संयन्त्रले यसतर्फ ध्यान देला त ? मनप्रसाद वाग्ले, मीनभवन, काठमाडौं"
मिटरब्याज र मौद्रिक प्राधिकारीको दायित्व,"सरकार(हरू)को दायित्वसंघीयताले स्थानीय सरकारहरूलाई विशेषतः आर्थिक निर्णयाधिकारका दृष्टिमा धेरै शक्तिशाली बनाएको छ । मिटरब्याजी प्रकृतिका ठगी र शोषणका घटनाहरूबारे स्थानीय सरकारका पदाधिकारीहरू नै बढी जानकार हुन्छन् । त्यसैले ती समस्याको समाधानतर्फ उनीहरूको खास ध्यान जानु जरुरी छ । वित्तीय पहुँच विस्तार, नियमन प्रभावकारिता र वित्तीय शिक्षा अभियानका लागि सबै तहका सरकारहरूसँग सहकार्यको समर्पित खाका बनाउन संघीय सरकार र केन्द्रीय बैंकले विशेष पहल गर्न ढिला भइसकेको छ । यस विपरीत, अहिले सार्वजनिक जिम्मेवारीमा रहेकाहरू र विभिन्न तहका राजनीतिकर्मीहरूकै मिटरब्याजीहरूसँग साँठगाँठ हुने गरेका समाचारहरू अक्सर आइरहन्छन् । भ्रष्टाचार गरेर कमाएको पैसा परिचालित भएको अनुमानलाई यकिन गर्न पनि थप खोज चाहिएको छ । स्थानीय सरकारहरूले ऋण काढेर खर्चिला र अनुत्पादक सामाजिक संस्कार गर्ने अभ्यासलाई निरुत्साहित गर्न पनि कार्यक्रमहरू ल्याउनु आवश्यक छ । सामाजिक व्यवहार सम्बन्धी कानुनहरूलाई प्रभावशालीहरूले नै खुलेआम चुनौती दिइरहेका छन् । आडम्बर र तुजुक प्रदर्शनका लािग परम्परागत संस्कारहरूलाई भड्किलो बनाउन राजनीति, समाज र राज्यसंयन्त्रका अग्रजहरू नै उद्यत भएपछि उपायहीनहरू पनि ऋण काढेरै देखासिकी गर्ने बाध्यतामा परेका छन् । जस्तै बिहेमा दिने दाइजो वा दहेज संस्कारका कारण कति गरिबहरू मिटरब्याजीको चक्करमा परेका छन्, त्यो सामाजिक अध्ययनको विशेष पाटो हुन सक्छ ।जे होस्, अहिले उजागर भएको मिटरब्याजी समस्याको आयतनले मुलुकलाई नराम्ररी झकझक्याएको छ । यसले समस्याको गहिराइ र कारण पत्ता लगाउन सहयोग गरेको छ । मुलुकका सबै तहका सरकार र नीतिनिर्माताहरूले यसलाई अवसरका रूपमा लिएर यो समस्याको दीर्घकालीन समाधान खोज्न ढिलो गर्नु हुँदैन । तत्कालका लागि यो प्रकरणमा दोषी पहिचान भएकाहरूमाथि कानुनी कारबाहीको आवश्यकता त स्वतः छँदै छ, साथमा उच्च शिक्षाप्रदायक संस्थाहरूले पनि यस्ता विषयमा प्राज्ञिक प्रकृतिको अनुसन्धानलाई प्राथमिकतामा राख्न सक्छन् । उदाहरणार्थ, भारतमा ऋणको बोझले थिचिएर आत्महत्या गर्ने कृषकहरूको नियतिमाथि अनेकौं थेसिस लेखिएका छन् । तिनले नीति र समाधानका उपायहरू अवलम्बन गर्न ठूलो सहयोग गरेका छन् । यसबाट अध्ययनअध्यापनका लागि मुलुकसापेक्ष सामग्री पनि उपलब्ध हुन्छ ।प्रस्तुत विचार लेखकका निजी हुन् ।"
संकटमा आमूल परिवर्तन,"२००७ सालपछिको नेपालको अग्रगामी राजनीतिक परिवर्तनका प्रवृत्तिहरूमध्ये मोटामोटी रूपमा केही मुख्य हुन् पटकपटक राजनीतिक परिवर्तन हुनु, एउटा परिवर्तनलाई अर्को परिवर्तनले बढारिदिनु, आन्दोलनपिच्छे नयाँ संवैधानिक प्रबन्ध हुनु, ढिलोचाँडो त्यसलाई पनि अर्को संविधानले उडाइदिनु, एक समयको अग्रगामी राजनीतिक परिवर्तनले निरन्तरता नपाउनु, निर्बाध राष्ट्र विकासनिर्माण पथको अपरिहार्य पूर्वाधार राजनीतिक स्थायित्व अवरुद्ध हुनु, निहित स्वार्थप्रेरित विविध शक्तिकेन्द्रको चुरीफुरीमा राजनीतिक दलहरू तथा नेतृत्व अनुसार इमानजमान घटीबढी हुने गरी लटपटिइरहनु । समग्रमा, जनउत्तरदायित्व ओझेलमा पर्दै, अनियमितता र भ्रष्टाचारप्रति जनअसन्तुष्टि बढ्दै, अर्को आन्दोलन तथा राजनीतिक परिवर्तनको वातावरणबीच देश र राजनीति अस्थिरताको चाहना र अनियमित लाभको चक्रमा चक्कर मारिरहनु एवं देशले समयको माग अनुसार नयाँ शिराबाट राष्ट्र विकासनिर्माणको गति लिनै नसक्नु पनि हाम्रो राजनीतिका विशेषता हुन् ।विगतलाई यसरी चित्रण गर्ने प्रयास गर्दा सात, पन्ध्र र सतचालीस सालका राजनीतिक परिवर्तनहरूलाई ससम्मान सम्झिइनु स्वाभाविक हुन्छ । ती सब जनताकै संघर्ष र बलिदानका प्रतिफल, यथासमयका अग्रगामी राजनीतिक परिवर्तनहरू हुन् । यथार्थमा भने हाम्रै राजनीतिका विभिन्न स्वार्थ समूहको टक्करबाट गुमेका अवसर पनि हुन् ती । तिनलाई सम्झिँदा आज पनि मन कुँडिन्छ, अनेकन् तर्कना मडारिन्छन् । ती परिवर्तनका शीर्ष नेतृत्वहरूले मुख्य रूपमा जनता र राजाबीचको मतभेदलाई समझदारीमा बदल्न, परिवर्तनलाई अघि बढाउन तथा संस्थागत गर्दै जान केकति कारणले नसकेका होलान् ? त्यति बेलै द्वन्द्वरत पक्षबीच चाहिँदो सहमति तथा मेलमिलापको वातावरण बनाई विकासका चुनौतीहरूलाई युद्धस्तरमा सम्बोधन गर्न सकिएको भए आज हाम्रो मुलुक पक्कै पनि यति विधि परनिर्भर भइरहनु पर्दैनथ्यो होला । प्राकृतिक तथा सांस्कृतिक सम्पदामा प्रचुर धनी हामी उन्नतिप्रगतिको भर्याङ चढ्दै, अगाध जनसमर्थनको धरातलमा शान्त, सुखी तथा सुरक्षित मुलुकमा गणना भई विश्वशान्ति राजधानीको मान्यतामा धेरै अघि बढिसकेका हुन्थ्यौं होला । माथि उल्लिखित परिवर्तन यथासमयका अग्रगामी परिवर्तन भईकन पनि ती पूरापूर संवैधानिक राजतन्त्रको ढाँचामा नभएको भनी विशेष गरी आफूलाई क्रान्तिकारी धारको भन्नेहरूले प्रश्न उठाउने गरेको पाइन्छ । यो होइन भन्नुभन्दा कुनै पनि संविधान शून्यमा बन्दैन, तत्कालीन शक्ति सन्तुलनका आधारमा बन्ने हो भनेर सम्झनुसम्झाउनु बेस होला । यसरी सम्झिँदा जनआन्दोलनपछि २०४७ सालको संविधानलाई अन्तिम रूप दिने बेलासम्म पनि राजा वा राजदरबारले राज्य सञ्चालनमा आफ्ना लागि यथासम्भव बढी स्थान वा हिस्सा खोज्ने सामर्थ्य पूरापूर गुमाइसकेका थिएनन् भनी बुझ्नुपर्ने हुन्छ । राजाका साथमा सेना, बलियै बाह्य समर्थन तथा जनताको ठूलै हिस्सा छ भन्ने मान्यता राम्रै कायम थियो । यसको राम्रै अनुभव २०४७ सालको संविधानलाई अन्तिम रूप दिने कार्यमा संलग्न व्यक्तिहरूले गरेकै हुन् । के चिरकालसम्म बहसको विषय भइरहला भने, नेपालको राजदरबार भित्रभित्रै अत्यधिक त्रास तथा समर्पणको मनस्थितिमा पुगेको सम्भवतः २०५८ सालको हत्याकाण्डपछि नै हो । खासमा राजसंस्थाकै हत्या हो यो, कतिले त्यति बेलै भनेका पनि थिए । सिंगै परिवारसहित राजाको हत्या नहुँदो हो त मूलतः हतियार छोड्नेछुटाउने उद्देश्यको माओवादीसँगको सम्झौता, युद्ध सकिएजस्तो पनि लम्बिएजस्तो पनि लाग्ने किसिमको आजको जस्तो भ्रम सागर (युद्धपीडितका हकमा अन्यायको पराकाष्ठा) जरुरै हुने थिएन होला । साथै, जनताले आजकल झन्झन् देशअनुकूल महसुस गर्न थालेको २०४७ सालको संविधानमा बदलिँदो जनमत अनुसार अग्रगमनमुखी संशोधन जरुरै हुन्थ्यो होला । संविधान समाप्तै भने कम से कम हुन्थेन होला भन्नेजस्ता विश्लेषणहरू पनि यथास्थान मननीय छँदै छन् । दरबार हत्याकाण्ड एक किसिमले यो युगको कोतपर्व नै हो जसले परम्परा तथा आधुनिकताबीच चलिआएको शक्तिसंघर्षलाई विश्राम दिई २०४७ सालको संविधानले जगाएको मेलमिलापको प्रचुर सम्भावनामाथि मार हानेकै हो । संविधानसभाको पहिलो बैठकले वैधानिकताको छाप लगाई संवैधानिक राजसंस्थाको आशाअपेक्षाको त्यो अध्याय सदासदाका लागि अन्त्य गरिदिएकै हो । यी भए बितेका दिनका, इतिहासका कुरा ।इमानजमानमा रहेर, स्वतन्त्र नेपाल, न्यायिक नेपाल, सम्पन्न तथा शान्त नेपाल पथका आजका चुनौतीहरू कसरी पार गर्ने ? चुनौती सम्बन्धी यो प्रश्न कम से कम यसरी नउठ्नुपर्ने हो, तर उठ्दै छ । किनभने राष्ट्र निर्माणपथका हिजोका अवरोध हटाउन तथा युद्ध बन्द गरी शान्ति प्रत्याभूत गर्न हिँडेका हामी, एक किसिमले भनौं, आज धेरथोर आफैं चुनौती, आफैं अवरोधक हुँदै छौं । हामी न शान्ति, न संविधान कार्यान्वयन, न भ्रष्टाचार नियन्त्रण, न लगानी आकर्षण, न रोजगारी वृद्धि, न जनजीविकाको आर्थिक अवस्था सुधार सम्बन्धी मोर्चा ठीकसँग सम्हाल्न सकिरहेका छौं ।हिंसात्मक द्वन्द्वपछि हस्ताक्षर भएको बृहत् शान्ति सम्झौता संविधानको पनि प्रारूप हो । यसमा वैज्ञानिक भूमिसुधार लगायत आर्थिकसामाजिक रूपान्तरणका ठूलठूला कबुल छन् । ककसको स्वार्थमा हो कुन्नि, यस सम्झौताको सत्तापक्षमा मात्र केन्द्रित रहेर शान्तिपक्षलाई नजरअन्दाज गरियो । बेपत्ता व्यक्तिबारे छ महिनामा जानकारी दिने वाचा गरेकामा, संक्रमणकालीन मेलमिलापजस्ता ऐन सर्वोच्च अदालतको सात वर्षअघिको परमादेशका बावजुद सम्झौता (२०६३) को लगभग सोह्र वर्षपछि पनि समयमै संशोधनजस्तो अति जरुरी जिम्मेवारीसम्म पूरा गर्न नचाहीनसकी सीधै अलमल्याइयो, झुक्याइयो । पीडकलाई पटकपटक पुरस्कार एवं पीडितलाई दोहोरोतेहरो तनाव र यातना दिने काम हामीबाट भयोÙ आज पनि निःसंकोच भइरहेको छ ।त्यस्तै, संविधान कार्यान्वयनको हालत पनि कहाँ, कतिसम्म उत्साहप्रद छ र ? आफ्नो दैनिक जीवनको कष्ट हलुको हुने, थरीथरीका क्रान्तिकारीहरूले वाचा गरे अनुसार नयाँ नेपालमा जनप्रतिनिधि तथा प्रशासनको इमान र आचरण सुध्रिने तथा कदमकदममा ठेस लाग्ने सानोठूलो भ्रष्टाचारको असर घट्दै गरेको अनुभूति आम जनताले कतिसम्म गर्न सकिरहेका छन् ? लोकतन्त्रमा संस्थाहरूको सेवा क्षमता जति बढाउन सकिन्छ, यसबाट राज्यप्रति जनताको विश्वासको जग तथा सम्बन्धको आत्मीयता उति नै दर्बिलो हुँदै जान्छ । यस कसीमा वर्तमान राजनीतिक परिवर्तनको देनका रूपमा गणना गर्न सकिने गरी राष्ट्रका नयाँपुरानामध्ये राष्ट्रपति (कार्यालय), प्रदेश, संसद्, कार्यकारिणी अथवा अन्य कुनचाहिँ संवैधानिक संस्था यसबीच अधिक प्रभावकारी, उत्तरदायी तथा पदीय गरिमा बढाउने किसिमका भए वा गराउन सकियो भनी हामीले गर्व गर्ने ठाउँ कहाँ केमा छ ? स्वयं प्रधानन्यायाधीश महाभियोग आरोपमा संसदीय हाजिरीमा पुगेको पृष्ठभूमिमा न्यायपालिकाबारे बढी बोल्नै मिलेन । हामी जनताको सौभाग्य हो, तपाईं संविधाननिर्माताहरूमध्ये अधिकांश नेतृत्व पंक्ति संविधान कार्यान्वयनकर्ताका रूपमा पनि प्रतिपक्ष या सत्तापक्षका हैसियतमा निर्वाचनपछिको पहिलो संसद्मा क्रियाशील रहनुभयो । हालै सम्पन्न स्थानीय तहको निर्वाचनमा व्यक्त जनमतलाई समेत विश्लेषण गरी, तपाईंहरूले कृपापूर्वक यत्ति बताइदिनुभए हामी जनता धन्य हुन थियौं यस अवधिमा तपाईंहरूका तर्फबाट राजनीतिक, आर्थिक, सामाजिक कुन क्षेत्रमा कस्ताकस्ता अग्रगमनमुखी क्रियाकलाप भए ?वास्तविकता कतै यो त होइन ? यसबारे पनि गम्भीर सोचविचार हुने नै छ कि, हामीले देशमा संविधानमार्फत अपूर्व तथा आमूल परिवर्तन घोषणा त गर्यौं, तर मुख्य परिवर्तनकारीहरू नै सत्ता र सुरक्षाको लोभ र त्रासमा नराम्ररी वशीभूत हुनुहुँदा, विचारधारात्मक संक्रमणकालीन परिवर्तनका पिरलोहरूसँग जुध्दै सही भावना र निष्ठापूर्वक अघि बढ्ने दिशामा हामीसँग उपयुक्त साधन (संगठन) तथा नेतृत्व नै भएन । आजको मुख्य चुनौती र अपेक्षा पनि यही हो आगामी प्रदेश तथा प्रतिनिधिसभा निर्वाचनले उल्लिखित रिक्तता पूर्ति गर्दै देशलाई अस्थिरताको धक्काबाट पक्कै बचाउनेछ ।"
संविधानवाद र अगाडिको बाटो,"संविधानवादको भविष्यसंविधानवादको विकासमा धेरै उतारचढाव आएका छन् । आज विश्वका अधिकांश भागमा प्रजातान्त्रिक सिद्धान्तहरूले आक्रामकता र चुनौतीहरूको सामना गरिरहनुपरेको छÙ लोकप्रियतावाद, अधिनायकवाद र सैन्यवादले तिनलाई धेरैतिरबाट जकडिरहेका छन् । यस सन्दर्भमा, संविधानवादको भविष्यमा प्रश्नचिह्न लाग्नु स्वाभाविक हो । नेपालको छिमेकी तथा विश्वकै ठूलो लोकतन्त्रमा आज संविधानवादबारे प्रश्न उठेको छ, जहाँ एकल धर्म प्रणाली र संस्थाहरूको पतनलाई यथास्थितिका रूपमा लिन थालिएको छ । हाम्रो देशमा पनि दुईपल्ट संसद् भंग गर्ने प्रयास हुनुले संविधानवादमाथि शंका उब्जाएको थियो ।संविधानवाद विकासको बाटामा धेरै बाधा आउँछन् । त्यस्ता बाधामध्ये सबैभन्दा ठूलो हो युद्ध । संकटकालीन स्थितिमा सरकारले असीमित शक्तिको प्रयोग गर्छ, जनतालाई नियन्त्रण गर्न सक्छ । यस्तै समयमा संवैधानिक शासनको शिथिलता अवश्यम्भावी हुन्छ । एक वर्षपूर्व कोभिड महामारीका बेलाका मोडस अपरेन्डी, हुकुमी शासनको प्रवृत्ति, संवैधानिक मूल्यमान्यतासँग खेलबाड सबैले सरकारको स्वेच्छाचारी शैलीलाई प्रतिविम्बित गर्छन् ।निरंकुशतावादले दबाब उत्पन्न गर्छ । सर्वाधिकारवाद, सर्वहारा वर्गको अधिनायकवाद, फासीवाद, नाजीवाद कुनै पनि स्वरूपमा संविधानमै प्रतिष्ठित भएछन् भने, यो संवैधानिक शासनको प्रतिकूल हुनेछ । यस्ता सिद्धान्तहरूले शासकलाई बन्धनहीन, स्वेच्छाचारी र सर्वोपरि हुने बाटातिर डोर्याउँछन् । साम्यवादी सरकारका केही निर्णयलाई यस्तै मान्न सकिन्छ । तर स्वेच्छाचारी र सर्वोपरि केवल विचारधाराले नभएर पात्रविशेषको प्रकृतिले पनि हुने सम्भावना हुन्छ । वर्तमान सरकार यसको ज्वलन्त उदाहरण हो । लोकतान्त्रिक समाजवादका नाममा वर्तमान सरकारले निरंकुश र घोर पुँजीवादको अभ्यास गरेको प्रमाण विश्वव्यापी भइसकेको छ ।आज विश्व गुटहरूमा बाँडिएको छ । कतै समाजवाद, कतै पुँजीवाद, कहीँ निर्गुट देश र यिनका विभिन्न सन्धिसंगठन । प्रत्येक देशले आआफ्नै गुटलाई जोड दिइरहेको छ । विकासशील देश अनेक खाले रस्साकसीमा अलमलिएका छन् । यस्तो समस्या समाधानका लागि सीएफ स्ट्रोङले केही सुझाव दिएका छन्पहिलो, अराजकताबाट बच्नका लागि, राज्यले प्रभुसत्तात्मक शक्ति आफूमै राख्नुपर्ने हुन्छ । स्वतन्त्रता स्वच्छन्दतामा परिणत नहोस् भन्नका लागि अनवरत प्रयास गरिरहनुपर्ने हुन्छ ।दोस्रो, राज्यले त्यो जनसमुदायलाई सन्तुष्ट पार्नु आवश्यक छ जसले राज्यबाट सर्वोत्तम हितको रक्षाको अपेक्षा गर्छ ।तेस्रो, शिक्षित समाजमा नागरिक समूहले प्रभुसत्तात्मक राज्यलाई स्वीकार गर्न सक्छ । यसका लागि त्यस्तो समूहलाई राज्यले आफ्नो राजनीतिक भाग्यको अन्तिम नियन्ता नागरिक नै हुन् भनी विश्वास दिलाउन सक्नुपर्छ ।संविधानवादका जराहरू विश्वमा जमिसकेका छन्, तिनलाई उखाल्नु बालुवा निचोरेर पानी निकाल्नुजस्तै कठिन छ । हाम्रो संविधान शैशवावस्थामा छ, त्यसैले यस अवस्थामा उत्पन्न भएका बाधाहरूलाई रोक्नु र समाधान खोज्नु आवश्यक हुन्छ । यदि यसलाई अहिले बेवास्ता गरियो भने चिलीमा जस्तै यो ४० वर्षपछि फिर्ता आउनेछ, वा भारतमा जस्तै सात दशकपछि पनि यसमाथि प्रहार हुन सक्छ । आशा गरौं, नेपालमा संविधान र संविधानवाद एकअर्काका परिपूरक भएर फस्टाउनेछन् ।"
हाब्रेको बासस्थानको सुरक्षा,"रामेछापको चुचुरे र गुम्देलका जंगल रेड पान्डा अर्थात् हाब्रेका प्रमाणित र सम्भावित बासस्थान हुन् । यी गौरीशंकर संरक्षण क्षेत्रमा पर्छन् र यहाँ हाब्रे संरक्षणका लागि विभिन्न गतिविधि भइरहेका छन् । सामान्यतः संरक्षणका गतिविधिभित्र जनचेतनामूलक कार्यक्रम र संरक्षण शिक्षाको कार्यान्वयन पर्ने गर्छन् । हरेक परियोजनामा यी गतिविधिलाई समावेश गरिन्छ । तर त्यसको प्रभावकारितालाई लिएर प्रश्नहरू पनि उत्तिकै उठ्ने गर्छन् । हाम्रो टोली विद्यार्थीहरूलाई हाब्रे संरक्षणबारे जनचेतनामूलक कार्यक्रम सञ्चालन गर्न र संरक्षण शिक्षाको प्रभावकारिता बुझ्न केहीअघि रामेछाप पुगेको थियो । विद्यार्थीहरूलाई नै संरक्षणमा अग्रसर गराउन सकियो भने संरक्षण बढी फलदायी हुन्छ । त्यहाँ हामीले हाब्रेको बासस्थान, आहारा लगायतका विषयमा समुदायस्तरमा छलफल गर्यौं । यही क्रममा स्थानीय विद्यार्थीहरूलाई हामीले रेड पान्डाका बारे सुनको छौं कि छैनौं भनेर सोध्दा धेरैले सुनेको बताए, केहीले यो कालो र सेतो रङको हुन्छ भने । उनीहरूको उत्तरले हामीलाई चकित पर्यो । उनीहरूका विद्यालय गौरीशंकर संरक्षण क्षेत्रभित्र पर्नुका साथै हाब्रेको प्रमुख बासस्थान भएका कारण पनि धेरै जानकारी होला भन्ने सोचेका थियौं । रेड पान्डालाई हाब्रे पनि भनिन्छ भनेपछि बल्ल उनीहरूले यो रातो, खैरो, कालो रङको हुने र अनुहारमा छिरबिरे सेतो हुन्छ भन्न थाले । धेरैलाई यसको बासस्थान र आहारका बारे थाहा थिएन । हामीले हाब्रे देखेका छौं कि छैनौं भनेर सोध्दा केही विद्यार्थीले धेरै वर्षअघि बजार नजिकै घाइते अवस्थामा देखेको दाबी गरे । उनीहरूको कुरामा हाम्रो ध्यानाकर्षण भयो । गौरीशंकर संरक्षण क्षेत्र इलाका कार्यालयका अधिकारीसँग यसबारे सोधपुछ गर्दा थाहा भयो, यो कुरा सत्य रहेछ । सन् २०१३ मा गर्जाङ बजारनजिकै वयस्क हाब्रे घाइते अवस्थामा बाटामा फेला परेको रहेछ । त्यसलाई हेर्न हूलका हूल मान्छे जम्मा भएछन् । कुकुरले लखेटेकाले भाग्ने क्रममा हाब्रे घाइते भएको रहेछ । यसरी भेटिएको हाब्रेलाई के गर्ने भन्नेमा स्थानीय अलमलमा परेछन् । कसैले गौरीशंकर संरक्षण परियोजनाको इलाका कार्यालय (शिवालय) पुर्याउन सुझाव दिएछ । कार्यालयमा घनीभूत छलफलपछि हाब्रेलाई ललितपुरको जावलाखेलस्थित सदर चिडियाखानामा राखिने निधो गरिएछ । चिडियाखाना पुर्याएर हाब्रेलाई औषधिउपचारका साथ बस्ने व्यवस्था गरे पनि केही समयपछि हाब्रेको मृत्यु भएको रहेछ । यो थाहा पाएर हामीलाई नरमाइलो लाग्यो । प्राकृतिक बासस्थानको विशेषता चिडियाखानामा नपाएर या कुनै अन्य कारणले मृत्यु भएको हुन सक्छ । यो घटनाको सम्भावित कारण सोच्दै हामी गुम्देलतिर लाग्यौं । शिवालयबाट क्यामा हुँदै झन्डै तीन घण्टा उकालो हिँड्दै हामी गुम्देल पुग्यौं । यसरी हिँड्दा हाब्रेबारे स्थानीयलाई सोध्न सजिलो भयो, हिँडाइको समय पनि उपयोग भयो । सोलुखुम्बुको जगंलमा पनि यो पाइने रहेछ । एक स्थानीयले केही वर्षअघि टाक्टोरलामाजुराको जंगल नजिकै हाब्रे देखेको र मानिसलाई देखेपछि त्यो जंगलतिरै लागेको बताए । खेतनजिकै आएको देखेर हाब्रे त फिरन्ते हुँदो रहेछ भन्ने स्थानीयको बुझाइ थियो । स्थानीयले हाब्रे बस्तीनजिकै बारम्बार भेट्ने गरेकाले पनि यसको संख्या बढेको अनुमान लगाएका छन् । तर, यस्तो अनुमान गर्ने आधार भने हामीले पाएनौं । हाब्रेले धेरैजसो समय रूखमै बिताउने गर्छ । तर अचेल जंगल फँडानी, आगलागी, सडक निर्माण तथा विस्तारले तिनको प्राकृतिक बासस्थानको अत्यधिक विनाश भएको छ । यसले हाब्रेलाई विस्थापित गरिरहेको छ । बासस्थानको कमी मात्र होइन, हाब्रेको आहारामा समेत यस्ता कार्यले असर पुर्याइरहेको छ । जस्तो, जगंल फँडानी वा आगलागीले निगालो र मालिङ्गो बाँसलाई नष्ट गर्छ । एउटा वयस्क हाब्रेले दिनमा २ किलोसम्म बाँसको पात र कलिलो टुसा खाने गर्छ । बाँसबाट पर्याप्त पोषण नपाउनाले पनि यसले धेरै खाने गर्छ । त्यसमाथि बाँसको अत्यधिक कटानलाई पनि नियन्त्रण गर्न सकिएको छैन । नयाँ बासस्थान खोजिरहँदा वा आहाराका लागि भौंतारिँदै गर्दा हाब्रे र मान्छेको जम्काभेट हुने गर्छ । यस्तै बेला कहिलेकाहीँ जंगली जनावर वा कुकुरको आक्रमणबाट गम्भीर चोट लाग्ने वा मृत्यु हुने सम्भावना हुन्छ । अवैध सिकार र व्यापारले गर्दा पनि हाब्रेलाई जोगाउन सकिएको छैन । पछिल्लो समय नेपालमा हाब्रेको छाला सबभन्दा बढी तस्करी गरिने वन्यजन्तुको अंगमध्ये एक हो । उसै त हाब्रेको संख्या घट्दै गएको छ, त्यसमाथि यसको छालाको तस्करी बढ्नुले निकट भविष्यमा यो लोप नै हुने खतरा बढेको छ । हाब्रे संरक्षणका लागि सबैभन्दा पहिला यसको प्राकृतिक बासस्थानको संरक्षण र पुनःस्थापनामा ध्यान दिनु जरुरी छ । साथै जगंलको सीमामा व्यवस्थित तरिकाले घेराबार लगाउनुपर्छ ताकि कुकुरहरू जंगल छिर्न नसकून् । यसले हाब्रेको बासस्थानमा गाईबस्तुको अव्यवस्थित चरन पनि कम गर्न मद्दत गर्छ । हाब्रेको प्राकृतिक बासस्थानमा निगालो र मालिङ्गो बाँसको संरक्षणका साथै वृक्षरोपणमा पनि जोड दिनुपर्छ । सँगै हाब्रेको अवैध व्यापार तथा चोरीसिकार रोक्नुपर्छ । तस्करीकै क्रममा भेटिएका जीवित हाब्रेहरूको उचित पुनःस्थापना कसरी गर्ने र संरक्षण कार्यलाई कसरी प्रभावकारी बनाउने भनेर सरोकारवाला निकायले बेलैमा ध्यान दिन जरुरी छ । हाब्रे संरक्षणका कार्यलाई कसरी दिगो बनाउने भन्ने पनि चुनौती छ, त्यसका लागि सबैभन्दा धेरै लगानी जनचेनतामूलक कार्यक्रममै लगाउनुपर्छ । समुदायलाई नै यसको संरक्षणका लागि अघि सार्नुपर्छ । संरक्षण कार्यक्रमको नियमित अनुगमन हुनु पनि आवश्यक छ ।"
युरोपमा गर्मीले खानाको गुणस्तर बिग्रियो,"(पेरिस)  चरम गर्मीको लहरले फ्रान्स, पोर्चुगल, स्पेन, इटालीलगायतका युरोपेली देशमा अन्न र खानाको गुणस्तर बिग्रिएको अधिकारीहरूले बताएका छन् ।खासगरी फ्रान्सको विश्व प्रसिद्ध चिज, वाइन र स्याम्पेन, स्पेनिस जामन, इटालीको मोजरेल्ला, पोर्चुगलको जैतुन र पोर्तो वाइन जस्ता युरोपका क्षेत्रीय विशेषतासहितको उत्पादन खतरामा परेको जनाइएको हो । स्पेनका कृषि, ग्रामीण विकास र जनसंख्या क्षेत्रीय मन्त्री बेगोना गार्सिया बर्नालले गर्मीसँगैको तीव्र खडेरीले युरोपका सबै प्रकारका बालीनालीमा क्षति पुगेको बताएका छन् । उनले अनाज, मह, चिज र वाइन उत्पादकहरूले माग धान्न र गुणस्तर सुनिश्चित गर्न संघर्ष गरिरहेको उल्लेख गरे । ईयूको छापअन्तर्गत सुरक्षित रहेकाले ती उत्पादनले गुणस्तर प्रमाणित गर्छन् । तर यो गर्मीयामको खडेरीले त्यसमा ह्रास ल्याएको क्षेत्रीय मन्त्री बर्नालले बताएका हुन् ।एक्स्ट्रेमाडुरा स्पेनको सबैभन्दा गरिब क्षेत्र हो, तर यसले विश्वप्रसिद्ध जामुन इबुरियाको ह्याम उत्पादन गर्छ । तर गर्मीका कारण ह्याम उत्पादन मारमा परिरहेको छ । फ्रान्सको चिज र इटालीको मोजरेल्ला विश्वमै प्रसिद्ध छ । तर यो वर्षको खडेरीले तोकिएअनुसारको उत्पादन र तिनको गुणस्तर राख्न मुस्किल परेको छ, पत्रकार सम्मेलनमा मन्त्री बर्नालले भने । कालो इबेरियन सुँगुरबाट बन्ने विश्व प्रसिद्ध ह्याम उत्पादन गर्न कटुस र सिन्दूर (एकोर्न र ओक) का दाना खुवाउनुपर्छ । तर गर्मीका कारण दाना उत्पादनमा बाधा पुगेका कारण किसानहरूले गुणस्तरीय सामान उत्पादन गर्न संघर्ष गरिरहेका स्पेनको कृषक संघले जनाएको छ । फ्रान्समा अंगुर फल्ने बेलामा पानी नपुगेको, रोग लागेको र उच्च खडेरीले पर्याप्त उत्पादन हुन नसकेका कारण वाइन र स्याम्पेनको उत्पादन घटेको कृषकहरूको भनाइ छ । क्षेत्रीय रूपमा संरक्षित स्थिति भएका अन्य क्षेत्रले पनि युरोपभर समान समस्याको सामना गरिरहेका छन् । समान रूपमा उत्पादनहरू सुनिश्चित गर्न सुपरमार्केटमा मूल्यहरू बढाउनुपर्ने, उत्पादन प्रक्रियाका लागि बढी लगानी गर्नुपर्ने अवस्था सिर्जना भएको छ । त्यसो त, गर्मीको लहरले क्षेत्रीय रूपमा संरक्षित उत्पादनलाई मात्र असर गरेको छैन । जेआरसी मार्स बुलेटिनका अनुसार युरोपमा बाली अनुगमन सर्वेक्षण, अगस्टको यसको रेकर्डले तातो र सुक्खा मौसमले युरोपभरि नै उत्पादनमा उल्लेखनीय प्रभाव परेको छ । उदाहरणका लागि मकै ८६ प्रतिशत, सूर्यमुखी उत्पादन ५५ र भटमास ९६ प्रतिशतले घटेको छ ।फ्रान्सको कृषि महासंघले उत्पादन घाटाको क्षतिपूर्ति गर्न अर्बौं युरो आवश्यक पर्ने उल्लेख गरेको छ । पशुपालकहरूको समूहले एक विज्ञप्ति जारी गर्दै चरम मौसमको अवधिबाट राहत पाउन २ देखि ४ अर्ब युरो आवश्यक पर्ने अनुमान गर्दै सहयोगका लागि फ्रान्स सरकारलाई अपिल गरेको छ । फ्रान्समा खडेरी र गर्मीको लहरले घाँसे मैदान सुक्खा भएको, मकैको उत्पादनमा उल्लेखनीय क्षति पुगेको, गाईबाख्रा र भेडा फार्मका जनावरका लागि खानाको प्रमुख स्रोत अपर्याप्त भएको भन्दै सहयोग मागेका हुन् ।जाडोका लागि सोचिएको घाँस र दानाको भण्डार अहिले नै चौपायाहरूलाई खुवाउनु परेका कारण जाडोयाममा संकट हुने कृषि फेडेरेसन फ्रान्सले जनाएको छ । कृषि क्षेत्रका प्रतिनिधिहरूले राज्यद्वारा किसानलाई आर्थिक सहयोग गर्न आह्वान गरेका छन् ।"
धितोपत्र बोर्डले खोस्यो नेप्सेको ब्रोकर छनोट अधिकार,"एक्सचेन्ज र ब्रोकरको लाइसेन्स बाँड्न सूचना चैतर्फी आलोचना हुँदाहुँदै पनि धितोपत्र बोर्डले एकै पटक सेयर ब्रोकर, स्टक एक्सचेन्ज र कमोडिटी एक्सचेन्ज कम्पनीको लाइसेन्स वितरण गर्ने भएको छ । बोर्डले आइतबार सार्वजनिक रूपमा सूचना जारी गरेर सेयर ब्रोकर, स्टक एक्सचेन्ज र कमोडिटी एक्सचेन्ज कम्पनीका आवेदन दिन भनेको छ । सूचनामा एउटा स्टक एक्सचेन्ज, दुई वटा कमोडिटी एक्सचेन्ज भनेर तोकिए पनि सेयर ब्रोकरको हकमा संख्या उल्लेख गरिएको छैन । मनपरी रूपमा ब्रोकर संख्या थप्नकै लागि सूचनामा संख्या उल्लेख नगरिएको स्रोतको दाबी छ । सूचनामा आवेदन दिन धितोपत्र ब्रोकरका लागि ३० दिन तथा स्टक एक्सचेन्ज र कमोडिटी एक्सचेन्जका लागि ४५४५ दिनको म्याद दिइएको छ ।"
'निजगढमा अन्तर्राष्ट्रिय विमानस्थल उपयुक्त,"चार पाँच दशकपछिसम्म नेपालमा बढ्दो हवाई ट्राफिक तथा नयाँ ठूला विमानको सञ्चालन धान्न सक्ने गरी चरणबद्ध विकास गर्न सकिने वातावरणमैत्री अन्तर्राष्ट्रिय विमानस्थल चाहिने भएकाले बारामा विमानस्थल उपयोगी भएको पनि प्रतिवेदनले बताएको छ । प्रधानमन्त्री देउवाले विमानस्थलको काम चाँडै काम थाल्ने बताएको र विज्ञ समूहको सुझावअनुसार निर्माण अघि बढाइने पर्यटनमन्त्री जीवनराम श्रेष्ठले प्रतिक्रिया दिए । विज्ञ समूहमा पूर्वसचिव रामेश्वर खनाल, योजनाविज्ञ सूर्यराज आचार्य, सहरी विकासविज्ञ संगीता सिंह, वन्यजन्तु तथा वातावरण विज्ञ प्रेमबहादुर बुढा, वनस्पति तथा वातावरण विज्ञ सुरेशकुमार घिमिरे, समाजशास्त्री लछी सिंह, नेपाल वायुसेवा निगमबाट अवकाशप्राप्त पाइलट कृष्णविक्रम पौडेल, वरिष्ठ अधिवक्ता चन्द्रकान्त ज्ञवाली र हवाई रुट विज्ञ महेशकुमार बस्नेत सदस्य थिए ।"
सवारीसाधनमा छुट र अफरको लहर,यस्तै फिफा विश्वकप २०२२ लाई समेत लक्ष्य गर्दै कम्पनीले लक्की ड्रमार्फत हरेक दिन ३ जनाले हाइसेन्सको ५० इन्च स्मार्ट टीभी जित्न सक्ने जनाएको छ ।टीभीएसको मोटरसाइकल र स्कुटर खरिद गर्दा पाँच पटकसम्म आकर्षक उपहार प्राप्त गर्न सकिने नेपालका लागि आधिकारिक वितरक कम्पनी जगदम्बा मोटर्सको भनाइ छ । टीभीएसको कायापलट नामको विशेष योजना भदौ २० देखि सीमित अवधिका लागि उपलब्ध छ । यस योजनाअन्तर्गत नकिन्दै डब्लूडब्लू डट टीभीएसीनेपाल डट कमदसैंमा गई एक लाख जित्ने र खरिद गरेपछि १० लाखसम्म जित्ने मौकासमेत उपलब्ध छ । हरेक दिन योजनाबारे सोधपुछ गर्ने एक भाग्यशाली विजेतालाई रियलमी सी ३० स्मार्टफोन प्रदान गरिने कम्पनीले जनाएको छ । कम्पनीका अनुसार हरेक साता एक खरिदकर्तालाई सम्पूर्ण नगद फिर्ता गरिनेछ भने एक भाग्यशाली विजेताले बम्पर उपहारस्वरूप ५० लाखको नगद पुरस्कार पाउनेछन् । हरेक मोटरसाइकल खरिदमा ७ हजार छुट दिने नेपालका लागि बजाजको आधिकारिक वितरक हंसराज हुलास चन्द एन्ड कम्पनीले बताएको छ । कम्पनीले चाडपर्वलाई लक्ष्य गर्दै आधाको आधा नामक योजना ल्याएको हो । यसअन्तर्गत आफूले किन्न लागेको मोटरसाइकलको मूल्यको आधाको आधा अर्थात् २५ प्रतिशत मात्रै डाउनपेमेन्ट गरी लैजान सकिने कम्पनीले जनाएको छ । हरेक मोटरसाइकल खरिदमा ७ हजार नगद छुटको पनि व्यवस्था गरिएको कम्पनीको भनाइ छ । होन्डाको टू ह्विलर्सको आधिकारिक विक्रेता स्याकार ट्रेडिङ कम्पनीले होन्डाको दसैं शुभलाभ नामक उपहार योजना ल्याएको छ । कम्पनीका अनुसार यस योजनाअन्तर्गत ग्राहकले स्क्य्राच कुपनमार्फत ७ लाख रुपैयाँसम्मको क्यासब्याक र अन्य आकर्षक उपहार जित्न सक्नेछन् । सातै प्रदेशबाट एकएक जना गरी ७ जनाले ११ लाखका दरले लक्की ड्रमार्फत नगद जित्न सक्ने स्याकर ट्रेडिङले जनाएको छ । बम्परमा लक्की ड्रमार्फत नगद १५ लाख रुपैयाँ उपहार प्रदान गरिनेछ ।
बजेट खर्च साढे ७ र राजस्व असुली ११ प्रतिशत,काठमाडौं (कास) चालु आर्थिक वर्ष ०७९८० को पहिलो २ महिनामा सरकारको बजेट खर्च ७४९ र राजस्व संकलन १११८ प्रतिशत बराबर देखिएको छ । महालेखा नियन्त्रक कार्यालयका अनुसार भदौ मसान्तसम्ममा सरकारको खर्च १ खर्ब ३४ अर्ब ३३ करोड ९३ लाख रुपैयाँ बराबर देखिएको हो । यही अवधिको राजस्व असुली १ खर्ब ६३ अर्ब २ करोड ४७ लाख रुपैयाँ बराबर छ । कुल खर्चमध्ये चालु शीर्षकमा विनियोजित बजेटको ९१९ प्रतिशत अर्थात् १ खर्ब ८ अर्ब ७३ करोड १३ लाख खर्च भएको छ । चालु आर्थिक वर्षका लागि सरकारले चालु शीर्षकमा ११ खर्ब ८३ अर्ब २३ करोड ५१ लाख रुपैयाँ बराबर छुट्याएको छ । पुँजीगत शीर्षकमा ३ अर्ब ८० करोड ३८ लाख ४५ हजार रुपैयाँ बराबर छुट्याइएकामा १५४ प्रतिशत अर्थात् ५ अर्ब ८६ करोड ५ लाख रुपैयाँ बराबरको खर्च भएको देखिन्छ । वित्तीय व्यवस्थातर्फ २ खर्ब ३० अर्ब २१ करोड ७७ लाख रुपैयाँ बराबरको वार्षिक बजेट रहेकामा भदौ मसान्तसम्ममा ८५८ प्रतिशत अर्थात् १९ अर्ब ७४ करोड ७५ लाख रुपैयाँ बराबर खर्च भएको छ ।यस अवधिमा भएको राजस्व संकलनको अवस्था हेर्दा कर राजस्वतर्फ लक्ष्यको १००९ प्रतिशत अर्थात् १ खर्ब ३० अर्ब ७० करोड ३६ लाख र गैरकर राजस्वतर्फ लक्ष्यको १२१६ प्रतिशत अर्थात् १३ अर्ब १० करोड ८० लाख रुपैयाँ खर्च भएको छ । चालु आर्थिक वर्षका लागि सरकारले १४ खर्ब ५८ अर्ब ६० करोड रुपैयाँ बराबर राजस्व उठाउने लक्ष्य राखेको छ । भदौ मसान्तसम्मको वैदेशिक अनुदान हेर्दा वार्षिक लक्ष्यको १४३ प्रतिशत बराबर छ । चालु आर्थिक वर्षका लागि सरकारले ५५ अर्ब ४५ करोड ८३ लाख रुपैयाँ बराबर वैदेशिक अनुदान भित्र्याउने लक्ष्य राखेकामा हालसम्म ७९ करोड ३० लाख रुपैयाँ आएको हो । यस अवधिमा सरकारको आन्तरिक राजस्व संकलन लक्ष्यको ९० प्रतिशत बराबर देखिन्छ । आन्तरिक राजस्व विभागका अनुसार चालु आर्थिक वर्षको पहिलो २ महिना अवधिमा ७५ अर्ब ८० करोड ५९ लाख रुपैयाँ बराबर आन्तरिक राजस्व उठाउने विभागको लक्ष्य रहेकामा ६७ अर्ब ९१ करोड १५ लाख रुपैयाँ बराबर मात्रै असुली भएको हो ।
अर्थ संक्षेप,"एनसेलको अनलिमिटेड र अल नेटवर्क प्याक काठमाडौं (कास) एनसेल आजियाटाले आठौं संविधान दिवसका अवसरमा नयाँ दुई विशेष अफर ल्याएको छ । अफरअन्तर्गत ग्राहकले आकर्षक अनलिमिटेड डेटा र अन नेट भ्वाइस प्याकका साथै अल नेट भ्वाइस र एसएमएस प्याकको फाइदा लिन सक्छन् । यी प्याक आइतबारबाट तीन दिनका लागि मात्र सञ्चालनमा रहने एनसेलले जनाएको छ । ग्राहकले एक दिन समयावधि रहेको अनलिमिटेड डेटा र अन नेट भ्वाइस प्याक करसहित ५९ रुपैयाँमा खरिद गर्न सक्छन् । यो प्याक सुरु गरेपछि ग्राहकले एक दिन अर्थात् २४ घण्टासम्म अनलिमिटेड डेटा र अन नेट भ्वाइस सेवा लिन पाउँछन् । बीवाईडीको ॅस्टेट अफ आर्ट सर्भिस सेन्टर काठमाडौं (कास) बीवाईडीको आधिकारिक वितरक साइमेक्स इन्कले स्टेट अफ आर्ट सर्भिस सेन्टर सञ्चालनमा ल्याएको छ । नेपाल विद्युत् प्राधिकरणका प्रबन्ध निर्देशक कुलमान घिसिङले सर्भिस सेन्टर उद्घाटन गरे । बजारमा विद्युतीय गाडीको संख्या वृद्धिसँगै सर्भिस सेन्टरको आवश्यकता बढ्दै गएकाले सञ्चालनमा ल्याइएको साइमेक्स इन्ककी प्रबन्ध निर्देशक यमुना श्रेष्ठले बताइन् । बढ्दो विद्युतीय सावरीसाधनको माग र त्यसमा आउन सक्ने समस्याको विषयमा सजग हुँदै अगाडि बढ्नु सबै विद्युतीय गाडी विक्रेताको जिम्मेवारी हो, उनले भनिन्, त्यो जिम्मेवारीलाई पूर्ण आत्मबोध गर्दै हामीले स्टेट अफ आर्ट सर्भिस सेन्टर बनाएका हौं । करिब २७ हजार स्क्वायर फिटमा फैलिएको सर्भिस सेन्टर उद्घाटन गर्दै प्राधिकरणका प्रबन्ध निर्देशक घिसिङले देशभर विद्युतीय गाडीका सर्भिस सेन्टर र चार्जिङ नेटवर्कको विस्तार हुनु आवश्यक भएको बताए । हिमालयनको न्युरोड शाखामा नगद जम्मा गर्ने मेसिनकाठमाडौं (कास) हिमालयन बैंकले काठमाडौंको न्युरोड शाखामा नगद जम्मा गर्ने मेसिन (क्यास डिपोजिट मेसिन) जडान गरी सञ्चालनमा ल्याएको छ । यस मेसिनबाट सेवाग्राहीले कुनै पनि समयमा कुनै झन्झटबिना खातामा रकम जम्मा गर्न तथा झिक्न सक्नेछन् । सो मेसिनबाट रकम जम्मा गर्दा बिनाकार्ड नै सिधा खाता नम्बर प्रविष्ट गरी जम्मा गर्न सकिन्छ । मेसिनबाट जम्मा गरिएको सो रकम तत्कालै खातामा जम्मा हुनेछ, जसले गर्दा खातावालाले तुरुन्तै कारोबार गर्न सक्नेछन् । बैंकका देशभर ७४ शाखा, ५ विस्तारित काउन्टर, १५४ एटीएम छन् । हुन्डाईको फेस्टिभ डिलाइट अफर काठमाडौं (कास) हुन्डाई अटोमोबाइल्सको आधिकारिक विक्रेता लक्ष्मी इन्टरकन्टिनेन्टलले दसैं, तिहार र छठ पर्वलाई दृष्टिगत गरी फेस्टिभ डिलाइट योजना ल्याएको छ । भदौ ३० देखि सुरु भएको यस योजनाअन्तर्गत, ग्राहकले ५ लाख रुपैयाँसम्मको आकर्षक नगद छुटका साथै स्क्र्याच कार्डमार्फत थप १ लाख ५० हजार रुपैयाँसम्मको नगद छुट पनि पाउन सक्नेछन् । यस योजनामा ग्राहकले गाडी खरिद गर्दा १ वर्षसम्मको निःशुल्क बिमा पाउनेछन् । सबै हुन्डाई गाडीमा ३ वर्ष वारेन्टी, ६ वर्षको फ्री सर्भिसिङका साथै निःशुल्क सडक कर भुक्तानीसहित उपलब्ध हुने कम्पनीले जनाएको छ । उत्कृष्ट विद्यार्थीलाई इस्लिङ्टनको छात्रवृत्ति काठमाडौं (कास) इस्लिङ्टन कलेजले प्राज्ञिक, अनुशासन र सहभागिताका क्षेत्रमा उत्कृष्टता हासिल गर्न सफल विद्यार्थीलाई छात्रवृत्ति प्रदान गरेको छ । प्राज्ञिकताशिक्षा, उपस्थिति, आचरणलाई एकै सूत्रमा बाँधेर मूल्यांकन गरी छात्रवृत्ति प्रदान गरिएको कलेजले जनाएको हो । छात्रवृत्ति प्रथम संस्करणमा २७८ विद्यार्थीले सहभागिता जनाएकामा ६४ जना विद्यार्थी सहभागी भए । कुल २ करोड राशिको यो छात्रवृत्ति कलेजका संस्थापक अध्यक्ष सुलभ बुढाथोकीले विद्यार्थीलाई हस्तान्तरण गरे । विद्यार्थीलाई सक्रिय रूपले विभिन्न गतिविधिमा संलग्न गराउँदै शैक्षिक अग्रता हासिल गर्न प्रोत्साहन गर्ने उद्देश्यले छात्रवृत्ति प्रदान गरिएको कलेजले जनाएको छ । सामसङका टीभी, रेफ्रिजरेटर वा वासिङ मेसिनमा क्यासब्याककाठमाडौं (कास) सामसङले दसैंतिहारका अवसरमा उत्साह चाडपर्वको सम्बन्ध जीवनभरको नामक योजना घोषणा गरेको छ । यसमा निःशुल्क जडानलगायत ग्राहकलाई खरिद मूल्यमा ३० प्रतिशतसम्म क्यासब्याक प्रदान गरिने कम्पनीले जनाएको छ । कम्पनीले ल्याएको यो अफर असोज १ देखि कात्तिक २९ सम्म चल्नेछ । ग्राहकलाई टीभी, रेफ्रिजेरेटर वा वासिङ मेसिन खरिदका लागि यो समय उत्तम रहेको कम्पनीको भनाइ छ । यो अफर सामसङ टीभी, रेफ्रिजेरेटर र वासिङ मेसिनमा मात्र लागू हुनेछ । सामसङको प्रिमियम रेन्जका टीभीमध्ये एउटामा अपग्रेड गर्दा निःशुल्क साउन्डबारसहित खरिदमा ३० प्रतिशतसम्म ग्राहकले छुट पाउनेछन् । सेगवे ईस्कुटरमा १० हजार नगद छुट, ७ उपहार काठमाडौं (कास) नेपालका लागि सेगवे सेगवे ईस्कुटरको आधिकारिक वितरक आईहबले दसैं, तिहार र छठका अवसरमा ग्राहकहरूलाई आकर्षक छुट र पुरस्कारसहितको अफर उपलब्ध गराएको छ । देशभर सबै सेगवे ईस्कुटरका लागि मान्य हुने गरी कम्पनीले ७ उपहार प्रदान गर्ने भएको छ । ग्राहकले कुनै पनि सेगवेको उत्पादन खरिद गर्दा १० हजार नगद छुट पाउनेछन् । अमाजफिट ब्यान्ड ५ वा अमाजफिट नियो ब्यान्डजस्ता पुरस्कार जित्न सक्नेछन् । साथमा निःशुल्क बिमा र सडक कर पनि उपलब्ध हुने कम्पनीले जनाएको छ । लक्की ड्रमार्फत २ जनाले किक स्कुटर, दुई जनाले स्मार्टफोन र ५ जनाले अमाजफिट जीटीएस २ स्मार्ट घडी जित्ने मौका पाउने कम्पनीको भनाइ छ । एक्सचेन्ज सुविधा, निःशुल्क एएमसी र किस्ताबन्दीको सुविधा पनि छ ।माइडियाको दसैंतिहार अफरकाठमाडौं (कास) नेपालमा माइडिया ब्रान्डका घरायसी सामग्रीको आधिकारिक वितरक चौधरी ग्रुपले दसैं, तिहार र छठलाई लक्ष्य गरी ग्राहक योजना ल्याएको छ । माइडियाका एयर ट्रिटमेन्ट (कमर्सियल र आवासीय वातानुकूलित समाधान), रेफ्रिजेरेटर, वासिङ मेसिन, लार्ज किचेन र खाना पकाउने उपकरण, साना भान्साका उपकरण, भुइँसम्बन्धी हेरचाह र लाइटिङका उपकरण बजारमा उपलब्ध छन् । माइडियाको शुभकामना सरल र सुखी जीवनलाई भन्ने नारासहित जारी यस अफरअन्तर्गत माइडियाको ६ र ७ केजी वासिङ मेसिन किन्दा ६ केजी प्याक सर्फ एक्सेल वा एरिअल, ८ केजीभन्दा माथिका वासिङ मेसिन खरिदमा माइडियाको राइस कुकर, साइड बाई साइड तथा मल्टी डोर रेफ्रिजेरेटर किन्दा माइडियाको इन्डकसन कुकर पाइनेछ । हरेक सामान खरिदमा खाली हात नजाने क्यासब्याक प्रदान गरिने कम्पनीले जनाएको छ ।"
'सर्वोच्चमाथि गोलाबारी भयो,"एमाले अध्यक्ष तथा पूर्वप्रधानमन्त्री केपी शर्मा ओलीले निलम्बित प्रधानन्यायाधीश चोलेन्द्रशमशेर जबराविरुद्धको महाभियोग प्रस्ताव प्रतिनिधिसभाको कार्यकाल समाप्त भएसँगै सकिएको बताएका छन् । संसद्बाट प्रस्ताव पारित नगरेर सत्तापक्षले जबरालाई सफाइ दिएको ओलीले दाबी गरेका छन् । यो संसद्को कार्यकाल नै सिद्धियो । महाभियोगको प्रस्ताव पारित भएन । दर्ता भयो र पारित भएन भनेपछि त कुरा सिद्धियो, त्यसमा सत्तापक्षले उहालाई सफाइ दियो, उनले भने, विलम्ब गरेर सफाइ दियो, प्रक्रिया अगाडि नबढाएर सफाइ दियो, आफूले खनेको खाल्डोमा आफैं परेर सफाइ दियो अथवा आफैंले थापेको पासोमा आफैं परेर सफाइ दियो, त्यो ऊ जानोस् । सफाइ त दियो । जबरालाई सर्वोच्च अदालत जान नदिएको बारेमा पनि ओलीले आक्रोश पोखे । उनले त्यसलाई सर्वोच्चमाथि गोलाबारी गरेको आरोप लगाए । अर्को संसद्को सभामुखले पनि घर्रामा राख्यो भने ? फेरि अर्कोले गर्ने ? तीन महिनाभित्र यो प्रश्न टुंग्याउनुपर्छ । यो जिन्दगीभरि चलाउने विषय होइन । कार्यकाल हुन्छ । अवधि हुन्छ । कुनै पनि संसदीय प्रक्रियाको अवधि हुन्छ । प्रस्ताव कहिलेसम्ममा टुंग्याउने भन्ने अवधि हुन्छ । यसको कानुनी व्यवस्था छ, ओलीले भने । सत्तामा पुगी सेना र प्रहरी हातमा लिएर जेसुकै गर्न नपाइने ओलीको भनाइ छ । अब मान्छेको घर घेर्ने, नजरबन्द बनाउने, यस्तो तमासा लोकतन्त्रमा ? अभियोग पुष्टि भएन प्रधानन्यायाधीशले के गर्ने त ? सरकारले पुष्टि गर्नॅपर्ने, गरेन, उनले भने, बोरिस एल्सिनले रुसमा संसद्माथि गोलाबारी गरेका थिए । अब यस्ता बोरिस एल्सिनहरूसँग संसद्का कुरा के गर्ने ? अदालतका कुरा के गर्ने ? स्वतन्त्र न्यायालयको कुरा के गर्ने ? लोकतन्त्रका कुरा के गर्ने ? कानुनी राजका कुरा के गर्ने ? यो त सर्वोच्च अदालतमाथि लगातार हानेको गोलाबारी नै हो नि ।महाभियोग सिफारिस समितिमा एमाले र लोसपाले महाभियोग लगाउने प्रस्तावको विपक्षमा मत जाहेर गरेका थिए । ती दुई दलका सदस्यले जबरालाई महाभियोगका लागि सिफारिस गर्न नहुने आठ कारणसहितको लिखित फरकमत राखेका छन् । त्यसको भोलिपल्ट जबरालाई सर्वोच्च जानबाट रोकिएपछि ओलीले आलोचना गरेका हुन् ।"
उपाधि होडमा को बलियो ?,"(काठमाडौं)  नेपाली टिमका मुख्य प्रशिक्षक कुमार थापा ६ वर्षपछि टिम सम्हाल्न फर्किएका हुन् । उनी यसलाई सेकेन्ड लाइफ मान्छन् । उनले टिममा जे उपलब्ध छ, त्यसैलाई निखार्ने काम गरेका छन्, जोसजाँगर भरेका छन् । युवा खेलाडीलई क्षमताअनुसार गर्न सक्ने बनाएका छन् । उनले प्रतियोगिताअघि भनेका थिए हामी च्याम्पियन बन्ने सम्भावना होइन, च्याम्पियन बनेरै छोड्छौं । उनी यो लक्ष्यको एक कदम नजिक आइपुगेका छन् ।नेपाल ल्याएको ट्रफीलाई यहीं राख्छौं, कम्तीमा दुई वर्ष लान दिने छैनौं, प्रशिक्षक थापाले भने, साफमा पहिलोपल्ट भारतलाई हराएर इतिहास रच्यौं । अब उपाधि जितेर अर्को इतिहास कोर्ने छौं । उनका समकक्षी गोलाम रब्बानी चोतोनको पनि आफ्नै दाबी छ, सात वर्षयता उमेर समूहमा सँगै खेल्दै बनेको टिम हो । अब उपाधि जित्न तयार छौं । पहिलोपल्ट च्याम्पियन बन्न चाहन्छौं । उनी आफैं सन् २००९ देखि बंगलादेशी राष्ट्रिय महिला टिम निर्माणमा सक्रिय छन् । ११ औं साग २०१० मा सहायक प्रशिक्षक रहेका उनी पहिलो साफ २०१० देखि मुख्य प्रशिक्षकमा निरन्तर छन् । कुनै बेला नेपालले सहजै पन्छाउने गरेको बंगलादेश चोतोनकै प्रशिक्षणमा फाइनलमा चुनौती दिने टिमका रूपमा परिणत भएको हो ।स्ट्राइकरका रूपमा करिअर थालेकी बंगलादेशी कप्तान सविना खातुनले आक्रामक मिडफिल्डरको भूमिकामा खेलेर पनि यो साफमा दुई ह्याट्रिकसहित सर्वाधिक आठ गोल गरेकी छन् । उनी बंगलादेशकै कीर्तिमान गोलकर्ता (३२ गोल) हुन् । उनीभन्दा अगाडि खेलिरहेका जाहान सोपना र कृष्णरानी सरकारलाई रोक्ने चुनौती गीता राना, पुनम जर्घामगर, अमृता जैसी र हीराकुमारी भुजेलको डिफेन्स लाइनमा छ । सोपनाले चार र कृष्णरानीले दुई गोल गरेका छन् । सेमिफाइनलमा चोट बोकेकी सोपना पहिलो रोजाइमै खेल्ने अपेक्षा गरिएको छ । नेपाललाई उपाधि दिलाउने हो भने अग्रपंक्तिका रश्मि र प्रीतिले अखी खातुन र मसुरा परविनको सेन्टरब्याकलाई पन्छाउनु अनिवार्य छ ।सेन्ट्रल मिडफिल्डमा दुवै देशका खेलाडी प्रभावशाली देखिएका छन् । नियमित कप्तान रेनुका नगरकोटेको अनुपस्थितिमा यसैपालि टिममा अवसर पाएकी दीपा शाही र सरू लिम्बूको प्रदर्शन राम्रै भइरहेको छ । पाहुना टिमका मोनिका चकमा र मारिया मान्डा पनि प्रभावशाली देखिएका छन् । खासमा जसले मिडफिल्डमा खेल नियन्त्रण गर्न सक्छ, ट्रफी चुम्ने हक उसैको बढी हुन्छ । त्यसैले मोनिकालाई रोक्दै दीपाले नेपाललाई उपाधि दिलाउन सक्छिन् । प्रशिक्षक थापाले सब्स्टिच्युटका रूपमा ल्याएका खेलाडीले पनि राम्रो प्रदर्शन गरेका छन् ।फाइनल पुग्दासम्म नेपाल र बंगलादेशले गोल बेहोरेका छैनन् । नयाँ कप्तान एन्जिलाका लागि ठूला टिमविरुद्ध र महत्त्वपूर्ण खेलमा गर्दै आएको कमजोर प्रदर्शनलाई सच्याउने अवसर पनि यही फाइनल हो । दशरथ रंगशालामा हजारौं दर्शक र घरेलु मैदानको साथ पनि नेपाली टिमलाई हुनेछ । त्यसैले ससाना गल्ती गर्ने आफ्नो कमजोरी सच्याएर गोलकिपर रूपना चकमालाई पन्छाउँदै गोल गरेर पहिलो उपाधि जित्न महिला टिम आतुर छ । त्यसका लागि नेपालले बंगलादेशविरुद्धको अपराजित भेटलाई कायम राख्नुपर्छ । यी दुईको आठ भेटमा नेपालले ६ जित निकाल्दै २ बराबरी खेलेको छ । उपाधिको अनुभवसहित नेपालका तीन खेलाडी अन्तर्राष्ट्रिय फुटबलबाट बिदाइ लिन चाहन्छन् ।"
राजधानी कप असोज ८ देखि,"धनगढी (कास) धनगढीमा असोज ८ गतेदेखि सुदूरपश्चिम राजधानी कप फुटबल प्रतियोगिता सुरु हुने भएको छ । शनिबार धनगढीमा पत्रकार सम्मेलन गरी आयोजक पीएफए स्पोर्ट्स क्लबले प्रतियोगिताबारे जानकारी दिएको हो । प्रतियोगितामा नवौं राष्ट्रिय खेलकुदमा भाग लिने ७ प्रदेशका टोली र एक घरेलु टोलीसहित ८ टिमको सहभागिता रहने प्रतियोगिता संयोजक दिनेश श्रेष्ठले जानकारी दिएका हुन् । प्रतियोगिताको विजेताले ५ लाख, उपविजेताले ३ लाख प्राप्त गर्नेछन् । विभिन्न विधाका उत्कृष्ट खेलाडीहरूले जनही १० हजार र उत्कृष्ट खेलाडीले २० हजार प्राप्त गर्नेछन् । प्रतियोगिताको मुख्य प्रवर्द्धकमा सुदूरपश्चिम खेलकुद परिषद् रहेको छ । यस्तै सहप्रायोजकमा नेपाल टेलिकम र राष्ट्रिय खेलकुद परिषद् नेपाल रहेको छ । हाम्रो गौरव सुदूरपश्चिम राजधानी कप मुख्य नारा लिएर प्रतियोगिताको सुरुवात गरेको आयोजकले जनाएको छ । असोज १५ सम्म सञ्चालन हुने प्रतियोगिताको चौथो संस्करण भएको आयोजक समितिले जनाएको छ ।"
फाइनलमा आर्मी र एपीएफ,चितवन (कास) त्रिभुवन आर्मी क्लब र नेपाल एपीएफ क्लबबीच इसुजु चितवन गोल्डकप फुटबल प्रतियोगिताको उपाधिका लागि सोमबार प्रतिस्पर्धा हुने भएको छ । नारायणगढ क्याम्पाचौरमा जारी प्रतियोगिताको आइतबार भएको अन्तिम सेमिफाइनल खेलमा आर्मी अफ्रिकन टोली एभिनर फुटबल क्लबलाई २० गोल अन्तरले पराजित गर्दै फाइनलमा पुगेको हो । वर्षाका कारण शनिबार रोकिएर आइतबार दिउँसो भएको खेलमा आर्मीले १८ औं मिनेटमै अग्रता लियो । आर्मीका कप्तान जर्जप्रिन्स कार्कीले गोल गरे । विवेक बस्नेतको स्थानमा मध्यान्तरअघि नै मैदान छिरेका आर्मीका सन्तोष केसीले दोस्रो गोल गरे । उनले मध्यान्तरपछि खेलको ७६ औं मिनेटमा गोल गरेर आर्मीको जित निश्चित बनाएका हुन् । एभिनरले केही राम्रो मौका पाए पनि गोल गर्न भने चुक्यो । आर्मीका डिफेन्डर विमल पाण्डे प्लेयर अफ दि म्याच भई १० हजार रुपैयाँ पुरस्कार पाए । एपीएफले शुक्रबार मनाङ फुटबल क्लबलाई पराजित गरेको थियो । प्रतियोगिताका विजेताले सात लाख रुपैयाँ र उपविजेताले तीन लाख ५० हजार रुपैयाँ पाउनेछन् । भरतपुर फुटबल क्लबले प्रतियोगिता आयोजना गरेको हो ।
ब्रेन्टफोर्डलाई हराउँदै आर्सनल शीर्षमा,लन्डन (एएफपी) मिखेल आर्टेटाको आर्सनल इंग्लिस प्रिमियर लिगमा फेरि शीर्षस्थानमा उक्लिन सफल भएको छ । उसले आइतबारको खेलमा लन्डन प्रतिद्वन्द्वी ब्रेन्टफोर्डलाई ३० ले हरायो । यो जितपछि आर्सनलको सात खेलबाट १८ अंक भएको छ । नयाँ सिजनयता लिगमा आर्सनलको यो छैटौं जित हो । आर्सनलबाट विलियम सलिबाले १७ औं मिनेटमा गोलको खाता खोले । पहिलो हाफको २८ औं मिनेटमा ग्याब्रिएल जेससले दोस्रो गोल थपे । दोस्रो हाफ सुरु भएलगत्तै ४९ औं मिनेटमा बिलओ भिएराले तेस्रो गोल थपे । म्यानचेस्टर सिटी सात खेलबाट १७ अंकमा दोस्रो स्थानमा छ । यस्तै समान १७ अंकमा रहेको टोटेनहम गोल अन्तरले तेस्रो स्थानमा रहेको छ । हारले ब्रेन्टफोर्ड भने सात खेलबाट नौ अंकमा रह्यो । ब्रेन्टफोर्ड नवौं स्थानमै रहेको छ । यसै खेलका क्रममा इथान एनवानेरी प्रिमियर लिग इतिहासमै खेल्ने सबैभन्दा कान्छा खेलाडी बनेका छन् ।उनले १५ वर्ष १ सय ८१ दिनमा आर्सनलका लागि डेब्यु गरे र यसअघि हारभेइ इलिटको नाममा रहेको कीर्तिमानलाई उछिने । इलिटले यसअघि सन् २०१९ मा १६ वर्ष ३० दिन हुँदा पहिलोपल्ट खेलेका थिए । एनवानेरीले आर्सनल यू१८ का लागि खेलिसकेका छन् । यस्तै उनले १४ वर्षकै उमेरमा इंग्लिस यू१६ का लागि पनि खेलिसके ।आइतबारकै अर्को खेलमा नील मउपेको निर्णायक गोल मद्दतले एभरटनले वेस्ट ह्यामलाई १० ले पन्छायो । गुडसनपार्कमा भएको खेलमा मउपेले ५३ औं मिनेटमा गोल गरे यो एभरटनको सिजनको पहिलो लिग जित रह्यो । यो नतिजापछि एभरटनको सात खेलबाट सात अंक भएको छ । खराब लयमा रहेको वेस्ट ह्याम भने चार अंकमै सीमित रहेको छ र रेलिगेसन क्षेत्रमा छ ।यस अगाडि सन ह्वेङमिनले आफ्नो गोल खडेरीलाई तोड्दै १३ मिनेटमा ह्याट्रिक गरेपछि टोटेनहमले लेस्टर सिटीलाई शनिबार ६२ ले पराजित गरेको थियो । बेन्चबाट मैदानमा फर्कंदै दक्षिण कोरियाली स्ट्राइकरले उत्कृष्ट प्रदर्शन गरेका हुन् । खराब लयबाट गुज्रिरहेको लेस्टरको सात खेलबाट एकै अंक मात्र छ र लिग तालिकाको सबैभन्दा पुछारमा छ । यो जितपछि टोटेनहमको सात खेलबाट १७ अंक भएको छ र गोल अन्तरले दोस्रो स्थानमा छ । डिफेन्डिङ च्याम्पियन म्यानचेस्टर सिटी समान अंकमा शीर्षस्थानमा छ ।
