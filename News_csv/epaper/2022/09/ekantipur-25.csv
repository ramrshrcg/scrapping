शीर्षक,विवरण
सभामुखको कार्यकाल कहिलेसम्म ?,"समानुपातिकको बन्दसूची बुझाउने अघिल्लो दिन मैले सभामुख पदबाट राजीनामा दिएर सरकारी सुविधा छाडेकी थिएँ, अरुले के गर्नुभयो, के गर्नुपर्छ, मलाई थाहा छैन ओनसरी घर्ती"
'प्रदेश १ मा सम्भावना प्रचुर तर उपयोग कम,"पछिल्लो समय नेपाली चियालाई भारतले अधिक कर लगाउँदा यसको बजारमा समस्या देखिएको उनको भनाइ छ । शिक्षा र स्वास्थ्यको क्षेत्रमा रहेका सम्भावनामा पनि आवश्यक नीतिगत व्यवस्था गरेर अवसर लिन सक्नुपर्ने उनले बताए । नेपालले जलस्रोतलाई रणनीतिक वस्तुका रूपमा प्रयोग गर्न सक्नुपर्ने पाण्डेको धारणा छ । हामीसँग पानी मात्रै त्यस्तो हतियार हो जसबाट भारतलाई अँठ्याउन सक्छौं, उनले भने, नेपाल र बंगलादेशको कनेक्टिभिटीका लागि काँकडभिट्टाबाट बंगलादेशसम्म प्रसारण लाइन र यातायात सञ्जाल जोड्न सक्नुपर्छ । त्यसका लागि नेपालले भारतलाई सप्तकोसी उच्च बाँध बनाउन दिने सम्झौता गर्न सकिन्छ । नेपाललाई सूचना प्रविधि क्षेत्रको केन्द्र बनाउन सकिने पनि उनले औंल्याए । अबको युग सूचना प्रविधिको भएकाले यो क्षेत्रमा लगानी गर्न ढिलाइ गर्न नहुनेमा उनको जोड छ । नेपालमा प्रविधिमा लगानी गर्न र डाटा इन्डस्ट्री बनाउन वातावरणीय रूपमा पनि अनुकूल छ । यसलाई कुनै नाकाबन्दीले पनि छेक्दैन, उनले थपे । माओवादी केन्द्रका उपमहासचिव एवं पूर्वअर्थमन्त्री वर्षमान पुनले मुलुक संघीयतामा गएपछि हरेक प्रदेश नयाँनयाँ आर्थिक केन्द्र बने पनि अपेक्षित रूपमा उपलब्धि हासिल नभएको स्विकारे । संघीयताका कारण अन्तरप्रदेश प्रतिस्पर्धाको वातावरण हुनुपर्थ्यो, उनले भने, संघीयताको पहिलो पाँच वर्षको अभ्यास विकास पूर्वाधारलाई क्षेत्रीयस्तरमा पुर्याउन प्रभावकारी देखिएको छ । तर केन्द्रको विकृति प्रदेश र स्थानीय तहमा समेत देखिएको छ । जुन चिन्ताको विषय हो । संघको राजनीतिमा रहेका नेता प्रदेशमा र प्रदेशका नेता स्थानीय तहमा गएर निर्वाचन लड्ने विकृति रोकिनुपर्ने पनि उनले बताए । नेता पुनले प्रारम्भिक चरणमा पूर्व क्षेत्रको विराटनगर औद्योगिकीकरणको हब रहेकामा पछिल्लो समय त्यो वीरगन्ज हुँदै भैरहवाबुटवल पुगेको र विस्तारै नेपालगन्ज हुँदै धनगढीसम्म विस्तार हुने सम्भावना देखिएको पनि बताए । शिक्षा, स्वास्थ्य, पर्यटन र जलविद्युत्को भारतीय विशाल बजारबाट नेपालले पर्याप्त फाइदा लिन सक्नुपर्नेमा उनले जोड दिए । पछिल्लो समय झापाको काँकडभिट्टादेखि कञ्चनपुरको गड्डाचौकीसम्म धेरै तारे होटल निर्माण हुनुले सीमावर्ती क्षेत्र नयाँ आर्थिक हब बन्ने सम्भावना देखिएको छ, उनले भने, भारतको बिहार र उत्तरप्रदेशका धेरै बिरामी अहिले पनि नेपालका अस्पतालमा उपचार गर्न आउँछन् । अब भारतीय बजारलाई हेरेर पनि स्वास्थ्य संरचना निर्माण गर्नुपर्छ । सीमावर्ती नेपालका शिक्षालयमा उच्च शिक्षाका लागि भारतीय विद्यार्थी आकर्षित गर्न सकिने पनि उनले औंल्याए । पूर्वऊर्जामन्त्री समेत रहेका पुनले नेपालको विद्युत् भारतीय बजारमा निर्यात गरेर बढ्दो व्यापार घाटा कम गर्न सकिने बताए । ९ सय मेगावाटको अरुण तेस्रो आयोजना बनिरहेको, १ हजार ६१ मेगावाटको अपर अरुण आयोजना नेपाली लगानीमै बन्ने निश्चित भएको, सात सय मेगावाटको तल्लो अरुण आयोजनासहित अरुण करिडोरमा धेरै आयोजना निर्माण हुन लागेको उल्लेख गर्दै उनले त्यसबाट उत्पादित बिजुली भारत र बंगलादेशको बजारमा पठाउन सकिने उनले जनाए । जलविद्युत् क्षेत्र हाम्रा लागि धेरै सम्भावनायुक्त छ । भारतमा औद्योगिकीकरण बढेको छ । नेपालमा धमाधम नयाँ जलविद्युत् आयोजना बनिरहेका छन्, पुनले भने, हामीले तत्कालका लागि आयात प्रतिस्थापन गर्ने नै विद्युत्बाट हो । ५७ खर्ब रुपैयाँ भारत र बंगलादेशको बजारबाट ल्याउन सक्यौं भने हाम्रो व्यापार घाटा सन्तुलनमा आउँछ । कृषिमा आधुनिकीकरण गर्नुपर्ने र हाल कृषिमा रहेको ६२ प्रतिशत जनशक्तिलाई उद्योग र सेवा क्षेत्रमा ल्याउनुपर्ने उनको भनाइ छ । गत आर्थिक वर्षमा ३ अर्ब रुपैयाँ बराबरको कृषिजन्य उपज आयात भएको र यो लाजमर्दो रहेको पुनले बताए । उज्यालो पूर्वको अन्तिम सत्र अर्थनीतिका उल्झन सत्रमा सरकारका प्रवक्ता एवं सञ्चार तथा सूचना प्रविधिमन्त्री ज्ञानेन्द्रबहादुर कार्कीले राजनीतिक अस्थिरताका कारण अपेक्षित विकास निर्माण हुन नसकेको बताए । अपेक्षित रूपमा पुँजीगत खर्च हुन नसक्दा सबैतिर समस्या थपिएको उनको भनाइ छ । पुँजीगत खर्च नहुनुका पछाडि केही कारण छन्, जुन सबैलाई थाहा छ, मन्त्री कार्कीले भने, देशमा राजनीतिक स्थिरता नहुँदा विकास निर्माणको गति तेज हुन नसकेको पनि नकार्न सकिँदैन । मन्त्री कार्कीले २०७४ सालको आमनिर्वाचनमा नेपाली जनताले झन्डै दुई तिहाइको सरकार बनाउन कम्युनिस्ट पार्टीलाई जनमत दिए पनि त्यो धेरै टिक्न नसकेको बताए । कम्युनिस्ट सरकारले मुलुकलाई स्थिरता दिएर आर्थिक क्रियाकलाप अघि बढाउने अवसर पाएको थियो, तर उसले अवसर गुमायो, उनले भने । अर्थतन्त्रमा केही नीतिगत उल्झन देखिएको र तिनलाई सबै मिलेर समाधान गर्न सकिने उनको भनाइ छ । विकासको लक्ष्य र जनताको विकासप्रतिको सपना पूरा गर्नकै लागि हामी निर्वाचनको संघारमा छौं, मन्त्री कार्कीले भने, निर्वाचनपछिको संकल्प भनेको मुलुकको आर्थिक विकासलाई अगाडि बढाउने नै हो । सरकारले बजेटको दर हेरफेर गरेकै कारण पूर्वको केही उद्योग बन्द भएको सम्बन्धमा उठेको प्रश्नको उत्तरमा उनले थपे, केही आलोचना पूर्वअर्थमन्त्री भरतमोहन अधिकारी, विष्णु पौडेलका पालामा नभएका होइनन् । अहिलेका अर्थमन्त्री जनार्दन शर्माको सवालमा पनि केही प्रश्न उठे, जुन संसदीय समितिको छानबिनपछि स्पष्ट भइसकेको छ । लगानीमैत्री वातावरण बनाउनु सरकारको उद्देश्य रहेको र एमसीसी पास गरेर त्यसको सुरुवात भइसकेको उनको दाबी छ । एमसीसी पास गरेर अन्तर्राष्ट्रिय लगानी अभिवृद्धि गर्न र विश्व जगत्मा हाम्रो विश्वसनीयता बढाउने ठूलो काम भएको छ, उनले भने, विश्व अर्थतन्त्रमै उल्झन छन् । अब युवालाई स्वदेशमै रोजगारी दिएर जलस्रोतलाई निर्यात गर्नुपर्छ । नेपाललाई आईटी हब बनाउनुपर्छ । वित्तीय संघीयता प्रभावकारी रूपमा कार्यान्वयन हुन नसक्दा प्रदेशहरू संघको मुख ताकेर बस्नुपर्ने अवस्था आएको प्रदेश १ का अर्थमन्त्री इन्द्रबहादुर आङ्बोले बताए । राज्यले वित्तीय संघीयता कार्यान्वयनको क्षेत्रमा खासै ध्यान दिन सकेन । यहीकारण समन्वयात्मक ढंगले वित्त विकेन्द्रित हुन सकेन, उनले भने, अघिल्लो (केपी शर्मा ओलीका पालामा) सरकारले प्रदेशलाई वित्त विकेन्द्रित गर्न नचाहेकै कारण यस्तो अवस्था आएको छ । सरकारले चालु आर्थिक वर्षको बजेटमार्फत घरेलु उत्पादन वृद्धि, निर्यात प्रोत्साहन र आयात निरुत्साहित गर्ने नीति अंगीकार गरेकाले दीर्घकालमा अर्थतन्त्रका लागि उपयोगी हुने मन्त्री आङ्बोले दाबी गरे । अहिलेको सरकारबाट धेरै अपेक्षा गर्नुहँॅदैन । उत्पादन वृद्धिका लागि अहिलेको नीति ठीक छ, उनले भने, बजेटले भन्दा पनि कसिलो मौद्रिक नीतिका व्यवस्थाले उद्योगी व्यवसायीलाई अप्ठ्यारो परेको हो । नेपाल उद्योग वाणिज्य महासंघकी पूर्वअध्यक्ष भवानी राणाले नीतिगत उल्झनका कारण उद्योग व्यवसाय गर्ने वातावरण नभएको बताइन् । खासगरी श्रम र औद्योगिक ऐनलगायत नीतिमा धेरै उल्झन छन् । यहीकारण लगानीकर्ता उद्योग छाडेर व्यापार (ट्रेडिङ) मा लाग्ने प्रवृत्ति बढेको छ, उनले भनिन्, समस्या समाधानका लागि तीन तहको सरकारमा समन्वयनको कमी छ ।पछिल्लो समय ब्याजदर बढेकाले उद्योग व्यवसाय चलाउन सक्ने अवस्था नभएको राणाले बताइन् । बैंकहरूले निक्षेपमा १५ प्रतिशतभन्दा बढी ब्याज दिन थालेका छन् । अब कर्जाको ब्याजदर कति पुग्ला ? उनले भनिन्, यस्तै हो भने उद्योगी व्यवसायी सरकारलाई चाबी बुझाउन बाध्य हुनेछन् । नीति निर्माणका क्रममा सरकारले निजी क्षेत्रलाई सहभागी गराए पनि नीति आउँदा छलफलका विषयवस्तु नसमेटिने गरेको उनको गुनासो छ । मोरङ व्यापार संघका अध्यक्ष नवीन रिजालले राज्यका सबै तह र तप्कामा रहेका पदाधिकारीहरूमा काम गर्ने इच्छाशक्ति नहुँदा मुलुकको विकास हुन नसकेको बताए । हामीले सैद्धान्तिक रूपमा बहस मात्र गर्यौं, काम गरेनौं । हामी सबैले ३२ वर्षदेखि केही गरेकै छैनौं । काम गर्ने इच्छाशक्ति नै देखाएनौं, उनले भने, यही कारण नेपालमा अपेक्षित विकास हुन सकेन ।कान्तिपुर मिडिया ग्रुपमा अध्यक्ष एवं प्रबन्ध निर्देशक कैलाश सिरोहियाले नेपालको राजनीतिक इतिहासमा पूर्वको चेतनाले धेरै हदसम्म समग्र देशको नेतृत्व गर्दै आएको बताए । सामाजिक, शैक्षिक, स्वास्थ्य, कृषि र जलविद्युत् पूर्वाधारमा पूर्वको पौरखले देशको आत्मबल बढाउँदै आएको छ । उत्तरमा हिमाली र दक्षिणमा औद्योगिक शृंखला देशको अर्थतन्त्रका लागि मेरुदण्ड सावित भएका छन्, उनले भने, विशाल छिमेकी भारत र चीनसँग जोडिएका नाकालाई गतिशील बनाउँदै बंगलादेशसँगको व्यापारिक सम्बन्ध अझ मजबुत भए समृद्धिको यात्रा सहज र सार्थक हुनेछ ।"
"हेलिकोप्टरमा आउँछन्, विपद्स्थल नपुगेरै फर्कन्छन्","त्रिपाल र अलिकति चामल पाएका छौं । बस्ने ठेगान नै नभएपछि त्रिपाल लिएर के गर्ने, ढकारी गाउँपालिका६ ढुंगाचाल्नाकी पहिरोपीडित नैनकला बुढाले भनिन्, सबै आउँछन्, तपाईंहरूका लागि राहत ल्याउँछौं भन्छन् । पटकपटक गाउँमा हेलिकोप्टर मात्रै आउँछ, राहत आउँदैन । पहिरोको घटनापछि गाउँमा तीन पटक हेलिकोप्टर आए पनि आफूहरूले आवश्यक राहत नपाएको उनको गुनासो छ । हाम्रो दुःख उस्तै छ । पानी पर्न थाले बालबच्चा च्यापेर घरबाट भाग्नुपर्छ, नैनकलाले भनिन् ।आमनिर्वाचनको मुखमा भएको घटनामाथि दलका नेताकार्यकर्ताले राजनीति गरेको ढुंगाचाल्नाकै पहिरोपीडित निर्मल बुढा बताउँछन् । पहिरोबाट विस्थापित भएकाले राहत दिन भन्दै कांग्रेस, एमाले र माओवादीले पनि लाखौं रुपैयाँ राहत संकलन गरेको सुनिन्छ । घरबार छाडेर अर्काको घरमा बसेका पहिरोपीडित हामी हौं । खै त अहिलेसम्म हामीलाई राहत ?, उनले भने, मन्त्रीहरू बेलाबेला आउँछन् । हेलिकोप्टर ल्यान्ड हुने ठाउँबाट एक पाइला अघि सर्दैनन् । पहिरो गएको ठाउँसम्म मन्त्री र अरू सरोकारवाला कोही पुगेका छैनन् । वडा र गाउँपालिकाले भने अपनत्व दिइरहेको उनले बताए । हेलिकोप्टर चढेर गाउँ आउने जतिले आफ्नो राजनीतिक प्रभाव मात्रै देखाउन खोजेको उनको आरोप छ । तीनतीन पटक हेलिकोप्टर चढेर आउँदा लाग्ने खर्चले हामीलाई राहत दिए पनि हुन्थ्यो । अहिलेसम्म सडक अवरुद्ध छ । स्थानीय बजारमा एक किलो चामल पनि पाइँदैन । अब भोकमरी लाग्ने देखिन्छ, निर्मलले भने, मन्त्रीहरू आउँछन् ५ मिनेटमा राहत दिन्छौं भनेर आश्वासन दिन्छन् । हाम्रा कुरै नसुनेरै जान्छन् । हामीले पीडा राख्ने ठाउँ नै पाएका छैनौं । पहिरोपीडितका लागि भन्दै विभिन्न व्यक्ति, संघसंस्था र राजनीतिक दलले राहत संकलन गर्न थालेपछि एकद्वार प्रणालीबाट वितरणमा सहयोग गर्न सबैलाई अनुरोध गरिएको प्रमुख जिल्ला अधिकारी विश्वराज मरासिनीले बताए । राजनैतिक दल, संघसंस्था र व्यक्तिहरूले राहतका लागि चन्दा संकलन गरेको सूचना पाएपछि जिल्ला विपद् व्यवस्थापन समितिको खातामा जम्मा गरेर एकद्वार प्रणालीबाट जान अनुरोध गरेका छौं, उनले भने, अहिलेसम्म मनपरी राहत संकलन र वितरण गर्ने काम भने रोकिएको छैन । प्रदेश र केन्द्र सरकारका मन्त्रीहरू जतिपटक आए पनि सरकारी प्रावधानअनुसार पाउने सबै सहयोग पीडितले सजिलै पाइरहेको उनको दाबी छ । कमलबजार नगरपालिका, ढकारी र तुर्माखाँद गाउँपालिकामा पहिरोले ५ घर बगाएको थियो । १२ अहिले उच्च जोखिममा छन् । ०७७ भदौ २ मा अछामको रामारोशनमा बाढीले १७ जनाको मृत्यु हुँदा पनि यसैगरी मन्त्रीको लस्कर लागेको थियो । संघीय सरकारका तत्कालीन गृहमन्त्री रामबहादुर थापा, सुदूरपश्चिम मुख्यमन्त्री भट्ट, तत्कालीन भौतिक पूर्वाधार विकासमन्त्री पठानसिंह बोहरा हेलिकोप्टरमा रामारोशन गाउँपालिकाको सैनीबजार पुगेका थिए । तत्कालीन आर्थिक मामिला तथा योजनामन्त्री झपट बोहरा पैदलै पुगेका थिए । तर, बाढी गएको दुई वर्ष बित्दा पनि रामारोशनका बाढीपीडितले राहत पाएका छैनन् ।रामारोशन५ की मनसरा साउद नेताहरू हेलिकोप्टरमा आएर भाषण गरे पनि राहत नदिएको गुनासो गर्छिन् । त्यतिबेला उनको सैनीबजारमा रहेको लत्ताकपडाको पसल बगाएको थियो । श्रीमान्ले ३ वर्ष मलेसियामा बसेर ल्याएको कमाइ, बाख्रा र भैंसी बेचेको पैसाले व्यापार सुरु गरेकी थिइन् । पसल बगेपछि परेको पीरबाट उनी अझैसम्म तंग्रिन सकेकी छैनन् । यो क्षेत्रमा सबैभन्दा ठूलो कपडाको पसल मेरै थियो । करिब ३५ लाख बढीको क्षति भयो । राहतको नाममा पाएको ३ थाल, २ कचौरा १ त्रिपाल, ५० किलो चामल र १२ वटा जस्तापाता मात्रै हो, उनले भनिन् । बाढीका बेला नेताहरू आएर आश्वासन दिए पनि अहिले सबैले भुलेको उनको गुनासो छ । त्यो दिन ज्यान जोगियो । सबैभन्दा ठूलो कुरा त त्यही हो । तर बाँच्नेलाई त खान, बस्न चाहिन्छ । अहिले सबै रोजीरोटी गुम्यो । धनसम्पत्ति बग्यो । न राहत पाइयो । न कोही आफ्ना भए, उनले भनिन् । उक्त बाढीले सैनीबजारका धेरै महिला, वृद्धवृद्धा र केटाकेटीको मानसिक सन्तुलनमा असर परेको छ । अहिले पनि आकाश गड्याङ्गुडुङ हुँदा केटाकेटी चिच्याउँछन्, उनले भनिन् ।"
छाउगोठको 'ब्रान्डिङ,"(बझाङकाठमाडौं)  काठमाडौंको दरबारमार्गस्थित होटल याक एन्ड यतीमा भएको महिनावारी स्वास्थ्य व्यवस्थापनसम्बन्धी प्रथम राष्ट्रिय सम्मेलन मा छाउगोठ प्रदर्शन गरियो । २५ मंसिर २०७५ मा आयोजित सम्मेलनका बेला होटलको दोस्रो तलामा बनाइएको छाउगोठ हेर्न जर्मनी, बेलायत, अमेरिका, भारत, पाकिस्तान, बंगलादेशलगायत देशबाट विभिन्न संस्थाका प्रतिनिधि, अभियन्ता र किशोरकिशोरी आइपुगेका थिए । नेपालमा छाउपडी प्रथा कम हुँदै गएको भन्दै उनीहरूलाई छाउगोठ भत्काइएका दृश्य देखाइएको थियो । नेपाल सरकार र महिनावारी स्वास्थ्य तथा सरसफाइ व्यवस्थापनका क्षेत्रमा कार्यरत संस्थाहरूको सञ्जाल (एमएचएमपीए अलायन्स) द्वारा आयोजित उक्त एकदिने सम्मेलनमा करिब ४० हजार अमेरिकी डलर खर्च भएको सञ्जालका संयोजक गुणराज श्रेष्ठ बताउँछन् । यो खर्च जर्मन अन्तर्राष्ट्रिय विकास नियोग (जीआईजेड) ले उपलब्ध गराएको थियो । राजधानीमा सम्मेलन भएको १९ दिनपछि बाजुराको बुढीनन्दा नगरपालिका९, अगाउपानीकी ३५ वर्षीया अम्बा बोहरा र उनका दुई छोरा (९ वर्षीय सुरेश र ७ वर्षीय रमित) को छाउगोठमा मृत्यु भयो । पुसको कठ्यांग्रिँदो जाडोबाट जोगिन बालेको आगो सल्किँदा तीनै जनाको जलेरनिसासिएर मृत्यु भएको प्रहरीको अनुमान छ । विडम्बना यस्तो दुर्दान्त घटना भएको बुढीनन्दा छाउपडी मुक्त क्षेत्र घोषित नगरपालिका हो । काठमाडौं सम्मेलनको एक वर्षपछि १६ मंसिर २०७६ मा अछामको साँफेबगर नगरपालिका३ डिग्रेनीकी २१ वर्षीया पार्वती रावतको पनि छाउगोठमा निसासिएर मृत्यु भयो । एक वर्षअघि बिहे भएकी पार्वतीको मृत्यु हुँदा देशभर महिला हिंसाविरुद्धको १६ दिने अभियान चलिरहेको थियो । उनलाई छाउगोठमा बस्न बाध्य पारिएको भन्दै उनका जेठाजु छत्र रावतमाथि प्रहरीले मुद्दा चलाउन खोज्दा जाहेरी दिने कोही भएन । प्रहरी प्रतिवेदनका आधारमा घरमूली जेठाजु तीन दिनपछि १९ मंसिरमा पक्राउ परे । अदालतले छत्रलाई ४५ दिन कैद सजायको फैसला सुनायो । पार्वतीको मृत्युपछि २०७६ भित्रै अछामलाई छाउगोठ मुक्त जिल्ला घोषणा गर्ने अभियान चलाइयो । प्रहरीले छाउगोठ भत्काउन सुरु गर्यो । अभियानमा जनप्रतिनिधिले पनि सक्रियता देखाए । त्यसपछि ८ माघ २०७६ मा गृह मन्त्रालयले सुदूरपश्चिम र कर्णाली प्रदेशका १९ जिल्लामा छाउगोठ भत्काउन जिल्ला प्रशासन कार्यालयहरूलाई निर्देशन दियो । यी दुई प्रदेशका १० जिल्लामा बनाइएका ८ हजारभन्दा बढी छाउगोठ भत्काइयो, यस दौरान करिब एक सय स्थानीय तहलाई छाउगोठ मुक्त घोषणा गरियो । भत्काइएका सबैजसो गोठ अहिले पुनर्निर्माण भइसकेका छन् । छाउपडी प्रथाविरुद्धकी अभियन्ता अछामकी पशुपति कुँवर भन्छिन्, एक पटक गोठ भत्काउने अभियान चल्यो, त्यसपछि कोरोना महामारीको बहानामा सबै चुप लागे, गोठहरू फेरि बन्न थाले ।अथाह खर्च, उपलब्धि न्यून१ भदौ २०७५ देखि लागू गरिएको मुलुकी अपराध संहिता, २०७४ ले छाउपडी प्रथालाई आपराधिक कसुर मानेको छ । अपराध संहिताको दफा १६८ को उपदफा (३) मा भनिएको छ महिलाको रजस्वला वा सुत्केरीको अवस्थामा छाउपडीमा राख्न वा त्यस्तै अन्य कुनै किसिमको भेदभाव, छुवाछूत वा अमानवीय व्यवहार गर्नुगराउनु हुँदैन । यस्तो कसुर गर्नेलाई तीन महिना कैद र ३ हजार रुपैयाँ जरिवाना वा दुवै सजाय हुन्छ । राष्ट्रसेवकले यो कसुर गरेको भए थप तीन महिना कैद हुन्छ । कानुनको यो प्रावधान लागू गराउन सुदूरपश्चिम र कर्णाली प्रदेशका १९ जिल्लामा तीनवटै तहका सरकार र थुप्रै गैरसरकारी संस्थाले ठूलो रकम खर्च गरेका छन् तर उपलब्धि भने देखिँदैन ।छाउपडी उन्मूलनका लागि भएको कुल खर्चबारेको विवरण प्राप्त गर्न हामीले सूचनाको हक प्रयोग गर्दासमेत सरकार र केही थोरै संस्थाले गरेको खर्चको विवरण मात्रै पाउन सकियो । यद्यपि प्राप्त तथ्यांक र संस्थाहरूको आबद्धताको हिसाब गर्दा यो कुरीति हटाउने नाममा अथाह खर्च भएको देखिन्छ । समाज कल्याण परिषद्को योजना शाखाको अभिलेखअनुसार २०६२ सालदेखि २०७९ असारसम्म विदेशी दाताको सहयोगमा जुम्लाको चन्दननाथस्थित कोल्याबरेसन एक्सन फर डिग्निटी, काठमाडौंको थापाथलीस्थित एक्सन वर्क्स नेपाल, हुम्लास्थित नेपाल अस्ट्रिया पार्टनरसिप अर्गनाइजेसन, बैतडीको वुमन अनलिफ्ट सोसाइटी, अछामको इन्भाइरोमेन्ट कन्जर्भेसन फोरम नेपाल, जागरण नेपाल काठमाडौं, लिगल एड एन्ड कन्सल्टेन्सी सेन्टर काठमाडौं, संस्थागत विकास सञ्जाल ललितपुर, राधा फाउन्डेसन काठमाडौं र बाजुराको वुमन डेभलपमेन्ट फोरम गरी १० गैरसरकारी संस्थाले छाउपडी उन्मूलन शीर्षकमा १० करोड ९७ लाख खर्च गरेका छन् । सेभ द चिल्ड्रेन नेपालका अनुसार सरकारसँग २१ वैशाख २०६४ मा सम्झौता गरेर वैशाख २०६४ देखि वैशाख २०७२ सम्म अछाम, बाजुरा र डोटी जिल्लामा छाउप्रथा उन्मूलन कार्यक्रमका नाममा ३ करोड ९३ लाख खर्च भएको छ । उता महालेखा परीक्षकको ५२औं प्रतिवेदनमा भने छाउपडी प्रथामा हुने विभेद एवं हिंसा नियन्त्रण गर्न सरकार र सेभ द चिल्ड्रेनबीच भएको सम्झौताअनुसार महिला तथा बालबालिका विभागसहित अछाम, डोटी र बाजुरामा २०७०७१ सम्म १० करोड ४८ लाख खर्च भएको उल्लेख छ । उक्त सहायता रकम बजेट तथा कार्यक्रममा समावेश नगरी खर्च भएको महालेखाले औंल्याएको छ । आर्थिक कार्यविधि नियमावली, २०६४ को नियम २७१ बमोजिम वैदेशिक सहायता लिँदा राष्ट्रिय योजना आयोगको सहमति एवं अर्थ मन्त्रालयको स्वीकृति लिनुपर्ने र मन्त्रालयले बजेट तथा कार्यक्रममा समावेश गर्नुपर्ने व्यवस्था रहेको महालेखा परीक्षक कार्यालयका निर्देशक नेत्रप्रसाद पौडेल बताउँछन् । समाज कल्याण परिषद्कै अभिलेखअनुसार अन्तरसम्बन्धित (क्रस कटिङ) विषयका रूपमा छाउपडी प्रथा उन्मूलनका लागि सुदूरपश्चिम र कर्णालीमा अन्तर्राष्ट्रिय गैरसरकारी संस्थाहरूले ७ अर्बभन्दा बढी रुपैयाँ खर्चेका छन् । परिषद्का अनुसार २०७२७३ देखि हालसम्म बालुवाटारस्थित सेन्टर फर इन्टरनेसनल स्टडिज एन्ड कोअपरेसन, मर्सी क्रप्स, प्राक्टिकल एक्सन, इन्टरनेसनल नेपाल फेलोसिप, पपुलेसन सर्भिस इन्टरनेसनल, द डीजेडआई फाउन्डेसन, आइपास इन्टरनेसनल र गुड नेवर इन्टरनेसनल साउथ कोरियासहितका आठ अन्तर्राष्ट्रिय गैरसरकारी संस्थाले मात्रै ५ अर्ब ६३ करोड ६७ लाख खर्च गरेका छन् । यसैगरी महिला, बालबालिका तथा ज्येष्ठ नागरिक मन्त्रालयमार्फत मात्रै दार्चुला, बैतडी, डडेल्धुरा, कञ्चनपुर, बझाङ, बाजुरा, डोटी, अछाम, कैलाली, रुकुम पश्चिम, सल्यान, डोल्पा, जुम्ला, हुम्ला, मुगु, कालीकोट, जाजरकोट, दैलेख र सुर्खेतमा पछिल्लो ९ वर्षमा छाउपडी प्रथा उन्मूलनका लागि तालिम, सचेतना, सामाजिक जागरण र सम्मान शीर्षकमा २७ करोड ८ लाख खर्च भएको छ । महिला तथा बालबालिका विभागको २०६६६७ देखि २०७४७५ सम्मका वार्षिक प्रतिवेदनअनुसार उक्त रकममध्ये सबैभन्दा बढी २६ करोड ६८ लाख अन्तरसम्बन्धित विषयमा खर्च भएको छ भने छाउपडी प्रथा निवारण नै भनेर २०७२७३ देखि २०७४७५ सम्म ३९ लाख खर्च भएको छ । यो अवधिमा स्थानीय तहले गरेको खर्चको विवरण बेग्लै छ । कर्णाली र सुदूरपश्चिमका तत्कालीन जिल्ला विकास समिति, गाविस, हालका पालिकाले छाउपडीको नाममा गरेको खर्च १ अर्बभन्दा बढी छ । यी दुई प्रदेशमा छाउपडी प्रथा उन्मूलनका लागि कतिवटा संस्था कार्यरत छन् र तिनले कति रकम खर्च गरिरहेका छन् भन्ने एकीकृत तथ्यांक सरकारका कुनै पनि निकायसँग छैन । यति ठूलो लगानीबाट पनि छाउपडी प्रथा रोकिएको भने छैन । गोठ भत्काउने अभियानमा सहभागी जिल्ला प्रहरी कार्यालय, बझाङको महिला तथा बालबालिका इकाईकी प्रमुख पार्वती अवस्थी भन्छिन्, गाउँलेले गोठ नभत्काऊ भनेर ढुंगा हाने पनि गोठ त भत्कायौं तर उनीहरूको अन्धविश्वास भत्काउन सकेनौं । भत्काइएका छाउगोठ केही दिनमै ठड्याइहाले ।भत्काउँदै बनाउँदैबझाङको साइपाल गाउँपालिकाले जेठ २०७५ मा धुली गाउँका ६ वटा छाउगोठ भत्कायो । गोठ नहुँदा केही दिन ओडार र बारीका कान्लामा पाल हालेर बसेका महिलाले बर्खा लाग्नु अगावै अर्को गोठ ठड्याए । यसपालि बनाइएको छाउगोठ फराकिला झ्यालढोकासहित तुलनात्मक रूपमा सुविधायुक्त थियो । एकै पटकमा आठ जनासम्म सुत्न मिल्ने यो छाउगोठ बनाउन महिला समूहमा बचत गरिएको रकम खर्च गरियो । महिलाको आयआर्जनमा सहयोग गर्ने, गाह्रोसाह्रो पर्दा चलाउने गरी बचत गरेको घुम्ती कोषको रकमबाट बनाइएको यो गोठ पनि प्रहरीले भत्काइदियो । गाउँमै प्रहरी चौकी भएको हुँदा गाउँलेले फेरि अर्को गोठ बनाउन आँट गरेका छैनन् । त्यसयता स्थानीय महिलाले भोग्नुपरेको सास्तीको भने हिसाब छैन । ३५ वर्षीया विरती रोकाया भन्छिन्, खाई नखाई जम्मा गरेको पैसाले बनाएको छाउघर फेरि पुलिस आएर भत्कायो । तीन वर्षदेखि हामीले पाएको दुःख भनिनसक्नुका छन् । अहिले गाउँका महिलाहरू नजिकैको ओडारमा छाउ बार्छन् । यो ओडारमा एक पटकमा तीन जना मात्र बस्न सकिने हुँदा त्यसभन्दा धेरै महिला एकै पटक महिनावारी हुँदा अरूले बारीका कान्लामा प्लास्टिकको ओतमा रात काट्नुपर्छ । विरती भन्छिन्, पानी पर्दा आफू त भिजेर निथ्रुक्कै भइन्छ, बच्चा जोगाउनै हैरान ।महिलाहरूले भोग्ने सास्ती बर्खामा भन्दा हिउँदमा झन् चर्को हुन्छ । समुद्र सतहदेखि तीन हजार मिटरको उचाइमा रहेको यो गाउँमा पाँच फिटसम्म हिउँ जम्छ । अँध्यारो ओडारबाट निस्केर नजिकैको ढुंगामा घाम तापिरहेकी उजली रोकायाले सुनाइन्, दूधे बच्चाका आमालाई मर्नु न बाँच्नु हुन्छ । कतिका बच्चा त बिहानसम्म चिसोले लट्ठिएका हुन्छन् । २०७६ मंसिरमा छाउगोठमा ज्यान गुमाएकी पार्वती रावतको टोल सिद्धेश्वर डिक्रेनी पनि छाउगोठ मुक्त घोषणा भएको छ । तर, अहिले यो टोलका सबैजसो घर छेउमा छाउगोठ बनिसकेका छन् । बुढाकोट माविका प्रधानाध्यापक चक्रबहादुर कुँवरको घरमा समेत नयाँ छाउगोठ ठडिएको छ । अछामको साँफेबगर नगरपालिका१४ पातलकोटकी शारदा थापालाई प्रहरीले भत्काइदिएको छाउगोठ फेरि बनाउँदा ३० हजार ऋण लागेको छ । यो वडामा प्रहरीले भत्काएका १३५ मध्ये १७ वटा गोठ १५ दिन नपुग्दै बनिसकेका थिए । छाउगोठ भत्काइदिए फेरि बनाउने, बनाउन नपाए ओडार वा बारीका कान्लामा रात बिताउने र ज्यानकै जोखिम मोल्न तयार हुने प्रवृत्तिबाट थाहा हुन्छ, छाउपडी प्रथा हटाउनका लागि बनाइएका अहिलेसम्मका योजना, रणनीति उपयुक्त छैनन् र गरिएको लगानी खेर गइरहेको छ । बझाङको खप्तडछान्ना गाउँपालिकामा पर्ने साविकको माझीगाउँ गाविसलाई १६ मंसिर २०७१ मै छाउगोठ मुक्त घोषणा गरियो । घोषणाअघि धामीझाँक्रीसमेतलाई चेतनामूलक तालिम दिइयो, घरघरमा भएका छाउगोठ भत्काइयो । गाउँलेले आइन्दा महिनावारी भएका महिलासँग छुवाछूत र फरक व्यवहार नगर्ने शपथ खाए । महिला तथा बालबालिका कार्यालयका अनुसार कार्यक्रमका लागि तत्कालीन महिला विकास कार्यालय, जिविस र गाविसलगायत संस्थाले २५ लाखभन्दा बढी खर्च गरे । तर, छाउगोठ मुक्त घोषणा भएको उक्त गाविसमा एक महिना पनि नपुग्दै फेरि छाउगोठ बन्न थाले । साविकका ४७ मध्ये १७ गाविस २०७४ अघि नै कागजमा छाउगोठ मुक्त भइसकेको बझाङमा स्थानीय सरकार आएपछि यो अभियानले फेसन कै रूप लियो । अहिलेसम्म बुङ्गल नगरपालिका मात्र छाउगोठ मुक्त घोषणा गरिए पनि जिल्लाका ९४ मध्ये ५१ वटा वडा छाउगोठ मुक्त घोषणा भइसकेका छन् । यस क्रममा स्थानीय सरकार र विभिन्न सरकारी तथा गैरसरकारी संस्थाले १५ करोडभन्दा बढी खर्च गरिसकेका छन् । यस्ता अभियान र कार्यक्रम उपलब्धिका लागिभन्दा पनि बजेट सिध्याउने मानसिकताले सञ्चालन गरिँदा समस्या ज्युँका त्युँ रहेको महिला मानवअधिकार रक्षक सञ्जालकी सल्लाहकार सुशीला खड्का बताउँछिन् । अन्धविश्वासलाई चिर्न ठूलो र इमानदार अभियान चलाउनुपर्छ तर यहाँ कागजमा मात्रै काम देखाउने चलन छ, उनी भन्छिन् ।२४ पुस २०७४ मा अछामको तुर्माखाद गाउँपालिकाकी २३ वर्षीया गौरी बुढाको छाउगोठमा निसासिएर ज्यान गयो । सदरमुकाम मंगलसेनबाट ५५ किलोमिटर पूर्वको तुर्माखादलाई यसअघि नै महिला तथा बालबालिका कार्यालय र सेभ द चिल्ड्रेनको सहयोगमा सञ्चालित छाउपडी प्रथा निवारण परियोजनाले छाउगोठ मुक्त घोषणा गरेको थियो । मानवअधिकार आयोगको छाउपडी प्रथाले महिलाको जीवनमा पारेको प्रभाव अध्ययन प्रतिवेदन ०७५ अनुसार २०६४ देखि २०७४ सम्म छाउगोठमा बसेकै कारण अछाममा मात्रै १३ जनाले ज्यान गुमाएका छन् । पार्वतीको मृत्युपछि अछाममा छाउगोठ भत्काउने अभियानको नेतृत्व गरेका तत्कालीन प्रमुख जिल्ला अधिकारी भोजराज श्रेष्ठको बुझाइमा छाउपडी प्रथा उन्मूलनका लागि सरकारी तथा गैरसरकारी क्षेत्रबाट भएको लगानी उपलब्धिमूलक छैन । भाषण गर्दा क्रान्तिकारी देखिने तर घरमा छाउ बार्ने नेता र अभियन्ताको दोहोरो चरित्रले दिक्क परेको उनी सुनाउँछन् । यो प्रथा हटाउनैपर्छ भनेर इमानदारीपूर्वक लाग्ने निकै कम छन्, उनी भन्छन्, एनजीओ र आईएनजीओमा काम गर्ने कतिपयलाई त यो समस्या हल भएमा आफ्नो रोजीरोटी गुम्ला कि भन्ने डर छ । सुदूरपश्चिम र कर्णालीका विभिन्न जिल्लामा अन्तर्राष्ट्रिय गैरसरकारी संस्था लुथरन विश्व फेडेरेसनले सन् १९९५ देखि २०१९ सम्म छाउप्रथा उन्मूलन कार्यक्रम सञ्चालन गरेको थियो । नेपाल डेभलपमेन्ट प्रोग्राम नामक उक्त परियोजना छाउप्रथा उन्मूलनकै लागि भनेर करोडको अंकमा खर्च भयो । छाउप्रथाविरुद्धको अभियानमा कर्णाली तथा सुदूरपश्चिममा युनाइटेड मिसन टु नेपाल (यूएमएन), नेदरल्यान्ड्स डेभलपमेन्ट अर्गनाइजेसन (एसएनभी), प्लान इन्टरनेसनल, केयर नेपाल, वर्ल्ड भिजन आदि संस्थाले पनि लामो समयदेखि काम गरिरहेका छन् । छाउ प्रथा हटाउने नाममा ठूलो लगानी भए पनि त्यो गलत ठाउँमा भयो, गैरसरकारी संस्था सहकर्मी समाजका कार्यकारी निर्देशक अमरबहादुर ऐर भन्छन्, यहाँ गोठ बनाउने, भत्काउने र फेरि बनाउने काम भइरह्यो । यो त केहीको जागिर खाने माध्यम जस्तो भयो । समस्या कम भएको छैन ।बाल्यावस्थामै गर्भनिरोधकमहिनावारी भएका महिलालाई घर र अन्य सार्वजनिक स्थानमा मात्र होइन, विद्यालयमा समेत विभेद गरिन्छ । बाजुराको बडिमालिका नगरपालिका८ को जनप्रकाश आधारभूत विद्यालयमा महिनावारी भएका बेला शिक्षिका र छात्राहरू जान पाउँदैनन् । विद्यालयको सामुन्ने रतुडा देउताको थान छ, महिनावारी भएकी महिला विद्यालय गए देउता रिसाउँछन् भनेर गाउँलेले त्यहाँ जान प्रतिबन्ध लगाएका छन्, शिक्षिका नीरा विष्ट भन्छिन् । विडम्बना, यो नगरपालिका पनि छाउगोठ मुक्त घोषणा भइसकेको छ । बाजुराका करिब २० विद्यालयमा महिनावारी भएका बेला शिक्षिका र छात्रा अनुपस्थित रहने गरेको नागरिक अगुवा मदन जोशी बताउँछन् । यस्तो प्रचलनले छात्राहरू महिनामा पाँच दिन पढ्न पाउँदैनन् भने एक जना शिक्षिका महिनावारी हुँदा महिनाको पाँच दिन सम्बन्धित विषयको पढाइ नै हुँदैन । खासगरी जिल्लाका बडिमालिका र बुढीनन्दा नगरपालिका तथा स्वामिकार्तिक, हिमाली र जगन्नाथ गाउँपालिकाका विद्यालयमा आजपर्यन्त यो कुरीति जारी छ । बझाङ, अछाम, हुम्ला, कालीकोट र मुगुका थुप्रै विद्यालयमा पनि यस्तै प्रवृत्ति छ । पाँच दिन लगातार स्कुल जान नपाउँदा पढाइ धेरै छुट्छ, बुङ्गलको कन्या मावि बटुलसेराकी सम्झना कार्की भन्छिन्, छात्राहरू जति नै जान्ने भए पनि कक्षामा पहिलो, दोस्रो नहुने कारण यही हो । त्यति मात्र होइन, सुदूरपश्चिम र कर्णाली क्षेत्रमा छाउप्रथाकै कारण महिनावारी हुने उमेरका बालिकासमेत गर्भनिरोधक औषधि सेवन गर्न बाध्य छन् । यार्चागुम्बुलगायतका जडीबुटी टिप्न वर्षको तीन महिना पाटनमा बिताउनुपर्ने महिला र बालबालिकाले महिनावारी रोक्न गर्भनिरोधक औषधि लिने गरेको पाइएको छ । जडीबुटी टिप्न जाँदा उनीहरूले निलोकन ह्वाइट, गुलाफ चक्की, तीनमहिने सुई (डिपोप्रोभेरा) र अन्य औषधि प्रयोग गर्छन् । यस्ता औषधि लिनेमा पहिलो पटक महिनावारी भएका बालिकादेखि पाको उमेरका महिलाहरूसमेत रहेको बझाङको सुर्मा गाउँपालिकाकी पवित्रा बोहरा बताउँछिन् । पढाइ खर्च जुटाउने विकल्प यार्चा मात्रै हो, त्यसैले हरेक वर्ष पढाइ छोडेर भए पनि जडीबुटी टिप्न आउँछु, काठमाडौंमा पढ्दै गरेकी बझाङ सुर्माकै अर्की एक किशोरी भन्छिन्, लेक गएका बेला छाउ भयो भने कता बस्नु, कता जानु !उल्फाको धन छाउपडी प्रथाका नाममा खर्चको कसरी दुरुपयोग हुन्छ भन्ने महत्त्वपूर्ण दृष्टान्त त संसदीय अध्ययन टोलीकै छ । १५ पुस २०७५ मा बाजुराको अगाउपानी पाण्डुसेनकी ३५ वर्षीया अम्बा बोहरा र उनका दुई छोराको छाउगोठमा मृत्यु भएको घटना अध्ययनका लागि काठमाडौंबाट गएको संसदीय टोलीले घटनास्थल नपुगेरै प्रतिवेदन बनाएर भ्रमण भत्तासमेत बुझ्यो । गणेश सिंह ठगुन्ना संयोजक रहेको प्रतिनिधिसभाको महिला तथा सामाजिक समितिको सात सदस्यीय टोलीमा बाजुराबाट प्रतिनिधिसभा सदस्य लालबहादुर थापासहित सांसदहरू अमृता थापा, गंगा चौधरी, विमला नेपाली, रुही नाज मिकरानी र समितिका तत्कालीन सचिव हृदयराम महर्जन थिए । अचम्म त के भने, घटनास्थलसम्म नपुगेको टोलीले स्थलगत अध्ययन र अन्तरक्रियाको प्रतिवेदन पेस गर्यो र भ्रमण भत्ताबापत ८९ हजार पनि बुझ्यो । यो कामको साक्षी थिए, भ्रमण अवधिभर टोलीसँगै रहेका संयुक्त राष्ट्र विकास परियोजना (यूएनडीपी) को संसदीय सहयोग परियोजनाका डिलादत्त पन्त र कृष्ण सुवेदी । १६ देखि २१ माघ २०७५ सम्म ६ दिनको अध्ययन भ्रमणमा गएको टोलीको भ्रमण खर्च यूएनडीपीले बेहोरेको थियो । छाउपडी कुप्रथासम्बन्धी स्थलगत अध्ययन तथा अन्तरक्रिया कार्यक्रम (बाजुरा) का सम्बन्धमा समितिको प्रतिवेदन २०७५ मा बाजुराको धम्कनेभन्दा अलि माथि पुगेपछि हिमपात र वर्षाका कारण घटनास्थलसम्म पुग्न नसकेको उल्लेख गरिएको छ । तर, बाजुराकै सांसदले घटनास्थल पुर्याउन नचाहेकाले बीचैबाट फर्कनुपरेको टोली सदस्य अमृता थापाको आरोप छ । हिँड्न सक्नेहरू पैदल नै घटनास्थल जाऔं भनेर निकै जोड गर्दा पनि बाजुराकै माननीयहरूले ध्यान दिनुभएन, थापा भन्छिन् । हिँडेर दुई घण्टामा पुगिने घटनास्थल जान नचाहेको टोलीले पाण्डुसेनका वडाध्यक्ष खडक बोहरा, मृतक अम्बा बोहराका पति काशी बोहरा र अन्य सरोकारवालाहरूलाई धम्कनेमा बोलाएर घटनाबारे जानकारी लिएको थियो । मर्यादित महिनावारीकी अभियन्ता राधा पौडेल सरकारले दीर्घकालीन समाधानमा चासो नराख्दा संघसंस्थाले चलाएका परियोजना जागिर खाने मेलो मात्रै भएको बताउँछिन् । काम गरिसकेपछि परिवर्तन स्पष्ट देखिनुपर्छ, उनी भन्छिन्, तर सुदूरपश्चिम र कर्णालीका छाउगोठलाई गैससहरूले परियोजना ल्याउने ब्रान्ड बनाएका छन् ।"
नाममै अल्झियो प्रदेश १,"(विराटनगर)  संविधान जारी भएर एक कार्यकाल सकिँदै गर्दा कमीकमजोरी र उपलब्धि समीक्षा गर्नुपर्नेमा प्रदेश १ को चर्चा भने नाममै केन्द्रित देखिएको छ । अरू सबै प्रदेशले नामकरण गरिसक्दा प्रदेश १ ले कुनै नाम पाएको छैन । यसलाई मुख्यमन्त्रीको सामर्थ्यका रूपमा समेत हेर्ने गरेका छन् । मुख्यमन्त्री राजेन्द्रकुमार राई भने दलहरू चुनावी प्रतिबद्धतामा नअडिँदा नामकरण जटिल बनेको बताउँछन् । कान्तिपुर मिडिया ग्रुपले शनिबार विराटनगरमा गरेको उज्यालो पूर्व को प्रदेशको परीक्षा सत्रमा उनले भने, नामकरणलाई मुख्यमन्त्रीको क्षमता र सामर्थ्यका रूपमा हेर्नु हुँदैन । मुख्यमन्त्री राईले नामकरणका लागि करिब आमसहमति चाहिने तर त्यो त्यति सजिलो नरहेको बताए । मुलुकमा राजनीतिक सम्बन्धहरू पनि त्यति सहज नभएकाले नटुंगिएको होला, उनले भने, निर्वाचनअघि प्रतिबद्धताका साथ जुन नाम राख्छु भनेर राजनीतिक दलहरूले भोट मागे, तर जितेपछि त्यही नाम राख्न नचाहेका कारण समस्या भएको कुरा जगजाहेर छ । प्रदेश १ ले नाम प्राप्त गर्न नसकेको विषयमा राजनीतिक दलबीच आरोपप्रत्यारोप पनि चल्दै आएको छ । आगामी मंसिरमा हुने चुनावमा पनि प्रदेश १ मा यो विषय प्रमुख राजनीतिक मुद्दा बन्ने अनुमान गरिएको छ ।मुख्यमन्त्रीमाथि सुल्झिसकेको विषय बल्झाए भनेर आरोप लगाउनेहरूले त्यसको पुष्टि गर्नुपर्ने भन्दै राईले कांग्रेसले चुनावको समयमा गरेको प्रतिबद्धतालाई उदाहरणका रूपमा प्रस्तुत गरे । पहिचान पनि भेटिने, द्वन्द्व पनि मेटिने भनेर मुख्य नारासाथ भोट मागेको थियो तर अहिले पहिचान भेटिने कुराबाट त्यो दल पछि हट्न खोज्यो, मसहित मेरो पूर्वपार्टी एमालेले बहुपहिचानको कुरा स्पष्ट गर्दै किराँतकोसी प्रदेश नाम राख्ने भनेर भोट मागेको थियो, त्यसरी भोट मागेर सांसद, मन्त्री, मुख्यमन्त्री हुने, प्रधानमन्त्री हुने अनि नाम राख्ने बेला अर्कोमा जाने ? उनले भने, सन्दर्भमा अनौठो खेल भएकाले नाम टुंगिन सकेन । मैले जे भनेर भोट मागें र जे भनेर जनताले जिताए, त्यही नामको पक्षमा उभिएको हुँ । कांग्रेसका नेता तथा पूर्वमन्त्री मीनेन्द्र रिजालले सबै पक्षको आकांक्षालाई सम्बोधन गर्ने नामकरण गर्नुपर्ने बताए । नामको विषयमा केही राजनीतिक अपरिहार्यता, केही राजनीतिक आकांक्षाले कहीं न कहीं समात्छ जस्तो लाग्छ । मूलतः विगतको सभ्यता र इतिहास हेर्ने हो भने लिम्बुवान किराँत सभ्यताबाट आएको ठाउँ होला, उनले भने, कोइराला परिवारबाटै तीनवटा फरकफरक आन्दोलन नेतृत्व गर्ने तीन जना प्रधानमन्त्री बन्नुभयो । एमालेबाट र अर्को व्यवस्थामा २ जना प्रधानमन्त्री बन्नुभयो । रिजाल (नगेन्द्रप्रसाद) र थापा (सूर्यबहादुर) बन्नुभयो । यो सबै कुरालाई एउटा मात्रै धागोले जोड्छ ती सबै बाहुनक्षेत्री हुन् । त्यसैले किराँतवाला, मधेसवाला वा थारुवाला वा कोचिलावालाको आकांक्षा छैन भन्नुभएन । त्यो आकांक्षामा मात्रै हिँड्ने हो भने कतिवटा प्रदेश बनाउने ? हामी संघबाट प्रदेश बनाउन हिँडेका हौं तर टुक्राटुक्रा बनाउन हिँडेको होइनौं । यस विषयमा विगतमा मुख्यमन्त्रीसँग भएको कुराकानी स्मरण गर्दै रिजालले सप्तकोसी नाम राख्न सुझाएको बताए । एमालेकी नेता भगवती चौधरीले सरकारमा भएको फेरबदलका कारण नामकरणमा समस्या भएको बताइन् । यो पाँचवर्षको कार्यकालमा सरकार फेरबदल प्रमुख कारण रह्यो । ३ वर्ष सरकार एमालेकै नेतृत्वमा थियो । सुरुमा एक वर्ष अध्ययन गर्दै बितेको थियो । संघ र प्रदेशको पनि तादाम्यता मिलेको थिएन, उनले भनिन्, यस प्रदेशमा रहेका १४ जिल्लाको अवस्था, जातीय समुदाय, भौगोलिक र ऐतिहासिक अवस्थामा हेर्दा केही पहिचान र थातथलोको मुद्दातर्फ धेरै सांसद गए । प्रदेशको नाम बहुमतकै आधारमा टुंग्याउनुपर्ने थियो । यहाँ मुख्यमन्त्री मीनेन्द्र रिजाल भइदिएको भए उहाँको घर विराटनगर भएकाले नाम विराट हुन सक्थ्यो होला । उहाँले सप्तकोसी पनि राख्न सक्नुहुन्थ्यो । तर, स्वार्थहरू धेरै बाझिँदा नामकरण हुन सकेन । चौधरीले, धार्मिक, सांस्कृतिक र सामुदायिक आधारमा नामकरण टुंग्याउँदा राम्रो हुने बताइन् । अर्का सहभागी मोरङ उद्योग वाणिज्य संघका पूर्वअध्यक्ष महेश जाजुले प्रदेशको नामकरणसमेत गर्न नसकेको सरकारसँग आफूहरूले ठूलो अपेक्षा नराखेको बताए । उनले प्रदेश सरकारसँग पर्याप्त स्रोत नभएकाले मुलुक संघीयतामा गए पनि केन्द्रकै मुख ताक्न बाध्य भएको गुनासो गरे ।"
चितवन निकुञ्ज ५० वर्षमा,"चितवन (कास) देशको पहिलो राष्ट्रिय निकुञ्ज चितवन राष्ट्रिय निकुञ्ज स्थापना भएको ५० वर्ष लागेको छ । २०२९ सालमा राष्ट्रिय निकुञ्ज तथा वन्यजन्तु संरक्षण ऐन जारी भएपछि २०३० असोज ४ मा चितवन निकुञ्ज स्थापना भएको थियो । दुर्लभ वन्यजन्तु एकसिंगे गैंडा र पाटे बाघ संरक्षणका लागि चितवन निकुञ्ज स्थापना भएको हो । बाघ र गैंडाको मुख्य बासस्थल चितवन निकुञ्ज बनेको छ । यसको सफलताले नेपालभित्र अन्यत्र पनि संरक्षण गतिविधि सञ्चालित छन्, निकुञ्जका प्रमुख संरक्षण अधिकृत हरिभद्र आचार्यले भने ।नेपालभर ७ सय ५२ गैंडा रहेकोमा चितवन निकुञ्ज र आसपासको क्षेत्रमा सबैभन्दा धेरै ६ सय ९४ गैंडा छन् । त्यसैगरी देशभरका वन र निकुञ्ज आरक्षमा ३ सय ५५ बाघ रहेकोमा चितवन निकुञ्जमा सर्वाधिक १ सय २८ बाघ छन् । अन्य जीवजनावर पनि निकुञ्जका कारण जोगिएका छन् ।वन्यजन्तु संरक्षणका साथै स्थानीयसँग सहकार्यका लागि मध्यवर्तीको अवधारणा पनि चितवनमै सबैभन्दा पहिला लागू भएको हो, आचार्यले भने । चितवन निकुञ्ज वन्यजन्तु अवलोकनका लागि देशको पहिलो पर्यटकीय गन्तव्य हो ।"
"होटलमा अवैध गतिविधि, मापदण्ड मान्न अटेर","(काठमाडौं)  २०७५ असोज १ मा काठमाडौंको स्युचाटारबाट हराएकी २१ वर्षीय एक युवती कलंकीको होटलमा बलात्कृत भइन् । परिवारका सदस्यले उनी हराएको निवेदन प्रहरीमा दिएपछि खोजतलास गर्दा उनलाई तीन जनाले होटलमा लगेर सामूहिक बलात्कार गरेको पुष्टि भयो । २०७७ साउन २९ मा कलंकीकै होटलमा अर्की युवतीलाई फेसबुकमार्फत सामान्य चिनजानका युवकले जबर्जस्ती बलात्कार गरे । २०७९ जेठ २९ मा बौद्धको एक होटलमा २४ वर्षीय युवतीमाथि तीन जनाले सामूहिक बलात्कार गरेका थिए । प्रहरी अनुसन्धानमा ती युवतीलाई दरबारमार्गबाट जबर्जस्ती होटल पुर्याएर बलात्कार गरिएको अनुसन्धानमा खुल्यो । उक्त घटनामा होटल सञ्चालकको नै मिलेमतो देखिएपछि उनलाई प्रतिवादी बनाएर मुद्दा चलाइएको थियो ।किशोरी तथा युवतीमहिलालाई होटलमा पुर्याएर जबर्जस्ती बलात्कार गरिएका यी प्रतिनिधिमूलक घटना हुन् । कतिपय यस्ता अपराधमा होटलरेस्टुराँ सञ्चालकको संलग्नता पनि खुलेका छन् । गृह मन्त्रालय र संस्कृति, पर्यटन तथा नागरिक उड्डयन मन्त्रालय, जिल्ला प्रशासन कार्यालय लगायतबाट बनाइएका होटलरेस्टुराँ तथा रात्रि व्यवसाय सञ्चालनसम्बन्धी मापदण्ड तथा प्रशासनबाट जारी गरिएका निर्देशनमा कोही होटलमा आएमा स्थायीअस्थायी ठेगाना खुल्ने परिचयपत्रकागजात राख्नुपर्ने प्रावधान छ । त्यस्ता प्रावधान राख्नुको उद्देश्य होटलरेस्टुराँलाई व्यवस्थित र मर्यादित बनाउनका लागि हो । तर, जबर्जस्ती करणी, यौन दुर्व्यवहार तथा अन्य आपराधिक गतिविधि र योजना होटलरेस्टुराँबाटै हुने गरेका घटना बाहिरिँदै जाँदा त्यहाँका गतिविधिमाथि सरकारी नियमन नभएको देखिन्छ ।त्यसो त होटलरेस्टुराँले सरकारले बनाएका मापदण्डसमेत पालना गरेको देखिँदैन । २०७९ भदौ ५ मा राष्ट्रिय क्रिकेट टोलीका तत्कालीन कप्तान सन्दीप लामिछानेले एक नाबालिग किशोरीलाई गौशालाको होटलमा लगेर जबर्जस्ती करणी गरेको उजुरी प्रहरीमा दर्ता भयो । उक्त जाहेरीमाथि प्रहरीले अनुसन्धान गरिरहेको छ । होटलमा बास बस्न आउनेसँग हरेकका परिचय र नातासम्बन्ध खुलाएर अभिलेख राख्नुपर्ने प्रावधान सरकारले यसअघि पटकपटक ल्याएको थियो । त्यस दिन सन्दीपले किशोरीलाई होटलमा लगेकोबारे बुझ्दा होटलका कर्मचारी बोल्नै चाहेनन् । प्रहरी स्रोतका अनुसार लामिछानेले किशोरीसँग आफ्नो सम्बन्ध र परिचयपत्र खुल्ने कागजात नखुलाई बसेका थिए । गृह मन्त्रालयका प्रवक्ता फणीन्द्रमणि पोखरेलले होटलरेस्टुराँलगायत व्यवसायलाई व्यवस्थित, मर्यादित र अनुशासित बनाउन तथा सरकारले तोकेका कार्यविधिमापदण्ड पालनामा सम्बन्धित होटलरेस्टुराँ सञ्चालक, जिल्ला प्रशासन, प्रहरी र स्थानीय सरकार जिम्मेवार बन्नुपर्ने बताए । उनले आफू जोखिममा छु भन्ने लागेमा अपराध नहुँदै पीडितले घटनाबारे सुरक्षा निकाय र त्यहीकै आन्तरिक सुरक्षा संयन्त्रलाई जानकारी गराउन सक्ने तर यसमा कसैको ध्यान नगएको बताए । घटना भएको लामो समयपछि मात्रै उजुरी आउँदा तथ्यप्रमाण नष्ट हुन सक्ने जोखिम रहेकोले यसबारे पीडित पक्ष अझ बढी सचेत हुनुपर्ने र समयमै कानुनी कारबाहीका लागि जानुपर्ने हो, तर यहाँ अपराध भइसकेपछि मात्रै घटना बाहिर आउने क्रम बढी देखियो ।सरकारबाट जारी गरिएका होटलरेस्टुराँ तथा रात्रिकालीन व्यवसाय सञ्चालनसम्बन्धी मापदण्डका प्रावधान पालना मात्रै भए पनि यस्ता अपराध न्यूनीकरणमा सहयोग पुग्ने देखिन्छ । त्यसका लागि प्रशासन, स्थानीय तह र सम्बन्धित पालिका तथा व्यवसाय सञ्चालन गर्ने बढी जवाफदेही भने हुनुपर्छ । होटल सञ्चालकले व्यवसाय गर्दा आफ्नो कर्तव्य, जिम्मेवारी र नागरिकको सुरक्षालाई बेवास्ता गर्दै मापदण्डलाई समेत ख्याल गरेका छैनन् । होटलमा हुने यस्ता अपराध रोकथाम र न्यूनीकरणमा होटल सञ्चालक जवाफदेही र गम्भीर नबनेका तथ्य प्रहरीमा परेका उजुरीबाट पनि स्पष्ट हुन्छ । गृह मन्त्रालयले गत वर्ष जारी गरेको मापदण्डमा होटल सञ्चालकले होटलमा आउने ग्राहकको परिचय खुल्ने प्रमाणपत्रसहित व्यक्तिगत विवरणको फाराम भराउनुपर्छ । विदेशीको हकमा पासपोर्टको फोटोकपी अनिवार्य राख्नुपर्ने प्रावधान छ । इमेल ठेगाना सहितको ग्राहकको व्यक्तिगत विवरण, होटलमा प्रवेश गरेको र फर्किएको समयसमेत राख्नुपर्ने हुन्छ । यसप्रति व्यवसायीले अटेर गरेका छन् ।होटल एसोसिएसन नेपाल (हान) का सचिव साजन शाक्यले होटलमा बास बस्न आउने ग्राहक (जोडी) विवाहित वा नजिकको नाता (परिवार, आफन्त, सँगी) खुल्ने परिचयपत्र हुन आवश्यक रहेको बताए । व्यक्तिगत परिचय खुल्ने प्रमाणलाई कडाइ नगर्दा पछिल्लो समय होटलमा यौनजन्य अपराधका घटनाहरू बढेको तथ्य फेला परेको उनको भनाइ छ । नगरकोट नाल्दुम पर्यटन विकास समितिका अध्यक्ष नवीन गुरुङले भने नगरकोट आएर होटलमा बस्न चाहने ग्राहक (पाहुना) को व्यक्तिगत विवरणपछि मात्र होटलमा प्रवेश गर्ने गरेको बताए । विद्यालयकलेज पोसाकमा आएका व्यक्तिलाई होटलमा बास बस्ने गरी प्रवेश गराइएको छैन, सबै होटललाई परिचय खुल्ने विवरण, सँगै आउने व्यक्तिको नातासम्बन्ध, कार्यक्रमको उद्देश्य खुलेपछि मात्र प्रवेश गराउन संघको निर्देशन छ । सरकारले १८ वर्ष मुनिका बालबालिकालाई मादक पदार्थ तथा सुर्तीजन्य पदार्थ प्रयोगमा रोक लगाएको छ । डान्सबार, रेस्टुरेन्ट एन्ड बार, लाइभ ब्यान्ड, लाउन्ज बारलगायतमा बालबालिकालाई प्रवेश निषेध गरिएको छ । तर, १८ वर्षमुनिका बालबालिकाकिशोरीलाई प्रतिष्ठित कहलिएकै व्यक्तिले होटलसम्म पुर्याएर जबर्जस्ती करणी गरेको, बालयौन दुराचारका घटनामा समेत होटल सञ्चालक, प्रशासन, प्रहरीलगायत सम्बन्धित निकाय बेखबर छ । अनुगमन शून्य छ । पीडितले प्रहरीमा उजुरी गरेपछि मात्र होटलमा आपराधिक गतिविधि हुने गरेको पुष्टि हुन्छ । केही वर्षअघि सुन्दरी प्रतियोगितामा सहभागी एक युवतीलाई होटलमा पुर्याएर नशालु पदार्थ सेवन गराई जबर्जस्ती करणी गर्ने कन्सल्टेन्सी सञ्चालक तथा कार्यक्रम आयोजक मनोज पाण्डे गत जेठ ७ मा पक्राउ परेका थिए ।यस्ता हरेक घटनामा आरोपित मात्र नभई घटना घटाइएको स्थान होटलको समेत सूक्ष्म अनुसन्धान र छानबिन हुनुपर्ने अधिवक्ता मीरा ढुंगाना बताउँछिन् । कतिपय होटलले विवाह दर्ताको कार्डसमेत मागेको रेकर्ड पनि छ, उनले भनिन्, यौनजन्य हिंसा, अपराध न्यूनीकरणका लागि होटल सञ्चालक पनि जिम्मेवार हुन आवश्यक छ । होटलको पनि आफ्नै नियम, निर्देशिका होलान्, पालना हुनुपर्छ । सम्बन्धित निकायले अनुगमन गरी नियम कार्यान्वयन गराउनुपर्ने उनी बताउँछिन् । काठमाडौंका प्रमुख जिल्ला अधिकारी घनश्याम उपाध्याय क्रिकेटर लामिछाने जोडिएको घटना र होटलको विषयमा प्रहरीले अनुसन्धान गरिरहेको भन्दै पन्छिएका छन् । नाबालिकामाथिको जबर्जस्ती करणी घटनामा सम्बन्धित होटल पनि जिम्मेवार हुन्छ तर आरोपित नै पत्ता नलागेको अवस्थामा जवाफ दिन उपयुक्त नभएको उनले बताए । उनले व्यवसाय सञ्चालन गर्दा तोकिएका मापदण्ड र सर्त पालना गर्नु सम्बन्धित सबै पक्षको दायित्व रहेको बताए । प्रशासनले पनि यसमा आफैं र सुरक्षाकर्मीमार्फत नियमन, अनुगमन र निगरानी गर्ने गरेको उनको भनाइ छ ।"
बीपी राजमार्गमा खाल्डैखाल्डा,"सिन्धुली (कास) सवारी चाप, क्षमताभन्दा बढी भारका साधन र न्यून गुणस्तरको चलाउँदा बीपी राजमार्गको बनेपाबर्दिबास खण्डमा खाल्डैखाल्डा भएका छन् । चार महिना अगाडि टालटुल पारिएका खाल्डा फेरि उस्तै बनेका छन् ।बर्खा अगाडि मर्मत भएको नेपालथोकधुलिखेल चौथो खण्डमा ५० किलोमिटर पार गर्न तीन घण्टाभन्दा बढी समय लाग्ने गरेको चालकको गुनासो छ ।पुल नभएको ठाउँमा त खाल्डाखुल्डी छँदै थियो, अहिले धेरैजसो स्थानमा कालोपत्र उप्किएर सडक भत्किएको छ, बोलेरो चालक गीता पहाडीले भने, डेढ घण्टा लाग्ने ३० किलोमिटर पार गर्न तीन घण्टाभन्दा बढी समय लाग्छ । बर्दिबादेखि सिन्धुली, सिन्धुलीमाडीखुर्कोट, खुर्कोटनेपालथोक खण्डमा पनि धेरै ठाउँमा खाल्डाखुल्डी हुनुका साथै सडक भत्किएको छ । खुर्कोट बजारनजिक सुनकोसीले सडक झार्दा एकतर्फी बनाइएको छ ।सवारी व्यवस्थापन र समयमा उचित मर्मत सम्भार नहुँदा राजमार्गमा दुर्घटना बढ्ने र चाडबाडमा हुने चापमा धेरै समय लाग्ने स्थानीय कृष्णहरि घिमिरे बताउँछन् । उनी भन्छन्, सवारी चाप बढ्दो छ, सडक साँघुरो र खाल्डा भएकाले दुर्घटना खतरा भएको हो । अत्यधिक सवारी चाप र सडक मर्मतलाई ध्यान नदिँदा बीपी राजमार्ग कुरूप बन्न थालेको छ । राजमार्गसँग जोडेर भवन निर्माण गर्ने क्रममा घडेरी खार्दा पनि खाल्डैखाल्डा भएका छन् । २६ अर्ब लगानीमा उक्त राजमार्ग बनाएको हो । पछिल्लो समय सुनकोसी आसपासमा क्रसर उद्योग खुल्नेक्रम बढेसँगै राजमार्गमा टिपरसमेत धेरै गुड्न थालेका छन् । बर्दिबाससिन्धुलीबनेपा सडक आयोजनाका प्राविधिक रमेश आचार्यका अनुसार वर्षाले क्षति पुगेको सडकमा खाल्डाखुल्डी भएका कतिपय स्थानमा मर्मतको काम भइरहेको बताउँछन् ।"
विद्रोह गर्ने शेखर पक्षको चेतावनी,"(काठमाडौं)  गठबन्धन दलबीच चुनावी तालमेल मिलाउन कांग्रेस सभापतिसमेत रहेका प्रधानमन्त्री शेरबहादुर देउवा बालुवाटरको बैठकमा दिनरात जुटिरहेका बेला नेता शेखर कोइराला समूहले भेला डाकेरै पार्टीभित्र विद्रोह गर्ने चेतावनी दिएको छ । शेखर समूहले शनिबार गरेको भेलाले बालुवाटारमा प्रतिनिधिसभा र प्रदेशसभाको सिट बाँडफाँटमा समझदारी बनाउन बसेको बैठकसमेत तरंगित भएको थियो । बैठकले अझै सिट संख्या र निर्वाचन क्षेत्रमै सहमति जुटाउन सकेको छैन ।समानुपातिक सूचीमा आफ्ना समूहका नेता तथा कार्यकर्तामाथि अन्याय गरिएको र प्रत्यक्षतर्फ उम्मेदवारी चयनमा समेत एकलौटी हुन सक्ने भन्दै शेखरपक्षीय नेताहरूले आन्दोलन र निर्वाचन बहिष्कारसम्मका योजना अघि सारेर नेतृत्वमाथि दबाब बढाएपछि गठबन्धनका अन्य दलका नेता झस्किएका छन् । कांग्रेसभित्रको समस्याले विद्रोह र असन्तुष्टि बढेमा गठबन्धनलाई असर गर्ने भन्दै माओवादी अध्यक्ष पुष्पकमल दाहालले प्रधानमन्त्री देउवालाई ध्यानाकर्षण गराउँदै आएका छन् । शेखर समूहले प्रत्यक्षतर्फको मात्रै नभई असोज ३ मा बुझाइएको समानुपातिकतर्फको बन्दसूची पनि सच्याउनुपर्ने माग गरेका छन् । निर्वाचन आयोगले दिएको असोज १६ सम्मको समयसीमामा संस्थापनइतर समूहबाट ४० प्रतिशतको हाराहारीमा उम्मेदवार राखिनुपर्ने माग छ । शनिबारको भेलामा शेखर, उनीपक्षीय पदाधिकारी र शीर्ष नेताहरू भने सहभागी थिएनन् । भेला आयोजकमध्येका नेता जगदीशनरसिंह केसीले समूहको नेता र पदाधिकारी तथा पूर्वपदाधिकारीलाई नडाकिएको बताए । दोस्रो तहका नेताहरूले भेलामा अनशन, धर्ना र निर्वाचन बहिष्कारसम्मका वैकल्पिक संघर्षका योजना अघि सार्दै नेतृत्वलाई तत्काल सच्चिनका लागि दबाब दिएका छन् । चालीस प्रतिशत भागबन्डाको सूत्रधार, योजनाकार र पहिलो प्रयोगकर्ता स्वयं शेरबहादुर दाइ हो, हामी उहाँको पछि लागेका हौं, समानुपातिक उम्मेदवार छनोटमा अन्याय गरिएपछि बाध्य भएर हामीले चालीस प्रतिशत भागबन्डाको सुनिश्चितता खोजेका छौं, गुरु घिमिरेले भने, हाम्रा समूहका नेताहरूलाई चालीस प्रतिशतको सम्मानजनक हिस्सा माग्न भन्छौं । नेतृत्वले दिन चाहेन भने संसद्को टिकट छाडेर आउनुहोस्, शेरबहादुर दाइको समूह ठूलो छ । उहाँलाई पुगेको छैन । हामी कोही पनि चुनाव नलडौं तर कांग्रेसलाई सघाऔं भन्छौं । रूखमा भोट हाल्न लगाउँछौं तर हामीहरू कोही चुनाव लड्दैनौं । समूहबाट कोही नेता चुनाव लड्न जानुभयो भने विद्रोह गर्छौं ।पार्टी प्रवक्ता प्रकाशरण महतले भने समानुपातिक उम्मेदवार छनोटमा भागबन्डाको प्रस्ताव नआएको र असमझदारीसमेत नभएको बताए । प्रदेशप्रदेशमा शेखरजी र उहाँका प्रतिनिधिहरू बसेरै सहमतिबाट उम्मेदवार छनोट भएको हो । निर्वाचन आयोगमा सूची बुझाउन जाँदा महामन्त्री विश्वप्रकाश शर्मा, सहमहामन्त्री जीवन परियार र महेन्द्र यादव जानुभएको हो । एकलौटी गरिएको छैन, कुरा राख्न निषेध गरेको भए एकलौटी भयो भन्न सकिन्थ्यो, त्यस्तो छैन, महतले भने, बालुवाटारमा एउटा कुरा गर्ने र बाहिर चालीस प्रतिशतको कुरा गर्दा निर्वाचनको मुखमा राम्रो सन्देश जाँदैन । राम्रो मान्छेलाई यसको र उसको भनेर कुरा काट्नु पनि भएन । शेखर र महामन्त्री गगन थापाले चुनावी तालमेलमा कांग्रेसलाई पचास प्रतिशतभन्दा कम संख्यामा खुम्च्याउन खोजिएको भन्दै असन्तुष्टि पोखिरहेका छन् । महामन्त्री गगन थापा समानुपातिक सूची बुझाएका दिनदेखि गठबन्धनको बैठकमा सहभागी हुनै छाडेका छन् । समानुपातिक सूची बुझाउँदा पनि पार्टीभित्रको शक्ति सन्तुलनलाई ख्याल गरिएन र गठबन्धनबाट प्रतिनिधिसभातर्फको सिटमा धेरै तल झरेर सम्झौता गर्न खोजेपछि महामन्त्री असन्तुष्ट भएरै बैठकमा जान छाड्नुभएको हो, शेखरपक्षीय एक केन्द्रीय सदस्यले भने, एकातिर गठबन्धन जोगाउने नाममा सिटमा लचिलो हुने तर पार्टीभित्र भने एकलौटी गर्ने मनोवृत्ति देखिएपछि विद्रोह हुने अवस्था बन्दै गएको छ ।शेखर र महामन्त्री थापाले सय सिटको अडान सुरुदेखि राख्दै आएका छन् । शेखर यो अडानबाट अहिले पनि पछि हटेका छैनन् तर थापाले कांग्रेसले ९० भन्दा तल झेरेर सम्झौता नगर्न नेतृत्वलाई दबाब दिएका थिए । गठबन्धनमा आबद्ध माओवादी, एकीकृत समाजवादी र जनता समाजवादी पार्टी कांग्रेसलाई ५० प्रतिशतभन्दा बढी सिट दिन तयार नभएपछि देउवाले त्यसैमा सहमति जनाउन सक्ने संकेत दिएकाले थापा बैठकमा अनुपस्थित हुन थालेका हुन् ।शनिबार भेला आयोजना गर्नेमध्येका नेता जगदीशनरसिंह केसीले गठबन्धनसँग जति पनि लचिलो हुने तर पार्टीभित्र इतर समूहप्रति कठोर बन्ने नेतृत्वको व्यवहारका कारण विद्रोहको स्थिति उत्पन्न भएको बताए । असोज ३ मा समानुपातिकतर्फको सूची एकलौटी रूपमा बुझाइयो । यही गतिमा जाने हो भने प्रदेश र संघमा पनि पार्टीभित्र त्याग र संघर्ष गरेका, योग्य, क्षमतावान् र लोकप्रियलाई उम्मेदवार नबनाई एकलौटी गर्ने सम्भावना देखियो, इतरपक्षलाई न्यून उम्मेदवार दिएर आफ्नो विरोधी समूहलाई समाप्त गर्ने नियत देखिएपछि हामी विरोधमा आएका हौं, केसीले भने, सभापतिजीले गठबन्धनका चार दललाई दिनको १८ घण्टा समय दिन सक्ने तर पार्टीभित्रको फरक विचार समूहका नेताकार्यकर्तालाई १८ मिनेट पनि दिन सक्नुहुन्न । गठबन्धन जोगाउन जति पनि लचिलो बन्न सक्नुहुन्छ तर पार्टीभित्रै एकता खोज्न चाहनुहुन्न । उनले आइतबार बस्ने बैठकले नेतृत्वको कार्यशैलीको विरोधमा धर्ना वा अनशनको कार्यक्रम घोषणा गर्ने पनि बताए । अर्का नेता घिमिरेले भेलामा आमरण अनशन, धर्ना र विद्रोहसम्मको संघर्षका प्रस्तावहरू आएको बताए । समानुपातिकमा शेखर समूहले दस प्रतिशत हिस्सा पनि नपाएको उनले दाबी गरे । तर, संस्थापन पक्ष भने शेखर समूहलाई चालीस प्रतिशत हिस्सा दिने आधार नै नभएको बताउँछ ।नेता रामचन्द्र पौडेल, शशांक कोइराला, प्रकाशमान सिंह, विमलेन्द्र निधिले प्राप्त गर्ने हिस्सा कतातिर जोड्ने भन्दै संस्थापनपक्षीय एक नेताले भने, उहाँले मात्रै चालीस प्रतिशत खोजेको हो भने तर्कसंगत हुन्न । सबैको जोड्दा ४० प्रतिशत हाराहारीमा पुगेकै होला । शेखरपक्षीय भेलामा प्रदेश १ बाट घिमिरे, मधेस प्रदेशबाट अजय द्विवेदी र तेजुलाल चौधरी, वाग्मती प्रदेशबाट केसी, गण्डकीबाट शोभा अधिकारी, लुम्बिनीबाट मनोजमणि आचार्य, कर्णालीबाट भूपेन्द्रजंग शाही र सुदूरपश्चिमबाट भरत खड्काले पार्टीभित्रको न्यायिक लडाइँका लागि संघर्षबाहेक विकल्प नभएको भन्दै आफ्नो समूहका शीर्ष नेताहरूलाई समेत यसै दिशामा अघि बढ्न दबाब दिने बताएका थिए ।"
निःशुल्क प्याडको गुणस्तरमा सम्झौता नगर,"सरकारले आर्थिक वर्ष २०७६७७ को नीति तथा कार्यक्रममा सामुदायिक विद्यालयका छात्राहरूलाई निःशुल्क सेनिटरी प्याड वितरण गर्ने कार्यक्रम ल्यायो । त्यसको कार्यान्वयनका लागि सेनिटरी प्याड (वितरण तथा व्यवस्थापन) कार्यविधि, २०७६ जारी गर्यो । तत्पश्चात् तुलनात्मक रूपमा महिनावारीका बेला छात्राहरूको उपस्थिति दर बढेको छ । यद्यपि, अधिकांश विद्यालयले वितरण गरिरहेका निःशुल्क सेनिटरी प्याडको गुणस्तर नेपाल गुणस्तर तथा नापतौल विभागको मापदण्ड अनुरूप भेटिन्न । छात्राहरूले उल्टै सास्ती बेहोर्दै आएका छन् । खरिद प्रक्रियामा पनि मनपरी छ ।सामुदायिक विद्यालयका छात्राहरूको पठनपाठनलाई सघाउने यो कार्यक्रमका लागि सरकारले नियमित बजेटको व्यवस्था गरिरहेको छ । अर्थ मन्त्रालयका अनुसार कार्यक्रम लागू भएका पछिल्ला चार वर्षमा निःशुल्क सेनिटरी प्याड वितरण गर्न ५ अर्ब ९५ करोड रुपैयाँ विनियोजन गरिएको छ । तर यसको सम्पूर्ण हिस्सा सेनिटरी प्याडकै लागि मात्र खर्च भएको छैन । कमिसन र रकम बचतका लागि कार्यविधि नै संशोधनसम्म गरिएको छ । कार्यविधि बन्दा सेनिटरी प्याडको न्यूनतम लम्बाइ २४० मिलिमिटर, चौडाइ ६० देखि ७५ मिलिमिटर, मोटाइ १५ मिलिमिटर लगायतका न्यूनतम मापदण्ड तोकिएको थियो । २०७७ सालसम्म आइपुग्दा शिक्षा मन्त्रालयले मन्त्रीस्तरीय निर्णय गरी मोटाइ सम्बन्धी मापदण्डलाई नै हटाइदियो । यसो गर्नुको आधार मन्त्रालयले अझै प्रस्ट्याउन सकेको छैन । कार्यक्रमको उद्देश्य र छात्राहरूको हितलाई पन्छाएर कमिसनलाई केन्द्रमा राखी गरिएको यो निर्णयले कमसल सेनिटरी प्याड किन्ने बाटो खुलाइदिएको छ अनियमिततामा थप बल पुर्याएको छ । र, कति विद्यालयका छात्राहरूलाई प्रयोग नै गर्न नमिल्ने सेनिटरी प्याड थमाइएको छ ।शिक्षा मन्त्रालयमा देशभरिका सामुदायिक विद्यालयबाट ६ देखि १२ कक्षासम्म पढ्ने विद्यार्थीका लागि आवश्यक सेनिटरी प्याड खरिद गर्न बजेट माग हुन्छ । त्यसबमोजिम शिक्षाले अर्थ मन्त्रालयमा बजेट माग गर्छ । र अर्थले सोझै ७ सय ५३ वटै स्थानीय तहमा बजेट पठाउँछ । बजेट पालिकामा पुगेपछि ठेक्का दिने कम्पनीको मिलेमतोमा खरिद प्रक्रियालाई आफूअनुकूल बनाइन्छ । कार्यविधि संशोधनपछि बजारमा पाइने तर आम उपभोक्ताको छनोटमा नपर्ने कमसल सेनिटरी प्याड निःशुल्कका नाममा विद्यालयमा थुपार्न झनै सजिलो भएको छ । कार्यविधिले प्रावधान नै हटाए पनि नापतौल विभागको मापदण्डलाई पालना गर्न सकिन्थ्यो, त्यो पनि गरिएको छैन । कार्यविधिले स्थानीय तहको उपप्रमुख वा उपाध्यक्षको नेतृत्वमा सेनिटरी प्याड व्यवस्थापन र अनुगमनका लागि स्थानीय सेनिटरी प्याड वितरण तथा व्यवस्थापन समिति को व्यवस्था गरेको छ । आफूले पाएको जिम्मेवारी अनुसार यस्ता समितिहरूले तोकिएको मात्रा वा आवश्यकता अनुरूप सेनिटरी प्याड खरिद गरेनगरेको, ठेक्का पाउने कम्पनीको क्षमता र प्याडको गुणस्तरको लेखाजोखा गरेका छैनन् । प्रदेश र संघमा पनि सेनिटरी प्याड व्यवस्थापन, समन्वय तथा अनुगमनका लागि बनाइएका छुट्टै समितिको उपस्थिति कमजोर छ । स्थानीयस्तरदेखि नै सुशासनको प्रत्याभूतिका निम्ति कार्यविधिमा व्यवस्था गरिएका यस्ता संरचनाले काम नगरेकाले नै कमिसनको चलखेल बढेको हो । महालेखा परीक्षकको ५९ औं प्रतिवेदनले पनि निःशुल्क सेनिटरी प्याडमा भइरहेको मनोमानीलाई औंल्याएको छ । भनिएको छ १ सय ५२ स्थानीय तहले अन्तिम चौमासिक अवधिमा प्याड खरिदमा २२ करोड १७ लाख रुपैयाँ खर्च गरेका छन् तर त्यसको प्रयोग हुन नसकेर भण्डारण गरिएको छ । कमिसनको लोभमा किनिएका र गुणस्तरहीन हुँदा प्रयोगमा नआएका कारण यस्तो समस्या देखिएको हो । यसरी प्रयोग नै गर्न नमिल्ने प्याड छात्रालाई भिडाएर निःशुल्क कार्यक्रमको औचित्य पूरा हुँदैन । लापरबाही कतिसम्म छ भने, कार्यक्रम सुरु भएका चार वर्षमा केकति खर्च भयो भन्ने यकिन विवरण शिक्षा मन्त्रालयसित छैन । कार्यविधिको पालना नभएकाले पालिकाहरूले पनि सेनिटरी प्याडका लागि आफूले गरेको खर्चको प्रतिवेदन सरोकारवाला निकायमा पेस गरेका छैनन् । सरकारले ठूलो रकम खर्च गरेर सञ्चालन गरेको अर्थपूर्ण कार्यक्रममा यस्तो खेलाँची भइरहनु हुन्न । कार्यक्रमको प्रभावकारिताका लागि गुणस्तरलाई लिएर उठेका गुनासाहरू तत्काल सम्बोधन गर्नु जरुरी छ । कार्यविधि अनुरूप सेनिटरी प्याड अनुगमनका लागि बनेका शिक्षा हेर्ने सचिवको नेतृत्वमा रहने संघीय निर्देशन समिति र सामाजिक विकास मन्त्रालयका सचिव संयोजकत्वको प्रदेशस्तरीय सेनिटरी प्याड व्यवस्थापन सहजीकरण समितिले यस विषयलाई गम्भीरतापूर्वक लिनुपर्छ । गुणस्तरीय प्याड ल्याएनल्याएको हेर्ने जिम्मा विद्यालय व्यवस्थापन समितिले पनि लिनुपर्छ । कार्यविधिबाट हटाइएको मापदण्डलाई पुनः स्थापित गर्न जरुरी छ । प्रयोगमै नआउने प्याड किन्ने प्रवृत्ति अन्त्य हुनुपर्छ । र, लक्षित सबै छात्राले कार्यक्रमको लाभ पाउनुपर्छ ।"
जलवायु परिवर्तनको जोखिम,"वर्तमान समयमा विश्वभरि नै जलवायु परिवर्तनको जोखिमहरूमा वृद्घि हुँदै गइरहेको छ । जलवायु परिवर्तनको असरबाट उत्पन्न जोखिमहरूको असरले हाम्रो देशलाई क्षति पुर्याइरहेको छ । अतिवृष्टि, खण्डवृष्टि तथा बढ्दो तापमानजस्ता कारणले सृजित हिमपात, बाढी, पहिरो, हिमताल फुट्ने जोखिम लगायतका विपत्तिहरूले हाम्रो देशको सामाजिक तथा आर्थिक अवस्थामा असर पुर्याइरहेको छ । अहिले महामारीका रूपमा पीडा थपिरहेको डेंगु पनि जलवायु परिवर्तनको असरले उत्पन्न प्रकोप हो । अतिवृष्टिका कारणले भर्खरै देशका विभिन्न क्षेत्रमा बाढीपहिरोले ठूलो मात्रामा धनजनको क्षति भएको छ । जलवायु परिवर्तनका असर र उत्पन्न हुने क्षतिको न्यूनीकरणका निमित्त संघ, प्रदेश र स्थानीय सरकारले आवश्यक नीति तथा कार्यक्रमहरू निर्माण गरेर प्रभावकारी कार्यान्वयन गर्न सक्नुपर्छ । उमेश थापा, जानकी गाउँपालिका८, कैलाली"
बालेन्द्रलाई सुझाव,"बालेन्द्र शाहले काठमाडौं महानगरलाई विश्वकै नमुना सहर बनाउने अभियान अन्तर्गत फुटपाथ पसलेहरूलाई हटाउने, पार्किङ प्रयोजनका लागि स्वीकृति लिएका व्यापारिक मलले सो ठाउँ व्यापारिक प्रयोजनका लागि प्रयोग गरेको भनी डोजर लगाई भत्काउने काम अति नै प्रशंसनिय छ । यति प्रशंसनीय काम गर्दागर्दै पनि मेयर साबले अतिक्रमणको नाममा महानगरकै स्वीकृतिमा नक्सा पास गरेर बनाइएका कतिपय घरहरू बिनाक्षतिपूर्ति धमाधम भत्काउन थाल्नु पक्कै उचित होइन । ठीकै छ, अतिक्रमण गरेर घर बनाइएको रहेछ भने पनि सर्वप्रथम नक्सा पास गर्ने महानगरका सम्बन्धित इन्जिनियर, प्रशासकीय अधिकृत लगायतसँग किन, कसरी नक्सा पास भयो भनेर स्पष्टीकरण सोध्नुपर्छ । यद्यपि नक्सा पास गर्न संलग्न हुनेहरूले आर्थिक प्रलोभनमा पास गर्ने गरेको कुरा प्रमाणित नै भए पनि यसका लागि महानगर स्वयं जिम्मेवार हुनुपर्छ । ती महानगरकै काम गर्ने कर्मचारीहरू हुन् । घर भत्काउँदै गर्दा कम से कम दुई पटक सोच्नुस् कतै तपाईंलाई मेयर बनाउन मत हाल्ने व्यक्तिले किन मत हाले भनेर पछुताइरहेका त छैनन् । किनकि तपाईंको एउटा स्वेच्छाचारी निर्णयले आज कसैको गाँस, बास र कपास गुम्ने अवस्था सृजना हुँदै छ । मेयरसाब, अहिले नै विचार पुर्याए भोलि पछुताउनु पर्दैन । वीरेन्द्र श्रेष्ठ, काठमाडौं"
मूल्यवृद्धि नियन्त्रणको आवश्यकता,"भारतले इन्धनको मूल्य ३३ पटक घटाएर पठाउँदा पनि नेपाल आयल निगमले स्वचालीत रूपमा मूल्य समायोजन नगरेर आम जनताको ढाड सेकिरहेको छ । मूल्यवृद्धि रोक्न लोककल्याणकारी सरकारहरूले विभिन्न छुट, अनुदान दिई तथा राजस्व दर घटाएर आम जनतालाई राहत दिने गर्छन् । वर्तमान सरकार जनताप्रति जिम्मेवार छ भने, तत्कालै इन्धन आयात गर्दा भन्सार विन्दुमा लिइने गरेको चर्को शुल्क केही समयका लागि घटाउनुपर्छ । जसले दसैंमा महँगी नियन्त्रण गर्न सघाउँछ । आम जनताले पनि राहतको श्वास फेर्न पाउँछन् । हाल भारतबाट आउने इन्धनमा सरकारले प्रतिलिटर ५३ रुपैयाँ कर लिने गरेको छ । रुसयुक्रेन युद्ध नरोकिएसम्म ५३ रुपैयाँलाई २३ रुपैयाँमा झारेर उपभोत्तालाई राहत दिन सकिने विकल्प सरकारसँग छ । बजारमा चाडबाडको मौका छोप्दै खाद्यान्य लुकाएर ठगी गर्ने धन्दा फस्टाउन थालेको छ । तैपनि प्रभावकारी बजार अनुगमन गर्न सरकार असफल भएको देखिन्छ । सरकारले यस्तो स्थिति टुलुटुलु भएर हेर्ने कि आपूर्ति व्यवस्था सहज गर्न यथाशीघ्र अनुगमन बढाउँदै राहतका कार्यक्रम ल्याउने ? केही नगर्ने हो भने किन चाहियो सरकार ? किन दिने जनताले भोट ? र यस्तो हुँदासमेत प्रतिपक्ष पार्टी चुपचाप छ । जनताको समस्यामा भन्दा पनि कसरी चुनावमा बहुमत ल्याउने भनेर सत्तास्वार्थमै अल्झिन पुगेको छ । प्रतिपक्षी पार्टीले प्रतिपक्षको धर्म निर्वाह नगर्दा नै सत्तापक्ष जनसरोकारको मुद्दामा उदासीन भएको हो । गोपाल देवकोटा, जोरपाटी, काठमाडौं"
बिना लाजको पगरीमा शिक्षाका पदाधिकारी,"१ यही असोजको ३ गते राष्ट्रिय परीक्षा बोर्डले कक्षा १२ को नतिजा विश्लेषण र सरोकारवालाको सुझाव भनेर यौटा गोष्ठी आयोजना गरेको थियो र म पनि आमन्त्रित थिएँ । २ मञ्चमा शिक्षामन्त्री, शिक्षा राज्यमन्त्री र शिक्षा सचिव लगायतका बिराजमान थिए । तिनले कक्षा १२ को जम्मा ४८ प्रतिशत मात्रै उच्च शिक्षा जान योग्य भन्ने कहालीलाग्दो नतिजा सुने ।३ त्यसमाथि सार्वजनिक विद्यालयको हुर्मत लिने नतिजा थियो त्यो । नतिजाको विश्लेषणको प्रस्तुतिले सिङ्गै शिक्षा मन्त्रालयको शिर निहुरिने परिस्थिति थियो तर ती पदाधिकारीको मुहारमा कुनै ग्लानी देखिन्नथ्यो ।४ त्यो देखेर मलाई आफैं लाज लाग्यो र म बाहिर निस्कनका लागि केही पाइला अगाडि बढाएँ । त्यत्तिकैमा सभाध्यक्षले आफ्नो कुरा राखेर निस्कन मेरो नाम लिनुभयो । म अडिएँ । ५ जसलाई लाज लाग्नु पर्ने हो उसलाई नलाग्ने तर हामी सुन्ने र हेर्नेलाई लाज लाग्ने त्यो परिस्थितिमा मैले आफ्नो आलोचनात्मक टिप्पणी राखें र बाहिरिएँ ।६ सार्वजनिक विद्यालयको जम्मा ३९ प्रतिशत विद्यार्थी मात्रै उच्च शिक्षा पढ्न योग्य भन्ने राष्ट्रिय परीक्षा बोर्डको प्रस्तुति यथार्थपरक थियो । यो वर्ष ग्रेडिङको नीतिमा भएको परिवर्तनले पनि त्यो कुराको पुष्टी गर्थ्यो ।७ तर, नीति परिवर्तन गर्नु अघि विद्यालयको पठनपाठनमा परिवर्तन ल्याउने कुनै प्रयास गरिएन र नतिजाको जिम्मेवार शिक्षकलाई मात्रै थोपरियो ।८ के शिक्षा मन्त्रालयले कक्षा ११ र १२ लाई विषय शिक्षकको दरबन्दी दिएको छ ? के सार्वजनिक विद्यालयहरूले पुग्दो सरकारी स्रोत पाएका छन् ? के कक्षा ११ र १२ माध्यमिक शिक्षाको अंगकै रूपमा कार्यरत छन् ? किन कक्षा ११ र १२ लाई जथाभावी चलाउने छुट दिईएको छ ? किन शिक्षा मन्त्रालयले माध्यमिक शिक्षा कक्षा ९१२ को रटान मात्रै लगाउँछ तर कक्षा ११ र १२ लाई लगानी गर्न कन्जुस्याईं गर्छ ?९ बरू सार्वजनिक विद्यालयले आफ्नै निजी स्रोतको जोहो गरी सक्दो प्रयत्न गरेका छन् र त ३९ प्रतिशत विद्यार्थी योग्य भएको नतिजा पाए । यो कुरो शिक्षा मन्त्रालयले नबुझेको हैन । तर आफूले गर्ने काम नगर्ने, गोष्ठी मात्रै गरेर भाषण गर्ने, सरोकारवालाको पीडा नसुन्ने र सुनेजस्तो गरे पनि कार्यान्वयन नगर्ने, र लाखौं रुपियाँ खर्चेर गोष्ठीमा खाना खुवाउने कामले कक्षा १२ को नतिजा उँभो लाग्दैन ।१० सबै विद्यालयमा कक्षा ११ र १२ का लागि पुग्दो र योग्य विषय शिक्षकको व्यवस्था गर अनि हेर सार्वजनिक विद्यालयको नतिजा । बिना लाजको पगरी गुथेर कतिन्जेल जग हँसाउने गरी मन्त्रालय हाँकी रहने ? मनप्रसाद वाग्ले, मीनभवन, काठमाडौं"
अन्तर्ध्वंसको खतरामा संवैधानिक प्रणाली,"राष्ट्रपति विद्यादेवी भण्डारीले नागरिकता विधेयकलाई दोस्रो पटक पनि रोकिन् । पहिलो पटक उनलाई संविधानले नै त्यो सुविधा दिएको थियो । तर यस पटक उनले संविधानले नदिएको बाटो रोजिन् । राष्ट्रपतिबाट संसद्को निर्णयलाई पैतालामुनि दबाउने काम भयो जुन छुट उनलाई छैन । यो त संविधानमाथि नै प्रहार भयो । यो प्रहार यस्तो समयमा भएको छ जसका कारण प्रणाली नै दुर्घटनामा पुग्ने जोखिम हुन्छ । मुलुक चुनावी प्रक्रियामा प्रवेश गरेको छ, प्रतिनिधिसभा छैन, प्रधान न्यायाधीश चोलेन्द्रशमशेर जबरामाथि संसद्मा महाभियोग लागेको छ, त्यो टुंगो नलाग्दै प्रतिनिधिसभाको कार्यकाल समाप्त भएको छ । त्यही बहानामा जबराले पनि सर्वोच्च अदालतमा प्रवेश गर्ने निहुँ खोजेका छन् । एमाले नेता केपी शर्मा ओली प्रतिनिधिसभाको अन्त्यसँगै जबराले पनि सफाइ पाएको घोषणा गरेर उनलाई उकास्न खोज्दै छन् । ओलीभण्डारी उपद्रोमा संविधान नै जान्छ भन्ने त होइन, तर यस्तो प्रवृत्तिलाई पाखा लाउन नसके जोखिम भने बढ्छ । संविधान संविधानजस्तो रहँदैनÙ प्रणाली विद्रूप बन्छ, बनिरहेको पनि छ ।संविधान जारी भएको सात वर्ष पूरा भयो, निर्वाचित संस्थाहरूले पहिलो कार्यकाल पूरा गरेका छन् । दोस्रो चरणमा प्रवेश गर्न लागेको अवस्था छ । अहिले संवैधानिक प्रणालीमाथि देखिने गरी कुनै बाह्य अर्थात् संविधानइतर शक्तिको चुनौती छैन । असहमति र गुनासाहरू होलान्, तर राजनीतिकसंवैधानिक प्रक्रिया अवरुद्ध छैन । तथापि यो संवेदनशील समय हो, एक प्रकारले संक्रमणकाल पनि हो । चुनाव सम्पन्न भएर नयाँ प्रतिनिधिसभा आउन अझै तीन महिना लाग्न सक्छ । तर राजनीतिक परिस्थिति बदलिन केही घण्टा र दिन पनि पर्याप्त हुन्छ । यस्तो अवस्थामा संविधान संरक्षणको जिम्मेवारीसमेत पाएकी राष्ट्रपतिबाट संस्थागत रूपमा अनपेक्षित कदम चालिनु राम्रो संकेत होइन । राष्ट्रपतिले यो विधेयकलाई दबाउँदैमा अब यो मुद्दा नै खारेज हुने पनि होइन । चुनावपछि फेरि संसद्ले यसलाई अघि बढाउन सक्छ । तर सात वर्षदेखि नागरिकताबाट वञ्चित नागरिकले केही समय अझ कुर्नुपर्ने भयो, उनीहरूमाथिको अन्याय अरू लम्बियो ।नागरिकता विधेयक संसद्मा विचाराधीन नै थियो, एउटा चिया टेबलको भेटमा मधेशको निर्वाचन क्षेत्रबाट प्रतिनिधिसभामा रहेका एक सांसदले बहुत दृढ स्वरमा भनेका थिए, हेरिरहनुस्, यो विधेयक कानुन बन्दैन । प्रतिनिधिसभाबाट पास भए राष्ट्रिय सभामा रोकिन्छ, त्यहाँबाट पनि पारित भएर अघि बढे राष्ट्रपतिबाट प्रमाणीकरण हुँदैन । त्यतिखेर म अवाक् भएको थिएँ, मैले बुझेको प्रणालीमा संसद्बाट पारित भएपछि नागरिकता विधेयक कानुन बन्न नपर्ने कुरा थिएन । ओली नेतृत्वको अघिल्लो सरकारले ल्याएको अध्यादेशको हुबहु थियो नागरिकता विधेयक । त्यस बेला सर्वोच्च अदालतले नागरिकताजस्तो विषय अध्यादेशबाट होइन, संसद्बाट कानुन बनाएरै लागू गर मात्र भनेको थियोÙ त्यसको कुनै दफा, उपदफामा व्याख्या गरेको थिएन । ती सांसद अति व्याख्या गर्दै छन् भन्ने लागेको थियो मलाई त्यस बेला । अहिले ती सांसदको आशंका यथार्थ भएको छ, मेरो सदाशयी अनुमान गलत । कारण स्पष्ट छ, राष्ट्रपति भण्डारीले अँगालेको राष्ट्रवादले मधेशको भूमि मात्र देख्छ, मधेशी देख्दैन । सही हो, काठमाडौंकेन्द्रित राज्यसत्तामा पूर्वागही राष्ट्रवाद हावी छ, तर यति विधि होला जस्तो लागेको थिएन । नेपाल राष्ट्र विविधतापूर्ण छ भने पनि शासकीय सोचमा त्यो प्रतिविम्बित हुँदैन । सत्तामा बस्नेको राष्ट्रवाद भ्रामक हुन्छ, एकांगी हुन्छ । समर्थकहरूको भीडमा जयजयकार सुन्ने लालचलाई राष्ट्रवाद भन्न सकिन्न । पूर्वाग्रही राष्ट्रवाद र विधेयक अस्वीकृतिका कारण सृजित नागरिकता वञ्चितिको समस्या आफ्नो ठाउँमा छ, तर यहाँ मैले उठाउन खोजेको कुरा संवैधानिकराजनीतिक प्रणालीमा देखिएको अन्तर्ध्वंसी चरित्रको हो । गत प्रतिनिधिसभाको चुनावयता राष्ट्रपति, प्रधानमन्त्री, प्रधान न्यायाधीश लगायत संवैधानिक प्रणालीको शीर्ष जिम्मेवारीमा रहेकाहरूको आचरण पनि संविधानले अपेक्षा गरे अनुसारको हुन सकेको छैन । प्रधानमन्त्री र राष्ट्रपतिबाट पटकपटक संविधानको उल्लंघन भएका दृष्टान्त अभिलिखित छन् । यसमा संसद् पनि चुकेको छ । सभामुख, उपसभामुखलाई पार्टीगत भागबन्डाको विषय बनाइएको छ । सांसदहरू संसदीय कारोबारमा भन्दा नेताहरूका चोटाकोठामा बढी व्यस्त हुन्छन् । विधेयकमाथि कहिल्यै गम्भीर छलफल हुँदैन । नेताका कुरा मिले ताली पिट्ने, नमिले सदनमा नाराबाजी गर्नेबाहेक सांसदको भूमिका केही देख्न सकिन्न । यो रोग आजको पनि होइन, २०४८ सालदेखिकै हो । यी कुराले के संकेत गर्छन् भने, नेपालको संवैधानिक प्रणाली सुरक्षित छैन, प्रणाली नै बस्न सकेको छैन । जे छ त्यो पनि कमजोर र संकटोन्मुख छ । राज्यका शीर्ष अधिकारीहरूमा जुन किसिमको भस्मासुर प्रवृत्ति छ, त्यो रहुन्जेल कुनै पनि बेला यो भंग (ब्रेकडाउन) हुन सक्छ । मलाई एउटा चर्चित उर्दू सायरीको याद आयो एक ही उल्लू काफी है बरबादएगुलिस्तां करने को, हर शाख पे उल्लू बैठे हैं अंजामएगुलिस्तां क्या होगा ?संवैधानिक प्रणाली भंग गर्न अब २०१७ सालमा राजा महेन्द्रले वा २०६१ सालमा ज्ञानेन्द्रले जस्तो सेना नै प्रयोग गर्नुपर्दैन, न शाही घोषणा नै आवश्यक पर्छ । हेर्दा सामान्य, तर संविधानमाथि अतिक्रमण पनि पर्याप्त हुन्छ । राष्ट्रपति, प्रधानमन्त्री र प्रधान न्यायाधीशको पदमा बस्ने कुनै पनि व्यक्तिको अहंकार, नालायकीपन वा बदनियतका कारण संवैधानिक प्रणालीभित्रबाटै ध्वस्त हुन सक्छ । उदाहरण खोज्न धेरै पर जानैपर्दैन, संसद् विघटन गर्ने ओलीको दुष्प्रयास र त्यसमा राष्ट्रपति भण्डारीले दिएको साथ नै पर्याप्त छ । उनीहरूको त्यो कदमलाई न्यायपालिकाले सच्याइदियो । स्मरणीय छ, २०५९ सालमा तत्कालीन प्रधानमन्त्री शेरबहादुर देउवाको सिफारिसमा प्रतिनिधिसभाको विघटन गरिनु संविधानको प्रावधान अनुसार नै थियो, तर मुलुकको राजनीतिक परिस्थिति चुनावका लागि उपयुक्त थिएन । प्रधानमन्त्रीको बुद्धि र विवेक पुगेन, अन्ततः त्यही बाटाबाट ज्ञानेन्द्रको शाही निरंकुशता आयो । संवैधानिक प्रणाली ध्वस्त भयो, मुलुक आन्दोलनमा जानुपर्यो । ओलीको ज्यादतीविरुद्ध पनि मुलुक एक पटक आन्दोलित नै भयो । संविधानको अभ्यास पुरानो हुँदैमा अन्तर्ध्वंसको जोखिम नहुने होइन । संयुक्त राज्य अमेरिकाको संविधान २३० वर्षभन्दा पुरानो छ । तर चुनाव हारेका राष्ट्रपति डोनाल्ड ट्रम्पले पद नछाड्ने हुन् कि भन्ने ठूलो आशंका थियो त्यहाँ पनि । पद छाड्नुपूर्व उनले आफ्ना समर्थकहरू जुटाएर क्यापिटल हिलमा ताण्डव नै मच्चाए । अमेरिकामा चुनाव हारेका राष्ट्रपतिले दोस्रो कार्यकालका लागि फेरि उम्मेदवार नबन्ने राजनीतिक परम्परा बसेको छ, तर ट्रम्प अहिले त्यो परम्परा भत्काउन लागिपरेका छन् । बेलायतमा लिखित संविधान नै छैन, तर त्यहाँको संवैधानिक परम्परा र राजनीतिक संस्कृति यति सुदृढ छ कि राजारानी, प्रधानमन्त्री वा विपक्षी दल कसैले पनि नाघ्न सक्ने अवस्था छैन । प्रधानमन्त्रीले कहिलेकाहीँ संसद्लाई छल्ने, वा कुरा लुकाउने प्रयत्न गरेका छन् तर त्यो काम लाग्दैन बरु प्रधानमन्त्रीको पद नै धरापमा पर्छ । अघिल्लो कार्यकालमा बोरिस जोन्सनले संसद् छल्न खोज्दा अदालतले उनको कदमलाई रोकिदियो, पछिल्लो पटक कोभिड महाव्याधि सम्बन्धी आचरण उल्लंघन गरेर भोजभतेर गरेको पार्टीगेट काण्डका कारण उनलाई आफ्नै दलले राजीनामा गर्न बाध्य बनायो ।राज्यशक्तिको प्रयोग गर्ने शीर्ष संस्थाहरू कार्यपालिका, व्यवस्थापिका र न्यायपालिका बाट अधिकारको दुरुपयोग नहोस् भनेर लोकतान्त्रिक संविधानले शक्ति सन्तुलनको सिद्धान्तलाई अंगीकार गरेको हुन्छ । कसैले अटेरी गरे त्यसको निकास पनि संविधानले नै दिएको हुन्छ । प्रधानमन्त्री संसदीय प्रक्रियाबाट बरखास्त हुन सक्छन्Ù राष्ट्रपति र प्रधान न्यायाधीश, न्यायाधीशलाई महाभियोग लगाउन सकिन्छ । संसदीय प्रणालीमा त प्रधानमन्त्रीलाई आफ्नै पार्टीले पनि हटाउन सक्छ । स्वस्थ संवैधानिक एवं राजनीतिक अभ्यासको विकास गर्ने हो भने संसद्मा आफ्नो दलले पाएको बहुमतको रक्षा गर्न नसक्ने प्रधानमन्त्रीले पद त्याग्नुपर्छ, संसद् विघटन गर्ने होइन । तर हाम्रो राजनीतिमा ठूला नेताको वर्चस्व अपरिहार्य मानियो, बरु संसद् भाँडमा जाओस् । अहिलेको संविधानले संसद् विघटन गर्न नपाउने प्रावधान त राख्यो, तर दल र नेताहरूले त्यस अनुसारको राजनीतिक आचरण देखाउन सकेका छैनन् । त्यसका लागि उनीहरू न तयार छन्, न दीक्षित नै ।नयाँ संविधान जारी भएपछि संसद्को यो पाँचवर्षे कार्यकालमा राष्ट्रपति भण्डारी, प्रधानमन्त्री ओली र प्रधान न्यायाधीश जबरा तीनै पदाधिकारीका काम र व्यवहार विवादास्पद मात्र भएनन्, संवैधानिक रूपमै पटकपटक गलत र आपत्तिजनक ठहरिए । ओली न्यायपालिकाको निर्णयका कारण संसद्बाट फालिए भने जबरा महाभियोग आरोपित भएबाट निलम्बित छन् । तर भण्डारीका गलत कामहरू रोकिएका छैनन् । विधेयक प्रकरणपछि अर्को विवादमा उनी तानिएकी छन् चीन सरकारले अघि सारेको सैन्य गठबन्धनको अभ्यास भनेर चर्चित ग्लोबल सेक्युरिटी इनिसिएटिभ्स (जीएसआई) को भर्चुअल सम्मेलनमा सहभागी भएर । पहिलो त, राष्ट्रपतिको तहमा त्यस्तो सहभागिता हाम्रो प्रणालीमा अपेक्षित छैन । अझ संवेदनशील कुरा के हो भने, त्यो सहभागिता हाम्रो शासकीय प्रणाली र असंलग्न परराष्ट्र नीति दुवैसँग मेल खाँदैन, सरकारको घोषित नीतिकै विपरीत छ ।राज्यको शीर्ष तहका पदाधिकारीहरूको क्रियाकलापलाई हेर्दा प्रणालीको परिवर्तनभन्दा, उपयुक्त व्यक्तिको चयन र स्वस्थ अभ्यासको बढी खाँचो छ । यो कुरा राजनीतिक नेतृत्व र जिम्मेवारीमा बसेका पदाधिकारीहरूको उपयुक्त चयन र आचरणमा थोरै सुधार, संवेदनशीलता तथा विवेकपूर्ण जिम्मेवारीबोध हुने हो भने सहजै सम्भव छ । हरेक कुरा संविधान र कानुनले गर वा नगर भन्दैन, त्यो सम्भव पनि छैन, आवश्यकता पनि पर्दैन । प्रधानमन्त्रीबाट हुने ज्यादती त संसद्बाट रोक्न सकिएला, न्यायपालिकाबाट रोकिएला, तर न्यायाधीशबाटै हुने गलत धन्दा, राष्ट्रपतिबाट हुने अनपेक्षित व्यवहार रोक्ने कसरी ? सधैं महाभियोगको अस्त्र पनि काम लाग्दैन । त्यसमाथि पार्टीको स्वार्थकेन्द्रित महाभियोगको त अर्थ नै छैन । यसलाई त निरुत्साहित गर्नुपर्छ । पार्टीको कोटाबाट मुक्त व्यक्ति राष्ट्रपति हुने हो भने संविधानविपरीत आचरण र अमर्यादित व्यवहार गर्ने राष्ट्रपतिमाथि निष्पक्ष ढंगले महाभियोग लगाउन सकिन्छ, त्यो सन्देशमूलक र स्वस्थ परम्पराको द्योतक पनि हुन्छ ।चुनाव जति नजिकिँदै छ, प्रमुख दलका नेताहरूले आफूलाई अपरिहार्य पात्रका रूपमा प्रस्तुत गर्ने प्रयत्न गरिरहेका छन् । एमालेले ओलीलाई नै फेरि पनि प्रधानमन्त्रीका रूपमा अघि सारेको छ । पाठ नसिक्ने र हठको दृष्टान्त बनेको छ एमाले । प्रधानमन्त्री शेरबहादुर देउवा छैटौं पटक बाजी मार्ने सोचमा छन् । माओवादी अध्यक्ष पुष्पकमल दाहाल प्रचण्ड तेस्रो पटक प्रधानमन्त्री हुने दाउमा छन् । गठबन्धनको दोस्रो ठूलो दलका नेताको हैसियतमा उनको यो सोच अस्वाभाविक होइन, गठबन्धन राजनीतिमा सत्ता साझेदारी हुन्छ नै । कांग्रेसमा गगन थापा र रामचन्द्र पौडेलले पनि चुनावपछिको नेतृत्वका लागि आफ्ना चाहना प्रकट गरेका छन् । रामचन्द्रको दाबी देउवापछि आफ्नै पालो हो भन्नेमा छÙ उनले देउवालाई चुनौती दिएका छैनन्, अनुनयविनय गरेका छन् । जहाँसम्म गगनको कुरा छ, उनले संसदीय नेतृत्वमा देउवालाई चुनौती दिने दाबी गरेका छन् । त्यो दाबीको हैसियत कांग्रेसको चुनाव राजनीति र निर्वाचन परिणाममा निर्भर गर्छ ।प्रबुद्ध जनमत यथास्थितिको नेतृत्वप्रति अत्यन्तै आलोचक छ । नेता बदल्नुपर्छ भन्ने अभिमत निकै प्रखर भएको छ । चुनावपछि पनि उही खेल दोहोरिने निश्चितप्रायः छ, राजनीतिमा धेरै ठूलो फेरबदलको अपेक्षा गर्न सकिन्न । संसद्भित्र पार्टी गणितमा केही भिन्नता होला, तर पात्र र प्रवृत्तिमा कुनै तात्त्विक अन्तर होला जस्तो लाग्दैन । तथापि चुनावपछि बन्ने नयाँ संसद्बाट नयाँ अपेक्षा राख्नु अन्यथा होइन । नयाँ संसद्ले आफ्नो कार्यकाल प्रारम्भ गर्दा तीन कुरामा तत्कालै ध्यान जानु जरुरी छ । पहिलो, राष्ट्रपति हुने व्यक्ति अब पार्टीबाट होइन, स्वतन्त्र व्यक्तिलाई बनाऊ । पार्टी पदाधिकारीको मनोनयन, निर्वाचनपछि पार्टी छाडेको घोषणाको काम छैन । दोस्रो, न्यायाधीश नियुक्तिको स्रोत धेरै धमिलिएको छ । दलीय कोटा बाँडफाँटजस्तो गरेर न्यायाधीश नियुक्ति हुने प्रथा पूर्णतया बन्द गरिनुपर्छ । बारका पदाधिकारीलाई न्यायाधीश बनाउने प्रथा गलत सिद्ध भएको छ, त्यो बन्द हुनुपर्छÙ दलीय आग्रह र प्रतिबद्धता झल्किने जिम्मेवारीमा रहेकालाई न्यायाधीश बनाउनु हुँदैन । तेस्रो, २०४८ सालदेखि अहिलेसम्म सभामुख भएकाहरू दमन ढुंगानाबाहेक सबै सक्रिय राजनीति र आआफ्नो राजनीतिक दलको नेतृत्वपंक्तिमा छन् । पार्टी अध्यक्ष र प्रधानमन्त्रीका आकांक्षी छन् । तिनीहरूबाट कसरी दलीय आग्रहभन्दा माथि उठेर संसद् चलाउने अपेक्षा गर्न सकिन्छ ? तसर्थ सभामुख, राष्ट्रपति, उपराष्ट्रपति हुने व्यक्ति पदनिवृत्त भएपछि फेरि दलीय राजनीतिमा फर्किने परम्परा पनि रोक्नुपर्छ । त्यसका लागि कानुनी व्यवस्था गरिनुपर्छ ।"
मानवतावादी केसी र स्विडेनको स्वास्थ्य सेवा,"चिकित्सा विश्वविद्यालयहरूचिकित्सक केसीका मागहरू चिकित्सा शिक्षा सुधारसँग सम्बन्धित छन् । केसीका मागहरू अनुसार सबैका लागि सुलभ उपचार गर्न सरकारी बजेटमा आधारित चिकित्सा शिक्षा आवश्यक हुन्छ ।स्विडेनमा चिकित्सा विश्वविद्यालयहरू सार्वजनिक छन् । स्विडेनका सात उत्कृष्ट विश्वविद्यालयमा चिकित्सा शिक्षाका लागि कुनै शुल्क लाग्दैन । यद्यपि प्रत्येक वर्ष स्वीकृत विद्यार्थीहरूको संख्या सीमित छ । मेडिकल युनिभर्सिटीमा भर्ना हुनका लागि जीव विज्ञान, रसायन विज्ञान, भौतिकशास्त्र र गणितमा पूरा पाठ्यक्रमहरूसहितको हाइस्कुल (९३) आवश्यक छ । स्विडेनको राजधानी स्टकहोमस्थित कारोलिन्स्का अग्रणी चिकित्सा विश्वविद्यालय हो जसले प्रतिवर्ष अधिकतम १६० विद्यार्थी भर्ना लिन्छ । स्वस्थ, बिरामी, क्लिनिकल मेडिसिन, शल्यक्रिया, न्युरोसेन्सरीमनोरोग चिकित्सा, प्रजनन र विकास, सामाजिकवातावरणीय स्वास्थ्यजस्ता सात विषयवस्तु हुन्छन् पाठ्यक्रममा । चिकित्सा शिक्षा ६ वर्षमा पूरा हुन्छ । स्विडेनजस्तो १० मिलियन जनसंख्या भएको देशमा वार्षिक रूपमा लगभग १,५७० जना विद्यार्थीले चिकित्सा शिक्षामा भर्ना पाउँछन् । स्विडिस मेडिकल युनिभर्सिटीमा भर्ना नपाउने विद्यार्थीले अन्य युरोपेली विश्वविद्यालयहरूमा अध्ययन गर्न सक्छन् । त्यस्ताले विदेशमा अध्ययन गर्न स्विडेनबाट विद्यार्थी ऋण पाउन सक्छन् जुन जागिर खाएपछि मात्र तिर्न सुरु गर्नुपर्छ र त्यो अत्यन्तै न्यून ब्याजदरको पनि हुन्छ । स्विडेनमा नर्सिङ स्नातक तीन वर्षको छ । स्विडिस नर्सिङ कार्यक्रमको पाठ्यक्रममा ३ वर्षे रजिस्टर नर्सको अध्ययन (स्नातक तह) र विशेष नर्स (१ देखि १५ वर्षको स्नातकोत्तर तह) गरिसकेपछि, विद्यावारिधि अनुसन्धान गर्न सकिने व्यवस्था र पाठ्यक्रम छन् । स्विडेनमा स्पेसियालिस्ट नर्सहरूको आवश्यकता बढ्दो छ र स्पेसियालिस्ट नर्सको पढाइ देशका १५ भन्दा बढी विश्वविद्यालय र कजेलहरूमा हुने गर्छ ।निष्कर्षतः, जसलाई तत्काल चिकित्सा सेवा चाहिन्छ, उनीहरूलाई पहिले निःशुल्क वा सुलभ उपचार गरिन्छ भन्ने स्विडिस स्वास्थ्य सेवा सिद्धान्त प्रशंसायोग्य छ । उच्च कर तिरेर एकअर्कालाई मद्दत गर्न सक्छौं भन्ने राजनीतिक शिक्षा प्रणालीको सफलताले गर्दा पनि यस्तो हुन सकेको हो । पारदर्शी र जिम्मेवार शासन प्रणालीले जनताको विश्वास जित्छ । राजनीतिक नेतृत्व र व्यावसायिक कर्मचारीहरू पनि उत्तिकै जिम्मेवार छन् । अन्ततः चिकित्सकहरू, मेडिकल नर्सहरू र गुणस्तरीय चिकित्सा शिक्षा प्रणालीको मेरुदण्ड हुन् । शिक्षाजस्तै स्वास्थ्य सेवा ठूलो मात्रामा कर राजस्वद्वारा चलेको छ । यो व्यवहारतः कल्याणकारी राज्य सञ्चालनको नमुना हो पनि भन्न सकिन्छ । स्विट्जरल्यान्ड, नेदरल्यान्ड्स, नर्वे, डेनमार्क, बेल्जियम, फिनल्यान्ड र लक्जमबर्गजस्तै स्विडेनको स्वास्थ्य सेवा पनि विश्वमै उत्कृष्ट मनिन्छ । स्विडिस स्वास्थ्य सेवा समस्यारहित चाहिँ छैन । प्राविधिक प्रगति र सामाजिकराजनीतिक उन्नतिसँगै प्रणालीगत प्रगति हुन बाँकी नै छ । मानवतावादी दृष्टिकोणबिना सबैको पहुँच हुने जनस्वास्थ्य सेवा स्थापना हुन सक्दैन ।"
देश अघि बढाउन संसद्मा युवा,"आगामी मंसिरमा हुने आम निर्वाचनका लागि राजनीतिक दलहरूले उम्मेदवार छनोट प्रक्रिया आरम्भ गरिसकेका छन् । भर्खरै सम्पन्न स्थानीय तह निर्वाचनमा युवा सहभागिता उत्साहजनक थियो । यसै दृष्टिमा आम निर्वाचनलाई पनि महत्त्वका साथ हेरिएको छ । नेपालमा ४० वर्षमुनिको जनसंख्या ७५ प्रतिशतभन्दा धेरै छ र आधा जनसंख्या २४ वर्षमुनिको छ । आर्थिक रूपान्तरणमार्फत समुन्नति हासिल गर्न जनसांख्यिकीय लाभांशको अवसर नेपाललाई छ । स्वस्थ, शिक्षित र उत्पादनशील युवा नै विकासका आधारशिला हुन् र यसो हुनलाई नीति निर्माण तहमा युवाको अर्थपूर्ण प्रतिनिधित्व हुनु अनिवार्य छ ।स्थानीय तह निर्वाचनबाट नेपालका १९ प्रतिशत पालिकाप्रमुखमा ४० वर्षमुनिका युवा निर्वाचित भएका छन् । संसदीय निर्वाचनलाई नेपालमा ओल्ड मेन्स अफेयर्स वा बूढा मान्छेहरूको मामिला का रूपमा हेर्ने गरिएको छ र अपवादमा मात्र युवाहरूको प्रतिनिधित्व हुने गरेको छ । संसद्मा युवा प्रतिनिधित्व सुनिश्चित गर्न राजनीतिक दलहरूको महत्त्वपूर्ण भूमिका र निरन्तरको प्रतिबद्धता आवश्यक हुन्छ । तर नेपालका दलहरू युवालाई निर्णायक भूमिका प्रदान गर्ने तथा महत्त्वपूर्ण राजकीय अवसरहरू उपलब्ध गराउने संरचना र नीतिगत व्यवस्था गर्न अनुदार छन् । पुरानो प्रजातान्त्रिक दल नेपाली कांग्रेसको १४ औं महाधिवेशनमार्फत पार्टीको केन्द्रीय समितिमा युवाहरूको सीमित प्रतिनिधित्व भएको छ । महाधिवेशन प्रतिनिधिका रूपमा निर्वाचन प्रक्रियामा युवाको उत्साहजनक उपस्थिति रह्यो जसले तुलनात्मक रूपमा युवा नेताहरूलाई महामन्त्रीमा निर्वाचित गर्यो । निर्वाचित नयाँ नेतृत्वसँग पार्टीभित्र र बाहिरसमेत युवाहरूको ठूलो अपेक्षा छ । कांग्रेसभित्र पार्टीको सांगठनिक संरचना निर्माण र संशोधन महामन्त्रीको कार्यक्षेत्रमा पर्छ । आगामी आम निर्वाचनसम्म नयाँ नेतृत्वले आफ्नो कार्यकालको करिब एकचौथाइ समय व्यतीत गरिसकेको हुन्छ । युवाहरूको निर्णायक मतबाट निर्वाचित नेतृत्वले आगामी निर्वाचनमा अब्बल युवाहरूलाई उम्मेदवारका रूपमा प्रस्तुत गर्न सक्नुपर्छ ।अघिल्लो प्रतिनिधिसभामा प्रत्यक्ष र समानुपातिक गरी ५ प्रतिशत ४० वर्षमुनिका युवाहरू नेपालको संसद्मा पुगेका थिए । जबकि नर्वे, स्विडेन, डेनमार्क, फिनल्यान्डजस्ता समुन्नत मुलुकका संसद्मा ३० वर्ष उमेरमुनिका युवाकै प्रतिनिधित्व १० प्रतिशतभन्दा धेरै छ । युगान्डा, रुवान्डा, केन्याजस्ता अफ्रिकाका प्रगतिउन्मुख देशका संसद्मा युवाका लागि आरक्षणको व्यवस्था गरिएको छÙ ३० वर्ष उमेरमुनिका युवाको प्रतिनिधित्वलाई सुनिश्चित गरिएको छ । बेल्जियम, सर्बिया, इटाली, युक्रेन, इथियोपियाजस्ता देशमा ४० वर्ष उमेरमुनिका युवाको प्रतिनिधित्व ४० प्रतिशतभन्दा माथि छ । भुटानको राष्ट्रिय सभामा ५४ प्रतिशत सांसद ४० वर्ष उमेरमुनिका छन् र १२ प्रतिशतभन्दा धेरै ३० वर्ष उमेरमुनिका छन् । यी आँकडाले ती देशको भविष्यप्रति आशावादी हुने ठाउँ दिएको छ ।जबसम्म राजनीतिज्ञलाई आफ्ना प्रतिस्पर्धीहरूबाट चुनौती हुँदैन, तबसम्म उनीहरू आफू बदलिन आवश्यक ठान्दैनन् । युवाको प्रतिनिधित्वको विषय युवाहरूले खोजिरहने र सत्तासीनहरूले पन्छाउन खोज्ने विषय बन्ने गरेको छ र यस खाले संघर्ष संसारभरि नै छ । केहीअघि मात्र बेलायतको लेबर पार्टीको युवा संगठनकी प्रमुख जेसिका बर्नार्डले एउटा लेख प्रकाशित गरी पार्टीमा युवाको भूमिका र सहभागिता कमजोर बनाउने गरी भएका पार्टी निर्णयको भर्त्सना गरी नेतृत्वको आलोचना गरेकी थिइन् । नेपालमा भने कांग्रेसभित्रै पनि विद्यार्थी र युवा संगठनहरू पार्टी नेतृत्वसँग कृपावादको सम्बन्ध (पेट्रोनक्लाइन्ट रिलेसन) ले टिकेका छन्, जसले युवाका बृहत्तर राजनीतिक हितका पक्षमा बोल्ने सामर्थ्य राख्दैनन् । संयुक्त राज्य अमेरिकामा ब्रान्ड न्यु कंग्रेस नामको एउटा अभियानले डेमोक्रेट वा रिपब्लिकन दलसम्बद्ध युवालाई अमेरिकी संसद्मा निर्वाचित हुन सहयोग गर्न चुनावी अभियानदेखि आर्थिक सहायतासम्म दिने गर्छ । अलेक्जेन्ड्रिया ओकासियोकोर्टेजजस्ता प्रभावशाली युवाहरूलाई अमेरिकी संसद्मा निर्वाचित गराउन यो अभियानले महत्त्वपूर्ण योगदान गरेको छ । युवाहरूलाई वैकल्पिक उपायसहित उत्प्रेरित गर्न यस खाले अभियानको आवश्यकता नेपालमा समेत छ । किनभने, यहाँ राजनीतिक दलसम्बद्ध युवालाई नेतृत्वको दाबी गर्न कैयन् चुनौती छन् । एकातिर, निर्वाचन प्रणाली महँगो बनाइएको छ, अर्कातिर प्राइमेरी निर्वाचनहरू हुँदैनन्, उम्मेदवार बन्न आफ्नो आकांक्षा राख्ने अवसरै प्राप्त हुँदैन । राजनीति प्रारम्भ गरेका युवालाई एउटा प्रमुख चुनौती पुराना नेताहरूले बिगारिदिएको नागरिक व्यवहार पनि हो । राज्यबाट प्राप्त हुने आधारभूत सरकारी सेवाहरूमा समेत राजनीतिक नेतृत्वसँगको पहुँचको स्थितिले मात्र प्राप्त हुने अवस्थाले जनता राजनीतिक नेतृत्वप्रति अनुग्रही रहन बाध्य छन् । अवसरहरूको दलीयकरणबाट हाम्रा संरचनाहरू आक्रान्त छन् । कुनै युवालाई सिद्धान्तनिष्ठ भएर समुदायमा एक व्यवहारवादी राजनीतिज्ञका रूपमा चलायमान रहन कठिन छ । पुरानो राजनीतिले बनाइदिएको राजनीतिज्ञको मानकलाई भत्काउन युवाहरूले विभिन्न स्वरूपमा विद्रोह गरेका पनि छन् । स्थानीय तह निर्वाचनमा युवाहरूको स्वतन्त्र उम्मेदवारीसमेत एक विद्रोह हो । यो अवस्थालाई बुझेर अब पार्टीहरूले सदस्यता नलिएका शुभेच्छुकहरूलाई पनि उम्मेदवार बनाउने सम्भावना खोज्न सक्नुपर्छ । सम्भावित नीतिनिर्माताको खोजी गर्न राजनीतिक दलहरूले प्रजातान्त्रिक मूल्य र सम्भावना बोकेका संसारभरका नेपालीहरूलाई आह्वान गर्नुपर्छ र उम्मेदवारका रूपमा निर्वाचनबाट उनीहरूलाई अनुमोदन गर्नुपर्छ । यसो गर्नु प्रजातान्त्रिक पार्टीको कर्तव्य नै हो । अनि मात्रै युवाहरूका लागि नेतृत्वको अवसरको ढोका खुला हुन्छ । आगामी आम निर्वाचनमा संसदीय नीतिनिर्माणमा युवा सहभागिता वृद्धि गर्न प्रतिनिधिसभाका अलावा प्रदेशसभा निर्वाचन पनि एउटा महत्त्वपूर्ण अवसर बन्न सक्छ । यति बेला प्रदेश तहको औचित्यका सन्दर्भमा जनतामा एक खाले निराशा पैदा भएको छ, देशको अर्थतन्त्रले प्रदेशको बोझ धान्न सक्दैन भन्ने गुनासो छ । प्रदेशको सबलीकरणको मुद्दा हाम्रा पार्टीहरूको प्राथमिकतामा परेको छैन । तर सक्षम नेतृत्व प्राप्त गर्दा नेपालका प्रदेशहरू देशको समुन्नतिको प्रस्थानविन्दु बन्न सक्छन् । त्यसका लागि पार्टीहरूले प्रदेशका सम्भावना उत्खनन, उजागर र उपयोग गर्न सक्ने दृष्टिकोणसहितको नेतृत्व प्रदेशमा स्थापित गर्नुपर्छ । पुरातन र परम्परावादी नेतृत्वले प्रदेशको दायरालाई विस्तारित गर्नेभन्दा संकुचित गर्ने र पार्टी कार्यकर्ता व्यवस्थापनको अवसरका रूपमा लिएको छ । स्वतन्त्र उम्मेदवारीको अभियान चलाइरहेका पार्टी र व्यक्तिहरूले समेत प्रदेशसभालाई आफ्नो प्राथमिकतामा राखेका छैनन् । कम्तीमा यो तहको सरकार बनिसकेको छ भने यसको सही उपयोग हुनुपर्छ । यसका निम्ति युवाहरूले उचित अग्रसरता लिन सक्छन् ।"
शाक्यले ल्याए सिर्जनाका डोबहरू,"पोखरा (कास) पोखराको रंगमञ्च, चित्रकला र प्रहसनबारे लेखिएको पहिलो पुस्तक सिर्जनाका डोबहरू को शनिबार लोकार्पण गरिएको छ । कलाकर्मी विश्व शाक्यको लेखन रहेको पुस्तक सिर्जनशील कलाकार समूहले प्रकाशित गरेको हो । साहित्यकार सरुभक्तले शाक्यको कृतिमा पोखरेली कला र कलाकारका गतिविधिको विवरण र विवेचना समेटिएको बताए । यो पुस्तक शाक्यको स्मृति र सिर्जनाका डोबहरू मात्र होइन, उनले भने, पोखरेली कलाको एक कालखण्डको कला गतिविधिका तथा कलाकारहरूको आधिकारिक अभिलेख पनि हो । कलाकार दुर्गा बराल वात्स्यायन ले आजसम्म पोखरेली कला र कलाकारका विषयमा लेखिएको कुनै अर्को पुस्तक आफ्नो जानकारीमा नरहेको उल्लेख गरे । यो पुस्तक भविष्यमा पोखरेली कलाका विषयमा अनुसन्धान गर्ने र लेख्नेहरूका लागि एउटा बलियो आधार बन्न सक्ने उनको भनाइ थियो ।पोखरा प्रज्ञा प्रतिष्ठानका कुलपति पद्मराज ढकालले शाक्यको पुस्तक अभिलेखका रूपमा आएकाले पोखरेली कलाको इतिहास पढ्न उपयोगी हुने बताए । कलाकार सुनील सिग्देलले नयाँ पुस्तालाई ज्ञान नभएका कतिपय कलाका विषयबारे थाहा पाउन पुस्तकले मद्दत गर्ने बताए । सिर्जनशील कलाकार समूहकी अध्यक्ष मिलन शेरचनले चित्रकला, रंगमञ्च र प्रहसनको ऐतिहासिक संकलन कृतिमा गरिएको बताइन् । शाक्यका यसअघि हास्यव्यंग्य, बुद्ध दर्शन, कविता, संस्मरण, नियात्रा, कला, संस्कृतिसँग सम्बन्धित ३० वटा कृति प्रकाशित छन् । पोखराका पाँच दशक पुराना तस्बिरसँगै वर्तमान तस्बिरहरू तुलनात्मक रूपमा समेटेर तयार पारिएको उनको पुस्तक पोखरा ः हिजो र आज पोखराको विकास र विकासक्रमको पहिचान दिलाउने मानक पुस्तक बनेको थियो ।"
बुढ्यौलीमा तीन पुस्तक,"(लमजुङ)  गुरुङ पुरोहित प्राज्ञ इन्द्रबहादुर गुरुङले ८८ वर्षको उमेरमा ३ पुस्तक एकैपटक सार्वजनिक गरेका छन् । गुरुङ भाषा र संस्कृतिका विज्ञ उनले प्रेरणा, गुरुङ पर्यावरण गीत र शिव धर्म नामक किताब लेखेका हुन् । लमजुङको क्व्होलासोंथर९ गिलुङका गुरुङले यसअघि थुप्रै किताब लेखिसकेका छन् । बुढ्यौली उमेरमा पनि लेखनमा सक्रिय उनले पछिल्लो समय लेखेको प्रेरणामा विश्वभरका ७५ व्यक्तिका प्रेरणा समावेश गरिएको छ । गुरुङ पर्यावरण गीतमा लेकमा जात्रा जाँदा, लेकाली गोठ तथा कन्दरामा गाइने पौराणिक गीत समावेश छन् । शिव धर्ममा उनले सपनाको देखेको शिवबारे व्याख्या गरिएको छ । गुरुङ पर्यावरण गीत प्रज्ञा प्रतिष्ठानले प्रकाशन गरेको छ । दुई पुस्तक भने परिवारले नै प्रकाशन गरेको ज्वाइँ सुरेन्द्रमान घलेले बताए ।लेखक प्राज्ञ गुरुङले भाषा र संस्कृति जोगाउन विद्यालयमै भाषागत पढाइ हुनुपर्ने भन्दै आए पनि अहिलेसम्म पूरा नभएको गुनासो गरे । भाषा र संस्कार भएन भने जातीय अस्तित्व हराउँछ, पहिचान हराउँछ । पहिचान हराए भने भोलि मान्छे नै हराउने अवस्था आउँछ, उनले भने, भाषा र संस्कृतिले समाज जोडेको हुन्छ । यसलाई बचाए मात्रै हामी बाँच्छौं । उनले आफ्ना पुस्तकमा गुरुङ जातिको भाषा, परम्परा, संस्कार र संस्कृतिलाई उजागर गरेको बताए । पञ्चायतकालमा तत्कालीन जिल्ला विकास समिति लमजुङका उपसभापति रहेका गुरुङ सामाजिक व्यक्तित्व हुन् । यसअघि पैंडी (पुरोहित) कार्य गर्दै आएका उनले जीवनको उत्तरार्द्ध ६० वर्षको उमेरदेखि लेखन र अध्ययनमा लागेका थिए । १९९१ भदौ ३१ मा गिलुङमा जन्मिएका उनले तमु (गुरुङ) सांस्कृतिक दिग्दर्शन, फलित बुद्धबोन्वो क्यालेन्डर, तो ताँ सों फु, सेर्गा क्वे, तमु चि, गुरुङनेपाली शब्दकोष, गुरुङ गाउँको नाम, तमु राज्य व्यवस्थाको मूल आधार नालसभा, इन्द्रबहादुर गुरुङ अनुभव र अनुभूतिलागयत दर्जन पुस्तक प्रकाशित छन् । उनले भूगोलविद् डा हर्क गुरुङको प्रेरणाबाट गुरुङ भाषा, संस्कार र संस्कृतिको विषयमा लेख्न र अध्ययन अनुसन्धानमा लागेको बताए ।पोखरामा बिहीबार ३ वटै पुस्तकको एकसाथ विमोचन गर्दै प्रज्ञा प्रतिष्ठानका उपकुलपति डा जगमान गुरुङले जानेबुझेका कुरा लेखेमा यसले अरुलाई फाइदा दिने बताए । मनका कुरा मनमै राख्यो भने पाप लाग्छ । हामीले लेखेका कुरा भोलि काम लाग्छ, उनले भने । उनले इन्द्रबहादुर एउटा पाठशाला रहेको बताए । भोलिका दिनमा इन्द्रबहादुर गुरुङको विषयमा कसैले पीएचडी गर्न सक्छ, उनले भने । संविधानसभाका सभासद् सदस्य जमीन्द्रमान घलेले गुरुङ समुदाय अध्ययन अनुसन्धानमा पछि पर्दा यसले इतिहास, परम्परा, भाषा, संस्कार र संस्कृतिमा प्रभाव पारेको बताए । लमजुङको क्व्होलासोंथार गाउँपालिकाका पूर्वअध्यक्ष प्रेमबहादुर घलेले गुरुङ समुदायका भाषा र संस्कृति लोप हुने अवस्थामा पुगेको बताए । हाम्रा भाषा र संस्कार संस्कृति लोप हुने अवस्थामा छ । संस्कार संस्कृतिलाई लेखेर राख्ने काम नहुँदा लोप हुने अवस्थामा छ । यसलाई बचाउन आवश्यक छ, उनले भने ।"
जियरा लाई कर्णाली कृति,"सुर्खेत (कास) कर्णाली साहित्य समाजले यस वर्षको कृति पुरस्कार नयनराज पाण्डेको कथा संग्रह जियरा लाई प्रदान गरेको छ । ५० हजार राशिको उक्त पुरस्कार २०७७ सालभित्र प्रकाशित कृतिहरूमध्येबाट छनोट गरेर जियरालाई दिने निर्णय गरिएको थियो । आख्यानको नवीन विषयवस्तु, शिल्प र शैलीको प्रयोगद्वारा तराईमधेसका समाजमा विद्यमान पारम्परिक कुप्रथा, रुढिवादी संस्कार र अन्धविश्वासमाथि निर्मम प्रहार गर्दै आमनागरिकका दुःख, पीडा र भोगाइहरूलाई उद्घाटित गर्न सफल कथाहरू जियरा मा समेटिएका छन् ।यसैगरी कर्णाली साहित्य समाज साधना सम्मान प्राडा राजाराम सुवेदीले पाएका छन् । ताम्रपत्रसहितको उक्त सम्मान तीन दशकदेखि विशेष गरी कर्णाली प्रदेशको इतिहासको खोज, अन्वेषण र अनुसन्धानमा साधनारत रही कर्णाली प्रदेशको मध्यकालीन इतिहास (२०५४), बाइसी राज्यको ऐतिहासिक रूपरेखा (२०५६), कर्णाली प्रदेशमा मध्यकालीन डोटी राज्य (२०५६), अछामको इतिहास (२०५८) जस्ता ऐतिहासिक महत्त्वका बहुमूल्य कृतिहरूको सिर्जनाद्वारा कर्णाली प्रदेशको इतिहासलाई अभिलेखन गरी नेपालको इतिहासलाई समृद्ध बनाएकोमा इतिहासकार प्राध्यापक डा राजाराम सुवेदीलाई प्रदान गरिएको संस्थाका अध्यक्ष खगेन्द्र अधिकारी अमृतले बताए । यसका साथै संस्थाले स्थापना गरेको २५ हजार राशिको पुरस्कार कर्णाली प्रदेशका विभिन्न लोकनृत्यहरूलाई देशभर चिनाउन सफल कलाकार कुलमान नेपालीलाई प्रदान गरिएको छ । संस्थाका संस्थापक संरक्षक एवं वरिष्ठ कथाकार महेशविक्रम शाहले राजनीतिले तोड्ने र साहित्यले जोड्ने काम गर्ने बताए ।"
युक्रेनी भूभागमा रुसको जनमतसंग्रह,"एजेन्सीहरू (किभमस्को)  युक्रेनबाट नियन्त्रणमा लिएका भूभागलाई आफूमा गाभ्ने उद्देश्यले जनमतसंग्रह थालेको रुसले मत संकलनका लागि स्थानीयका घरघरमा सेना पठाउन थालेको छ । रुसले युक्रेनका लुहान्स्क, दोनेत्स्क, जापोरिजा र खेर्सनमा जनमतसंग्रह थालेको हो । ती स्थानका युक्रेनी नागरिकहरूले आफ्ना घरमा सशस्त्र रुसी सैनिक आएका बताएका हुन् । उत्तर एट्लान्टिक सन्धि संगठन (नाटो) मा आबद्ध हुने तयारीपछि रुसले गत फेब्रुअरीमा युक्रेनमाथि आक्रमण थालेको हो । त्यसयता लुहान्स्क, दोनेत्स्क, जापोरिजा र खेर्सनमाथि रुसी सेनाले आंशिक वा पूर्ण नियन्त्रण कायम गरेका छन् । आक्रमणको सुरुवातमै रुसले युक्रेनको दक्षिण, पूर्वी र उत्तरपूर्वी क्षेत्रमा नियन्त्रण कायम गरेको थियो । राजधानी किभ र अन्य रणनीतिक क्षेत्रमा एकैसाथ आक्रमण गरे पनि रुसले क्रमशः ती क्षेत्रमाथिको नियन्त्रण गुमाउँदै गएको छ । लुहान्स्क र दोनेत्स्क क्षेत्रमा भने रुसीले हालसम्म नियन्त्रण कायम गरिरहेको छ । यी क्षेत्रलाई रुसले यसअघि नै स्वतन्त्र राज्य घोषणा गरिसकेको छ । यी चारवटै क्षेत्रमा शुक्रबारदेखि थालिएको जनमतसंग्रहमा सर्वसाधारणले रुसमा गाभिने वा युक्रेनमै रहनेमध्ये एक पक्षमा मत दिनेछन् । रुसले यसअघि सन् २०१४ मा युक्रेनी क्षेत्र क्राइमियामाथि नियन्त्रण कायम गरी जनमतसंग्रह गरेको थियो । त्यतिबेला ९६७ प्रतिशतले रुसमा गाभिने पक्षमा मत दिएको बताइएको थियो । जनमतसंग्रहमा स्वघोषित तथा अन्तर्राष्ट्रिय मान्यता नपाएका लुहान्स्क र दोनेत्स्क राज्यका स्थानीयलाई रुससँग गाभिने कुरामा समर्थन छ कि छैन भनेर सोधिएको अन्तर्राष्ट्रिय सञ्चारमाध्यमले जनाएका छन् । त्यस्तै, जापोरिजा र खेर्सनका स्थानीयलाई के यो क्षेत्र युक्रेनबाट छुट्टिएर स्वतन्त्र राष्ट्रका रूपमा रुसमा गाभिने कुरामा समर्थन छ ? भनेर सोधिएको छ । बीबीसीका अनुसार लुहान्स्क र दोनेत्स्कका मतपत्र रुसी भाषामा मात्र छापिएको छ भने जापोरिजा र खेर्सनका मतपत्र युक्रेनी र रुसी दुवै भाषामा छ । स्थानीयका अनुसार सैनिकहरूले उनीहरूलाई बोलेर उत्तर दिन लगाएका र आफैंले मतपत्रमा चिन्न लगाउने गरेका जनाएका छन् । दक्षिणी खेर्सनमा रुसी सुरक्षाकर्मीहरूले मतपेटिका लिएर सहरको मध्यभागमा मत संकलन गरिरहेको जनाइएको छ । सुरक्षाका कारण त्यहाँ घरदैलो मतदान नगरिएको रुसी सञ्चारमाध्यमले जनाएका छन् । जनमतसंग्रह सेप्टेम्बर २७ सम्म जारी रहने जनाइएको छ । मेलिटोपोलकी एक महिलाले जनमतसंग्रहका लागि दुई रुसी सैनिकसँग आएका स्थानीय सहयोगीले मतपत्रमा हस्ताक्षर गर्न भनेका थिए । आफ्नो बुबाले रुसमा गाभिने कुरामा असहमति जनाएका र अब रुसीहरूले आफूलाई दुःख दिन सक्ने भन्दै उनले चिन्ता व्यक्त गरेकी बीबीसीले उल्लेख गरेको छ । रुसले जनमतसंग्रह स्वतन्त्र र निष्पक्ष हुने बताउँदै आएको भए पनि मत संकलनका लागि सशस्त्र सैनिक परिचालन गरिएको छ । पाँच दिनका लागि तय गरिएको स्वघोषित जनमतसंग्रहपछि चारवटा अधीनस्थ क्षेत्र दाबी गर्न रुसलाई बाटो खुल्ने कतिपयको भनाइ छ । यसरी कुनै पनि देशको भूभाग आफूमा गाभ्ने कामले अन्तर्राष्ट्रिय मान्यता भने पाउँदैन । अमेरिका र युरोपेली संघले जनमतसंग्रह अवैधानिक भएको बताएका छन् । अमेरिकी राष्ट्रपति जो बाइडेनले जबर्जस्ती केही युक्रेनी भूभागलाई आफूमा गाभ्नका लागि रुसले छद्म जनमतसंग्रह गरेको दाबी गरे । अमेरिकाले युक्रेनी भूभागलाई युक्रेनको हिस्साबाहेक अन्य केही रूपमा मान्यता दिने छैन, बाइडेनले भने । रुसले गरेको जनमतसंग्रह अन्तर्राष्ट्रिय कानुनको उल्लंघन भएको बाइडेनको भनाइ छ । अमेरिकी राष्ट्रपति जो बाइडेनका राष्ट्रिय सुरक्षा सल्लाहकार जेक सुलिभानले पनि रुसले कब्जा गरेको युक्रेनी भूभागलाई कहिल्यै पनि रुसी क्षेत्र मान्न नसकिने बताएका छन् । फ्रान्सेली राष्ट्रपति इम्यानुयल म्याक्रोंले रुसले गरेको जनमतसंग्रह वैध नभएको बताउँदै युक्रेनी भूमिलाई अधीनस्थ गरे पनि अन्तर्राष्ट्रिय समुदायले स्वीकार नगर्ने जनाए । बेलायती विदेशमन्त्री जेम्स क्लेभर्लीले पनि छद्म जनमतसंग्रहमा नक्कली मत र स्वीकृत दरका लागि रुसी अधिकारीले लक्ष्यहरू यकिन गरेको प्रमाण आफूहरूसँग भएको दाबी गरेका छन् । पछिल्लो समय रुसले युक्रेनमाथिको आक्रमण बढाउन आफ्नो सैन्य शक्ति बढाउने घोषणा गरिसकेको छ । सात महिना लामो युद्धका क्रममा रुसले युक्रेनका करिब २० प्रतिशत भूभागमाथि नियन्त्रण कायम गरेको थियो । तर पछिल्ला केही सातायता युक्रेनी फौजले कतिपय क्षेत्र रुसी फौजबाट फिर्ता लिएपछि रुस पुनः आक्रामक बनेको हो । रुसी राष्ट्रपति भ्लादिमिर पुटिनले युक्रेन आक्रमणका लागि ३ लाख अतिरिक्त सैनिक परिचालन गरिने घोषणा गरेका थिए । त्यसका लागि जगेडा सैनिक बोलाउने रुसी राष्ट्रपतिको घोषणाविरुद्ध रुसका विभिन्न स्थानमा विरोध प्रदर्शन भएका छन् ।त्यसका साथै कतिपयले रुस छाड्न थालेपछि रुसी राष्ट्रपति पुटिनले युद्ध लड्न अस्वीकार गर्ने, आदेश अवज्ञा गर्ने वा शत्रुसँग आत्मसमर्पण गर्नेलाई १० वर्षको जेल सजाय हुने घोषणा गरेका छन् । रुसी सञ्चारमाध्यमका अनुसार पुटिनले सैनिकहरूका लागि नयाँ कानुन जारी गर्दै सजाय कडा पारेका हुन् । नयाँ कानुअनुसार सेवा त्याग गर्ने सेनाले ५ वर्षको जेल सजाय काट्नुपर्ने भएको छ ।"
शिक्षाका लागि जोडिएको बनारस,"(वाराणसी)  राणाशासनमा साधारण व्यक्तिले पनि पढ्न पाउने गरी विद्यालय खुलेका थिएनन् । दुःखसुख पढ्न पाएका सबैजसोका लागि बनारस (वाराणसी) नै अध्ययनको केन्द्र थियो । त्रिभुवन विश्वविद्यालयको स्थापना नहुँदासम्म नेपालका कतिपय क्याम्पसले काशी हिन्दु विश्वविद्यालयबाटै सम्बन्धन लिएर अध्यापन गराएका थिए । नेपालका पुराना पुस्ताका राजनीतिज्ञहरू, कर्मचारी वर्गदेखि शिक्षक, प्राध्यापकहरूले बनारसबाटै शिक्षा आर्जन गरेका भेटिन्छन् ।४६ वर्षदेखि वाराणसीमा रहँदै आएका धनकुटा शिवुआका डागोपलप्रसाद अधिकारी बनारसले नेपाललाई धर्म, संस्कृतसँग मात्रै जोडेको नभई, नेपालको राजनीतिक परिवर्तन र आधुनिक शिक्षामै ठूलो योगदान गरेको बताउँछन् । श्री रामानुज दर्शन महाविद्यालयका प्रिन्सिपल रहेका अधिकारी सन् ९० को दशकसम्म पनि नेपालका ७५ वटै जिल्लाका विद्यार्थीहरू यहाँ अध्ययनका लागि आउने गरेको बताउँछन् । विसं २००७ को अगाडि र त्यस वरपर शिक्षाका लागि बनारस नै केन्द्र थियो, पछिसम्म पनि परीक्षा दिन यहाँ आउनुपर्ने स्थिति थियो, उनले भने, नेपालमा शिक्षा क्षेत्रमा भएको विस्तारसँगै त्यो क्रम घट्दै गए पनि केही वर्ष अगाडिसम्म पनि नेपाली विद्यार्थीको संख्या धेरै भएर नेविसंघ र अनेरास्ववियुको अधिवेशन यहाँ चर्चित हुन्थ्यो ।नेपाली राजनीतिज्ञहरूले राणाविरुद्धको लडाइँमा होस् वा निरकुंश राजतन्त्र फाल्न थालेको आन्दोलनको नेतृत्व बनारसबाटै गरेका थिए । कांग्रेसका बीपी कोइराला, गणेशमान, कृष्णप्रसाद भट्टराईसहित धेरै नेतादेखि कम्युनिस्ट नेता पुष्पलाल श्रेष्ठ, मनमोहन अधिकारीहरूले धेरै समय यहाँ बिताएका थिए ।कुनै बेला नेपालको राजनीतिक, सामाजिक क्रान्तिको बहसको केन्द्र रहेको बनारसमा अहिले पनि नेपालबारे अध्ययन, अध्यापन र अनुसन्धान हुन्छ । भारतकै पुरानोमध्येको काशी हिन्दु विश्वविद्यालय (बीएचयू) मा नेपाल अध्ययन केन्द्र नै स्थापित छ । विश्वविद्यालयमा सन् १९७६ मा स्थापित केन्द्रले नेपालका विभिन्न क्षेत्रका विषयहरूमाथि अध्ययन र अनुसन्धान गर्दै आएको छ । विद्यार्थीहरूले नेपालसँग जोडिएको विभिन्न विषयमा यही केन्द्रको मातहत रहेर पीएचडीसमेत गर्दै आएका छन् । धेरै भारतीय तथा नेपाली विद्यार्थीले नेपालको विषयमा यहाँबाट पीएचडी गरेका छन् । विसं २०५० मा तत्कालीन प्रधानमन्त्री गिरिजाप्रसाद कोइराला बनारस भ्रमणमा आउँदा नेपाल अध्ययन केन्द्र भवनको शिलान्यास गरेका थिए । त्यही भवनमा सञ्चालित केन्द्रमा नेपालका विषयमा अध्यापन गराइन्छ । नेपाल अध्ययन केन्द्रका प्रमुख प्राध्यापक नृपेन्द्रप्रताप सिंह विश्वविद्यालयअन्तर्गतको यो केन्द्र नेपालबारे अध्ययन गर्न चाहने विद्यार्थीका लागि सहयोगी रहेको बताउँछन् । नेपालबारे जिज्ञासा राख्ने, अध्ययन र अनुसन्धान गर्ने युवाहरू यहाँ आउँछन्, उनले भने, नयाँ पुस्ताबीच नेपालबारे जानकारी दिन केन्द्रले भूमिका खेल्दै आएको छ । त्यसले दुई देशबीचको सम्बन्धलाई निरन्तर बलियो बनाउनसमेत सघाएको छ । भारतभरिमा यहाँ मात्रै यस्तो नेपाल अध्ययन केन्द्र रहेको उनले बताए ।नेपाली राजनीतिमा महिलाको स्थान, राजनीतिक संक्रमण, मानव बेचबिखन, नेपालभारत र चीनको सम्बन्ध, रेमिट्यान्स, कृषि, मधेसी समस्या, आमसञ्चारको भूमिका, भारतनेपालको व्यापारलगायत कैयन् विषयमा पछिल्लो एक दशकमा यस केन्द्रले रिसर्च गराएको छ । प्राध्यापक सिंहले नेपालमा विकसित कुनै पनि राम्रा वा नराम्रा घटनाक्रमबारे अप टु डेट रहने विद्यार्थीसँग त्यसबारे सेयरिङ गर्ने आफ्नो प्राथमिकता रहेको बताए । नेपालले आफ्नो ऊर्जा शक्ति र पर्यटन दुई क्षेत्रलाई सम्हाल्न सके धनी देश बन्न धेरै समय नलाग्ने उनले उल्लेख गरे । तर, राजनीतिक अस्थिरता र भारतसँगको खटास पूर्ण व्यवहारमै अल्झिँदा चाहेको प्रगति नभएको उनको विश्लेषण छ ।विश्वविद्यालयमा नेपाल अध्ययन केन्द्रबाहेक कला संकायमा नेपाली भाषाको पढाइ पनि हुने गर्छ । त्यहाँ भारतीय भाषा विभागअन्तर्गत पढाइ हुने धेरै भारतीय भाषाको सूचीमा नेपाली भाषा पनि छ । नेपाली भाषा पढाउने छुट्टै प्राध्यापकहरू छन् । नेपालबाट समेत एक जना प्राध्यापकको दरबन्दी उक्त विभागअन्तर्गतको नेपाल पीठमा छ । नेपालले प्राध्यापक नपठाउँदा तीन वर्षयता उक्त पद खाली छ । भारतीय भाषा विभागका अध्यक्ष प्राध्यापक दिवाकर प्रधान सन् १९४३ देखि नै अतिथि प्राध्यापकका रूपमा नेपालबाट एक जना शिक्षक आउने चलन यहाँ रहेको बताउँछन् । सन् १९१६ मा काशी हिन्दु विश्वविद्यालयको स्थापना हुँदा नेपालका राजा र राणाहरूले पनि यसमा आर्थिक सहयोग गरेका थिए । त्यही भएर पनि नेपाली भाषाको यहाँ पढाइ हुने र त्यसका लागि नेपालबाट शिक्षक आउने व्यवस्था पछि राखिएको थियो । जुन हालसम्म पनि निरन्तर छ । नेपालको प्रशासन र विश्वद्यालयबीच प्राध्यापक पठाउने विषयमा बेलाबेला सम्झौताको नवीकरण हुँदै आएको छ । यसै वर्ष सन् २०२२ को फेब्रुअरी १२ मा उक्त सम्झौताको अवधि पूरा भएपछि नवीकरण प्रक्रिया अघि बढाइसकिएको प्राध्यापक प्रधानले बताए । विश्वविद्यालयतर्फबाट सम्झौताको प्रस्ताव गइसकेको छ, नेपालले सम्झौतामा हस्ताक्षर गरेर प्राध्यापक पठाइएसँगै नेपाल पीठको रिक्त पदको पूर्ति हुनेछ, उनले भने, त्रिभुवन विश्वविद्यालयले नेपाली भाषमा एमए र पीचडी गरेको, नेपालको अन्य विषयबारे पनि जानकारी राख्ने व्यक्तिलाई पठाउनुपर्छ । नेपालबाट यहाँ आउने प्राध्यापकको तलबभत्ता नेपालले व्यहोर्ने गर्छ ।नेपाली भाषा पढ्नेको भीड थामिनसक्नुरहेको उनले बताए । स्नातकको ६ वटा सेमेस्टरमा अहिले पनि ८९ सय विद्यार्थीहरूले नेपाली भाषासमेत पढ्दै छन् । स्नातक र स्नातकोत्तरसमेत गर्दा नेपाली भाषा पढ्नेको राम्रै चाप यहाँ रहेको उनले जानकारी दिए । नेपाली प्रभागमा दुई जना भारतीय र एक जना नेपाली प्राध्यापकको पद छ । बनारस नेपाली विषय लिएर पढ्न चाहने तथा संस्कृत विद्या, वेद, व्याकरण, कर्मकाण्ड सिक्नेका लागि केन्द्र भएकाले नेपालसँगको सम्पर्कलाई यस स्थानले शिक्षाको माध्यमबाट अहिले पनि जोडेको सम्पूर्णानन्द संस्कृत विश्वविद्यालयमा धर्म दर्शन विभागका अध्यक्ष हरिप्रसाद अधिकारी बताउँछन् । त्यसबाहेक मेडिकल, विज्ञान, साहित्य, कला लगायतका क्षेत्रमा अध्ययन गर्न पनि नेपालीहरू यहाँको बनारस हिन्दु विश्वविद्यालयमा आउँछन् । बनारसमा तीन वटा विश्वविद्यालय छन् । नेपाली संस्कृत छात्र समितिका अध्यक्ष देवेन्द्र घिमिरे यहाँ विभिन्न विद्यालय र विश्वविद्यालयमा धर्म, संस्कृत र दर्शन क्षेत्रमा अध्ययन गर्ने नेपालीहरूको संख्या एक हजार हाराहारीमा रहेको बताउँछन् । त्यसबाहेक भाषा, कानुन, विज्ञान र चिकित्सा क्षेत्रमा अध्ययन गर्ने विद्यार्थी पनि ३४ सय रहेको उनले बताए ।"
सरिफद्वारा भारतसँग शान्तिको आह्वान,"न्युयोर्क (एजेन्सी) पाकिस्तानी प्रधानमन्त्री सेहबाज सरिफले संयुक्त राष्ट्रसंघीय महासभामा कश्मीर मुद्दा उठाउँदै भारतसँग शान्ति स्थापनाको र शान्तिपूर्ण व्यवहारको अपेक्षा राखेको बताएका छन् । हामी भारतलगायत हाम्रा सबै छिमेकीहरूसँग शान्ति खोज्छौं, दक्षिण एसियामा दिगो शान्ति र स्थिरता चाहेका छौं । तर यो कार्य भने जम्मु र कश्मीर विवादको न्यायपूर्ण र दिगो समाधानमा निर्भर रहन्छ, उनले भने । अमेरिकाको न्युयोर्कमा संयुक्त राष्ट्रसंघको ७७ औं महासभालाई सम्बोधन गर्दै उनले भारतले रचनात्मक संलग्नताका लागि विश्वसनीय कदमहरू चाल्नुपर्ने बताए ।"
"द्रुत विकासलाई कृषि, विद्युत् र पर्यटनमा लगानी","अहिले नेपालका धेरैजसो उद्योगले अरू देशबाट कच्चा पदार्थ ल्याएर केही प्रतिशत मूल्य अभिवृद्धि गरेर वस्तु उत्पादन गरिरहेका छन् । तर नेपालभित्रकै कच्चा पदार्थ प्रयोग गरेर हामीले कुनकुन वस्तुको उत्पादनमा अन्तर्राष्ट्रिय बजारमा प्रतिस्पर्धा गर्न सक्छौं, त्यसको खोज्न जरुरी छ, राठीले भने । आन्तरिक उत्पादन गर्ने व्यापारीलाई सरकारले प्रोत्साहन गर्न नसकेको उनको भनाइ छ । विभिन्न विदेशी ब्रान्डलाई नेपालमा काम गर्न दिनुपर्ने र त्यसबाट नेपालले सिक्नुपर्ने राठीले बताए । विदेशी बहुराष्ट्रिय कम्पनीहरूलाई यहाँ काम गर्न दिएर उनीहरूबाट हामीले कपीपेस्ट गरेर त्यस्तै प्रकृतिका उद्योग खोज्न सक्छौं, उनले भने । ट्रेकिङ गाइडबाट काम सुरु गर्दै पर्वतारोहणमा कहलिएकी माया शेर्पाले कोभिड महामारीका बेला ठप्प भएको आरोहण क्षेत्र अहिले जुर्मुराउने क्रममा रहेको र यसलाई प्रवर्द्धन गर्नु आवश्यक रहेको बताइन् । हाल सगरमाथा, मनास्लु, चोयु, अमादब्लम, मेरा पिकजस्ता पूर्वका सानाठूला हिमालमा आरोहीको राम्रो चलहपहल हुने गरेको उनको भनाइ छ । वार्षिक सयौंको संख्यामा विदेशी आरोही बढिरहेका बेला कोभिडले एक वर्ष ठप्प पार्यो, सगरमाथा आरोही संघकी अध्यक्षसमेत रहेकी शेर्पाले भनिन्, त्यसपछि हाम्रा स्थानीय आरोही र भरियाहरू साहसपूर्वक काममा फर्किए भने बहराइनका राजकुमार जस्ता पर्यटक आएपछि आरोहण व्यवसायले गति लियो । पर्यटन गतिविधि र मुख्यगरी पर्वतारोहणका कारण हिमाली क्षेत्रका बासिन्दाको जीवनस्तर माथि उठिरहेकोसमेत उनको भनाइ छ । नेपाली आरोही, भरिया, स्थानीयवासीले रोजगारी पाउने गरेका छन्, उनले भनिन्, ससाना पसलदेखि होटलहरूले ग्राहक पाउँछन् । यसले गर्दा सगरमाथालगायत हिमाली क्षेत्रका बासिन्दाको जीवनस्तर माथि गइरहेको छ । नेपालमा अटोमोबाइल्स क्षेत्र बिस्तारै व्यापारमा मात्र नभई उत्पादनमा पनि केन्द्रित भइरहेको र यसले आर्थिक विकासको समेत सम्भावना देखाएको महावीर अटोमोबाइल्सका प्रबन्ध निर्देशक ओमप्रकाश शर्माले बताए । सवारीसाधन र त्यसमा लाग्ने स्पेयर पार्ट्स बाह्य मुलुकबाट आयात भइरहेकामा नेपालमै उत्पादन गर्न मिल्ने गरी एसेम्बल उद्योग खोल्नुपर्ने उनको भनाइ छ । सरकारको नीति सहज भए यहीं गाडी बनाउन सकिन्थ्यो ।"
संघको नीतिले प्रदेशलाई असर,"नीति बनाउनेले त्यसलाई कार्यान्वयन पनि गर्न सक्नुपर्ने उनको भनाइ छ । युवा तथा खेलकुद मन्त्रालयअन्तर्गतको भिजन २०२५ ले २०१५ अगस्ट १६ मा १० वर्षे योजना पेस गरे पनि त्यो अझै कार्यान्वयन हुन नसकेको उनले बताए । वित्तीय नीतिहरू बनाउँदा सरकारले महिलालाई दोस्रो दर्जाका रूपमा व्यवहार गर्ने गरेको किन्डर पिलर स्कुलकी अध्यक्ष श्रुति शर्माको भनाइ छ । भुइँ तहका महिलाको परिस्थिति नबुझीकन नीति र प्रक्रिया बनाउँदा लक्षित समुदायले कर्जा सहुलियतलगायत वित्तीय सुविधा उपयोग गर्न नसकेको उनले गुनासो गरिन् । महिलाका लागि सहुलियत कर्जाहरूको व्यवस्था छ । तर तिनमा पूर्वाग्रह देखिन्छ, उनले भनिन्, ब्युटीपार्लर खोल्न वा कुखुरापालन गर्न कर्जा दिइन्छ । तर ठूलो उद्यम गर्न चाह्यो भने महिलाले कर्जा पाउन गाह्रो हुन्छ । यो तिम्रो क्षेत्र होइन भनेर पन्छाइन्छ ।स्टार्टअपका लागि वित्तीय र सांस्कृतिक हिसाबले सहयोग नभएको युवा उद्यम कार्यशाला सञ्चालक अनिल पराजुलीको भनाइ छ । हामीले सिड क्यापिटलको कुरा गरिरहेका छौं, अलिकति व्यापार विस्तार गर्न खोजेका हुन्छौं, तर वित्तीय तथा मार्केटिङ सहयोग हुँदैन, उनले भने, सांस्कृतिक हिसाबबाट पनि सहयोग हुँदैन । मलाई २० लाख रुपैयाँ चाहिएको छ । तर, मसँग धितो छैन । धितो नहुँदा बैकबाट पैसा पाएको छैन । नवउद्यमीलाई यस्तै चुनौती आइपर्ने उनले बताए । स्टार्टअप क्षेत्रमा दक्ष मानव संसाधनको अभाव रहेको उद्यमीहरूको बुझाइ छ । न्यूनतम ज्यालामा काम गर्नुपर्ने अवस्थाले उद्यमीलाई निरुत्साहित गरिरहेको उनीहरूले गुनासो गरे । व्यापार व्यवसाय गर्दा असफल भइन्छ भन्ने मानसिकता त्याग्न उनको आग्रह छ । बिटक्वाइन, अनलाइन लगानीजस्ता असुरक्षित क्षेत्रमा आकर्षित नहुन किन्डर पिलर स्कुलकी शर्माले युवा वर्गलाई सचेत गराइन् । नेपालका युवालाई मोबाइलमा अल्झिएर समय खेर नफाल्न श्रेष्ठको अनुरोध छ । निजी तथा सरकारी क्षेत्रले रोजगारीका अवसर सिर्जना गरी युवाहरूलाई स्वदेशमै काम गर्ने वातावरण बनाउनुपर्ने उद्यमीहरूको भनाइ छ । हाल नेपालमा १५ देखि ४० वर्ष उमेर समूहका १ करोड २० लाख जनसंख्यामध्ये ४३ लाख युवा बेरोजगार र ४५ लाख युवा स्वरोजगारमा रहेको तथ्यांक छ । दैनिक हजारौं र वर्षको साढे ६ लाख युवा रोजगारीको खोजीमा विदेशिनु दुर्भाग्य रहेको श्रेष्ठको भनाइ छ । यसलाई नियन्त्रण गर्न सरकारले चासो दिनुपर्नेमा उनले जोड दिए । सूचना प्रविधिको प्रयोग गरी उद्यम गर्ने कतिपय नयाँ पुस्ता दक्ष र सिर्जनशील रहेको युवा उद्यम कार्यशाला सञ्चालक पराजुलीको भनाइ छ । गल्ली म्याप्स नेपाल भन्ने एउटा स्टार्टअप छ, यसले गुगल म्याप्सको विकल्प दिएको छ, उनले भने, अहिले नेपालका ईकमर्स प्लाटफर्म, लजिस्टिक्स कम्पनी, डेलिभरी सर्भिस प्रोभाइडर, राइड सेयरिङ एपले गल्ली म्याप्स प्रयोग गर्छन् । दुईतीन वर्ष लगाएर यो एप बनाइएको थियो । यो खालका काम गर्ने युवा जमात हामीकहाँ भएको देख्दा खुसी लाग्छ ।प्रदेश १ ले ब्रान्ड भ्यालु सिर्जनामा जोड दिनुपर्ने उद्यमीहरूको भनाइ छ । ब्रान्डिङ, प्याकेजिङ र डिस्ट्रिब्युसनमा ध्यान दिए खुला सिमानाको चुनौती कम हुने उनीहरूले बताए । भारतीय सीमामा जोडिएका हुनाले पूर्वेली उद्यमीलाई अवैधानिक व्यापार अर्को चुनौती रहेको उनीहरूले जनाए ।"
ईभी एक्स्पोमा इलेक्ट्रिक साइकलदेखि गाडीसम्म,"(काठमाडौं)  नाडा अटोमोबाइल्स एसोसिएसन अफ नेपाल (नाडा) ले आयोजना गरेको विद्युतीय गाडी (ईभी अटो) एक्स्पो काठमाडौंको भृकुटीमण्डपमा जारी छ । आइतबारसम्म चल्ने एक्स्पोमा इलेक्ट्रिक साइकलदेखि गाडीसम्म उपलब्ध छन् । बिहीबार सुरु भएको एक्स्पोमा टाटा, हुन्डाई, टेस्ला, नेटा, बीवाईडी, चांगन, ज्यागका चारपांग्रे विद्युतीय गाडी छन् । अग्नि ग्रुपको तीनपांग्रे सवारीसाधन टेरो ब्रान्डसमेत एक्स्पोमा छ । दुईपांग्रे सवारीमा भने लेभनेङ, एनआईयू, याडिया, ओला, सुपर सोको, हिरो इलेक्ट्रिक, दुहान, जोय, सेगवे, आईमा, टेलजी, पियोर, लेक्ट्रो, रेमोटर्सलगायत ब्रान्ड रहेको आयोजकले जनाएको छ । टाटाको गाडी बिक्री गर्ने सिप्रदी ट्रेडिङले नेक्सन ईभी, नेक्सन ईभी डार्क र टिगोर ईभीलाई प्रदर्शनीमा राखेको छ । कम्पनीले नेक्सन ईभीमा बिक्रीमा आकर्षक योजना ल्याएको छ । हुन्डाई गाडी बिक्री गर्ने लक्ष्मी इन्टरकन्टिनेन्टलले आयोनिक५ र कोना प्रदर्शनीमा राखेको छ । टेस्लाको आधिकारिक बिक्रेता कम्पनीले टेस्लाको वाई मोडलका दुई गाडी प्रदर्शनीमा राखेको छ । एनईभी नेपाल प्रालिका ज्याक ईभी, श्री इको भिजनरीका सिटी स्प्रिट र लङ र सीजी मोटर्सले नेटा भी प्रदर्शनीमा राखेको छ ।हुन्डाईको दुई मोडल आयोनिक ५ र कोना ईभी राखिएको छ । आयोनिक ५ को मूल्य १ करोड १७ लाख रुपैयाँ र कोना ईभीको ६० लाख ५६ हजार रुपैयाँ रहेको कम्पनीले जनाएको छ । टाटाको नेक्सनमा पनि एक्स्पो अफर ल्याइएको छ । कम्पनीले लक्की ड्रमार्फत एक जनालाई आइफोन १४ र बम्परमा सिंगापुर टुरको अवसर पाउनेछन् । एक्स्पोमा हालसम्म कम्पनीले ६० वटा नेक्सन ईभी बुकिङ गरिसकेको कम्पनीले बताएको छ । कम्पनीले नेक्सनको ईभी एक्सएमको सुरुवाती मूल्य ३५ लाख ९९ हजार रुपैयाँ, एक्सजेड प्लसको मूल्य ३७ लाख ९९ हजार रुपैयाँ र एक्सजेड प्लस एलयूएक्सको मूल्य ३९ लाख ९९ हजार रुपैयाँ राखेको छ । एक्स्पोमा कम्पनीले नेक्सन सिरिजको अपग्रेडेड भर्सन ईभी प्राइम पनि सार्वजनिक गरेको छ । फुल चार्जमा यो गाडी ३१२ किमि गुड्ने भए पनि नेपालमा भने २१० किमि मात्र रेन्ज दिने कम्पनीले जनाएको छ । यसैगरी कम्पनीले टिगोर ईभी पनि एक्स्पोमा राखेको छ । यसको मूल्य ३१ लाख ४९ हजारदेखि ३२ लाख ९९ हजार रुपैयाँसम्म रहेको कम्पनीले जनाएको छ । टेस्लाको मोडल वाई र मोडल थ्री ईभी एक्स्पोमा छन् । मोडल वाईमा ७४ किलोवाट क्षमताको ब्याट्री छ । यसले एक पटकको फुल चार्जमा ५२५ किमि यात्रा गर्न सकिने कम्पनीले बताएको छ । टेस्लाको गाडी बुकिङका लागि २५ लाख रुपैयाँ अग्रिम तिर्नुपर्छ । बुकिङ गरेको तीन महिनाभित्रमा गाडी उपलब्ध गराउने कम्पनीले जनाएको छ । टेस्लाको मोडल थ्रीमा ५४ किलोवाट क्षमताको ब्याट्री छ । यसमा १८१ किलोवाट क्षमताको मोटर जडान छ । मोडल वाई र मोडल थ्रीको मूल्य क्रमशः २ करोड ४० लाख रुपैयाँ र एक करोड ५५ लाख रुपैयाँ छ । दिगोको समेत नयाँ इलेक्ट्रिक जिप एक्स्पोमा छ । यो सवारी बुकिङ गर्दा ग्राहकले एक लाख नगद छुट पाउने कम्पनीले जनाएको छ । यसको मूल्य नेपालमा ७१ लाख २५ हजार रुपैयाँ पर्छ । सीजीले नेटा भी पनि एक्स्पोमा राखेको छ । कम्पनीले एक्स्पोमा यो सवारी बुकिङ गर्नेहरूका लागि एक लाख ४० हजार नगद छुट तथा ३ जना लक्की ड्र जित्ने ग्राहकले टीभी, दम्पतीका लागि ताज सफारी टुर प्याकेज र ५५० लिटरको फ्रिज पाउने कम्पनीले बताएको छ । ७ लाख ६० हजार रुपैयाँ डाउनपेमेन्टमा यो सवारी किन्न सकिने पनि कम्पनीको भनाइ छ । एक्स्पोका अवसरमा विभिन्न कम्पनीले दसैंतिहार लक्षित अफरसमेत ल्याएका छन् । लक्ष्मी इमोबिलिटीले हिरो इलेक्ट्रिक स्कुटर बुकिङ गर्नेका लागि अफर सार्वजनिक गरेको छ । एक्स्पोमा १० हजार रुपैयाँ तिरेर हिरोका इलेक्ट्रिक स्कुटर बुकिङ गर्न सकिने कम्पनीले जनाएको छ । यस अवधिमा हिरोको हरेक स्कुटर बुकिङ गर्दा २५ हजार बराबरको गिफ्ट ह्याम्परका साथै बम्पर लक्की ड्रमार्फत जर्मन ब्रान्ड बोस्चको वासिङ मेसिन जित्न सकिने योजना ल्याएको छ । याडिया ब्रान्डका सीवानएस, जी फाइभ र एस लाइक स्कुटर बजारमा छन् । यिनको मूल्य क्रमशः ३ लाख ७० हजार, ३ लाख ५० हजार, २ लाख ५५ हजार रुपैयाँ पर्छ । सुपर सोको सीयू स्कुटर स्ट्यान्डर्डको २ लाख ६९ हजार ९ सय र लक्जरी कलरको २ लाख ८० हजार ९ सय पर्छ । ८५ किमि रेन्जको यो स्कुटरको ब्याट्री ३ वर्ष र मोटरमा २ वर्षको वारेन्टी छ । आधिकारिक बिक्रेता इको इन्फिनिटीले न्यू (एनआईयू) ब्रान्डका ८ वटा मोडलका स्कुटर प्रदर्शनीमा राखेको छ । यिनको मूल्य एक लाख ५० हजारदेखि पौने ५ लाखसम्म पर्ने कम्पनीको भनाइ छ ।लेभनेङ ब्रान्डका ११ वटा मोडलको ईसाइकलदेखि स्कुटरसम्म बजारमा उपलब्ध छ । यिनको मूल्य ७९ हजारदेखि ५ लाख ५९ हजार रुपैयाँसम्म पर्ने कम्पनीले जनाएको छ । ओला ब्रान्डका स्कुटर प्रदर्शनीमा रहे पनि तिनको मूल्य निर्धारण भइनसकेको सीजी मोटर्सले बताएको छ ।"
सहरमा मौलिकताको चिन्ता,"(विराटनगर)  कान्तिपुर मिडिया ग्रुपले शनिबार विराटनगरमा आयोजना गरेको उज्यालो पूर्व कार्यक्रमको बदलिँदो सहर सत्रका वक्ताहरूले आधुनिक सहर संस्कार, संस्कृति र मौलिक पहिचान झल्कने खालका हुनुपर्नेमा जोड दिएका छन् । तेह्रथुमको लालीगुराँस नगरपालिकाका प्रमुख अर्जुनबाबु मावुहाङले शिक्षा स्वास्थ्य पूर्वाधारको खोजी गर्दै गाउँबाट सहर पस्ने क्रम बढे पनि पुरानासँगै उदाउँदा सहरमा संस्कृति, पहिचान र इतिहास समेट्ने संरचना नहुँदा मौलिक पक्ष लोप हुन लागेको बताए । सहरोन्मुख स्थानहरूमा मौलिक संस्कृति र पहिचान झल्किने पार्क, सामुदायिक भवन, संग्रहालय र मनोरन्जनस्थल निर्माणमा ध्यान दिन सके त्यसले मौलिकता जोगाइराख्ने उनको धारणा थियो । सरकारले विभिन्न स्थानमा नयाँ तथा नमुना सहरको अवधारणा ल्याए पनि त्यसमा समेटिएका कार्यक्रम जनताको अपेक्षाअनुसार नभएकाले सुविधा खोज्न गाउँ छोड्ने क्रम नरोकिएको उनको टिप्पणी थियो । सहरोन्मुख गाउँहरूमा प्राविधिक विषयको पठनपाठन, स्वास्थ्य पूर्वाधार र मौलिक संस्कृति झल्कने पूर्वाधार निर्माणमा ध्यान दिएका छौं, जसले स्थानीय उत्पादन, संस्कृति र पहिचानको जगेर्नासँगै इतिहास जीवन्त राख्न मद्दत गर्छ, उनले भने । तेह्रथुमको वसन्तपुरमा निर्मित चोःलुङ पार्कलाई उदाहरणका रूपमा लिन सकिने उनको दाबी थियो । लेखक केशव दाहालले गाउँ रित्याएर सहर पस्ने क्रम बढे पनि सहरमा मानवीय पक्ष, संवेदना र हाँसो हराउँदै गएकोमा चिन्तित हुन जनप्रतिनिधिको ध्यानाकर्षण गराए । सहर निर्माण गर्दा अनिवार्य सिटी स्टेटको अवधारणा बनाउनुपर्छ, जहाँ अस्पताल, खेल मैदान साथै कलासंस्कृतिको जगेर्ना गर्ने योजना समेटिन्छन्, उनले भने । कंक्रिटका घरमात्र भएको सहर रुखो र स्वार्थयुक्त हुने भएकाले मानवीय पक्षलाई अनिवार्य समेट्नुपर्ने उनको सुझाव थियो । अहिलेका सहरमा पूर्वाधार नभएकाले एकीकृत बस्तीजस्ता मात्रै छन्, अबको २० वर्षपछि सहर कस्तो होला ? घर भत्काऊँ भने भत्काउन सकिँदैन, रमाऊँ भने रमाउन सकिँदैन, उनले थपे । मोरङ व्यापार संघका पूर्वअध्यक्ष पवन सारडाले सहरले मौलिकता र मानवीय पक्ष गुमाउँदै गएको भन्ने दाहालको धारणा सबै ठाँउमा लागू नभएको जिकिर गरे । सबै सहरले मौलिकता गुमाएका छैनन्, जसको उदाहरण विराटनगर हो, यहाँका प्रत्येक टोलबस्तीमा विभिन्न जिल्लाबाट आएका नागरिकको बसोबास छ, धार्मिक, सांस्कृतिक र साम्प्रदायिक सद्भाव र सामाजिक उत्तरदायित्वलाई हामीले जोगाएका छौं, उनले भने ।रंगेली नगरपालिकाकी उपमेयर झुमा पराजुलीले स्वास्थ्य र शिक्षा क्षेत्रमा आफूहरूले उल्लेख्य सुधार गरेको बताइन् । उनका अनुसार रंगेली अस्पतालमा पर्याप्त चिकित्सकको व्यवस्थापनसँगै विशेषज्ञ जाँच सेवा उपलब्ध हुन थालेपछि सामान्य उपचारका लागि विराटनगर आउनुपर्ने बाध्यता हटेको छ । नगरपालिकाको पहलमा घरघरमा दमकल र एम्बुलेन्स पुग्ने बाटो निर्माण गरेको उनले बताइन् । नगरपालिकामै इन्जिनियरिङ पढाइ हुन थालेको उनको भनाइ थियो । रंगेलीको इन्जिनियरिङ कलेजमा देशकै उत्कृष्ट जनशक्ति उत्पादन भइरहेको दाबी उनले गरिन् । शिक्षा, स्वास्थ्य र पूर्वाधार विकाससँगै पुरानो बजार रंगेली पुनः गुल्जार हुन थालेको पनि उनले बताइन् । केही वर्षमै रंगेलीले पुरानो पहिचान फर्काउँछ, उनले भनिन् । एक सय वर्षअगाडि मोरङको सदरमुकाम विराटनगर सारिएपछि पुरानो बजार रंगेली छायामा परेको थियो ।"
बिमा नगरेका गाडी गुडाउन निषेध,"(काठमाडौं)  सरकारले बिमा नगरेका र यान्त्रिक परीक्षण नभएका यात्रुवाहक गाडी गुडाउन रोक लगाएको छ । बिमा नहुँदा सडक दुर्घटनाका घाइतेको उपचार र मृत्यु भएका व्यक्तिका परिवारलाई आर्थिक सहयोगमा समस्या देखिएको भन्दै छोटो, मध्यम र लामो दूरीका सबै सार्वजनिक यातायातको बिमा गर्न सरकारले यातायात व्यवसायीलाई निर्देशन दिएको छ । त्यसको कडाइका साथ अनुगमन गर्न यातायात व्यवस्था विभागलाई जिम्मा दिइएको छ । त्यस्तै यान्त्रिक गडबडी पनि दुर्घटनाको प्रमुख कारण रहेकाले गन्तव्यतर्फ प्रस्थान गर्नुअघि अनिवार्य रूपमा यान्त्रिक परीक्षण गर्न सरकारले निर्देशन दिएको छ । चालकको लापरबाही, यान्त्रिक गडबडी, ओभरलोड, सडकको दुरवस्थालगायत कारणबाट दैनिकजसो दुर्घटना हुने गरेका छन् । पछिल्लो पटक मकवानपुर र रुकुममा भएका छुट्टाछुट्टै दुर्घटनामा १२ जनाभन्दा बढीको ज्यान गएको थियो । चाडपर्वका बेला हुने यस्ता दुर्घटना अझ बढ्न सक्ने आकलन गर्दै सरकारले न्यूनीकरणका लागि प्रयास थालेको हो । आव २०७३७४ देखि २०७८७९ को ६ वर्षमा मात्रै देशभर सडक दुर्घटनामा १३ हजारभन्दा बढीको ज्यान गएको छ । यो अवधिमा सानाठूला सबै गरेर डेढ लाखभन्दा बढी गाडी दुर्घटनामा परेको प्रहरीको तथ्यांक छ । यस्ता दुर्घटना न्यूनीकरण गर्न अनुगमन र नियमनमा कडाइ गरिएको गृह मन्त्रालयले जनाएको छ । दसैंतिहारलगायत ठूला चाडपर्व नजिकिएसँगै सडक दुर्घटना र जनधनको क्षति हुन थालेको भन्दै सरकारले शुक्रबार सहसचिव फणीन्द्रमणि पोखरेलको संयोजकत्वमा सडक दुर्घटना रोकथाम तथा न्यूनीकरण एवं समस्या समाधान का लागि समन्वय गर्न सात सदस्यीय समिति गठन गरेको थियो । सडक विभागका महानिर्देशक अर्जुनजंग थापा, यातायात व्यवस्था विभागका महानिर्देशक टोकराज पाण्डेय, काठमाडौं उपत्यका ट्राफिक प्रहरी कार्यालयका डीआईजी मीरा चौधरी, नेपाल प्रहरीको कार्य विभागका डीआईजी वसन्त कुँवर, सशस्त्र प्रहरी पशुपतिनाथ बाहिनीका प्रमुख कुमार न्यौपाने र गृह मन्त्रालयका उपसचिव वसन्त भट्टराई सम्मिलित ७ सदस्यीय समिति गठन गरेको थियो । त्यसको भोलिपल्ट शनिबार बसेको बैठकले सार्वजनिक सवारीको बिमा, यान्त्रिक परीक्षणलगायत १४ बुँदे निर्णय गरेर कार्यान्वयनका लागि सरकारी निकायहरूलाई पठाएको हो । बैठकले बिमा नगरेका र यान्त्रिक परीक्षण नभएका सवारीलाई रुट परमिट नदिन र त्यसको कार्यान्वयन गर्न यातायात व्यवस्था विभाग र सम्बन्धित प्रदेश कार्यालयलाई भनेको छ ।गृह मन्त्रालयका प्रवक्तासमेत रहेका समितिका संयोजक पोखरेलले निर्णय कडाइका साथ लागू गर्ने र कसैले अटेर गरे कारबाहीको दायरामा ल्याइने बताए । पोखरेलका अनुसार सडक दुर्घटनामा घाइते भएकालाई हवाईमार्गबाट अस्पतालसम्म लैजानुपर्ने भएमा हवाई भाडा यातायात व्यवसायीले नै बेहोर्नुपर्ने छ । तीव्रगतिमा सवारी गुडाउन नदिन प्रहरी, यातायात व्यवस्था विभाग र यातायात व्यवसायीको संयोजनमा राजमार्गमा टाइम कार्ड लागू गरिने भएको छ । सिट क्षमताभन्दा बढी यात्रु बोक्ने र छतमा राखेर यात्रा गराउन रोक लगाइएको छ । निर्णय कार्यान्वयन भएनभएको अनुगमन तथा नियमन गर्न प्रहरीलाई निर्देशन दिइएको छ । लामो दूरीका हरेक सार्वजनिक सवारीसाधनमा प्राथमिक उपचार किट, प्रहरी हटलाइन नम्बरलगायतको व्यवस्था मिलाउनुपर्ने छ । निर्णयमा चालकले तीव्र गतिमा सवारी चलाए तत्कालै प्रहरीलाई खबर गर्न सकिने र त्यसका लागि छुट्टै हटलाइनको व्यवस्था गरिने उल्लेख छ ।यातायात व्यवस्था विभागले आइतबारबाटै मध्यम तथा लामो दूरीमा चल्ने सवारीसाधनका आधिकारिक टिकट काउन्टरबिक्रेता, ट्राफिक प्रहरी र यातायात व्यवसायीहरूको समन्वयमा उपत्यकाका मुख्य स्थानहरूमा यान्त्रिक परीक्षणको व्यवस्था मिलाइनेछ । सार्वजनिक सवारीको सहज व्यवस्थापन र सरकारी निर्णय कार्यान्वयन गर्न यातायात व्यवसायी महासंघले प्रत्येक प्रदेश र जिल्लामा सम्पर्क व्यक्ति (फोकल पर्सन) तोक्नुपर्ने छ । फोकल पर्सनको सम्पर्क नम्बर सम्बन्धित जिल्ला प्रहरी कार्यालयमा उपलब्ध गराउनुपर्ने समितिको निर्णयमा भनिएको छ ।मादक पदार्थ र लागूऔषध सेवन गरी सवारी चलाउने प्रवृत्ति निरुत्साहित गर्न फिल्डमै चालकले मापसे र लागू पदार्थ सेवन गरेनगरेको पत्ता लगाउन किटबाट परीक्षण गरिनेछ । लागूऔषध सेवन गरेनगरेको पत्ता लगाउन नेपाल प्रहरीको लागूऔषध नियन्त्रण ब्युरोबाट टोली खटिनेछ ।"
डा केसी र सरकारबीच सहमति,"काठमाडौं (कास) सरकार र चिकित्सा शिक्षा सुधारका अभियन्ता डा गोविन्द केसीबीच शनिबार १० बुँदे सहमति भएको छ । सहमतिसँगै शनिबार साँझ डा केसीले १३ दिनदेखि जारी २० औं अनशन तोडेका छन् । प्रधानमन्त्री तथा मन्त्रिपरिषद् कार्यालयका सचिव गणेशप्रसाद पाण्डेय र डा केसीले सहमतिपत्रमा हस्ताक्षर गरेका थिए । सहमतिहरू अनुमोदनका लागि मन्त्रिपरिषद् बैठकमा प्रस्ताव पेस गरिनेछ । स्वास्थ्य सेवा र चिकित्सा शिक्षा सुधारका ७ बुँदे मागसहित उनले भदौ २७ गते धनगढीको लक्ष्मीनारायण मन्दिरको धर्मशालाबाट सत्याग्रह सुरु गरेका थिए । अनशनले स्वास्थ्य अवस्था कमजोर बन्दै गएपछि सेती प्रादेशिक अस्पतालका चिकित्सकहरूको सुझावमा उनी उपचारार्थ १० औं दिन काठमाडौं आएर त्रिवि शिक्षण अस्पतालमा भर्ना भएका थिए । सरकारी र केसी पक्षको टोलीबीच पटकपटकको वार्तापछि शनिबार सहमति भएको उनका सहयोगी प्रितम सुवेदीले जानकारी दिए ।शिक्षण अस्पतालमा भर्ना भएका सुनसरीका बिरामी अल्मन अन्सारीको हातबाट जुस पिएर डा केसीले अनशन तोडेका हुन् । अनशन तोडेलगत्तै पत्रकार सम्मेलनमा उनले सहमति समयसीमा अनुसार कार्यान्वयन नभए पुनः अनशनमा बस्ने चेतावनी दिए । सम्झौता हुन्छ तर कुनै पनि सरकारले कार्यान्वयन गर्न प्राथमिकता दिएको छैन, उनले भने, सम्झौता समयअनुसार लागू नभए म फेरि बस्छु । यस पटकको अनशनमा स्वास्थ्य सेवा सुधारका लागि पहिलो माग अघि सारेका थिए । दरबन्दी क्षमताभन्दा बढी बेडमा चलिरहेका देशका सबै सरकारी अस्पतालहरूको दरबन्दी तत्काल हालको बेडसंख्याअनुसार बढाउनुपर्ने उनको माग थियो । सरकारले राष्ट्रिय स्वास्थ्य वित्त रणनीति स्वीकृत गरी स्वास्थ्य क्षेत्रको बजेट वृद्धि गर्दै लैजाने सहमति पनि डा केसीसँग गरेको छ । ९८ प्रकारका औषधि निःशुल्क उपलब्ध गराउन पहिलो त्रैमासिकभित्रै स्थानीय तहबाटै खरिद गरिसक्न निर्देशन दिने सहमति भएको छ । कैलालीस्थित गेटा मेडिकल कलेजलाई तत्काल सञ्चालन गर्ने पनि सहमति सरकारले गरेको छ । सहमति कार्यान्वयन गर्न सम्बन्धित मन्त्रालय र निकायले प्रक्रिया अघि बढाउने सहमतिपत्रमा उल्लेख छ ।"
"डेंगीबाट २३ हजार संक्रमित, २९ को मृत्यु","(काठमाडौं)  लामखुट्टे नियन्त्रणमा सरकारले कदम नचाल्दा डेंगीबाट संक्रमितको संख्या दिनहुँ उकालो लागिरहेको छ । इपिडिमियोलोजी तथा रोग नियन्त्रण महाशाखा (ईडीसीडी) का अनुसार साउनयता २२ हजार ९ सय ८८ जनामा डेंगी संक्रमण पुष्टि भएको छ । हालसम्म २९ जनाको ज्यान गइसकेको छ । संक्रमित र मृत्युको संख्या अझै बढ्न सक्ने चेतावनी स्वास्थ्य विज्ञहरूले दिएका छन् ।नेपालमा २३ वर्षको अन्तरालमा डेंगीले प्रकोपको रूप लिने गरेको छ । सन् २०१९ मा १७ हजार ९ सय ९२ जना संक्रमित भएका थिए भने ६ जनाको मृत्यु भएको थियो । त्यतिबेला ६८ जिल्लामा डेंगी फैलिएको थियो । यस वर्ष डेंगी संक्रमित संख्याले ३ वर्षअघिको रेकर्डलाई उछिनेको छ । डेंगीको उच्च जोखिममा रहेका १० मध्ये ५ जिल्लामा डेंगीका हजारभन्दा बढी केस पुष्टि भइसकेका छन् । अहिलेसम्म काठमाडौंमा ७ हजार ३ सय ८०, ललितपुरमा ५ हजार ५ सय ८५, मकवानपुरमा २ हजार १ सय ३५, दाङमा २ हजार २ सय ७८ र भक्तपुरमा १ हजार ५० जनामा संक्रमण देखिएको छ । प्रदेश १ मा ५ सय ९१, मधेसमा ३ सय २३, वाग्मतीमा १७ हजार ७ सय ३१, गण्डकीमा ५ सय १५, लुम्बिनीमा २ हजार ८ सय २१, कर्णालीमा ३ सय ३० र सुदूरपश्चिममा ७ सय ७७ जनामा संक्रमण देखिएको छ । ईडीसीडीले काठमाडौं उपत्यकालगायत देशभर डेंगी संक्रमण अत्यधिक विस्तार भएको निष्कर्ष निकाल्दै राष्ट्रव्यापी प्रकोप घोषणा गर्न स्वास्थ्य मन्त्रालयलाई पत्राचार गरिसकेको छ । मन्त्रालयका एक अधिकारीले घोषणाका बारेमा अझै यकिन भइनसकेको बताए । ईडीसीडीका किटजन्य रोग नियन्त्रण शाखाका प्रमुख डा गोकर्ण दाहालले विज्ञहरूसँग सल्लाह सुझाव लिँदा प्रकोप घोषणाको कुरा उठेको उल्लेख गर्दै सबै सरोकारवाला मिलेर गए डेंगी नियन्त्रणमा आउन सक्ने बताए । उनले भने, पालिकाले मुख्य भूमिका खेल्न सक्छन् । लामखुट्टे नियन्त्रण नै मुख्य हो । तर पानी परिरहेको छ ।जनस्वास्थ्यविज्ञ डा विन्ज्वला श्रेष्ठ सरकार डेंगी नियन्त्रणमा चुकेको बताउँछिन् । उनले सरकारले डेंगीका केसहरूको तथ्यांक गनेर बसेको तर नियन्त्रणमा खासै ध्यान दिन नसकेको गुनासो व्यक्त गरिन् । हजारौं मान्छे संक्रमित भइसके । अझै परीक्षण नगराएर घरमै आराम गरेर बसेका कति होलान् । कति सिकिस्त छन् । मृत्युको संख्या बढ्दै छ, उनले भनिन्, सरकारले यसमा ध्यान दिन सकेको छैन । सरकार भनेको स्वास्थ्य मन्त्रालय मात्र होइन । सबै निकायको उत्तिकै समान भूमिका रहन्छ तर ध्यान दिइएको छैन । सशुक्रराज ट्रपिकल तथा सरुवा रोग अस्पतालका संक्रामक रोग विशेषज्ञ डा शेरबहादुर पुन मास मा नै डेंगी फैलिसकेको बताउँछन् । उनले भने, पहिले परिवारका सदस्यहरूलाई देखिँदै आएकामा अहिले सबैतिर फैलिइसकेको छ । यो निराशाजनक हो । कोभिड नियन्त्रणमा सरकार जागरुक देखिएको थियो, त्यसरी नै डेंगीमा पनि हुन जरुरी छ, उनले भने । मन्त्रालयका प्रवक्ता डा सञ्जय ठाकुरले डेंगी नियन्त्रणका लागि सबै निकायको पहल र सहभागिता जरुरी रहेको बताए । डेंगी नियन्त्रणका लागि ठूलो स्रोत साधन चाहिँदैन, सम्बन्धित निकायले चिन्ता मात्र व्यक्त गरेर हुँदैन एक्सनमा पनि आउनुपर्यो, उनले भने ।"
सुदूरपश्चिमबाट ७ सय खेलाडी,"धनगढी (कास) गण्डकी प्रदेशको राजधानी पोखरामा असोज २८ देखि सुरु हुने नवौं राष्ट्रिय खेलकुदका लागि सुदूरपश्चिम प्रदेशस्तरीय छनोट सकिएको छ । भदौ ३१ देखि कैलालीको धनगढी र कञ्चनपुरको महेन्द्रनगरमा विभिन्न खेलको छनोट प्रतियोगिता गरिएको हो । सुदूरपश्चिम प्रदेश खेलकुद परिषद्का अनुसार फुटबल, क्रिकेट, कबड्डी, भलिबल, बास्केटबल, ह्यान्डबल, ब्याडमिन्टन, टेबलटेनिस, कराँते, भारोत्तोलन, बक्सिङ, उसु, तेक्वान्दो, खोखो, बुद्धिचाल, कुस्तीलगायतका खेलमा खेलाडी छनोट भएका छन् । नवौं राष्ट्रिय खेलकुदमा हुने ३६ खेलमध्ये सुदूरपश्चिमले ३३ खेलमा सहभागिता जनाएको छ । सुदूरपश्चिम प्रदेश खेलकुद परिषद्ले नवौं राष्ट्रिय खेलकुदको छनोटमा सहभागी हुने खेलाडीलाई दैनिक २ हजारका दरले भत्ता उपलब्ध गराएको थियो । प्रदेशस्तरीय छनोट प्रतियोगितामा झन्डै तीन हजार खेलाडीले सहभागिता जनाएका थिए । त्यसमध्ये नवौं राष्टिय खेलकुदका लागि सुदूरपश्चिमबाट झन्डै सात सय खेलाडी छनोट भएका छन् । राष्ट्रिय खेलकुद परिषद्को आयोजनामा नवौं राष्ट्रिय खेलकुद कात्तिक ३ सम्म गण्डकी प्रदेशमा हुँद छ ।"
संयोग र नविता च्याम्पियन,"काठमाडौं (कास) नेपाल पुलिस क्लबका संयोग कपाली र नविता श्रेष्ठ शनिबार केकेएमएनआरटी खुला टेबलटेनिस प्रतियोगिताको सिंगल्समा च्याम्पियन भएका छन् । संयोग पुरुष तथा नवीता महिलामा विजेता भएका हुन् ।लैनचौरस्थित राष्ट्रिय टेबलटेनिस प्रशिक्षण केन्द्रमा भएको फाइनलमा संयोगले पुलिसकै विनेश खनियाँलाई ११४, ७११, ११९, १५१३, ११९ को सेटमा पराजित गरे । आर्मीका कृष्ण थापा मगर र आयोजक केकेएम र एनआरटीका हिमाल विष्ट तेस्रो भए ।महिलाको फाइनलमा नविताले एपीएफकी वियन्का राईलाई ८११, ९११, १३११, ११९, ११८, ११९ को सेटमा हराइन् । पुलिसकी एलिना महर्जन र एपीएफकी सिक्का सुवाल श्रेष्ठले कांस्य जिते । दुवै समूहमा शीर्ष तीन स्थान हात पार्नेले क्रमशः ५० हजार, २५ हजार र १०१० हजार रुपैयाँ पुरस्कार प्राप्त गरे ।पाँचदिने प्रतियोगितामा विभिन्न ११ स्पर्धामा प्रतिस्पर्धा भएको थियो ।"
बास्केटबल पदाधिकारी लन्डनमा,"लन्डन (कास) नेपाल बास्केटबल संघका पदाधिकारीहरू बेलायतमा नेपाली खेल प्रवर्द्धन र यसको थप सम्भावना पहिल्याउने उद्देश्यसहित यतिखेर बेलायत भ्रमणमा छन् । नेपाल बास्केटबल संघका अध्यक्ष भीमसिंह गुरुङ, राष्ट्रिय संयोजक शरद विष्ट र कार्यकारी सदस्य मिलनध्वज कार्की लन्डनमा भेटघाटमा व्यस्त छन् । नेपाली राष्ट्रिय तथा अन्तर्राष्ट्रिय खेलाडी संघ (एनएनआईपीए) बेलायतको निमन्त्रणामा लन्डन आएका बास्केटबल पदाधिकारीले बेलायतस्थित विभिन्न बास्केटबल क्लब र नेपाली डायस्पोरासँग भेटघाट तय गरेको एनएनआईपीए अध्यक्ष सिद्धार्थविक्रम क्षेत्रीले जनाए । १० दिने भ्रमणका लागि सेप्टेम्बर २१ मा लन्डन आइपुगेका नेपाली बास्केटबल पदाधिकारीले होपस्टार्स (लन्डन स्कुल अफ बास्केटबल) पदाधिकारीसँग भेट गरी प्रशिक्षण सेसन अवलोकन गर्ने कार्यक्रम छ । सेप्टेम्बर २९ मा फर्कनुअघि उनीहरू लन्डनस्थित नेपाली दूतावासमा भेटघाट, बेलायतमा पहिलोपटक भएको ए स्टार बास्केटबल लिगका विजेतालाई पुरस्कृत र सम्मानमा सहभागी हुनेछन् ।"
नागेश्वर र राममाया विजेता,"काठमाडौं (कास) पुलिस क्लबका नागेश्वर अहिर र गंगा मावि जुम्लाकी राममाया बुढाले शनिबार प्लस टु फाइभ के रनको उपाधि जितेका छन् । दशरथ रंगशालामा भएको ५ किमि दौड नागेश्वरले १५ मिनेट १५१ सेकेन्ड र गंगाले १९ मिनेट १८३ सेकेन्डमा पूरा गरेका थिए । पुरुषतर्फ पुलिसकै सन्तोषनाथ योगी (१५ मिनेट २४५ सेकेन्ड) दोस्रो, रत्न चौडनेश्वर माविका प्रकाश कठायत (१५ मिनेट ३४८ सेकेन्ड) तेस्रोमा रहे । चौथोदेखि दसौं स्थानसम्म क्रमशः सञ्जय नेपाली, विश्वराम कुँवर, किरण लिम्बु, मिङमार सिंगी तामाङ, अर्जुन राई, आशिष कुँवर र अभिराज राई विजयी भए । महिलातर्फ एनआरएस स्पोर्ट्स फाउन्डेसनकी अञ्जु खड्का (१९ मिनेट ५८८ सेकेन्ड) दोस्रो र ओहरा कार्की (२० मिनेट १८४ सेकेन्ड) तस्रो भए । चौथोदेखि दसौंसम्म क्रमशः सरस्वती बोहरा, सोनु घतानी, अनुजा कार्की, सरिता रम्तेल, रेस्टिना सिटिखु, सेर्बी महर्जन र उर्जा मधिकर्मी रहे । दुवै विधाका विजेताले समान ५० हजार, दोस्रोले ३० हजार र तेस्रा हुनेले १५ हजार रुपैयाँ प्राप्त गरे । चौथोले १० हजार, पाँचौंले ५ हजार हात पारे भने छैटौंदेखि दसौंसम्म आउनेले जनही २ हजार प्राप्त गरे । नेपाल एथलेटिक्स परिवारद्वारा सञ्चालित कखरा इभेन्टको उमेर समूहलक्षित दौड स्पर्धामा २० वर्षमुनिका २ सय ५० खेलाडी सहभागी थिए ।"
