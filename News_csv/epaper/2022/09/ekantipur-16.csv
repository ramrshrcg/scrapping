शीर्षक,विवरण
२० हजार उम्मेदवार सिफारिस,"यस्तो छ प्रावधान संघ र प्रदेशमा ६० प्रतिशत प्रत्यक्ष र ४० प्रतिशत समानुपातिक निर्वाचन प्रणालीबाट चुनिने व्यवस्था छ । समानुपातिकतर्फ दललाई प्राप्त मतका आधारमा सांसद संख्या निर्धारण हुन्छ र पहिले नै निर्वाचन आयोगमा बुझाइएको बन्दसूचीका उम्मेदवारलाई छनोट गरेर संसद् पठाइन्छ । प्रतिनिधिसभाका लागि दलहरूले समानुपातिक बढीमा १ सय १० र कम्तीमा ११ उम्मेदवारको नाम बुझाउन सक्छन् । प्रतिनिधिसभा सदस्य समानुपातिक निर्वाचन निर्देशिका, २०७९ अनुसार दलहरूले समावेशी सिद्धान्तअनुसार उम्मेदवारको बन्दसूची तयार गर्नुपर्ने हुन्छ । दलित, आदिवासी जनजाति, खसआर्य, मधेसी, थारू र मुस्लिमको संख्यामा प्रतिशतका आधारमा प्रतिनिधित्व हुने गरी उम्मेदवारको नाम दलहरूले आयोगमा बुझाउनुपर्छ । आयोगका अनुसार समानुपातिकतर्फको सूचीमा खसआर्य ३१२, आदिवासी जनजाति २८७, मधेसी १५३, दलित १३८, थारू ६६ र मुस्लिम ४४ प्रतिशत हुनुपर्छ । प्रत्येक समावेशी समूहबाट कम्तीमा ५० प्रतिशत महिला हुनुपर्छ । ९३ सदस्यीय प्रदेश १ मा प्रत्यक्ष५६ र समानुपातिक३७, १ सय ७ सदस्यीय मधेस प्रदेशमा प्रत्यक्ष६४ र समानुपातिक४३, १ सय १० सदस्यीय वाग्मती प्रदेशमा प्रत्यक्ष६६ र समानुपातिक४४, ६० सदस्यीय गण्डकी प्रदेशमा प्रत्यक्ष३६ र समानुपातिक२४, ८७ सदस्यीय लुम्बिनी प्रदेशमा प्रत्यक्ष५२ र समानुपातिक३५, ४० सदस्यीय कर्णाली प्रदेशमा प्रत्यक्ष२४ र समानुपातिक१६ तथा ५३ सदस्यीय सुदूरपश्चिममा प्रत्यक्ष३२ र समानुपातिक२१ सांसद हुन्छन् ।"
संसद्मा बिदाइ तयारी,"पाँच वर्षअघि आएको विधेयक दर्ता मात्रै कार्यकाल सुरु भएलगत्तै दर्ता भएको विधेयकसमेत पारित नगरी प्रतिनिधिसभा निष्क्रिय हुँदै छ । राष्ट्रिय प्राथमिकता प्राप्त आयोजनाको द्रुततर निर्माण तथा विकाससम्बन्धी विधेयक, शान्तिसुरक्षा विधेयक, राष्ट्रिय सुरक्षा परिषद् विधेयक सरकारले ०७५ मै दर्ता गरेको थियो । यी विधेयक दर्ता भएर सांसदलाई वितरण मात्रै भएको छ । त्यस्तै ०७६ मा संसद्मा दर्ता भएको राष्ट्रिय मानवअधिकार आयोग पहिलो संशोधन विधेयक ०७७ मा दर्ता भएको कर्जा सूचना विधेयक र पोखरा स्वास्थ्य विज्ञान प्रतिष्ठान विधेयक पनि वितरण मात्रै भएको छ । त्यस्तै संसद्मा पेस मात्रै भएका विधेयक ५ वटा छन् । ०७६ मा दर्ता भएको निकासी पैठारी नियमन विधेयक, प्रतिस्पर्धा प्रवर्द्धन तथा बजार संरक्षण विधेयक, सैनिक, सार्वजनिक खरिद, भन्सार विधेयक प्रतिनिधिसभामा पेस मात्रै भएको छ । राष्ट्रिय सभाबाट पारित भइसकेको नेपाल नागरिक उड्डयन प्राधिकरण विधेयक र नेपाल हवाई सेवा प्राधिकरण विधेयक प्रतिनिधिसभाले पारित नगर्दा स्वतः निष्क्रिय हुने भएको छ । राष्ट्रिय सभाले पारित गरेकै नीति अनुसन्धान प्रतिष्ठान विधेयक, नेपाल विशेष सेवा विधेयक पनि प्रतिनिधिसभाले पारित नगरेका कारण निष्क्रिय हुँदै छ । सूचना प्रविधिसम्बन्धी विधेयक, बैंक तथा वित्तीय संस्थासम्बन्धी विधेयक, नेपाल राष्ट्र बैंक विधेयक, धितोपत्रसम्बन्धी, बेपत्ता पारिएका व्यक्तिको छानबिन, सत्य निरूपण तथा मेलमिलाप आयोगसम्बन्धी विधेयक, नेपाल मिडिया काउन्सिल विधेयक समितिको ढिलासुस्तीकै कारण निष्क्रिय हुने भएको छ । पाँच वटा गैरसरकारी विधेयक दर्तामै सीमित भएका छन् ।"
खुले उत्तरी नाका,"सिन्धुपाल्चोकका प्रमुख जिल्ला अधिकारी वेदनिधि खनालका अनुसार शनिबारयता चीनको सिगात्से, न्यालम, खासा, ल्हासामा रोकिएका दसैंतिहार लक्षित सामान बोकेका दर्जनौं कन्टेनर भित्रिइसकेका छन् । बिहीबार भित्रिएका ४ कन्टेनरमा २ वटामा क्रेन तथा बाँकीमा ऊन र रेडिमेड सामग्री रहेको उनले बताए । एक महिना बन्द भएर खुलेको तातोपानी नाकालाई निरन्तरता दिने कि नदिनेबारे प्रश्न राखेका छौं, दुवै देशका अधिकारीबीच मिटिङ बस्ने कुरा आएको छ, अन्य प्रस्ट जवाफ केही पनि आएको छैन, खनालले भने ।प्रजिअ खनालले सामाजिक सञ्जालमार्फत चीनको न्यालम काउन्टी प्रमुखसँग छलफल भइरहे पनि औपचारिक निर्णयका लागि बुझिरहेको बताए । त्यहाँका अधिकारीहरू आइसोलेसनमा रहेको र अनौपचारिक रूपमा रोकिएका कन्टेनर पठाउन मात्रै नाका खोलिएको चिनियाँ प्रहरीले जानकारी दिएको उनको भनाइ छ ।"
३० देशका भिगन नेपालमा,"शुक्रबार र शनिबार उनीहरू दिनभर भिगन आहारका बारेमा छलफल गर्नेछन् । एकअर्काको अनुभव सुन्नेछन् र स्वादिला भिगन खानेकुराहरूको रसस्वाद गर्नेछन् । भारत, चीन, जापान, क्यानडा, इन्डोनेसिया, बेलायत, अमेरिकालगायत देशबाट आएका उनीहरू सबै हिमालयन भिगन महोत्सव मा सहभागी हुनेछन् । महोत्सवमा संसारभरबाट भिगन जीवनशैली अपनाएका चर्चित व्यक्तित्व पनि आएका छन्, जसमा भारतको लोकसभा सदस्य मेनका सञ्जय गान्धी पनि छन् । पर्यावरण र प्राकृतिक सम्पदाले नेपाल भिगनहरूको गन्तव्य बन्न सुहाउँदो भन्दै गान्धीले गढीमाई मेला बन्द गर्न आग्रह पनि गरिन् । विश्वभर कोभिडका कारण पर्यटन घट्दै गइरहेका बेला भिगन आन्दोलनले यसलाई नयाँ जीवन दिन सक्छ, उनले भनिन्, नेपालले गढीमाईमा पशु वधको सट्टा शान्ति महोत्सव गर्यो भने त्यहाँ आउन मरिहत्ते गर्ने लाखौं पर्यटकमा म पहिलो हुनेछु । उनले यसोभन्दा संसारभरबाट आएका भिगनहरूले गडगडाहट ताली बजाए । बिफका लागि कहलिएको जर्मनीको बर्लिन सहर कोभिडपछिको पर्यटन मन्दीबाट मुक्त हुन कसरी भिगन सहरमा परिणत भयो भन्ने उत्प्रेरणादायी प्रसंग पनि गान्धीले महोत्सवको उद्घाटन सत्रमा सुनाइन् । हामी अब नेपालको पहिचानलाई भिगनहरूको गन्तव्य भनेर पनि चिनाउन चाहन्छौं, कार्यक्रमको आयोजक संस्था वर्ल्ड भिगन अर्गनाइजेसन, नेपालका वरिष्ठ उपाध्यक्ष विष्णुप्रसाद न्यौपानेले भने, यो महोत्सवमा जुटेको सहभागिताले हामीलाई बल पुर्याएको छ । आयोजक संस्थाका अनुसार दक्षिण एसियामा भिगनहरूको अन्तर्राष्ट्रिय महोत्सव गर्ने नेपाल पहिलो हिमाली राज्य हो ।"
के हो एमडीएमएस ?,"(काठमाडौं)  योमोबाइल एमडीएमएस प्रणालीमा दर्ता भएको छ नेपाल दूरसञ्चार प्राधिकरणले बिहीबार सबै मोबाइल डिभाइसहरूमा पठाएको सन्देश हो यो ।मोबाइल फोनको अवैध आयात र बिक्रीवितरण रोक्ने उद्देश्यले प्राधिकरणले कार्यान्वयनमा ल्याएको मोबाइल डिभाइस म्यानेजमेन्ट सिस्टम (एमडीएमएस प्रणाली) बारे धेरैजसो प्रयोगकर्ता अन्योलमा देखिए । उनीहरू सामाजिक सञ्जालमार्फत जिज्ञासा राखिरहेका थिए एमडीएमएस भनेको के हो ? एमडीएमएसले मोबाइलको चोरीपैठारी कसरी रोक्छ ? विदेशबाट आएका फोन किन नचल्ने हुन्छन् ?नेपालभित्र प्रयोगमा रहेका मोबाइल डिभाइसहरूको आईएमईआईईएसएनएमईआईडी नम्बर अनलाइनबाट दर्ता गर्ने प्रयोजनका लागि एमडीएमएस सिस्टम ल्याइएको हो । यसलाई आवश्यक पर्दा मोबाइल डिभाइसहरू पत्ता लगाउन र अनधिकृत सेटहरूको सेवा बन्द गर्न प्रयोग गरिन्छ । भदौ ३० पछि नेपाल आउने फोनहरू अनिवार्य रूपमा दर्ता गरिएका हुनुपर्ने प्राधिकरणले जनाएको छ । दर्ता नगरेमा फोन गर्न, उठाउन र मोबाइल इन्टरनेटको प्रयोग गर्न मिल्दैन ।प्राधिकरणले बिहीबार ललितपुरमा कार्यक्रम गरी प्रणालीको सफ्ट लन्च गरेको हो । यसअघि दुईचार पटक नै प्रणाली लागू भएको घोषणा गरे पनि प्राधिकरणले यसलाई पूर्ण रूपमा कार्यान्वयनमा ल्याउन सकेको थिएन । यस पटक एमडीएमएस प्रणालीको कम्तीमा वेब पोर्टलसम्म लन्च गरिएको छ । प्रणाली निर्माणको ठेक्का पाएको मध्ये एक मलेसियाको न्युमेरा एसडीएन बीएचडीका जमिल एहमदले एमडीएमएस प्रणालीमा रहने इम्पोटर्स पोर्टलबाट मोबाइल व्यवसायीले नो अब्जेक्सन सर्टिफिकेट लिने वा टाइप अप्रुभल (स्तर मापन) का लागि गर्नुपर्ने कामबारे कार्यक्रममा उदाहरणसहित जानकारी दिएका थिए । चोरिएका वा अवैधानिक तरिकाले भित्र्याइएका मोबाइल सेट ब्लक (सेवा बन्द) गर्ने प्रक्रिया पनि उनले प्रस्तुत गरेर देखाए ।भदौ ३० सम्म चालु रहेका सबै मोबाइल सेटहरूलाई प्राधिकरणले आफैंले एमडीएमएस प्रणालीमा दर्ता गरिदिएको छ । भदौ ३१ बाट भने विदेशबाट फोन ल्याएर यहाँको मोबाइल नेटवर्कमा जोडिन चाहनेले एमडीएमएस प्रणालीमा फोन दर्ता गर्नुपर्छ । मोबाइल व्यवसायीहरूले फोन भित्र्याउनुअघि नै एमडीएमएस प्रणालीको इम्पोटर्स पोर्टलबाट आईएमईआई नम्बरहरू दर्ता गराउनुपर्छ । नम्बर दर्ता भएपछि प्राधिकरणले त्यसको परीक्षण गर्छ । आयातकर्ताले पठाएको आईएमईआई नम्बर ग्लोबल सिस्टम फर मोबाइल कम्युनिकेसन (जीएसएम) को नम्बरसँग मेल खाएमा प्राधिकरणले भन्सार कार्यालयमा नो अब्जेक्सन लेटर पठाउँछ । भन्सारले मोबाइल डिभाइस र आईएमईआई नम्बर दाँजेपछि मात्रै नेपाल भित्र्याउने अनुमति दिन्छ । यसरी भित्रिएका फोन प्रयोगकर्ताले खरिद गरेपछि पुनः आईएमईआई नम्बर दर्ता गरिरहनु पर्दैन । रोमिङ सेवा लिएका विदेशी पर्यटकले नेपालमा एमडीएमएस नम्बर दर्ता गरिरहनु पर्दैन । तर, तिनले नेपाली सिमकार्ड प्रयोग गर्न चाहेमा दर्ता गर्न आवश्यक हुन्छ ।विदेशमा रहेका आफन्त वा साथीभाइले उपहारमा वा खरिद गरेर पठाएका फोनको हकमा प्रयोगकर्ता स्वयंले आईएमईआई नम्बर दर्ता गर्नुपर्छ । प्राधिकरणको वेबसाइटमा गएर त्यहाँ रहेको मोबाइल सेट्स आईएमईआईईएसनएमईआडी रेजिस्ट्रेसन मा क्लिक गरी दर्ता गर्न सकिन्छ । यसका लागि शुल्क लाग्दैन । एमडीएमएस डट एनटीए डट जीओभी डट एनपीमा गएर आफ्नो मोबाइल डिभाइसको आईएमईआई नम्बर दर्ता भएनभएको थाहा पाउन सकिन्छ । यो पन्ध्र अंकको नम्बरलाई उपकरणको परिचय प्रदान गर्ने गुण मानिन्छ । आफ्नो मोबाइल फोनको आईएमईआई नम्बर कति हो भनेर थाहा पाउन एस्ट्रिक ह्यास ०६ ह्यास डायल गर्न सकिन्छ ।विदेशबाट आउँदा यात्रुले बढीमा दुइटा मोबाइल सेट ल्याउन पाउँछन् । त्योभन्दा बढी ल्याएमा भन्सार शुल्क तिर्नुपर्छ । आईएमईआई दर्ता गराउँदा भन्सारको रसिद, नागरिकता पासपोर्टभिसाको तस्बिर पेस गर्नुपर्ने प्राधिकरणका सहप्रवक्ता अच्युतानन्द मिश्रले जानकारी दिए । यो प्रणालीले उपभोक्ताका मोबाइलसम्बन्धी समस्या समाधान गर्न सहज गराउनेछ, बिहीबारको कार्यक्रममा प्राधिकरणका अध्यक्ष पुरुषोत्तम खनालले भनेका थिए, यसले कर चुहावट नियन्त्रण गर्न पनि सघाउनेछ । कतिपय मानिसहरूले खुला सीमाबाट गैरकानुनी रूपमा मोबाइल डिभाइस ल्याएर यहाँ बेच्ने गरेका छन् । यसले राजस्व संकलनमा ठूलो नोक्सानी गरिरहेको छ । एमडीएमएसमा दर्ता नभएका मोबाइल फोनहरू नचल्ने भएकाले भन्सार छलेर भित्र्याइने फोनको संख्या न्यूनीकरण हुने अपेक्षा गरिएको छ ।विदेशबाट ल्याइएका फोनमा नेपाल टेलिकम, एनसेल वा स्मार्टसेलका सिमकार्ड हालेपछि ती डिभाइस एमडीएमएसमा दर्ता नभएको पाइएमा दर्ताका लागि दुई साताको अवधि दिइने प्राधिकरणले जनाएको छ । त्यो अवधिमा दर्ता नगरे मोबाइल सेवा बन्द हुन्छ । अवैध रूपमा भित्रिने मोबाइलहरूलाई प्रतिबन्ध गर्न र सर्वसाधारणको मोबाइल तथा सिमको अनधिकृत प्रयोगलाई कानुनी दायरामा ल्याउन एमडीएमएसको भूमिका रहने बताइएको छ । यसले हराएका र चोरी भएका मोबाइलहरूको खोजी कार्यमा सहयोग गर्छ, प्राधिकरणका निर्देशक सुरेन्द्रलाल हाडाले भने, त्यस्ता मोबाइलको अनधिकृत प्रयोगलाई रोक्छ । नयाँ मोबाइल फोन खरिद गर्दा उपभोक्ताले फोन एमडीएमएस प्रणालीमा दर्ता भएनभएको परीक्षण गरेर मात्रै पैसा हाल्न प्राधिकरणले अनुरोध गरेको छ । आईएमईआई नम्बरको दर्ता प्रक्रिया थप सहज बनाउन सकिने सञ्चार तथा सूचना प्रविधि मन्त्रालयका सचिव वैकुण्ठ अर्यालले बताएका छन् । यसबाट अवैध व्यापार रोकियोस् भन्ने हो, उनले भने, यसलाई प्रयोगकर्तामैत्री बनाउन प्राधिकरणलाई आग्रह गर्न चाहन्छु । एमडीएमएस कार्यान्वयनमा आउँदा मोबाइल व्यवसायीहरूले खुसी व्यक्त गरेका छन् । आफूहरूले लामो समयदेखि यसका लागि पहल गर्दै आएको मोबाइल फोन इम्पोटर्स एसोसिएसनका अध्यक्ष दीपक मल्होत्राले बताए । एउटा समस्या समाधान भएकामा हामी दीपावली मनाउँछौं, उनले भने, अर्को समस्याचाहिँ मोबाइल आयातमा लागेको बन्देज हो । यो हटाउनुपर्छ । वैदेशिक रकम सञ्चित घट्न नदिन सरकारले मोबाइल फोनसहित केही वस्तुको आयातमा प्रतिबन्ध लगाएको छ । ३ सय डलरभन्दा बढी मूल्यका फोन आयातमा प्रतिबन्ध लगाएयता आयात ओरालो लागेको छ तर भन्सार छलेर ल्याइने मोबाइल फोन नियन्त्रणमा सरकारले केही गर्न नसकेको भन्दै व्यवसायीले आयात प्रतिबन्धको विरोध गर्दै आएका छन् । उनीहरूले फोनलाई विलासिताको वस्तुमा नराख्न आग्रह गरेका छन् ।व्यवसायी मल्होत्राका अनुसार सन् २०२१ मा नेपालमा ५५ अर्ब रुपैयाँ बराबरका मोबाइल फोन भित्रिएका थिए । त्यसमा ३८ अर्ब रुपैयाँ बराबरका फोन वैध माध्यमबाट, सरकारलाई कर तिरेर ल्याइएको थियो भने १७ अर्ब रुपैयाँ बराबरका फोन अवैध ढंगबाट भित्र्याइएका थिए । वैध तरिकाले फोन आयात गरेर हामी सरकारलाई १३ प्रतिशत भ्याट, ५ प्रतिशत अन्तःशुल्क र अन्य अप्रत्यक्ष कर गरी करिब २५ प्रतिशत कर तिर्छौं, उनले भने, अहिले आयात प्रतिबन्ध गर्दा ७ अर्ब रुपैयाँको राजस्व नोक्सानी भइरहेको छ ।एमडीएमएसको सफ्टवेयरभित्र ह्वाइट, ग्रे र ब्ल्याकलिस्टमा परेका आईएमईआई नम्बरको संग्रह हुन्छ । यसमा मोबाइल आयातकर्ता, भन्सार कार्यालय, कानुन कार्यान्वयन गर्ने निकाय, मोबाइल अपरेटर्स, प्राधिकरण र आम सर्वसाधारणका लागि छुट्टाछुट्टै इन्टरफेस हुन्छन् । त्यहीमार्फत आईएमईआई नम्बर दर्ता गर्ने, चोरिएका फोन ब्लक गर्ने, आयातकर्तालाई फोन भित्र्याउन स्वीकृति दिनेलगायत काम गरिन्छन् । यो प्रणालीलाई इक्विपमेन्ट आइडेन्टिटी रेजिस्टार (ईआईआर) सँग लिंक (आबद्ध) गराइएको छ । ईआईआरमा देशमा रहेका वैध र अवैध मोबाइल डिभाइसको तथ्यांक रहन्छ । प्राधिकरणले मोबाइल डिभाइस म्यानेजमेन्ट सिस्टम विनियमावली, २०७५ बनाएर २०७६ यो प्रणाली लागू गर्ने घोषणा गरेको थियो । विनियमावलीअनुसार एमडीएमएमको लागू भएको ६ महिनाभित्रमा काम सम्पन्न हुनुपर्ने हो तर त्यसयता पटकपटक मिति सार्दै आइएको थियो । नेपालमा ४० देखि ५० प्रतिशत मोबाइल फोन अवैध रूपमा भित्रिने गरेको इम्पोटर्स एसोसिएसनले जनाएको छ ।"
अग्निपथ भर्तीबारे नयाँ सरकारले निर्णय गर्छ : परराष्ट्र,"(काठमाडौं)  भारतीय सेनाको अग्निपथ कार्यक्रमअन्तर्गत गोर्खा सैनिकको भर्तीसम्बन्धी निर्णय चुनावअघि नहुने परराष्ट्र मन्त्रालयले दोहोर्याएको छ । बिहीबार नियमित पत्रकार सम्मेलनमा मन्त्रालयकी प्रवक्ता सेवा लम्सालले अहिले उक्त विषय थाती राखिएको बताइन् । भारतीय सेनाध्यक्ष मनोज पाण्डेले नेपालले निर्णय नगरे नेपालीलाई छुट्याइएको अग्निपथ भर्ती तत्काललाई फिर्ता हुने अभिव्यक्ति दिएपछि परराष्ट्रले यसबारे प्रस्ट्याएको हो । भारतीय सेनाध्यक्ष पाण्डेको अभिव्यक्तिबारे पत्रकारले जिज्ञासा राख्दा प्रवक्ता लम्सालले नेपाल सरकारको निर्णय भनेको नै नवनिर्वाचित सरकारले नै गर्ने भन्ने रहेको बताइन् । तत्काल यसबारे छलफल र वार्ता अघि बढ्दैन । उहाँहरूको कुरा उहाँहरूले राख्नुभयो होला, उनले भनिन्, यसबारेमा यो गरौं, त्यो गरौं भन्नुभन्दा पनि नवनिर्वाचित सरकारले नै सबै राजनीतिक दलसँग कुरा गरेर यस विषयलाई अगाडि बढाउँदा नै उपयुक्त हुन्छ भन्ने हो । भारतीय सेनाध्यक्ष पाण्डेले एउटा कार्यक्रममा नेपालले निर्णय नगरे नेपालीलाई छुट्याइएको कोटा अन्यलाई दिने बताएका थिए । टाइम्स अफ इन्डियाले सेनाध्यक्ष पाण्डेको भनाइ उद्धृत गर्दै लेखेको छ, मलाई लाग्छ नेपालले मंसिर ४ मा हुने आमनिर्वाचनअघि कुनै निर्णय गर्ने छैन । यो निर्णय लिने नलिने कुरा उहाँहरूकै हो । नेपाल सरकारले यसअघि नै सैनिक भर्तीका विषयमा राजनीतिक दलबीच छलफल गरेर मात्र आफ्नो राय दिने जानकारी भारतीय पक्षलाई दिइसकेको छ । भारतीय पक्षलाई केही समय पर्खिन भनिए पनि अहिलेको सरकारले यस विषयमा निर्णय नदिने परराष्ट्र स्रोतले जनाएको छ । नेपाल सरकारले आन्तरिक गृहकार्य गर्नुपर्ने भनेपछि भदौ ९ मा बुटवल र १६ मा धरानमा हुने भनिएको गोर्खा सैनिक भर्ती प्रक्रिया स्थगन गरिएको थियो । अग्निपथमा भर्ती भएकामध्ये २५ प्रतिशतलाई नियमित सेनामा राख्ने र ७५ प्रतिशतलाई चार वर्षपछि फिर्ता पठाउने नयाँ सैनिक कार्यक्रम भारतीय सरकारले ल्याएको हो । अग्निवीर का रूपमा भर्ती हुने सैनिकमध्ये ७५ प्रतिशत चार वर्षपछि करिब ११ लाख भारुसहित फिर्ता हुने भनिएको थियो । चार वर्ष हतियार र विस्फोटक पदार्थ चलाउन सिकेर फेरि बेरोजगार हुने युवाका लागि कस्तो नीति बनाउने भन्ने विषयमा नेपाल सरकारले छलफल गरेको छैन । भारत सरकारले पेन्सन बजेट कटौतीका लागि अघि सारेको सैन्य सुधार कार्यक्रमअन्तर्गत अग्निपथ योजना ल्याएको हो । अग्निपथ योजनाअघि नै भारतीय सेनामा नेपाली भर्ती घटेको पनि टाइम्स अफ इन्डियाले उल्लेख गरेको छ । यसअघि वार्षिक ४ हजारभन्दा नेपाली युवा भारतीय सेनामा भर्ती हुने गरे पनि गत वर्ष १ हजार ५ सय मात्र भर्ती भएका थिए । सन् १९४७ मा नेपाल, भारत र बेलायतबीच भएको त्रिपक्षीय सम्झौतापछि भारतीय सेनामा नेपाली भर्ती सुरु भएको हो । अहिले भारतीय सेनाको ७ वटा गोर्खा राइफल्स रेजिमेन्टमा करिब ३० हजार नेपाली छन् । पछिल्लो समय भारतीय सेनामा दार्जिलिङ, देहरादुन, धर्मशालालगायतका ठाउँबाट समेत नेपालीभाषी भारतीयलाई गोर्खा राइफल्समा लिन थालिएको छ ।"
महाभियोग समितिले माग्यो जबराको सम्पत्ति विवरण,"(काठमाडौं)  प्रतिनिधिसभाको महाभियोग सिफारिस समितिले निलम्बित प्रधानन्यायाधीश चोलेन्द्रशमशेर जबराको सम्पत्ति विवरण मगाउने भएको छ । समितिले बिहीबार न्यायपरिषद्बाट जबराको सम्पत्ति विवरण माग गर्ने निर्णय गरेको सभापति रामबहादुर विष्टले जानकारी दिए । अबेर मात्र उक्त निर्णय भएकाले शुक्रबार कार्यालय समयमा न्यायपरिषद्लाई पत्र पठाएर शुक्रबारै सम्पत्ति विवरण झिकाउने समिति सचिव लक्ष्मीप्रसाद गौतमले बताए । समितिले जबराले गरेका विवादास्पद फैसला र सम्पत्ति शुद्धीकरण अनुसन्धान विभागले जबराका परिवारमाथि अहिलेसम्मको छानबिनबाट प्राप्त गरेका विवरण पनि मगाउने निर्णय गरेको छ । साथै शुक्रबार बिहान ९ बजे समितिको बैठक बस्ने र जबरालाई पूरक प्रश्न सोध्नका लागि बोलाउने निर्णय पनि समितिले गरेको छ । प्रतिनिधिसभाको कार्यकाल असोज १ (शनिबार) मा सकिँदै छ । शुक्रबार बिहान बस्ने मन्त्रिपरिषद् बैठकले प्रतिनिधिसभाको यो अधिवेशन असोज १ गते मध्यराति १२ बजेबाट अन्त्य गर्न राष्ट्रपतिसमक्ष सिफारिस गर्ने तयारी रहेको एक जना मन्त्रीले बताए । जसअनुसार अब प्रतिनिधिसभाको महाभियोग सिफारिस समितिसमक्ष दुई दिन मात्र बाँकी छ । यी दुई दिनमा जबरालाई पूरक प्रश्न सोध्ने, उनले गरेका फैसला तथा सम्पत्ति विवरणलगायत कागजात अध्ययन गर्ने र प्रतिवेदन लेखेर सभालाई बुझाउने काम समितिले सक्ला त ?सभापति विष्ट जसरी पनि प्रतिवेदन पेस गर्ने बताउँछन् । समितिलाई प्राप्त जिम्मेवारी त पूरा गर्नैपर्छ, उनले भने, सकेसम्म सर्वसम्मति, नभए बहुमतबाट भए पनि प्रतिवेदन बुझाउने छौं । समिति सचिव गौतमले पनि प्रतिवेदन लेखनको गृहकार्य भइरहेको र प्रतिनिधिसभाको यही कार्यकालभित्रै प्रतिवेदन बुझाउने बताए ।एमालेका सांसदहरू भने सभामुखले महाभियोग प्रस्ताव नै समितिमा ढिलो गरी पठाएकाले अहिलेको अवस्था आएको बताउँछन् । बाँकी अवधिमा सकिन्छ त भन्ने प्रश्न सभामुख र गठबन्धनका सांसदलाई सोध्नुपर्छ, समिति सदस्य एमालेका कृष्णभक्त पोखरेलले भने, महाभियोग प्रस्ताव दर्ता भएको ६ महिनासम्म दराजमा थन्क्याएर राख्ने अनि निर्वाचन घोषणा भइसकेको अवस्थामा मात्र सभामुखले किन समितिमा पठाएको ? यसैले देखाउँछ, उहाँहरू यो प्रस्ताव टुंगोमा पुर्याउन चाहनु हुन्न । एमालेका अर्का सांसद तथा समिति सदस्य लालबाबु पण्डितले पनि सभामुख र गठबन्धनका कारण ढिला भएको भन्दै समयमा नसकिए त्यसको जिम्मेवारी उनीहरूले नै लिनुपर्ने धारणा राखे । समितिले प्रतिवेदन सभालाई बुझाइहालेमा पनि सभाले टुंगोमा पुर्याउन असम्भव छ तर बाँकी दुई दिनमा समितिले नै प्रतिवेदन दिन सक्छ वा सक्दैन भन्ने प्रश्न खडा भएको छ । एमाले सांसद पण्डित विधि र प्रक्रिया पूरा नगरी हतारमा प्रतिवेदन दिँदा जोखिम हुने बताउँछन् । ९ महिनामा जन्मनुपर्ने बच्चा ५ महिनामा जन्माउन खोजेपछि के हुन्छ ? स्थापित प्रक्रिया पूरा नगरी कसरी पास गर्ने ?समितिमा बहुमत रहेका सत्ता गठबन्धनका सांसद प्रतिवेदन दिनैपर्ने पक्षमा छन् । उनीहरू जबरालाई महाभियोग लगाउनुपर्ने आधार देखिएको भन्दै त्यहीबमोजिमको सिफारिस प्रतिवेदनमा राख्ने तयारीमा देखिन्छन् । समिति सभापति विष्टले प्रतिवेदनमा के लेख्ने भन्ने निर्णय समितिले गर्न बाँकी रहे पनि जबरामाथि लगाइएका अभियोग, त्यसबारे समितिले अहिलेसम्म गरेको अध्ययन र लिएको बयान आदिका आधारमा महाभियोग लगाउने आधार आफूले देखेको बताए । उहाँले आफूलाई लागेका आरोपको खण्डन गर्नुभन्दा अरूलाई आरोपित गर्न समय खर्चनुभयो, अहिलेसम्म भएको बयानबाटै महाभियोगको प्रशस्त आधार देखिएको छ, यो मेरो व्यक्तिगत विचार हो, विष्टले भने । एमाले सांसदहरूले औपचारिक रूपमा प्रतिवेदन दिन नसकिने वा हतारमा दिन नहुने भनिसकेका छैनन् तर परिस्थितिले उनीहरूलाई अप्ठ्यारो अवस्थामा पुर्याएको छ । गठबन्धनका बहुमत सांसदले जबरामाथि महाभियोग लगाउनुपर्ने प्रतिवेदन दिने तयारी गरेको अवस्थामा निर्वाचनको मुखमा जबरामाथि महाभियोग लगाउन नहुने भन्ने फरक मत लेख्न पनि एमाले सांसदलाई अप्ठ्यारो छ । अहिलेसम्म एमालेले संस्थागत रूपमा जबराको पक्ष लिइरहेको छ, यो अवस्थामा उनलाई महाभियोग नै लगाउनुपर्ने पक्षमा मत दिन पनि एमाले सांसदलाई सजिलो हुनेछैन । समितिले प्रतिवेदन दिए पनि प्रतिनिधिसभाले टुंग्याउन नसकेपछि जबराको निलम्बन के हुन्छ भन्नेबारे प्रश्नहरू उठिरहेको सन्दर्भमा समितिले त्यसलाई समेत सम्बोधन गर्ने सभापति विष्ट बताउँछन् । नेपालको संविधान र अन्तर्राष्ट्रिय अभ्यासका आधारमा प्रतिनिधिसभाको यो कार्यकालमा नटुंगिएमा नयाँ आउने प्रतिनिधिसभाले टुंग्याउने गरी सिफारिस गर्ने उनको भनाइ छ । संविधानको धारा १०१ को उपधारा ६ मा महाभियोगको कारबाही प्रारम्भ भएपछि प्रधानन्यायाधीश, न्यायाधीश वा अन्य संवैधानिक निकायका पदाधिकारीले त्यस्तो कारबाही टुंगो नलागेसम्म आफ्नो पदको कार्यसम्पादन गर्न पाउने छैन भन्ने व्यवस्था छ । संविधानको यो व्यवस्थाअनुसार महाभियोगको कारबाहीलाई प्रतिनिधिसभाले टुंगो नलगाएसम्म जबरा काममा फर्कन नपाउने विष्टले बताए ।समितिले बिहीबार यसअघि बयानका क्रममा जबराले नाम लिएका वरिष्ठ अधिवक्ताहरू शम्भु थापा, हरिहर दाहाल, पूर्णमान शाक्य, रमन श्रेष्ठ र चण्डेश्वर श्रेष्ठ तथा अधिवक्ताहरू लीलामणि पौडेल र ओमप्रकाश अर्यालसँग छलफल गरेको थियो । छलफलपछि सर्वोच्च अदालत बार एसोसिएसनका अध्यक्षसमेत रहेका वरिष्ठ अधिवक्ता शाक्यले पनि अन्तर्राष्ट्रिय प्रचलन र नेपालको कानुनी व्यवस्थाअनुसार यो संसद्ले महाभियोग प्रस्तावलाई टुंगोमा पुर्याउन नसके आउने संसद्ले टुंग्याउन सक्ने राय आफूहरूले समितिलाई दिएको बताए । हाम्रो संविधान पनि त्यसमा स्पष्ट छ, छिमेकी भारतलगायतका देशको अनुभव पनि छ, उनले भने ।आफूमाथि लागेका आरोपमा सफाइ पेस गर्न समितिले दिएको मौकालाई जबराले दुरुपयोग गरेर आफूहरूलाई समेत विवादमा तान्ने प्रयास गरेपछि समितिमा उपस्थित भएर आफूहरूले त्यसलाई स्पष्ट पारेको उनले बताए । आज हामीसँगको छलफलपछि महाभियोग प्रक्रियालाई अझ बल पुगेको महसुस भएको छ, हामीले समितिलाई थप प्रमाण उपलब्ध गराउँदै छौं, समितिले दिने प्रतिवेदनले न्यायपालिकालाई भविष्यमा पनि सही बाटोमा हिँड्न सहयोग पुर्याउनेछ भन्ने विश्वास छ, उनले भने । समितिले बिहीबारकै लागि सर्वोच्च अदालतका ६ जना न्यायाधीश र चार जना पूर्वप्रधानन्यायाधीशलाई बोलाएको थियो । बयानका क्रममा जबराले नाम मुछेका न्यायाधीशहरूलाई समितिले बोलाएकामा बुधबारै सर्वोच्च अदालतको फुलकोर्टले संविधानको मूल्य, मान्यता एवं शक्ति पृथकीकरणको सिद्धान्तअनुकूल नहुने भन्दै समितिमा नजाने निर्णय गरेको थियो । चार जना पूर्वप्रधानन्यायाधीशहरू मीनबहादुर रायमाझी, अनुपराज शर्मा, कल्याण श्रेष्ठ र सुशीला कार्की पनि बिहीबार समितिमा उपस्थित भएनन् । उनीहरूले सामूहिक रूपमा पत्र पठाउँदै महाभियोग सिफारिस समितिलाई आफूलाई सुम्पिएको विषयमा बाहेक (जबरामाथि महाभियोगको निर्णय गर्ने) अन्य कसैउपर दाबी, छलफल गर्न वा सुम्पिएको विवादभन्दा बढी हुने गरी क्षेत्राधिकार विस्तार नगर्न सम्झाएका छन् ।संविधानबमोजिम जसलाई महाभियुक्त बनाएर महाभियोगको कारबाही सुरु गरिएको हो, उसैको विषयमा केन्द्रित भई सिफारिस समितिले छानबिन अगाडि बढाउनुपर्ने हो, महाभियुक्तले कसैउपर दाबी वा अभियोग लगाउन नसक्ने हुँदा निजले आफ्नोबारेमा लागेका आरोपमा आफ्नो प्रतिवाद केन्द्रित हुनुपर्ने हुन्छ, पत्रमा भनिएको छ, जुन विषयमा सिफारिसका लागि आफू गठन भएको हो, समितिले पनि त्यसैको सीमाभित्र रहेर कानुनबमोजिम तथ्यको खोजबिन गर्नुपर्छ ।"
म्यादीमा एकै दिन २३ हजार आवेदन,"काठमाडौं (कास) प्रतिनिधिसभा र प्रदेशसभा निर्वाचन सुरक्षार्थ माग गरिएको म्यादी प्रहरीमा पहिलो दिन २२ हजार ८ सय ८० जनाले आवेदन दिएका हुन् । आवेदन दिने अन्तिम मिति असोज ६ सम्म तोकिएको छ । १८ वर्ष पूरा भई ५४ वर्ष ननाघेकाले दरखास्त दिन पाउनेछन् । छनोट हुनेलाई असोज ३० देखि कात्तिक ८ सम्म तालिम गराएर कात्तिक ९ बाट परिचालन गरिनेछ । म्यादीले ४० दिनको तलबभत्ता, खाजा खर्चलगायत एकमुष्ट ५० हजार १ सय ६० रुपैयाँ पाउनेछन् ।"
सिनेमा हलको कम्पाउन्डभित्र टुकुचा खोला,"काठमाडौं महानगरपालिकाले हात्तीसारस्थित जय नेपाल हल रहेको स्थान उत्खनन गर्दा फेला परेको टुकुचा खोला । नारायणहिटी दरबार क्षेत्रबाट निस्किएको खोला यस क्षेत्रमा गायब थियो । महानगरले खोला बगेको स्थान नक्साअनुसार ॅमार्किङ गरी करिब १५ मिटर उत्खनन गर्दा भेटिएको हो । स्थानीयले अतिक्रमण गरी संरचना बनाउँदा विभिन्न स्थानमा यो खोला बगेको देखिँदैन । गत साउन १२ मा महानगरले टुकुचा खोला मिचेर बनाइएका संरचना हटाउन सार्वजनिक सूचना नै जारी गरेको थियो । तर, उक्त सूचनाको बेवास्ता गरिएपछि महानगर आफैं खोलाको खोजीमा जुटेको हो । तस्बिर ः कान्तिपुर"
डेंगुविरुद्ध अभियान चलाऊ,"डेंगुको संक्रमण द्रुत गतिमा फैलिरहेको छ । अहिलेसम्म ११ हजारभन्दा बढी संक्रमित हुँदा ११ जनाले ज्यानै गुमाइसकेका छन् । अढाई महिनायता संक्रमितको संख्या अकासिएको छ । अस्पतालहरूमा चाप बढ्दो छ । भर्ना भएरै उपचार गर्ने तथा सघन उपचार कक्ष (आईसीयू) सम्मै पुग्ने बिरामीको संख्या थपिँदो छ । यसको रोकथाम र नियन्त्रणमा ध्यान नदिइए अवस्था भयावह हुने जोखिम छ । संक्रमणबाट बच्ने एउटै उपाय यो रोग सार्ने लामखुट्टेको टोकाइबाट जोगिनु हो । तसर्थ सरकार, नागरिक र समुदाय सबैले डेंगु सार्ने लामखुट्टेको फुल र लार्भा नष्ट गर्ने अभियान नै सञ्चालन गर्नु अपरिहार्य छ । देशैभर फैलिसकेको संक्रमणबाट काठमाडौं, ललितपुर, भक्तपुर, मकवानपुर, रूपन्देही, दाङ, धादिङ, तेह्रथुम, काभ्रेपलान्चोक र चितवन बढी जोखिममा छन् । इपिडिमियोलजी तथा रोग नियन्त्रण महाशाखा (ईडीसीडी) का अनुसार यी जिल्लामा मात्र ९ हजार जनाभन्दा बढीमा संक्रमण पाइएको छ । त्यहाँका संक्रमण बढी फैलिएका स्थानमा लामखुट्टेको फुल र लार्भा खोजेर नष्ट गर्ने अभियान सञ्चालन गर्न ढिलाइ भैसकेको छ । सम्बन्धित पालिका, वडा कार्यालय, स्थानीय सामाजिक संघसंस्था र समुदाय सबै यसतर्फ चिन्तित हुनुपर्छ । डेंगु भाइरस एडिस एजिप्टाई लामखुट्टे र एल्बोपिक्टस जातका पोथी लामखुट्टेबाट सर्छ । यो रोग मानिसबाट मानिसमा सर्दैन । संक्रमित व्यक्तिलाई टोकेको लामखुट्टेले स्वस्थ व्यक्तिमा सार्छ । घाम उदाएको दुई घण्टादेखि र घाम अस्ताउनुभन्दा दुई घण्टा अगाडिसम्म यो लामखुट्टे बढी सक्रिय हुन्छ । त्यसैले उक्त अवधिमा बढी सतर्कता अपनाउनुपर्छ । लामखुट्टेबाट जोगिन शरीर पूरै ढाक्ने लुगा लगाउने वा हातगोडामा यसले नटोक्ने स्प्रे छर्कने वा मल्हम लगाउने गर्नुपर्छ । सुत्दा झुलको प्रयोग गर्नुपर्छ ।टिनका डब्बा, प्लास्टिकका खोल, टायर, सिसी, अण्डाका बोक्रा, ड्रम, गमला, पानी ट्यांकीजस्ता पानी जम्ने भाँडामा यो लामखुट्टेले फुल पार्छ । त्यसैले यसलाई हुर्कनै नदिन घरभित्र मात्र होइन, वरिपरि पनि पानी जम्न दिनु हुँदैन । भाँडाकुँडा, गमला, छत, बरन्डा, बार्दली लगायत घरका सबै अन्तरकुन्तरमा ध्यान पुर्याउनुपर्छ । एउटा मात्रै लामखुट्टे छुट्यो भने पनि त्यसको वंशवृद्धिले छोटो समयमै टोल नै प्रभावित पार्न सक्छ । घरघरमा नागरिक स्वयं सचेत हुने र सरकारी संयन्त्र तथा समुदायको सहयोग लिने, अनि सार्वजनिक स्थानमा सबै मिलेर अभियान चलाउने हो भने लामखुट्टेको फैलावट रोक्न सकिन्छ । जनघनत्व बढी भएका काठमाडौं, ललितपुर, भक्तपुरमा स्वाभाविक रूपमा अझ बढी जोखिम छ । यहाँका पालिकाहरूले डेंगु रोकथाम र नियन्त्रणलाई आफ्नो प्रमुख प्राथमिकतासूचीमै पार्नुपर्छ । यसमा आवश्यक अभिमुखीकरण एवं प्राविधिक सल्लाह र सहयोगका लागि स्वास्थ्य मन्त्रालयले सघाउनुपर्छ । प्रभावकारी अभियान नचलाइएमा कम्तीमा पोस्ट मनसुन अर्थात् कात्तिकमंसिरसम्म प्रकोप जारी रहन सक्छ । यसको फुल र लार्भा नष्ट नगरिए आगामी वर्ष संक्रमण अझ भयावह हुन सक्छ । कारण, लामखुट्टेको फुल ८९ महिनाभन्दा बढी समय बाँच्न सक्छ । र, यस पटक नष्ट हुनबाट जोगिएको फुल पुनः अर्को वर्ष पानीको सम्पर्कमा आउनासाथ लामखुट्टे बन्ने सम्भावना हुन्छ । लामखुट्टे र त्यसको लार्भा नष्ट गर्न औषधि छर्कने अभियान चलाउँदा अन्तर्राष्ट्रिय रूपमा वर्जित विषादीहरूको प्रयोग भने गर्नु हुन्न ।संक्रमितमध्ये धेरैमा कडा ज्वरो आउनेÙ टाउको, पेट र जिउ दुख्नेÙ खान मन नलाग्नेÙ वाकवाकी, वान्ता हुनेÙ एकदमै कमजोरी अनुभव हुनेजस्ता लक्षण देखिएका छन् । यस अतिरिक्त, आँखाको गेडी दुख्नेÙ हाडजोर्नी, मांसपेशी र ढाड दुख्नेÙ रिँगटा लाग्नेÙ श्वासप्रश्वासमा समस्या आउनेÙ नाक वा गिजाबाट रगत बग्नेÙ रक्तस्राव हुनेÙ बेहोस हुनेजस्ता समस्या पनि देखिन सक्छन् । त्यसैले यी लक्षण देखिएमा स्वास्थ्य संस्था पुगेर परीक्षण गराउनुपर्छ । विश्व स्वास्थ्य संगठनका अनुसार छिटो रोग पत्ता लगाई उचित चिकित्सकीय हेरचाह पुर्याउन सके मृत्युदर १ प्रतिशतभन्दा कम हुन्छ ।समस्या के छ भने, डेंगु संक्रमण तीव्र बनेकै बेला औषधिपसलहरूमा पारासिटामोल अभाव सुरु भएको छ । फार्मेसी सञ्चालकहरूका अनुसार महिनायता सिटामोल आएकै छैन । जबकि, डेंगु संक्रमण भएका बेला ज्वरो तथा दुखाइ कम गर्न पेनकिलर नभएर पारासिटामोल मात्र खानुपर्ने सुझाव चिकित्सकहरूको छ । तसर्थ, सरकारले पारासिटामोलको अभाव हटाउन ठोस पहल गर्नुपर्छ । उसले आफू अन्तर्गतको नेपाल औषधि लिमिटेडलाई सिटामोल उत्पादनको मात्रा बढाउन निर्देशन दिनुपर्छ, र यसका लागि निजी औषधि कम्पनीहरूसित पनि आग्रह गर्नुपर्छ । संक्रमितहरूले चिकित्सकको सिफारिसबिना पारासिटामोलबाहेक अरू औषधि खानु हुँदैन । झोलिलो तथा पोषिलो खाने कुरा अधिक मात्रामा खानुपर्छ । शरीरमा पानीको कमी हुन दिनु हुन्न । दिन बिराएर प्लेटलेट्सको जाँच गर्नु उचित हुन्छ ।नागरिकहरू सतर्क र स्थानीय सरकारसमुदाय सक्रिय भएमा मात्रै डेंगु नियन्त्रणमा आउन सक्छ, नत्र अवस्था अझ भयावह हुन सक्छ । त्यसैले संक्रमण रोकथाम र नियन्त्रणका लागि सम्बन्धित सबै जिम्मेवार हुनुपर्छ ।"
बाँझो कृषिक्षेत्रको व्यवस्थापन,"निश्चय पनि वैदेशिक रोजगारीमा जाने नेपाली श्रमशक्तिको वृद्धि भएसँगै गाउँघरमा अन्न उब्जाउने खेतहरू बाँझो रहने क्रममा पनि वृद्धि हुन थालेको छ (भात खाने बानी र हाम्रो अर्थतन्त्र, २९ भदौ २०७९) । देशको कुल गार्हस्थ्य उत्पादनमा कृषि क्षेत्रको हिस्सा ओरालो लाग्दो क्रममा रहेको बेला आयातमा कृषिजन्य वस्तुको हिस्सा बढिरहेका छन् । सरकारले आयात प्रतिस्थापन र निर्यात प्रवर्द्धनको नीति तर्जुमा गरे पनि कार्यान्वयनको स्थिति भने सधैं निराशाजनक रहँदै आएको छ । अब, गाउँघरमा बाँझो हुने खेतमा अन्न उब्जाउन सरकारी तवरबाट पहलकदमी चाल्नुपर्ने समय आएको छ । स्थानीय सरकारको समन्वयमा नेपाल खाद्य संस्थानजस्ता सरकारी निकायले बाँझो हुने प्रकृतिका कृषि क्षेत्रहरू लिजमा लिएर कृषिजन्य वस्तुको उत्पादन गरेर स्वदेशको खाद्य वस्तुको माग परिपूर्ति गर्नुपर्छ । यस अन्तर्गत, बाँझो क्षेत्रहरूमा कृषि कार्यका निम्ति प्रधानमन्त्री स्वरोजगार कार्यक्रममा आबद्ध श्रमिकलाई परिचालन गरे सार्थक प्रतिफल मिल्नेछ । उमेश थापा, जानकी गाउँपालिका८, कैलाली"
राज्यले नदेखेको लप्ची गाउँ,"लप्चीमा भोकमरीको डर समाचार पढी केही लेख्न मन लाग्यो । दोलखाको लप्ची गाउँ चीनको सिमानामा पर्छ । प्रजातन्त्र आएको यतिका वर्ष भइसक्यो, काहीँकाहीँ नेता तगडा भएका दुर्गमका गाउँबस्तीहरूमा पनि विकासको लहर छाएको छ । नेताकै वरिपरिका मानिसले रोजगारीसमेत पाएका छन् । तर, लप्ची भने रोजगारीका अवसर त टाढाको कुरा, दैनिक अत्यावश्यक वस्तुबाट समेत वञ्चित हुनुपरेको छ । सञ्चारमाध्यममा पहुँच नहुने, यातायात अभाव, अस्पतालको असुविधा तथा स्वास्थ्य, शिक्षा, बिजुली र बाटो नभएको लप्चीका बासिन्दाको कथाव्यथा दर्दनाक छ । कोही बिरामी भए भने खबर गर्नै तीन दिन लाग्ने कस्तो विडम्बना ! राज्यका जिम्मेवार नेताहरू सत्ताकै वरिपरि बुर्कुसी मारिरहन्छन् । सिंहदरबारमा बसेर आफ्ना नातागोता अनि कार्यकर्ताको बारेमा मात्र सोच्ने नेताहरू भएसम्म लप्चीले कोल्टे फेर्ला र ? खिमराज गिरी, काठमाडौं"
विद्यार्थी टिकाइराख्न दिवा खाजाको अनुगमन,"दिवा खाजामा मनपरी समाचारले आक्रोशित बनायो । विद्यार्थीको उपस्थिति टिकाइराख्ने उद्देश्यले सामुदायिक विद्यालयमा थालिएको दिवा खाजाको कार्यक्रममा वार्षिक १० अर्ब रुपैयाँभन्दा बढी बजेट छुट्याइन्छ । निश्चित खाजाको मेनु बनाएर पठाए पनि कतिपय जिल्लाका विद्यालयको आफ्नै खालको खाजा हुने, कतिपयले नगद वितरण गर्ने र कतै ठग्ने गरेको पाइयो । विद्यालय हातामा सञ्चालित पसलबाटै चाउचाउ, बिस्कुटजस्ता जंकफुड खरिद गरी विद्यार्थीलाई वितरण गने गरेको पनि भेटियो । देशैभरिका सामुदायिक विद्यालयको हालत लगभग उस्तै छ । विद्यालयमा दिवा खाजाको व्यवस्थाबाट विद्यार्थीको ड्रपआउट दर घट्ने, घरको खानामा नपुगेको पौष्टिक पदार्थ खानाबाट पूर्ति हुने र भोकभोकै अध्ययन गर्नुपर्ने बाध्यता हट्ने लक्ष्य लिइएको हो । त्यसकारण यति प्रभावकारी कार्यक्रमलाई सफल गराएमा आफ्नै विद्यार्थीको चौतर्फी विकास हुने सवालमा पनि झन्झट मान्ने, जंकफुड प्रवर्द्धन गर्ने अभिभावक र शिक्षकको चेतना जाग्नु अति आवश्यक छ । सरकारले छुट्याएकै १५ रुपैयाँमा अनुकरणीय दिवा खाजा (चना, उसिनेको अण्डा र गहुँको रोटी) वितरण गरिरहेका विद्यालय पनि छन् । यति विद्यालय व्यवस्थापन समिति, पालिका तथा स्थानीय समुदायले चाहे भने दिवा खाजाको व्यवस्थापन उति गाह्रो पनि छैन । अतः शिक्षा मन्त्रालयको मेनु बमोजिम पहाड तथा तराईमा उपयुक्त पोषिलो खाजा खुवाउन सकिन्छ । प्रभावकारी अनुगमन गरी दिवा खाजाको महत्त्व बुझेर बन्द गर्नु वा जंकफुडको साटो मेनुमध्ये छनोट गरी यो कार्यक्रम सफल तुल्याइनु आजको आवश्यकता हो । गंगाराज अर्याल, पाणिनि८, अर्घाखाँची"
राजनीतिमा संस्थागत लैंगिक परिवारवाद,"बीसौं शताब्दीका पछिल्ला दशकहरूसँगै तीव्र गतिमा विस्तार भएको राजनीतिक उदारीकरण, संयुक्त राष्ट्रसंघद्वारा प्रायोजित महिला सम्मेलनहरू र तिनका पृष्ठभूमिमा तय गरिएका राजनीतिमा महिला सहभागिताका अभियानहरूले जति उपलब्धि हात पारेका छन्, त्यति नै आलोचना पनि । अनि संयोग नै भन्नुपर्छ, उदारवादी प्रजातान्त्रीक प्रक्रियासँगै महिला सहभागिताको अभियान चलाउने पनि अधिकारमुखी अभियानको दोस्रो वेभका हिमायती अधिकारकर्मी र औपनिवेशिक शासनका विरुद्धमा कलम चलाउनेहरू नै बढी प्रभावकारी थिए भने पछिल्लो दशकमा राजनीतिमा सीमान्तीकृत पारिएकाको नाममा भएका विकृतिका विरुद्धमा बोल्ने पनि तिनै अधिकार अभियन्ता नै बढी प्रभावकारी देखिएका छन् ।सन् १९६०७० को दशकमा भएका महिलावादी अभियानहरूले गर्दा सन् १९७०८० को दशक र त्यसपछिका समयमा विश्वमै राजनीतिमा महिला सहभागिता संख्यात्मक रूपमा ह्वात्तै बढ्यो, चाहे त्यो संसदीय फाँटमा होस् या पार्टीहरूमा । संख्यात्मक रूपमा सहभागिता बढ्नु र आवाज सुनिन थालिनु पश्चिमा दातृराष्ट्रहरूको नवउदारवादलाई अल्पविकसित र विकासोन्मुख भनिएका एसिया र अफ्रिकाका मुलुकहरूका सैद्धान्तिक रूपमा समाजका पीँधैसम्म पुर्याउनु पनि एउटा कारण भएको अनुसन्धानहरूबाट पुष्टि भएको पाइएको छ । यी विविध पक्षलाई पृष्ठभूमिमा राखे पनि यहाँ केन्द्रित गर्न खोजिएको पक्षचाहिँ महिला सहभागिता र त्यसका नाममा फस्टाएको विकृति हो । यसरी महिलाहरूको प्रतिनिधित्व ह्वात्तै बढ्दा पनि किन पैरवीकर्ताहरू र विश्लेषकहरू नै पछिल्ला वर्षहरूमा ती उपलब्धि भनिएका तथ्यहरूलाई आलोचना गर्छन् त ? नेपालजस्तो तीव्र गतिमा राजनीतिक फड्को मारेको तर सामाजिक र सांस्कृतिक पक्षलाई ध्यान नदिई समावेशी लोकतन्त्रको अभ्यास गर्न प्रयास गरिरहेको मुलुकका सन्दर्भमा उपर्युक्त प्रश्न ज्यादै महत्त्वपूर्ण छ । किनकि राजनीतिक जोडघटाउले नेपालजस्तो जटिल सामाजिक संरचना भएको र सांस्कृतिक मूल्यमान्यताका नाममा पुरातनवादी ढर्राहरूले जेलिएको समाजमा विविध पृष्ठभूमिका कारण सीमान्तीकृत पारिएका महिलाहरूको समावेशिताको उचित कार्यान्वयन सम्भव नहुने रहेछ भन्ने त प्रस्टै देखिएको छ । यो नकारात्मक पक्ष आफैंमा राम्रो संकेत त होइन तर विचारणीय कुराचाहिँ समावेशिताको लक्ष्य र मर्मलाई राजनीतिक प्रक्रियाको नेतृत्व गर्ने शक्तिहरूले नैराश्यको डिलतिर जबरजस्ती घचेटेको चाहिँ हो । पछिल्ला तीन दशकलाई मात्र पनि हेर्ने हो भने नेपाली राजनीतिमा महिला सहभागितालाई तीन भागमा बाँडेर हेर्न सकिन्छ । २०४६ सालको परिवर्तनपछि संविधानले ५ प्रतिशत भनेर संसद्मा तोके पनि स्थानीय तहको हकमा भने २० प्रतिशतको प्रावधान थियो । त्यो २० प्रतिशतको कार्यान्वयन तुलनात्मक रूपमा सकारात्मक सुरुआत थियो, जसले करिब ३८ हजार महिलालाई स्थानीय तहमा सहभागी गरायो । यद्यपि ती प्रतिनिधिहरू मनोनीत प्रक्रियामार्फत आएका थिए र संख्यात्मक सहभागितामै केन्द्रित थियो, निर्णायक भूमिकामा थिएनन् । तर पनि त्यति बेला मनोनीत भएर गाविसमा छानिएका कतिपय महिलाहरू अहिलेको प्रदेश तहमा मनोनीत नै भएर आएकाहरूसँग कुरा गर्दा भन्छन्, उति बेला पार्टीले मनोनीत गर्ने बेलामाा हामीसँग कार्यक्रम र योजना माग्थ्यो तर अहिले आर्थिक पोका खोज्छन् । त्यो स्थानीय तहको अनुभव बटुल्न नपाउँदै मुलुक द्वन्द्वमा गयो । समाज बदल्ने अनेक रणनीतिमध्ये समावेशिताको नारा र महिलासहित अन्य सीमान्तकृत समुदायलाई राजनीतिको मूलधारमा समेट्ने नारा सबैभन्दा प्रमुख नाराका रूपमा माओवादीले उठाएको मात्र थिएन, करिब ४० प्रतिशत महिला सहभागिताको दाबी गरी अन्य संसदीय दललाई लैंगिक रूपमा असंवेदनशील भनि आलोचना गर्थ्यो । तर उसको रणनीति पनि संख्यात्मक मात्र थियो भन्ने कुरा बुझ्न समय लागेन । अझ अहिले उसको जनयुद्घको जनपरिचालनको रणनीति फर्केर हेर्ने हो भने त सीमान्तीकृत पारिएकालाई उसको आफ्नो स्वार्थमा प्रयोग गर्नु मात्र थियो भन्दा अन्यथा नहोला ।अनि नेपालमा राजनीतिमा महिला सहभागिताको सबैभन्दा चर्को सन्दर्भ शान्ति प्रक्रियासँगै चुलियो र उत्सव मनाइयो, पछिल्लो संविधान संसारकै महिलामैत्री भनेर । उसो त पछिल्लो संविधानलाई पनि अघिल्लाहरूलाई जस्तै रूपान्तरणको लक्ष्य लिएको राजनीतिक अभियानलाई राष्ट्रिय, क्षेत्रीय र अन्तर्राष्ट्रिय माहोललाई मध्यनजर गरी सम्झौतामा पुर्याउनु थियो र त्यही भयो । अनि यस्ता सम्झौताका दस्तावेजले गुणात्मक फड्कोभन्दा पनि केही सुधारका संख्यात्मक जोडघटाउमा ध्यान दिने सन्दर्भ नौलो भएन । किनकि आन्दोलनका बिसौनीहरूमा गरिएका सहमति र सम्झौताहरू रूपान्तरणको लक्ष्यमा आधारित थिएनन्, बरु तत्कालीन समाजको सामन्ती चरित्रलाई उदारवादीपुँजीवादी चरित्रको खोलले छोप्नु थियो भन्ने कुरा अहिले भएगरेका गतिविधि र परिवर्तनको नेतृत्व गरेका शक्तिहरूका घोषणापत्र र परिमार्जित कार्यदिशाले संकेत गर्छन् । संख्यात्मक जोडघटाउकै क्रममा पछिल्लो दशकमा महिलाहरूलाई राजनीति र राज्यका अन्य आयामहरूमा मूल प्रवाहीकरण गर्ने भनेर दर्जनौं संरचना बने र मनग्गे आन्तरिक र बाह्य स्रोत पनि खर्चिइयो । हुन त रकम खर्चिने क्रम त बढ्दो नै देखिन्छ, खास गरी बाह्य दाताहरूका परियोजनामार्फत, तर प्रश्न के हो भने त्यो स्रोत र संरचनाहरू कसका पहुँचमा, नियन्त्रणमा छन् र कस्ता महिलाहरूका लाभका लागि प्रयोग भइरहेका छन् ? यो प्रश्नको जवाफ खोतल्न हामीले अर्थ मन्त्रालय र नेपाल राष्ट्र बैंकभन्दा पनि मूलधारका राजनीतिक पार्टीहरू र तिनका जनसमुदायमा विश्वास गुमाइसकेका नेतृत्व समूहको व्यक्तिगत, पारिवारिक र गुटगत रणनीतिहरू पल्टाउनुपर्ने हुन्छ । व्यक्तिगत रणनीति यस अर्थमा महत्त्वपूर्ण छ कि, नेपालका राजनीतिक पार्टीहरूका नेतृत्व विगत चार दशकदेखि फेरीएका छैनन् र अझ केही वर्ष सजिलै फेरिने छनकसमेत देखिन्न । हुन त मतदाताको मत बटुल्न नेतृत्व अर्को पुस्तालाई हस्तान्तरण गर्ने भन्ने मौसमी अभिव्यक्तिहरू बेलाबेलामा आउँछन् तर तिनमा विश्वसनीयता पाइँदैन । यसको पुष्टि तिनै खिया लागेका र आगामी निर्वाचनमा सुरक्षित क्षेत्रको खोजी गरिरहेका नेतृत्वहरूका संविधान कार्यान्वयन गर्न, संघीयता संस्थागत गर्न र समृद्ध नेपाल बनाउन मैले नै जित्नुपर्छ भन्नेजस्ता अभिव्यक्तिले गर्छन् । यो व्यक्तिकेन्द्रित स्वार्थसिञ्चित अभिव्यक्ति पारिवारिक स्वार्थसँग पनि जोडिएका संकेतहरू त नेतृत्वको व्यवहारमा प्रशस्तै भेटिन्छन् । मैले काम गरेका विभिन्न मुलुकको समाज र त्यहाँको राजनीतिक नेतृत्वका रणनीतिहरूलाई दक्षिण एसियाको परिवेश र राजनीतिक संस्कृतिसँग जोडेर हेर्ने हो भने, दक्षिण एसियाको राजनीतिक प्रक्रियामा परिवारवाद तुलनात्मक रूपमा बढी हावी देखिन्छ । अनि त्यो परिवारवादमा पनि महिलाको प्रयोगचाहिँ रणनीतिकै रूपमा देखिन्छ । परिवारवादको फेहरिस्त लामै होला तर यहाँ प्रश्नचाहिँ हाम्रो आफ्नै घरेलु राजनीतिक प्रक्रियामा यस्तो सामन्ती प्रकृतिको परिवारवादले समावेशीको मर्मलाई कसरी कुल्चिरहेको छ र त्यो कुल्चाइमा परिवारका महिला सदस्यलाई आवश्यकता अनुसार कसरी प्रयोग गरिरहेको छ भन्ने हो । यो प्रश्न मात्र नभएर हाम्रो राजनीतिक प्रक्रियाभित्र फस्टाएको विषाक्त प्रवृति हो जसले भावी पुस्तालाई पनि दूषित पारिसकेको छ । आफू बाँचुन्जेल नेतृत्व नछोड्ने र आफ्नो सेखपछि कसलाई साँचो बुझाउने (नेतृत्व हस्तान्तरण गर्ने) भन्ने रणनीति बुन्नु मूल रूपमा राजनीतिक नेतृत्वलाई पारिवारिक अंशियारजस्तो गरिसकेसम्म परिवारका सदस्य, नभए अलि परका आफन्त, त्यो पनि नभए गुटका सबैभन्दा नजिकका गुटियारलाई रणनीतिक रूपमा तयार पार्नु हिजोको राजतन्त्रले उत्तराधिकारी तोक्नुजस्तै हो । फरक यत्ति हो राजतन्त्रले वंशानुगत रूपमा पुरुष उत्तराधिकारी तोक्थ्यो भने हाम्रा पार्टीका नेतृत्वले समावेशिताको रणनीति र लैंगिक समानताको फोस्रा नारा प्रयोग गरी सकेसम्म महिला रोज्दै छन्, श्रीमती र छोरीका भूमिकामा । आखिर यो पनि नस्लीय रूपमै संस्थागत हुने सम्भावना प्रबल छ । हामीले रोजेको परिवर्तन यही थियो ? हामीले सोचेको र बुझेको समावेशिताको मर्म यही हो ? र, हामीले चाहेको नेतृत्व हस्तान्तरणको अर्थ यही हो ? यी प्रश्नहरू हालका नेतृत्वहरूले सुन्न त चाहँदैनन् होला तर मतदाताले बारम्बार उठाउन थाल्नुपर्छ र आगामी निर्वाचनमा मतदाता आफैंले जवाफ पनि मतमार्फत दिनु सान्दर्भिक हुनेछ, हामीले पारिवारिक विरासत र गुटियारको पन्जाबाट हाम्रो राजनीतिक प्रक्रियालाई क्रमशः मुक्त पार्ने हो भने । यदि त्यसो गर्न सकिएन भने मत र करको दुरुपयोग मात्र होइन, पारिवारिक र गुटियार संस्कृतिबाट कमजोर भइसकेका राज्यका संरचनाहरू ध्वस्तै हुने र समाज झन् विभाजित हुनेमा शंका छैन । हाम्रा राज्य संरचनाहरू हामीले बाहिरबाट बुझेभन्दा बढी नै जटिल र धराशायी भइसकेका छन्Ù वर्गीय, भौगोलिक लगायत सामाजिकसांस्कृतिक विभेदका खाडलहरू निकै गहिरा भइसकेका छन् । त्यसको सतहमा भेटिएका सान्दर्भिक उदाहरणहरू समुदायगत हिसाबले सिर्जना गरिएका आयोगहरू, विभिन्न आरक्षणका ठाउँहरू नै हुन् । हामी समावेशिताको सिद्धान्तलाई कसरी बुझ्दै छौं र त्यसको व्यावहारिक पक्ष कस्तो बनाउँदै छौं भन्ने पछिल्लो उदाहरण त समावेशी आयोगको प्रतिवेदन नै हो । महिलाहरूका सन्दर्भमा त दर्जनौं प्रतिवेदन र महिला आयोग लगायतका संरचनाहरू असरल्ल छन्, परिवारवाद, गुटवाद र नस्लवाद दृष्टिकोण हाम्रो राजनीतिक संस्कारमा झाँगिएको बुझ्नलाई । अझ प्रस्ट पार्दा, आगामी निर्वाचनलाई केन्द्रमा राखेर पार्टीहरूमा संस्थागत भइरहेको छोरीवाद, श्रीमतीवाद र दिदीबैनीवाद एवं यस्तै परिवारवाद र गुटवादलाई बुझ्दा प्रस्टै हुन्छ, हाम्रा परिवर्तनकारी भनिएका पार्टीहरूले कस्तो राजनीतिक प्रक्रिया संस्थागत गर्न खोज्दै छन् र कस्तो संस्कार पछिल्लो पुस्तालाई सिकाउँदै छन् । हिजो दरबारिया र तिनका गुटियारले आफ्नो पारिवारिक सदस्यको व्यवस्थापन गर्न सिर्जना गरेका र भरेका पद र संरचनामा जुन नस्लीय हस्तान्तरण गर्ने गर्थे त्यसमा अनि आज पार्टी नेतृत्वहरूले अपनाएको परिवारवाद र त्यसमा पनि महिलाहरूको भरपूर प्रयोगबीच के फरक छ ? महिलाहरूको प्रयोग पनि विभिन्न चरणमा विभिन्न तरिकाबाट भएको पाइन्छ । सबै पक्ष विस्तृत रूपमा यहाँ उल्लेख गर्न सम्भव नहोला तर एउटा पक्षचाहिँ के प्रस्ट छ भने, समावेशिताका प्रावधानहरू दुरुपयोग गरेर परिवारवाद संस्थागत गर्न अगाडि सारिएका श्रीमती, छोरी, दिदीबहिनी वा गुटियारका माध्यमले महिलाहरूको आफ्नो स्वतन्त्र दृष्टिकोण र कार्यक्रम प्रस्ट देखिन्न, सहिदका अधुरा सपनाका कुराका सान्दर्भिकताको दृष्टिकोण देखिन्न, बरु राजनीतिक पितृसत्तालाई प्रवर्द्धन गर्ने खालका अभिव्यक्तिहरू बढी सुनिन्छन् । यसको एउटा उदाहरण त श्रीमान्को मृत्युपश्चात् प्रयोग गरिएका श्रीमतीहरूलाई श्रीमान्को अधुरो सपना पूरा गर्न म यो पदमा उठेको, राजनीतिमा प्रवेश गरेको भनेर मत माग्न लगाइन्छ र उनको बदलिएको सामाजिक पहिचानको भरपूर प्रयोग गरिन्छ । यो कुराको पुष्टि विगत वर्षहरूमा पुरुष राजनीतिकर्मीको मृत्युपछि उनको ठाउँमा उठाइएकी उनकै श्रीमतीले चुनावी कार्यक्रम र सञ्चारमाध्यममा व्यक्त गरेका मन्तव्यहरूबाटै हुन्छ । यस्तै ताजा उदाहरण एक युवा महिला सञ्चारमाध्यममा आफ्नो उम्मेदवारीको कारण पेस गर्दै भन्दै थिइन् प्रत्यक्ष राजनीतिबाट बिस्तारै विश्राम लिन लाग्नुभएका मेरा बुबाको योजनालाई गन्तव्यमा पुर्याउन म आगामी निर्वाचनमा उम्मेदवार बन्दै छु । परिवारवादकै बाटोबाट वर्षौं समानुपातिक कोटाको लाभ लिइरहेकी, उपल्लो जात भनिने सुकिलामुकिला वर्गबाट सांसद भएकी अर्की युवा नेता भन्दै थिइन् अब प्रत्यक्ष लड्नका लागि पार्टी नेतृत्वसँग छलफल भइरहेको छ । किनकि, उनका दाजु अब प्रत्यक्ष राजनीतिबाट बाहिरिन लाग्दै छन् रे ! ती अभिव्यक्ति दिने महिला युवा नेता भनिएकाहरू त्यस्ता परिवारका सदस्य हुन् जसले २०४६ सालदेखि कहिले दुई जना त कहिले एक जना परिवारवादका अस्त्रहरू समयानुकूल प्रयोग गरी सीमान्तकृत समुदायलाई सृजना गरिएका स्थानहरू कब्जा गरिरहे । श्रीमान्, श्रीमती, बाबु, छोरी, ससुरा, बुहारी, दाजु, बहिनी अथवा अन्य परिवारवादबाट ग्रस्त हाम्रा संघीय र प्रादेशिक सांसदहरूको कामको फेहरिस्त त घामजत्तिकै छर्लंगै छ, करदाता र मतदाताका अगाडि । अब सायद नेताहरूले भन्ने गरेको पुस्तान्तरणको अध्याय होला, छोराछोरीहरूलाई अगाडि सार्न थालिएको सन्दर्भ । के हाम्रो समाजमा विभिन्न तप्काका विचार बोकेको, समाज रूपान्तरणको खाका बुनेको, आलोचनात्मक चेत भएको, आफ्नो पुस्ता, समुदाय र भूगोलको उचित प्रतिनिधित्व गर्न सक्षम युवा पुस्ता छैन ? छ भने किन ती युवाहरूका लागि सृजना गरिएका विशेष प्रावधानमा पार्टी र राज्यसत्तामा दशकौंदेखि हालीमुहाली गरिरहेका नेतृत्वहरू आफ्ना नस्लीय राजनीतिलाई संस्थागत गर्न लागिपरेका छन् ? किन ठूलठूला राजनीतिक परिवर्तनको अगुवाइ गरेर वंशीय प्रणाली फालेको नेतृत्व आफू नस्लीय प्रणालीमा गइरहेको छ ? अनि त्यो नस्लीय प्रणाली संस्थागत गर्न किन परिवारका आफन्त वा गुटियारले महिलाहरूलाई भरपूर प्रयोग गरिरहेका छन् ? अनि आफन्तवाद, परिवारवाद र गुटवादको बाटो गरी राजनीति गर्न अगाडि ल्याइएका महिला युवा नेता भनिएकाहरूले रूपान्तरण र सामाजिक न्यायको खाका अगाडि ल्याउलान् र साँचो अर्थमा पुस्तान्तरणको मर्मलाई आत्मसात् गर्लान् भनी कसरी विश्वास गर्ने ? उनीहरूको लक्ष्य त आफ्ना बाबु, श्रीमान्, दाजुका अधुरा र अपुरा भनिएका सपनालाई विपना बनाउनेछ !"
नेपाली अपेक्षा : चिनियाँ उदारता,"शक्ति प्रकटीकरण बीआरआईमा सम्झौता गरेको चार महिनापछि नेपालले एमसीसीमा हस्ताक्षर गरेको हो । एमसीसी संसद्बाट पारित गर्ने कि नगर्ने भन्ने नेपालको आन्तरिक विषय थियो र अमेरिकाले नेपालको सरकार, राजनीतिक पार्टीका नेताहरूलाई सकेसम्म पारित गर्न प्रभावित पार्ने प्रयास गर्नु उसको कोणबाट स्वाभाविकै थियो । तर नेपालको स्वायत्त निर्णयक्षमतामाथि प्रश्न उठाउँदै चीन र अमेरिकाको शीतयुद्ध आवश्यक थिएन । चिनियाँ दबाबका बावजुद नेपालले एमसीसी अनुमोदन गरेको हो भन्ने निष्कर्ष निकालेर अतिशयोक्तिपूर्ण प्रचार गरी सायद अमेरिकाले आफू चिनियाँ पेरिफेरी मा हावी भएको सन्देश दिन खोजिरहेको छ । चीनले पनि एमसीसीलाई पन्डोरा बक्स का रूपमा अर्थ्याउँदै नेपालको आन्तरिक मामिलामा हस्तक्षेप गरेको आरोप लगाई एमसीसी नेपालको राष्ट्रिय हितको पक्षमा छैन भन्ने प्रचार गरिरहेकै छ ।भौतिक रूपमा मात्र होइन, रणनीतिक कौशलमा पनि चीन करिब चार दशकपछि आक्रामक बन्दै छ । अहिलेको चीन सन् १९८० को दशकको चीन होइन । अर्थात्, शान्तपूर्वक अवलोकन गर, आफ्नो स्थान सुरक्षित गर, क्षमतालाई लुकाऊ र समय लेऊ, सामान्य व्यक्तित्व प्रदर्शन गर र नेतृत्वको दाबी नगर भन्ने देङको नीतिलाई अहिले सी चिनफिङले त्यागेको देखिन्छ । अब चीनले आफूलाई अमेरिकी प्रभुत्वको अन्त्य गर्ने प्रतिरोधी शक्तिका रूपमा उभ्याएको छ । चीनको यो नीति उसको आन्तरिक मामिला भयो तर नेपालका घरेलु मुद्दामा उसको यो शक्ति प्रदर्शनको प्रकटीकरण कसरी हुन्छ, द्विपक्षीय सरोकारको मुद्दा बन्छ ।चीन अमेरिकालाई उछिनेर महाशक्ति बन्दा छिमेकीका कोणबाट नेपाललाई तुलनात्मक लाभ प्राप्त हुन्छ नै, तर अमेरिकासँगको उसको सम्बन्धमा नेपाललाई तान्नु आवश्यक छैन । सम्भवतः त्यही नीतिमा आएको बदलावका कारण हुन सक्छ, चिनियाँ आक्रामक नीतिका बाछिटा नेपालतिर पनि पर्दै छन् । नेपालको स्वाधीनता बाह्य हस्तक्षेप नचाहने चिनियाँ नीति व्यवहारमा थप देखिनुपर्छ । र, त्यो भनेको नेपाललाई आर्थिक रूपमा सबल बनाउन बिनासर्त सहयोग गर्नुपर्छ । यो शक्तिराष्ट्रको चरित्रभित्र पनि पर्छ ।"
चाडपर्वलाई विकृत नबनाऔं,"एक ताका एलिजा गौतमको डगी डान्सले खलबल्याइदियो नेपाली समाजलाई । उनको बारेमा सकारात्मक टिप्पणी पनि आए, नकारात्मक पनि । उनी रातारात भाइरल भइन् । सन्दर्भ तीजको दरको थियो । यतिबेला तीज सकिएको छ । यहाँ तीज आउन एक महिनाअगाडिदेखि दर खानेखुवाउने सम्भ्रान्त महिला वर्ग छ । तीज वर्षमा एक पटक आफ्ना दिदीबहिनी भेटघाट गरेर आपसमा दुःख सुख, आत्मीयता साटासाट गर्ने चाड हो । अहिले रमाइलो गर्ने नाममा विकृति भित्र्याएका छन् । तीजजस्तो सांस्कृतिक, धार्मिक, आध्यात्मिक महत्त्व बोकेको चाडलाई विकृत बनाएर मनाइरहेका छन् । यहाँ स्वतन्त्रताको पनि कुरा उठ्ला । महिला दिदीबहिनी जे जे खानुहुन्छ खानुस् जेजे लगाउनुहुन्छ लगाउनुस् । तर सभ्य बनेर लगाउनुहोस् खानुहोस् । कुनै सांस्कृतिक चाडको महत्त्व, त्यसको औचित्य नबिगार्नुहोस् । अहिले आधुनिकताको नाममा अनेकथरीका विकृति भित्र्याउन कसैलाई पनि अधिकार छैन । एकाथरी दिदीबहिनी छन् जो आफ्नो स्वास्थ्यको बिलकुलै ख्याल गर्दैनन् । पानीसम्म खाँदैनन् र अन्त्यमा हस्पिटल जान्छन् । ओहो, दुईथरीकै दिदीबहिनीको चाला देख्दा अति हुन् । आफूलाई माया गर्ने, घर, परिवार र श्रीमान्प्रति आत्मीय समर्पण उनीहरूको हुन्छ नै तर आफ्नो स्वास्थ्यप्रति पनि विशेष सचेत बन्न आवश्यक छ । हाम्रा परम्पराका नराम्रा पक्षहरूलाई छोड्दै जानुपर्छ । राम्रा पक्षहरूको संरक्षण गर्दै जानुपर्छ । तर अहिले महिलालाई क्रान्तिकारी हुनुपरेको छ । तीज आउन एक महिना अगाडिदेखि र तीज गएपछि पनि नयाँ महँगा लुगा, कपडा, सुनचाँदीहरूको प्रदर्शन गर्ने होड चल्ने गर्छ । सम्भ्रान्त महिलाहरूले त यो सबै आफ्ना लागि गर्लान् । तर विपन्न दिदीबहिनीले के गर्ने ? बिहानबेलुकाको गाँस नै जुटाउन गाह्रो छ । हाम्रो समाजमा हुनेखानेकै बेलवाला बढी छ । तर हुँदा खानेहरूको संख्या धेरै छ । उनीहरू पनि सकी नसकी त्यही देखावटीपना अँगाल्न खोज्छन् । बिचराहरूको पनि मनै त हो । लाउन खास कसलाई मन लाग्दैन र ? तर हामी ठूलो महत्त्वाकांक्षामा बाच्नु भनेको स्वयं आफ्ना लागि नै घातक हुन्छ । त्यसैले यथार्थमा आफ्नो सोच, विचारहरूमा केन्द्रित रहेर बाँच्न खोज्दा आफैंलाई जित्न सहज र सरल हुन्छ ।यस पंक्तिकारले जिन्दगीमा धेरै खालका दिदीबहिनीसँग संगत गर्न पुगेकी छन् । अधिकांश महिलाको कुरा यसको लुगा, गरगहना यति महँगो र उति महँगो मैले पनि जिन्दगीमा लाउन पाए त ! भन्ने हुन्छन् । कसरी आत्मनिर्भर बन्ने भन्नेमा विचारविमर्श हुँदैन । पढेलेखेका भनिएका, आत्मनिर्भर भनिएका महिलाहरूको पनि क्रान्तिकारीता राम्रा कपडा लगाएर, गरगहना शरीरभरि लगाएर, जाँडरक्सी खाएर मात्तिएर नाच्ने मात्र होइन सचेत भएर कसरी स्वस्थ तरिकाले चाडपर्व मनाउने भन्ने हो । तीज मात्र होइन केही समयपछाडि दसैं पनि हाम्रो घर आँगनमा भित्रिँदै छ । दसैंमा जसरी भए पनि नयाँ लुगा लगाउनैपर्ने, मीठो मसिनो खानैपर्ने चलन छ । वास्तवमा हाम्रा चाडपर्वहरूको मौलिकता हराउँदै छ । अहिले दसैंलाई पैसाको चाडको रूपमा लिने चलन बढिरहेको छ । यसमा पनि आफ्ना ठूलाबडा स्वजनको हातबाट टीकाजमरा लाएर आशीर्वाद लिनेभन्दा स्वजनबाट पैसा कति उठ्यो भन्ने मनसाय मात्र रहेको पाइन्छ । प्रत्येक नेपाली चाडपर्वहरूको मौलिकतामाथि हस्तक्षेप नगरी आत्मीयता, हार्दिकतासाथ आफ्नो गच्छे अनुसार मनाए कसो होला ?"
रुसद्वारा युक्रेनी बाँधमा आक्रमण,"किभ (एजेन्सी) रुसी सेनाले दक्षिणी युक्रेनस्थित एक मुख्य बाँधमा क्षेप्यास्त्र आक्रमण गरेपछि बाढीको जोखिम बढेको छ । अधिकारीहरूले बाढीको खतरा बढेको भन्दै क्रिभी रिहको दुई जिल्लाका करिब दुई दर्जन बस्तीका मानिसलाई अन्यत्र जान भनेका छन् । नगर प्रमुख ओलेक्सान्डर भिल्कुलले बाँध फुटेको स्थानमा एक सय क्युबिक मिटर प्रतिसेकेन्डको गतिमा पानी ओइरिएको जनाए । जसका कारण इन्हुलेट्स नदीको जलस्तर निकै उच्च भएको र जोखिम बढेको उनको भनाइ छ । पछिल्लो समय युक्रेनी फौजले रुसी सेनाविरुद्ध कडा प्रत्याक्रमण गर्दै आएको छ । युक्रेनी राष्ट्रपति भ्लोदिमिर जेलेन्स्कीले रुसले नियन्त्रणमा लिएको कम्तीमा ६ हजार वर्गकिलोमिटर भूभाग सेप्टेम्बर महिनामा मात्रै आफ्नो फौजले फिर्ता ल्याएको जनाएका छन् । त्यसको बदलामा रुसले बाँधमा क्षेप्यास्त्र प्रहार गरेको युक्रेनी अधिकारीको आरोप छ । क्रिभी रिह सहर जेलेन्स्कीको जन्मस्थान हो । काराचुनिभ्स्के जलाशयको बाँधमा गरिएको आक्रमण आतंकवादी कार्य भएको राष्ट्रपति जेलेन्स्कीको भनाइ छ । गैरसैनिकमाथि आक्रमण गर्ने तिमीहरू कायर हौ, जेलेन्स्कीले भनेका छन्, युद्धका भगौडाहरूले टाढैबाट भए पनि हानि पुर्याउने प्रयास गरिरहेका छन् ।युक्रेनले पछिल्लो दिनमा खासगरी उत्तरपूर्वी खर्किभ क्षेत्रको भूभाग पुनः नियन्त्रणमा लिन सफल भएको हो । सेप्टेम्बरयता आफ्नो देशको सेनाले पूर्व र दक्षिणमा रुसी नियन्त्रणबाट ६ हजार वर्गकिलोमिटरभन्दा बढी क्षेत्र फिर्ता लिएको जेलेन्स्कीको दाबी छ । गत बिहीबार, शनिबार, आइतबार र सोमबार गरी उक्त भूभाग पुनः नियन्त्रणमा लिएको जेलेन्स्कीले दाबी गरेका हुन् । तर उनको दाबी पुष्टि हुन नसकेको बीबीसीले जनाएको छ । रुसले खर्किभ क्षेत्रका केही सहरहरू गुमाएको स्वीकार गर्दै लुहान्स्क र दोनेत्स्क क्षेत्रमा ध्यान केन्द्रित गर्न आफ्नो सेनालाई संगठित पारेको जनाएको छ । त्यस्तै, क्राइमियासँगको सीमामा रहेको दक्षिणी खेर्सन क्षेत्रमा पनि युक्रेनी सेनाले महत्त्वपूर्ण प्रगति गरेको जनाइएको छ । रुसले सन् २०१४ मा युक्रेनी प्रायद्वीप क्राइमियालाई आफ्नो कब्जामा लिएको थियो । युक्रेनले उत्तर एट्लान्टिक सन्धि संगठन (नाटो) को सदस्यता लिने तयारी गरेपछि रुसले गत फेब्रुअरी २४ मा युक्रेनमाथि आक्रमण सुरु गरेको हो ।"
पाकिस्तानमा विनाशकारी बाढीपछि फैलियो डेंगु,"एजेन्सीहरू (इस्लामाबादकराँची)  विध्वंसकारी बाढीका कारण तहसनहस बनेको पाकिस्तानमा स्वास्थ्य संकट उत्पन्न भएको छ । स्वास्थ्य अधिकारीहरूले बाढीपछि देशव्यापी रूपमा डेंगुको प्रकोप बढेको जनाउँदै स्वास्थ्य संकट उत्पन्न हुने चेतावनी दिएका छन् ।देशका विभिन्न स्थानमा बाढीप्रभावितहरूको उद्धार र पुनःस्थापनाको प्रयास जारी रहेका बेला स्वास्थ्य विज्ञहरूले डेंगु, औलो र ग्यास्ट्रिकको संक्रमण निकै बढेको विवरणहरू सार्वजनिक गरेका छन् । बाढीका कारण विस्थापित भएकामध्ये अधिकांश जमेको पानीको वरपरका स्थानमा आश्रय लिइरहेका कारण पनि डेंगुको संक्रमण फैलिएको जनाइएको छ । पाकिस्तानका विभिन्न स्थानमा जुन मध्यदेखि सुरु भएको भीषण वर्षासँगैको बाढीका कारण करिब १ हजार ५ सय जनाको मृत्यु भइसकेको छ । करिब ३५ लाख मानिस प्रभावित भएका छन् । दक्षिणी प्रान्त सिन्धका स्वास्थ्य अधिकारीहरूले ३ हजार ८ सय ३० जनामा डेंगु संक्रमण देखिएको पुष्टि गरेका छन् । संक्रमितमध्ये ९ जनाको मृत्यु भएको जनाइएको छ । तर वास्तविक अवस्था योभन्दा भयावह रहेको भन्दै अधिकारीहरूले चिन्ता व्यक्त गरेका छन् ।सिन्ध प्रान्तको अवस्था निकै खराब देखिएकाले हामी प्रान्तभरि नै स्वास्थ्य शिविरहरू सञ्चालन गर्दै छौं । पछिल्लो समय देखिएका बिरामीमध्ये प्रायः डेंगु संक्रमित देखिएका छन् । औलोका बिरामीको संख्या पनि उच्च देखिएको छ, पाकिस्तान मेडिकल एसोसिएसनका महासचिव डा अब्दुल गफुर सोरोले बीबीसीसँग भने, डेंगुको संक्रमणको अवस्था सबै प्रान्तहरूमा उस्तै छ ।कराँचीको अघा खान अस्पतालमा डेंगुका सयौं बिरामीको उपचार गरिरहेका सोरोले स्वास्थ्य प्रयोगशाला अनुगमनका क्रममा करिब ८० प्रतिशत शंकास्पद संक्रमित भेटिएका जनाए । आगामी केही साताहरूमा अवस्था अझै खराब हुन सक्ने भन्दै उनले चिन्ता व्यक्त गरेका छन् । पाकिस्तानमा भीषण वर्षासँगै बाढी आएको दुई महिनाभन्दा लामो समय भइसकेको छ । तर पनि हजारौं गाउँहरू अझै डुबानमा रहेका अधिकारीहरूको भनाइ छ । जसका कारण विस्थापित परिवारहरूको पुनःस्थापना गर्न समस्या देखिएको छ । त्यसका साथै बाढीपछि दुर्गम स्थानहरूमा पिउने पानीको अभाव छ । बाढीका कारण सडकहरू क्षतिग्रस्त भएकाले स्वास्थ्य परीक्षणका लागि स्वास्थ्यक केन्द्र वा अस्पताल पुग्न सक्ने अवस्था छ्रैन । कतिपय स्थानमा अस्थायी स्वास्थ्य शिविरहरू सञ्चालन गरिएका त छन्, तर जनसंख्याको अनुपातमा ती निकै कम छन् ।प्रभावितहरूमध्ये अधिकांशले खर्चको अभावमा उपचारसमेत गर्न नपाएको गुनासो गरेका छन् । ग्यास्ट्रिकको संक्रमणका कारण निरन्तर बान्ता गरेपछि आफ्नी एक वर्षीया छोरीलाई सिन्ध प्रान्तको एक क्लिनिक पुर्याएकी मुना सज्जदले भनिन्, मेरा दुई छोराछोरी बिरामी छन् । उनीहरूको हेरचाह र उपचार गर्न मसँग पैसा छैन, मुना भन्छिन्, बाढीमा मैले सबै कुरा गुमाएँ । हामीसँग अब केही खानेकुरा पनि छैन ।जताततै बिरामीहरू छन् तर उनीहरूको उपचार र रेखदेख गर्न पर्याप्त जनशक्ति छैन । पछिल्लो समय झन् चाप बढिरहेको चिकित्सकहरूको भनाइ छ । बिरामी थपिएका थपियै छन् । तर सबैलाई उपचार गर्ने हामीसँग क्षमता छैन, चिकित्सक खालिद खोसाले भने । आफूहरूले दैनिक सयौं बिरामी हेरिरहेको उनको भनाइ छ । हाम्रो मात्र होइन, प्रान्तभरि नै यस्तै अवस्था यस्तै छ, उनले भने, हामी मानवीय प्रकोप नजिक रहेकोमा चिन्ता बढेको छ । धेरै मानिसहरू डेंगु, औलो र पेटसम्बन्धी समस्याबाट ग्रसित छन् । सिन्धका साथै बलुचिस्तान, गिलगिट, बाल्टिस्तान, खैबर पख्तुनख्वा र पन्जाव प्रान्त बाढीका कारण बढी प्रभावित भएका जनाइएको छ । बाढीको विनाशका कारण १२ अर्ब डलरभन्दा बढीको आर्थिक क्षति भएको प्रारम्भिक अनुमान छ । पछिल्लो २४ घण्टामा थप ५ जनाको ज्यान गएको छ । पाकिस्तानको राष्ट्रिय प्रकोप व्यवस्थापन प्राधिकरण (एनडीएमए) का अनुसार दर्जनौं घाइते भएका छन् । दक्षिणपश्चिम प्रान्त बलुचिस्तानमा ३ र खैबर पख्तुन्ख्वा प्रान्तमा २ जनाको मृत्यु भएको हो । संयुक्त राष्ट्रसंघीय महासचिव एन्टोनियो गुटेरेसले गत साता बाढीग्रस्त क्षेत्रहरूको भ्रमण गर्दै स्थिति निकै चिन्ताग्रस्त रहेको बताएका थिए । बाढीप्रभावित परिवारहरूलाई भेटेर उनले विश्व समुदायले पाकिस्तानलाई सहयोग गर्नुपर्ने बताएका थिए । पाकिस्तानजस्ता गरिब देशलाई पीडाबाट बाहिर निस्कन सहयोका लागि उनले धनी राष्ट्रहरूलाई आग्रह गरेका थिए । पाकिस्तानले भोगेको विध्वंसकारी बाढीको मुख्य कारण जलवायु परिवर्तन भएको उनको भनाइ छ । यो परिणामका लागि पाकिस्तान मात्र जिम्मेवार छैन । यो हरित गृह ग्यासका कारण वायुमण्डल प्रदूषित गरेको नतिजा हो, उनले भने । विश्वका ठूला अर्थतन्त्र मुलुकहरू जी२० ले ८० प्रतिशत हरित गृह ग्यास उत्सर्जन गर्छन् । त्यसमा पाकिस्तानको हिस्सा एक प्रतिशतभन्दा पनि कम छ । अधिकारीहरूले सिन्ध प्रान्तका बस्तीमा जमेको पानीको तह घटेर मानिसहरू पुनः बस्न मिल्ने हुन महिनौं लाग्ने बताएका छन् । तर कतिपय मानिसलाई भने पानीको तह घटे पनि सर्वस्व गुमाएका कारण आफ्नो स्थानमा फर्कन भने निकै कठिन देखिन्छ ।"
यसरी हुँदै छ बेलायती महारानीको अन्त्येष्टि,"(लन्डन)  बेलायती महारानी एलिजाबेथ द्वितीयाको राजकीय सम्मानका साथ आगामी सोमबार अन्त्येष्टि गरिँदै छ । मध्य लन्डनस्थित वेस्टमिनिस्टर आबी गिर्जाघरमा समाधिस्थ गरिनुअघि महारानी एलिजाबेथ द्वितीयाको पार्थिव शरीर अन्तिम श्रद्धाञ्जलीका लागि वेस्टमिन्स्टर हलमा राखिएको छ । अन्त्येष्टिअघि सर्वसाधारणलाई पंक्तिबद्ध भएर अन्तिम श्रद्धाञ्जली अर्पण गर्न दिइएको छ । यसअघि एडिन्बरास्थित सेन्ट जाइल्स् कथिड्रलमा महारानीको शव २४ घण्टा राखेपछि मंगलबार बेलुका लन्डनस्थित बकिङघम राजदरबारमा ल्याइएको थियो ।स्वर्गीय महारानीप्रति श्रद्धा व्यक्त गर्न पालो पर्खेका स्थानीयका लाइन ४ माइलभन्दा लामो भएको जनाइएको छ । लाखौं मानिसले रानीको कफिन अवलोकन गर्ने भएकाले अतिरिक्त रेल सेवा पनि सञ्चालन गरिएको छ । सुरक्षा व्यवस्था कडा पारिएको छ । वेस्ट मिनिस्टर सिटी काउन्सिलले सडक, पोल र भित्ताको सरसफाइ गरेको छ ।संसारभरिबाट राष्ट्रमण्डल मुलुकका राष्ट्राध्यक्ष, सरकार प्रमुख तथा उच्च अधिकारीहरू स्वर्गीय महारानीप्रति सम्मान व्यक्त गर्न लन्डन आइपुग्ने अपेक्षा गरिएको छ । बीबीसीका अनुसार अमेरिकी रास्ट्रपति जो बाइडेन, अस्ट्रेलिया, क्यानाडा तथा न्युजिल्यान्डका प्रधानमन्त्रीहरू अन्त्येष्टि समारोहमा सहभागी हुने निश्चित भएको छ ।त्यस्तै बेल्जियम तथा स्पेनका राजा एवं रानीले पनि अन्त्येष्टि समारोहमा सहभागी हुने जनाएका बताइएको छ । वेस्ट मिनिस्टर आबीमा करिब २ हजार २ सय जना अट्छन् । बेलायती महारानी एलिजाबेथ द्वितीयाको गत बिहीबार ९६ वर्षमा निधन भएपछि चार्ल्स तृतीय औपचारिक रूपमा बेलायतको नयाँ राजा घोषित भइसकेका छन् ।चार्ल्सलाई शनिबार लन्डनको सेन्ट जेम्स दरबारमा एक्सेसन काउन्सिल सदस्यहरूमाझ आधिकारिक रूपमा राजा घोषणा गरिएको हो । एलिजाबेथ द्वितीया बेलायतको इतिहासमै सबैभन्दा लामो समयसम्म राजगद्दीमा रहेकी राष्ट्राध्यक्ष हुन् । महारानी बेलायतबाहेक १४ वटा मुलुकको राष्ट्रप्रमुख रहेकी थिइन् ।अन्त्येष्टिमा नेपालका तर्फबाट परराष्ट्रमन्त्री नारायण खड्का सहभागी हुने लन्डनस्थित नेपाली दूतावासकी उपनियोग प्रमुख रोशन खनालले जनाएकी छन् । बेलायतका लागि नेपाली राजदूत ज्ञानचन्द्र आचार्यले गत मंगलबार महारानीप्रति श्रद्धाञ्जली अर्पण गरेका छन् । बेलायतस्थित विभिन्न मुलुकका कूटनीतिक नियोग प्रमुख एवं अन्तर्राष्ट्रिय संघसंस्थाका लागि लन्डनको लांकास्टर हाउसमा राखिएको शोक पुस्तिकामा नेपाली राजदूत आचार्यले हस्ताक्षर गरेका हुन् । त्यस अवसरमा राजदूत आचार्यले महारानीको निधनमा गहिरो दुःख व्यक्त गर्दै उनको निःस्वार्थ सेवा र समर्पणको उच्च मूल्यांकन गरेको दूतावासले जनाएको छ ।"
रेमिट्यान्स बढ्दा र आयात घट्दा पनि सुध्रिएन विदेशी मुद्रा सञ्चिति,"मूल्य वृद्धि लक्ष्यभन्दा बढीराष्ट्र बैंकका अनुसार गत साउनमा वार्षिक उपभोक्ता मूल्य वृद्धिदर औसत ८२६ प्रतिशत छ । साउनको मूल्य वृद्धि राष्ट्र बैंकले चालु आर्थिक वर्षमा तय गरेको लक्ष्यभन्दा बढी हो । राष्ट्र बैंकले चालु आर्थिक वर्षमा औसत ७ प्रतिशतभित्र मूल्य वृद्धिदर कायम राख्ने लक्ष्य तय गरेको छ । गत आर्थिक वर्षको साउनमा यस्तो मूल्य वृद्धिदर ४३५ प्रतिशत थियो । गत साउनमा खाद्य तथा पेय पदार्थ समूहको मूल्य वृद्धि ७११ प्रतिशत र गैरखाद्य तथा सेवा समूहको ९१८ प्रतिशत रहेको राष्ट्र बैंकले जनाएको छ । ०७८ साउन महिनाको तुलनामा गत साउनमा खाद्य तथा पेय पदार्थ समूहअन्तर्गत घिउ तथा तेलको मूल्य वृद्धि १९५८, फलफूलको १८७९, रेस्टुरेन्ट तथा होटलको ११८४, मदिराजन्य पेय पदार्थको १०२४ र दुग्ध पदार्थ तथा अन्डाको १०१९ प्रतिशतले बढेको छ । गैरखाद्य तथा सेवा समूहअन्तर्गत यातायातको २३८८, स्वास्थ्यको १०५४, फर्निसिङ तथा घरायसी उपकरणको ९०४, शिक्षाको ८११ र घरायसी उपयोगका वस्तुहरूको ७८६ प्रतिशत छ ।विश्व बजारमा जस्तै नेपालमा पनि मूल्य वृद्धिले निरन्तर नयाँ रेकर्ड बनाउन थालेको छ । गत आर्थिक वर्षको असोजदेखि हरेक महिना उकालो लागिरहेको मूल्य वृद्धि दर असारसम्ममा आइपुग्दा ८०८ प्रतिशत पुगेको थियो । विश्वव्यापी रूपमा भएको इन्धन तथा खाद्यवस्तुको मूल्य वृद्धि, आपूर्ति प्रणालीमा आएको व्यवधान तथा नेपाली मुद्रा अमेरिकी डलरसँग अवमूल्यन भएका कारणले पछिल्ला महिनामा मूल्य वृद्धि चापमा रहेको राष्ट्र बैंकले प्रस्ट्याएको छ ।"
अलैंची प्रतिस्थापन गर्दै सुकुमेल,"नेपालमा वार्षिक साढे ५ हजार टन अलैंची उत्पादन हुने भए पनि घरेलु बजारमा सय टनभन्दा कम खपत हुने गरेको महासंघका कार्यकारी अधिकृत अनिल ढुंगानाले बताए । नेपाली अलैंचीको आफ्नो ब्रान्ड छैन, आन्तरिक बजारमा स्वदेशी उत्पादन ४ प्रतिशत मात्रै खपत हुन्छ । बाँकी भारतीय बजारमा जान्छ, ढुंगानाले भने, अन्तर्राष्ट्रिय मेला महोत्सवमा जाँदा प्रडक्ट अफ इन्डिया भनेर लेखेको देखिन्छ, त्यसैले पनि वाह π अलैंची अभियान सुरु गरेका हौं । अभियानलाई सहयोग गर्न अलैंची उत्पादनदेखि निकासीसम्मलाई समेट्ने गरी डकुमेन्ट्रीसमेत बनाइरहेको ढुंगानाले बताए । अलैंचीको आन्तरिक बजार केकस्तो छ भनेर थप अध्ययन गरिरहेको समेत उनले जनाए । हानको सहयोगमा ६० वटा परिकारमा सुकुमेलको ठाउँमा अलैंची प्रयोग गर्न सकिने किताब तयार गरिरहेको महासंघले जनाएको छ । बर्सेनि सुकुमेल आयात बढ्दै गएको भन्सार विभागको तथ्यांकले देखाउँछ । आर्थिक वर्ष ०७७७८ मा ३९ करोड १ लाख १५ हजार रुपैयाँको २ लाख ७८ हजार ४९४ किलो आयात भएको थियो । गत आर्थिक वर्ष ४४ करोड ६६ लाख ६९ हजार रुपैयाँ बराबरको २ लाख ९९ हजार ६१ किलो आयात भएको थियो । चालु आर्थिक वर्षको साउनमा ४ करोड ५८ लाख २४ हजार रुपैयाँ बराबरको ३० हजार ५ किलो सुकुमेल आयात भएको विभागको तथ्यांक छ । अलैंची प्रवर्द्धन गर्ने अभियानका ब्रान्ड एम्बेस्डर सेफ सन्तोष शाहले पहिलो चरणमा इलाममा गएर किसानसँग छलफल गरिसकेको हानका सीईओ टेकबहादुर महतले बताए । किसानलाई उनले अलैंची र आयातित मसलाबारे जनचेतना जगाउने काम गरिसकेका छन्, हामीले भने आफ्नो उत्पादन बेच्ने र महँगोमा आयातित सुकुमेललगायत मसला किन्ने गरेका छौं, उनले भने, त्यसैले अभियानअन्तर्गत विराटनगर, चितवन, काठमाडौंका स्कुलकलेजका विद्यार्थीबीच अलैंची राखेर बनाइएका परिकारबीच प्रतिस्पर्धा गरेर नै औपचारिक रूपमै प्रवर्द्धनको काम सुरु गरिसकेका छौं । हानले सधैं आदिवासी सम्पदा प्रवर्द्धनको काम गरिरहेको र स्थानीयस्तरमा उत्पादित कृषि उपज प्रयोग गरी नेपाली खानाको विश्वव्यापीकरण गर्ने अभियानसमेत गरिरहेको महतको भनाइ छ । त्यसैमध्ये एउटा उद्देश्य नेपालबाट धेरै निर्यात हुने अलैंचीलाई खानाका परिकारको स्वादमा मिसाई आयातित सुकुमेललगायत मसलाजन्य वस्तु प्रतिस्थापन गर्नु रहेको उनले बताए । आन्तरिक बजारमै अलैंचीको प्रवर्द्धन गर्दा किसानसँग पनि सामीप्य जोडिन्छ, कृषिपर्यटनलाई पनि प्रत्यक्ष जोड्ने काम गर्छ, उनले भने, नेपालको मौलिक खानामा अलैंचीको प्रयोग गरियो भने त्यसको गुणस्तर र मौलिकताको पहिचान हुन्छ । नेपाली अलैंचीको मुख्य बजार भारत हो । गत आर्थिक वर्ष पनि भारतमा सबैभन्दा धेरै निर्यात भएको छ । गत वर्ष ४ अर्ब ८१ करोड ३४ लाख ६५ हजार रुपैयाँ बराबरको ५३ लाख ६७ हजार ४४३ किलो अलैंची निर्यात भएको थियो । भारतमा ४ अर्ब ७७ करोड ८९ लाख ८९ हजार रुपैयाँ बराबरको ५२ लाख ९७ हजार ४४३ किलो र पाकिस्तानमा ३ करोड ४४ लाख ७५ हजार रुपैयाँ बराबरको ७० हजार किलो अलैंची निर्यात भएको छ । चालु आर्थिक वर्षको साउनमा २२ करोड ८५ लाख ८६ हजार रुपैयाँ बराबरको २ लाख ७७ हजार ८७० किलो अलैंची भारत निर्यात भएको विभागले जनाएको छ ।"
अर्थ संक्षेप,"बजारमा खुकुरी ह्वाइट रम काठमाडौं (कास) मदिरा उत्पादक कम्पनी दी नेपाल डिस्टिलरिज ले खुकुरी ह्वाइट रम ल्याएको छ । यससँगै खुकुरी ब्रान्डको पोर्टफोलियोमा अब खुकुरी ट्रिपल एक्स, खुकुरी स्पाइस्ड र खुकुरी ह्वाइट रम बजारमा उपलब्ध भएका छन् । खुकुरी रमको ब्रान्ड पोर्टफोलियोमा विश्वस्तरीय ह्वाइट रम थपिएकामा आफूलाई गर्व महसुस भएको दी नेपाल डिस्टिलरिजका महाप्रबन्धक सुभास लामिछानेले बताए । हामीले रमको आधारभूत पोर्टफोलियो अब पूर्ण गरेका छौं, उनले भने हामीले उत्पादन गर्दै आएका रमका अन्य भेराइटी निर्यात गरे जस्तै ह्वाइट रम पनि निर्यात गरी विदेशी मुद्रा आर्जन हुनेछ । यसबाट राष्ट्रिय अर्थतन्त्रलाई थोरै भए पनि टेवा पुग्ने विश्वास लिएका छौं । दराजको दसैं धमाका काठमाडौं (कास) नेपालको अनलाइन बजार दराजले आफ्नो वार्षिक दसैं धमाका अभियान ल्याएको छ । यो अभियान गत वर्षको तुलनामा भव्य हुने कम्पनीले जनाएको छ । अभियानका मुख्य विशेषतामा ७० प्रतिशतसम्मको मेगा डिल, निःशुल्क सिपिङ, २ हजार ५ सय प्रिपेमेन्ट छुट, १० हजार रुपैयाँसम्मको मेगा भौचर, खेल एक रुपैयाँको र बम्पर उपहारका रूपमा न्यु एनक्यूआई इलेक्ट्रिक स्कुटर जित्ने मौका रहेको दराजले बताएको छ । डेबिट कार्डमार्फत १५ प्रतिशत (अधिकतम २ हजार रुपैयाँ) र क्रेडिट कार्डमार्फत २० प्रतिशत (अधिकतम २ हजार ५ सय रुपैयाँ) सम्मको छुट पाउनेछन् । दराजले यस वर्ष पनि १ रुपैयाँको खेल पनि प्रस्तुत गर्दै छ, जसमार्फत ग्राहकले १ रुपैयाँमै सहभागी भई विभिन्न पुरस्कार जित्न सक्नेछन् । बोधी रेडसनको दसैंतिहार अफरभैरहवा (कास) रूपन्देहीको भैरहवामा रहेको चारतारे होटल बोधी रेडसनले विशेष छुटसहित दसैंतिहार अफर सार्वजनिक गरेको छ । होटलको व्यवस्थापन गर्दै आएको साइनी होटल तथा रिसोर्ट प्रालिले बुधबार पत्रकार सम्मेलन गरेर उक्त अफरबारे जानकारी गरायो । चाडबाडमा बुद्ध जन्मस्थल लुम्बिनी भ्रमण गर्नेलाई लक्ष्य गरेर प्याकेज सार्वजनिक गरिएको होटलले जनाएको छ । चाडबाडका अवसरमा मुलुकभित्र घुमफिर गर्ने जोडीलाई लक्ष्य गरेर करिब १० हजार रुपैयाँमा डिलक्स कोठासहित विभिन्न खानपान र घुमफिरका योजना ल्याइएको साइनी होटल तथा रिसोर्ट प्रालिका प्रमुख कार्यकारी अधिकृत दीपक ठाकुरले जानकारी दिए । ९ हजार ९ सय ९९ रुपैयाँमा डिलक्स रुम, साँझको खाना, बिहान ब्रेकफास्ट, विमानस्थलबाट होटलसम्म ल्याउनेपुर्याउने, वाटरपार्कमा पौडीलगायत सुविधा उपलब्ध गराइनेछ । लुम्बिनी भ्रमण पनि गराइने उनको भनाइ छ ।आजदेखि ॅसेन्चुरी फुड एन्ड बेभरेज एक्स्पो काठमाडौं (कास) सेन्चुरी फुड एन्ड बेभरेज एन्ड हस्पिटालिटी एक्स्पो काठमाडौंको भृकुटीमण्डपमा हुँदै छ । शुक्रबार सुरु हुने एक्स्पो खाद्य, पेय पदार्थ र आतिथ्यमा विशेष केन्द्रित रहने आयोजक सेन्चुरी फुड एन्ड बेभरेजले जनाएको छ । विगतका दशकमा होटल, रेस्टुरेन्ट, बार, क्याफे, बेकरी र पार्टी प्यालेसहरू अपेक्षाभन्दा धेरै बढेका छन् । त्यसैगरी, टेकअवे फुड आउटलेट, फास्ट फुड क्याफे, किराना पसल र सुपर मार्केट पनि उल्लेख्य खुलेका छन् । एक्स्पोमा करिब ३० हजार सहभागी हुने आयोजकको अनुमान छ, जसमध्ये व्यापारिक आगन्तुक १२ हजारभन्दा बढी हुने अनुमान छ । एक्स्पोमा १५० कम्पनीबाट करिब ५ हजार उत्पादन र सेवा प्रस्तुत गरिने आयोजकको भनाइ छ । कोकाकोलाको ॅसम्बन्ध उत्सव स्वादसँगकाठमाडौं (कास) पेय पदार्थ कोकाकोलाले यस वर्षको दसैंका लागि सम्बन्ध उत्सव स्वादसँग नामक क्याम्पेनको सुरुवात गरेको छ । यस वर्षको क्याम्पेनले दसैंको मुख्य आकर्षणलाई प्रतिबिम्बित गरेको कोकाकोला नेपालका कन्ट्री डाइरेक्टर आदर्श अवस्थीले बताए । यो क्याम्पेनको अर्थ पारिवारिक सम्बन्धलाई प्रगाढ बनाउने, नातागोता भेटघाट गर्ने र मीठामीठा परिकारहरू बनाएर सँगै बसेर खाने हो, उनले भने । कोकाकोलाले विगतका वर्षदेखि मार्केटिङ र कन्ज्युमर क्याम्पेनको मुख्य हिस्साका रूपमा दसैंलाई राखेको कम्पनीको भनाइ छ । ग्लोबलका डेबिट कार्ड प्रयोगकर्तालाई क्यासब्याक अफर काठमाडौं (कास) ग्लोबल आईएमई बैंकका एससीटी डेबिट कार्ड प्रयोगकर्ताले यो दसैंमा ३३३३ प्रतिशतसम्म क्यासब्याक पाउने भएका छन् । बैंकले स्मार्ट च्वाइस टेक्नोलोजिज (एससीटी) सँगको सहकार्यमा यसपालिको दसैंका लागि एससीटी डेबिट कार्ड भएका ग्राहकलाई लक्ष्य गर्दै ल्याएको एससीटी तथा यूपीआई कार्डको दमदार, दसैं धमाका थ्रीडी अफर अन्तर्गत क्यासब्याक प्रदान गर्ने भएको हो । यो योजना हालसम्मकै सबैभन्दा ठूलो क्यासब्याक अफर रहेको बैंकको दाबी छ । कुनै पनि प्वाइन्ट अफ सेल (पीओएस) टर्मिनलहरूमा भुक्तानी गरी कारोबार गर्दा एससीटी डेबिट कार्ड होल्डरले क्यासब्याक पाउनेछन् । क्लासिक टेकमा ७४१ रुपैयाँमा १०० एमबीपीएस नेट काठमाडौं (कास) इन्टरनेट सेवा प्रदायक कम्पनी क्लासिक टेकले दसैंको मौकामा फेस्टिभल अफर ल्याएको छ । अफरअन्तर्गत १०० एमबीपीएस इन्टरनेट प्याकेज मासिक ७४१ रुपैयाँ र आईपीटीभी मासिक १५० रुपैयाँमा प्रदान गरिएको कम्पनीले जनाएको छ । कम्पनीले भिडियोकनको ३२ इन्च र ४३ इन्चको स्मार्ट टीभी पनि सस्तो मूल्यमा ल्याएको छ । ग्राहकले ५० प्रतिशतसम्म कम मूल्यमा बन्डल अफर पाउने कम्पनीको भनाइ छ । ३२ इन्च टीभीको मूल्य १३ हजार २७३ रुपैयाँ तथा ४३ इन्चको २५ हजार ६६३ रुपैयाँ पर्नेछ ।नमस्ते पेले ल्यायो फेस्टिभ क्याम्पेन काठमाडौं (कास) नमस्ते पेले दसैं, तिहार तथा छठ पर्वलाई लक्ष्य गर्दै फेस्टिभ क्याम्पेन ल्याएको छ । यस अभियानमा ४९ दिनसम्म नमस्ते पे प्रयोगकर्ताले विभिन्न सेवामा विभिन्न अफर पाउनेछन् । यस अभियानमा बम्पर अफरका रूपमा सात भाग्यशाली विजेताले शतप्रतिशत क्यासब्याक पाउनेछन् । प्रयोगकर्ताले जति धेरै कारोबार गर्नेछन्, त्यति नै धेरै भाग्यशाली विजेता बन्ने र शतप्रतिशत क्यासब्याक पाउने मौका हुने नमस्ते पेले जनाएको छ । नमस्ते पेमार्फत युटिलिटी बिल भुक्तानी गर्दा प्रत्येक साता एक भाग्यशाली विजेताको वर्षभरिको बिल नमस्ते पेले तिरिदिने अफर छ ।"
एक विद्रोही प्रशिक्षक,"(काठमाडौं)  ए ए । अर्थात् अब्दुल्लाह अल्मुताइरी । जत्तिले उनीसँग नजिकले संगत गर्न पाए, सबैले मायाले छोटकरीमा ए ए नै भन्छन् । हावाहुरीजसरी उनी नेपाल आए । तहल्का मच्चाए । तहल्का के र ? उपद्रो नै मच्चाए । एक प्रकारले फुस्स हराए । भर्खरै उनले फेरि एकपल्ट नेपाली राष्ट्रिय फुटबल टिमको मुख्य प्रशिक्षक पदबाट राजीनामा दिएका छन् । सबैले सुन्ने गरेर सायद तेस्रोपल्ट । एक दुई जनाले देख्ने गरेर त धेरैपल्ट । यसपल्टको राजीनामाले धेरै हल्ला भने पाएन । विश्वास गरौं, अब चाहिँ उनी फेरि काठमाडौं आउने छैनन् । र, फेरि नेपाली राष्ट्रिय टिमको योजना प्रस्तुत गर्ने छैनन् । माल्दिभ्समा सम्पन्न साफ च्याम्पियनसिप २०२१ (पुरुष) मा बंगलादेशलाई बराबरीमा रोकेयता नेपाल फाइनल पुगेको थियो । यसअघि नेपाल कहिल्यै पनि फाइनल पुगेको थिएन, त्यो खास प्रतियोगितामा । त्यतिबेला पुग्यो । यो वास्तवमै ऐतिहासिक क्षण थियो । नेपाली फुटबललाई मन पराउनका लागि यो गर्व गर्न लायक क्षण थियो । जस त अल्मुताइरीले पनि पाउनुपर्ने थियो । तर, उनले नै सबै मज्जा किरकिर पारिदिए । खेल सकेर सायद नेपाली खेलाडीको पसिना सुकेको पनि थिएन । के के न भएजस्तो घोषणा गरिहाले, अब म नेपाल फर्कने छैन । एउटा राम्रो समाचार बनाउने अवसर थियो, त्यसलाई उनको राजीनामाले ओझेलमा पारिदियो । उनले साह्रै बैगुनी काम गरेका थिए । यत्तिको खराब काम नेपाली फुटबल इतिहासमै कसैले गरेको थियो होला । तर, त्यसपछि पनि उनी नेपाल फर्के । त्यसैले अहिले पनि उनको विश्वास गर्न गाह्रो छ । अब भने साँच्चै विश्वास गरौं र एक पूर्वप्रशिक्षकका रूपमा उनको चर्चा गरौं । अल्मुताइरी राम्रा थिए । यस्तो धारणा राख्ने पनि छन् । अल्मुताइरी राम्रा थिएनन् । यस्तो भन्ने पनि उत्तिकै छन् । हो चाहिँ के त ? खासमा उनको व्यक्तित्व साह्रै पेचिलो छ । त्यसैले उनीबारे के भन्ने र के नभन्ने ? त्यो नै भन्न गाह्रो छ । उनी पक्कै फुटबलका किरा थिए । फुटबलको ज्ञानमा उनलाई महारथी नै प्राप्त थियो । उनकै भाषामा उनी फुटबलका ठूलै पागल थिए । पढे लेखेकै कुरा गर्दा नेपाली फुटबलले उनी जत्तिको प्रशिक्षक पहिलोपल्ट पाएको थियो । उनी दिनरात फुटबलबारे सोच्थे । विश्वास नहुन सक्छ, उनलाई फुटबल भनेपछि निदाउन पनि आवश्यक थिएन । त्यसैले अधिकांश समय सन्चो नभएजस्तो पनि देखिए । यस्तो देखिनुको कारण अत्यधिक धूमपान, कफी र अनिदो नै थियो । धूमपान गर्नै नहुने मान्छे थिए, तर क्षणक्षणमा सल्काइरहन्थे, स्वास्थ्यलाई बेपरवाह गर्थे । मनमा नानाथरीका कुरा खेलाइरहनुपर्ने बानी थियो । आफू चारैतर्फबाट षड्यन्त्रले घेरिएको मान्थे । त्यसैले सधैं कान ठाडो पारिरहन्थे । मनमा फुत्त के कुरा आयो, सामाजिक सञ्जालमा लेखिहाल्थे । आम फुटबलप्रेमीको वाहवाह लुट्थे । अन्तर्राष्ट्रिय फुटबलमा उनको सम्बन्ध राम्रैसँग बाक्लो थियो, त्यसैले कतै कहीं फोन गरेको भरमै ठुल्ठूला काम गर्न सक्थे । एकपल्ट कोही खेलाडी मन पर्नुपर्छ, उनका लागि सबथोक गर्थे । ती खेलाडीका लागि हद पार गरेर काम गर्थे । आफूलाई मनपरेन भने ती उनका लागि शत्रु नै भए । हात धोएर तिनका पछि लाग्थे । उनमा जति धेरै गुण थियो, कमजोरी उत्तिकै थियो । पछिल्लोपल्ट राजीनामा दिएको घोषणा गर्दा उनले भने जस्तै, अल्मुताइरीको नेपाल यात्रामा खुसी, उत्साहमात्र होइन, दुःख र पीडा पनि थियो । ठ्याक्कै ५ सय २५ दिन उनले नेपाली राष्ट्रिय टिम सम्हाल्दा केके मात्र गरेनन् । सबैभन्दा पहिले त उनले एन्फाका तत्कालीन वरिष्ठ उपाध्यक्ष पंकज नेम्वाङ (हाल अध्यक्ष) सँग रिसइबी नै साधे । कुनै समय आफूलाई प्रिय रहेका खेलाडीलाई बन्द प्रशिक्षणबाटै हटाए । खेलाडीलाई मिडियासँग बोल्न प्रतिबन्ध नै लगाए । खेलाडी सबै यसबीच घनघोर चुपचाप रहे । उनले के गरे र के गरेनन् भन्ने सूची बनाउँदा त्यो लामै हुन्छ । मुख्य प्रशिक्षक भएर अल्मुताइरीले नेपाली फुटबलमा मसला नै मसला थपे । समाचारका लागि खुराकै खुराक दिए । मैदानकै कुरा गर्दा उनी के आए, प्रतिष्ठित देशहरूविरुद्ध खेल्ने मौका जुराए । नयाँ नयाँ अनुहारलाई मौका दिए । साफ च्याम्पियनसिपको फाइनल यात्रा अल्मुताइरीको सबैभन्दा ठूलो उपलब्धि थियो नै । अब उनी नेपाल नआउने नै भएपछि भन्नैपर्छ, अल्मुताइरीलाई मन पराउन सकिन्छ, मन नपराउन पनि सकिन्छ, तर उनलाई बेवास्ता भने गर्न सकिन्न । उनले खासमा नेपाली फुटबलमा रहेको त्यस्तो बेकम्मा सोच भत्काउन खोजे, जुन यसअघिका प्रशिक्षकले गरेकै थिएनन् । त्यसैले उनी विद्रोही प्रशिक्षक थिए । प्रशिक्षक र प्रशिक्षण जस्ता नितान्त प्राविधिक काममा नेपाली फुटबल नेतृत्वले गर्ने हस्तक्षेप उनले स्वीकारेनन् । तिनका कुरै पटक्कै सुनेनन् । नेपाली फुटबलमा एकपल्ट के छिर्ने अवसर पाए, त्यसमा बेथिति नै बेथिति देखे । त्यसविरुद्ध प्रतिक्रिया दिन खोजे । केही प्रशिक्षक एन्फा नेतृत्वको कठपुतलीजस्तै हुन्थे । अल्मुताइरी त्यसको ठ्याक्कै उल्टो भइदिए । एउटा देशको राष्ट्रिय टिम कसरी चलाउनुपर्थ्यो, त्यसमा नेपाली फुटबलले केही सुरसार नै कसेको थिएन । त्यसमा उनको बाक्लै विमति थियो । यथास्थितिमै रमाउन खोज्ने नेपाली फुटबलको बानी छ, त्यसलाई सम्झाउने प्रयास गरे । नेपाली फुटबल बाहिरबाट जे देखिन्छ, त्यो मात्र थिएन । नदेखिने पाटो उत्तिकै छन् । यो तथ्य बुझ्ने र त्यसैबारे कुरै गरे । त्यसैले पनि उनी नेपाली फुटबलको राजनीतिमा लाग्नेका लागि बिझाउने मान्छे भइदिए । खेलाडीसँग कुरा नमिल्दा उनी भन्थे, सबै मन नमिलेको मात्र थिएन । केही खासखास खेलाडी आफू मिल्थे अनि आफूले चाहे जस्तो टिम हाँक्न खोज्थे । तर, अल्मुताइरीले कसम खाएका थिए, खेलाडीले के गरे र के गरेनन्, कहिल्यै बोल्ने छैन भनेर । यी सब गर्दैगर्दा उनी आफैं फुटबल राजनीतिका खेलाडी पनि बने । तय छ, नेपाली फुटबलले उनलाई बिर्सने छैन । मात्र कसरी सम्झने भन्ने हो । अल्मुताइरीमा पक्कै केही थियो, त्यसैले त यस्तो गहिरो छाप रह्यो । मुख्य कुरा, उनले आफ्नो नामको छोटकरी रूपजस्तै सबथोकमा ए ए मात्र भनेनन्, त्यसविरुद्ध आफ्नै पाराले प्रतिक्रिया पनि दिन खोजे । फरक यहीं हो ।"
महिला टोलीलाई ठूलो मौका,"(काठमाडौं)  साफ महिला च्याम्पियनसिप २०२२ को फाइनल प्रवेश गर्ने होडमा नेपालले शुक्रबार परम्परागत प्रतिद्वन्द्वी भारतविरुद्ध प्रतिस्पर्धा गर्दै छ । अर्को सेमिफाइनलमा बंगलादेश र भुटान शुक्रबार नै भिड्दैछन् ।साफका पाँचै संस्करणमा च्याम्पियन भएको भारतलाई समूह चरणमा बंगलादेशले ३० ले हराएको थियो । त्यसले भारतको अपराजित यात्रा २५ खेलमा टुंग्याइदियो । त्यसैले आयोजक नेपालले सेमिफाइनलमै भारतलाई प्रतिद्वन्द्वी पाएको हो । समूह ए मा तीनै खल जितेर बंगलादेश पहिलो र दुई खेल जितेको भारत दोस्रोमा रहेका थिए । समूह बी मा नेपाल पहिलो र भुटान दोस्रोमा रहे ।साफमा नेपाल चारपल्टको उपविजेता हो । सन् २०१६ को संस्करणको सेमिफाइनलमा नेपाललाई भारतले ३१ ले हराएको थियो । त्यतिबेला पनि नेपाली टिम प्रशिक्षक कुमार थापाले सम्हालेका थिए । उनी ६ वर्षपछि महिला टिम सम्हाल्न आइपुग्दा पनि फाइनलअघि नै नेपालको भेट भारतसँग भएको छ । नेपाली टिमलाई दशरथ रंगशालामा केही सिनियर खेलाडीविना आइपुगेको भारतमाथि ऐतिहासिक जित रच्ने अवसर छ ।डेंगुबाट मुक्त भएर स्ट्राइकर सावित्रा भण्डारी मैदानमा फर्किने आस गरिएको छ । टिम राम्रै लयमा छ तर समूह चरणमा कमजोर टिमहरूसँग खेल्नुपरेकाले डिफेन्स र गोलकिपरको परीक्षण भएको छैन । प्रशिक्षक थापाको चिन्ता पनि यसैमा छ । मिडफिल्डर दीपा शाहीले रेनुका नगरकोटेको अनुपस्थितिमा राम्रो प्रदर्शन गरिरहेकी छन् । बंगलादेशविरुद्ध पूर्णतः असफल र फिक्का देखिएको भारतीय टिममा अनुभवी खेलाडीहरूको बाहुल्य छ । युरोपेली क्लबमा आबद्ध खेलाडीको साथ पाएको टिमलाई लयमा फर्काउने प्रयास गर्ने प्रशिक्षक सुरेन क्षेत्रीले बताएका छन् ।नेपालले साफका पाँचवटै भेटमा भारतविरुद्ध हार बेहारेको छ । यसपालि त्यो हारको शृंखला तोड्ने अवसर छ । भारत भने दक्षिण एसियाली महिला फुटबलमा आफ्नो प्रभाव कायम राख्न चाहन्छ । भारतविरुद्ध खेलेका १४ खेलमा नेपाली महिला टिमले १ खेलमात्रै जितेको छ, जुन हिरो महिला गोल्डकप २०१९ (भुवनेश्वर) मा हात पारेको थियो । दुई खेल बराबरी गरेको नेपालले ११ हार बेहारेको छ । पछिल्ला चारै भेटमा भारत विजयी भएको छ । भारतको उक्त लय काठमाडौंमा तोड्ने नेपाली टिमले प्रयास गर्नेछ ।"
आर्मी सेमिफाइनलमा,"(चितवन)  नारायणगढ क्याम्पाचौरमा जारी ईसुजु चितवन गोल्डकप आमन्त्रण फुटबल प्रतियोगिताको सेमिफाइनल भिड्ने चार टोलीको टुंगो लागेको छ । बिहीबार अन्तिम क्वाटरफाइनलमा विभागीय टोली त्रिभुवन आर्मी फुटबल क्लबले सिमराको नव जनजागृति युवा क्लबलाई ३२ ले पराजित गरेको थियो । यसअघि एपीएफ, अफ्रिकन टोली एभिनियर एफसी र मनाङ मर्स्याङ्दी क्लब सेमिफाइनल पुगेका छन् । बिहीबार आर्मीले सिमराको कडा टक्कर झेल्नुपर्यो । खेलको १६ औं मिनेटमै कप्तान जर्जप्रिन्स कार्कीको गोलले आर्मीले अग्रता लियो । लगत्तै २२ औं मिनेटमा सिमराका सुरेश कुमालले गोल फर्काएर खेल बराबरीमा ल्याए ।त्यसको चार मिनेटपछि (२६औं मिनेट) मा आर्मीका विमल पाण्डेले गोल थपेपछि आर्मीले २१ को अग्रता बनायो । मध्यान्तरपछि सातौं मिनेटमा आर्मीका सुदील पाण्डेले गोल गरेपछि सिमरामाथि दबाब बढ्यो । दोस्रो हाफको १९ औं मिनेटमा सिमराले पेनाल्टीको अवसर पायो । बक्सभित्र आर्मीका खेलाडीको ह्यान्ड भएपछि पाएको पेनाल्टीमा सिमराका अनिश चौधरीले गोल गरे । आर्मीका कप्तान अनिश म्यान अफ द म्याच घोषित भए । उनले १० हजार रुपैयाँ पुरस्कार पाए । शुक्रबार मनाङ र एपीएफबीच प्रतिस्पर्धा हुनेछ ।"
नेपालबंगलादेश असोज ११ मा भिड्ने,"काठमाडौं (कास) नेपाली राष्ट्रिय फुटबल टिमले आफ्नै मैदानमा बंगलादेशविरुद्ध अन्तर्राष्ट्रिय मैत्रीपूर्ण खेल खेल्ने भएको छ । उक्त खेल असोज ११ मा दशरथ रंगशालामा फ्लडलाइटमा खेलाइने बिहीबार एन्फाले जानकारी दिएको छ । जुनमा नेपाली टोली एसियन कप छनोट, कुवेतमा खेलेपछि पहिलोपल्ट अन्तर्राष्ट्रिय प्रतिस्पर्धामा उत्रन लागेको हो । कार्यवाहक मुख्य प्रशिक्षक प्रदीप हुमागाईंको प्रशिक्षणमा नेपाली टोली रहेको छ । नेपालबंगलादेशबीचको मैत्रीपूर्ण खेलका लागि उपाध्यक्ष विराटजंग शाहीलाई संयोजकको जिम्मेवारी दिइएको एन्फाले जनाएको छ ।"
संन्यासतिर फेडेरर,"जेनेभा (एएफपी) स्विस टेनिस लिजेन्ड रोजर फेडेररले अर्को साताको लेभर कपपछि संन्यास लिने भएका छन् । उनले आफ्नो घुँडाको चोट निको नभएपछि संन्यास लिनुपर्ने भएको बिहीबार बताएका छन् । उनले ट्विटमा लेखेका छन्, अर्को साता लन्डनमा हुने लेभर कप मेरो अन्तिम एटीपी प्रतियोगिता हुनेछ । सन् २०२१ को विम्बल्डनयता कोर्टमा नदेखिएका ४१ वर्षीय फेडेररले २० ग्रान्ड स्लाम उपाधि जितेका छन् । त्यसयताका १८ महिनामा उनी घुँडाको तीन शल्यक्रियाबाट गुज्रिएका थिए । उनका समकालीन खेलाडी सेरेना विलियम्स पनि संन्यासको संघारमा छिन् । यूएस ओपनको तेस्रो सेटमा पराजित भएयता सेरेनाले फेरि दोहोर्याएर नखेल्ने विश्वास गरिएको छ । फेडेररले आफ्नो शरीरले यो नै संन्यास लिनका लागि उपयुक्त समय भएको जनाइसकेको बताएका छन् । उनले लेखेका छन्, मैले प्रतिस्पर्धात्मक टेनिसमा फर्कन धेरै मिहिनेत गरें, तर शरीरको पनि सीमा हुने रहेछ । शरीरले मलाई स्पष्ट भनेको छ । म ४१ वर्षका भएँ, पछिल्लो २४ वर्षमा मैले १ हजार ५ सयभन्दा बढी खेले खेलें होला ।उनले थपेका छन्, मैले सोचेभन्दा पनि टेनिसले मलाई धेरै दिएको छ । अहिले त्यस्तो समय आएको छ, जहाँ मैले आफ्नो खेलजीवनमा समाप्त भएको मान्नुपर्छ । सन् २००४ को फेब्रुअरीमा विश्व नम्बर एकको वरीयता हासिल गरेका फेडेररले आफ्नो खेलाडी जीवनमा १ सय ३ उपाधि जितेका छन् । त्यसमा २० ग्रान्ड स्लाम समावेश छ । अस्ट्रेलियन ओपन ६, फ्रेन्च ओपन एक, विम्बल्डन ८ र युएस ओपन ५ पटक जितेका छन् । एटीपी टुर फाइनल ६ पटक जितेका उनको जितहारको रेकर्ड १२५१२७५ रहेको छ । त्यसबाहेक उनले ओलम्पिकमा डबल्सतर्फ स्वर्ण पदकसहित डेविस कप र होपम्यान कपको उपाधि पनि जितेका छन् । सन् १९९८ मा व्यावसायिक खेलाडी बनेका फेडेरर ३१० साता विश्व नम्बर एकमा रहेका थिए ।"
लिस्नुको जितसँगै झरना सिल्ड सुरु,"तिलोत्तमा (कास) लिस्नु युवा क्लब कोटिहवाको जितसँगै तिलोत्तमामा सर्वाधिक राशिको ३४ औं झरना रनिङ सिल्ड नकआउट फुटबल प्रतियोगिता सुरु भएको छ । झरना स्पोर्टस क्लबको आयोजनामा सुरु प्रतियोगिताको उद्घाटन खेलमा लिस्नुले नवयुवा खेलकुद तथा सांस्कृतिक परिवार ठुटेपिपललाई २१ ले हरायो । लिस्नुका राजेन्द्र रावल र गणेश हमालले ११ गोल गरे । नवयुवाका एरोन थापाले एक गोल गरे । लिस्नुका सुशील राई म्यान अफ द म्याच भए । उनले २ हजार पुरस्कार प्राप्त गरे । १६ टिमको सहभागिता रहेको प्रतियोगितामा रूपन्देहीबाहेक कपिलवस्तु, पश्चिम नवलपरासी र पोखराका टिमको सहभागिता रहेको क्लबका अध्यक्ष गंगाप्रसाद रानाले बताए । विजेताले ३ लाख ११ हजार, उपविजेताले १ लाख ७५ हजार रुपैयाँ पुरस्कार पाउनेछन् । सेमिफाइनलिस्ट दुई टिमले २५२५ हजार पाउनेछन् ।रूपन्देही जिल्ला फुटबल संघका अध्यक्ष लोक पुनले यस प्रतियोगिताबाट निस्किएका राष्ट्रिय स्तरकै खेलाडी पहिचानको मौका पाएको बताए । तिलोत्तमा नगरपालीकाका वडाध्यक्ष गणेश पाठकले वडाभरिमै झरना नमुना क्लब बनेको बताए । उनले ३४ वर्षअघिदेखि सञ्चालित यस फुटबल स्पर्धाले वडाका साथै अन्य स्थानका युवालाई अघि बढ्ने अवसर दिएको बताए ।"
क्रिकेट फाइनलमा आर्मी र पुलिस,"(काठमाडौं)  वर्षाले नवौं राष्ट्रिय खेलकुदको पुरुष क्रिकेट पूरा प्रभावित बनेको छ । बिहीबार सेमिफाइनल खेल पनि त्यसबाट अछुतो रहन सकेन । नेपाल एपीएफ क्लब र वाग्मती प्रदेश एउटै खेल खेल्न नपाई प्रतियोगिताबाटै बाहिरिएका छन् । त्रिभुवन आर्मी क्लब पनि टस नै नभएको खेलबाट उपाधि भिडन्तमा पुगेको छ । आर्मीले उपाधिका लागि नेपाल पुलिस क्लबसँग प्रतिस्पर्धा गर्नेछ । अघिल्लो रातको वर्षाले कीर्तिपुरस्थित त्रिवि क्रिकेट मैदान भिजेका कारण पहिलो सेमिफाइनल खेल रद्द हुन पुग्यो । यस्तो अवस्थामा आर्मीले सुदूरपश्चिम प्रदेशविरुद्ध खेल्दै नखेली सफलता हात पार्यो । समूह चरणमा आर्मी समूह ए को विजेता बनेको थियो । सुदूरपश्चिम समूह बी मा उपविजेतामात्र रहेका कारण आर्मी फाइनल पुगेको हो । पुलिसले बिहीबार गैरआवासीय नेपाली संघ (एनआरएनए) को चुनौतीलाई १३ रनले पन्छायो । यी दुईबीचको खेल पनि मैदान भिजेका कारण ८८ ओभरमा छोट्याइएको थियो । टस जितेको पुलिसले निर्धारित ८ ओभरमा ६ विकेट गुमाई १ सय १० रन बनायो । प्लेयर अफ द म्याच आरिफ शेखले १५ बलमा ३६ रन बनाएपछि पुलिसले बलियो स्कोर बनाएको हो ।उनले समान ३ चौका र छक्का प्रहार गरे । कुशल भुर्तेल पहिलो ओभरमै दुई छक्का प्रहार गरेर १२ रनमा आउट भए । दोस्रो ओभरको पहिलो बलमा सुनील धमलाले छक्का प्रहार गरे पनि अर्को बलमा आउट भए । कप्तान दीपेन्द्रसिंह ऐरीले १२ बलमा २ चौका र १ छक्का प्रहार गरी २५ रन बनाए । दीपेन्द्र र आरिफले १३ बलमा ३७ रन जोडे । करण केसीले ८ बलमा दुई छक्कासहित १८ रन बनाए । रशिद खान ४ बलमा ३ रन बनाई आउट भए पनि गुलशन झाले २ बलमा अविजित ७ रन बनाए । एनआरएनएका दिवश गिरीले २ तथा दीपक क्षेत्री, सुनाम गौतम र दिनेश खरेलले ११ विकेट लिए ।जवाफमा एनआरएनएले ३ विकेट गुमाई ९७ रनमात्र बनाउन सक्यो । दिनेश ४ रनमै आउट भए पनि कप्तान सुनाम र सागर पुनको प्रयासमा एनआरएनए टिम पुलिसले दिएको लक्ष्य छेउछाउ पुगेको थियो । सुनामले २५ बल खेल्दा २ चौका र ४ छक्कासहित ४६ रन बनाए । इनिङ्सको अन्तिम बलमा आउट भएका सागरले २० बल खेल्दै ४ छक्कासहित ३७ रन बनाए । पुलिसबाट योगेन्द्रसिंह कार्कीले २ र पवन सर्राफले १ विकेट लिए । फाइनल खेल शुक्रबार दिउँसो १ बजे हुनेछ । त्यसअघि तेस्रो स्थानका लागि खेल हुनेछ ।"
