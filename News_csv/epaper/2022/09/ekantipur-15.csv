शीर्षक,विवरण
समानुपातिक सूची असोज २ कि १६ मा ?,"यो छलफलमा पनि सत्तारूढ माओवादीले संसद्को कार्यकाल असोज १ मै हुन्छ भनेर निर्वाचन आयोगले घोषणा गरेको भन्दै असन्तुष्टि जनाएको छ । माओवादीका निर्वाचन विभाग प्रमुख लीलामणि पोखरेलले भने, संसद्को कार्यकाल निर्वाचन आयोग र सरकारले तोकेर हुँदैन । संसद् आफैंले निर्धारण गर्छ । राजनीतिक रिक्तता आउन सक्ने भन्दै माओवादीले अर्को प्रतिनिधिसभाको पहिलो बैठक नबसेसम्म वर्तमान प्रतिनिधिसभा रहनुपर्ने तर्क राखेको थियो । तर, एमाले, राप्रपा र जसपाले भने तीव्र विरोध गरे । कांग्रेसले भने यो विषयमा कुनै अडान राखेन । नयाँ सूची दर्ता भएपछि ५ वर्षअघि दर्ता भएको सूची पनि खारेज हुने भएको छ । प्रमुख निर्वाचन आयुक्त दिनेश थपलियाले बन्दसूचीमा रहेका १८ हजारको नाम हटाउने गरी आयोगले दुई दिनभित्र विशेष निर्णय गर्ने बताए । नयाँ बन्दसूची दर्ता भएपछि संसद्को कार्यकाल पूरा भएको मानेर आयोगले विशेष निर्णय गर्नेछ, उनले भने । उता, सत्तारूढ अगुवाहरूले संसद्को कार्यकाल केही दिन लम्ब्याउने प्रयास गरे पनि सांसदहरूले भने बुधबारकै बैठकमा बिदाइ भाषण गरिसकेका छन् । आफ्नो कार्यकाल सकिएको जनाउँदै सांसदहरूले संसद् सचिवालयबाट क्लियरेन्स पत्र समेत लिइरहेका छन् । सचिवालय स्रोतका अनुसार भौतिक पूर्वाधार तथा यातायातमन्त्री मोहम्मद इस्तियाक राई तथा सांसदहरू गणेशसिंह ठगुन्ना, लालबाबु पण्डित, यज्ञराज सुनुवार, भूपेन्द्रबहादुर थापा र नारदमुनि रानाले तिर्नॅपर्ने र बुझाउनुपर्ने केही नभएको पत्र लिएका छन् । प्रतिनिधिसभाको बुधबारको बैठकमा सांसदहरूले फेरि भेट हुने होहोइन भन्दै आपसमा धन्यवादसमेत आदानप्रदान गरे । प्रतिनिधिसभामा कायम रहेका २ सय ७० सांसदमध्ये बुधबारको बैठकमा १ सय ९६ उपस्थित थिए । उनीहरूले फेरि जितेर आउन आपसमा बधाईसमेत दिए । कांग्रेस सांसद एवं लेखा समिति सभापति भरत शाहले भने, संसद्को अन्तिम अन्तिममा आइरहेका छौं, साथीहरूलाई पुनः निर्वाचित भएर आउन शुभकामना दिन चाहन्छु । सभामुखलाई पनि धन्यवाद दिन चाहन्छु ।कांग्रेसकै सांसद रंगमति शाहीले संसद्को शून्य समय अन्तिम भएको बताइन् । शून्य समयको मेरो कार्यकालको आज अन्तिम दिन होला, उनले भनिन्, संसद्मा कर्णालीको पीडा पोख्ने क्रममा मन्त्रीलाई, माननीयलाई चित्त दुखेको छ भने क्षमा गर्नुहोला । निको भन्या सम्जिझाया, फुच्चो भन्या बिर्सिझाया धन्यवाद । त्यस्तै संघीय समाजवादीका सांसद रेणुका गुरुङले पनि शून्य समयमा बोल्ने आफ्नो अन्तिम दिन भन्दै पार्टी अध्यक्ष, दलका नेताहरू, सभामुख, उपसभामुख, सांसद र संसद्का कर्मचारीलाई धन्यवाद दिइन् । कांग्रेसका राजेन्द्रकुमार केसीले कानुन अभावमा संसद्को कार्यकालबारे अन्योल भएको बताए । समाजवादीका रामेश्वर राय यादवले कानुन बनाउने थलो, कानुनको अभावमा अल्पायुमै बिदा हुने बेला आएको बताए । कांग्रेस सांसद भीमसेनदास प्रधानले सांसदले तलबभत्ता मात्रै बुझेको, हाजिर गरेर बैठकमा नबसेको आरोप खेप्नुपरेको भन्दै समीक्षा गरे । माओवादीका यशोदा गुरुङ र रेखा शर्माले कानुन नभएकै कारण साढे चार वर्षमै संसद्को कार्यकाल सकिन लागेको बताए ।"
अब्बल स्कुल भेट्नै मुस्किल,"(काठमाडौं)  सातवटै प्रदेशका करिब ४ हजार ८ सय सामुदायिक माध्यमिक विद्यालयमा गरिएको परीक्षणमा ६ वटा मावि मात्रै अब्बल देखिएका छन् । विज्ञहरू खटाएर शैक्षिक गुणस्तर परीक्षण केन्द्रले ६ वर्ष लगाएर गरेको स्थलगत अध्ययनमा अधिकांश माध्यमिक विद्यालय सामान्य अवस्थामा सञ्चालनमा रहेको भेटिएको हो । प्रतिवेदनमा मध्यम र कमजोर अवस्थामा सञ्चालनमा रहेका सामुदायिक विद्यालयको संख्या पनि थोरै मात्रै रहेको छ । देशभर ६ हजार ८ सय ८५ वटा सामुदायिक मावि सञ्चालनमा छन् । तीमध्ये प्रत्येक प्रदेशलाई समेटेर ६० जिल्लाका ४ हजार ८ सय ४५ अर्थात् करिब ७० प्रतिशत विद्यालयका शैक्षिक, भौतिक पूर्वाधारलगायत विविध पक्षमाथि कार्यसम्पादन परीक्षण गरिएको हो । विज्ञ खटाएर विद्यार्थीलाई परीक्षामा अंक दिने जस्तै प्रत्येक विद्यालयलाई अंक दिएर राष्ट्रिय रूपमा परीक्षणको श्रेणीकरण गरिएको केन्द्रका महानिर्देशक शिवकुमार सापकोटाले बताए । एक सय पूर्णांकमा ४० प्रतिशतभन्दा कम अंक ल्याउनेलाई कमजोर, ४० देखि ७० सम्म ल्याउनेलाई सामान्य, ७० देखि ९० ल्याउनेलाई मध्यम र ९० प्रतिशतभन्दा बढि अंक ल्याउने विद्यालयलाई उत्तम (अब्बल) वर्गीकरण गरिएको हो । जसमा ७१ वटा माध्यमिक विद्यालय कमजोर रहेका छन् भने ४ हजार ८३ प्रतिशत मावि सामान्य अवस्थामा सञ्चालन भइरहेको पाइएको छ । ७ सय ६८ वटा (१६ प्रतिशत) मावि मध्यम स्तरमा श्रेणीकरण भएका छन् भने ६ वटा मात्रै अब्बल ठहरिएका हुन् । अब्बल विद्यालयको संख्या १ प्रतिशतभन्दा पनि कम छ । विन्ध्यवासिनी मावि कास्की, भानु मावि कञ्चनपुर, पद्म मावि भक्तपुर, मंगलजनविजय काभ्रे, कालिका मानव ज्ञान रूपन्देही र मालिकार्जुन नमुना मावि दार्चुला अब्बल सामुदायिक माविमा दरिएका छन् । ८० भन्दा बढी अंक ल्याउन सफल विद्यालयको संख्या १ सय ३० वटा रहेको छ । विराटनगरको बालसुधार गृह विद्यालय भने १९ अंकसहित सबभन्दा कमजोर पाइएको छ । केन्द्रले विद्यालय परीक्षणका लागि विश्वविद्यालयका प्राध्यापक, शिक्षा प्रशासनका पूर्व सहसचिवउपसचिव र माध्यमिक प्रथम श्रेणीका शिक्षकलाई परिचालन गरेको थियो ।२०७३०७४ देखि जिल्ला छनोट गरी ती जिल्लाका सबै सामुदायिक माविको कार्यसम्पादन परीक्षण थालिएको महानिर्देशक सापकोटाले जानकारी दिए । बाँकी सामुदायिकसहित निजी माविको पनि परीक्षण गरिने केन्द्रले जनाएको छ । विद्यालय रूपान्तरण नगरे सुखै छैन भन्ने सन्देश परीक्षण प्रतिवेदनले दिएको छ, उनले भने, विद्यालय सुधार नगरी यथास्थितिमा बस्ने सुविधा छैन । श्रेणीकरण थाहा भएपछि एकअर्कोबीच स्वस्थ प्रतिस्पर्धा गर्न विद्यालयलाई नैतिक दबाब हुने उनले बताए ।प्रदेशगत रूपमा सबैभन्दा धेरै वाग्मती र सबैभन्दा थोरै कर्णालीका विद्यालय परीक्षण सहभागी थिए । प्रदेश १ का ११ जिल्लाका ८ सय ८१ विद्यालयमा परीक्षण गरिएको थियो । जसमध्ये ८८ वटा विद्यालय मध्यम, ७ सय ७९ वटा सामान्य र १४ वटा कमजोर श्रेणीमा परेका छन् । मधेसका ७ जिल्लाका ५ सय ३७ मध्ये मध्यम ३७, सामान्य ४ सय ७२ र कमजोरमा २८ वटा विद्यालय रहेका छन् । वाग्मतीका ११ जिल्लाका १ हजार ५० विद्यालयमध्ये ५ वटा कमजोर, ७ सय ४४ वटा सामान्य र २ सय ९९ वटा सामान्य रूपमा सञ्चालनमा रहेको पाइएको प्रतिवेदनमा उल्लेख छ । गण्डकी प्रदेशका ८ जिल्लाका ५ सय ७० विद्यालयमाथि गरिएको परीक्षणमा १ सय २३ वटा मध्यम, ४ सय ४३ सामान्य र ३ वटा कमजोर अवस्थामा छन् । लुम्बिनीका ९ जिल्लाका ८ सय ३८ विद्यालयमध्ये १ सय ४८ मध्यम, ६ सय ७९ सामान्य र १० वटा कमजोर रहेका छन् । कर्णालीका ७ जिल्लाका ३ सय ४७ विद्यालयमध्ये मध्यम १३, सामान्य ३ सय ३० र कमजोर ४ वटा कमजोर श्रेणीमा रहेका छन् । सुदूरपश्चिमका ७ जिल्लाका ६ सय २२ विद्यालयमा ६० मध्यम, ५ सय ५३ सामान्य र ७ वटा कमजोर रहेको पाइएको छ । जिल्लागत रूपमा हेर्दा वाग्मती प्रदेशको भक्तपुर जिल्लाका विद्यालय सबैभन्दा राम्रा देखिन्छन् ।विद्यालयमाथिको परीक्षण प्रतिवेदनले नीति, कार्यक्रम र बजेट बनाउनसमेत सहयोग पुग्ने शिक्षा मन्त्रालयका अधिकारीहरू बताउँछन् । विद्यालयलाई अनुदान दिनुपर्यो, कुनै धारणा बनाउनुपर्यो भने पनि एउटा आधार हुन्छ, सापकोटाले भने, बलियोलाई पुरस्कृत र कमजोरलाई प्रोत्साहन गर्न पनि सहयोग गर्छ । विद्यालयमा लगानी, प्रक्रिया, उपलिब्ध र सेवाग्राही सन्तुष्टिसँग सम्बन्धित ८९ वटा सूचकलाई आधार मानी अध्ययन गरिएको थियो । अधिकांश विद्यालयको शैक्षिक र भौतिक पक्ष सबल नहुँदा विद्यालयको नतिजा कमजोर देखिएको प्रतिवेदनको सिफारिस खण्डमा औंल्याइएको छ । विद्यालय व्यवस्थापनको पक्षमा अभिभावक वा विद्यार्थीभन्दा शिक्षक कर्मचारी जिम्मवार हुनुपर्ने सुझाव दिएको छ । जग्गा, खानेपानी, शौचालय, भवन, खेलसामग्री, कम्प्युटर, पुस्तकालय, प्रयोगशालालगायत न्यनूतम सेवा सुविधा सुनिश्चित गर्न पनि सिफारिस गरिएको हो । शिक्षा तथा मानवस्रोत विकास केन्द्रका पूर्वमहानिर्देशक तुलसीप्रसाद थपलिया यो परीक्षणले शिक्षणसंस्था कसरी सञ्चालन भइरहेका छन् भनेर संकेत दिएको बताउँछन् । शैक्षिक गुणस्तर परीक्षण केन्द्र स्थापनाको उद्देश्य नै निश्चित वर्षको अन्तरालमा विद्यार्थी, शिक्षक, शिक्षण संस्थाको अवस्था कस्तो छ भनेर मूल्यांकन गर्ने थियो, उनले भने, परीक्षणले गरेको संकेतका आधारमा कमजोर पक्ष सुधार गर्न अठोट गर्नुपर्छ । विद्यालय व्यवस्थापन समिति, शिक्षक अभिभावक संघ, शिक्षकबीच नियमति बैठक नबस्ने, उत्साहका साथ गठन गएका समिति विस्तारै निष्क्रिय हुने कारण पनि विद्यालयहरू अब्बल बन्न नसकेको टिप्पणी गरिएको छ । विद्यालयले समुदायमा आधारित सुधार योजना बनाउनुपर्ने प्रतिवेदनमा सुझाव दिइएको छ । सामुदायिक विद्यालयमा शिक्षक दरबन्दीको अभावका कारण पनि गुणस्तर कायम हुन नसकेको उल्लेख गरिएको छ । विद्यालयमा समन्यायिक रूपमा दरबन्दी मिलान गर्न सुझाइएको छ । पालिकाले आफूखुसी शिक्षक नियुक्ति गर्दा योग्य र सक्षम शिक्षक नियुक्तिमा समस्या देखिएको प्रतिवेदनको निचोड छ । कतिपय विद्यालयको वार्षिक कारोबार, लेखापरीक्षण, बेरुजुलगायत आर्थिक पक्ष निराशाजनक रहेकाले पनि कमजोर ठहरिएको प्रतिवेदनले औंल्याएको छ ।"
१२ कक्षासम्म निःशुल्क कहींकतै,"(सिन्धुपाल्चोक)  शिक्षा प्राप्त गर्ने बालबालिकाको नैसर्गिक अधिकारलाई प्रभावकारी बनाउन बाह्रबिसे नगरपालिकाले कक्षा १२ सम्मको पढाइलाई निःशुल्क बनाएको छ । नगरक्षेत्रका सामुदायिक विद्यालयभर दिवा खाजा, परीक्षा शुल्क र विज्ञान संकायको प्रयोगशालालगायतमा लाग्ने अतिरिक्त खर्च बेहार्ने नगरले घोषणा गरेको हो । बाह्रबिसे नगर शिक्षा शाखाका प्रमुख विनोद कार्कीका अनुसार संविधानमा उल्लिखित शिक्षासम्बन्धी व्यवस्था नगरले यो वर्षदेखि पूर्ण रूपमा कार्यान्वयन गर्न लागिएको हो । जसका लागि दुई करोड ६० लाख रुपैयाँ बजेट छुट्याइएको छ । नगर शिक्षा समितिको बैठकमा प्रधानाध्यापक, अभिभावक र सरोकारवाला पक्षसँग अन्तक्रिया गरी बजेट विनियोजनपछि उक्त निर्णय गरिएको हो ।नगरभित्र ५४ वटा सामुदायिक विद्यालय छन् । सबै विद्यालयलाई परिपत्र गरी दिवा खाजा र निःशुल्क शिक्षासम्बन्धी निर्णय कार्यान्वयन गर्न भनिएको नगर प्रमुख बालकृष्ण बस्नेतले जानकारी दिए । नगरभित्र यो शैक्षिक सत्रमा भर्ना भएका ६ हजार ७ सय विद्यार्थीले कुनै किसिमको शुल्क तिर्नुपर्दैन । कुनै पनि विद्यालयले नगरको परिपत्रविपरीत कुनै शुल्क लिए आवश्यक कारबाही गरिनेछ, उनले भने । यसअघि सरकारले कक्षा ६ सम्म दिवा खाजा निःशुल्क प्रदान गर्दै आएको थियो । बाह्रबिसे नगर कार्यपालिकाको बैठकले अब कक्षा ८ कक्षासम्मै दिवा खाजा उपलब्ध गराउने निर्णय गरेको हो । माध्यमिक र आधारभत विद्यालयलाई आवश्यक सम्पूर्ण शैक्षिक र स्टेसनरी सामग्री पनि नगरले नै उपलब्ध गराउने उनले स्पष्ट पारे ।नगरको परिपत्रअनुसार विद्यालयहरूले पनि उक्त निर्णय कार्यान्वयनमा लगिसकेको जनाएका छन् । बाह्रबिसे८ मानेश्वारा घुडेस्थित सीताराम आधारभूत विद्यालयका प्रधानाध्यापक रामचन्द्र पौडेलले नगरको निर्णय महत्त्वपूर्ण भएको र यसलाई लागू गरिएको बताए । दिवा खाजा र निःशुल्क शिक्षाले बालबालिकामा धेरै उत्साह र जाँगर थपिएको पाएका छौं । यसले विद्यालयमा बालबालिका नियमित आउनसमेत थालेका छन्, उनले भने । बाह्रबिसे नगरभर आर्थिक अभावकै कारण अध्ययन गर्न नपाएका बालबालिका धेरै छन् । झनै दुर्गम भेगका बालबालिका र अभिभावकको लागि यो निर्णयले उत्साह थपिदिएको उनको भनाइ छ । बाह्रबिसे२ कर्थली गाउँका कक्षा ११ मा अध्ययनरत २२ वर्षे ज्ञानराज थामीले बालबालिकाको पढ्न पाउने नैसर्गिक अधिकारलाई नगरले सम्बोधन गरेको बताए । रकम अभावकै कारण हामीलाई पनि प्राक्टिस बुक, ज्यामिति बक्सजस्ता अनेक सामग्री किन्न समस्या हुनेगर्थ्यो । अब त्यो समय फेरिने भएको छ । नगरले हाम्रो समस्यालाई देखेछ, उनले भने ।"
सत्य निरूपण विधेयक समितिमै अलपत्र,"(काठमाडौं)  संसद्मा विचाराधीन संक्रमणकालीन न्यायसम्बन्धी विधेयकमा सत्तारूढ र विपक्षी दलबीच सहमति जुट्न नसकेपछि यसको आगामी प्रक्रिया अनिश्चित बनेको छ । अढाई दशकदेखि अलमलमा परेको शान्ति प्रक्रियामा यसले थप उल्झन खडा गरेको छ । बेपत्ता पारिएका व्यक्तिको छानबिन, सत्य निरूपण तथा मेलमिलाप आयोग ऐन २०७१ लाई संशोधन गर्न बनेको विधेयकमाथि दफाबार छलफल गर्दा निष्कर्ष ननिस्केपछि यसलाई सहमतिमा अघि बढाउने प्रस्तावका साथ बुधबार माओवादी अध्यक्ष पुष्पकमल दाहाल कानुन, न्याय तथा मानवअधिकार समितिमा पुगेका थिए । टीआरसीलाई सहमतिमै अघि बढाऔं, संसद्को कार्यकाल सकिने बेला समिति बैठकमा पहिलो पटक पुगेका दाहालले एमाले सांसदहरूलाई आग्रह गरेका थिए, म्याक्सिमम लचकताका साथ विधेयक संशोधन गर्न म तयार छु ।खासगरी हत्या र अपहरणलाई गम्भीर मानवअधिकार उल्लंघनको परिभाषामा समेट्न र द्वन्द्वकालका घटनामा विशेष अदालतले गरेको फैसलामा पुनरावेदनको अधिकार राख्न एमाले सांसदहरूले संशोधन प्रस्ताव ल्याएका थिए भने माओवादी सांसदहरू यी दुई बुँदा संशोधन गर्नै नसकिने अडान राखिरहेका थिए । दाहालले पुनरावेदनको अधिकार राख्न आफू तयार रहेको बताएका थिए । उनले क्रूर हत्याको ठाउँमा स्वेच्छाचारी हत्या शब्द राखी मानवअधिकार उल्लंघन र मानवअधिकारको गम्भीर उल्लंघन भनी दुई खण्डमा द्वन्द्वकालका घटनालाई परिभाषित गर्न सुझाएका थिए । तर, एमाले सांसदले उनको प्रस्ताव अस्वीकार गरे । संसद्को समय सकिन लागेको र समितिमा सहमति नभएकाले संक्रमणकालीन न्यायको आजसम्मको प्रक्रिया नै दाउमा परेको कांग्रेस सांसद मीन विश्वकर्माले बताए । सबै प्रक्रिया अलपत्र पर्ने भयो, उनले भने, विधेयकमा सहमति हुन सकेन, यो दुर्भाग्य हो ।दाहालले सहमतिका लागि आग्रह गरेपछि समिति सदस्यहरूको सर्वदलीय कार्यदलको बैठक दिउँसो सिंहदरबारमा बसेको थियो । दुई घण्टा चलेको बैठकमा एमाले र माओवादी दुवै पक्षका सांसदले आआफ्नो अडान नछाडेपछि यसलाई बहुमतका आधारमा समितिबाट टुंग्याउने प्रस्ताव आएको थियो । तर कानुनमन्त्रीले सर्वसम्मतिले अघि बढ्न नसके यसलाई बहुमतका आधारमा लैजाने पक्षमा आफू नभएको जवाफ दिनुभयो, समिति सभापति कृष्णभक्त पोखरलेलले भने, त्यसपछि विधेयकको प्रक्रिया अहिलेका लागि बन्द हुन पुगेको छ । हत्या कुनै स्वेच्छाचारी र कुनै सामान्य हुन नसक्ने भएकाले आफूहरू दाहालको प्रस्तावमा सहमत हुन नसकेको समितिका एमाले सदस्य शेरबहादुर तामाङले बताए । हत्या भनेको हत्या नै हो, यो जसले जे कारणले गरेको भए पनि दण्डनीय हुन्छ, उनले भने, तर माओवादी र कांग्रेसका साथीहरूले सामान्य उल्लंघन भनेर दोषीमाथि कारबाही नचल्ने गरी कानुन ल्याउन खोज्नुभयो, त्यो हामी मात्रै होइन, अन्तर्राष्ट्रिय समुदायलाई पनि मान्य हुँदैन ।विधेयक समितिमा थन्किएपछि सत्य निरूपण तथा मेलमिलाप आयोग र बेपत्ता पारिएका व्यक्तिहरूको छानबिन आयोग पुनर्गठन गर्ने सरकारको योजनामा अवरोध सिर्जना भएको छ । दुवै आयोगका पदाधिकारी असार मसान्तदेखि हटाइएका छन् भने आयोगको म्याद असोज मसान्तबाट सकिँदै छ ।"
चीननेपाल संसदीय सहकार्यको सन्देश,"(काठमाडौं)  नेपालको संसद्सँग सहकार्यको समझदारी गरेर उत्तरी छिमेक चीनले बहुआयामिक सम्बन्धको दायरालाई थप विस्तार गरेको छ । नेपालमा राजतन्त्र हटेपछि सुरुआतमा सरकारसँग मात्र सहकार्य गरेको चीनले क्रमैसँग राजनीतिक दल हुँदै राज्यका प्रमुख निकाय स्तरमै सम्बन्ध बढाउँदै लगेको हो । सभामुख अग्निप्रसाद सापकोटा र नेपाल भ्रमण रहेका चीनको राष्ट्रिय जनकंग्रेसका अध्यक्ष ली चान्सुले सोमबार अन्तरसंसदीय सहयोग सम्बन्धी ६ बुँदे समझदारीपत्रमा हस्ताक्षर गरेका थिए । ली सापकोटाकै निमन्त्रणामा चारदिने नेपाल भ्रमणमा आएका हुन् । यहाँको बलियो स्थायी सत्ता भनेर चिनिने नेपाली सेनासँग पहिलेदेखि नै चिनियाँ जनमुक्ति सेनाले सहकार्य गर्दै आएको छ । दुई मुलुकका सेनाबीच सगरमाथा अभ्यास का नाममा संयुक्त सैनिक तामिल नै सञ्चालन हुने गरेको छ ।गणतन्त्र आएपछि पनि नेपालमा सरकार बन्ने र ढल्ने क्रम उस्तै रहेका बेला चीनले यहाँका कम्युनिस्ट पार्टीहरूसँग सहकार्य सुरु गरेको थियो । २०७४ सालमा एमाले र माओवादी केन्द्रलाई मिलाएर नेपालको इतिहासमै सबैभन्दा ठूलो कम्युनिस्ट पार्टी नेकपा बनाउन चीनले सहजीकरण गरिदिएको थियो । तत्कालीन नेकपा आन्तरिक विवादमा गुज्रिएका बेला मिलापका लागि चिनियाँ अधिकारीले सक्रियता बढाएका थिए । तर पछि सर्वोच्च अदालतले एमाले र माओवादीलाई पुरानै अवस्थामा पुग्ने फैसला गरिदियो । त्यसपछि गत असारमा भ्रमणमा आएका चिनियाँ कम्युनिस्ट पार्टी (सीपीसी) का विदेश विभाग प्रमुख लिउ चियानछाओले सुन्दरीजलस्थित बीपी संग्रहालय अवलोकन गरेर कांग्रेससँग सुमधुर बनाउन खोजेको सन्देश दिए । कांग्रेसका तत्कालीन सभापति बीपी कोइरालासँग सन् १९६० मै सीपीसीका तत्कालीन अध्यक्ष माओत्सेतुङले सम्बन्ध स्थापित गरेको भए पनि त्यसले निरन्तरता पाएको थिएन । पूर्वराजदूत तथा कूटनीतिज्ञ शम्भुराम सिम्खडा चीन नेपालमा स्थायी शक्तिको खोजीमा रहेको र त्यही सिलसिलामा चिनियाँ उच्च अधिकारीहरूको नेपाल भ्रमण भइरहेको बताउछन् । चीनको परम्परागत दृष्टिकोणचाहिँ जो सत्ता र शक्तिमा आयो, त्यहीसँग मात्र राम्रो सम्बन्ध स्थापित गर्ने हो, उनले भने, उनीहरूको राज्य व्यवस्था नै पार्टी र सरकार एउटै किसिमको भएकाले पहिले राजतन्त्रसँग मात्र सम्पर्क थियो । पछिल्लो समय नेपालमा देखिएको राजनीतिक उथलपुथलका कारण चीन एउटा भरपर्दो सहयोगी खोजीमा छ । सिम्खडाका अनुसार चीनले केही समयअघिसम्म नेपालका कम्युनिस्ट शक्तिहरूसँग बढी नै अपेक्षा राखेको थियो । तर नेपालका कम्युनिस्ट पार्टीहरूको नीति परिपक्व भएन । त्यही भएर अहिले चीन कोसँग सम्बन्ध स्थापित गर्ने खोजीमा छ, उनले भने । सिम्खडाले अमेरिका शक्तिशाली रूपमा नेपालमा प्रवेश गरिरहेकाले पनि चीनले नेपालमा सहकार्यलाई प्राथमिकता दिएको बताए । चीनले पहिले सेनासँग र अहिले संसद्सँग पनि राखेर सम्बन्ध राख्यो । चुनावपछि के हुन्छ भन्ने अहिले थाहा छैन । अहिले चिनियाँहरू नेपालको वस्तुस्थिति बुझ्ने र त्यहीअनुसार सम्बन्ध स्थापित गर्ने सोचमा छन्, उनले भने । चीनको असन्तुष्टि र विरोधका बाबजुद पनि नेपालले संसद्बाट अमेरिकी अनुदानको एमसीसी सम्झौता अनुमोदन गरेको थियो । सम्झौता अनुमोदनको ६ महिनामै बेइजिङले यहाँको संसद्सँग सहकार्य गर्न चाहेको हो । चिनियाँ राष्ट्रपतिबाट २३ वर्षपछि २०७६ असोज २५२६ मा नेपाल भ्रमण भएको थियो । राष्ट्रपति सी चिनफिङले झन्डै दुई तिहाइ बहुमत प्राप्त नेकपा सरकारसँग सहकार्य गरेका थिए । उनले सीपीसीका तत्कालीन विदेश विभाग प्रमुख सोङ ताओलाई नेपाल पठाएर नेकपासीपीसी सहकार्य गर्ने समझादारी गराएका थिए । तर त्यो समझदारी नेकपा भंग भएसँगै अलपत्र पर्यो । सापकोटा र लीले हस्ताक्षर गरेको संसदीय सहकार्यसम्बन्धी समझदारी ५ वर्षसम्म मान्य हुनेछ । कुनै पक्षले म्याद सकिनु ६ महिना अगावै अन्त्य गर्ने सम्बन्धमा लिखित सूचना दिएबाहेक अर्को क्रमिक समयावधिका लागि स्वतः नवीकरण हुनेछ । यसले दुई मुलुकबीच संसदीय सहकार्य भइरहने देखाउँछ । संसद्का पूर्वमहासचिव सूर्यकिरण गुरुङ अन्तरसंसदीय सहयोगसम्बन्धी समझदारीलाई सकारात्मक मान्छन् । नेपालको संसद्ले अन्य मुलुकसँग पनि सुमधुर सम्बन्ध राखेका कारण अरू देश रिसाउँछन् कि भन्ने अवस्था नरहेको गुरुङले बताए । उदाहरणका लागि, नेपाल संसद्को बेलायती संसद्सँग पहिलेदेखि नै राम्रो सम्बन्ध छ । सभामुख र राष्ट्रिय सभा अध्यक्ष बस्ने कुर्सी बेलायतले नै उपलब्ध गराएको हो, उनले भने । चीनका प्रतिनिधिले नेपाली प्रतिनिधि भेट्नेबित्तिकै एक चीन नीति, चीनविरोधी गतिविधि र सुरक्षामा चासो राख्ने गरेका छन् । राष्ट्रिय जनकंग्रेस अध्यक्ष लीले चारदिने भ्रमणमा राष्ट्रपति विद्यादेवी भण्डारी, प्रधानमन्त्री शेरबहादुर देउवा, सभामुख सापकोटा, राष्ट्रिय सभा अध्यक्ष गणेश तिमिल्सिना, एमाले अध्यक्ष केपी शर्मा ओली र माओवादी अध्यक्ष पुष्पकमल दाहालसँग छुट्टाछुट्ट्रै भेटवार्ता गर्दै तिनै विषय दोहोर्याएका थिए । भूराजनीतिक जानकार तथा सेनाका अवकाशप्राप्त उपरथी विनोज बस्न्यात चिनियाँ जनकंग्रेस लीको भ्रमण भूराजनीतिका दृष्टिले रणनीतिक रहेको बताउँछन् । नेपालको संसद्सँग चिनिया सहकार्यको भूराजनीतिक अर्थ छ । चिनियाँ चरित्रको राजनीतिक प्रणाली विश्वलाई बताउने प्रयासको यो एक हिस्सा हो, उनले भने ।"
सम्बन्धलाई उचाइमा पुर्याउन अन्तरसंसदीय समझदारी,"चिनियाँ जनकंग्रेस अध्यक्षको यो भ्रमण कस्तो हो ?मैले उहाँसँग गत चैतमा भर्चुअल मिटिङ गरें । त्यसै क्रममा उहाँले मलाई र मैले उहाँलाई भ्रमणको निम्तो गरेका थियौं । त्यही आधारमा संसद् सचिवालयले परराष्ट्र मन्त्रालयमार्फत उहाँलाई निमन्त्रणा पत्र पठाएको हो । उहाँ निमन्त्रणा स्वीकार गरेर आउनुभयो । यो ऐतिहासिक भ्रमणले नेपालको संसद् र चिनियाँ जनकंग्रेसबीच सम्बन्ध विकास र विस्तार गर्ने आधारशिला तय गरेको छ । सरकार र जनताबीचको सम्बन्धका हिसाबले संसद् निकै शक्तिशाली रहेको सन्देश दिएको छ ।चीनको जनकंग्रेस र नेपालको सम्बन्ध १९८० कै दशकदेखि रहेको देखिन्छ । अहिले अन्तरसंसदीय सहयोगसम्बन्धी समझदारीपत्रमा हस्ताक्षर गर्नुपर्ने आवश्यकता किन पर्यो ?हाम्रो सम्बन्ध सरकारसरकारबीच र जनताजनताबीच थियो । यति व्यवस्थित र योजनाबद्ध रूपमा संसदीय सम्बन्ध विस्तार गर्न समझदारीपत्रमै हस्ताक्षर भएको चाहिँ यसै पटक हो । दुई मुलुकबीचको सम्बन्धलाई अझ उचाइमा पुर्याउन अन्तरसंसदीय सहयोग समझदारीपत्रमा हस्ताक्षर भएको हो ।दुई मुलुकको सम्बन्धमा यो समझदारीले के अर्थ राख्छ ?मुख्य त हामीले एकअर्कालाई बुझ्ने, एकअर्काको शासनलाई बुझ्ने कुरा हो । चीनले चामत्कारिक विकास गरेको छ । प्रविधिमा निकै ठूलो फड्को मारेको छ । गरिबी उन्मूलनमा सफलता हासिल गरेको छ । चीनबाट हामीले सिक्ने कुरा धेरै छन् । अनुभव आदानप्रदान गर्ने कुरा छन् । एकअर्कालाई बुझ्नु भनेको धेरै ठूलो र महत्त्वपूर्ण कुरा हो । बदलिँदो विश्व परिवेशमा हामीले दुईपक्षीय सम्बन्धलाई विस्तार गर्नुपर्छ । अन्तर्राष्ट्रिय मञ्चमा समान धारणा प्रस्तुत गर्न र विश्व दृष्टिकोण निर्माणका लागि अहिलेको भ्रमणले विशेष अर्थ र महत्त्व राख्छ ।नेपाल र चीनमा फरक शासन व्यवस्था छ । अन्तरसंसदीय सहयोगसम्बन्धी समझदारी कसरी कार्यान्वयन होला ?सुशासन र समृद्धिमा विश्व दृष्टिकोण निर्माण गर्ने तथा शान्ति र स्थिरताको बारेमा अनुभव साटासाट गर्ने यो भ्रमणको उद्देश्य हो । एकअर्काका व्यवस्थाका विशेषताबारेमा जति राम्रोसँग बुझ्न सक्छौं, त्यति राम्रोसँग सहकार्य गर्न सक्छौं । हामी सुधारिएको संसदीय व्यवस्थामा छौं । उहाँहरू आफ्नै खालको राज्यप्रणालीअन्तर्गत हुनुहुन्छ । एकअर्काका भावना, दृष्टिकोण, विचार, सिद्धान्त र द्विपक्षीय हित समायोजन गर्नु अपरिहार्य छ । चीनले अघि सारेको बेल्ट एन्ड रोड इनिसिएटिभ (बीआरआई) लाई संसद्ले गरेको समझदारीमा समावेश गर्नुको कारण के हो ?बीआरआई नेपालको विकासका लागि धेरै महत्त्वपूर्ण परियोजना हो । यसले अन्तरहिमालय वारपार सञ्जाले विकास गर्न र विकासका पूर्वाधार निर्माण गर्न महत्त्वपूर्ण भूमिका खेल्छ । यसलाई अब कार्यान्वयनमा लैजानुपर्छ र गति दिनुपर्छ भनेर बीआरआईलाई समझदारीपत्रमा उल्लेख गरिएको हो । नेपाललाई लिएर चीनको चासो के पाउनुभयो ?चिनियाँ अध्यक्ष लीसँगका विभिन्न भेटवार्तामा मैले एकअर्काप्रतिको विश्वास र सद्भाव झल्किएको पाएँ । हामीले एक चीन नीतिलाई दृढतापूर्वक लिएका छौं । त्यसमा उहाँले प्रसन्नता व्यक्त गर्नुभयो । नेपाललाई प्रविधि र विकासको क्षेत्रमा कसरी सहयोग गर्न सकिन्छ भन्ने चीनको चासो छ । छिमेकीहरूसित पनि सँगसँगै हिँड्न सकेमात्रै हाम्रो हित हुने हो, नेपालको विकास हुनु अन्ततः चीनलाई सहयोग हुनु हो भन्ने बुझाइ मैले पाएँ । चीनले विनविन (जितजित) को नीति लिएको छ । चीनको विकास सँगसँगै नेपाल पनि जानुपर्छ भन्ने उहाँहरूको भावना छ । सुरक्षामा अलि चासो छ । आफूविरुद्ध नेपालको भूमि प्रयोग नहोस् भन्ने पनि छ । क्षेत्रीय र अन्तर्राष्ट्रिय मञ्चमा समान दृष्टिकोण प्रस्तुत होस् र विश्व दृष्टिकोण निर्माणदेखि दुई पक्षीय क्षेत्रीय सवालमा एकरूप समझदारी बनोस् भन्ने उहाँहरूको चाहना छ ।नेपालको चासोबारे तपाईंले के भन्नुभयो ? मैले सभामुखको हैसियतले सबैभन्दा बढी जोड दिएको विषय दुईवटा संसद्बीच यस्तो सम्बन्ध बनोस्, जसले राष्ट्रिय जीवनका हरेक क्षेत्रमा राम्रो सन्देश जान सकोस् भन्ने हो । देशको राष्ट्रपति, प्रधानमन्त्री, सभामुखलगायत चयन गर्ने भएकाले संसद् महत्त्वपूर्ण थलो हो । सबैको आस्थाको धरोहर हो । नेपाली संसद् र चिनियाँ जनकंग्रेसबीच सम्बन्ध हुँदा जनताका प्रतिनिधिले एकअर्को देशका संसद्बारे थाहा पाउँछन् । मुख्यतः संसद् र संसदीय गतिविधिका समझदारीमा भ्रमण केन्द्रित छ । यसले बहुआयामिक सफलता हासिल गरेको छ । अध्यक्ष लीसँग प्रधानमन्त्री, विपक्षी दलको नेता, राष्ट्रिय सभा अध्यक्ष सबैले समान धारणा प्रस्तुत गरेका छन् । एक स्वरमा हामीले आफ्ना चासो अभिव्यक्त गरेका छौं । चीनलाई बुझ्ने कुरामा यो भ्रमणले गुणात्मक फड्को मारेको छ । उहाँ (अध्यक्ष ली) ले पनि नेपाललाई धेरै कोणबाट बुझ्ने मौका पाउनुभयो । चारदिने बसाइले पनि प्रमाणित गर्छ कि चीनले नेपाललाई राम्रोसँग बुझ्न चाहन्छ । नेपाली पक्षबाट नाका सञ्चालनको कुरा उठेको थियो । तातोपानी र रसुवागढी नाकाबारे तपाईंले पनि कुरा राख्नुभयो ? समग्र नाकालाई व्यवस्थित गर्ने कुरा उठ्यो । तातोपानी र रसुवागढी नाका सञ्चालनबारे पनि छलफल भयो । तातोपानी आर्थिक, सामाजिक, सांस्कृतिक हरेक हिसाबले महत्त्वपूर्ण छ । त्यसमा उहाँहरू (चीन) को सुरक्षा चासो जोडिएको थियो । रणनीतिक सुरक्षाको चासोमा उहाँहरूलाई आश्वस्त पार्न धेरै मिहिनेत गरियो । म त्यहाँको जनप्रतिनिधि पनि हो । हामी जनताकै तहबाट पनि सुरक्षा गर्छौं भनेर चीनको उच्च नेतृत्वमा कुरा पुर्याइसकेपछि यसलाई खोल्ने निर्णय भएको हो । अहिले बेलाबेला कठिनाइ परेको कोभिडका कारण पनि हो । कोभिडमा उहाँहरूको शून्य सहनशीलता छ । उहाँ (ली) को भनाइअनुसार केही समस्या भए समाधान गरेर दसैंअगाडि नै नाका सञ्चालन हुनेछ ।"
आँखाको ज्योति फर्किएपछि,"(हेटौंडा)  मकवानपुरको राक्सिराङ गाउँपालिका५ लाईराङकी ५५ वर्षीया च्योमाया चेपाङले दुवै आँखाले देख्न छाडेको दुई वर्ष भयो । घर भित्रबाहिर गर्न पनि सहारा चाहिन्थ्यो । आफ्नो सहारा श्रीमान्को पनि ११ महिनाअघि मृत्यु भयो । उनको साथमा अहिले १५ वर्षीया छोरी छन् । छोरीले उनलाई घर भित्रबाहिर गराउनेदेखि छिमेकीको काम गरेर वा मागेर ल्याएर दैनिक भोक टार्दै आएकी छन् । यस्तो पीडादायी जिन्दगी बाँच्नुभन्दा मर्नु वेश ठानेर उनी गत जेठमा घरनजिकैको खोलामा हेलिइन् । तर, बटुवाहरूले देखेर उनको सकुशल उद्धार भयो ।दुवै आँखा नदेख्ने भएपछि के गरेर बाँच्नु भनेर मर्न खोजेको त्यति बेला मर्न पाइएन, बुधबार शल्यक्रियापछि दुवै आँखाको ज्योति फर्किएपछि च्योमायाले भनिन्, अब त दुवै आँखा देख्ने भइयो, यसरी फेरि हेर्न सकिएला भन्ने लागेकै थिएन, यो मेरो जिन्दगीकै सबैभन्दा खुसीको दिन हो । अब त ज्यालावनी गरेर पनि जीवन धान्छु ।च्योमायाको मंगलबार वरिष्ठ नेत्र विशेषज्ञ डा सन्दुक रुइतको टोलीले शल्यक्रिया गरेको हो । बुधबार दुवै आँखाको पट्टी खोलेपछि डा रुइतलाई हात जोडेर धन्यवाद दिँदै भनिन्, तपाईं त भगवान् हुनुहुँदो रहेछ डा साप । डा रुइतका अनुसार च्योमायाको दुवै आँखा मोतियाविन्दुले ढाकेको थियो । पालैपालो शल्यक्रिया गर्ने गरिए पनि च्योमायाको हकमा भने एकै पटक दुवै आँखाको शल्यक्रिया गरिएको हो । जसको व्यवस्था मिलाएको थियो हेटौंडा सामुदायिक आँखा अस्पतालले ।यसअघि अस्पतालले लाईराङमै निःशुल्क आँखा शिविर राखेको थियो । त्यही शिविरमा उनको रोग पत्ता लागेको थियो । शल्यक्रिया गर्नुपर्ने भएपछि उनलाई हेटौंडा ल्याइएको हो । शिविरमा आँखाको शल्यक्रिया गर्नुपर्ने पहिचान भएकालाई अस्पतालले हेटौंडामा ल्याएर निःशुल्क सेवा दिँदै आएको छ । शल्यक्रियाका क्रममा बिरामी र एक सहयोगीलाई अस्पतालमै खानेबस्ने र उपचारपछि घर पुर्याइदिने सुविधा पनि अस्पतालले नै दिन्छ । सोहीअनुसार मकवानपुर, बारा, सिन्धुली, रौतहट र पर्साका ग्रामीण बस्तीमा सञ्चालित शिविरमा मोतीबिन्दु पहिचान भएकाको मंगलबारबाट अस्पतालमा शल्यक्रिया थालिएको अस्पतालका वरिष्ठ प्रशासकीय अधिकृत सुधीरभद्र श्रेष्ठले बताए ।विभिन्न शिविरहरूमा च्योमायाजस्ता साढे ३ सय जतिमा मोतीबिन्दु भएको भेटिएको थियो, उनीहरूको अहिले शल्यक्रिया भइरहेको हो, उनले भने, डा रुइतको टोलीले मंगलबार बिहानैदेखि सेवा दिइरहेको छ । बिहीबार अपराह्नसम्म सबै शल्यक्रिया सकिने अनुमान छ ।हेटौंडा उपमहानगरपालिका१० टीसीएनमा रहेको यो अस्पतालले अहिले दिनहुँजसो ३ सय जति आँखाका बिरामीलाई सेवा दिइरहेको छ । १४ वर्षअघि नेपाल आँखा कार्यक्रमअन्तर्गत तिलगंगा आँखा प्रतिष्ठान काठमाडौंको शाखाको रूपमा हेटौंडामा यो अस्पतालको स्थापना गरिएको थियो । त्यसयता वार्षिक ५० हजारभन्दा बढीको आँखा परीक्षण गर्ने गरेको अस्पतालले जनाएको छ ।अस्पतालका अनुसार हालसम्म ८ लाख १२ हजार जनाको आँखा परीक्षण भइसकेको छ भने ४४ हजार ३ सय ४८ जनाको आँखाको शल्यक्रिया गरिएको छ । त्यसमध्ये पनि सबैभन्दा बढी ३६ हजार १ सय ३० जनाको मोतीबिन्दुका बिरामीको शल्यक्रिया गरिएको छ । बर्सेनि मोतीबिन्दुको शल्यक्रिया गराउनेको संख्या ३ हजार जति हुन्छ, श्रेष्ठले भने, उपचारका लागि भारतीय नागरिकसमेत आउने गरेका छन् । अस्पतालमा ३ नेत्ररोग विशेषज्ञसहित ४० स्वास्थ्यकर्मी र कर्मचारी कार्यरत छन् । दर्ता शुल्कबाहेक अन्य रकम अस्पतालले लिँदैन ।"
'ठूलाबडा को सवारीमा 'साना लाई सधैंको सास्ती,"विदेशबाट कोही अति विशिष्ट पाहुना नेपाल आउँदा दुई मुलुकबीच के संवादसहमति हुन्छ भन्ने चासोभन्दा पनि अब कति ट्राफिक अस्तव्यस्त हुने हो भन्ने चिन्ता राजधानीवासीमा बढ्ने गरेको छ । त्यो किन भने, उच्च ओहोदाका विदेशी पाहुनाका भ्रमणका क्रममा पूरै काठमाडौंको सवारी प्रणाली प्रभावित तुल्याइन्छ । अहिले नै पनि, नेपालको चारदिने भ्रमणका क्रममा सोमबारदेखि काठमाडौंमा रहेका चिनियाँ जनकंग्रेसका अध्यक्ष ली चान्सुको सवारी व्यवस्थापनका नाममा काठमाडौंका व्यस्त सडक घण्टौं खाली गराइँदा नागरिकको दैनिकी अस्तव्यस्त बनेको छ । प्रहरी र प्रशासनले चुस्त सवारी व्यवस्थापन गर्न नसक्नुको मूल्य आम जनताले चुकाउनुपरेको छ ।आइतबार गृहमन्त्री बालकृष्ण खाँडको अध्यक्षतामा बसेको केन्द्रीय सुरक्षा समिति बैठकले लीको भ्रमण अवधिभर आवागमन र बस्ने स्थानको सुरक्षामा कुनै कमजोरी हुन नदिन चारवटै सुरक्षा निकायलाई निर्देशन दिएको थियो । त्यसपछि प्रहरीले लीको सवारी रुटका दुवै लेन खाली गर्दा सर्वसाधारणलाई हैरानी थपिएको हो । सोमबार ली विमानस्थल ओर्लिएपछि सवारी अवधिभर प्रहरीले सिनामंगलबाट तीनकुने, नयाँ वानेश्वर, माइतीघर, थापाथलीत्रिपुरेश्वरकालीमाटी हुँदै होटल सोल्टीसम्मको व्यस्त सडक खाली गरायो । मंगलबार र बुधबार पनि उनले भ्रमण गरेका क्षेत्रमा यही क्रम दोहोरियो । उक्त अवधिमा उनी हिँड्ने सडकमा कसैले आवागमन गर्न पाएनन् । अस्पताल हिँडेका होऊन् या स्कुल या अरू गन्तव्य, यात्रुहरू बीच बाटामै जाममा फसे । कति सवारीचालकले प्रतिरोधस्वरूप हर्न बजाए, कतिले सरकारलाई गाली गरे । सोमबार यस्तो नियति भोगेका कतिले भोलिपल्ट र पर्सिपल्ट आफ्नो दिनचर्या नै बदले । यसरी एक जनाको सवारी व्यवस्थापनका नाममा दसौं हजारले सास्ती पाए । निश्चय पनि अति विशिष्ट व्यक्तित्व (भीभीआईपी) को सुरक्षा सवालमा सरकार संवेदनशील हुनैपर्छ । अझ यस्ता विदेशी पाहुनाको भ्रमणका क्रममा केही घटना भएमा मुलुकको सुरक्षा प्रणालीमाथि मात्रै प्रश्न उठ्दैन, दुई देशको सम्बन्धमा पनि असर पर्न सक्छ । त्यही भएर, उनीहरूको सुरक्षाका खातिर सरकारले कुनै कसर बाँकी राख्न हुँदैन । तर यसका नाममा सहरै ठप्प तुल्याएर आम नागरिकलाई प्रताडित गर्न पाइँदैन । आफ्ना जनतालाई पीडा दिएर विदेशी पाहुनाको सम्मान पनि हुँदैन । पाहुना निक्लनुभन्दा निकै समयदेखि अघि बाटो खाली गराउँदा सुरक्षाकर्मीलाई त पक्कै सहज हुन्छ, तर आम नागरिकलाई ठूलो मर्का पर्छ । सहरको आवागमन प्रणालीलाई नै चौपट तुल्याउँदा सवारी व्यवस्थापन होइन, अव्यवस्थापनचाहिँ हुन्छ । तसर्थ, भीभीआईपीको सवारीलाई थितिबद्ध बनाउनैपर्छ । यसका निम्ति प्रहरीप्रशासनले आवश्यक अध्ययनगृहकार्य गर्न जरुरी छ । भीभीआईपीको भ्रमणमा सवारी अव्यवस्थापनको यो व्यथा आजको होइन । जोसुकै अति विशिष्ट विदेशी पाहुना आउँदा काठमाडौंको सवारी अस्तव्यस्त बन्ने गरेको छ । त्यसो त, विदेशी पाहुना आउँदा मात्रै होइन, हाम्रै राष्ट्रपतिका आन्तरिक तथा बाह्य भ्रमणका सिलसिलामा पनि नेपालीहरू यही नियति भोग्न अभिशप्त छन् । त्यसैले जुनसुकै उपाय लगाएर किन नहोस्, अति विशिष्ट व्यक्तिको सवारीको सास्ती भोग्नबाट जनतालाई छुटकारा दिलाउनुपर्छ । यसका निम्ति सरकारले अन्य मुलुकमा अति विशिष्ट व्यक्तिको आवागमनका क्रममा गरिने सवारी व्यवस्थापनबाट पनि सिक्न सक्छ । प्रहरीले कमभन्दा कम जाम होस् भनेर, भीभीआईपी सवार लेन मात्रै अति थोरै अवधिका लागि खाली गर्न सक्छ । भीभीआईपी हिँडिसकेपछि त्यही लेन पनि तत्कालै खुलाउन सक्छ । र कुन लेनमा कुन समय सवारी हुँदै छ भनेर एकदुई दिनअगावै सार्वजनिक जानकारी दिन सक्छ । यसो गर्दा सवारीकै कारण १५२० मिनेटभन्दा बढी जाम हुन पाउँदैन । दुईतर्फी नै लेन खाली नगराएपछि त्यसै पनि सम्पूर्ण सवारी प्रणाली अस्तव्यस्त बन्दैन । यसो गर्दा पक्कै पनि पूरै बाटो खाली गराउँदाजस्तो प्रहरीलाई सजिलो हुँदैन सुरक्षा व्यवस्थापनमा बढी सतर्कता आवश्यक पर्छ । तर जसरी हुन्छ, यसको व्यवस्थापन दायित्व प्रहरी प्रशासनको हो, आफ्नो सजिलोका लागि उसले सर्वसाधारणलाई हैरानी थप्न पाउँदैन । यस अतिरिक्त, अति विशिष्ट व्यक्तिको उपत्यकाबाहिर र विदेश भ्रमण हुँदा तथा विदेशी अति विशिष्ट पाहुना आउँदा हेलिकप्टरबाटै विमानस्थलदेखि निवाससम्म र तोकिएका कार्यक्रम स्थलसम्म जानेआउने व्यवस्था मिलाउन पनि सकिन्छ । सरकारले केहीअघि यसबारे चर्चा चलाए पनि थप बहस भएको छैन । सबै भ्रमणमा नभए पनि बेला, अवस्था र संवेदनशीलता हेरी यो एउटा विकल्प हुन सक्छ । त्यसैले उपाय जेसुकै लगाएर किन नहोस्, स्वदेशी वा विदेशी अति विशिष्ट व्यक्तित्वको सवारी व्यवस्थापनका नाममा जनताले सास्ती पाउने सिलसिला रोकिनुपर्छ ।"
'दस भाइ को व्यवस्थापन,"के ओलीले संसद् विघटन नगरेको भए दस भाइ ले विद्रोह गर्थे ? ओलीले संसद्मा विश्वासको मत लिन खोज्दा नेपाल लगायत नेताहरू अनुपस्थित भई आफ्नै सरकार ढाल्थे ? पार्टी विभाजन हुन्थ्यो ? यी सबैको उत्तर ओलीले दिनुपर्ने बेला आएको छ । आफ्नो दोष केही नदेख्ने तर आफ्नो सरकार ढाल्न मद्दत गर्यो भन्दै दस भाइ लाई आत्मालोचना गरेमा मात्र टिकट दिन्छु भन्ने ओली सोच के सही छ ? यसबारे एमाले केन्द्रीय कमिटीमा घनीभूत छलफल हुनु जरुरी छ । दस भाइ सामु पुनः संकट आइपुगेको छ । टिकट पाउन दासता स्विकार्ने कि पुनः विद्रोह गर्ने ? हिजो गरेको विद्रोहलाई सही मान्ने कि गलत ? संविधानविपरीतको संसद् विघटनलाई सही मान्ने हो कि गलत ? टिकट पाउनैका लागि आत्मसमर्पण गर्ने हो कि नैतिक रूपमा अब्बल राख्ने हो ? यो नैतिक प्रश्न दस भाइ ले आफूलाई सोधून् । गत स्थानीय चुनावमा एमाले हार्नुको वास्तविक कारण के हो ? उम्मेदवार छनोट गर्दा काहाँ गल्ती भयो ? ओलीको बोलीले जितहारमा कस्तो भूमिका खेल्यो ? सहरी मतदाताले एमालेलाई किन रुचाएनन् ? स्थानीय तहमा बहुमत ल्याउँछु भन्ने पार्टी किन २५ प्रतिशतमै खुम्चिन पुग्यो ? यी सबै प्रश्नमा एमालेभित्र गम्भीर समीक्षा हुनैपर्छ । ओलीको व्यक्तित्वले चमत्कार हुन्छ भन्ने भाष्य गत निर्वाचनको मत परिणामले समाप्त पारिदिएको छ । अब पनि ओलीको एकल सोचमा एमाले अगाडि बढे अवस्था योभन्दा नाजुक हुन सक्छ । गोपाल देवकोटा, गौरीनगर, कामनपा७"
नागरिकलाई दुःख दिएर केका सम्मान ?,"नेपालको चारदिने भ्रमणमा रहेका चिनियाँ जनकंग्रेसका अध्यक्ष ली चान्सुको सवारीले राजधानीको सडक अस्तव्यस्त बनेको थियो । भ्र्रमण कति बेला हुने कहाँ हुने हो थाहा हुन्नथ्यो । बाटामा खटिएका ट्राफिक प्रहरीहरू अन्धाधुन्द गाडी डाइभर्सन गर्छन् । भीभीआईपी सवारी नहुँदा त बाटो जाम भएर घण्टौं लाग्छ गन्तव्यमा पुग्न, त्यसमाथि सवारी नै भयो भने कुरै छाडौं । विदेशी पाहुनालाई सम्मान गर्नुपर्छ तर घण्टौं जाम गराएर जनतालाई दुःख दिन पाइँदैन, त्यसको विकल्प खोज्नुपर्छ । विदेशी भीभीआईपीको सवारी गाडीबाट होइन हेलिकप्टरबाट गराऊ । यसो भयो भने जामको समस्या हल हुन्छ । एक घण्टाको जामले दिनभरि असर पर्ने भइसक्यो राजधानीमा । एउटा घरमा मान्छेपिच्छे सवारीसाधन छ, अनि बाटो जाम नभए के हुन्छ ? सरकारले कर आउँछ भनेपछि जति पनि सवारीसाधन भित्र्याउन अनुमति दिन्छ । आवश्यक पर्नेले किन्यो चढ्यो ठीक छ, अनावश्यक सवारीसाधन पनि बाटामा गुडेका छन् । जामका कारण समयमै बिरामीलाई अस्पताल लान सकिएको थिएन । कतिपय अवस्थामा बिरामीको ज्यानसमेत जाने गरेको छ । विदेशी पाउना कहिलेकाहीँ आउने हो तर यस्तरी सवारी आवागमन नै ठप्प पार्नुपर्दैन्थ्यो । देशमा लोकतान्त्रिक गणतान्त्रिक व्यवस्था छ, यो व्यवस्थाकै खिल्ली उठ्ने गरी कसैको सवारीलाई यसरी प्राथमिकता दिनु हुन्न । आज पनि हाम्रा राष्ट्रपति राजामहाराजाको शैलीमै सडक नै रोकेर हिँड्छिन् । यस्तो अवस्थालाई हटाउनुपर्छ । साथै सडक जाम कसरी कम गर्ने भन्ने योजना पनि चाहिन्छ । पुरुषोत्तम घिमिरे, जोरपाटी, काठमाडौं"
गुणस्तरहीन सेनिटरी प्याडको लेखाजोखा आवश्यक,८ घण्टाभन्दा बढी समय काम गर्नुपर्ने प्याडले १५ मिनेट पनि काम गर्दैन । यो सरासर कमिसनको खेल हो । सुभद्रा पाण्डे
राजनीतिक वर्ग र पुनरुत्पादनको चक्र,"मंसिर ४ का लागि तय भएको निर्वाचनसँगै नेपालमा राजनीतिक दल, त्यसको नेतृत्व, नेतृत्वले खेलेको भूमिका र बनाएका नीतिहरूबारे बहस आरम्भ भएको छ । कोकोमध्ये कसलाई छान्ने भन्ने अवसर सामुन्ने आएपछि समाजमा को ठीक र को बेठीक भन्ने बहस हुने नै भयो । यस्तो बहस आग्रह र पूर्वाग्रहसहितको हुन्छ । मार्क्सेलीहरू राजनीति स्वभावैले वर्गसापेक्ष हुन्छ भन्छन् । कुनै न कुनै दल या दलभित्रका स्वार्थ समूह या स्वतन्त्र उम्मेदवारका नाममा हुने समूहगत भावनाको प्रतिनिधित्वका माध्यमबाट यस्ता वर्गस्वार्थहरूको प्रतिनिधित्व गरिन्छ । वर्गस्वार्थले मात्र सामाजिक समूहहरूका विविध स्वार्थको प्रतिनिधित्व गर्न नसक्ने भन्दै नवमार्क्सेलीहरूले जेन्डर, वातावरण, जलवायु परिवर्तन, पहिचानजस्ता विषयहरू र सबाल्टर्नहरूको प्रतिनिधित्वको पनि वकालत गर्छन् । त्यसको अभिव्यक्ति पनि अन्ततः राजनीतिक वर्गका माध्यमले नै हुन्छ । आज दबाब समूह जस्तो, अल्पकालीन आन्दोलन र अभियान जस्तो देखिने या समूह या त्यसमार्फत पहिचान बनाएका व्यक्ति पनि अन्ततः राजनीतिक शक्तिमै बदलिन्छन् । नेपालमा यता केही स्वतन्त्र व्यक्तिहरू या तिनका समूहहरू नयाँ हकवाला बनेर सामाजिक स्वार्थ समूहको प्रतिनिधित्व गर्न आइरहेका छन् । गएको स्थानीय तह निर्वाचनबाट देखिएको लौरो समूह यस्तैमा पर्छ । तर मूलतः हाम्रो निर्वाचनले विद्यमान राजनीतिक दल या तिनका गठबन्धनहरूबीच छनोट गर्नुपर्नेछ । यस सन्दर्भमा नेपालको आउने निर्वाचनपछि पनि संसद्मा निर्णायक हैसियतमा पुग्ने, देशका नीति बनाउने, स्रोतहरूको व्यवस्थापन गर्ने, कानुन बनाउने राजनीतिक वर्ग (पोलिटिकल क्लास) का विषयमा बहस हुनु सान्दर्भिक नै हुनेछ । राजनीतिक वर्ग सम्बन्धी अवधारणा समाजको शक्ति सम्बन्धको विश्लेषणमा प्रयोग हुँदै आएको छ । ठ्याक्कै सय वर्षपहिले जर्मन समाजशास्त्री म्याक्स वेबरले तीन थरी वर्गको सिद्धान्त प्रतिपादन गर्दै सामाजिक हैसियत, आर्थिक हैसियत र राजनीतिक शक्ति वर्ग (आर्थिक), तहगत हैसियत (सामाजिक) र पार्टी (राजनीतिक) का रूपमा सामाजिक वर्गको विश्लेषण गरेका रहेछन् । उनले समाजमा कसको सम्मानको तह कुन हुन्छ भन्ने कुराले निर्धारण गर्ने शक्ति, को कति आर्थिक रूपले सम्पन्न छ भन्ने आधारमा निर्धारण हुने शक्ति र कुनै राजनीतिक समूहमा आबद्ध भएकाले राज्यको नीति र कानुन बनाउन सक्ने हैसियतका आधारमा निर्धारण हुने शक्तिका रूपमा तीन वर्गको व्याख्या गरेका थिए । यी तीनवटै वर्ग अन्तरघुलन भएर राजनीतिक वर्ग बन्छ र त्यसले आफ्नो पुनरुत्पादन पनि गर्दै जान्छ । नेपालको इतिहासमा पाटनका छ प्रधानहरूको समूह राजनीतिक वर्गका रूपमा चिन्न सजिलो हुने समूहविम्ब हो । पृथ्वीनारायण शाहका समयमा गोर्खाबाट राज्य विस्तारसँगै आएका दरबारिया भारदार, सैन्य अधिकारी तथा काजीहरू र गुरुपुरोहितहरू मिलेर बनेको समूह त्यस्तो अर्को समूह हो । राणाहरूको परिवार र त्यसको आसेपासे भएर स्रोत र शक्ति आर्जन गर्नेले अहिले पनि सम्भ्रान्त वर्गका रूपमा आफ्नो हैसियत प्रयोग गरिरहेको छ (गोर्खाली शासक र त्यसपछिका यस्ता राजनीतिक वर्गका बारेमा महेशचन्द्र रेग्मी र लुडविग स्टिलरहरूको अध्ययनलाई आधिकारिक मान्ने गरिन्छ) । २००७ सालपछिको शाह परिवार (राजा वीरेन्द्रको वंशनाशपछि उनका नाममा देखिएको सम्पत्तिको विवरण) र विभिन्न नाममा मधेशमा जमिन पाउनेले अर्को वर्ग निर्माण गरेका थिए । २०४७ सालपछि नेपाली कांग्रेस र नेकपा एमालेका नेताकार्यकर्ता, २०६३ सालपछि त्यसमा थपिएका माओवादी र पहिचानवादी दलका नेताकार्यकर्ताको वर्गलाई राजनीतिक वर्गका रूपमा चिन्न सकिन्छ जसले वेबरले भनेका तीनवटै वर्गको सोलोडोलो प्रतिनिधित्व गर्छन् । र त्यसको निरन्तर पुनरुत्पादन पनि गरिरहेका छन् । नेपालमा राजनीति गर्नेहरूको वर्ग सम्बन्धी विभिन्न अध्ययन भएका छन् । २०५० सालपछि प्रकाशित प्राध्यापक लोकराज बराल र कृष्ण हाछेथुको अनुसन्धनात्मक कृति पोलिटिकल पार्टिज इन नेपाल त्यसको एउटा उदाहरण हो । शास्त्रीय व्याख्यामा नअल्झी वर्तमान नेपालको राजनीतिमा राजनीतिक वर्गहरूको चरित्र कस्तो छ भन्नेबारे अनुभवजन्य विश्लेषण गर्ने प्रयास मात्र यो आलेखमा गरिनेछ ।हाम्रा राजनीतिक दलहरूका नेताकार्यकर्ताको भर्तीस्रोत मुख्यतया मध्यम किसान र साना व्यवसाय गर्ने परिवारका सदस्यहरू हुन् । पछिल्लो समय यसमा मध्यम या ठूलो स्तरका उद्योगव्यवसायीहरू पनि सामेल भइरहेका छन् । शिक्षक, पत्रकार, वकिल, प्राध्यापक, कलाकारहरूबाट पनि राजनीतिमा कार्यकर्ताहरूको आपूर्ति भइरहेको हुन्छ । मध्यम तथा धनी किसान परिवारका सन्तानहरू कलेज पढ्ने क्रममा किशोरावस्था कट्दानकट्दै राजनीतिक संगठनमा आबद्ध भएर राजनीतिमा संलग्न हुने र पछि नेतृत्वमा पुग्ने गरेका छन् । एमाले अध्यक्ष केपी शर्मा ओलीजस्ता निम्नमध्यम या गरिब किसान परिवारबाट शीर्ष नेतृत्वमा पुग्नेको संख्या नगण्य नै छ । आजको पार्टी राजनीतिको उपल्लो सोपानमा हुनेहरूमध्ये ९० प्रतिशतभन्दा बढीजसो पञ्चायतकालमै संगठनमा हिँडेर निरन्तर राजनीति गरेपछि यो तहमा पुगेका हुन् । त्यस अर्थमा अहिलेका नेतृत्वहरूमा सीमित संख्यामा मात्रै उच्च वर्गस्रोत भएकाहरू छन् । यहाँ भने जिल्लास्तरको राजनीतिक वर्गको विषयमा चर्चा गरिनेछ । पञ्चायतकालमा राजनीति गरेर दुःख गरेकाहरूमध्ये खुला राजनीतिमा आएर सत्तासञ्चालक हुन थालेपछि केही राजनीतिलाई निरन्तरता दिन नसकेर पछि हटे पनि धेरैले एक पटक सत्ता या शक्तिमा पुगेपछि निरन्तर पार्टी सत्ताको उपभोग गरिरहेका छन् । यसको एउटा चक्र र अन्तरसम्बन्ध हुन्छ । सरकारी सुविधा पाउने गरी निर्वाचन जितेपछि या त्यस्तै सुविधा आउने राजनीतिक नियुक्ति पाएपछि त्यसका वरपर स्वतः सामाजिक हैसियत थपक्क आएर बस्छ । मानिसहरूले नमस्कार गर्न थाल्छन् । बाटामा भेट हुँदा केही खुवाएर पठाउन या घरमा स्वागत गर्न पाउँदा खुसी हुन्छन् । यो शक्तिसामीप्यका माध्यमबाट छिमेक, बिरादरी या आफ्नै दलका अरू कार्यकर्तालाई प्रभावित गर्ने तरिका पनि हो र राजनीतिक वर्गमा उक्लने माध्यम पनि । राजनीतिक शक्ति पाएसँगै उनीहरूको सामाजिक हैसियत ह्वात्तै बढ्छ । प्रहरी या प्रशासनका मानिसहरूले, व्यापारी र उद्योगीहरूले यिनका कुरा सुन्छन् । प्रशासनका मानिस, व्यापारी या प्रहरी र राजनीतिक व्यक्तित्वबीच सहयोग आदानप्रदानको अघोषित साँठगाँठ हुन्छ । कसैलाई जागिर लगाइदिन्छन् । कसैलाई चन्दा दिन्छन् । सरुवाबढुवा र नियुक्तिमा राजनीतिक वर्गको दबाबले काम गर्ने हुँदा तिनका वरपर समर्थक र भनेको मान्नेहरूको भीड पनि जम्मा हुँदै जान्छ ।सरकारी सुविधा जोगाउन सक्यो भने सहरमा नभएको घडेरी र घर जोडिन सक्छ । केही वर्षमा आफ्नो निजी सवारीसाधन बन्छ । (सम्भवतः सुदूरपश्चिम र कर्णालीबाट या दुर्गमबाट राजनीतिमा आउनेमध्ये पहिले नै उच्च वर्गस्रोत भएकाबाहेक अरू लामो समय टिक्न सकेका छैनन्, त्यसको पनि भौगोलिक र सामाजिक कारण छ ।) सरकार या संसद्बाट बनाइने नीति र ऐनले आर्थिक अवसरहरू खुल्छन् । यस्तो अवसरबाट सीमित व्यक्तिले फाइदा लिन्छन् र तरक्की गर्छन् । यसको पुरस्कारस्वरूप आर्थिक उन्नति गर्ने वर्गले राजनीतिक वर्गलाई आर्थिक भरथेग गर्छ । सांसद छ भने सांसद विकास कोषका रूपमा आफूले भनेको ठाउँमा बजेट हालेर या केही योजना निर्वाचन क्षेत्रमा लगेर तलका कार्यकर्ता र मतदातालाई प्रभावित गर्न सक्छ र आफ्नो निर्वाचन क्षेत्र स्थायी बनाउन सक्छ । कतिसम्म भने, जति माथि चढ्यो त्यति आफ्नो निर्वाचन क्षेत्रमा जानआउन सहज हुन्छ । अब व्यापारीले, ठेकेदारले या कुनै संघसंस्थाले आउनेजाने हवाई भाडा र खानेबस्ने व्यवस्था गरेर निम्तो गर्न सक्छ । निर्वाचन क्षेत्रमा जाँदा लाग्ने उसको खर्च जोगिन्छ । यसरी उसलाई राजनीतिक शक्ति, सामाजिक हैसियत र आर्थिक वर्गका रूपमा पहिलेको भन्दा माथिल्लो अझ माथिल्लो तहमा जाने ढोका खुल्छ । त्यसबाट प्राप्त हैसियतको प्रयोगबाट छोराछोरीलाई स्कलरसिप मिलाउन, उच्च शिक्षा दिन र तिनलाई गतिलो आयस्ता हुने काममा व्यवस्थापन गर्न सम्भव हुन्छ । नेपालको अहिलेको राजनीतिक वर्गको जिल्लादेखि केन्द्र तहसम्म यसरी फाइदामा पुगेको तप्का पनि छ ।सन् १९९० पछिको आर्थिक सुधार र उदारीकरण तथा यसबीच पूर्वाधारका क्षेत्रमा राज्यबाट भएको लगानीबाट समाजका दुइटा तप्कालाई निकै फाइदा भएको छ । एउटा निजी उद्यम या व्यवसाय गर्ने जोखिम मोलेको समूहको हिस्सा छ । निजी विद्यालय या कलेज चलाउने, बैंक चलाउने, निर्माण व्यवसाय गर्ने, कमिसन एजेन्टको काम गर्ने, ठूलो स्केलको फर्म चलाउनेहरूको समूह पनि यसैमा पर्छ । रियलस्टेटहरू, म्यान पावर कम्पनी, मेडिकल कलेज, तालिम केन्द्रहरू, नर्सिङ होम या कलेज सञ्चालकहरूको एउटा हिस्सा पनि यस्तो कमाउनेमा पर्छ । अर्को फाइदामा गएको वर्ग भनेको सहर बजार र यातायात पुगेका ठाउँवरपर पुर्ख्यौली जमिन भएको वर्ग हो । यसलाई कुनै खास मिहिनेत नगरी, परिश्रम र उद्यम नगरी या जोखिम नउठाईकनै पनि रातारात धन हात लागेको छ । पहिले जमिन धेरै भएर पनि निर्वाह गर्न नसकेको परिवार एकै पटक केही जमिन बेचेर ठूलो घर बनाउने, निजी सवारी खरिद गर्ने, सन्तानलाई राम्रो शिक्षा दिने हैसियतमा गएको छ । उदारीकरणकै समयदेखि बढेको यो जग्गाको कारोबारले अर्को एउटा तप्काले पनि फाइदा लिएको छ, अत्यन्त अल्प समयमा गरिएको खेलोफड्कोबाट । यो तप्काले पनि राजनीतिक र सामाजिक हैसियतमा दाबी गर्न थालेको छ । नेताहरूलाई चन्दा दिने, तल कार्यकर्ताहरूलाई भरथेग गर्ने, सामाजिक काममा लगानी गरेर त्यसमार्फत हैसियत बनाउने र त्यसको प्रयोग राजनीतिक पदप्राप्तिका लागि गर्ने पनि राजनीतिक हैसियत पाउन नै हो । यो नवधनाढ्य समूह राजनीतिमा अहिले या प्रत्यक्ष रूपमा संलग्न छ या त प्रभाव पारिरहेको छ ।धनलाई राजनीतिक शक्तिप्राप्तिको माध्यम बनाउनेमा परिश्रम गरेर, जोखिम मोलेर उद्योग तथा व्यवसाय सञ्चालन गर्दैै धन आर्जन गरेकाहरूको समूह पनि संलग्न छ । प्रशासन र सरकारी गैरसरकारी सेवामा लामो समय काम गरेर मान आर्जन गरेको समूह पनि यसमा लालायित छ । यी सबै मिलेरै नेपालको राजनीतिक वर्गको निर्माण भएको छ जसको कमान्ड एन्ड कन्ट्रोल भने पेसेवर राजनीतिक कार्यकर्ता र नेताहरूकै हातमा छ । हालै पोखराका केही राजनीतिक कार्यक्रममा सामेल हुने अवसर मिलेको थियो । त्यस क्रममा नेकपा एमाले, नेपाली कांग्रेस, नेकपा माओवादी र एकीकृत समाजवादीका नेताकार्यकर्ताहरूसँग संवाद पनि भएको थियो । उद्योग, व्यापार, व्यवसाय, उपभोक्ता समिति, विद्यालय सहयोग समिति, खानेपानी व्यवस्थापन, टोल सुधारजस्ता काम गर्ने यिनै हुन् । राज्य चलाइरहेका या चलाउने ठाउँमा पुग्न प्रयास गरिरहेका छन् । यिनमा तीन थरी नेताकार्यकर्ता देखिँदा रहेछन् । निजी गाडी हुनेहरू, मोटरसाइकल चढ्नेहरू र तिनीहरूसँग लिफ्ट लिने या सार्वजनिक सवारी प्रयोग गर्नेहरू । मलाई कस्तो लाग्यो भने, पार्टीहरूको कमान्ड निजी गाडी हुनेहरूले गरिरहेका छन्, मुख्य खट्नेचाहिँ मोटरसाइकलस्कुटर हुनेहरू छन्, भुइँ तहको पार्टी धान्नेहरूमध्ये धेरै सार्वजनिक सवारी चढ्नेहरू छन् । यो घाँटी रेट्ने प्रतिस्पर्धामा निजी सवारीका रूपमा गाडी चढ्नेलाई सार्वजनिक सवारी चढ्नेले कहिले भेट्टाउला भन्ने जिज्ञासाको उत्तर भने मसँग पनि छैन । यसै गरी समाजको इन्द्रेनीस्वरूप मेटिएको छ । लेखक, कलाकार, शिक्षक चिकित्सक, आदि सबै यो या त्यो पार्टीमा विभाजित छन् । जब चुनाव आउँछ अनि स्वतन्त्र र आलोचनात्मक चेतनाको अस्तित्व बचाइरहन नसकिने गरी समाज ध्रुवीकृत हुन्छ । पार्टीको सोपान निर्माणको वर्तमान प्रणालीले उस्तै चरित्र भएका नेताकार्यकर्ताको पुनरुत्पादन गर्ने र जीवन्त प्रतिस्पर्धालाई निषेध गर्ने सम्भावना पनि छ । पार्टीहरूको नोकरशाहीकरणले यस्तो प्रक्रियालाई थप बल पुग्छ । निर्णायक तहमा महिला सहभागिता प्रभावकारी भइसकेको छैन । कतिपय निर्णय पुरुषहरू चिया पिउँदै या कतै खानपिन गर्दै बसेर गर्छन् र बैठकहरूमा अनुमोदन गराउँछन् । महिलाहरूलाई उनीहरू नै इन्चार्ज या प्रमुख भएका कमिटीमा बाहेक अन्यत्र निर्णय प्रक्रियामा आरम्भदेखि सामेल गराउन आवश्यक ठानिन्न ।राजनीतिक वर्गको पुनरुत्पादन अहिलेजस्तो प्रक्रियाबाट भइरहेको छ, त्यसले वर्गसत्ता, समाजको सत्ता र राजनीतिक सत्ता सीमित व्यक्तिका हातमा केन्द्रित गर्ने राजनीतिक प्रणाली विकास गर्छ । यस्तो शक्ति केन्द्रीकरणले अल्पतन्त्रको निर्माण गर्छ, दसबीस वर्षपछि यी दलहरूलाई समयको माग अनुसार परिवर्तन हुन, विद्यमान अन्तरविरोधहरूको प्रगतिशील समाधान खोज्न र समाजलाई निरन्तर गतिशील बनाउन बाधा पुर्याउँछ । यसो भयो भने राजनीतिक नेतृत्व क्रमशः यथास्थितिवादमा फस्ने र समाजको आर्थिकसामाजिक रूपान्तरणलाई अवरुद्ध पार्ने जोखिम बढ्न जान्छ । जुन दलमा हेर्दा पनि उस्तै वर्गस्वार्थ र उस्तै अनुहारको उत्पादनपुनरुत्पादन भइरहन्छ । पहिलेजस्तो नेपाली कांग्रेस, एमाले र माओवादीहरूको वर्गस्रोत र मतदाताको आधार फरक रहन छाडेको छ । अर्थात्, प्रकारान्तरले एउटै वर्गस्वार्थका भिन्न समूहहरू यी दलमा बाँडिएर सत्ता उपभोग गरिरहेको जस्तो देखिन्छ । वैचारिकसैद्धान्तिक भिन्नता दस्तावेजहरूमा छ, कतिपय नीतिहरूमा र दैनिक राजनीतिका व्याख्या र बुझाइमा नभएको होइन, तर कुनै संस्था सञ्चालन या राज्यको स्रोतको वितरण र प्रयोगको तहमा पुग्दा त्यस्तो भिन्नता केलाउन मुस्किल हुन्छ । अँ, यिनीहरूको वैचारिकी निर्माणको ऐतिहासिक प्रक्रिया र हुर्काइको विद्यालय फरक भएकाले त्यसको छाप भने अवश्य भेटिन्छ । यो त्यही पक्ष हो जसले यी दलहरूबीच बहस, छलफल, विरोध, आलोचना र एकले अर्कोलाई पटक्कै नरुचाउने मनोविज्ञान बनेको हुन्छ । यिनलाई अलग राख्ने र एकबाट अर्कोमा जान नदिने तत्त्व पनि यहीँ निहित छ । दलहरूलाई थप गतिशील बनाइरहन एवं सीमित व्यक्ति र समूहका वरपर राजनीतिक सत्ताकेन्द्रित रहने अवस्था तोड्न हरेक दलभित्र थप लोकतान्त्रिक अभ्यास, थप खुला बहस र मूल्यांकन पद्धति अपनाउनु आवश्यक छ । चिनियाँ कम्युनिस्टहरूका कतिपय कार्यशैलीमा अनावश्यक सामन्ती ढस्सा देखिन्छ । त्यसलाई छाड्ने हो भने चिनियाँ कम्युनिस्ट पार्टीले कार्यकर्ता उत्पादन र पुनरुत्पादनको जुन शैली अपनाएको छ, त्यसबाट सिक्दा नेपालका राजनीतिक दलहरूलाई आम जनताका प्रतिनिधि बन्न सहयोग हुन्थ्यो र समाजको विविधता वास्तविक रूपमा पार्टी चरित्रमा मुखरित हुन्थ्यो ।"
सैनिक बर्दीले छेकिएको घाउ,"बम, बारुद, लडाइँ र रक्तपातका विभीषिका प्रत्यक्ष बेहोरेका सैनिकहरूमा पछि ती स्मृतिले मानसिक आघात देखिने समस्या अहिले धेरै मुलुकमा छ । राजनीतिक इतिहासका कतिपय विन्दुमा युद्ध सैन्य जीवनको अनिवार्य पाटो बन्छ, जस्तै हाम्रो दसवर्षे माओवादी युद्ध । हामी बाँचेको भूगोलका कतिपय कुनामा लडाइँ नित्य सत्य हो, जस्तै कश्मीरको सीमाद्वन्द्व । नेपाली युवा भरभराउँदो उमेरमा यस्तै जटिल युद्धभूमिमा लड्न पठाइएका छन् । सीमायुद्धमा खटाइएका छन् । गृहयुद्धमै परिचालित भएका छन् । पछिल्लो पटक त भारतीय सेनाको अग्निपथ योजना अन्तर्गत आवधिक रूपमा भर्ती गर्ने कुरा पनि आएको छ । स्वदेशी होऊन् वा विदेशी, भर्ती योजनाहरूले जागिरमा छँदाका सेवासुविधाबारे बढी र जागिरपश्चात्को मानसिक कल्याणबारे कम चासो दिने गरेका छन् ।यो शताब्दीको सुरुदेखि नै दसौं मुलुकका सैनिक इराक र अफगानिस्तानमा लामो लडाइँमा होमिए । युद्ध त थामियो, तर दीर्घकालसम्मै तिनको मस्तिष्कमा लडाइँको विभीषिकाले ठाउँ छोडेन । तिनको मानसिक उपचार खर्चले विराट् ढुकुटी रित्तियो । यसरी युद्धको सामाजिक मूल्य अर्बौं डलर पर्ने देखिएपछि बल्ल सैनिकका मानसिक स्वास्थ्यमाथि अध्ययनअनुसन्धानहरू थालिएका छन् । हामीले पनि माओवादी युद्ध बेहोर्यौं । २०६२ सालसम्म लडाइँमा होमिएका कति माओवादी र सरकारी सैनिक घर फर्के, कति अझै सेवारत छन् । तिनको मानसिक अवस्थितिबारे भने खासै चासोचर्चा कतै पाइँदैन । मानवमस्तिष्क संसारकै एक अद्भुत र क्लिष्ट रचना हो । मानिस जन्मेहुर्केको समाज, पारिवारिक परिवेश र जीवनमा देख्नुभोग्नुपरेका परिस्थितिले मस्तिष्कका विभिन्न तन्तुलाई असर पार्छन् । सैन्य जीवनमा लडाइँ, सहकर्मीको मृत्यु, क्रोधको चरमोत्कर्ष, चुनौतीपूर्ण अपरेसन आदि बेहोर्नुपर्छ । आफैंले नभोगे पनि हिंसा, सहकर्मीको आत्महत्याजस्ता घटनाबारे निरन्तर सुन्दा कतिपयलाई दिक्क लागिरहने र पीडितको पीडा आफैंले महसुस गर्ने अवस्था आउँछ । यस्तो आघातलाई मनोविज्ञानमा भिकेरस ट्रमा भनिन्छ । यसले नैराश्यभाव उत्कर्षमा पुर्याउँछ । संवेग नियन्त्रण गर्न मुस्किल बनाउँछ । परिणामतः कतिपयले अपराध गर्छन्, कतिले आत्महत्या । जस्तै सन् २००१ पछि ८,००० अमेरिकी सैनिक विदेशमा युद्धमा मारिए, तर ३०,००० ले आत्महत्या गरे । अहिले पनि त्यहाँ प्रत्येक दिन औसत २० पूर्वसैनिकले आत्महत्या गरिरहेका छन् । सैनिकहरू जीवनभर कुनै भूगोलको रक्षार्थ शिर ठाडो पारी बाँच्छन् । त्यसैले उनीहरू आफूलाई मानसिक समस्या पर्यो भनी हत्तपत्त कमजोर देखिन चाहँदैनन् ।मस्तिष्क बिथोलिँदा भावनात्मक इन्द्रियहरू वशमा हुँदैनन् । अपराधशास्त्र भन्छ, यस्तो मानसिकता अपराध गर्न सक्ने सबैभन्दा सम्भाव्य अवस्था हो । मानसिक स्वास्थ्यमा सघाउने कोही नहुँदा यस्तो अवस्थामा केहीले बाटो बिराउँछन् । अनि बाँकी जीवन लज्जित भई त्यही समाजमा शिर निहुर्याएर बाँच्नुपर्छ । सैनिक हुँदैमा मानसिकता आपराधिक हुने होइन, तर सामान्य मानिस र सैन्य पृष्ठभूमिका मानिसले गर्ने अपराधको परिस्थिति फरक हुन्छ । जागिरजीवन र अवकाशउप्रान्तको जीवनमा सैनिकहरूको मानसिक स्वास्थ्यमा लगानी गर्न सके यस्ता समस्यालाई धेरै घटाउन सकिन्छ । मानसिक समस्यामा जेलिएर अपराध गर्न पुगी कारावास भोगिरहेका पूर्वसैनिकबारे हाम्रो ध्यान झनै पुगेको छैन । संसारमा सबैभन्दा उच्चतम कैदीदर (प्रति १ लाख मानिसमा ६५५ कैदी) भएको अमेरिकामा अनुमानित १ लाख ८१ हजार पूर्वसैनिक जेल वा न्यायिक निगरानीमा छन् । त्यहाँको न्याय मन्त्रालयका अनुसार यो संख्या त्यहाँको कुल कैदी संख्याको ८ प्रतिशत हो । बेलायतमा भने कुल कैदीको ३५ प्रतिशत पूर्वसैनिक छन् । अरू धेरै मुलुकमा यस्तो तथ्यांक भेट्नै गाह्रो छ ।भियतनाम युद्ध लडेका अमेरिकी सैनिकहरूले सैन्य जीवनपछि हिंसा र अपराधमा लाग्ने सम्भावनाबारे अमेरिकाको सिरक्युस युनिभर्सिटीका क्रिस रोल्फ्सले अध्ययन गरेका थिए । यो अनुसन्धानले लडाइँमा होमिएका र सामाजिकआर्थिक रूपमा पनि पछि परेका सैनिकको समूहचाहिँ अपराध गर्ने जोखिममा धेरै परेको देखाउँछ । यस्ता पूर्वसैनिकको आत्महत्या दर पनि कहालीलाग्दो छ । आत्महत्या गर्नेमध्ये धेरैलाई सैन्य अनुभवले मानसिक आघात पारेको थियो । त्यसमाथि व्यक्तिगत जीवनको चोट पनि थपियो । यस्तै हानिको विश्लेषण गर्दा अमेरिकालाई भियतनामसँगको युद्धको सामाजिक मूल्य ६५ अर्ब डलर परेको अनुमान गरिएको छ ।भारत, बेलायत, सिंगापुर र ब्रुनाईका फौजमा काम गरेका र हिंसात्मक घटनाका साक्षी हुनुपरेका थुप्रै नेपाली जवान छन् । जागिरजीवनपछि तीमध्ये अधिकांश नेपालमै जीवन बिताउने हुन् । तर तिनको मानसिक स्वास्थ्यमा के भइराखेको छ भन्ने ख्याल नगरिँदा देश र ती सैनिक दुवैलाई घाटा छ । सामाजिक सञ्जालभर तिनको साहसको मात्रै बारम्बार चर्चा भइरहँदा हामीले तिनको मानसिक पीडालाई ध्यान दिएजस्तो फिटिक्कै देखिँदैन । आखिर बारुद र रगतको राप र तापले त सबै मानवमस्तिष्कलाई उस्तै प्रभाव पार्छन् ।यस्तै अर्को अवस्था हो, संसारका सबैभन्दा जटिलतम भूगोलहरूमा शान्तिसेना भएर खटिने नेपाली जवानहरूको । आज पनि करिब ५,६०० नेपाली सैनिक शान्तिसेनामा छन् । तिनले नेपालमा परम्परागत सैन्य तालिम लिएका हुन्छन् । राष्ट्रसंघजस्तो विशिष्ट मिसनमा खटिँदा नयाँ भौगोलिक चुनौतीहरू हुन्छन् । रणशैली र कार्यसञ्चालन प्रक्रियाका मानक (स्ट्यान्डर्ड अपरेटिङ प्रसिजर) पनि फरक हुन्छन् । त्यसमाथि दोहोरो भिडन्त र काटमारका घटनाले बनाउने स्मृति अमिलो घाउ बनेर बल्झिरहन्छ । यसले जीवनभर नै मानसिक आघात पुर्याउँछ । बेलायती सशस्त्र फौजका शान्तिसेनामा गरिएको अध्ययनले कुल सहभागी सैनिकको ६ प्रतिशतसम्ममा आघातपश्चात् हुने मानसिक गडबडी (पोस्टट्रमाटिक स्ट्रेस डिस्अर्डर पीटीएसडी) भएको पाइएको छ । तर यो तथ्याङ्क शान्तिसेनामा सहभागी अन्य मुलुकका सैनिकको दाँजोमा कम मानिएको छ । यसको मतलब संस्थागत चालचलन र रणनीतिक अभ्यास बेलायती सेनाजत्तिको गुणस्तरीय नभएका मुलुकका शान्तिसेनामा पीटीएसडीको दर योभन्दा धेरै हुने निश्चित छ ।सैनिक अनुभव भएका कति व्यक्ति किन र कसरी जेल परेका छन् भन्ने अनुसन्धान अहिले विभिन्न मुलुकमा थालिएका छन् । तर धेरै देशमा यस्ता तथ्याङ्क छ्रैनन् । केही मुलुकमा कैदीहरूलाई विगतमा सैनिक पेसामा रहेको हो भने खुलाउन प्रोत्साहित गरिन्छ । यसले पूर्वसैनिकलाई अपराधबाट पुनःस्थापन गर्ने विशिष्ट बाटो पहिल्याउन सजिलो हुन्छ । तर त्योभन्दा महत्त्वपूर्ण कामचाहिँ तिनको जीवनलाई नै तनावरहित बनाउनु र खराब बाटामा जानबाट रोक्नु हो । समष्टिमा, पूर्वसैनिकले गर्ने अपराधलाई अन्य अपराधझैं हेर्न मिल्दैन । सैनिकको मानसिक स्वास्थ्यलाई ख्याल राख्ने गरी नीतिनिर्देशन र लगानी भइदियो भने तिनको पारिवारिक कल्याण र समाजको सुरक्षा दुवैलाई फाइदा पुग्छ । यो मुद्दा सैनिक कल्याणकारी कोषको विशिष्ट प्राथमिकतामा परोस् । सैनिक श्रीमती संघजस्ताले उठाऊन् । रक्षा मन्त्रालयले गम्भीर भई आत्मसात् गरोस् । भारत र बेलायती सेनाले जिम्मेवारीबोध गरून् । सम्मानजनक रोजगारीको प्रलोभन दिँदै युवालाई सेनामा भर्ती गरेर मात्रै पुग्दैन, जीवन रहुन्जेल मानसिक आघातले ती सैनिक अँध्यारो कुनामा नधकेलिऊन् भन्न आवश्यक कदम पनि चाल्नैपर्छ ।"
समय साइकलको,"बढ्दो तापमान र यसले थपेका चुनौतीहरू मानव जातिका लागि मुख्य समस्या बनिरहेका छन् । हालै युरोपका कतिपय देशले ५ सय वर्षयताकै कडा खडेरी भोग्नुपर्यो । खानेपानीको समस्या पनि झेलिरहेका छन् । त्यहाँको माटामा चिसो हराउँदै गएको छ । नेपालमा पनि विश्वव्यापी तापमान वृद्धिको असर देखा परिरहेको छ । पृृथ्वी तातिनुको एउटा मुख्य कारण इन्धनको अचाक्ली प्रयोग हो । विश्वभरि नै इन्धनबाट चल्ने सवारीसाधनको संख्या घटाउन सकिएको छैन । नेपालमा त झन् आजभोलि इन्धनबाट चल्ने सावारीसाधन अत्याधिक रूपमा बढिरहेका छन् । विदेश जाने चलन बढेसँगै हरेकको घरमा मोटरसाइकल, स्कुटर हुन्छन् । साइकल कमैको घरमा देखिन्छ । यसप्रति युवायुवतीको पनि त्यति आकर्षण छैन । बैंकहरूले सवारीसाधनका लागि किस्तामा ऋण उपलब्ध गराएसँगै आफ्नो सोख पूरा गर्न युवायुवतीले मोटरसाइकल, स्कुटर, कार किन्ने गरेका छन् । यसले इन्धनको दोहन हुनुका साथै वातावरण प्रदूषणमा समेत मुख्य भूमिका खेल्दै आएको छ । यदि साइकल मार्गले प्राथमिकता पाउँथ्यो भने यस्ता युवायुवती तथा विद्यालय, कलेज जाने लाखौं बालबालिकाले साइकलको प्रयोग गर्थे होलान् । यसले इन्धनबाट चल्ने सवारीसाधन धेरै हदसम्म कम गर्थ्यो, स्कुल, कलेज बसहरू पनि कम हुन्थे । एकातिर इन्धनको कम प्रयोग अर्कातिर वातावरण प्रदूषण पनि कम हुने । साइकल चलाउँदा व्यायाम हुने भएकाले शरीरलाई फाइदासमेत पुर्याउँथ्यो । अफिस वा आफ्नो व्यापारव्यवसाय भएकाहरू साइकल चलाउँदै, व्यायाम गर्दै, स्वस्थ रहँदै आफ्नो गन्तव्यतिर लाग्थे । सरकारले देशका मुख्य सहरमा साइकल मार्ग बनाउन सके इन्धन आयात कम हुने थियो । कतिपय युवायुवती ऋण निकालेरै सवारीसाधन किन्न बाध्य हुने थिएनन् । ऋण निकालेर सवारीसाधन किन्नुको सट्टा पन्ध्रबीस हजार रुपैयाँमै राम्रो साइकल किनेर चलाउने लाखौं युवाको धोको छ । युवायुवतीको यो इच्छा साइकल मार्ग नभएकै कारण पूरा भएको छैन । १५ देखि २ मिटरको चौडाइ भए डबल लेनको सुरक्षित साइकल मार्ग बन्ने रहेछ । साइकल मार्ग बनाउन सरकारको सक्रियता चाहिन्छ । बाहिर विकसित देशमा साइकलले प्राथमिकता पाउँछ । एक तथ्यांक अनुसार नेदरल्यान्डमा ९९ प्रतिशतसम्म जनताले साइकल प्रयोग गर्छन् । त्यसै गरी डेनमार्कमा १२ हजार किलोमिटर साइकल मार्ग बनेको छ, त्यहाँ ८० प्रतिशत बासिन्दाले साइकल चलाउँछन् । जर्मनीका ७५ प्रतिशत, जापानका ५६ प्रतिशत तथा चीनका ३७ प्रतिशत नागरिकले साइकल प्रयोग गर्छन् । वातावरण जगेर्ना गर्न तथा विश्वव्यापी तापमान वृद्धिमा कमी ल्याउन जापानले सन् २०३० सम्म इन्धनले चल्ने साधनहरूमा पूर्ण रूपमा बन्देज गर्ने जनाइसकेको छ । यस्तो योजना अन्य विकसित देशहरूले पनि बनाइरहेका छन् । अबका दिनमा विश्वलाई जोगाउन विद्युतीय साधनहरूलाई प्राथमिकता दिनैपर्छ, इन्धन प्रयोग हुने सवारीसाधन विस्थापित हुनैपर्छ । यसका लागि नेपाल सरकारले पनि पहल गर्न ढिला भइसकेको छ । एक अध्ययन अनुसार अहिले विश्वका एक अर्ब मानिसको यातायातको साधन साइकल छ । त्यस्तै सन् २०५० सम्म साइकलको प्रयोग अहिलेको भन्दा ५० प्रतिशतले बढ्ने अनुमान छ । साइकल प्रयोगकर्ता बढाउन नेपालजस्तो विश्वव्यापी तापमान वृद्धिको चपेटामा परेको देशले निकै काम गर्न बाँकी छ । विद्युत् उत्पादन पनि बढिरहेको बेला, विद्युतीय सवारीसाधनको प्रयोगलाई जोड दिन सरकारले विभिन्न योजना बनाउन ढिला भइसकेको छ । यद्यपि तराईतिर भने अहिले पनि धेरैजसो परिवारले साइकल चलाउने गर्छन् । विद्यालय, कलेज जान मुख्यतः साइकलकै प्रयोग गरिन्छ । तर पछिल्लो समय सडक सञ्जालको विस्तार तथा बढ्दो सहरीकरणका कारण त्यहाँ पनि साइकल देख्न मुस्किल भइरहेको छ । साइकल चलाउनका फाइदा धेरै भए पनि युवायुवती अचेल लाज मान्छन् । देशका ठूला सहरहरूमा पनि कतैकतै साइकल चलाएको देखिन्छ । सबै सवारीसाधनका लागि एउटै सडक भएका कारण पनि दुर्घटनामा परिने डरले दुईपांग्रे विद्युतीय सवारी चलाउन तथा साइकल चलाउन मन भएकाहरू रोकिएका छन् । साइकलयात्रुलाई अन्य सवारीधनीले हेप्ने गरेको अनुभव पनि छ । केही वर्षअघिसम्म काठमाडौंस्थित बौद्ध स्तूप घुमेर साइकलमा गुहेश्वरी, पशुपति गइरहेका विदेशी पर्यटकहरू प्रशस्त देखिन्थे । भाडामा साइकल पनि पाइन्थ्यो । सरकारले साइकल मार्ग नबनाउँदा अहिले परिस्थति यस्तो छैन ।नेपालमा विभिन्न ठाउँमा विभिन्न समूहले साइकलको प्रयोग बढाउनुपर्ने माग राख्न थालेको धेरै भएको छैन । केही काम पनि भएका छन् । जस्तो, जनकपुरधाम उपमहानगरले शुक्रबार पैदल वा साइकलमा मात्रै कार्यालय आउने अभियान सुरु गरेको छ । पेट्रोलियम पदार्थबाट चल्ने सवारीसाधनमा कमी ल्याउन तथा साइकलको प्रयोगलाई प्राथमिकता दिन नेपाल साइकल सोसाइटी कीर्तिपुरले साइकल घोषणापत्र, २०७९ नै सार्वजनिक गर्यो । त्यसै गरी ललितपुर महानगरले पनि छुट्टै साइकल लेन बनाउँदै छ । केही निजी बैंकहरूले कर्मचारीहरूलाई कार्यालय आवतजावत गर्दा हिँडेर वा साइकल प्रयोग गर्न उत्प्रेरित गर्न विभिन्न योजना ल्याएका छन् । पर्यटकीय क्षेत्र इलाममा सिसाको पुलसहितको साइकलमार्ग बनाउन १० करोड रुपैयाँ छुट्याइएको छ ।समय अनुसार चल्न सक्नुपर्ने नियमलाई देशको बागडोर सम्हालेका नेताहरूले बुझ्नुपर्छ । जनचाहना र देशको प्रगतिका लागि साइकल मार्गसँगै हर प्रकारका विद्यतीय साधन तथा उपकरण प्रयोगका लागि उपयुक्त वातावरण बनाइदिनुपर्छ । स्थानीय तहहरूले आफ्ना क्षेत्रमा साइकल चलाउन प्रोत्साहन गर्नुपर्छ । चिटिक्क परेका, हेर्दै लोभलाग्दा साइकल मार्गहरू तयार गरिदिनेजस्ता योजना अघि सार्नुपर्छ । त्यस्तै निजी कार्यालयहरूले पनि सधैं साइकल चलाएर कार्यालय जानेलाई नयाँ साइकल उपहार दिने, अन्य कर्मचारीभन्दा कार्यलय पुग्ने समय १० मिनेट थपिदिने, साइकल किन्नकै लागि सस्तोमा ऋण उपलब्ध गराउने लगायत सहयोग गर्न सक्छन् । अर्को व्यायामको अभाव तथा प्रदूषणका कारण विभिन्न स्वास्थ्य समस्या भोग्नेहरूको संख्या बढ्दो छ, त्यसैले साइकल चलाउनु सबै दृष्टिले फाइदाजनक छ ।"
सर्वोच्चमाथि संसद्को हस्तक्षेप प्रयास फुलकोर्टद्वारा निष्क्रिय,"(काठमाडौं)  सर्वोच्च अदालतमाथि अनुचित हस्तक्षेप गर्दै बहालवाला न्यायाधीशहरूलाई सोधपुछ मा बोलाउने प्रतिनिधिसभा महाभियोग सिफारिस समितिको प्रयासलाई फुलकोर्टले निष्क्रिय पारिदिएको छ । संसदीय समितिमा बोलाएर सर्वोच्चका न्यायाधीशलाई सोधपुछ गर्नु स्वतन्त्र न्यायपालिका, शक्ति पृथकीकरणको सिद्धान्त र संविधानले अंगीकार गरेका मान्यताका दृष्टिले उचित र शोभनीय नहुने निष्कर्षसहित बुधबार फुलकोर्ट (पूर्ण बैठक) ले कोही पनि न्यायाधीश उपस्थित नहुने निर्णय गरेको हो । प्रतिनिधिसभाका ९८ सांसदले महाभियोग प्रस्ताव दर्ता गरेपछि निलम्बनमा रहेका प्रधानन्यायाधीश चोलेन्द्रशमशेर जबराले बयानका क्रममा नाम लिएका ६ न्यायाधीशलाई समितिले सोधपुछ का लागि बिहीबार डाक्ने निर्णय बुधबार बिहान गरेको थियो । समितिका सचिव लक्ष्मीप्रसाद गौतमका अनुसार कायममुकायम प्रधानन्यायाधीश दीपककुमार कार्की, न्यायाधीशहरू हरिकृष्ण कार्की, ईश्वरप्रसाद खतिवडा, आनन्दमोहन भट्टराई, प्रकाशमान सिंह राउत र हरिप्रसाद फुयाललाई बोलाउने समितिको निर्णय थियो । निलम्बित प्रधानन्यायाधीश जबराले समितिसमक्ष बयान दिने क्रममा ती न्यायाधीशमध्ये कतिपयको व्यक्तिगत आचारणमाथि अमर्यादित टिप्पणी गरेका थिए भने कतिपयलाई राजनीतिक रूपमा प्रभावित भएर फैसला गरेको आरोप लगाएका थिए । समितिले बोलाएको पत्र पाएपछि बुधबार अपराह्न साढे ४ बजे सर्वोच्चका सबै न्यायाधीश सम्मिलित फुलकोर्ट बसेको थियो । फुलकोर्टले न्यायाधीशहरूलाई महाभियोग सिफारिस समितिमा उपस्थित गराएर सवालजवाफ गर्नु संवैधानिक मान्यताविपरीत हुने ठहर गरेको छ । सर्वोच्च अदालतका कामु मुख्य रजिस्ट्रार नारायण पन्थीले फुलकोर्टको उक्त निर्णय बुधबार नै महाभियोग सिफारिस समितिलाई पठाइदिएका छन् । न्यायाधीशहरू समितिमा नआउने जानकारीको पत्र पाइसकेको महाभियोग सिफारिस समितिका सचिव गौतमले बताए । समितिले भदौ १५, १६, १९, २६ र २८ मा निलम्बित प्रधानन्यायाधीश जबरासँग बयान लिएको थियो । बयानका क्रममा जबराले पूर्वप्रधानन्यायाधीशहरू मीनबहादुर रायमाझी, अनुपराज शर्मा, कल्याण श्रेष्ठ र सुशीला कार्कीलाई पनि असान्दर्भिक प्रसंगमा तान्दै लाञ्छना लगाएका थिए । उनले नेपाल बार एसोसिएसनका पूर्वअध्यक्ष चण्डेश्वर श्रेष्ठ, पूर्वमहासचिव लीलामणि पौडेल, वरिष्ठ अधिवक्ताहरू शम्भु थापा, हरिहर दाहाल, बद्रिबहादुर कार्की, रमण श्रेष्ठ, पूर्णमान शाक्य तथा अधिवक्ता ओमप्रकाश अर्याललाई पनि आरोप लगाएका थिए । समितिले उनीहरू सबैलाई बिहीबारका लागि बोलाएको छ । बोलाइएका चार पूर्वप्रधानन्यायाधीश समितिमा नजाने सम्भावना छ । पूर्वप्रधानन्यायाधीश रायमाझीले आफू समितिसमक्ष नजाने मनस्थितिमा रहेको बताए । हामी सेवानिवृत्त भए पनि हामीले न्यायिक हैसियतमै सोच्नुपर्ने हुन्छ, समितिले जसरी बोलाएको छ, त्यो त्यति उपयुक्त छैन, रायमाझीले कान्तिपुरसित भने, कसैले नाउँ लिँदैमा जानैपर्छ भन्ने पनि छैन नि । अर्का एक पूर्वप्रधानन्यायाधीशले चारै जनाले संयुक्त रूपमा समितिलाई पत्र पठाउने तयारी रहेको जानकारी दिए । सर्वोच्च अदालत बार एसोसिएसनका अध्यक्षसमेत रहेका वरिष्ठ अधिवक्ता पूर्णमान शाक्यले भने आफूहरू समितिमा गएर आफ्नो कुरा राख्ने तरखरमा रहेको बताए । समितिमा उपस्थित भएर कानुन व्यवसायीले आफ्ना कुरा राख्न सक्ने भए पनि सर्वोच्च अदालतका बहालवाला न्यायाधीशलाई समेत सोधपुछमा बोलाउने निर्णयलाई संवैधानिक कानुनका विज्ञहरूले अदालतमाथि अनुचित हस्तक्षेपको प्रयास का रूपमा अर्थ्याएका छन् । नेपाल बार एसोसिएसनका पूर्वमहासचिव वरिष्ठ अधिवक्ता सुनील पोखरेल सर्वोच्च अदालतका न्यायाधीशलाई यस्ता बहानामा संसद्मा डाक्नु अदालतको स्वतन्त्रता र शक्ति पृथकीकरणको सिद्धान्तविपरीत हुने बताउँछन् । न्यायाधीशको नियुक्तिपूर्व हुने संसदीय सुनुवाइले त न्यायपालिकाको स्वतन्त्रतामा कम्प्रमाइज भयो भनिरहेका छौं, त्यसमाथि बहालवाला न्यायाधीशलाई नै डाकेर सोधपुछ गर्ने कुराले खराब नजिर बसाल्छ, उनले भने, न्यायाधीशहरूलाई सरकार र संसद्ले बोलाउने कुरालाई स्वाभाविक रूपमा लिन सकिँदैन । समितिले ब्लन्डर गरेको छ । यस्तो निर्णय नै गर्नु हुँदैनथ्यो । समितिमा नजाने भनी फुलकोर्टले गरेको निर्णय सकारात्मक छ ।अहिले जबरामाथि मात्रै अभियोग लागेको हो । अभियोग लगाउने हैसियत संविधानले प्रतिनिधिसभालाई दिएको छ । आफूमाथि लागेको अभियोगमा जवाफ दिने क्रममा जबराले अन्य न्यायाधीशलाई गरेको लाञ्छनालाई समितिले अर्को अभियोगको रूपमा खडा गर्न खोजेको देखिन्छ । निलम्बित प्रधानन्यायाधीश जबराले सर्वोच्च अदालतका न्यायाधीश, पूर्वप्रधानन्यायाधीश वा अन्य कोही व्यक्तिमाथि अभियोग लगाउने हैसियत राख्दैनन् । संसदीय समितिले ४३ बुँदामा उल्लेख गरेका जबराका कमीकमजोरीमाथि जाँचबुझ गर्ने हो, सर्वोच्चका एक पूर्वप्रधानन्यायाधीशले भने, महाभियोग हामीसँग असम्बन्धित कुरा हो । त्यसमा प्रतिवाद गरेर हिँडिरहनु जरुरी छैन । समितिले अभियुक्तलाई लागेका आरोपमा सीमित भएर कारबाही प्रक्रिया अगाडि बढाउनुपर्छ । अभियुक्तले लगाएको आरोपबाट नै अरूमाथि अभियोग कायम भएजस्तो गरी समितिले आफ्नो कारबाहीलाई अनुचित रूपमा विस्तार गर्न सक्दैन । ती पूर्वप्रधानन्यायाधीशले सर्वोच्च अदालतको जुन फैसलाले प्रतिनिधिसभा पुनःस्थापित भएको छ र महाभियोग समिति बन्न सकेको छ, त्यही फैसलालाई जबराले आलोचना गरेबाट समितिले स्वयं आफ्नो, प्रतिनिधिसभा, सर्वोच्च अदालत, बहालवाला न्यायाधीश र पूर्वप्रधानन्यायाधीशको गरिमामा प्रहार गरेको बताए । संवैधानिक संस्था र पदाधिकारीको गरिमा जोगाउने काम समितिको हो । त्यसमा ऊ पूर्णतया असफल भएको देखियो, उनले भने, जबराले आफ्नो प्रतिवादमा भनेको कुरा उनी आफैंले प्रमाणित गर्नुपर्छ । उनको दाबी प्रमाणित गर्ने भार हामीले किन बोक्ने ? सर्वोच्चका सेवानिवृत्त न्यायाधीश गिरीशचन्द्र लालले पनि निलम्बित प्रधानन्यायाधीशले बयानका क्रममा नाम लिँदैमा न्यायाधीशहरूलाई प्रतिवादीसरह समितिमा बोलाएर सोध्नु अशोभनीय हुने बताए । एक जना प्रधानन्यायाधीशमाथि महाभियोग लागेको छ । त्यसैकारण उनी निलम्बित छन् । उनले नाम लिएका जति न्यायाधीशलाई बोलाएर सोध्नु अशोभनीय हुन्थ्यो, पूर्वन्यायाधीश लालले भने, फुलकोर्टको निर्णय न्यायपालिकाको गरिमाका लागि उचित छ । अर्का पूर्वन्यायाधीश एकराज आचार्य पनि आफूमाथि महाभियोग नलागेसम्म सर्वोच्चका न्यायाधीशहरू संसद्मा जानुनपर्ने बताउँछन् । महाभियोग लागे पो त्यसमा सफाइ दिन जाने हो । कसैको साक्षी बस्न वा सूचनादाता हुन जाने त कुरै होइन, उनले भने । महाभियोग सिफारिस समितिका सदस्य (कांग्रेसका सांसद) मीनबहादुर विश्वकर्मा सर्वोच्च अदालतमाथि हस्तक्षेप गर्न नभई महाभियोग प्रस्तावपछि निलम्बित प्रधानन्यायाधीशले नाम मुछेका न्यायाधीशहरूले चाहे भनाइ राख्न मौका दिने उद्देश्यले मात्र बोलाइएको बताए । जबराले न्यायाधीशहरूको व्यक्तिगत चरित्र र कार्यसम्पादनमा प्रश्न गरेकाले त्यसमा स्पष्ट पार्न चाहनुहुन्छ भने मौका दिनुपर्छ भनेर सकारात्मक सोचमै उहाँहरूलाई स्वैच्छिक रूपमा बोलाएका थियौं, उनले भने, हाम्रो नाम मुछियो तर त्यसमा आफ्नो कुरा राख्ने मौका नै पाएनौं भन्ने गुनासो भविष्यमा सर्वोच्च अदालतका न्यायाधीशबाट नआओस् भन्ने मात्र हो । जबराले भदौ २६ को बयानमा पूर्वन्यायाधीश फोरमसँग आबद्ध न्यायाधीशलाई मण्डले भन्दै उनीहरूले लगाएका आरोपलाई गम्भीरतापूर्वक लिन जरुरी नभएको बताएका थिए । त्यसमाथि फोरमले बुधबार गम्भीर आपत्ति जनाएको छ । बैठकपछि फोरमका अध्यक्ष टोपबहादुर सिंहले विज्ञप्ति जारी गर्दै यस प्रतिनिधिसभाको कार्यकाल सकिए पनि निर्वाचनपछि स्वामित्व ग्रहण गरेर जबराको महाभियोगलाई टुंगोमा पुर्याउनुपर्ने बताएका छन् । नेपालको संविधानबमोजिम प्रधानन्यायाधीशउपर प्रारम्भ भएको महाभियोगको कारबाही फौजदारी अभियोगको विषयवस्तु भएको र निजको बयानबाट कतिपय अभियोगमा सावित भई कसुर प्रमाणित भइरहेको अवस्था छ, विज्ञप्तिमा भनिएको छ, संवैधानिक व्यवस्थाबमोजिम प्रतिनिधिसभाको कार्यकाल सकिए पनि कसुरको परिणाम र दायित्व जीवित रहने भएकाले सोको छानबिन न्यायिक प्रक्रियाबमोजिम गर्नुपर्ने हुन्छ । निष्पक्ष छानबिनको आधारमा संसद्मा प्रतिवेदन प्रस्तुत गर्नका लागि समय नपुग भएमा आगामी संसद्ले समेत सोको स्वामित्व ग्रहण गरी अन्तिम निष्कर्षमा पुर्याउनुपर्छ ।"
'बच्चा अपहरण अफवाहले महिला पीडित,"यौनिक अल्पसंख्यकलाई कुटपिट बिरामी दिदीलाई भेटेर फर्कंदै गरेकी यौनिक अल्पसंख्यक ४३ वर्षीया मुन्नी किन्नर र ४७ वर्षीया चन्दा राउतलाई सिरहाको विष्णुपुर५ लक्ष्मीपुर चौकमा शनिबार बच्चा चोरको आरोपमा गाउँलेले कुटपिट गरे । लक्ष्मीपुर चोकमा दिदीलाई भेटेर फर्केकी सिरहा कल्याणपुर९ डुमरीका किन्नर र धनुषा हंसपुर नगर मल्हनियाकी चन्दामाथि बच्चा चोरको आरोपमा अनाहकमै गाउँले कुटपिट गरे । इलाका प्रहरी कार्यालय विष्णुपुरले तत्काल उद्धार गरे पनि चोट लागेर मुन्नी घाइते भइन् । उनी अहिले हिँडडुलसमेत गर्न सक्दिनन् । आफूहरू यौनिक अल्पसंख्यक भएको र नीलहीरा समाजमा आबद्ध रहेको परिचय दिँदासमेत स्थानीयले बच्चा चोर हो भन्दै कुटपिट गरे, मुन्नीले भनिन् । मुन्नीको जाहेरीका आधारमा प्रहरीले कुटपिटमा संलग्न एक जनालाई पक्राउ गरेको छ । सिरहाका डीएसपी सुवास बुढाथोकीले बच्चा चोरको हल्लाकै भरमा यौनिक अल्पसंख्यकमाथि कुटपिटमा संलग्नमध्ये लक्ष्मीपुरका मदन महतोलाई मंगलबार पक्राउ गरिएको बताए । उनीमाथि अभद्र व्यवहार मुद्दा दर्ता गरिएको छ । कुटपिटमा संलग्न अन्यको खोजी भइरहेको उनले बताए । मुन्नीसहित उनको समूहले बच्चा जन्मेका घरमा गीत गाएर बधाई दिने र दान लिने पेसा गर्दै आएका थिए । त्यसलाई तराई मधेसमा पमरिया भनिन्छ । तर घटना भएको दिन हामीले बच्चा पनि नचाएका थिएनौं, मुन्नीले भनिन्, दिदीलाई भेटेर मात्रै फर्कंदै थियौं, हामीलाई देखेर गाउँलेले अनाहकमा कुटपिट गरे । तराई मधेसमा कसैको घरमा छोरा जन्मेपछि शिशुका बाबुआमालगायत आफन्तलाई गीतको माध्यमले बधाई दिँदै लोकगाथा सुनाउँछन् । जसलाई पमरिया भनिन्छ । पमरियाहरूले बच्चालाई काखमा लिएर गीत गाएर नाचेबापत घरमूलीले खुसी भएर नगद, वस्त्र, गहना, अन्नपात र भाँडाकुँडा दिन्छन् । कसैले सन्तान पाए बधाई दिने र दान लिने धेरै पुरानै चलन हो । काधमा ठूलो झोला, हातमा ढोलकी र झुनझुना (झ्याली) लगायतका परम्परागत बाजाको तालमा गीत गाउँदै पमरिया मिथिला क्षेत्रका छोरा जन्मेका घरमा पुग्ने गर्छन् । यो चलन छोरी जन्मेको घरमा हुँदैन । मुन्नीको समूहमा पाँच जना छन् । उनीहरू नगद, कपडा, गरगहना क्षमताअनुसार उपहारमा लिने परम्परा छ । यो उनको पुस्तौनी पेसा पनि हो । मिथिला क्षेत्रको लोकसंस्कृति पमरिया नाच अहिले लोप हुने अवस्थामा छ, यसको हामीले जगेर्ना गरिरहेका छौं, मुन्नीले भनिन्, त्यही आधारमा हामीलाई देख्नेबित्तिकै बच्चा चोर भनेर गाउँले कुटपिटमा उत्रिए । यसैबीच लहानस्थित नीलहिरा समाजले यौनिक अल्पसंख्यक भएकै कारण बच्चा चोरको आरोप लगाएर कुटपिट गरिनु आफूहरूको मानव अधिकारको हनन भएको जनाएको छ । नीलहिरा समाजका कार्यक्रम संयोजक लक्ष्मेश्वरप्रसाद यादवले आफ्नो आबद्धता प्रमाण देखाउँदा पनि कुटपिट गरिएकाले असुरक्षित महसुस भएको भन्दै सुरक्षाको माग गरेका छन् । अयोध्याका राजा दशरथको घरमा राम, लक्ष्मण, भरत र शत्रुघन जन्मेपछि खुसियाली तथा बधाई उत्सव मनाउन बोलाएका पमरियालाई हीरामोती, सुनलगायतका बहुमूल्य सामग्री उपहार दिएदेखि नै मिथिला क्षेत्रमा यो परम्परागत रूपमा रहिआएको जानकारहरू बताउँछन् ।"
निगमको जापान उडान ११ घण्टा ढिला,(काठमाडौं)  नेपाल वायु सेवा निगमका उडानहरू बुधबार जापानको कम्तीमा ११ र नयाँदिल्लीको झन्डै ४ घण्टा ढिला भएका छन् । अर्को जगेडा जहाज नहुँदा निगमको मंगलबार राति जापानको नारिता जानुपर्ने उडान ११ घण्टा ढिला उडेको थियो भने दिल्ली जाने वाइडबडीका लागि एउटा पांग्रा व्यवस्थापन ढिला हुँदा बुधबार डेढ बजे हुनुपर्ने उडान साँझ ५ बजे मात्रै भएको थियो । निगमको विमानस्थल कार्यालयका कर्मचारीहरूका अनुसार १ सय ८४ यात्रु बोकेर जापानका लागि मंगलबार राति ११ बजे उडेको जहाजमा धूवाँ देखिएपछि आधा घण्टामै फर्काएर काठमाडौं अवतरण गराइएको थियो । निगमका एक निर्देशकका अनुसार उक्त वाइडबडी विमानको कार्गो कम्पार्टमेन्टमा धूवाँ देखिएको थियो । काठमाडौंमा अवतरण भएको जहाजको विकल्पमा प्रयोग गर्न अर्को जहाज नभएकाले निगमले यात्रुहरूलाई राति सिनामंगलस्थित एयरपोर्ट होटल र ज्ञानेश्वरको कावेरी इनमा राखेको थियो । प्राविधिकहरूले उक्त जहाजलाई राति नै मर्मत गरे पनि चालक दलको १० घण्टाको ड्युटी सीमा लागू हुने भएको भन्दै उडान ढिला गरियो । बुधबार बिहान साढे १० बजे मात्रै उक्त जहाज ती यात्रुलाई लिई पुनः नारिताका लागि उडेको थियो । त्यहाँबाट काठमाडौं फर्किन २ सय ४६ जनाले टिकट लिएका थिए । नारिताबाट समयमै नफर्किंदा उक्त वाइडबडीको बुधबार राति साढे २ बजे नेपाली सेनाले दक्षिण सुडानका लागि तय गरेको चार्टर उडान एक घण्टा डिले हुने भएको छ । यता पांग्रा सप्लायर कम्पनीलाई समयमै रकम भुक्तानी नगर्दा निगमको दिल्ली उडान झन्डै ४ घण्टा डिले भएको छ । यसरी बेलैमा पांग्रा नहुँदा उडान प्रभावित भएको यो दोस्रो घटना हो । यसअघि साउन पहिलो साता पनि निगम व्यवस्थापनले पांग्रा खरिदमा ढिलाइ गर्दा दिल्ली जाने २ सय ५० जना यात्रु काठमाडौंमा अलपत्र परेका थिए भने उताबाट फर्किने यात्रु पनि दिल्लीमा घण्टौं कुर्न बाध्य भएका थिए ।वाइडबडीको पछाडिका ८ वटामध्ये फेर्नुपर्ने एउटा पांग्रा बेलैमा उपलब्ध नहुँदा उडान प्रभावित भएको हो । बिहान १० बजे विमानस्थलमा पुगेका २ सय २० जना यात्रुहरू अलपत्र परेका थिए । निगमको तालिकाअनुसार आरए २१७ नम्बरको उडान हरेक दिन काठमाडौंबाट १ः२५ मा दिल्ली जाने र उताबाट भारतीय समयअनुसार ४ः२० मा काठमाडौं फर्किनुपर्छ । निगमको विमानस्थल कार्यालयका अनुसार दिल्ली जानुपर्ने यात्रुले उड्न नपाएपछि उनीहरूलाई सुरक्षा जाँचपछि विमानस्थलमा रहेका सोल्टी र र्याडिसन होटलका लाउन्जमा खानाखाजाको व्यवस्था गरिएको थियो । दिल्लीबाट अर्को जहाज चढेर तेस्रो मुलुक जानुपर्ने अर्जेन्ट भएका यात्रुलाई भारतीय एयरलायन्समा टिकट काटेर पठाइएको थियो । दिल्ली स्टेसनले पनि बुधबार ३ घण्टाभन्दा कम समय अवधि बाँकी भएका ट्रान्जिट यात्रुलाई निगमको उडानबाट नपठाउन भनेको थियो । उता दिल्लीबाट निगमको जहाज २ सय ७० जना बोकेर बेलुकी साढे ९ बजे काठमाडौं फर्किएको थियो । निगमसँग २ सय ७४ सिट क्षमताका दुइटा वाइडबडी र १ सय ५८ सिट क्षमताका दुइटा न्यारोबडी विमान छन् । यीमध्ये तीन वटा मात्रै हाल उडानमा छन् । एउटा न्यारोबडी महिना दिनदेखि काठमाडौंमा ग्राउन्डेड छ ।
कानुन छल्न लिभिङ टुगेदर,"(कालीकोट)  उनी बल्ल १८ लागिन् । तीन वर्षअघि एसईईको तयारीका लागि ट्युसन पढ्न मान्म पुगेकी थिइन् । नरहरिनाथ गाउँपालिका८ लालुकी उनको सान्नीत्रिवेणीका किशोरसँग भेट भयो । एक महिनाको परिचयमै नजिक भएर उनीहरू एउटै कोठामा बस्न थाले । तीन महिना मान्ममा सँगै बसेपछि एसइई सकाएकी ती किशोरी केटाकै घरमा गएर बस्न थालिन् । उनले गत असारमा छोरी जन्माएकी छन् । उनलाई परिवारले मौनरूपमा बुहारी स्वीकार गरे पनि औपचारिक बिहे भएको छैन । २० वर्ष नपुगेर बिहे गरे कानुन लाग्छ भन्छन्, १९ वर्षको भएका केटाले भने, त्यसैले औपचारिक रूपमा विवाह गरी दर्ता गर्न समस्या भयो । त्यस्तै गतवर्ष कक्षा ११ मा पढ्न सुर्खेत गएकी रास्कोटकी १७ वर्षीया एक किशोरीको शुभकालिकाका १८ वर्षीर्य एक किशोरसँग भेट भयो । छोटो चिनजानमै माया बस्यो । उनीहरू सँगै बस्न थाले । हाल १८ वर्ष पुगेकी किशोरी गर्भवती छिन् । कानुनको डरले विवाह गर्न सकेका छैनन्, किशोरका बुवाले कान्तिपुरसित भने, हामीले पनि उमेर पुगेपछि विवाह गर्ने गरी यताबाट दुवैका लागि खर्च पठाइरहेका छौं । पछिल्लो समय बालविवाह गर्नेहरू कानुन छल्न लिभिङ टुगेदर मा बस्न थालेका छन् । बाजागाजा बजाएर अभिभावकको सहमतिमा हुने बालविवाह झन्डै रोकिए पनि आफैं भागेर विवाह गर्ने समस्या भयावह बन्दै गएको छ । तिलागुफा र शुभकालिकामा सन् २०२१ मा गरेको अध्ययनमा झन्डै ९२ प्रतिशत बालविवाह भागेर भएका छन् । बालविवाह गरेकाहरूमध्ये अधिकांशले विवाह दर्ता नगरे पनि उनीहरू लिभिङ टुगेदर मा बस्दै आएको सर्भे गर्ने परियोजनाले जनाएको छ । परियोजनाका अनुसार उक्त वर्ष ४ सय ३४ वटा विवाह भएकोमा जोडी बाँधेका १ सय ६९ मा २० वर्षमुनिका किशोरकिशोरी थिए । अध्ययनअनुसार झन्डै ३८ प्रतिशत बालविवाह भएको पाइएको थियो । तीमध्ये ९२ प्रतिशत अर्थात् १ सय ५६ वटा विवाह केटाकेटीले भागेर गरेका थिए । बालविवाहमा अभिभावकको पनि मिलेमतो हुँदा लिभिङ टुगेदर समाजले पचाइरहेको छ, अधिकारकर्मी बाले विश्वकर्माले भने, यो बालबालिकाको भविष्यका लागि भयानक समस्या हो । गत आर्थिक वर्षमा १८ वर्षमुनिका झन्डै ७ सय किशोरीले गर्भजाँच गराएको जिल्ला स्वास्थ्य सेवा कार्यालयको तथ्यांक छ । पछिल्लो समय बालविवाहविरुद्ध किशोरीहरू नै संगठित भएर सक्रिय हुन थालेका छन् । वैशाखयता तिलागुफा५ को किशोरी समूहले ७ वटा बालविवाह प्रहरीको सहयोगमा रोकेको छ । नरहरिनाथस्थित कोटबाडाकी १९ वर्षीया किशोरीले ४ वर्षअघि १५ वर्षको उमेरमै बच्चा जन्माइन् । उनलाई सोल्टी नाता पर्ने किशोरले भगाएर लगेका थिए । उनी सानैमा गर्भवती भएकाले बच्चा जन्माउन पनि शल्यक्रिया गर्नुपर्यो । शल्यक्रिया गर्ने क्रममा अस्पताल पुर्याउन र उपचार गर्न झन्डै ३५ हजार रुपैयाँ ऋण लाग्यो । त्यही ऋण तिर्न झन्डै २ रोपनी खेत बेच्नुपरेपछि उनीहरूको घरमा कलह सुरु भयो । सासु, ससुरा र पतिले दैनिकजसो गाली गाली र कुटपिट गर्न थालेपछि उनले गत वर्ष दोस्रो नरहरिनाथ८ लालुमा दोस्रो विवाह गरिन् । दोस्रो विवाह पनि ६ महिनामै टुंगिएपछि उनी अहिले माइतीमा छिन् । बालविवाहले त मेरो जीवन नै बर्बाद भयो, उनले भनिन् अहिले घरकी न घाटकी भए, सानै उमेरमा पाठेघर दुख्ने समस्या छ । उनी अहिले गाउँमा गठन भएको जागृती किशोरी समूहकी सदस्य भएर बालविवाहविरुद्ध अभियानमा सक्रिय छिन् । आफैं भागेर गर्ने विवाह रोक्न हामीले हरसम्भव प्रयास गरेका छौं, तर सफल भइएको छैन, नरहरिनाथ गाउँपालिकाको महिला बालबालिका शाखा प्रमुख सरिता विष्टले भनिन्, बालविवाह गरेका केही जोडीलाई त प्रहरी लगाएर पनि छुटाइएको छ, अहिले गुपचुप रूपमा केटाकेटी आफैं लिभिङ टुगेदरमा बस्न थाले । बालविवाह न्यूनीकरण, महिनाबारी व्यवस्थापनलगायतका शीषर्कमा गाउँपालिकाले यो वर्ष १० लाख रुपैयाँ विनियोजन गरेको जानकारी उनले दिइन् । बालविवाह गर्नेलाई कानुनी कारबाही नहुँदा नियन्त्रण हुन नसकेको अधिकारकर्मी कालीबहादुर मल्लले बताए । बालबालिकाप्रति उदासीन राज्य संयन्त्रका कारण पनि समस्या भएको हो, उनले भने, बालविवाहलाई सामाजिक अपराधका रूपमा नलिनु र अपराधलाई राजनीतिक संरक्षण हुनुले सानै उमेरमा विवाह गर्ने प्रवृत्ति बढेको हो । सञ्चार र सामाजिक सञ्जालको दुरुपयोग, साथीभाइको लहैलहैजस्ता कारण पनि बालविवाह नघटेको उनको भनाइ छ । मनोविमर्शकर्ता डिलबहादुर शाहीका अनुसार बालविवाहका बहुआयामिक असर छन् । कलिलैमा आमा बन्दा आमा र शिशुको मृत्यु, कुपोषण, पाठेघर खस्ने, पढाइमा अवरोध आउने, पारिवारिक बेमेल हुने, सम्बन्धविच्छेद बढ्नेजस्ता समस्या बालविवाहले नै निम्त्याएको उनले बताए । बालविवाहले घरेलु हिंसा पनि बढाइरहेको छ, उनले भने, सम्बन्धविच्छेद हुने झन्डै ८० प्रतिशत मुद्दा बालविवाहकै कारण हुने गरेका छन् । बालविवाहका घटना सार्वजनिक हुन थालेपछि नियन्त्रण गर्न प्रहरीले पनि सक्रियता देखाएको छ । जिल्ला प्रहरी कार्यालयका अनुसार १ वर्षको अवधिमा जिल्लाभरि १ सय ३९ वटा बाल विवाह प्रहरीको सक्रियतामा रोकिएका छन् । बालविवाहविरुद्धको अभियान सञ्चालन गर्न सबै प्रहरी चौकीका इन्चार्जहरूलाई अभिमुखीकरण गरी एक महिनाअघि मात्रै कार्यक्षेत्रमा पठाइएको जिल्ला प्रहरी प्रमुख डीएसपी जयश्वर रिमालले बताए । प्रहरीले जिल्ला अदालतमा हालसम्म २ वटा मात्र बालविवाहको कसुरमा मुद्दा चलाएको छ । अन्यलाई सम्झाइबुझाइ आफन्तको जिम्मा लगाइएको उनले जानकारी दिए । बालविवाहले महिला हिंसालाई पनि बढावा दिएको शुभकालिका गाउँपालिका उपाध्यक्ष धर्मकला शाहीले बताइन् । यसको अन्त्य नभएसम्म महिलामाथिका विभेद र हिंसा रोकिँदैन, उनले भनिन्, बालविवाहले महिलाको स्वास्थ्य कमजोर भई अकालमै ज्यान गुमाउनुपर्ने, धेरै सन्तान जन्मिने, बालबालिका कुपोषित हुने, बहुविवाह हुनेलगायत समस्या पनि निम्त्याएको छ ।"
सीपुटिन वार्ताको प्राथमिकतामा युक्रेन युद्ध,"एजेन्सीहरू (मस्कोबेइजिङ)  युक्रेनसँगको युद्ध चर्किरहेका बेला रुसी राष्ट्रपति भ्लादिमिर पुटिनले चिनियाँ समकक्षी सी चिनफिङसँग भेटवार्ता गर्ने भएका छन् । दुई नेताबीच हुने भेटमा युक्रेन युद्धका साथै विभिन्न अन्तर्राष्ट्रिय तथा क्षेत्रीय मुद्दामा छलफल हुने बीबीसीले जनाएको छ । उज्वेकिस्तानमा बिहीबार र शुक्रबार हुने सांघाई कोअपरेसन अर्गनाइजेसन (एससीओ) को शिखर सम्मेलनको अवसरमा दुई नेताबीच भेट वार्ता तय भएको हो । सन् २०२० को सुरुवातमा कोरोना भाइरसको महामारी सुरु भएयता चिनियाँ राष्ट्रपति सी पहिलो विदेश भ्रमणमा निस्कन लागेका हुन् । चिनियाँ राष्ट्रपति सी ऐतिहासिक रूपमा तेस्रो कार्यकाल सत्तामा रहिरहन चाहन्छन् भने युक्रेनमाथिको सैन्य आक्रमणपछि रुसी राष्ट्रपति पुटिनको पश्चिमा देशसँगको सम्बन्ध निकै खस्किएको छ । आगामी अक्टोबरमा हुने चिनियाँ कम्युनिस्ट पार्टीको महाधिवेशनबाट उनी अभूतपूर्व तेस्रो कार्यकालका लागि निर्वाचित हुने विश्लेषकहरू बताउँछन् । दुई वर्षभन्दा लामो समयदेखिको लकडाउनलगायतका चुनौतीबीच पनि अर्थतन्त्रलगायत मुद्दामा देशलाई गति दिएका कारण देशभित्र राष्ट्रपति सीको लोकप्रियता झन् बढ्दै गएको जनाइएको छ । चिनियाँ राष्ट्रपति सीले बुधबारदेखि आफ्नो तीनदिने भ्रमण सुरु गरिसकेका छन् । बुधबार कजाकस्तान पुगेका सी बिहीबार उज्वेकिस्तान पुगेर एससीओ शिखर सम्मेलनमा सहभागी हुनेछन् । उज्वेकिस्तानको समरकन्दमा उनले रुसी राष्ट्रपति पुटिनसँग भेटवार्ता गर्ने अन्तर्राष्ट्रिय सञ्चारमाध्यमहरूले जनाएका छन् । मस्को र बेइजिङ दुवैले दुई नेताबीचको वार्ताका विषयमा थप जानकारी भने सार्वजनिक गरेका छैनन् । एससीओ शिखर सम्मेलनमा उज्वेकिस्तानसँगै भारत, पाकिस्तान, इरान, कजाकस्तान, किर्गिस्तान र ताजिकिस्तानका नेताहरू सहभागी हुनेछन् । सीबाहेक पुटिनले भारत, पाकिस्तान, टर्की र इरानका नेताहरूसँग पनि वार्ता गर्ने तय भएको छ । तर चिनियाँ राष्ट्रपतिसँगको भेट ठोस रूपमा महत्त्वपूर्ण हुनेछ, क्रेमलिनका विदेश नीति प्रवक्ता युरी उसाकोभले भने । बृहत् तहको राजनीतिक परिवर्तनको पृष्ठभूमिमा सम्मलेन हुन लागेको उनको भनाइ छ । कोरोनाविरुद्ध शून्य सहनशीलता नीति लागू गरेको चीनका अधिकांश सहर हाल लकडाउनको अवस्थामा छन् । भाइरससँगसँगै बाँच्नुपर्ने भन्दै विश्वका विभिन्न देशमा सबै सेवाहरू खुला गरिएको भए पनि बेइजिङले पछिल्लो समय संक्रमण फैलिएका सहर पूर्ण रूपमा बन्द गर्दै आइरहेको छ । यसअघि राष्ट्रपति सीले सन् २०२० को जनवरीमा म्यान्मारको भ्रमण गरेका थिए । त्यसयता उनी हङकङबाहेक अन्यत्र गएका थिएनन् । गत जुलाईमा इरानको राजधानी तेहरानमा पुटिनले टर्की र इरानी नेताहरूसँग भेट गरेका थिए । पुटिन र सीबीच यसअघि गत फेब्रुअरीमा बेइजिङमा भएको शीतकालीन ओलिम्पिक्सका अवसरमा भेट भएको थियो । रुसयुक्रेन युद्ध जारी रहेका बेला दुई नेताबीच हुने भेटवार्तालाई विश्लेषकहरूले पश्चिमा देशहरूविरुद्धको शक्ति प्रदर्शन का रूपमा हेरेका छन् । दुई नेताबीच फेब्रुअरीमा भएको भेटपछि जारी संयुक्त विज्ञप्तिमा दुई देशबीच सम्बन्धको सीमा नरहेको उल्लेख गरिएको थियो । त्यसको केही दिनमा रुसले युक्रेनमाथि सैन्य आक्रमण सुरु गरेको हो । रुसी कदमको हालसम्म आलोचना नगरेको चीन रुसविरुद्धको अन्तर्राष्ट्रिय प्रतिबन्धमा पनि सामेल भएको छैन । पछिल्लो समय दुई देशबीचको व्यापार बढ्दै गएको बीबीसीले उल्लेख गरेको छ । युक्रेनमाथि आक्रमण गरेपछि भारत र चीनमा रुसी तेलको आयात बढेको छ । रुससँग मात्र नभई पछिल्लो समय अमेरिकालगायतका पश्चिमा देशको चीनसँग पनि सम्बन्ध चिसिएको छ । खासगरी अमेरिकी सभामुख नान्सी पेलोसीको ताइवान भ्रमणका कारण पनि अमेरिकाचीन सम्बन्ध तनावपूर्ण छ । चीनले ताइवानलाई आफ्नो भूभाग भएको दाबी गर्दै उचित समयमा मूल भूमिमा गाभ्ने जनाउँदै आएको छ । सन् २००१ मा स्थापित एससीओ एक युरेसियाली राजनीतिक, आर्थिक र सुरक्षा संगठन हो । चीन, रुस, कजाकस्तान, किर्गिस्तान, ताजिकिस्तान र उज्वेकिस्तानले स्थापना गरेको एससीओमा इरान पनि आबद्ध हुन खोजेको छ । सम्मेलनमा सदस्य राष्ट्रहरूले व्यापारका विविध आयामबारे छलफल गर्छन् । चीनले युरोपमा आफ्नो व्यापार विस्तार गर्न नयाँ रेलमार्ग सञ्चालन गर्न चाहन्छ । तर मध्य एसियाली देशहरू भने अन्य माध्यमार्फत पनि चीनसँग जोडिन उत्सुक देखिएका कतिपयको भनाइ छ । किर्गिस्तानले यसअघि नै चीन र उज्वेकिस्तान जोड्ने नयाँ मार्ग अर्को वर्षभित्र निर्माण सुरु गर्ने घोषणा गरिसकेको छ ।"
रुसले विदेशीलाई प्रभावमा पार्न करोडौं खर्चेको आरोप,"वासिङ्टन (एजेन्सी) रुसले सन् २०१४ यता विश्वका २४ वटाभन्दा बढी देशमा राजनीतिक नेताहरूलाई प्रभावित पार्न गोप्य रूपमा ३० करोड अमेरिकी डलरभन्दा बढी रकम खर्च गरेको अमेरिकाले आरोप लगाएको छ ।मंगलबार प्रकाशित एक अमेरिकी गुप्तचर निकायको प्रतिवेदनमा अमेरिकी विदेश मन्त्रालयले उक्त आरोप लगाएको हो । अमेरिकी राष्ट्रपति जो बाइडेन सरकारका एक वरिष्ठ अधिकारीले पछिल्लो समय थाहा भएको कुरा देखिएको जस्तो सामान्य मात्र नभएको अनुमान गरेका छन् । रुसले भने अमेरिकी आरोपबारे कुनै प्रतिक्रिया सार्वजनिक गरिसकेको छैन । अमेरिकाले नै विभिन्न देशमा हस्तक्षेप गर्दै आएको रुसले आरोप लगाउँदै आएको छ । अमेरिकी गुप्तचर निकायले पछिल्लो पटक थाहा भएको रकम निकै न्यून भएकाले रुसले त्यसबाहेक पनि गोप्य रूपमा रकम पठाएको आकलन गरेका छन् । अमेरिकी गुप्तचर निकायको प्रतिवेदनमा भने रुसले प्रभावमा पारेको कुनै देश वा अधिकारीको नाम भने उल्लेख छैन । तर त्यसरी रुसी पैसा पुगेका देशहरू विभिन्न ४ वटा महादेशका भएको जनाइएको छ । अमेरिकी अधिकारीले रुसले अल्बानियाको चुनावमा मध्यदक्षिणपन्थी डेमोक्रेटिक दलका लागि सन् २०१७ मा पाँच लाख डलर खर्च गरेको र बोस्निया, मोन्टिनिग्रो र मडागास्करका विभिन्न उम्मेदवारलाई आर्थिक सहयोग गरेको दाबी गरेका छन् । रुसी राष्ट्रपति कार्यालयले दक्षिणपन्थी उम्मेदवारहरूलाई सहयोग गर्न ब्रसेल्सलाई केन्द्रका रूपमा प्रयोग पुष्टि भएको ती अधिकारीको दाबी छ । युरोपेली पार्टीलाई आर्थिक सहयोग उपलब्ध गराउन र अन्यत्र आफ्नो प्रभाव विस्तार गर्न कपोलकल्पित कम्पनीहरूको नाम प्रयोग गरिएको दाबी गरिएको छ । रुसले यसअघि अमेरिकी गुप्तचर निकाय सीआईएले अन्य देशको आन्तरिक मामिलामा हस्तक्षेप गर्ने गरेको आरोप लगाएको थियो । अमेरिकाले सन् १९४६ देखि २००० सम्म विश्वभरि ८० पटकभन्दा बढी अरू देशमा भएका निर्वाचनमा हस्तक्षेप गरेको कार्नेगी मेलन विश्वविद्यालयका अनुसन्धानकर्ता डोभ लेभिनले उल्लेख गरेका छन् ।"
पाँच दिनमै सरुवा,"काठमाडौं (कास) अर्थ मन्त्रालयले सहसचिव सुमन दाहाललाई एउटा कार्यालयमा हाजिर गरेको पाँच दिनमा अर्को कार्यालयमा सरुवा गरेको छ । राजस्व तालिम केन्द्रमा सरुवा गरेको पाँच दिनमा मन्त्रालयमै तानेको हो । दाहाललाई प्रदेश १ को आर्थिक मामिला मन्त्रालयबाट अर्थ मन्त्रालय सरुवा गरेर तालिम केन्द्र पठाइएको थियो । तालिम केन्द्रमा पाँच दिन हाजिर गरेपछि मन्त्रालय तानिएको हो । दाहालले मन्त्रालय बस्न चाहे पनि सिट छैन भन्दै तालिम केन्द्र पठाइएको थियो । यसैगरी, अर्थले एयरपोर्ट भन्सारबाट सरुवा गरेर भन्सार विभागको उपमहानिर्देशकमा पठाएको महेश भट्टराईलाई सोमबार वाणिज्य, आपूर्ति तथा उपभोक्ता संरक्षण विभागमा सरुवा गरेको छ । उनले एयरपोर्ट भन्सारमा १० महिना काम गरेका थिए । भन्सार विभागमा सरुवा गरेको १९ दिनपछि उनलाई वाणिज्यमा पठाइएको हो । स्रोतका अनुसार भन्सारको उपमहानिर्देशक बनाइएकोमा उनी असन्तुष्ट थिए ।"
समानुपातिकमा माओवादीले नदोहोर्याउने,"काठमाडौं (कास) एमाले र कांग्रेसपछि माओवादीले पनि मंसिर ४ मा हुने आमनिर्वाचनका लागि समानुपातिकमा दोहोर्याएर नेता नपठाउने मापदण्ड बनाएको छ । माओवादीले समानुपातिक सूची तयार गर्नुअघि यस्तो प्रावधानसहितको मापदण्ड तय गरेको हो । केन्द्रीय कार्यालय पेरिसडाँडामा बुधबार बसेको पार्टी पदाधिकारी बैठकले समानुपातिकको उम्मेदवार छान्दा अन्तरिम व्यवस्थापिकाबाहेकको समयमा समानुपातिक सदस्य भएकालाई नदोहोर्याउने, भर्खरै स्थानीय तह निर्वाचनमा प्रतिस्पर्धा गरेकालाई प्राथमिकता नदिने र सूची पेस गर्दा सम्बन्धित समितिको बैठकले अनिवार्य अनुमोदन गरेको हुनुपर्ने निर्णय गरेको छ । समानुपातिकतर्फका उम्मेदवारहरूको बन्दसूची तयार गर्नका लागि बिहीबार (भदौ ३०) भित्र प्रतिनिधित्वको निर्धारित क्षेत्र छुट्याएर सर्ट लिस्ट पेस गर्न प्रदेश कमिटीलाई बैठकले निर्देशन गरेको अध्यक्ष पुष्पकमल दाहालको सचिवालयले जनाएको छ । निर्वाचन क्षेत्र बाँडफाँटका बारेमा गठबन्धन दलहरूबीच सकारात्मक दिशामा छलफल भइरहेकाले भ्रमित नहुन पनि माओवादीले आग्रह गरेको छ । समानुपातिक सूची पेस गरिसकेपछि आगामी असोज ४ मा गठबन्धन बैठक बसेर प्रत्यक्षतर्फको क्षेत्र बाँडफाँट टुंगो लगाउने समझदारी बनेको दाहालको सचिवालयले जनाएको छ ।"
मिश्र राप्रपा प्रवेश गर्ने,"काठमाडौं (कास) अध्यक्ष राजेन्द्र लिङ्देनपछि दोस्रो वरीयताको उपाध्यक्ष पद लिएर विवेकशील साझा पार्टीको रवीन्द्र मिश्र पक्षले राप्रपासँग एकता गर्ने भएको छ । विवेकशीलका पूर्वअध्यक्ष मिश्रलाई उपाध्यक्ष दिने सहमति भइसकेको राप्रपा र मिश्रनिकट स्रोतले जनाएका छन् ।राप्रपासँग एकताका लागि पार्टीभित्र लामो समयदेखि बहस चलाइरहेका मिश्रले सहअध्यक्षको दाबी गर्दै आएका थिए । राप्रपामा हाल ६ उपाध्यक्ष छन् । आठ जनासम्म उपाध्यक्ष हुन सक्ने राप्रपाको विधान छ । केही दिनमै काठमाडौंमा आमसभा गरेर मिश्र पक्षधर र राप्रपाबीच एकता हुने बताइएको छ । यस विषयमा एकदुई दिनभित्रै औपचारिक घोषणा हुन्छ, राप्रपा महामन्त्री भुवन पाठकले भने । राप्रपाले मिश्रलाई काठमाडौं१ बाट प्रतिनिधिसभा सदस्यको उम्मेदवार बनाउने छ । मिश्रले असोज पहिलो साता औपचारिक रूपमा उम्मेदवारी घोषणा हुने बताएका छन् । मिश्रले ०७४ सालको चुनावमा काठमाडौं१ बाट विवेकशील साझा पार्टीबाट उम्मेदवारी दिएका थिए । त्यतिबेला उनी कांग्रेसका प्रकाशमान सिंहसँग ८ सय १८ मतले पराजित भए । काठमाडौं१ मा विवेकशील साझाका पूर्वनेता पुकार बमले राष्ट्रिय स्वतन्त्र पार्टीबाट उम्मेदवारी दिने घोषणा गरेका छन् । मिश्रले यस पटक चुनावमा एमालेको समर्थन जुटाउन खोजेका छन् । उनले भदौ पहिलो साता एमाले अध्यक्ष केपी शर्मा ओलीसँग भेट गरेका थिए । त्यसपछि कान्तिपुरसँग कुरा गर्दै उनले एमालेले चुनावमा समर्थन गर्ने विश्वास लिएको प्रतिक्रिया दिएका थिए । मिश्रले गत जेठ ११ मा विवेकशील साझा पार्टीको अध्यक्षबाट राजीनामा दिएका थिए । स्थानीय तहको निर्वाचनमा पार्टीले अपेक्षित परिणाम हासिल नगरेको भन्दै उनले राजीनामा दिएका थिए । संघीयता र धर्मनिरपेक्षतामाथि जनमतसंग्रहको माग गर्दै आएका मिश्र पछिल्लो समय राजतन्त्र पुनःस्थापनाको पक्षमा खुलेका छन् । संविधान दिवसको दिन मिश्रको पुस्तक विचारभन्दा माथि देश सार्वजनिक हुँदै छ । त्यसमा संविधानको मुख्य विशेषता संघीयता, धर्मनिरपेक्षता र गणतन्त्रमाथि प्रश्न उठाइएको छ । पुस्तकमा नेपालको भूराजनीतिक संवेदनशीलताको कारण राजतन्त्र पुनःस्थापना हुनुपर्ने तर्क गरेका छन् ।"
फोहोरबाट उत्पादित ग्यास खेर,"(बिर्तामोड)  झापाको दमक नगरपालिकामा फोहोरबाट उत्पादित ग्यास तीन महिनादेखि खेर गइरहेको छ । नेक्स्ट इरा इनर्जी प्रालिले फोहोरबाट दैनिक १ हजार ६ सय केजी बायोग्यास उत्पादन गरिरहेको छ । २०७६ चैतदेखि निर्माण थालिएको प्लान्ट गत असार पहिलो सातादेखि सञ्चालनमा आएको हो । नगर क्षेत्रबाट दैनिक २० टन फोहोर निस्कने नगरपालिकाको वातावरण शाखाले जनाएको छ । त्यसमा करिब १४ टन कुहिने फोहोर हुन्छ । नगरपालिका र वैकल्पिक ऊर्जा प्रवर्द्धन केन्द्रसँगको सहकार्यमा फोहोरबाट ग्यास उत्पादनको प्लान्ट राखिएको इनर्जी कम्पनीका अध्यक्ष युवराज घिमिरेले बताए । कुहिने फोहोरबाट बायोग्यास, ठोस मल र झोल मल उत्पादन गरिन्छ । उक्त प्लान्टमा कुहिने फोहोर दैनिक ३० टन प्रशोधन गर्न सक्ने क्षमता हो । पूर्ण क्षमतामा चल्दा २२ सय केजी बायोग्यास, १० टन ठोस मल र ७ टन झोल मल निकाल्न सकिन्छ । अहिले हामी १४१५ टन फोहोर प्रशोधन गरिरहेका छौं, इनर्जी कम्पनीका प्रबन्ध निर्देशक विमल खतिवडाले भने, यसबाट दैनिक १६ सय केजी बायोग्यास र करिब ५ टन ठोस मल उत्पादन भइरहेको छ । उत्पादित बायोग्यास, ठोस मल र झोल मल उपभोग गर्न नसक्दा खेर गइरहेको हो । दैनिक उत्पादन हुने बायोग्यास जलाएर नष्ट गरिरहेका छौं, पाइपलाइनमार्फत घरघरमा पुर्याउन सकियो भने १५ सय घरमा चुलो बाल्न सकिन्छ, अध्यक्ष घिमिरेले भने । नगर प्रमुख राम थापाले घरघरमा पाइप जडान गरेर ग्यास बाल्ने काम स्थानीय सरकारबाट सम्भव नरहेको बताए ।"
एलिजाबेथको चिनो,"(काठमाडौं)  ललितपुरको गोदावरीस्थित राष्ट्रिय वनस्पति उद्यान परिसरमा अति विशिष्ट वृक्षरोपण क्षेत्र छ । सन् १९७४ मा नेपाल भ्रमण गरेका युगोस्लोभियाका तत्कालीन राष्ट्रपति मार्सल जोसेफ ब्रोज टिटोले रोपेको लालीगुराँसदेखि सन् १९९६ मा जर्मनीका राष्ट्रपति प्राडा रोमन हर्जोगले रोपेको ढाले कटुस देख्न पाइन्छ । परिसरको एउटा लहरमा भने पुवाँले रोपिएको छ । ९६ वर्षको उमेरमा गत बिहीबार दिवंगत बेलायती महारानी एलिजाबेथ द्वितीयका सम्झना यो उद्यानमा छ । सन् १९६१ मा एलिजाबेथ र उनका श्रीमान् तत्कालीन राजकुमार फिलिप्सको भ्रमणताका नेपालमा राजा महेन्द्रको शासन थियो । महारानीको दोस्रो नेपाल भ्रमणचाहिँ त्यसको २५ वर्षपछि भयो । त्यतिबेला नेपालमा राजा वीरेन्द्र थियो । सन् १९८६ मा महारानी एलिजाबेथको नेपाल भ्रमण चार दिनको थियो । नेपाल भ्रमणको चिनो छाड्न महारानी र राजकुमार फिलिप्सले राष्ट्रिय वनस्पति उद्यान गोदावरीमा वृक्षरोपण गरेका थिए । १९८६ फेब्रुअरी २० का दिन उनीहरूले एकएक वटा पुवाँलेका बिरुवा रोपेका थिए । यो बिरुवा अहिले १२ मिटर अग्ला भएका छन् । महारानीले रोपेको यो बिरुवालाई वनस्पति उद्यानका प्रमुख दीपक लामिछाने हरित कूटनीतिको प्रतिबिम्ब भएको बताउँछन् । त्यसैको सिको गरेर महारानी एलिजाबेथको ७० औं राज्यभिषेकको अवसर पारेर गत वर्षको चैत १० मा नेपालका लागि बेलायती राजदूत निकोला पोलिटले पनि पुवाँले रोपेकी थिइन् । महारानीकै इच्छामा गोदावरीमा शाही वनस्पति उद्यान इडिनवर्ग र बेलायती दूतावासको सहयोगमा सन् २०१६ मा जैविक विविधता शैक्षिक उद्यान को स्थापना गरिएको थियो । त्यो नेपाल र बेलायतबीच कूटनीतिक सम्बन्ध स्थापना भएको २ सय वर्ष पुगेको अवसर थियो । ६ सयदेखि २१ सय मिटर उचाइसम्म पाइने पुवाँले नेपालको उत्तर फर्किएका पहाड, ओसिलो क्षेत्रमा पाइने त्रिभुवन विश्वविद्यालयका प्राध्यापक सुरेशराज घिमिरे बताउँछन् । उनका अनुसार पुवाँले उष्ण क्षेत्रमा पाइने ढिलो हुर्कने सधैं हरियाली हुने वनस्पति हो । यो प्रजाति नेपाल, चीन, भुटान र भारतको सिक्किम, दार्जिलिङ, असम, बंगलादेशमा पाइने उनले बताए । गाईबस्तुलाई डाले घाँसका रूपमा प्रयोग हुने यो बिरुवाको फलमा दाना लाग्ने गर्छ । कतिपयले यसलाई निरस्याउल पनि भन्ने गरेको प्राध्यापक घिमिरेले बताए ।"
अन्ततः सरकारले स्विकार्यो कोरोना बिमाको दायित्व,"(काठमाडौं)  बिमा कम्पनीहरूले कोरोना बिमाको भुक्तानी रोकेको करिब डेढ वर्षपछि सरकारले त्यसमा आफ्नो पनि दायित्व रहेको स्विकारेको छ । गत साता बसेको मन्त्रिपरिषद् बैठकले कोरोना बिमा भुक्तानीका लागि १ अर्ब रुपैयाँ भुक्तानी दिने निर्णय गरेको अर्थ मन्त्रालयका प्रवक्ता आनन्द काफ्लेले जनाए । मन्त्रिपरिषद्ले एक अर्ब रुपैयाँ निकासा दिने निर्णय गरेको छ, उनले भने, सोही निर्णयका आधारमा अर्थ मन्त्रालयले बिमा समितिलाई निकासा दिने प्रक्रिया सुरु भएको छ । पैसा पाएपछि बिमा समितिले कोरोना बिमा कार्यविधिअन्तर्गत बिमितलाई रकम व्यवस्थापनको निर्णय गर्नेछ ।यसअघि बिमा समितिमार्फत कम्पनीहरूले पटकपटक सरकारसँग पैसा मागे पनि पाएका थिएनन् । सरकारले रकम नदिएको भन्दै बिमा कम्पनीले करिब सवा १ लाख जना बिमितको भुक्तानी रोकेका छन् । तिनलाई कम्पनीहरूले १० अर्ब ५२ करोड ३२ लाख रुपैयाँ भुक्तानी गर्न बाँकी छ । त्यो रकम सबै सरकारको दायित्वअन्तर्गतको भएको समिति र कम्पनीहरूको दाबी छ ।०७७ जेठमा बिमा समिति, बिमा कम्पनी, पुनर्बिमा कम्पनी र सरकारबीच भएको सहमतिअनुसार कोरोना बिमामा परेको कुल दाबीमध्ये १ अर्ब रुपैयाँसम्मको बिमा कम्पनीहरूले नै भुक्तानी गर्नुपर्ने व्यवस्था छ । १ अर्बदेखि २ अर्ब रुपैयाँसम्मको नेपाल पुनर्बिमा कम्पनी र २ अर्बदेखि साढे २ अर्ब रुपैयाँसम्मको बिमा कम्पनीहरूको महाविपत्ति कोषबाट बेहोरिने सहमति थियो । साढे २ अर्बदेखि साढे ३ अर्ब रुपैयाँसम्मको दाबी भुक्तानी बिमा समिति र साढे ३ अर्ब रुपैयाँभन्दा माथिको दाबी भुक्तानी सरकारले बेहोर्ने सहमति छ । सहमतिअनुसार बिमा समिति, पुनर्बिमा कम्पनी र बिमा कम्पनीहरूले तिर्नुपर्ने दायित्व करिब साढे ३ अर्ब रुपैयाँ मात्र हो । मापदण्डअनुसार बिमा समिति, कम्पनी र पुनर्बिमा कम्पनीले भुक्तानी गर्नुपर्ने दायित्व सबै तिरिसकेका छन् । यसकारण हाल भुक्तानी गर्न बाँकी रकम सबै सरकारको दायित्व भएको बिमा समितिले जनाउँदै आएको छ । कोरोना बिमा दाबीबापतको करिब साढे १० अर्ब तथा सरकारी कर्मचारीको बिमाबापतको शुल्क र अरू बिमितलाई बिमा शुल्कमा ५० प्रतिशत अनुदान दिएको रकम पनि जोड्दा सरकारले करिब साढे ११ अर्ब रुपैयाँ भुक्तानी गर्न बाँकी रहेको समितिको दाबी छ ।११ अर्ब रुपैयाँ भुक्तानी दिनुपर्नेमा १ अर्ब मात्र निकासा भएको जानकारी आएकाले त्यो रकम निल्नु न ओकेल्नु भएको बिमा कम्पनीहरूले बताएका छन् । समितिबाट औपचारिक पत्र आएको छैन, एक बिमा कम्पनीका प्रमुख कार्यकारी अधिकृतले भने, अनौपचारिक रूपमा सरकारले एक अर्ब रुपैयाँ निकासा गर्ने निर्णय गरेको सुनिएको छ । त्यो रकम कसरी वितरण गर्ने ? हामीलाई यसले झन् समस्या पार्छ । यति लामो समयसम्म भुक्तानी नपाउँदा केही बिमितले अब नपाइने होला भनेर आस पनि मारेका थिए, अब फेरि सबै जना एकैपटक माग्न आउन सक्छन् । बिस्तारै अरू रकम पनि दिने भनिएको भए त ठिकै थियो, होइन भने कसलाई दिने, कसलाई नदिने, मिलाउनै गाह्रो हुने देखिन्छ ।सरकारले गत साता रकम निकासा गर्ने निर्णय गरे पनि बुधबारसम्म बिमा समितिले त्यसको औपचारिक जानकारी पाएको छैन । पैसा निकासा दिने निर्णयको औपचारिक जानकारी अर्थ मन्त्रालयबाट आएपछि त्यो रकम कसरी वितरण गर्नेबारेमा बिमक संघ (निर्जीवन बिमा कम्पनीहरूको छाता संगठन) सँग बैठक बसी वितरणको मापदण्ड बनाइने बिमा समितिका कार्यकारी निर्देशक राजुरमण पौडेलले जनाए । पहिला पैसा निकासाबारे औपचारिक जानकारी आओस्, त्यसपछि त्यो रकम कसरी वितरण गर्ने भन्नेबारे कम्पनीहरूसँग छलफल गरेर मापदण्ड बनाउँछौं, उनले भने, करिब साढे ११ अर्ब भुक्तानी गर्न बाँकी रहेकाले एक अर्ब रुपैयाँ निकासा धेरै कम भयो ।कोरोना बिमामा बाँकी रहेको भुक्तानी सरकारको दायित्व भएको महालेखा परीक्षकको प्रतिवेदनले औंल्याएको छ । सरकारले कोरोना बिमाबारे रकम दिन आनाकानी गरिरहेका बेला महालेखाको प्रतिवेदनले उक्त रकम सरकारको दायित्वमा पर्न आएको उल्लेख गरेको थियो । कोरोना बिमा मापदण्डको व्यवस्थाअनुसार उक्त रकम नेपाल सरकारलाई दायित्व पर्ने अवस्था सिर्जना भएको छ , सार्वजनिक महालेखाको ५९औं वार्षिक प्रतिवेदनमा भनिएको छ । कोरोना बिमामा बिमितलाई भुक्तानी दिन उच्च अदालत तुलसीपुर र विराटनगरले पनि परमादेश जारी गरेका छन् । कोरोना बिमाबापतको रकम दिन विपक्षी बिमा कम्पनीका नाममा ती अदालतले परमादेश जारी गरेका हुन् । लामो समयसम्म कोरोना बिमाको भुक्तानी नपाएपछि विराटनगर, सुर्खेत, नेपालगन्जलगायत जिल्लामा बिमितले दाबी भुक्तानीको आदेश माग गर्दै रिट दर्ता गराएका थिए । तीमध्ये विराटनगर र नेपालगन्जमा परेको रिटको फैसला भएको हो । बाँकी जिल्लामा परेका रिट पनि फैसलाको प्रक्रियामा रहेको बताइएको छ । कम्पनीहरू उच्च आदेशको पुनरावेदनका लागि निर्जीवन बिमा कम्पनीको छाता संगठन बिमक संघ सर्वोच्च अदालत जाने तयारीमा छ ।सरकारले तिर्नुपर्ने दायित्वमध्ये पनि केही हिस्सा बेहोर्ने गरी विकल्प पठाउन अर्थमन्त्री जनार्दन शर्माले बिमा समितिलाई निर्देशन दिएका थिए । सोही निर्देशनका आधारमा समितिले कम्पनीहरूसँग छलफल गरेर गत माघमै दुई विकल्प अर्थ मन्त्रालय पठाइसकेको थियो । जसअनुसार समिति, कम्पनी र पुनर्बिमाले थप सवा ५ अर्ब रुपैयाँ भुक्तानी गर्न तयार भएका थिए ।उक्त विकल्प अर्थ मन्त्रालयलाई मान्य भएमा कोरोना बिमा भुक्तानीका लागि सरकारले करिब ६ अर्ब रुपैयाँ मात्र तिरे पुग्छ । बाँकी रकममध्येबाट पनि करिब ४५ प्रतिशत आफूहरूले व्यहोर्ने विकल्प बिमा समितिले गत असोजमै पनि अर्थ मन्त्रालयलाई पठाएको थियो । पटकपटक विकल्प मागेर दिए पनि अर्थले कुनै उत्तर दिएको थिएन । पछिल्लो पटक समितिले अर्थ मन्त्रालय पठाएको विकल्पमा कुल भुक्तानी हुन बाँकी ११ अर्ब ८७ करोड ७१ लाख ९० हजार ७ सय ३९ रुपैयाँ सरकार, नेपाल पुनर्बिमा कम्पनी, बिमा कम्पनी र बिमा समितिले बाँडफाँट गर्ने भन्ने छ । यसअनुसार सरकारले ५५, नेपाल पुनर्बिमा कम्पनीले १२, बिमा कम्पनीहरूले २५ र बिमा समितिले ८ प्रतिशतका दरले रकम संकलन गरेर भुक्तानी दिने प्रस्ताव छ । कोरोना बिमा लेखअन्तर्गत १७ लाख ५८ हजार ३ सय ४३ जनाले कोरोना बिमा गरेका थिए । बिमा लेख बिक्रीबाट कम्पनीहरूले करिब १ अर्ब ५ करोड रुपैयाँ मात्र बिमा शुल्क संकलन गरेका छन् । बिमा गरेकामध्ये १ लाख ६२ हजार ३ सय ४६ जनाले बिमा दाबी गरेका छन् । यो परेको कुल दाबी १५ अर्ब ३५ करोड ६८ लाख रुपैयाँ हो । परेको दाबीमध्ये ५० हजार ४ सय ४७ जनालाई ४ अर्ब ८३ करोड ३५ लाख रुपैयाँ भुक्तानी भइसकेको छ । भुक्तानी भएको रकममध्ये बिमा पुलबाट ३ अर्ब ५० करोड रुपैयाँ र बिमा कम्पनीहरूबाट १ अर्ब ३३ करोड ३५ लाख रुपैयाँ भुक्तानी भएको छ ।"
एलपीजी पाइपलाइन विस्तारमा सहमति,"बैठकमा विद्युत् क्षेत्र, प्रसारण लाइन निर्माण, रेलमार्ग जडान, मोटरेबल पुललगायत महत्त्वपूर्ण पूर्वाधार र विभिन्न क्षेत्रमा भएको प्रगतिप्रति सन्तोष व्यक्त गरिएको दिल्लीस्थित नेपाली राजदूतावासद्वारा जारी विज्ञप्तिले जनाइएको छ । सचिवद्वय पौडेल र क्वात्राले पारवहन सन्धिको प्रोटोकल र ज्ञापनपत्रलगायत ट्रान्जिट सन्धिको प्रारम्भिक निष्कर्ष र व्यापार सन्धिको समीक्षालाई तीव्रता दिने विषयमा पनि छलफल गरेका थिए । मल आपूर्ति, गहुँ, चिनी, धान र चामलको निर्यातमा प्रतिबन्ध हटाउने विषयमा पनि छलफल भएको दूतावासले जनाएको छ ।बैठकमा सीमा सम्बन्धमा पनि छलफल भएको नेपाली राजदूतावासको विज्ञप्तिमा भनिएको छ । तर त्यसमा लिपुलेक, लिम्पियाधुरा र कालापानी क्षेत्र र सुस्ताका विषयमा छलफल गरेनगरेको खुलाइएको छैन । सीमा विवादका विषयमा पनि छलफल भएको थियो । यस सम्बन्धमा सचिवहरूले स्थापित द्विपक्षीय संयन्त्रमार्फत बाँकी क्षेत्रहरूमा सिमानाको काम पूरा गर्नेबारे विचार आदानप्रदान गरे, विज्ञप्तिमा भनिएको छ ।"
लगानीको प्राथमिकतामा दिगो पूर्वाधार,"(काठमाडौं)  नेपालमा लगानीको वातावरण सुधार्न सरकारले प्राथमिकताका क्षेत्र निर्धारण गर्नुपर्ने र दिगो पूर्वाधार निर्माणलाई केन्द्रमा राख्नुपर्ने देखिएको छ । लगानी बोर्डको कार्यालयले आयोजना गरेको दिगो पूर्वाधार लगानी फोरम २०२२ का सहभागीले जलवायु परिवर्तनमा असर नगर्ने तथा वातानुकूलित पूर्वाधार निर्माणमा नेपालले जोड दिनुपर्ने बताएका हुन् ।फोरमको उद्घाटन सत्रमा प्रधानमन्त्री शेरबहादुर देउवाले नेपालले सन् २०४५ सम्ममा शून्य कार्बन उत्सर्जन (नेट जेरो) को लक्ष्य प्राप्तिका लागि साध्य र साधन तयार हुनुपर्ने र त्यसका लागि सहयोग बढाउन विकास साझेदारहरूलाई आह्वान गरे । सन् २०२६ सम्ममा विकासशील मुलुकमा स्तरोन्नति हुने, सन् २०३० सम्ममा दिगो विकासका लक्ष्य प्राप्त गर्ने र सन् २०४५ सम्ममा शून्य कार्बन उत्सर्जन गर्ने मुलुकका रूपमा पुग्ने लक्ष्य नेपालको छ, प्रधानमन्त्री देउवाले भने, त्यसका लागि वार्षिक १९ बिलियन अमेरिकी डलर बराबरको लगानी नेपाललाई आवश्यक छ । वैदेशिक लगानी भित्र्याउन सहजताका लागि भन्दै लगानी बोर्डको कार्यालयले बुधबारदेखि डिजिटल प्रणालीमा आधारित एकल बिन्दु सेवा केन्द्र (वन स्टप सर्भिस) सञ्चालनमा ल्याएको छ । परियोजना बैंक निर्देशिका पनि सार्वजनिक गरिएको छ । सार्वजनिकनिजीसाझेदारीमा कार्यान्वयन गरिने प्राविधिक र आर्थिक दृष्टिले सम्भाव्य परियोजनाहरूको संग्रहको सूची तयार गर्ने उद्देश्यले परियोजना बैंक निर्देशिका तयार पारिएको हो । डिजिटल प्रणालीमा आधारित एकल बिन्दु सेवा केन्द्रबाट लगानीकर्ताले आयोजनाबारे जानकारी तथा जिज्ञासा राख्न सक्ने र लगानी सहजीकरणसँग सम्बन्धित सबै निकाय आबद्ध भई शीघ्र र प्रभावकारी सेवा दिन सकिने जनाइएको छ । रासायनिक मल कारखाना स्थापनाका लागि लगानी बोर्डद्वारा तयार पारिएको अध्ययन प्रतिवेदन पनि बुधबार नै सार्वजनिक भएको छ । प्रतिवेदनमा इलेक्ट्रोलाइसिस र प्राकृतिक ग्यासबाट मलकारखाना सञ्चालनको तुलनात्मक अध्ययन गरिएको छ । नेपालमा लगानी गर्न चाहने विदेशी लगानीकर्ताहरूलाई विश्वसनीय, लगानीयोग्य र दिगोपनासहितका परियोजना छनोटका लागि परियोजना बैंक निर्देशिका जारी गरिएको लगानी बोर्डका प्रमुख कार्यकारी अधिकृत सुशील भट्टले बताए । परियोजना छनोटलाई पारदर्शी, प्रक्रियागत रूपमा छनोट गर्न तथा त्यस्ता आयोजनाको मूल्यांकनका लागि परियोजना बैंक आवश्यक छ, उनले भने । निर्देशिकामा भएको व्यवस्थाअनुसार आयोजना तयार पारिने र सोहीअनुसार लगानीकर्ता खोजिने उनको भनाइ छ । लगानी भित्र्याउन आयोजना छान्दा सम्भाव्यता, आर्थिक, प्राविधिक तथा वातावरणीय पक्ष हेरेर प्राथमिकता निर्धारण गरिनेछ । १५ औं पञ्चवर्षीय आवधिक योजना र दीर्घकालीन विकास रणनीतिसँग तादात्म्यता हुने गरी आयोजना छनोट गरिने लगानी बोर्डले जनाएको छ ।नेपालले वातावरणका मुद्दालाई प्राथमिकतामा राखेर विकासको गति अघि बढाए पनि केही क्षेत्रमा अझै सुधार गर्न बाँकी रहेको विश्व बैंक ग्रुपकी प्रबन्ध निर्देशक मारी एल्का पांगेत्सुले बताइन् । दिगो पूर्वाधार लगानी फोरम २०२२ मा भर्चुअल माध्यमबाट सम्बोधन गरेकी पांगेत्सुले राष्ट्रिय विकास रणनीतिका रूपमा ग्रिड अवधारणा अवलम्बन गर्ने नेपाल विश्वको पहिलो मुलुक रहेको समेत जनाइन् । हरित, लचिलो र समावेशी विकास (ग्रिन, रेजिलेन्ट एन्ड इन्क्लुसिभ डेभलपमेन्ट) अर्थात ग्रिड अवधारणालाई नेपालले आफ्नो विकास रणनीतिमा समावेश गरी जलवायु परिवर्तन तथा वातावरणसँग जोडिएका मुद्दालाई सम्बोधन गरेको उनको भनाइ छ । विकासको अवधारणाका रूपमा ग्रिड लाई अवलम्बन गर्ने नेपाल विश्वको पहिलो मुलुक हो । यस अवधारणाले लिएका लक्ष्य प्राप्त गर्न विश्व बैंक नेपाललाई आवश्यक सहयोग गर्न तयार छ, उनले भनिन्, विश्व बैंक नेपालको सरकारी, निजी क्षेत्र र गैरसरकारी क्षेत्रसँग समन्वय गर्न तयार छ ।नेपालले विकास लक्ष्य प्राप्त गर्न नीतिगत र संगठनात्मक सुधार गर्नुपर्ने तथा वित्त परिचालनका नयाँ स्रोत खोज्नुपर्ने आवश्यकता पनि उनले औंल्याइन् । सरकारको बजेट खर्च बढाउने, वातावरणीय वित्त उपकरणहरू खोज्ने, विकास साझेदारहरूबाट ऋण तथा सहुलियत खोज्न नेपालले पहल गर्नुपर्छ । अर्को महत्त्वपूर्ण भनेको सशक्त निजी क्षेत्र पनि उत्तिकै आवश्यक छ, उनले भनिन् । विश्व बैंक ग्रुपले नेपालका लागि नयाँ जलवायु परिवर्तन विकास रिपोर्ट चाँडै नै सार्वजनिक गर्ने तयारी गरेको र उक्त रिपोर्टले नेपालका लागि जलवायु अनुकूलित लगानी भित्र्याउन केके कुरामा सुधार गर्नुपर्नेछ भनेर देखाइने पनि उनले उल्लेख गरिन् । लगानी फोरममा सहभागीहरूलाई नेपालमा कस्ता खालका लगानी र आयोजना सफल भएका छन् भनेर हेर्न पांगेत्सुले सुझाइन् । नेपालमा वैदेशिक लगानी गरेका कस्ता आयोजनाको प्रगति राम्रो छ र आयोजना कार्यान्वयनका लागि अझ के कुरामा सुधार गर्न सकिन्छ भनेर हेर्न जरुरी छ । नेपालले कस्ता आयोजनाबाट रोजगारी सिर्जना गर्न सकिन्छ र जनजीविकामा सुधार गर्न सकिन्छ भनेर पनि हेरिनुपर्छ, उनले भनिन् । फोरममा सहभागी विदेशी लगानीकर्ता कम्पनीका प्रतिनिधिले नेपालमा बिस्तारै लगानीको वातावरण बन्दै गएको बताएका छन् । पछिल्ला वर्षहरूमा नेपालले लगानी वातावरणमा उल्लेख्य सुधार गरेको एसजेभिएन अरुण३ पावर डेभलपमेन्ट प्राइभेट लिमिटेडका प्रमुख कार्यकारी अधिकृत अरुण धिमानको भनाइ छ । नेपाल अब लगानीमैत्री देश भएको छ र बढीभन्दा बढी लगानी भित्र्याउन तयार छ, धिमानले भने, त्यसका लागि नेपालले वातावरण बनाएको छ । लगानी बोर्डको कार्यालयले ठूला आयोजना बनाउनका लागि हातोमालो गरिरहेको छ । नेपालको जलविद्युत् क्षेत्रले दक्षिण एसिया क्षेत्रमा नै योगदान गर्न सक्ने सम्भावना देखिएको पनि उनले बताए । त्यस्तै भारतीय कम्पनी सतलज जलविद्युत् निगमले बनाइरहेका २ हजार ५९ मेगावाट क्षमता बराबरका ३ वटा आयोजना निर्धारित समयभित्रै निर्माण सम्पन्न गर्नेमा आफू आशावादी रहेको धिमानको भनाइ छ । आयोजना निर्माणको गति निकै राम्रोसँग चलिरहेको छ । अरुण३ आयोजनामा ६२ प्रतिशत काम भइसकेको छ । प्रसारणलाइन निर्माणमा पनि २१ प्रतिशत सकिसकेको छ । अरू आयोजनामा पनि अपेक्षित रूपमै काम भइरहेको छ ।नेपालको अर्थ सामाजिक विकासका लागि वैदेशिक लगानी आवश्यक रहेको ह्वासिङ सिमेन्ट नारायणी लिमिटेडका नायब महाप्रबन्धक लु गानले बताए । नेपालमा आयोजना बनाउँदा लगानी बोर्ड र अरू सम्बन्धित निकायले खेलेको भूमिका सराहनीय रहेको उनको धारणा छ । २१६ मेगावाट क्षमताको माथिल्लो त्रिशूली१ जलविद्युत् आयोजना बनाइरहेको नेपाल वाटर एन्ड इनर्जी डेभलपमेन्ट पावर कम्पनीका प्रमुख कार्यकारी अधिकृत हि वाङ काङले पनि नेपालमा लगानीका लागि सकारात्मक वातावरण रहेको उल्लेख गरे । नेपाल दिगो पूर्वाधार निर्माणका लागि दक्षिण एसियामा नै रोलमोडल हुन सक्ने उनको भनाइ छ ।"
आईसीपी सञ्चालन गर्न ५ कम्पनी इच्छुक,"पर्सा (कास) वीरगन्जस्थित एकीकृत सुरक्षा जाँच चौकी (आईसीपी) सञ्चालनका लागि ५ कम्पनीले आशयपत्र दर्ता गराएका छन् । सोमबार आशयपत्र दर्ता गर्ने अन्तिम दिन काठमाडौंस्थित इन्टरमोडल यातायात विकास समिति केन्द्रीय कार्यालयमा ५ कम्पनीले आशयपत्र दर्ता गराएका हुन् । तिनमा प्रिस्टिनमेगा लजिस्टिक, ट्रान्स नेपाल, हाइवे रोड लाइन, कैलाश टर्मिनलविन्ध्यवासिनी र एसएस टर्मिनल छन् । विभिन्न कम्पनीले आठ वटा फारम लगेकामा ५ वटा मात्र आशयपत्र दर्ता भएको समितिका कार्यकारी निर्देशक आशिष गजुरेलले जनाए । समितिले गठन गरेको मूल्यांकन समितिले आवश्यक मूल्यांकन सुरु गरिसकेको उनले बताए । दर्ता भएका आशयपत्रका सम्बन्धमा मूल्यांकन समितिले आवश्यक काम अघि बढाइसकेको छ, उनले भने, चाँडै नै सबै बिडरको उपस्थितिमा नतिजा सार्वजनिक गर्छौं । ०७४ चैत २८ देखि मुलुककै पहिलो आईसीपीका रूपमा यो आईसीपी सञ्चालनमा आएको हो । हालसम्म इन्टरमोडल यातायात विकास समिति आफैंले यो आईसीपी सञ्चालन गर्दै आएको छ । अब भने निजी क्षेत्रलाई ठेक्कामा सञ्चालन गर्न दिन लागेको हो । भारत सरकारले नेपाल र सीमापारि भारतीय भूमिमा पनि एकैखाले संरचना भएको एकीकृत सुरक्षा जाँच चौकी निर्माण गरेको थियो । एकै छानामुनि भन्सार, आप्रवासन, क्वारेन्टाइन, सीमा सुरक्षाजस्ता संस्था ल्याएर अन्तरदेशीय आवतजावत झन्झटरहित बनाउने प्रयासस्वरुप भारतले नेपाल र आफ्नो भूमिमा समेत गरी आईसीपी निर्माण गरेको हो । नेपालको आधाभन्दा बढी अन्तर्राष्ट्रिय आयात निर्यात कारोबार वीरगन्ज आईसीपीबाटै हुने भएकाले यहाँ हुने पूर्वाधार तथा सुविधाले मुलुककै आयातनिर्यात व्यापारमा ठूलो महत्त्व राख्छ ।"
गण्डकीका ७ जिल्लामा खेलस्थल,"(पोखरा)  गण्डकी प्रदेशमा असोज २८ देखि कात्तिक ३ सम्म हुने नवौं राष्ट्रिय खेलकुदको खेलस्थल टुंगो लागेको छ । राष्ट्रिय खेलकुद परिषद् (राखेप) ले प्रदेशका ७ जिल्लामा प्रतियोगिता सञ्चालन गर्ने निश्चित गरेको हो । प्रतियोगितामा समावेश ३६ खेलमध्ये अधिकांश कास्कीमा हुनेछन् । पोखरा रंगशालामा एथलेटिक्स, ब्याडमिन्टन, महिला क्रिकेट, टेनिस, बक्सिङ, पुरुष भलिबल, जिम्न्यास्टिक, महिला तथा पुरुष ह्यान्डबल, सफ्ट टेनिस, स्क्वास, उसु, पुरुष बास्केटबल, आर्चरी र फेन्सिङ प्रतियोगिता हुनेछन् । कास्कीको लामाचौरस्थित गोस्तेघाटमा पुरुष फुटबल हुनेछ । पुरुष फुटबलको फाइनल भने पोखरा रंगशालामा नै हुनेछ । महिला बास्केटबल पोखराकै पृथ्वीनारायण क्याम्पस, फुलकन्ट्याक्ट कराते र जुडो नयाँबजारस्थित प्रदर्शनी केन्द्रको हल, शारीरिक सुगठन पोखरा सभागृह, टेबलटेनिस कोल्माबाहकोट समाज घर पोखरा, महिला हक्की गण्डकी बोर्डिङ, पुरुष हक्की हेमजाको गौरीशंकर खेल मैदान, भारोत्तोलन पोखरा उद्योग वाणिज्य संघ, गल्फ हिमालयन गल्फ कोर्स, साइक्लिङ रानीवन, ट्रायथलन लेकसाइड, प्याराग्लाइडिङ सराङकोट, महिला र पुरुष रग्बी भण्डारढिक मैदान, कबड्डी महिला र पुरुष रञ्जित पार्टी प्यालेस, खोखो महिला र पुरुष ह्यान्डबल एकेडेमीमा हुनेछन् । पौडी भने पोखराकै निजी विद्यालय फिस्टेल एकेडेमीको स्विमिङ पुलमा हुने निश्चित भएको छ । त्यसबाहेक, महिला फुटबल स्याङ्जाको वालिङ, महिला भलिबल र तेक्वान्दो म्याग्दी, बुद्धिचाल गोरखा, सेपाकताक्रो महिला र पुरुष नवलपुर, कुस्ती थारु संग्रहालय कावासोती नवलपुर, कराते पर्वत र आईटीएफ तेक्वान्दो बागलुङमा हुनेछ । यसमध्ये वालिङको खेल मैदानको स्तरोन्नति नसकिएकाले महिला फुटबलको खेलस्थलको रूपमा पोखरा रंगशाला र पृथ्वीनारायण क्याम्पसको मैदानमा विकल्पमा राखिएको छ । यसअघि नै पुरुष क्रिकेट भदौ २३ बाटै काठमाडौंमा सुरु भइसकेको छ भने सुटिङ काठमाडौंमा नै हुनेछ । खेल स्थल व्यवस्थापन उपसमिति, सम्बन्धित खेल संघका प्रतिनिधि र प्रशिक्षकको सिफारिसमा प्राविधिक उपसमितिले खेलस्थलको टुंगो लगाएको थियो । राखेपले बुधबार पोखरामा पत्रकार सम्मेलन गरी खेलस्थल सार्वजनिक गरेको हो । पत्रकार सम्मेलनमा प्राविधिक उपसमिति संयोजक हिमालराज दाहालले गण्डकीका ११ वटै जिल्लामा प्रतियोगिता पुर्याउने लक्ष्य राखे पनि सम्भव नभएको बताए । मनाङ, मुस्ताङ जस्ता हिमाली जिल्लामा त्यतिबेलाको मौसमको अवस्था, बाटोको पहुँचलगायत जोखिम केलायौं, उनले भने, त्यहाँ प्रतियोगिता गर्न नसकिने बाध्यात्मक अवस्था सिर्जना भयो । बुधबार प्रतियोगिताको काउन्टडाउन समेत सुरु भएको छ । प्रतियोगिता हुन ३० दिन बाँकी छ । प्रचारप्रसार उपसमितिद्वारा आयोजित पत्रकार सम्मेलनकै अवसरमा राष्ट्रिय खेलकुदको आधिकारिक वेबसाइट र एप्लिकेसन (एप) सञ्चालनमा ल्याइएको छ । युवा तथा खेलकुदमन्त्री महेश्वरजंग गहतराज र राखेपका सदस्यसचिव टंकलाल घिसिङले उक्त वेबसाइट र एप सुरुआत गरे । प्रतियोगिताको नतिजा सबैले सहज रूपमा पाउने गरी अनलाइन माध्यमबाट तत्कालै नतिजा सार्वजनिक गर्न वेबसाइट र एप बनाइएको बताइएको छ । यही राष्ट्रिय खेलकुदमार्फत पहिलोपल्ट खेलाडीको अनलाइन दर्ता सुरु भएको छ । प्रत्येक टिमले खेलाडीको अनलाइन फारम भर्नुपर्ने व्यवस्था गरिएको छ । विभागीय र गैरआवासीय नेपाली संघको टिमले अनलाइन फारम भरिसकेका छन् । सदस्यसचिव घिसिङले खेलाडीको अनलाइन दर्ताले खेलकुदको क्षेत्रमा जीवित इतिहास बन्ने बताए । खेलकुदमन्त्री गहतराजले राष्ट्रिय खेलकुदलाई सानदार र भव्यतापूर्वक सम्पन्न गर्न कुनै कसर बाँकी नराख्ने दाबी गरे । प्रतियोगितामा ३६ खेलको ४ सय ४ विधामा १ हजार ३ सय ८६ पदकका लागि ७ हजार ७ सय ९९ खेलाडीले प्रतिस्पर्धा गर्नेछन् । सात प्रदेश, तीन विभागीय र एक गैरआवासीय नेपाली संघ गरी ११ टिम सहभागी छन् ।"
प्रदेश १ स्तरीय छनोट सुरु,"इटहरी (कास) नवौं राष्ट्रिय खेलकुदलाई खेलाडी छनोट गर्न बुधबारदेखि प्रदेश १ स्तरीय प्रतियोगिता सुरु भएको छ । असोज २८ देखि कात्तिक ३ सम्म पोखरामा हुने नवौं राष्ट्रिय हुनेछ । छनोट प्रतियोगिता इटहरी प्रादेशिक रंगशालामा भएको छ । संयोजक शैलेशकुमार बिष्टका अनुसार छनोटमा प्रतिस्पर्धी ५ हजार ६ सय खेलाडीमध्ये राष्ट्रिय प्रतियोगितालाई ७ सय ८ खेलाडी छनोट हुनेछन् । प्रत्येक खेलमा एक प्रशिक्षक र एक व्यवस्थापक राखिएको छ । प्रदेशले ३५ खेलमा सहभागिता जनाउने छ । असोज ८ मा प्रदेशको छनोट समापनपछि टोलीलाई बन्द प्रशिक्षणमा राखिने छ । जिल्ला, प्रदेश छनोट र बन्द प्रशिक्षणका लागि १० करोड रुपैयाँ खर्च लाग्ने अनुमान गरिएको संयोजक विष्टले बताए । मुख्यमन्त्री राजेन्द्रकुमार राईले खेलकुद क्षेत्रमा चाहेर पनि लगानी गर्न नसकिएको बताए । प्रदेशले खेलकुदमा गरेको लगानी बामे सरेको अवस्था मात्र रहेको बताउँदै उनले भने,प्रदेश खेलकुद विकास बोर्डको माग बमोजिम खर्च उपलब्ध गराएको हौं, बजेट अपुग भए थप रकम निकासा गर्न तयार छौं ।"
नेपाल टी२० लिग अब डिसेम्बरमा,"(काठमाडौं)  असोज ८ देखि हुने भनिएको नेपाल टी२० लिग हाललाई स्थगित गरिएको छ । सुरक्षाको कारण देखाउँदै प्रतियोगिता सारिएको नेपाल टी२० लिगको गभर्निङ काउन्सिल प्रमुख प्रशान्तविक्रम मल्लले प्रेस विज्ञप्तिमार्फत जनाएका छन् । दुई सातापछि आयोजना गर्ने भनेर शनिबार र आइतबार गरी ड्राफ्टबाट ६७ नेपाली र ३३ विदेशी खेलाडी लिइएको थियो । नेपाल क्रिकेट संघ (क्यान) ले यसका लागि राष्ट्रिय खेलकुद परिषद (राखेप) र अन्तर्राष्ट्रिय क्रिकेट परिषद् (आईसीसी) बाट स्वीकृति पनि लिइसकेको थियो । तर बुधबार गृह मन्त्रालयका शाखा अधिकृत विष्णुहरि तिमल्सेनाद्वारा हस्ताक्षरित पत्रमा प्रतिनिधिसभा तथा प्रदेशसभा सदस्य निर्वाचनका विभिन्न कार्यक्रमहरू भएको हुँदा उक्त निर्वाचनपछि मात्र नेपाल टी२० लिग आयोजना गर्न जानकारी गराएपछि क्यान प्रतियोगिता सार्न बाध्य भएको हो । क्यानले प्रतियोगिता आयोजनास्थल त्रिवि क्रिकेट मैदान कीर्तिपुर र खेलाडी तथा अफिसियल बस्ने होटलहरूमा सुरक्षा माग गरेपछि गृह मन्त्रालयले उक्त पत्र काटेको थियो । क्यानले डिसेम्बर ११ देखि ३१ सम्म नेपाल टी२० का लागि नयाँ मिति अगाडि सारेको छ । क्यानले झन्डै ३ महिनापछि प्रतियोगिता आयोजनाको नयाँ मिति तोकेको हो । नेपाली टोली नोभेम्बरमा नामिबिया गई विश्व क्रिकेट लिग २ मा त्रिकोणात्मक शृंखला खेल्ने कार्यक्रम छ । त्यसपछि नेपाल टी२० लिग आयोजना गर्ने तालिका क्यानले बनाएको हो । शनिबार र आइतबारको ड्राफ्टका लागि १ हजार खेलाडीको आवेदन परेको क्यानले जनाएको छ । क्यानले भारतीय कम्पनी सेभेन थ्री स्पोर्ट्सलाई कमर्सियल एन्ड स्ट्रेजेटिक पार्टनर बनाएर आयोजना गर्न लागेको नेपाल टी२० लिगमा काठमाडौं गोर्खाज, पोखरा एभेन्जर्स, विराटनगर सुपर किंग्स, जनकपुर रोयल्स, लुम्बिनी अलस्टार्स र फार वेस्टर्न युनाइटेडले प्रतिस्पर्धा गर्दै छन् ।"
एपीएफसँग आयोजक स्तब्ध,"चितवन (कास) नारायणगढ क्याम्पाचौरमा जारी ईसुजु चितवन गोल्डकप आमन्त्रण फुटबल प्रतियोगितामा बुधबार आयोजक भरतपुर फुटबल क्लबलाई ३२ गोल अन्तरले पराजित गर्दै एपीएफ क्लब सेमिफाइनल पुगेको छ । खेलको १० औं मिनेटमा एपीएफका हरि कार्कीले गोल गर्दै टोलीलाई अग्रता दिलाए । मध्यान्तरअघि इन्ज्युरी समयमा भरतपुरका कमल थापाले गोल गरेर खेल बराबरीमा ल्याए । लगत्तै राज भुसालले गोल गर्दा भरतपुरले २१ को अग्रता बनायो । खेलको ४९ औं मिनेटमा एपीएफका हरिले गोल थप्दै खेल बराबरीमा ल्याए ।उद्घाटन खेलमा पाहुना टोली भारत बिहारको मोतिहारी फुटबल क्लबलाई ९० ले हराएको भरतपुर फुटबल क्लब क्वाटरफाइनलबाट अगाडि बढ्ने संकेत गरिरहेको थियो । तर, ६९ औं मिनेटमा भरतपुरका कुलदीप कार्कीले आत्मघाती गोल गरेपछि टोलीको यात्रामा बिराम लाग्यो । चोरमारामा मध्यबिन्दु कपनवलपुर पूर्वी नवलपरासीको मध्यविन्दु नगरपालिका चोरमारामा दोस्रो मध्यविन्दु नकआउट फुटबल प्रतियोगिता हुने भएको छ । स्पर्धा असोज १ देखि १७ सम्म हुने आयोजक चोरमारा युवा क्लबका अध्यक्ष सुरेश कुमारले बताए । चितवन, रूपन्देही र नवलपरासीका १६ टिमको सहभागिता रहने प्रतियोगितामा विजेताले २ लाख २२ हजार २ सय २२ र उपविजेताले १ लाख ११ हजार १ सय ११ रुपैयाँ पुरस्कार प्राप्त गर्ने छन् । संयोजक भीम हमालका अनुसार खेल चोरमारास्थित नवजागरण नमुना मावि चोरमारा रंगशालामा हुनेछ ।"
हाईप्रोफाइल भुटानी कोच,"नेपालसँग फाइनल खेल्ने चाहनासेमिफाइनलमा नेपालले जितेको हेर्न चाहन्छु किनकि नेपालसँग फाइनल खेल्ने इच्छा छ, प्रशिक्षक होङले भनिन् । तर, उनको चाहना पूरा गर्न निकै कठिन छ । सबैभन्दा राम्रो खेलिरहेको बंगलादेश डिफेन्डिङ च्याम्पियन भारतको साफमा अपराजित यात्रालाई २५ खेलमा पूर्णविराम लगाउँदै सेमिफाइनल पुगेको हो । नेपालले पनि पाँचौंपल्ट फाइनलमा स्थान बनाउन साफमा भारतविरुद्ध पहिलो जित हात पार्नु अनिवार्य छ ।भारतले हार बेहोर्नु र हामी भुटानले अलिकति माथि आउनुको कारण फरक छ । बंगलादेशको अहिलेको सिस्टम अलि फरक छ । त्यसैले फाइनल कसले जित्छ भन्नै सकिन्न, उनले भनिन्, हाम्रो टिमलाई गोल खाए पनि नआत्तिकन, नहड्बडाइकन खेलाउँछौं । त्यसरी खेल्दा धेरै पास लिनेदिने सिस्टम बस्छ । नअत्ताली खेल्यो भने आफ्नो ऊर्जा घट्दैन । बंगलादेशविरुद्ध भारतीय खेलाडीहरू गोल खाएपछि एकदमै अत्तालिए, जथाभावी बल हाने, हड्बडाएर खेले । उसको पुरै टिम नआएको जस्तो पनि छ । गेम भनेको कसरी पास लिने, दिने र हेर्ने हो ।घरेलु टिमबारे उनले भनिन्, नेपाली टिममा पनि अलि परिवर्तन देखिएको छ । तर, आत्तिने बानी धेरै छ । आफ्नो स्किल देखाएर राम्रोसँग खेल्यो भने निरन्तर परिवर्तन हुनसक्छ । गोल खाए पनि आत्तिनु हुँदैन । भुटानलाई त्यहीअनुसार खेलाइरहेकी छु । भारत पनि राम्रो छ । उसलाई नेपालले जित्नसक्ने एउटै आधार नअत्तालिकन राम्रोसँग खेल्ने नै हो ।तीनपल्ट विश्वकप खेलेको दक्षिण कोरियाली टिमसँग दक्षिण एसियाली टिमको तुलना गर्दै उनले भने, नेपालले यहाँ के गर्छ मलाई थाह छैन । तर, खेलाडीलाई राम्रो स्तरमा पुर्याउने हो भने उसलाई बच्चादेखि नै एकदम रमाइलो गराएर दुवै खुट्टा चलाउने गरी आधारभूत कौशल सिकाउनुपर्छ ताकि ठूलो भएपछि बल प्रहार बिग्रियो भने पनि लजाउने नहोस् । ग्रासरुटमै फुटबल सिकाउनुपर्छ । त्यसका लागि यहाँ (दक्षिण एसिया) को सिस्टम नै परिवर्तन गर्नुपर्छ । कोरियाली फुटबलबारे उनले भनिन्, कोरियाले एसियामा हङकङ, ताइपेइ, जापान, युरोपमा फ्रान्स, जर्मनी, स्विडेन, अमेरिकामा क्यानडा, युएसए, ब्राजिल, अफ्रिकामा नाइजेरियामा घुम्दै खेलिरहेको हुन्छ । त्यसैले कोरियाली टिम बलियो भएको हो । खेलाडीलाई वर्षको १२ महिनामा एक महिनामात्रै आराम हुन्छ, ११ महिना खेल्छन् । प्रत्येक सातामा एक दिन लिगको खेल खेल्नुपर्छ । यसरी खेलेपछि कसरी विकास हुँदैन ? सन् २००३ पछि २०१५ र २०१९ मा विश्वकप खेलेको कोरिया गत वर्ष भारतमा भएको एसियन कपमा उपविजेता हुँदै चौथोपल्ट विश्वकपमा छनोट भएको छ । मुम्बईमा भएको फाइनलमा कोरिया २० को अग्रता लिएरपनि चीनविरुद्ध ३२ ले हारेको थियो ।"
उसुका जुनी र दीपक सर्वोत्कृष्ट,"काठमाडौं (कास) १३औं दक्षिण एसियाली खेलकुद (साग) का स्वर्ण विजेता जुनी राई र दीपक हमाल प्रथम उसु अवार्डमा सर्वोत्कृष्ट खेलाडी चुनिएका छन् । नेपाल उसु महासंघद्वारा बुधबार आयोजित अवार्डमा जुनी महिला र दीपक पुरुषतर्फ सर्वोत्कृष्ट भएका हुन् । उनीहरूले जनही २५ हजार रुपैयाँ पुरस्कार पाए । प्रकाशबहादुर लामा थाउलो र गणेश अर्याल सान्सौंका उत्कृष्ट प्रशिक्षक भए । उनीहरूले पनि २५ हजार पुरस्कार पाए । उसुका संस्थापक प्रनिलध्वज कार्कीलाई लाइफटाइम एचिभमेन्ट अवार्ड प्रदान गरियो । १३औं सागका स्वर्णधारी जुनी, दीपकसहित विजय सिंजाली, सुस्मिता तामाङ र निमा घर्तीमगरलाई जनही १० हजारसहित सम्मान गरिएको थियो ।"
