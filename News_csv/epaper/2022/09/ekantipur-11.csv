शीर्षक,विवरण
समानुपातिकमा कहिलेसम्म शक्तिशालीको हालीमुहाली ?,"एमालेले यसअघिका निर्वाचनमा पनि यस्तै निर्णय गरेको थियो तर पछिल्ला तीनवटा निर्वाचनमध्ये २०७० को निर्वाचनलाई छाडेर २०६४ र २०७४ मा दोहोरिएका सांसद एमालेमा पनि थुप्रै छन् । ०६४ मा समानुपातिकमा परेका अग्नि खरेल ०७० मा सरकारको मनोनयनमार्फत संविधानसभा छिरेका थिए । ०७० मै सरकारी मनोनयन पाएका उमेश श्रेष्ठलाई कांग्रेसले ०७४ मा समानुपातिक प्रणालीमार्फत प्रतिनिधिसभामा पुर्याएको छ ।एमाले र कांग्रेसजस्ता प्रमुख दलको यस्तो निर्णयले माओवादी, एकीकृत समाजवादीलगायत दलहरू पनि दबाबमा छन् । माओवादीका कतिपय सांसदले २०६३ को अन्तरिम व्यवस्थापिका, २०६४ को संविधानसभा र २०७४ को प्रतिनिधिसभा गरी तीन पटकसम्म समानुपातिकको अवसर उपभोग गरेका छन् । वरिष्ठ उपाध्यक्ष नारायणकाजी श्रेष्ठ २०७४ सालमा समानुपातिकतर्फ निर्वाचित सांसदलाई अहिले नदोहोर्याउने पार्टी नीति भएको बताउँछन् । २०७४ मा समानुपातिक सांसद बनेका र फेरि पनि संसद्मा आवश्यक पर्ने साथीहरूलाई निर्वाचन लडाएरै ल्याउनेछौं, उनले भने, क्षमता भएका थुप्रै निष्ठावान् साथीहरू पछाडि छुट्नुभएको छ । यसपटक समानुपातिकको जिम्मेवारी उहाँहरूलाई दिऊँ भन्ने समझदारी बनेको छ । उपाध्यक्ष श्रेष्ठले यसो भने पनि माओवादीले अहिले वा यसअघि समानुपातिक प्रणालीको लाभ लिइसकेका सांसदलाई नदोहोर्याउने भनेर कुनै औपचारिक निर्णय गरेको छैन, न त पार्टी विधानमै त्यस्तो कुनै बाध्यकारी व्यवस्था गरेको छ ।एकीकृत समाजवादीले भने आफ्ना सांसदलाई समानुपातिकमा दोहोर्याउने वा नदोहोर्याउने निर्णय गरिसकेको छैन । यसअघि एमालेबाट समानुपातिक प्रणालीमा निर्वाचित ११ सांसद अहिले एकीकृत समाजवादीमा छन् । वरिष्ठ नेता झलनाथ खनाल ०७४ का समानुपातिक सांसदलाई दोहोर्याउने वा नदोहोर्याउनेबारे बैठक बसेर निर्णय गर्ने बताउँछन् । आवश्यकतालाई ध्यानमा राखेर निर्णय गर्छौं, उनीहरूको भूमिका, योग्यता र देशको आवश्यकतालाई ध्यानमा राखेर समानुपातिक सूचीबारे निर्णय गर्छौं, उनले भने । काठमाडौं विश्वविद्यालय स्कुल अफ लका डिन ऋषिकेश वाग्ले समानुपातिक प्रणालीबाट सांसद दोहोरिँदा निश्चित व्यक्तिले मात्र लाभ लिइरहेको बताउँछन् । जुनजुन समुदायका लागि लक्षित गरेर समानुपातिक प्रणालीको व्यवस्था गरिएको हो, त्यो समुदायबाट निश्चित मानिसले मात्र फाइदा उठाइरहने, बाँकी लाभबाट वञ्चित हुने अवस्था देखियो, उनले भने ।कांग्रेसकी मीनाक्षी झा २०६४, २०७० र २०७४ मा निरन्तर तीनै पटक समानुपातिकको लाभ लिएकी एक्ली सांसद् हुन् । उनले आफू माग्न नगए पनि पार्टीले सूचीमा राखेपछि अस्वीकार नगरेको बताउँछिन् । निरन्तर तीन पटकसम्म एउटै व्यक्ति आउन हुँदैन भन्ने मलाई पनि लागेको हो तर राजनीति गर्ने मानिसले अवसर पाएपछि नाइँ किन भन्छ र ? उनी भन्छिन् । लगातार दुई पटक सूचीमा बसेपछि धेरै आलोचना खेपेका सांसद सम्भवतः कांग्रेसका मीन विश्वकर्मा हुन् । २०७० मा समानुपातिक प्रणालीबाट सांसद बनेका उनी २०७४ पनि त्यही बाटोबाट प्रतिनिधिसभा छिरे । उनी अहिले कांग्रेसको सचेतक र महाभियोग सिफारिस समिति सदस्य छन् । आफू २०७० मा एक पटक समानुपातिक प्रणालीबाट निर्वाचित भइसकेपछि २०७४ मा प्रत्यक्ष लड्न चाहे पनि तालमेलका नाममा तत्कालीन संघीय समाजवादीका अशोक राईलाई छाड्नुपरेकाले समानुपातिकमा परेको बताए । म पहिले पनि दोहोरिन चाहेको थिइनँ, अब त झन् दोहोरिन्न, प्रत्यक्षतर्फ पहिलो नम्बरमा सिफारिसमा परेको छु, टिकट पाए प्रत्यक्ष लड्ने हो, उनले भने, समानुपातिकमा नदोहोर्याउने विधानकै व्यवस्था छ । कुनै कारणले उक्त व्यवस्था निलम्बन नै भएछ भने पनि म यसपटक समानुपातिकमा जान्नँ । प्रत्यक्ष लड्छु वा छाड्छु ।एमाले सांसद् बिन्दा पाण्डे समानुपातिकमा मात्र नभएर प्रत्यक्ष निर्वाचन प्रणालीमा पनि एउटै व्यक्तिलाई दुई पटकभन्दा बढी उही क्षेत्रबाट उम्मेदवार बन्न रोक्नुपर्ने बताउँछिन् । कतिपय क्षेत्रमा २०४३ सालदेखि एउटै नेता लडिरहेका छन्, उनीहरू रहेसम्म अरू कसैले अवसर नपाउने भए, त्यसैले एउटै निर्वाचन प्रणालीअन्तर्गत एउटै क्षेत्रमा दुई पटकभन्दा बढी निर्वाचन लड्न नमिल्ने बनाउनुपर्छ, उनले भनिन्, समानुपातिकमा पनि दोहोर्याउनु हुँदैन । पार्टीमा नेतृत्व क्षमता बढाउन पनि अवसरको न्यायिक वितरण हुनुपर्छ । समानुपातिकमा परिसकेका व्यक्तिलाई प्रत्यक्षतर्फ चुनाव लड्न प्रोत्साहन गर्नुपर्छ ।समानुपातिक निर्वाचन प्रणालीको मुख्य उद्देश्य नै राजनीतिक प्रतिनिधित्वलाई समावेशी बनाउने हो । त्यसैका लागि संविधानमा व्यवस्था गरिएको यो प्रणालीबाट एउटै व्यक्ति बारम्बार आउँदा यसको उद्देश्य पूरा नहुने संवैधानिक कानुनका जानकार अधिवक्ता मोहन आचार्य बताउँछन् । एक पटक समानुपातिकको अवसर पाइसकेको व्यक्तिले पुनः त्यही अवसर पाउनु हुँदैन, त्यो अवसरको वितरण समानुपातिक रूपमा हुनुपर्छ, उनी भन्छन्, त्यही दलमा खटिएका, त्यही समूहका अन्य व्यक्तिलाई अन्यायमा पार्न मिल्दैन ।बहुदलीय व्यवस्थापछि प्रतिनिधिसभाका लागि प्रत्यक्ष निर्वाचन प्रणाली अपनाइएको थियो तर २०६२६३ को जनआन्दोलनपछि अन्तरिम संविधानले संसद्मा प्रत्यक्ष र समानुपातिक प्रणाली मिसाएर मिश्रित निर्वाचन प्रणालीको व्यवस्था गर्यो । प्रत्यक्ष निर्वाचन प्रणालीअन्तर्गत बहुदलीय व्यवस्थामै तीनवटा संसदीय चुनावको अनुभव भइसकेको थियो । उक्त अनुभवले शक्तिशाली मानिसले मात्रै चुनाव जित्ने देखाएपछि त्यसलाई बदल्न समानुपातिक प्रणाली अपनाइएको थियो । राजनीतिक विश्लेषक तुलानारायण साह नेपाली समाजमा राज्य, सम्पत्ति र जातधर्म शक्तिको स्रोतका रूपमा रहेकाले त्यसमा पहुँच भएका निश्चित क्षेत्र, समुदाय र लिंगका व्यक्तिको मात्र राजनीतिक प्रतिनिधित्व भएपछि त्यसलाई बदल्न समानुपातिक प्रणाली अपनाइएको बताउँछन् । राजनीतिमा समाजको विविधताअनुसार महिला, दलित, मधेसी, जनजाति, मुस्लिम, पिछडिएको क्षेत्रको प्रतिनिधित्व भएन । प्रतिनिधित्वमा सीमान्तकरणको जुन समस्या देखियो, त्यसलाई सम्बोधन गर्न यो प्रणाली अपनाइएको थियो, उनी भन्छन्, तर यसमा पनि टिकट किनबेच हुने तथा नेताका नातेदार र आफन्तलाई प्राथमिकता दिनेजस्ता समस्या देखिएका छन् ।विश्लेषक साह समानुपातिकमा नदोहोर्याउने नीतिले मात्रै समानुपातिक प्रणालीका मूलभूत समस्या समाधान नहुने बताउँछन् । समानुपातिक निर्वाचन प्रणालीको समस्या पार्टीको आन्तरिक लोकतन्त्र र नेतृत्वको कार्यशैलीसँग सघन रूपमा जोडिएको छ, उनले भने, यो निर्वाचन प्रणालीको मात्र समस्या होइन । पार्टीमा उम्मेदवार छनोटको प्रक्रियासँग सम्बन्धित छ । समाधान त्यहींबाट खोज्नुपर्छ ।"
जो १० वर्षदेखि समानुपातिक सांसद छन्,"०६४ र ०७० मा लगातार समानुपातिक सांसद अकवल अहमद साह, अमृतलाल राजवंशी, आरजु राणा देउवा, ईश्वरी न्यौपाने, उर्मिलादेवी साह, एकनाथ ढकाल, कमला पन्त, कल्पना सोव, कविताकुमारी सरदार, किरण यादव (महोत्तरी), कुन्तीकुमारी शाही, खड्गबहादुर बस्याल (सार्की), चन्द्रप्रकाश मैनाली, जगदीश्वर नरसिंह केसी, धनराज गुरूङ, प्रदीप गिरि, प्रेमबहादुर सिंह, भोटनीदेवी खवास, मनमोहन भट्टराई, महेन्द्र यादव (धनुषा), मीनेद्र रिजाल, रमणि राम, राधेश्याम अधिकारी, रूकमिणी चौधरी, लक्ष्मणलाल कर्ण, लक्ष्मीकुमारी चौधरी (सप्तरी), ल्यारक्याल लामा०६४ र ०७४ मा दोहोरिएर समानुपातिकअमृता थापा मगर, उमा रेग्मी, ओनसरी घर्ती, जिपछिरिङ लामा, जुलीकुमारी महतो, थममाया थापा, प्रमिला राई, बिन्दा पाण्डे, विनोदकुमार चौधरी, विमला नेपाली, महेन्द्रकुमारी लिम्बू, मीना पाण्डे, मोतीलाल दुगड, यशोदा सुवेदी गुरूङ, राधा ज्ञवाली, लक्ष्मी परियार, शान्ता चौधरी, शान्तिमाया तामाङ, सत्य पहाडी, सरिता गिरी, सरलाकुमारी यादव, सूर्यबहादुर केसी, हिरा गुरूङ"
मंसिरको चुनावले लोकतन्त्रप्रति जनविश्वास बढाउँछ,"मैले गत वर्ष ग्लास्गोमा भएको कोप२६ मा अन्तर्राष्ट्रिय समुदायसँग यो कुरा राखेको थिएँ, उनले भने । कार्यक्रममा भारतका पूर्वराष्ट्रिय सुरक्षा सल्लाहकार तथा पूर्वविदेश सचिव शिवशंकर मेननले दक्षिण एसिया पनि विश्वव्यापी आर्थिक मन्दी र महामारीबाट प्रभावित भएको बताए । हाम्रा अर्थतन्त्रहरू विश्वव्यापी आर्थिक मन्दी, ठूला अर्थतन्त्रहरूमा आउन सक्ने संकुचन, महामारी, विप्रेषण तथा पर्यटनमा आएको गिरावट, वस्तुको मूल्यमा भएको अस्थिरता र निर्यातजन्य आम्दानीमा आएको कमीबाट ग्रसित छन्, उनले भने, दक्षिण एसियामा मात्रै यस्तो भएको होइन । हामी हाम्रो आर्थिक समस्यामा एक्लै छैनौं । आईएमएफ भन्छ ५३ विकासशील देशहरू ऋण संकटको गम्भीर जोखिममा छन् ।मेननले पछिल्लो समय दक्षिण एसिया वैश्विक भूराजनीतिकको केन्द्र बनेको उल्लेख गर्दै यसलाई अवसरका रूपमा लिनुपर्नेमा जोड दिए । आज दक्षिण एसिया विश्वव्यापी भूराजनीतिको केन्द्रमा छ, हामीसँग लिने सामर्थ्य छ भने यसले हाम्रा लागि अवसर सिर्जना गर्छ, उनले भने, संसार अहिले संयुक्त राज्य अमेरिका वा पश्चिमी नेतृत्वको दोस्रो महायुद्धपछिको विश्वव्यवस्थाको संक्रमणमा छ । यसलाई हामी धमिलो सिसाबाट मात्र देख्न सक्छौं, जसको प्रकृति निर्धारण हुन बाँकी नै छ । मेननले नेपाल दक्षिण एसियामा जलविद्युत् शक्तिका रूपमा उदाउन सक्ने बताए । अर्को अवसर ऊर्जामा छ, जहाँ दक्षिण एसिया लामो समयदेखि आयातकर्ताका रूपमा छ, तैपनि हामी हरियाली र थप दिगो भविष्यतर्फ लम्किँदै गर्दा ऊर्जा प्रविधि र ऊर्जाको अर्थशास्त्रमा हुने क्रान्तिकारी परिवर्तनका कारण दक्षिण एसियामा नयाँ अवसरहरू छन्, मेननले भने, यो महत्त्वपूर्ण घुम्तीमा, नेपालले हामीलाई यस क्षेत्रका लागि जलविद्युत् शक्तिको प्रमुख स्रोतका रूपमा आफ्नो सम्भावना देखाउँदै छ ।पछिल्लो समय आर्थिक संकटबाट गुज्रिरहेको श्रीलंका पनि वायु ऊर्जाका लागि त्यस्तै सम्भावित देश हुने उनले बताए । सौर्य ऊर्जा अर्को स्रोत हो, जसमा हामी सबै लाभान्वित छौं, विगतको हिचकिचाहट र काँतरपनलाई हामीले हटाउन सके नवीकरणीय ऊर्जाले सीमापार सहयोगका अवसरहरू खोल्छ, उनले भने ।कार्यक्रममा पूर्वप्रमुख निर्वाचन आयुक्त भोजराज पोखरेलले नेपालमा आफ्नो स्वार्थभन्दा माथि उठेर काम गर्न सक्ने दूरदृष्टि रहेको नेताको अभाव भएको बताए । राजनीति, सुशासन, निर्वाचन प्रणाली तथा त्यसको स्वच्छताका बारेमा आफ्नो धारणा राखेका पोखरेलले नेपालले अहिलेसम्म राजनीतिज्ञ मात्र पायो, आफ्नो र पार्टीको स्वार्थभन्दा माथि उठेर काम गर्न सक्ने दूरदृष्टि भएको नेता नपाएको बताए । भने, भनाइ नै छ नि राजनीतिज्ञले अर्को चुनाव हेर्छ, नेताले अर्को पिढीबारे सोच्छ ।उनले संसद्, न्यायपालिका, संवैधानिक निकाय, राजनीतिक दल, नागरिक समाज, मिडियाजस्ता प्रजातन्त्रको प्रमुख खम्बाको दक्षता, क्षमता, प्रभावकारिता र साखमा नै प्रजातन्त्रको भविष्य रहने बताए । तिनीहरूको सकारात्मक र प्रभावकारी सन्तुलन तथा नियन्त्रणको सशक्त भूमिकाबाट मात्र प्रजातन्त्र फस्टाउन सक्छ, उनले भने, स्थापित संस्था, प्रणाली र प्रक्रियाप्रति नागरिकको विश्वास प्रजातान्त्रिक शासनको अर्को सर्त हो ।निर्वाचनलाई प्रजातन्त्रको मेरुदण्डका रूपमा चित्रण गर्दै पूर्वप्रमुख निर्वाचन आयुक्त पोखरेलले नेपालमा पछिल्लो तीन दशकमा सफलतापूर्वक निर्वाचनहरू सम्पन्न हुँदै आएको र शान्तिपूर्ण रूपमा सत्ता हस्तान्तरण गरेको अभ्यास उदाहरणीय भएको बताए । नेपालको जस्तै अवस्थाका देशहरूमा सितिमिति यस्तो अभ्यास नदेखिएको उनको धारणा छ । पछिल्ला दशकमा संस्थाहरूको अति राजनीतीकरण र दलहरूको अनियन्त्रित हस्तक्षेप यो देशको दुर्भाग्यका रूपमा रहेका छन्, उनले भने ।पूर्वप्रमुख निर्वाचन आयुक्त पोखरेलले निर्वाचनमा सुधार गर्नुपर्ने ५ वटा क्षेत्र औंल्याए । सुधारका क्षेत्रबारे औंल्याउँदै पोखरेलले भने, कानुनद्वारा नै सुनिश्चित गरिएको निर्वाचनको मिति, पार्टीका उम्मेदवारहरू प्राइमरी निर्वाचनबाट छानिने विधि र कम खर्चिलो बनाउँदै निर्वाचन व्यवस्थापनलाई पूर्णरूपमा विकेन्द्रीकरण गर्नुपर्छ । कुनै पनि प्रकारको धम्की वा व्यक्तिगत लाभबिना मतदाताले आफूलाई मन लागेको उम्मेदवारलाई भोट हाल्न सक्ने अवस्था बन्नुपर्छ । जहाँ मतपेटिकाको सुरक्षाका लागि बन्दुकको आवश्यकता नै नपरोस् । साथै संसारको जुनसुकै कुनाबाट पनि मतदाताले उपयुक्त प्रविधिको प्रयोग गरी भोट हाल्न पाउने अवस्थाको सुनिश्चितता गर्न आवश्यक छ ।कार्यक्रममा सहभागीलाई स्वागत गर्दै कान्तिपुर मिडिया ग्रुपका अध्यक्ष तथा प्रबन्ध निर्देशक कैलाश सिरोहियाले लामो शासकीय अस्थिरता भोगेको नेपाल एकपछि अर्को राजनीतिक र सामाजिक संक्रमणबाट गुज्रिरहेको बताए । अध्यक्ष सिरोहियाले नयाँ संवैधानिक व्यवस्था कायम गरेयता नेपाल अब दोस्रो संघीय र प्रादेशिक निर्वाचनको संघारमा रहेको र यो लोकतान्त्रिक अभ्यासलाई दह्रो बनाउने र नेपालमा अभिशापका रूपमा रहेको निरन्तरको अस्थिरतालाई अन्त्य गर्ने अवसर रहेको बताए ।कान्तिपुर कन्क्लेभले आसन्न संकटहरूबारे बुझ्ने, बुझाउने र त्यसलाई पार लगाउने उपायहरू पहिल्याउन सघाउुने र मुलुकमा भइरहेका सकारात्मक पहल एवं उत्प्रेरणाका प्रेरणादायी दृष्टान्तहरूलाई सार्वजनिक बहसमा ल्याउन कोसिस गर्ने उनले विश्वास व्यक्त गरे । काठमाडौंको बौद्धस्थित हयात रिजेन्सी होटलमा भएको कन्क्लेभको पहिलो दिन उद्घाटनसहित चारवटा सत्र सञ्चालन भए । जसमा आर्थिक र सामाजिक उन्नति तथा रूपान्तरणका विविध विषयमा देशभित्र र बाहिरका विज्ञहरूबीच सघन विमर्श गरिएको छ । जलवायु परिवर्तन, डिजिटल रूपान्तरण, अन्तर्देशीय ऊर्जा प्रसारण तथा व्यापार, नेपाल र विश्व तथा विश्व समुदायमा नेपालको सफ्ट पावर विषयमा बहस भएको थियो ।विदेशी वक्ताहरू पनि सहभागी भएकाले शनिबार पहिलो दिनका सबै सत्र अंग्रेजी भाषामा सञ्चालन भएको थियो । आइतबार दोस्रो दिनका सबैजसो सत्र भने नेपाली भाषामा हुनेछन् । भूराजनीति र अर्थ कूटनीति शीर्षकको आरम्भ सत्रमा विकास अर्थशास्त्री महेन्द्र पी लामा र राष्ट्रिय योजना आयोगका पूर्वउपाध्यक्ष स्वर्णिम वाग्लेले बहस गर्नेछन् । त्यसपछि सार्वजनिक संवादको शैली, आयात निषेध कि निर्यात वृद्धि ?, संगीतको सिमाना र नेतृत्वमा महिला, अब पहिला शीर्षकमा पालैपालो बहस हुनेछ ।नीति, थिति र राजनीति शीर्षकको अन्तिम तथा समापन सत्रमा पूर्वप्रधानमन्त्री तथा प्रमुख प्रतिपक्षी दलका नेता केपी शर्मा ओली सहभागी हुनेछन् । सन् २०१९ मा सुरु भएको कान्तिपुर कन्क्लेभ को दोस्रो संस्करण २०२० मा भएको थियो । महामारीले स्थगन भएको कन्क्लेभको चालु तेस्रो संस्करण बृहत् र थप प्रभावकारी हुने केएमजीले जनाएको छ । नेपाल र नेपालीलाई विश्व समुदायसँग जोड्ने उद्देश्यले कान्तिपुर कन्क्लेभ सुरु गरिएको हो, केएमजी व्यवस्थापनले भनेको छ ।"
विश्वस्तरमा नेपाललाई कसरी सान्दर्भिक बनाउने ?,"(काठमाडौं)  कान्तिपुर मिडिया ग्रुपद्वारा आयोजित कान्तिपुर कन्क्लेभ२०२२ को नेपाल र विश्व सत्रका वक्ताहरूले नेपाल र छिमेकी देशबीचको सम्बन्ध, राजनीतिक संवाद, अन्तरदेशीय व्यापारलगायतका विषयमा बहस गरेका छन् । शनिबार राजधानीमा आयोजित पहिलो दिनको चौथो सत्रमा भारतका लागि नेपाली राजदूत शंकर शर्माले पछिल्लो समय नेपालभारतबीच सरकारी र गैरसरकारी तहमा संवाद बढेको बताए । दुई देशका प्रधानमन्त्रीले एकअर्काको देशमा भ्रमण गरेपछि द्विपक्षीय सम्बन्धमा सुधार आएको उनको भनाइ थियो । अन्तरदेशीय व्यापारको क्षेत्रमा धेरै काम गर्न बाँकी रहेको भन्दै राजदूत शर्माले आफूले भारतका हाइवे मन्त्रीसँग छलफलका लागि जाँदा रेलवे मन्त्रीले नेपालमा व्यापार गर्ने शुल्क कसरी घटाउन सकिन्छ भन्ने विषयमा आफ्नो राय राखेको सुनाए । कनेक्टिभिटीको कुरा गर्दा धेरै गर्न बाँकी छ । नेपालको भन्सारमा दसौं किलोमिटर लामो ट्रकको लाइन लाग्ने गरेको छ । भारतका तर्फबाट रक्सौलकाठमाडौं रेलवे लाइन निर्माणका लागि धेरै चासो छ, अहिले डीपीआरको काम भएको छ, उनले भने, त्यो निर्माण भएमा नेपालमा सामग्री ल्याउन वा भारतमा लैजान लाग्ने शुल्क आधाले कम हुने अनुमान गरिएको छ । यस्तै, दुईवटा थप पेट्रोलियम पाइपलाइन बनाउने कुरा पनि अगाडि बढेको छ । त्यसले पनि पेट्रोलियम आयातको मूल्यलाई अर्बौंले कम गर्नेछ । विद्युत्मा पनि ट्रान्समिसन लाइन बनाउने कार्य भइरहेका छन्, त्यसले हामीबीच रहेको व्यापार घाटालाई कम गर्न सहयोग गर्नेछ । भारतीयहरूले नेपाललाई सुन्दर मुलुकका रूपमा चिन्ने र मिलनसार गुण भएका मानिसका रूपमा नेपाली परिचित भएको उनले बताए । अहिले पनि उनीहरूले नेपाललाई एकमात्र हिन्दु राष्ट्रकै रूपमा चिन्छन् । त्यसैले हामीकहाँ उताबाट लाखौं मानिस तीर्थयात्राका लागि आउँछन्, उनले भने । भारतनेपालबारे राजनीतिक विषयमा विभिन्न व्यक्तिसँग कुरा गर्दा भौगोलिक राजनीतिकै कुरा हुने उनले सुनाए । द्विपक्षीय व्यापारबारे पनि कुरा हुन्छ । उनीहरूको अर्को चासो भनेको सीमामा हुने गतिविधि तथा सुरक्षाको विषय पनि हो, राजदूत शर्माले भने । द अरनिको प्रोजेक्टकी सहसंस्थापक अनेका आर राजभण्डारीले नेपालमा राजनीतिक उपस्थिति बढाउँदै लागेको चीनलाई बुझ्न राजनीतिक दलबीचको सम्बन्धलाई जोड दिनुपर्ने बताइन् । आधुनिक चीन भन्नु नै चाइना पिपुल्स पार्टी भएको र ऊसँग नेपालका दलले सम्बन्ध बढाएर मात्रै कूटनीतिक सम्बन्धलाई बुझ्न सकिने उनको भनाइ थियो । दक्षिण एसियामा पार्टीगत र सरकारको तहमा पनि चीनसँग सबैभन्दा बढी सम्बन्ध बनाउने देश नेपाल हो । चीनको सम्बन्धमा सरकारीभन्दा पनि पार्टीगत सम्बन्ध महत्त्वपूर्ण हुन्छ, चीनलाई बुझ्न पार्टीगत सम्बन्ध बढाउनुपर्छ, उनले भनिन् । चीनले नेपालमा सन् २०१५ यता आफ्नो उपस्थिति बलियो बनाएको उनको भनाइ थियो । नेपालमा पछिल्लो समय चीनको उपस्थिति मात्रै छैन कि राजनीतिक रूपमा पनि बलियो भएको छ, उनले भनिन् । चिनियाँ राष्ट्रपति सी चिनफिङको भ्रमण र अन्य राजनीतिक नेताको भ्रमणले पनि त्यो देखिने उनले बताइन् ।अमेरिकी सहयोग नियोग मिलेनियम च्यालेन्ज कर्पोरेसन (एमसीसी) सँगको सम्झौता पारित गरिएपछि चीन रुष्ट रहेको राजभण्डारीको भनाइ थियो । पश्चिमाहरूले आफूविरुद्ध निर्माण गरेको भाष्यको आक्रामक रूपमा प्रतिरोध गरिरहेको अवस्थामा नेपालले एमसीसी पारित गरेकोलाई चीनले सकारात्मक रूपमा नलिएको बुझिने समाचार चिनियाँ सञ्चारमाध्यममा आएको पनि उनले बताइन् । चीनप्रति पश्चिमाहरूले निर्माण गरेको भाष्यले द्वन्द्व निम्त्याइरहेको उनको भनाइ थियो । नेपाल र चीनबीच अगस्ट १ मा कूटनीतिक सम्बन्ध स्थापनाको ६७ औं दिवस मनाउन दुवै पक्षले जोड नदिएको उनले बताइन् । त्यसो हुनुमा नेपाल र चीनबीचको कूटनीतिक असफलता हो कि भन्ने उनले धारणा राखिन् ।अर्का वक्ता भारतको अब्जरर्भर रिसर्च फाउन्डेसनका निर्देशक निलञ्जन घोषले नेपाली अर्थतन्त्रको संवाहक उद्योग नभई सेवा क्षेत्र भएको भनाइ राखे । नेपालले दक्षिण एसियामा मात्रै भएर दक्षिण पूर्वी एसियाको भ्यालु चेनमा आफूलाई एकीकृत गर्नुपर्नेमा उनले जोड दिए । नेपालले सार्क मात्रै नभएर एसियासँग जोडिनेबारेमा धारणा बनाउनुपर्छ, नेपालको सेवा क्षेत्रमा धेरै क्षमता छ, उनले भने । नेपालमा भौतिक विकासले गर्दा सन् १९९१ देखि २०१४ सम्म प्राकृतिक पुँजी घटेको उनले बताए । नेपाल, भारत वा बंगलादेश जुन देशमा पनि भौतिक पुँजी र प्राकृतिक पुँजीबीच कसरी समन्वय गर्ने भन्नेमा चुनौती छ । एउटाको मूल्य गुमाएर अर्को पक्षमा वृद्धि हुँदैमा दिगो विकास हुँदैन, उनले भने, नेपालले आफ्नो विकासलाई कसरी दिगो र प्रभावकारी बनाउने भन्ने विषयमा सोच्नुपर्छ । गरिबी कसरी सुल्झाउने भन्नेमा पनि ध्यान दिनुपर्छ । यस्तै, नेसनल युनिभर्सिटी अफ सिंगापुरको इन्स्टिच्युट अफ साउथ एसिया स्टडिजका निर्देशक इकवालसिंह सिवियाले नेपालका लागि एउटा महत्त्वपूर्ण जुक्तिका रूपमा एकेडेमी कोर्समा हिमालय अध्ययन इतिहास हुने बताए । हिमालय राजनीति अध्ययनबारे नेपालले मुख्य केन्द्र बनाएर अघि बढ्न सक्ने उनको सुझाव थियो । बाहिरी विश्वबाट नेपालका बारेमा अध्ययन गर्दा दक्षिण एसियामा भारत केन्द्रमा रहने, त्यसपछि पाकिस्तान र बंगलादेशलाई स्थान दिइने गरेको उनले बताए । मलाई लाग्छ, केही संस्थाहरूले आत्मसात् गरेका छन् कि नेपाल एकदम महत्त्वपूर्ण छ, उनले भने, अनुसन्धान गर्ने संस्थाहरूले अहिले पनि चीन र भारतको रियाक्सनलाई लिएर नेपालको अध्ययन गरिन्छ । नेपाल र विश्व सत्रको सहजीकरण बिडका संस्थापक तथा प्रमुख कार्यकारी अधिकृत सुजीव शाक्यले गरेका थिए ।"
सफ्ट पावरमा ब्रान्डिङको खाँचो,"काठमाडौं (कास) नेपालमा सफ्ट पावर (सौम्य शक्ति) को सम्भावना रहे पनि त्यसलाई विश्व बजारमा पुर्याउन नसकिएको सम्बन्धित क्षेत्रका जानकारले बताएका छन् । कान्तिपुर मिडिया ग्रुपद्वारा आयोजित कान्तिपुर कन्क्लेभको तेस्रो संस्करणको पाँचौं सत्र विश्व समुदायमा नेपालको सफ्ट पावर मा बोल्दै उनीहरूले प्राकृतिक र आध्यात्मिक दुवै क्षेत्रमा विश्व बजारका लागि धेरै ब्रान्ड रहेको बताए । बुद्ध, हिमाल, यती, काली वा अन्य विषय विश्व बजारका लागि राम्रो ब्रान्ड बन्न सक्ने उनीहरूको भनाइ थियो । प्रकृति, संस्कृति, सम्पदा, जनश्रुति र अभ्यासबाट प्राप्त विषयलाई अन्तर्राष्ट्रियकरण गर्नका लागि पर्याप्त कथ्य निर्माण गर्न भने नसकिएको उनीहरूले बताए ।गैरआवासीय नेपाली संघका संस्थापक अध्यक्ष उपेन्द्र महतोले अर्थतन्त्रको विकाससँगै परम्परा, संस्कृति र संस्कारको पनि संरक्षण गर्नुपर्ने भनाइ राखे । आर्थिक विकासका नाममा परम्परा र संस्कृति बिर्सिन नहुने उनको भनाइ थियो । नेपालको सफ्ट पावरमा संस्कार र प्रकृति नै उच्च महत्त्वमा पर्नुपर्ने हो । यसलाई निर्माण गर्न र किन्न सकिन्न, यो प्रकृतिको देन हो, उनले भने, खर्बौं डलर लगाएर पनि हामीले यसको निर्माण गर्न सक्दैनौं । यसलाई अन्तर्राष्ट्रिय बजारमा प्रवर्द्धन गर्नुपर्छ, त्यसबाट हार्ड पावर प्राप्त गर्न सक्छौं । हार्ड पावरका रूपमा रहेका अर्थतन्त्र, सैन्य शक्ति र अन्तर्राष्ट्रिय राजनीतिमा प्रभुत्व जमाउने माध्यम सफ्ट पावर रहेको उनले बताए । नेपालको मौलिकता भनेको अतिथि देवो भवः रहेको भन्दै महतोले नेपालीले अरूको सत्कार गर्नु पनि ठूलो सफ्ट पावर रहेको भनाइ राखे । तर, नेपालमा मान्छे जिउँदो हुँदासम्म आलोचना हुने र मरेपछि त्यही व्यक्तिलाई महान् भन्ने प्रचलन रहेकोप्रति उनले असन्तुष्टि जनाए । हामी व्यक्तिका बारेमा राम्रो मरेपछि मात्रै भन्छौं । जीवित हुँदासम्म हामी सधैं आलोचना गरिरहेका हुन्छौं, जब मर्छ प्रत्येक व्यक्तिले ऊ त महान् थियो भन्छौं, शोकसभा गर्छौं, उनले भने । महतोले वैदेशिक लगानीभन्दा पनि स्वदेशी लगानीलाई प्रवर्द्धन गर्नुपर्ने धारणा राखे । अहिले सबैभन्दा बढी लगानी ऊर्जामा लगाउनुपर्नेमा पनि उनले सुझाव दिए । एक्काइसौं शताब्दी व्यापारको शताब्दी हो, उनले भने, हरेक व्यक्ति अर्थतन्त्रको बारेमा कुरा गरिरहेको छ र व्यापार, लगानी र विकासमा मात्रै जोड दिइरहेको छ ।इन्सेन्ट रेनकी सीईओ दीपा चिपालु जोशीले विश्व निकै परिवर्तन भइसकेको र यस क्षेत्रको जनसंख्याका कारण यसै भेगका कथाको अन्तर्राष्ट्रिय बजारमा ठूलो माग रहेको बताइन् । जोशीले त्यसका लागि नेपालले पनि आफ्नो विषयलाई अघि लैजानुपर्ने बताइन् । नेपालमा धेरै वटा ब्रान्डहरू रहेका छन् । हिमाल प्रमुख ब्रान्ड हो, अर्को यती भयो त्यो पनि अन्तर्राष्ट्रिय ब्रान्ड हो । काली पनि ग्लोबल ब्रान्ड हो । यो हामीले संस्कृति, जनश्रुति, सम्पदा र अभ्यासबाट पाएका हौं, उनले भनिन्, हामीसँग भन्ने कथाहरू धेरै छन् तर त्यसलाई अन्तर्राष्ट्रिय बजारमा कसरी भन्न सक्छौं भन्ने चुनौती प्रमुख हो ।एमओपी कम्युनिकेसनकी जनसम्पर्क तथा मिडिया प्रमुख महिमा श्रेष्ठले नेपालमा पर्यटक आए पनि उनीहरूलाई लामो समय रोकेर राख्न नसकिएको बताइन् । अहिले लुम्बिनी आउने पर्यटक आधा घण्टा मात्रै बस्ने गरेको देखिएको छ । नेपाल र नेपालीको कथा भनेर हामी त्यसलाई परिवर्तन गराउन सक्छौं, उनले भनिन्, बाहिरका मानिस ल्याउन समस्या छ । लुम्बिनीमा मानिस आउँछन् तर त्यसलाई कसरी कथा भन्ने विषयमा समस्या रहेको छ ।सत्रकी अर्की वक्ता सिद्धार्थ आर्ट ग्यालरीकी क्युरेटर संगीता थापाले आम मानिसलाई कलासँग जोड्न नसकिएको बताइन् । नेपालमा आर्टहरूको प्रदर्शनी गर्दैगर्दा विश्वको विचार विमर्शबाट बाहिर रहेको अनुभव गरेको छु । हामी दक्षिण एसियामा गर्व गर्छौं तर त्यसमा पनि पछि परेका छौं, उनले भनिन्, हामीले कलाको विषयमा आममानिसमा चर्चा गर्ने अवस्था सिर्जना गर्न सकेका छैनौं । विदेशमा हुने यस्ता प्रदर्शनीले आममानिसलाई जोडिरहेको उनको भनाइ थियो । यसपालि पहिलो पटक राम्रो कार्यक्रममा सरकार सहभागी भए पनि यसका लागि निकै वर्ष लागेको उनले बताइन् ।"
दार्चुलामा बाढीपहिरोले ५ जनाको मृत्यु,"(दार्चुला)  शुक्रबार राति मुसलधारे झरीसँगैको बाढीपहिरोमा परी दार्चुलाका दुई गाउँमा पाँच जनाको मृत्यु भएको छ । एकै परिवारका चारसहित १० जना बेपत्ता छन् । मध्यरात सदरमुकाम नजिकैको लास्कुखोलामा पहिरोपछि आएको बाढीले महाकाली नगरपालिकाको लास्कु र डुंग्री गाउँमा दुई जना र नौगाड गाउँपालिकामा पहिरोले घर पुरिँदा तीन जनाको मृत्यु भएको हो । बाढी र पहिरोले घर बगाउँदा नौगाड गाउँपालिका१ का ६८ वर्षीय मोहनराम पार्की, ३२ वर्षीया जानकी ठगुन्ना, १५ वर्षीया धनुली ठगुन्ना, महाकाली नगरपालिका२ मैखोलीका ७७ वर्षीय नन्दराम बोहोरा र महाकाली३ की ३५ वर्षीय मानमती कार्कीको मृत्यु भएको प्रमुख जिल्ला अधिकारी दीर्घराज उपाध्यायले बताए । बेपत्ता हुनेहरूमा महाकाली३ का धनसिंह कार्की, दीपक कार्की, दिनेश कार्की, महाकाली४ की सरस्वती लुहार, मोहन लुहार, महाकाली२ की मानमती साहु, महाकाली१ की मञ्जु लुहार, दिनेश लुहार, डल्ली लुहार र साजन लुहार छन् । शनिबार साँझसम्म महाकालीमा ४२ घर पूर्ण रूपमा नष्ट भएको र नौगाडसहितका गरी ९१ घरमा क्षति पुगेको प्रहरीले जनाएको छ । दुहुँ र महाकाली नगरपालिका जोड्ने लास्कु खोलाको झोलुंगे र पक्की पुल पनि बाढीले बगाएको छ । महाकाली नदी थुनिएर ५० मिटरसम्म ताल बनेको छ । जसका कारण दुहुँ र व्यास जोड्ने सडक डुबानमा परेको छ । लास्कु खोलाकै बाढीले बाँगाबगर पार्किङमा राखेका एउटा एक्स्काभेटर, ५ वटा जिप, १ ट्र्याक्टर र १ अल्टो कार पनि बगाएको प्रहरी जनाएको छ । बाढी र पहिरो प्रभावित क्षेत्रमा खोज तथा उद्धारका लागि नेपाली सेना, सशस्त्र प्रहरी, नेपाल प्रहरी, स्थानीयलगायत शनिबार अबेरसम्म खटिएका प्रहरी निरीक्षक जगत मगरले बताए । नौगाड१ सल्ला भन्ने ठाउँमा घर माथिबाट खसेको पहिरोले गम्भीर घाइते भएका ५ जनाको नेपाली सेनाको एयर एम्बुलेन्समार्फत उद्धार गरिएको छ । सुर्खेतबाट आएको एयर एम्बुलेन्समार्फत ४५ वर्षीय बिरे ठगुन्ना, ४० वर्षीय जयबहादुर ठगुन्ना, ३५ वर्षीया फागुनी ठगुन्ना, ३० वर्षीया रम्भादेवी ठगुन्ना र ३० वर्षीय देवसिंह ठगुन्नालाई उद्धार गरी सदरमुकाम खलंगा ल्याएको दार्चुलास्थित गुरु गोरख गुल्मले जनाएको छ । गम्भीर घाइते उनीहरूको जिल्ला अस्पताल दार्चुलामा उपचार भइरहेको छ ।यसैबीच, बाढीपहिरो प्रभावित क्षेत्रमा हेलिकोप्टरबाट राहत सामग्री लिएर शनिबार संघीय सरकारका उद्योग, वाणिज्य तथा आपूर्तिमन्त्री दिलेन्द्रप्रसाद बडु, सुदूरपश्चिम सरकारका आन्तरिक मामिला तथा कानुनमन्त्री रणबहादुर रावल र वनमन्त्री मानबहादुर धामी दार्चुला पुगेका छन् । प्रभावित क्षेत्रको निरीक्षणपछि तत्काल आवश्यक पर्ने त्रिपाल, खाद्यान्न र कम्बललगायत सामग्री वितरण भइरहेको प्रहरीले जनाएको छ ।"
वैदेशिक रोजगारीको प्रलोभनमा ठगी,"(काठमाडौं)  युवा साथीहरू मिलेर सञ्चालन गरेको सानो व्यवसाय कोरोना महामारीसँगै धराशायी बन्यो । बढ्दो महँगीले थप लगानी गर्न सक्ने अवस्था बनेन । रसुवा गोसाइँकुण्ड गाउँपालिका५ ठूलोस्याफ्रु घर भई नागार्जुन ढुंगेधारा बस्ने २७ वर्षीय निमा काल्तेन तामाङले विदेश गएर कमाउने सपना बुनें । कोटेश्वरस्थित मुन ह्युमेन रिसोर्स प्रालि नामक म्यानपावरमा पुगे । म्यानपावर सञ्चालक खोटाङ बाह्रपोखरी५ देवथान घर भई कोटेश्वर बस्ने ३५ वर्षीय प्रकाश राईले निमालाई कामदार भिसामा नेदरल्यान्ड्स पठाइदिने आश्वासन दिए ।नेदरल्यान्ड्स पुगेपछि मासिक ७५ हजार रुपैयाँ तलबमा पानीजहाजको सीम्यानका रूपमा काम लगाइदिने प्रलोभन देखाइयो, तामाङले भने, ऋण गरेर १६ लाख रुपैयाँ बुझाएँ, तर मान्छे बेपत्ता भयो । उसले युवाहरूसँगबाट नेदरल्यान्ड्स पठाइदिन्छु भन्दै प्रतिव्यक्ति १६ लाख, माल्टाका लागि १२ लाख र क्यानडाका लागि ३५ लाख रुपैयाँ लिएको छ । प्रकाशले १६ जना युवाबाट १ करोड ३६ लाख ५० हजार रुपैयाँ असुलेर फरार भएको आरोप छ । निमालगायत १६ जनाको उजुरीका आधारमा प्रकाशलाई काठमाडौं उपत्यका अपराध अनुसन्धान कार्यालयले पक्राउ गरी वैदेशिक रोजगार विभाग पठाएको छ । विभागले अनुसन्धान तथा कारबाही प्रक्रिया थालेको जनाएको छ । यसैगरी, काठमाडौं महानगर१ गैरीधारा मार्गस्थित प्रेसिडेन्टियल इमिग्रेसन प्रालि का सञ्चालक परविन राईले क्यानडा, जापान, अमेरिकाको ग्रिनकार्ड पाउने गरी इमिग्रेसन भिसामा पठाइदिने भनी अवैध धन्दा चलाइएको पाइएको छ । गत साता संखुवासभा सिलिचोङ गाउँपालिका२ घर भई काठमाडौं महानगर६ सरस्वती नगर बस्ने ३५ वर्षीय राईसहित म्यानपावरका उपनिर्देशक पश्चिम नवलपरासी रामग्राम नगरपालिका३ परासी बजार घर भई गोठाटार बस्ने ४६ वर्षीय ओमकार गुप्ता र इलाम सूर्योदय नगरपालिका११ करफोक घर भई बसुन्धारा बस्ने ३४ वर्षीय सञ्जय तामाङलाई उपत्यका अपराध अनुसन्धान कार्यालयको टोलीले पक्राउ गरेको छ ।कम्पनी दर्ता गर्दा स्वदेश तथा विदेशमा अध्ययन गर्न जाने व्यक्तिलाई शैक्षिक परामर्श दिने भनी दर्ता गरेको, शिक्षा मन्त्रालयको शैक्षिक परामर्श शाखाबाट अनुमति नलिएको, कम्पनी दर्ता गर्दाको उद्देश्यविपरीत विभिन्न मुलुकका ग्रीनकार्ड उपलब्ध गराउने विश्वासमा पारेर ठगी गर्दै आएको प्रारम्भिक अनुसन्धानबाट खुलेको कार्यालयका प्रवक्ता एसपी कृष्णप्रसाद कोइरालाले बताए । अदक्ष कामदारका रूपमा अमेरिका जान इमिग्रेन्ट भिसा र ग्रिनकार्डको प्रक्रियाका लागि २ वर्ष समय लाग्ने र ५० लाख रुपैयाँसम्म पैसा लाग्ने भनी दर्जनौं व्यक्तिबाट २३ वर्षदेखि मोटो रकम असुलेर करोडौं ठगी गर्दै आएको पाइएको पनि एसपी कोइराला बताउँछन् । सुरुमा आफ्नो सम्पर्कमा आएका व्यक्तिहरूलाई अमेरिका जाने प्रक्रिया बताउने, परामर्श दिने र प्रतिव्यक्ति १ हजार रुपैयाँ शुल्क लिई प्रलोभनमा पारेर फाराम भर्न लगाई रकम असुल्ने गरेको पाइएको छ, उनले भने ।कोरोना महामारीपछि वैदेशिक रोजगारीमा पठाइदिने आवरणमा ठगीका घटना बढेको प्रहरी बताउँछ । वैदेशिक रोजगार विभाग र प्रहरीको तथ्यांकले पनि यो तथ्य पुष्टि गर्छ । चालु आर्थिक वर्ष ०७९८० को पहिलो डेढ महिनामा वैदेशिक रोजगारको नाममा ठगीमा परेको भन्दै उजुरी आएका आधारमा वैदेशिक रोजगार विभागले उपत्यका अपराध अनुसन्धान कार्यालयमा २५ वटा पक्राउ पुर्जी पठाएको छ । जसमध्ये, १५ जनालाई पक्रेर विभागमा बुझाइएको कार्यालयले जनाएको छ । गत आर्थिक वर्ष ०७८७९ मा विभागबाट १४८ जनाविरुद्ध पक्राउ पुर्जी जारी भएकामा ११ जना मात्र पक्राउ परेका थिए । बाँकी १३७ उजुरीमाथि अनुसन्धान भइरहेको कार्यालयको भनाइ छ ।कार्यालयका प्रवक्ता कोइरालाका अनुसार कार्यालयमै पनि वैदेशिक रोजगार ठगीअन्तर्गत गत आवमा १२८ वटा उजुरी परेका थिए । जसमध्ये, ३३ वटामा मिलापत्र भएको छ भने ८८ वटा फर्छ्योट हुन बाँकी छन् । अघिल्लो आवमा कार्यालयमा ५४ वटा उजुरी परेका थिए । युरोप, अमेरिका जान पाइने भनेपछि मोटो रकम तिरेरै भए पनि जान खोज्दा धेरै युवा ठगिएको उनको भनाइ छ । कुनै सीप छैन । भाषाको ज्ञान छैन । तैपनि युरोप, अमेरिका जान तम्सिएर मोटो रकम खर्च गरेको पाइएको छ, उनले भने, जसरी हुन्छ जानै परेको छ । त्यस्तै व्यक्ति ठगिएका छन् । प्रक्रियागत रूपमा कानुनी बाटो रोजेर जाने मान्छे ठगीमा परेको घटना न्यून रहेको उनले बताए ।ठगीमा परेका व्यक्तिले अपराधीलाई कुनै न कुनै तवरबाट सहयोग गरिरहेका हुन्छन् । प्रहरी परिसर काठमाडौंका प्रवक्ता एसपी दिनेशराज मैनालीले भने, व्यक्तिले शिक्षा लिनु जरुरी छ, कानुनी प्रक्रिया बुझेर संस्थागत रूपमा विदेश जानु उपयुक्त हुन्छ ।"
खारेजीको निर्णयले अन्योलमा मेलम्ची विकास समिति,"(काठमाडौं)  पूर्वतयारीबिनै हचुवाको भरमा बजेट वक्तव्यमार्फत खारेजीको घोषणा गरिएको बहुचर्चित मेलम्ची खानेपानी विकास समितिलाई फेरि ब्युँताउने कि अन्य निकायमा गाभ्ने भन्ने अन्योल देखिएको छ । गौरवको आयोजनाअन्तर्गतको मेलम्चीको निर्माण प्रभावकारी रूपमा सञ्चालन गर्ने उद्देश्यले गठन गरिएको समिति खारेजीको निर्णय अहिले अलपत्र छ । २०५५ सालमा गठन गरिएको उक्त समिति खारेजीको निर्णय हचुवाको भरमा गरेकाले कार्यान्वयन गर्न नसकिएको खानेपानी मन्त्रालयका अधिकारीहरू बताउँछन् । खानेपानी मन्त्रालय उक्त समिति खारेजी गर्न नहुने पक्षमा छ भने अर्थ मन्त्रालय भने अडानबाट पछि हटेको छैन । स्रोतका अनुसार बजेटमार्फत समिति खारेज गरेको निर्णय खानेपानी मन्त्रीलाई समेत जानकारी दिइएको थिएन । अर्थमन्त्री जनार्दन शर्माले मेलम्चीको पानी काठमाडौं आइसकेकाले अब बाँकी काम आयोजनाले नै गर्ने भन्दै समिति खारेजीको निर्णय गरेका थिए । खारेजीको निर्णयपछि समितिको कर्मचारी, स्वामित्व र सम्पत्ति हस्तान्तरण कसरी गर्ने भन्नेमा कुनै योजना छैन । आयोजानको अपुरो काम निर्माणका लागि ठकेदारको म्याद थप नगर्दा आयोजानको काम गर्न कानुनी अड्चन देखिएको छ । खारेजीको विषय अलपत्र परेपछि समितिलाई यथावत् राख्नुपर्ने अडान खानेपानी मन्त्रालयकै उच्च अधिकारीले राख्न थालेका छन् । समितिको अध्यक्ष खानेपानी सचिव रहने व्यवस्था छ । गत जेठ १५ को बजेट वक्तव्यमा अर्थमन्त्री शर्माले मेलम्ची समिति खारेज गरिएको र यसले गर्ने काम खानेपानी तथा ढल व्यवस्थापन विभागको मातहतमा रहेर सञ्चालन गर्ने उल्लेख गरेका थिए । तर वक्तव्य सार्वजनिक भएको तीन महिनाभन्दा बढी समय बित्दा पनि कार्यन्वयन हुन नसक्दा समिति रहने कि नरहने अन्योल बढेको हो । यसबाट समितिले विगतमा गर्दै आएको कार्यसम्पादन, कर्मचारी व्यवस्थापन र सम्पत्तिको स्वामित्वको विषयले निकास पाउन सकेको छैन । समितिअन्तर्गत स्थायी भएका, कारारमा रहेका र सरकारी सेवाबाट काजमा पठाइएका ६८ कर्मचारीले तलब पाएका छैनन् । समिति नै खारेज भएको घोषणा गरिएको अवस्थामा के गर्ने के नगर्ने हामी अन्योलमा छौं, एक अधिकारीले भने । समितिले तलबी प्रतिवेदन र दरबन्दी पारित गरेपछि मात्र तलब पाउने नीति छ । तर समिति नै नभएपछि बैठक बस्न सक्ने अवस्था छैन, एक अधिकारीले भने । आयोजना सम्पन्न भएपछि विकास समितिका कर्मचारी र यसको स्वामित्व काठमाडौं उपत्यका खानेपानी विकास बोर्डमा हस्तान्तरण हुने भए पनि त्यसको पनि प्रक्रिया सुरु भएको छैन । आयोजनाका प्रवक्ता तथा सिनियर इन्जिनियर राजेन्द्र पन्तले बजेट भाषणमा समिति खारेज भएको सुने पनि त्यसपछिको अवस्था बारे आफू अनभिज्ञ भएको बताए । मेलम्ची आयोजनाको पहिलो चरणको निर्माण अन्तिम चरणमा पुगे पनि दोस्रो योजनाअन्तर्गतको याङ्गी र लार्के खोलाबाट पानी ल्याउने तयारी रहेको छ । विस्तृत परियोजना रिपोर्ट (डीपीआर) तयार गरेर दोस्रो चरणको योजना प्रारम्भिक भएको छ । पहिलो चरणमा मेलम्ची खोलाको पानी २०७७ चैतमा काठमाडौं ल्याइए पनि बाढीपहिरोका कारण नियमित हुन सकेको छैन । क्षतिग्रस्त संरचना निर्माणको जिम्मेवारी सुरुङ निर्माणमा संलग्न चिनियाँ ठेकेदार कम्पनी सिनो हाइड्रोलाई दिइएको छ । उसले सुरुङको काम नसक्दै बाढीले संरचनामा क्षति पुर्याएको थियो । समिति खारेज हुने भनिए पनि त्यसको सम्पत्ति र दायित्व कसले लिने ? कर्मचारीको व्यवस्थापन कसरी गर्ने र आयोजनाको थप कामका लागि कसले निर्णय गर्ने भन्ने कुनै पनि प्रक्रिया सुरु नै भएको छैन । मन्त्रीले विकास समितिले गर्ने काम आयोजनाले गर्ने घोषणा गरेका थिए । अर्थमन्त्री शर्माले स्वामित्व खानेपानी विभागमा गाभिने घोषणा गरे पनि त्यसको कार्यान्वयनमा समस्या देखिएको छ । त्यसैले घोषणा गरेको तीन महिनाभन्दा बढी समय बितिसक्दा पनि समिति खारेज गर्नेनगर्ने यकिन हुन सकेको छैन । विकास समिति स्रोतका अनुसार मन्त्रालयले भने खारेजीबारे कुनै कारबाही गरेको छैन । मेलम्ची आयोजनाका कार्यकारी निर्देशक वासुदेव पौडेल सरकारले खारेजको निर्णय गरेकाले आफूलाई धेरै कुरा थाहा नभएको बताउँछन् । यो कुरा मलाई होइन सरकारलाई सोध्नुस् पौडेलले भने, समितिलाई अन्यत्र गाभ्ने विषयमा प्रक्रिया सुरु भएको मलाई जानकारी भएन । मेलम्ची आयोजनाका अनुसार बजेट भाषणपछि समितिका विषयमा अध्ययन गरेर सुझाव पेस गर्न खानेपानी मन्त्रालयका सहसचिव तथा मेलम्ची आयोजनाका पूर्वकार्यकारी निर्देशक तिरेश खत्रीको संयोजनमा समिति गठन गरिएको थियो । समितिले दिएको सुझाव मन्त्रालयमा थन्केको छ । मन्त्रिपरिषद्बाट समितिले दिएको प्रतिवेदन पारित नगरुन्जेल त्यसमा उल्लिखित सुझाव कार्यान्वयन हुन सक्दैन । समितिका एक कर्मचारीले भने, अहिलेसम्म के गर्ने भन्ने पत्तो छैन । फाइल अघि बढेको छैन । बजेट अघि समिति गठन गरेर सुझाव दिनुपर्नेमा खारेजको निर्णय भएपछि अध्ययन सुरु गर्नु नै गलत हो । स्रोतका अनुसार मन्त्रालय सकभर समिति खारेज नगर्ने पक्षमा रहेको छ ।"
११ र १२ कक्षाको पाठ्यपुस्तक अभाव,"(काठमाडौं)  शैक्षिक सत्र सुरु भइसक्दा पनि कक्षा ११ र १२ का पाठ्यपुस्तक पाउन नसकेको विद्यार्थी, अभिभावक र शिक्षकले गुनासो गरेका छन् । कक्षा ४१० को पाठ्यपुस्तक समयमै छाप्न नसकेको जनक शिक्षा सामग्री केन्द्रले कक्षा ११ र १२ को पुस्तक छपाइमा पनि ढिलाइ गरेको हो । पुस्तक तथा स्टेसनरी व्यवसायी महासंघले बजारमा कक्षा ११ र १२ को अनिवार्य विषयका पुस्तक अभाव रहेको जनाएको छ । सरकारले अनिवार्य सामाजिक अध्ययन, नेपाली, अंग्रेजी विषयका पाठ्यपुस्तक छपाइ गर्ने जिम्मेवारी जनक शिक्षालाई दिएको छ । महासंघका वाग्मती प्रदेश अध्यक्ष नारायण श्रेष्ठले सामाजिक विषयको पुस्तक एक थान पनि पाउन नसकेको बताए । नेपाली र अंग्रेजी विषयको केही थान पुस्तक पायौं, उनले भने, सामाजिक विषयको एक थान पनि पाएको छैन, नेपाली र अंग्रेजीको पनि अपुग छ । कक्षा १११२ मा करिब ७ लाख विद्यार्थी अध्ययनरत छन् । जनक शिक्षाले छपाइ गर्ने पुस्तक महासंघ मातहतका पुस्तक बिक्रेतामार्फत देशभर ढुवानी र बिक्रीवितरण हुन्छ । महासंघले काठमाडौं, पोखरा, नेपालगन्ज, धनगढी, सुर्खेत, बुटवललगायत ठूला सहरमा पनि पाठ्यपुस्तक अभाव रहेको जनाएको छ । काठमाडौं, ललितपुर र भक्तपुरका विद्यार्थीले पढाइ सुरु भएको दुई महिना बितिसक्दा पनि पाठ्यपुस्तक हात पार्न सकेका छैनन् । कक्षा १११२ का अनिवार्य विषयका पुस्तक सरकारले विद्यार्थीलाई निःशुल्क उपलब्ध गराउँछ । ऐच्छिक विषयका पुस्तक भने निजी प्रकाशन गृहले छापेर बिक्रीवितरण गर्ने व्यवस्था छ । अध्यक्ष श्रेष्ठले कक्षा ११० को पुस्तकसमेत अझै उपलब्ध हुन नसकेको जनाए । वाग्मती प्रदेशबाहेक सबै प्रदेशमा यी कक्षाको पुस्तक अभाव रहेको महासंघले जनाएको छ । जेठमा कक्षा १ देखि १० सम्मको पढाइ सुरु भएको हो, उनले भने, पहिलो त्रैमासिक परीक्षा भइसक्यो तर विद्यार्थीले पुस्तक पाएका छैनन् ।माध्यमिक शिक्षक युनियन नेपालका अध्यक्ष ज्ञानप्रसाद भट्टराईले कक्षा ११ र १२ मा पठनपाठन सुरु भएको डेढ महिनासम्म विद्यार्थीले पुस्तक हात पार्न नसकेको जनाए । विद्यार्थीको भविष्यमाथि नै खेलवाड गर्ने काम भइरहेको छ, उनले भने, पाठ्यपुस्तक नहुँदा शिक्षकले पाठ्यक्रमका आधारमा कक्षा चलाउनुभएको छ, परीक्षा आउने बेला भइसक्यो तर काठमाडौंमै पुस्तक छैन, झन् दूरदराजको अवस्था के होला ? जनक शिक्षा र पाठ्यक्रम विकास केन्द्रको लापरबाहीका कारण विद्यार्थीले पाठ्यपुस्तक पाउन नसकेको भट्टराईले जनाए । पुस्तक किन्न बजार जाँदा सामाजिक विषयको पुस्तक त एकप्रति पनि भेटिँदैन, जनक शिक्षाले छाप्ने पुस्तकको हाहाकार नै छ, जटिल समस्या भयो, उनले थपे । नयाँ पुस्तक नपाएपछि विद्यालयमा अघिल्लो वर्षका विद्यार्थीबाट मागेर पुरानै पाठ्यपुस्तकको आधारमा अध्ययन गरेको काठमाडौंका छात्र आशुय सापकोटाले बताए । पुस्तक पसलहरूमा किन्न जाँदा कक्षा ११ को पुस्तक नभेटिएको उनले सुनाए । शिक्षकहरूले भने पाठ्यपुस्तक अभावमा पाठ्यक्रमका आधारमा कक्षा सञ्चालन गरिरहेको बताएका छन् । गत जेठबाट कक्षा ११० को शैक्षिकसत्र सुरु गर्दासमेत जनक शिक्षाले देशभरका सामुदायिक विद्यालयमा पाठ्यपुस्तक उपलब्ध गराउन सकेको थिएन । पाठ्यपुस्तकको अभाव भएपछि प्रतिनिधिसभामा समेत सांसदहरूले कुरा उठाएका थिए । शिक्षा तथा स्वास्थ्य समितिले पटकपटक समयमा नै पाठ्यपुस्तक पुर्याउन सरकारलाई निर्देशन दिएको थियो । आगामी शैक्षिकसत्रको पाठ्यपुस्तक छाप्ने बेला जनक शिक्षाले चालु शैक्षिकसत्रकै आवश्यक पुस्तक उपलब्ध गराउन नसकेको शिक्षा तथा मानवस्रोत विकास केन्द्रका एक उपसचिवले जनाए । उनले भने, कक्षा ४१० का पुस्तक नै सबै ठाउँमा पुगेको छैन, फेरि कक्षा १११२ को पुस्तक अभाव भएको गुनासो आएको छ । विद्यालयको पाठ्यपुस्तक छाप्न जनक शिक्षा असक्षम भइसकेको उनले टिप्पणी गरे ।जनक शिक्षाका प्रबन्ध निर्देशक अनिलकुमार झाले नियमित रूपमा पाठ्यपुस्तक छपाइ र बिक्रीवितरण भइरहेको दाबी गरे । सुरुदेखि नै पाठ्यपुस्तक छपाइमा समस्या नभएको र स्थानीय तह निर्वाचनको मतपत्र छाप्नुपरेकाले केही ढिला भएको जनक शिक्षाले जनाउँदै आएको छ । कहिले रुसयुक्रेन युद्धका कारण कागज अभाव भएको भन्दै जनक शिक्षा पन्छिने गरेको छ । शिक्षा तथा मानवस्रोत विकास केन्द्रका महानिर्देशक चूडामणि पौडेलले कागज अभाव हुँदा सामाजिक विषयको पाठ्यपुस्तक मात्रै अभाव भएको जनकारी पाएको बताए । अंग्रेजी र नेपालीको पुस्तक पर्याप्त भएको जनक शिक्षाले बताएको छ, सामाजिकको अलिअलि समस्या रहेछ, उनले भने । सामाजिक अध्ययन वा गणितमध्ये विद्यार्थीले एकै विषय अध्ययन गर्ने व्यवस्था पाठ्यक्रम प्रारूपमा छ । गणितको भने पाठ्यक्रम विकास केन्द्रले रकम अभाव देखाउँदै पाठ्यपुस्तक नै डिजाइन गरेको छैन । निजी क्षेत्रले मात्रै छपाइ र बिक्रीवितरणको काम गर्दै आएका छन् ।महानिर्देशक पौडेलले शिक्षा मन्त्रालय र केन्द्रले समयमा नै पाठ्पुस्तक छाप्न जनक शिक्षालाई धेरै पटक निर्देशन दिइसकेको जनाए । पुस्तक छपाइको कार्ययोजना पेस गर्न भनेका छौं, उनले भने । केन्द्रले पाठ्यपुस्तकबापतको रकम विद्यालयमा पठाइसकेको उनले जनाए । जनक शिक्षाले फेरि मंसिरमा हुने प्रतिनिधिसभा र प्रदेशसभा निर्वाचनको मतपत्रलगायत सामग्री छाप्ने तयारी गरेको छ । चालु शैक्षिक सत्रकै पुस्तक छापिनसकेको र मतपत्र छपाइको कामसमेत गरेकाले आगामी वर्ष पनि पाठ्यपुस्तक अभाव हुने आशंका केन्द्रका कर्मचारीले गरेका छन् । शिक्षा मन्त्रालयले कक्षा ४१० को सबै र कक्षा १११२ को अनिवार्य विषयको पुस्तक छाप्ने काम जनक शिक्षालाई दिएको छ । कक्षा १३ का सबै र १११२ का ऐच्छिक विषयका पुस्तक छाप्ने जिम्मा भने निजी प्रकाशन गृहले पाएका छन् । जनक शिक्षाले पाठ्यपुस्तक नछाप्दा बजारमा निजी प्रकाशन गृहका पुस्तक बिक्रीवितरण हुन थालेको छ ।"
बिमाको रकमबाट कर्मचारीलाई १० प्रतिशत भत्ता,"आइतबारसम्मका लागि आन्दोलन स्थगितअस्पतालमा ल्याब उपकरणलगायत मेसिन खरिद र कोभिड भत्ता वितरणमा अनियमितता, खरिद कार्य नियमानुसार नभएको, जथाभावी कर्मचारी नियुक्त गरेको भन्दै छानबिन गरी दोषीमाथि कारबाही माग गरेर कर्मचारीले थालेको आन्दोलन आइतबारसम्मका लागि स्थगित गरिएको छ । अस्पताल संघर्ष समिति र वार्ता समितिबीच भएको छलफलमा आइतबारसम्म माग पूरा नगरेमा भदौ २७ बाट निर्देशक र लेखा शाखामा मात्र नभई विभागहरूमा समेत तालाबन्दी गर्ने अस्पताल संघर्ष समितिले जनाएको छ ।कर्मचारीले विभिन्न माग राखेर चार दिनसम्म अस्पतालका निर्देशक र लेखा प्रमुखको कार्यकक्षमा ताला लगाएका थिए । यसले प्रशासनिक काम ठप्प बन्दा गरिब र अपांगता भएका व्यक्तिहरूको उपचारमा सहुलियत दिने जस्ता सामाजिक सुरक्षाअन्तर्गतका बिरामी मर्कामा परेका थिए । संघर्ष समितिका संयोजक शमशेर नेपालीले अस्पतालमा निर्देशक र लेखा प्रमुख मिलेर गरेका अनियमितता छानबिन गरी दोषीमाथि कारबाही गर्ने जिम्मेवारी स्वास्थ्य मन्त्रालयले लिनुपर्ने बताए । स्वास्थ्य मन्त्रालयका प्रवक्ता डाठाकुरले स्वास्थ्यमन्त्री भवानीप्रसाद खापुङको व्यस्तता र सचिव डारोशन पोखरेल विदेशमा रहेकाले छलफल गर्न नपाएको बताए । हामी चाँडै समस्याको निकास निकाल्छौं, उनले भने ।"
सामाजिक सुरक्षा कोषले घातक रोगमा १० लाख दिने,"काठमाडौं (कास) सामाजिक सुरक्षा कोषले घातक रोग लागेमा योगदानकर्तालाई उपचारका लागि १० लाख रुपैयाँ उपलब्ध गराउने निर्णय गरेको छ । साथै, ७ प्रदेशबाट वार्षिक ८४ जना श्रमिकका सन्तानलाई स्नातक पढाउन ६ लाख रुपैयाँसम्म छात्रवृत्ति दिने कार्यविधिसमेत कोषले पारित गरेको छ ।कोषका अध्यक्ष एकनारायण अर्यालको अध्यक्षतामा बिहीबार बसेको बोर्ड बैठकले सरकारद्वारा निर्धारण गरिएको घातक रोग लागेमा उपचार खर्च दिने निर्णय गरेको हो । सरकारले १० प्रकारका रोगलाई घातक रोगको सूचीमा राखेको छ । हामीले योगदानकर्तालाई दिने सुविधालाई थप फराकिलो बनाउँदै लगेका छौं, श्रम सचिवसमेत रहेका बोर्डका अध्यक्ष अर्यालले कान्तिपुरसँग भने, यो निर्णयले श्रमिकलाई थप संरक्षण गर्छ । यो सुविधा कोषमा जम्मा भएको रकमको ब्याजबाट उपलब्ध गराउन लागिएको हो । यसअघि कोषबाट आश्रित परिवार सुरक्षा योजना, औषधि उपचार, स्वास्थ्य तथा मातृत्व सुरक्षा, दुर्घटना र अशक्तता सुरक्षा, वृद्ध अवस्था र अवकाश योजना कार्यान्वयनमा ल्याएको थियो । जसअनुसार पेसागतजन्य रोगको उपचारमा लाग्ने सबै खर्च व्यहोर्नुपर्ने प्रावधान पनि छ ।श्रम ऐनले श्रमिकको न्यूनतम तलबबाट १० प्रतिशत र रोजगारदाताले सञ्चय कोषबाट १० प्रतिशत, उपदानबापत आधारभूत न्यूनतम तलबको ८३३ प्रतिशत, औषधि उपचार र दुर्घटनाबापत १६७ प्रतिशत गरी ३१ प्रतिशत रकम कोषमा जम्मा गर्नुपर्छ । यो रकम जम्मा भएपछि रोजगारदाताले कुनै दायित्व व्यहोर्नु पर्दैन । योगदानकर्तालाई गत असार २० देखि औषधि तथा दुर्घटना उपचार गरेबापत अस्पतालमा पैसा तिर्नुपर्ने व्यवस्था हटाएको छ । अब योगदानकर्ताले कोषको परिचयपत्र देखाएपछि स्वास्थ्य सेवा पाउने व्यवस्था कार्यान्वयनमा रहेको सचिव अर्यालले बताए । योगदानकर्ता श्रमिकको उपचार गरेबापत लाग्ने खर्च सम्बन्धित अस्पतालले सीधै कोषसँग दाबी गर्ने व्यवस्था मिलाइएको छ । यसका लागि पहिलो चरणमा उपचार सुविधा दिने समझदारी भएको १ सय २६ वटा अस्पतालमध्ये २६ वटाले कोषसँग नै खर्चको दाबी गर्ने व्यवस्था मिलाएको हो ।औषधि उपचार, स्वास्थ्य तथा मातृत्व सुरक्षाबापतको सुविधा लिँदा योगदानकर्ताले २० प्रतिशत भुक्तानी गरी बाँकी ८० प्रतिशत र दुर्घटनाबापतको सुविधा लिँदा सतप्रतिशत रकम नै कोषबाट सम्बन्धित स्वास्थ्य संस्थालाई भुक्तानी हुने कोषका कार्यकारी निर्देशक कपिलमणि ज्ञवालीले वताए । २०७५ मंसिर ११ मा कार्यक्रमको औपचारिक घोषणा गरिएकामा हालसम्म आबद्ध करिब ५७ हजार श्रमिकले कोषबाट सुविधा लिइसकेका छन् । जसमध्ये करिब २५ हजार ६ सय ४४ जनाले औषधि उपचार, स्वास्थ्य तथा मातृत्व सुरक्षा योजनाअन्तर्गतको सुविधा, १ हजार ७ जनाले दुर्घटना तथा अशक्तता सुविधा, ४ हजार जनाले आश्रित परिवार सुरक्षा योजना र २६ हजार ४ सय १६ जनाले वृद्धावस्था सुविधा लिएका छन् । योगदानकर्ताले करिब २३ अर्ब १६ करोड रुपैयाँ रकम जम्मा गरेका छन् । जसमध्ये कोषले योगदानकर्तालाई २ अर्ब १५ करोड भुक्तानी गरिसकेको छ ।कोषमा हालसम्म १७ हजार ३७१ संस्थासँग आबद्ध ३ लाख ६० हजार ८ सय ५९ श्रमिक सूचीकृत भई योगदान गरिरहेका छन् । दक्षिण एसियाली ट्रेड युनियन क्षेत्रीय संगठनका महासचिव लक्ष्मण बस्नेतले योगदानकर्ता श्रमिक वा तिनका आश्रित परिवारको आयको सुनिश्चितता भएको बताए । यसले श्रमिकको मृत्यु भए परिवार सडकमा आउनुपर्ने अवस्था रहेन, उनले भने ।"
मृत्युदण्डबाट जोगिए सुरजदेव,"(काठमाडौं)  मलेसियामा हत्या अभियोगको मुद्दा खेपिरहेका एक नेपाली युवा मृत्युदण्डको सजायबाट जोगिएका छन् । धनुषाका ३८ वर्षीय सुरजदेव साह तेलीलाई त्यहाँको पुत्रजायस्थित पुनरावेदन अदालतले मृत्युदण्डको सजाय परिवर्तन गरी जेल सजाय मात्र सुनाएको छ । क्वालालम्पुरस्थित नेपाली दूतावासका अनुसार अदालतले बिहीबार मलेसियन फौजदारी संहिताको दफा ३०२ बाट दफा ३०४ (क) मा परिवर्तन गरी १२ वर्ष जेल सजाय कायम गरेको हो । उनलाई दुई वर्षअघि २०२० मा इपो उच्च अदालतले मृत्युदण्डको फैसला सुनाएपछि नेपाली दूतावासले पुनरावेदन गरेको थियो । मलेसियन नागरिक हुतन मेलिन्टाङको हत्या अभियोगमा तेली २०१६ डिसेम्बर २ मा पक्राउ परेका थिए । हुतन लोरी चालक थिए, तेली प्लान्टेसनका कामदार हुन् । बयानका क्रममा उनले आफूले हत्या नगरी शव व्यवस्थापनमा सघाएको बताएका थिए । तर, बयान पुष्टि गर्ने आधार नदेखिएको भन्दै अदालतले मृत्युदण्डको सजाय सुनाएको थियो । उनको पक्षमा बहस गर्दै आएकी कानुन व्यवसायी खरेन स्टेपहेन्सनले मृत्युदण्डबाट तेलीलाई जोगाउन सकिएको भन्दै खुसी व्यक्त गरिन् । हामीले ६ वर्ष अदालतमा लड्नुपर्यो । निकै कडा मिहिनेतपछि उनलाई मृत्युदण्डबाट जोगाउन सफल भयौं, उनले भनिन्, अब उनले आफ्नी श्रीमती र छोरासँग भेट्न पाउने भए । उनका अनुसार अब ६ वर्षपछि तेली नेपाल फर्किन पाउनेछन् । नयाँ फैसलाको खबर सुनेर तेलीका परिवार खुसी भएका छन् । हामी त थाकेर बसेका थियौं, भगवान्को आशा थियो, तेलीकी दिदी अनिताले कान्तिपुरसँग भनिन्, आफ्नो मान्छे नभएपछि अरूले हेप्दो रहेछ । दुःख सहेर बस्नुपर्दो रहेछ । उनका अनुसार तेलीका श्रीमती, दुई छोरा र एक छोरी छन् । छोरीले भर्खरै एसईई दिइन् भने छोराहरू स्कुलमै पढिरहेका छन् । भाइको बेहुलीले एउटा भैंसी पालेको छ । त्यसकै दूध बेचेर बच्चाहरू पाल्छ, उनले भनिन्, घर पनि पूरा बनिसकेको छैन । छत मात्रै हालेको छ । प्लास्टर गरेको छैन । टिनको झ्याल हालेर बसेका छन् ।भाइको पक्षमा मुद्दा लड्न खेत बेचेर पैसा पठाएको अनिताको भनाइ छ । ६ महिना त मान्छे नै हरायो । परराष्ट्र मन्त्रालय गएपछि मात्रै जेलमा रहेको थाहा भयो, उनले भनिन्, त्यतिखेर मुद्दा लड्न पैसा चाहिन्छ भनेपछि खेत बेच्नुपर्यो । ६ वर्ष अगाडि नै तीन लाख रुपैयाँ पठाएका थियौं । पुनरावेदन गरेपछि भने परिवारले वकिलको खर्च बेहोर्नु नपरेको नेपाली दूतावासले जनाएको छ । मलेसियामा व्यावसायिक वकिलको खर्च निकै महँगो छ । परिवारले वकिल खर्च उपलब्ध गर्न सक्ने क्षमता छैन भनेर दूतावासले पुनरावेदन अदालतलाई लेखेर पठाएको थियो, दूतावासका सूचना अधिकारी प्रतीक कार्कीले भने, त्यसपछि अदालतले नै अवैतनिक वकिल उपलब्ध गराएको हो । कार्कीका अनुसार अन्य घटनामा मृत्युदण्ड पाएका तीन नेपाली मलेसियाका विभिन्न जेलमा छन् भने हत्या अभियोगका १३ जनामाथि मुद्दा चलिरहेको छ ।"
"कर्णालीमा स्याउ छ, बजार रित्तै !","पछिल्लो समय स्याउ जुम्लाको मात्र होइन कर्णाली प्रदेशकै परिचय बनिरहेको छ । मुगु, डोल्पा, हुम्ला र कालीकोटमा पनि स्याउको व्यावसायिक खेती बढ्दै छ । कर्णालीमा स्याउ अर्थतन्त्रको सम्भावना देखेरै सरकारी तथा गैरसरकारी संस्थाहरूले यो खेतीलाई प्रोत्साहन गरिरहेका छन् । फलतः कृषि विकास कार्यालय, जुम्लाका अनुसार कर्णालीभरि अहिले लगभग ६ हजार ८ सय हेक्टर जमिनमा स्याउ उत्पादन हुन्छ । यसको उत्पादन विस्तार उत्साहजनक रहे पनि बजार व्यवस्थापनको पाटोमा भने सरकार अनुपस्थित छ । आपूर्ति प्रणाली सहज र व्यवस्थित नहुँदा किसानको लगानी जोखिममा छ । स्याउको उत्पादन र बजार व्यवस्थापनको पाटोलाई सरकारले प्राथमिकतामा राख्ने हो भने भारतिनुपर्ने कर्णालीवासीको नियति बदलिन सक्छ । विकासप्रतिको कर्णालीवासीको आकांक्षा पनि पूर्ति गर्न सकिन्छ । तर स्याउ खेतीका सुरक्षा र बजार व्यवस्थापन सम्बन्धी वर्तमान तौरतरिका हेर्दा अवस्था उत्साहजनक देखिन्न । उत्पादन बढ्न थालेपछि के गर्ने भन्ने खाका सरकारसँग नहुँदा स्याउअर्थतन्त्र फस्टाउन सकेको छैन । मोटरबाटो पुगेका जुम्ला र कालीकोटकै आधाभन्दा बढी स्याउ वर्षौंदेखि बारीमा कुहिरहेका छन् । अझ बाटै नपुगेका मुगु, हुम्ला र डोल्पाका किसानका लागि स्याउ बेचेर जीवन चलाउन त झनै मुस्किल छ । सरकारको साथ नपाउँदा किसानहरूले आफ्नो उत्पादनलार्ई बजारसम्म पुर्याउन पनि सकेका छैनन्, अधिकतम नाफा सुनिश्चित गर्नु त परको कुरा । स्याउ उत्पादनसँगसँगै बजार व्यवस्थापन र सुरक्षाको दीर्घकालीन तयारी नभए यो व्यवसाय भरपर्दो र सुरक्षित हुन्न । कर्णालीमा कृषि विकास कार्यालय, जुम्लाले २०६४ सालमा एक घर, एक स्याउ बगैंचा कार्यक्रम सुरु गरे पनि व्यवस्थित बजारीकरण अभावमा किसानहरू मर्कामा छन् । शीघ्र र सहज आम्दानीका लागि मकै, कोदो, फापर, गहुँ लगायत बालीलाई विस्थापित गर्दै स्याउ खेती गरिरहेका किसानहरूको आम्दानी मात्र घटेको छैन, खाद्यान्न आपूर्तिमा पनि गम्भीर असर परिरहेको छ । त्यसैले यी किसानलाई व्यर्थैमा स्याउ लगाइएछ भन्ने नबनाउन सरकारी ढाडसको ठूलो खाँचो छ । आधुनिक कृषि प्रणाली समयको माग अवश्य हो, तर किसानलाई बजारमुखी उत्पादनका लागि प्रोत्साहन गर्ने सरकार लगायतका संघसंस्थाहरूले बजार व्यवस्थापनको पाटोमा पनि उसै गरी ध्यान पुर्याउनुपर्छ । नत्र किसानहरूको जीवनयापन अझ कठिन हुन्छ । फेरि, स्याउको बजार नभएको पनि होइन । भन्सार विभाग अनुसार चालु आर्थिक वर्षको पहिलो महिना साउनमा मात्र ६९ करोड ८७ लाख ३८ हजार रुपैयाँ बराबरको स्याउ आयात गरिएको छ । चीन र भारतसहित विभिन्न मुलुकबाट नेपालमा बर्सेनि ७ अर्ब बराबरको स्याउ भित्रिन्छ । विडम्बना भन्नुपर्छ स्थानीय स्याउ भने बजार नै आइपुग्दैन, आइपुगे पनि बेच्ने तथा विदेशी स्याउको हिस्सा ओगट्ने गरी होइन, उपभोक्तालाई चखाउने गरी मात्र । प्रांगारिक, रसिलो, गुलियो तथा सस्तो पनि हुने भएकाले कर्णालीको स्याउको माग काठमाडौं लगायत देशका ठूला सहरहरूमा व्यापक छ । तैपनि माग अनुरूपको खपत बढाउने योजना तीनै तहका सरकारसँग छैन । किसानको स्याउ बजार पुर्याउने व्यवस्थापकीय पाटोमा उनीहरूले सहज गर्नै सकिने कामसम्म गरेका छैनन् । सुरक्षित भण्डारण र ढुवानीमा सहजीकरणजस्ता सवालमा सरकार बिलकुल गयल छ । बगैंचामा प्रतिकिलो ५० रुपैयाँमा किसानले बेचेको स्याउ काठमाडौं आइपुग्दा प्रतिकिलो १६० देखि २५० रुपैयाँसम्म पर्छ । यस्तो वास्तविकताले स्याउले कर्णालीका किसानको होइन बिचौलियाको जीवनस्तर उकासिरहेको छ । भण्डारण र ढुवानीको समस्याका कारण भदौ तेस्रो सातातिर मात्र गुलियो पस्ने स्याउलाई साउनमै टिप्न र व्यापारीले भनेकै मूल्यमा बेच्न किसानहरू बाध्य छन् । धेरै समय बारीमा राख्दा रङ र स्वाद बिग्रने अनि व्यापारी र उपभोक्ताको रोजाइमा नपर्ने डरले किसानहरू हतारिन्छन् । कोल्डस्टोरसहित व्यवस्थित स्याउ भण्डारणस्थलहरू हुन्थे भने उनीहरू आत्तिनु पर्दैनथ्यो, समय भएपछि मात्रै टिप्न र भाउ आउँदा मात्र बजार पठाउन सक्थे । त्यसैले कृषिमार्फत कर्णालीको जीवनस्तर सुदृढ बनाउन सरकारले त्यहाँको उत्पादन सहजै बजारसम्म पुर्याउन बन्दोबस्त पनि मिलाउनुपर्छ । साथै, स्याउलाई जुस, जाम र मदिरा बनाउन स्थानीयस्तरमै फलफूल प्रशोधन उद्योग सञ्चालनमा ल्याउन पनि व्यवस्थित योजना अघि सार्नुपर्छ ।"
ऋणको दुरुपयोग,"ऋण त्यस्तो मात्रै लिइनुपर्छ जसबाट मुलुकको विकासको भोक मेटियोस्, पुँजी वृद्धि होस्, किस्ता तिर्न तिनै ऋणको उपयोगले सजिलै पुगोस् भन्ने सार्वजनिक ऋण ः कति भएपछि अति ? को वाक्य सही छ । आर्थिक सूचकांकहरू तीव्र गतिमा घटिरहेको छ । तर हरेक वर्ष ऋणको भार थामिनसक्नु थोपरिँदै गएको छ । सरकार भने सत्ता र भत्ताको भागबन्डाभन्दा माथि उठ्ने संकेत देखिँदै छ । देशको अर्थतन्त्र संकटतर्फ उन्मुख भइरहँदा पनि सरकार जिम्मेवार बन्न सकेको छैन । यो अति नै दुःखद छ । गजेन तामाङ, महालक्ष्मी४, सीतापाखा"
युवाहरूको आक्रोश र राजनीति,"विश्व इतिहासले प्रमाणित गरेको छ जनताको पक्षमा क्रान्ति हुनका लागि सचेत र भोकानांगा युवा जनता नै आक्रोशित र आन्दोलित हुनुपर्छ । तर हाम्रा त ८० लाखभन्दा बढी युवा रोजगारीका लागि विदेश पुगिसके । बाँकी रहेका पनि लाइनमा छन् । सुन फलाउन सकिने अमूल्य भूमि बाँझै भएको हुँदा काम त नपाइने कुरै थिएन । तर यस्तो काम रोजाइमा नपर्ने भएको हुँदा यहाँ रहेका युवावर्गले काम पाएका छैनन् । अनि काम न काजका नेताको पछि लागिरहेका छन् । सानातिना ठेक्कापट्टामा अलमलिन पाएर कमाएका छन् । नेताहरूको पनि आफ्नै धुन छ, आफूले कमाउन पाए पुग्छ । अब जनताले यस्तो तमाम विकृतिको कारण खोज्दै सक्षम नेतालाई आगामी चुनावमा जिताउनुपर्छ । अनुप श्रेष्ठ, भक्तपुर"
एमालेको घोषणापत्रको प्रतीक्षा,"नेकपा एमालेले आउँदो चुनावको घोषणापत्रमा सुझाव दिन आफ्ना कार्यकर्ता र सर्वसाधारणलाई आह्वान गरेको छ । घोषणापत्रमा कस्तो नीति र कार्यक्रम लाने ? घरघरमा ग्यासको पाइप र पानीजहाजको कुरा लाने कि नलाने ? नागरिकतामा कस्तो संशोधन गर्ने ? नेपालको गिट्टीढुंगा भारतमा निकासी गर्न बजेटमार्फत ल्याएको आफ्नो सरकारको नीतिलाई पुनः निरन्तरता दिने कि त्यसलाई सधैंका लागी खारेज गर्ने ? अनि चुनाव जितिहालेमा पुनः संसद्को विघटनबीचमै गर्ने कि नगर्ने ? आदि कुराको प्रस्टता आम जनताले खोजेका छन् । निर्वाचन जित्न हर कोही पार्टीले भरमग्दुर कोसिस गर्छ नै । निर्वाचनमा जनताको मन जित्न सबै पार्टीले आआफ्नो नारा र योजनाहरू अघि सार्छन् नै । जनताले जसको नारा मन पराउँछन् त्यही पार्टी सिंहासनमा पुग्छ । तर त्योभन्दा अगि उसको नारा र योजना प्रस्ट हुनुपर्छ । यसपालि एमालेले आम जनतासमक्ष संसद् विघटनको विषयमा के भनेर जान्छ ? संसद्को आयु ५ वर्ष नै हुनुपर्छ भनेर जान्छ कि होइन प्रधानमन्त्रीले चाहेमा जुनसुकै बेला पनि विघटन गर्न पाउनुपर्छ भनेर जान्छ ? जबसम्म एमालेले यसबारे आफ्नो धारणा प्रस्ट गर्दैन तबसम्म आम जनता उसलाई मत दिने नदिने कुरामा रिजर्बेसन राख्छन् नै । केपी ओली सरकारले २२ पटक गरेको संसद् विघटन जायज थियो भनेर जनतासमक्ष जाने हो कि ! नेपालजस्तो गरिब देशले छिटोछिटो चुनाव गर्न सक्दैन, राजनीतिक स्थिरताका लागि संसद्को आयु ५ वर्ष नै हुनुपर्छ भन्ने हो भने एमालेले ओलीले विगतमा गरेको संसद् विघटन गलत थियो भनेर चुनावमा जानुपर्छ । यो पनि नबोल्ने, ऊ पनि नबोल्ने हो भने एमालेलाई सरकार बनाउन मत किन दिने ? फेरि उही संसद् विघटन गरेर देशमा राजनीतिक अस्थिरता ल्याउन ? यो अहिलेको समयको व्यंग्य हो । यसर्थ यो मामिलामा प्रस्ट भएर मात्र एमाले चुनावमा होमिनुपर्छ । अन्यथा मत पाउन गाह्रो छ । होस गरौं । गोपाल देवकोटा, चाबहिल, पीपलबोट"
महानगरको सराहनीय काम,"काठमाडौं महानगरका मेयर बालेन्द्र शाहले अनधिकृत रूपमा बनाइएका संरचना धमाधम खाली गराउँदै छन्् । एउटा प्रयोजनका लागि स्वीकृति लिएर नक्सा पासै नगरी अर्को काम गर्न पाइँदैन । त्यस्ता गलत काम गर्नेलाई कारबाही गर्नैपर्छ । सामाजिक सञ्जालमा उनको वाहवाही भएको छ । राजनीति दलहरूले वर्षौंदेखि गर्न नसकेको काम शाहले गर्दै छन् । ३५ दिने सूचना निकाल्दा पनि खाली नगरेपछि महानगरले बाध्य भएर व्यापारीले कब्जा गरेको संरचना हटाउन डोजर लगायो । सरकारी जग्गा व्यापारीले राजनीतिक आडमा कब्जा गर्न पाइँदैन । राजनीतिक छत्रछायामा सुरक्षित रहेका व्यापारीहरूलाई बल्ल अलिकति अप्ठ्यारो भएको छ । दलका प्रतिनिधि र स्वतन्त्र प्र्रतिनिधिमा के फरक हुँदो रहेछ भन्ने जनताले देखे । उनको यो काम कति सफल हुन्छ भविष्यले बताउला तर यसमा सबैले साथसहयोग गर्नुपर्छ । देश बनेन भनेर मात्र हुन्न । बनाउँछु भनेर आउनेलाई साथ पनि दिनुपर्छ । वडा अध्यक्षहरूले पनि मेयरलाई साथ दिएर अघि बढ्ने आँट गरून्, खुट्टा तान्ने काम नहोस् । पुरुषोत्तम घिमिरे, जोरपाटी, काठमाडौं"
डेंगु नियन्त्रणमा सरकारनागरिक जिम्मेवारी,"पहाडमा फैलिँदै डेंगु समाचार पढेर निकै दुःख लाग्यो । डेंगुले महामारीको रूप लिने सुरसार गर्दै छ । केही वर्ष पहिलेसम्म यो रोग मुलुकका मकध्य तथा पूर्वी तराईका १२ जिल्लामा फैलिने गर्थ्यो । अहिले भने काठमाडौं उपत्यका लगायत हिमाली जिल्लामा पनि देखा पर्न थालेको छ । देशैभरि नै डेंगु महामारीका रूपमा फैलिरहे पनि यसको रोकथामका लागि सरकारले खासै काम गर्न सकिरहेको छैन । समाचार अनुसार डेंगु परीक्षण कीटकै अभाव भइरहेको छ । यसरी डेंगुले महामारीको रूप लिइरहँदा पनि नियन्त्रणमा आउन किन सकेको छैन ? प्रयास नै हुन सकेन वा खोजिएन ?नियन्त्रणका उपाय अपनाउन सकेमा डेंगु सहजै काबुमा नआउने होइन । तर हालसम्म जम्मा ७ जनाको मृत्यु भएकाले त्यति चासो नराखिएको हुन सक्छ । क्षतिको विवरण हेरेर मात्र सरकारले प्रतिकार्य गर्ने योजना बनाउने तयारी गरेको जस्तो देखिन्छ । तत्काल नियन्त्रणको योजना नभए जनधनको ठूलो क्षति हुन सक्छ । त्यस्तै नागरिकसमुदायले पनि डेंगु नियन्त्रणमा आआफ्नो स्थानबाट काम गर्नुपर्छ । डेंगु ज्वरो निम्त्याउने इडिस इजिप्टाई लामखुट्टेले पानी जमेका बट्टा, टायर, कुलर, फुटेका काँचका टुक्रा, कप आदिमा फुल पार्छ, यसले दिउँसोमा टोक्छ । यसो हुँदा पानी जम्न दिनु हुन्न । झुल टाँगेर सुत्ने, लामखुट्टेको बासस्थान खोजीखोजी नष्ट गर्ने कार्यलाई अभियानका रूपमा सञ्चालन गर्नुपर्छ । खास उपचार नभएको डेंगुको रोकथामका उपायबारे स्वास्थ्य शिक्षा दिनुपर्छ । शंकास्पद संक्रमित बिरामीलाई जतिसक्दो चाँडो नजिकको स्वास्थ्य संस्थामा परीक्षण गराउनुपर्छ । यति गर्न सके डेंगु सहजै नियन्त्रण गर्न सकिन्छ । गंगाराज अर्याल, पाणिनि८, अर्घाखाँची"
"इन्धनमा कर, मूल्य समायोजन र राहत","विद्युतीय सवारीसाधनको सन्दर्भनेपालमा विद्युतीय सवारीसाधनहरू भित्रिन थालेदेखि नै तिनमा सम्पूर्ण अप्रत्यक्ष करहरू १२० देखि १४० प्रतिशतसम्म लाग्दै आएका थिए जबकि अन्य सवारीसाधनहरूमा सम्पूर्ण अप्रत्यक्ष करहरू २५० देखि ३०० प्रतिशतसम्म कायम थिए । तुलनात्मक रूपमा उत्पादन लागत बढी भए पनि करका दरहरूमा भएको भिन्नताले विद्युतीय सवारीसाधनहरू केही सस्ता देखिए । सरकारले भन्सार महसुल, अन्तःशुल्क, मूल्य अभिवृद्धि कर आदिमा सामान्य परिवर्तन गरे पनि सवारीसाधनमा लाग्ने सबै अप्रत्यक्ष करहरूले हाम्रो सरकारी राजस्वमा करिब ४० प्रतिशत योगदान गर्छन् । त्यसैले सरकारको प्रमुख राजस्वको स्रोत भएका कारण सवारीसाधनहरूमाथिको कर सामान्यतया धेरै कटौती हुँदैन । त्यसमा पनि विद्युतीय सवारीसाधनहरूको समग्र अप्रत्यक्ष कर खनिज तेलले चल्ने सवारीसाधनहरूको तुलनामा १३० देखि १६० प्रतिशतसम्म कम छ । भन्सार कर र अन्तःशुल्कमा दिइएको छुटसँगै अघिल्लो आर्थिक वर्षका तुलनामा गत आर्थिक वर्षमा विद्युतीय गाडीहरूको आयात सात गुणा वृद्धि भै साढे ५ अर्ब रुपैयाँको आयात हुँदा राजस्व संकलनमा डेढ अर्ब वृद्धि भएको छ ।समग्रमा, विद्युतीय सवारीसाधनमा खनिज तेलको खपत कम गर्ने उद्देश्यले कर कटौती गरिए पनि सरकारी वित्त प्रणालीमा चाप परेको अवस्थामा त्यसलाई भरथेग गर्न कर वृद्धि एउटा औजारका रूपमा देखा परेको छ । विद्युतीय सवारीसाधनहरूमा कर वृद्धि गर्न सकिने ठाउँ भएका कारण यदाकदा सरकारले यसको प्रयोग गरेको देखिन्छ । कोभिड१९ को समयमा राजस्वमा आएको भारी गिरावटलाई सुधारोन्मुख बनाउन विद्युतीय सवारीसाधनहरूमा कर वृद्धि गरियो । खर्चिला विद्युतीय सवारीसाधनहरूमा दिइएको कर सहुलियतले मूलतः माथिल्लो आम्दानी समूहलाई नै लाभ पुर्याउँछ, शोधनान्तर घाटाको समस्या झेलिरहेको हाम्रोजस्तो मुलुकमा त्यसै पनि यसले विदेशी मुद्राको चाप उत्पन्न गर्छ । अर्कोतिर, यसले पुर्याउने लाभ भनेको दीर्घकालमा खनिज तेलको खपत कम गराई आत्मनिर्भर अर्थतन्त्रको निर्माणमा सहयोग पुर्याउने हो । त्यसैले सरकारले कर सहुलियत दिनुअघि विद्युतीय सवारीसाधनले उसको जीवनकालमा गर्ने इन्धनको बचत र सवारीसाधन खरिदमा बढी चाप परेको वैदेशिक मुद्राबीच तुलनात्मक अध्ययन हुनु जरुरी छ । हालसालै प्रकाशित केही लेखले इन्धनमा हुने बचतभन्दा विद्युतीय गाडीहरूको खरिदमा जाने वैदेशिक मुद्राको परिमाण धेरै उच्च रहने देखाएका छन् । यो समस्यालाई सम्बोधन गर्न सरकारसँग एउटै मात्र उपाय छ विद्युतीय सार्वजनिक यातायातका साधनहरूमा कर छुटको व्यवस्था गर्ने जसबाट कम आय भएका वर्गहरूले सस्तोमा सेवा प्राप्त गर्न सक्छन् तर निजी प्रकृतिका विद्युतीय सवारीसाधनहरूमा खनिज तेल प्रयोग गर्ने सवारीसाधनहरूसरह नै पैठारी महसुल लगाउने । शोधनान्तर बचतको स्थिति सन्तोषजनक स्तरमा आएपछि मात्रै विद्युतीय निजी सवारीसाधनहरूमा पनि कर छुटको व्यवस्था गर्नु उपयुक्त हुन्छ ।"
दक्षिण एसियाको समय होइन र यो ?,"समाधानहरूत्यसो भए हामी के गर्न सक्छौं ?भूमण्डलीकरण, विश्व अर्थतन्त्र र विश्व राजनीति सबै समस्यामा परेका छन् भने धेरै समाधान हामी आफैंबाट खोज्नुपर्छ । अर्को शब्दमा, हामीले हाम्रो क्षेत्रीय सम्पर्क र सहयोगलाई बढाएर, बाँकी विश्वसँगको हाम्रो व्यवहारमा सुधार गरेर र नयाँ परिस्थितिले ल्याएका अवसरहरूको सदुपयोग गरेर हामी आफ्नो अवस्था सुधार्न सक्छौं । यसबारे मेरा केही सुझाव छन् िदक्षिण एसिया क्षेत्रलाई आर्थिक रूपमा एकीकृत गर्न मिलेर काम गर्नुपर्छ । यहाँ केही सरल चरणहरू छन् जुन हामीमध्ये केहीले लागू गरेका छौं । कार्यान्वयनमा आएपछि हामीले फाइदा उठाएका छौं । सडक, रेल, विद्युत् र अन्य सन्दर्भमा कनेक्टिभिटी त्यसको कुञ्जी हो । िहामीले आजको परिस्थितिमा विचार गर्न सक्ने अर्को चरण भनेको भुक्तानी प्रणालीहरूमा रचनात्मक परिवर्तन गर्नु हो । श्रीलंकाको मामिलामा, दक्षिण एसियाका देशहरूले उसलाई इन्धन, खाद्यान्न र ऋण उपलब्ध गराउँदै सघाए । भारतले यस वर्ष मात्रै ३८ अर्ब अमेरिकी डलरभन्दा बढी उपलब्ध गराएको छ, जबकि ठूला ऋणदाताहरूले अझै पनि तीव्र गतिले खस्किरहेको अर्थतन्त्रलाई मद्दत गर्ने सर्त र प्रकृतिबारे छलफल गरिरहेका छन् । बाह्य शक्तिका आफ्नै प्राथमिकताहरू हुन्छन् जसमा भर पर्न सकिँदैन । न त, मैले माथि भनेझैं, हामी यस्तोमा अन्तर्राष्ट्रिय संस्थाहरूमा भर पर्न सक्छौं । िहामी संसारमा सबैभन्दा कम एकीकृत उपक्षेत्रहरूमध्ये एक हुनुको कारण के हो भने हामीले आपूर्ति र मूल्य शृंखलाहरू निर्माण गरेका छैनौं जसले हाम्रा नजिकका छिमेकीहरूको तुलनात्मक लाभ प्रयोग गर्छ । विश्वको धेरैजसो उत्पादन संयुक्त राज्य अमेरिका, जर्मनी र चीन (सन् २००७ सम्म जापान थियो) मा केन्द्रित तीन सीमापार उत्पादन सञ्जालहरूमध्ये एउटामा हुन्छ । यी सञ्जालहरूमा मध्यवर्ती लगानीको व्यापारले सबै अन्तर्राष्ट्रिय व्यापारको आधाभन्दा बढी हिस्सा ओगट्छ, जबकि तयारी वस्तु र सेवाहरूको सीमापार व्यापार मात्र एक तिहाइ हुन्छ । ऊर्जा र धातुका वस्तुहरूले बाँकी हिस्सा ओगट्छन् (म्याथ्यु सी क्लेइन एन्ड माइकल पेटिस ः ट्रेड वार्स आर क्लास वार्स, यल युनिभर्सिटी प्रेस, सन् २०२०, पृष्ठ २७२८) । िअर्को अवसर ऊर्जामा छ, जहाँ दक्षिण एसिया लामो समयदेखि आयातकर्ताका रूपमा छ । तैपनि, हामी हरियाली र थप दिगो भविष्यतर्फ लम्किँदै गर्दा ऊर्जा प्रविधि र ऊर्जाको अर्थव्यवस्थामा हुने क्रान्तिकारी परिवर्तनका कारण दक्षिण एसियामा नयाँ अवसरहरू छन् । यस उल्लेखनीय घुम्तीमा, नेपालले यस क्षेत्रका लागि जलविद्युत् शक्तिको प्रमुख स्रोतका रूपमा आफ्नो सम्भावना देखाउँदै छ । श्रीलंका हवाई ऊर्जाका लागि त्यस्तै सम्भावित देश हुन सक्छ । र, सौर्य ऊर्जा अर्को स्रोत हो जसमा हामी सबै लाभान्वित छौं । विगतको हिचकिचाहट र कायरतालाई हामीले हटाउन सके नवीकरणीय ऊर्जाले सीमापार सहयोगका अवसरहरू खोल्छ । िहामीले हाम्रा आफ्ना उपक्षेत्रीय संस्थाहरू सार्क, बिमस्टेक आदिलाई पुनर्जीवित गर्न आवश्यक छ । कुनै एक देशले अर्को देशलाई सहयोग गर्नबाट रोक्न भिटो प्रयोग गर्ला भन्ने विश्वास म गर्दिनँ । िहामी विश्वलाई कसरी संलग्न गर्छौं भन्ने सन्दर्भमा, हामीसँग अहिले नयाँ सम्भावनाहरू छन्, विश्वभरि उल्लेख्य संख्यामा दक्षिण एसियाली आप्रवासीहरू छन् । उनीहरूले आफ्नो नयाँ थातथलोको राजनीति र अर्थतन्त्रमा भाग लिँदा दक्षिण एसियाको प्रभाव पनि जमाइरहेका छन् । विदेशमा हाम्रो छवि परिवर्तन गर्न, नीतिलाई सक्षम बनाउन र आर्थिक रूपमा हाम्रो विकासमा योगदान दिन उनीहरूको भूमिका बढ्दै गएको छ । हाम्रो सबै अर्थतन्त्रमा रेमिट्यान्सले निर्वाह गर्ने भूमिकालाई हेरौं । यी सबलाई एकसूत्रमा जोड्नु पनि एउटा अवसर हो । िहामीले हाम्रो राजनीतिको जिम्मेवारी पनि लिनुपर्छ । सुरक्षा र स्थायित्वलाई साझा लक्ष्यका रूपमा खोज्ने दायित्व संयुक्त रूपमा आइपुगेको छ । हामीसँग यस उपमहाद्वीपमै सामुद्रिक सुरक्षा, प्रतिआतंकवाद र अन्य क्षेत्रमा व्यावहारिक सहयोगको राम्रो उदाहरण छ । सन् २०१० देखि भारत, श्रीलंका, माल्दिभ्स र हिन्द महासागरका अन्य देशबीच सामुद्रिक सुरक्षा सहयोग बढ्दै गएको छ र बंगालको खाडीमा पनि हामी मिलेर यस्तो काम गर्न सक्षम हुनेमा म आशावादी छु । सन् २००८ पछि भारत र बंगलादेशले आतंकवाद र विद्रोही समूहहरूविरुद्ध जे गरे, त्यसले हामीलाई पारस्परिक लाभको सम्बन्धमा कनेक्टिभिटीको आर्थिक सम्भाव्यताको दोहनका लागि आधार तयार पारेको छ । दक्षिण एसियामा हामीले आफूबीच भएका सफल अनुभवहरूका आधारमा सम्बन्ध निर्माण गर्नुपर्छ र त्यसलाई बढाउनुपर्छ । िहाम्रा विगतका असफलताहरूले दिएको एउटा पाठ के हो भने, छिमेकीहरूमा भय उत्पन्न गर्ने घरेलु राजनीतिले नराम्रो मात्रै गर्छ । जबसम्म हामी नागरिकले हाम्रा राजनीतिक नेताहरूलाई यसबारे स्पष्ट पार्न सक्दैनौं तबसम्म उनीहरूले जिरोसम गेम खेलिरहन्छन् । यसले त हामीलाई हाम्रो क्षमताको बोध गर्नबाट वञ्चित गर्छ ।निष्कर्षतः, संकट तब मात्र उपयोगी हुन्छ जब यसले हामीलाई हाम्रा निश्चित अभ्यास छाडी नयाँ वा फरक काम गर्न प्रेरित गर्छ । मैले यो दक्षिण एसियाको चरण हुन सक्छ भन्नुको तात्पर्य के भने, हामीसँग वर्तमान संकटलाई विगतका खराब आदत तोड्नमा प्रयोग गर्ने मौका छ जसले हामीलाई विश्वकै सबैभन्दा गरिब र कम एकीकृत उपक्षेत्रहरूमध्ये एक बनाएको छ । भनौं न, सन् १९९१ मा भुक्तानी सन्तुलन संकटलाई लाइसेन्स राज बाट बाहिर निस्कने र अर्थतन्त्रलाई खुला गर्ने अवसरका रूपमा प्रयोग गर्दा भारतले जे गरेको थियो, हामीले त्यही गर्नुपर्छ । वर्तमान संकट र बदलिँदो अन्तर्राष्ट्रिय परिदृश्य भनेको छिमेकीको कुनै पनि फाइदालाई आफ्नो हानिका रूपमा हेर्ने र दक्षिण एसियाली जनताका लागि राम्रो भविष्य निर्माण गर्ने जिरोसम राजनीतिक सोच परिवर्तन गर्ने हाम्रो अवसर हो ।कान्तिपुर कन्क्लेभमा प्रस्तुत भारतका पूर्व राष्ट्रिय सुरक्षा सल्लाहकार मेननको कीनोट स्पिचको घनश्याम खड्काद्वारा अनूदित अंश ।"
इतिहासको पुनरावृत्ति कि माओवादीको पुनरोदय !,"माओवादीको पुनरोदयको प्रश्नइतिहासका वियोगान्त संयोगहरूको सही समीक्षा समयमै गर्न सकेको भए, माओवादी आजको अवस्थामा हुने थिएन । इतिहासमा आफैंले गरेको बलिदान संस्थागत गर्न माओवादी असफल भयो । बरु परिवर्तन विरोधीहरूले माओवादीको बलिदानलाई हत्याराको बिल्ला भिराउँदै हत्याराको आरोपसमेत माओवादीमाथि नै लगाए । माओवादी सिध्याउन माओवादी विरोधीहरू माओवादीलाई नै प्रयोग गर्न सफल झैं देखिए । आफैंले जन्माएको सन्तानलाई मेरो हो भनेर गर्लम्म अँगालो हालेको भए आज माओवादी अर्कै स्थानमा हुने थियो । विभाजित माओवादी घटकहरू आफ्नै सन्तानको डीएनए परीक्षण गर्न थाले । आफैंले जन्माएको सन्तानमा खोट देख्न थाले र विभाजनमा पुगे । माओवादीले परिवर्तन र सरकारमा रहेर गरेका राम्रा कामको स्वामित्व लिन नसक्दा अहिले तेस्रो शक्तिमा सीमित भएको छ । यो निर्वाचनमा गठबन्धनसहित होमिने तयारीमा रहेको माओवादी देशको पहिलो वाम शक्ति र दोस्रो राजनीतिक शक्तिका रूपमा पुनरोदय हुने लक्ष्यमा रहेको छ । के यो सम्भव होला त ? आम मानिसहरूका बीचमा माओवादीको पुनरोदयको औचित्य स्थापित गर्न सफल हुन्छ कि हुँदैन भन्ने सवाल पेचिलो बनेको छ । यो सवाल किन पनि पेचिलो छ भने, माओवादीले आफूले गरेका राम्रा कामबारे गर्वका साथ बताउन नसक्दासम्म माओवादीको पुनरोदय कठिन देखिन्छ । अरूले पीठो बेचिरहँदा माओवादीले चामल बेच्न सकिरहेको छैन । २०४६ सालपछि काठमाडौंमा देखिने गरी भएको परिवर्तन सडक विस्तार र लोडसेडिङको अन्त्य हो । विकासको कोशेढुंगा मानिने यी दुवै काम माओवादीकै नेतृत्वमा भए । तर विडम्बना उपत्यकामा नै माओवादी सबैभन्दा कमजोर छ । ताप्लेजुङदेखि डडेलधुरा जोड्ने मध्यपहाडी राजमार्ग, उत्तर दक्षिण जोड्ने लोकमार्ग माओवादीले नै सुरु गरेको हो । गरिब किसानको ३० हजारसम्म ऋण मिनाहा र १ लाखसम्म ऋण लिएका साना गरिबहरूको ऋणको ब्याज र हर्जना छुट गर्यो । २० युनिटसम्म बिजुली निःशुल्क गर्ने, किसान पेन्सन कार्यक्रम, संकटग्रस्त सार्वजनिक सस्थाको पुनरोत्थान माओवादीले गर्यो । नेपाल वायु सेवा निगमलाई जहाज किन्ने निर्णयदेखि बर्दिवाससम्म रेलसेवा विस्तार गर्न मुअब्जा वितरणको काम गर्यो । ठूला र रूपान्तरणकारी आयोजनालाई राष्ट्रिय गौरवको आयोजनाका रूपमा अघि बढायो । सामाजिक सुरक्षाको दायरा विस्तार गर्यो । राजनीतिक एजेन्डा र विकासका निर्णायक कामको पहल गरेको माओवादी भने खुम्चिन पुग्यो । कमजोरीप्रति निर्मम समीक्षा गर्ने, आफ्ना कामको व्यवस्थित प्रचार गर्ने, एकताबद्ध हुने, संगठन व्यवस्थापन गर्ने, नेतृत्व विकासको सहज र सरल प्रक्रिया अपनाउने हो भने माओवादी पुनरोदय निश्चित छ । नयाँ राजनीतिक धार स्थापना गर्न सफल माओवादीले आफूलाई रूपान्तरण गर्दै देशलाई समाजवाद र समृद्धिको दिशातर्फ अघि बढायो भने माओवादीको पुनरोदय टाढा छैन । त्यसका लागि माओवादी र जनताको बीचमा नयाँ विश्वासको सम्बन्ध स्थापित गर्न माओवादीले ढिला गर्नु हुँदैन । लेखक ढकाल माओवादी केन्द्रका केन्द्रीय सदस्य हुन् ।"
नमिल्ने हो तर नेताहरूले ल्याए,"लगातार तीन पटक समानुपातिक प्रणालीबाट कसरी सांसद बन्नुभयो ? २०२९ सालदेखि राजनीति गरेकी छु, त्यसको मूल्यांकन भएर नै म आएँ । पहिलो पटक मधेसी महिला कोटाबाट आएँ । दोस्रो पटक आउँदा पार्टीको केन्द्रीय सदस्य थिएँ । पार्टीले केन्द्रीय सदस्यले प्रत्यक्ष लड्ने, त्यसो नभए समानुपातिकमा बस्ने निर्णय गरेको थियो । प्रत्यक्षमा टिकट नपाएका कारण मलाई समानुपातिकमा नै अवसर दिइयो । तेस्रो पटक पनि म जिल्ला र प्रदेशबाट सिफारिसमा परें । मेरो नाम पार्टीले हटाउन पनि सक्थ्यो । तर किन हटाएन, त्यो नेताहरूलाई नै थाहा होला । समानुपातिकमा तीन पटक लगातार अवसर पाउने तपाईं मात्रै हुनुहुन्छ । आफ्नै ॅक्लस्टर का अरूले पनि अवसर पाऊन् भन्ने लागेन ? तेस्रो पटक सिफारिस हुँदा त्यस्तो महसुस भएको थियो । सिफारिस भए पनि अन्तिममा पार्टीले ल्याउँदैन होला भन्ने लागेको थियो । म तीनै पटक कसैलाई भन्न गएकी होइन । तपाईं लगातार आउँदा पार्टीमा असन्तुष्टि व्यक्त भएन ? मेरै क्लस्टरमा भएका अरू महिलाहरूलाई आफूले अवसर पाउन पाए हुने भन्ने लागेको थियो । उनीहरूले विरोध पनि गरेका थिए । मैले कुनै प्रतिकार पनि गरिनँ । किनभने मलाई आफैं लागिरहेको थियो, तीन पटक आउन त मिल्दैन । म आउनैपर्छ भन्ने मेरो जोड थिएन । किनभने तीनतीन कार्यकाल कसैको सिट लिनु पनि ठीक लागेको थिएन । तर मलाई अवसर दिएपछि लिन्नँ पनि भन्न गइनँ । मैले राजीनामा दिएर अरूलाई ल्याउनु भनेको भए पनि हुन्थ्यो । तर, मैले त्यस्तो गरिनँ ।अवसर पाएपछि किन छाड्नु भन्ने लाग्यो होला नि ?मैले कसैको हक छिनेकी थिइनँ । मैले दुई पटक समानुपातिकमा अवसर पाएपछि त मलाई प्रत्यक्षतर्फ टिकट दिनुपर्थ्यो । महिला भनेर होला पार्टीले समानुपातिकमै नाम राख्यो । त्यसपछि के घर बस्नु त ? पुरुषहरू सात पटकसम्म लडिराख्ने, जितिराख्ने र मन्त्री बनिराख्ने । महिला घर बस्ने ? त्यस्तो त हुँदैन नि । मलाई टिकट नदिएर समानुपातिकमा ल्याउँदा मलाई चाहिँदैन भनेर त्यस्तो उदारवादी को बन्छ त ? राजनीति गर्ने मान्छेले आएको पदलाई म खादिनँ भनेर कहाँ भन्छ ? यस पटक मेरो नाम सिफारिस भएको छैन । अहिले केन्द्रीय सदस्य छु, अब पार्टी काममा लाग्छु ।"
ढोरपाटनमा नेपालीलार्ई पनि सिकार खुला,"(म्याग्दी)  मुलुकको एक मात्र सिकार आरक्ष ढोरपाटनमा यस वर्षदेखि नेपालीले पनि सिकार खेल्न पाउने भएका छन् । राष्ट्रिय निकञ्ज तथा वन्यजन्तु संरक्षण विभागले यस वर्षको पहिलो सिजन (असोजमंसिर) देखि नेपालीलाई बँदेल सिकारमा सहभागी गराउन लागेको हो । तर, नेपालीले नाउर, झारललगायत वन्यजन्तुको भने सिकार गर्न पाउने छैनन् ।आरक्षमा २०४४ देखि विदेशी सिकारीले मात्र नाउर (नीलभेडा) र झारल (हिमाली थार) बाहेक पूरक सिकारका रूपमा एकएक वटा बँदेल र रतुवा तथा १० वटासम्म चराको निःशुल्क सिकार गर्दै आएका थिए । बँदेलले बालीनालीमा क्षति पुर्याउने र कृषकलाई समेत आक्रमण गर्ने गुनासो आएपछि सीमावर्ती बस्तीका बासिन्दाको गुनासो सम्बोधन गर्न नेपालीलाई पनि सिकार खुला गरेको आरक्ष कार्यालयले जनाएको छ । एकदुई दिनमा सिकार खेल्न टेन्डर खुल्दै छ, प्रमुख संरक्षण अधिकृत वीरेन्द्रप्रसाद कँडेलले भने, यसले आन्तरिक पर्यटन प्रवर्द्धन तथा राजस्वसमेत वृद्धि हुनेछ । बँदेलको संख्या बढी देखिएकाले नेपाली सिकारीलाई पनि सहभागी गराउन लागेका हौं । उनका अनुसार बँदेल पाइने संख्याका आधारमा उच्च घनत्व, मध्य घनत्व र न्यून घनत्वका आधारमा छुट्टै बँदेल सिकार ब्लक बनाइएको छ । ढोरपाटन उपत्यका र म्याग्दीको गुर्जा क्षेत्र बँदेलको उच्च घनत्व क्षेत्रमा पर्छन् । २०४० सालमा स्थापना भएको ढोरपाटन सिकार आरक्ष धौलागिरि हिमशृंखलाभित्रका रुकुम, म्याग्दी र बागलुङका १ हजार ३ सय २५ वर्ग किमि क्षेत्रफलमा फैलिएको छ । नाउर, झारल सिकार खेल्न विश्वभरका नामुद सिकारी ढोरपाटनमा आउने गर्छन् । आरक्षको मुख्य आकर्षण नाउर अर्थात् नीलभेडा हो । राष्ट्रिय निकञ्ज तथा वन्यजन्तु संरक्षण विभागले भदौ चौथो साता इच्छुक सिकारीलाई टेन्डर गराउने गर्छ । विभागबाट अनुमति लिएर सेङ, घुस्तुङ, दोगाडी, बार्से, फागुने, सुनदह र सुर्तिबाङ ब्लकमा नाउर, झारल र बँदेलको सिकार खेल्न पाइन्छ । तर, एकै स्थानमा सिकार गर्न भने निषेध छ । कहलिएका विदेशी सिकारी मात्र हेलिकोप्टर चार्टर गरी ढोरपाटनमा सिकार खेल्न आउँछन् ।ढोरपाटन क्षेत्रमा ३२ थरीका स्तनधारी वन्यजन्तु र १ सय ३० प्रजातिका चराचुरुंगी पाइन्छन् । यहाँ ८ सय ५२ नाउर, दुई सय झारल रहेको आरक्षले जनाएको छ । यहाँ हिउँचितुवा, चित्तल, थारल, घोरल, भालु, हिमाली कालो भालु, झुक्ने मृग, रातो पान्डालगायत लोपोन्मुख वन्यजन्तुको भने सिकार गर्न निषेध छ । बागलुङ सदरमुकामबाट बुर्तिबाङसम्म गाडीमा र एक दिनको उकालो उक्लेपछि सुन्दर ढोरपाटन बुकी पुग्न सकिन्छ । आरक्षमा असोजकात्तिक र चैतवैशाख गरी दुई सिजनमा सिकार गर्न सकिन्छ ।"
चीनमा भेटिए नेपालका २ सम्पदा,"काठमाडौं (कास) गोकर्णको गोकर्णेश्वर मन्दिर क्षेत्रमा रहेको तारा पार्वती प्रतिमासँगै रहेको घुँडा टेकेर बसिरहेका भक्तको मूर्ति चीनको झुजिन्जु आर्ट्सको सग्रहमा फेला परेको छ । उन्नाइसौं शताब्दीमा निर्मित यो सम्पदा सन् २०१४ मा नेपालबाट चोरिएको अनुमान छ । यो प्रतिमाको तस्बिर कलाविद् उल्रिच भोन स्क्रोडरले आफ्नो कृति स्टोन स्क्लप्चर्स (२०१९) मा समेटेका छन् । यस्तै, थापाहिटी, पाटनस्थित हिटी फुसा बहाबाट सन् ८० को दशकमा चोरिएको सम्पदा काष्ठ तोरन बेइजिङस्थित सिजियान्जुको संग्रहमा फेला परेको छ ।"
रणनीतिक महत्त्वको जलविद्युत्मा नेपाल क्षेत्रीय प्रतिस्पर्धी,"बार्देले माथिल्लो कर्णाली आयोजना बनाउने भनेर जीएमआरले कुनै सपना देखाएको नभई त्यसलाई जतिसक्दो चाँडो बनाउन चाहेको बताए । आयोजना बनाउनेबारे हामीसँग स्पष्ट नियत छ, जीएमआर व्यावसायिक रूपमा विद्युत् उत्पादन गर्ने कम्पनी हो, उनले भने, यो आयोजना बनाउनु नेपालको मात्र होइन हाम्रो पनि सपना हो । माथिल्लो कर्णाली जलविद्युत् आयोजना निर्माणका लागि जीएमआरले लाइसेन्स पाएको ८ वर्ष बितिसक्दा पनि लगानी जुटाउन सकेको छैन । गत महिनामात्र सरकारले जीएमआरलाई लगानी जुटाउन थप २ वर्ष समय थप्ने निर्णय गरेको थियो ।"
"कृषि, स्वास्थ्य, पर्यटनमा प्रविधिको हस्तक्षेप चाहियो","समावेशी डिजिटल रूपान्तरणका लागि समाजमा जनचेतना फैलाउनुपर्ने संस्कृतिको भनाइ छ । प्रविधि निकै महत्त्वपूर्ण विषय भए पनि त्यसमा सबैलाई समेट्नुपर्ने उनले बताइन् । भारत अहिले राष्ट्रिय शिक्षा नीति निर्माणमा लागिरहेको र सामाजिक रूपमा जनचेतना फैलिए मात्र त्यसको कार्यान्वयन सम्भव हुने उनको भनाइ छ । कोभिड महामारीका समयमा सर्वसाधारण टेक्नोलोजीको प्रयोगबारे सुसूचित बनेको र हाम्रो कार्य प्रणाली सुधार गर्न महत्त्वपूर्ण भूमिका निर्वाह गरेको उनले बताइन् । नेपालमा पनि कोभिड महामारीले विद्युतीय भुक्तानीको प्रयोग ह्वात्तै बढाएको नेप्सका सीईओ सुब्बाको भनाइ छ । यहाँ वासिङ्टन डीसी वा मुम्बईमा जस्तै विकसित विद्युतीय प्रणाली रहेको उनले बताए । मान्छेले बिहान उठेदेखि राति सुत्ने बेला बेडमा पुग्दासम्म पनि कारोबार गर्न सक्ने अवस्था छ, उनले भने, स्वदेशमै यस्तो अत्याधुनिक र विकसित विद्युतीय प्रणाली उपयोग हुनु हाम्रा लागि ठूलो उपलब्धि हो । हाल गाँस, बास र कपासपछि कनेक्टिभिटी चौथो अत्यावश्यक वस्तु भएको सुब्बा बताउँछन् । प्रविधिको प्रयोग बढ्दै जाँदा त्यसले जनजीविकामा निकै सहयोग गरिरहेको सस्तोडिलका थापाको भनाइ छ । उनले ईकमर्स प्रणाली स्थापना गर्दाका चुनौती पनि साझा गरे । सरकारी निकाय र सरोकारवालाहरूलाई इन्टरनेटबाट गरिने व्यवसायबारे बुझाउन निकै मिहिनेत गर्नुपरेको उनको धारणा छ । नवप्रवर्तन वा नयाँ उद्यम सञ्चालनमा ल्याउँदा भइरहेकालाई बाधा पुर्याउन नहुने पनि उनले उल्लेख गरे । अन्तर्राष्ट्रिय भुक्तानी सेवा सहज बनाउन र दक्ष आईटी कामदारको संख्या र सीप बढाउन सत्रमा विश्व बैंक समूहका राजाले सुझाए । डेटा सुरक्षाका विषयमा नीतिगत पहल गरिनुपर्ने उनको भनाइ छ ।"
सहुलियत पसलका नाममा डीडीसीको बेइमानी,"(काठमाडौं)  चाडबाडलाई लक्ष्य गरी सरकारले खाद्य वस्तुमा छुट दिने निर्णय गरे पनि बिक्री मूल्य भने निजी क्षेत्रको तुलनामा महँगो राखेको छ । असोज १ देखि सञ्चालन हुने सहुलियत पसलमा सरकारले दुग्ध विकास संस्थान (डीडीसी) मार्फत घिउ, चिज, पनिर, दहीमा छुट दिने निर्णय गरेको छ । घिउमा प्रतिकिलो ५०, चिजमा २० रुपैयाँ, पनिरमा २० रुपैयाँ र दहीमा प्रतिलिटर १० रुपैयाँ छुट दिने प्रतिबद्धता जनाएको डीडीसीले बजारमूल्य भने निजी डेरीभन्दा महँगो राखेको हो ।डीडीसीले दूध उत्पादन घटेको जनाउँदै गत फागुनमा यी उत्पादनमा १० देखि २० प्रतिशत मूल्य बढाएको थियो । अहिले त्यही बढेको मूल्यमा छुट दिन लागेको डीडीसी स्रोत बताउँछ । छुट दिए पनि तुलनात्मक रूपमा मूल्य निजी डेरीकै सस्तो छ, सरकारको निर्णयअनुसार डीडीसीले छुट दिए पनि नाम मात्रैकै छुट दियो, ती अधिकारीले भने, छुट दिए पनि बजारमूल्य निजी डेरीकै सस्तो छ । डीडीसीले घिउ (गाई र भैंसीको मिश्रण) को मूल्य प्रतिलिटर १ हजार १ सय, गाईको घिउको मूल्य प्रतिलिटर १ हजार २ सय ५० रुपैयाँ, याक चिज प्रतिकिलो १ हजार ६ सय ६० रुपैयाँ, कञ्चन चिज १४ सय, पनिर ८ सय ६० रुपैयाँ र दही प्रतिलिटर १ सय ५० रुपैयाँमा बेच्दै आएको छ । उक्त मूल्यमा छुट दिने डीडीसीले जनाएको छ । तर निजी डेरीले प्रतिलिटर घिउ ११ सयदेखि ११ सय ८० रुपैयाँसम्ममा बिक्री गर्दै आएका छन् । कञ्चन चिजको मूल्य किलोमै २ सय रुपैयाँ सस्तो गरी १२ सय रुपैयाँमा बिक्री गरेका छन् । पनिरमा पनि ३० रुपैयाँ सस्तोमा बिक्री गरिरहेका छन् ।सहुलियतका नाममा डीडीसीबाट ठगी भएको छ, बजार हस्तक्षेप भनिए पनि निजी डेरीको तुलनामा मूल्य महँगो छ, उपभोक्ता अधिकार अनुसन्धान मञ्चका अध्यक्ष माधव तिमिल्सिनाले भने, सहुलियतछुटका नाममा उपभोक्तालाई भ्रमित पार्ने काम भयो । यो बेइमानी हो । सरोकारवाला निकायले हस्तक्षेप गर्नुपर्छ । डीडीसीबाहेक मुलुकमा मुख्यतः नेपाल डेरी र गायत्री डेरीले चिज उत्पादन गर्ने नेपाल डेरी एसोसिएसनका अध्यक्ष प्रह्लाद दाहाल बताउँछन् । डीडीसीको भन्दा ती डेरीले सस्तोमा बिक्री गरिरहेको उनको भनाइ छ ।चिज, पनिर सामान्यतः उच्च वर्गकाले नै उपभोग गर्छन् । दूधको मूल्य बढ्दा आम उपभोक्तालाई असर पर्छ । सबैलाई थाहा पनि हुन्छ । तर चिज पनिरको मूल्य बढ्दा त्यति असर गर्दैन, त्यति जानकारी पनि हुँदैन, दाहालले भने, त्यही भएर दूधबाट उत्पादन हुने वस्तुमा मूल्य बढाउँछन् । त्यसले त्यति असर पनि हुँदैन । दाहालको भनाइलाई नेपाल डेरी र गायत्री डेरीले पनि पुष्टि गर्छन् । चिजको एमआरपी मूल्य प्रतिकिलो १२ सय रुपैयाँ पर्ने गायत्री डेरीका सञ्चालक निराजन कोइरालाले जनाए । यसैगरी घिउ प्रतिलिटर ११ सय र पनिर प्रतिकिलो ८ सय ३० रुपैयाँमा बिक्री गरिरहेको उनले बताए । ९० प्रतिशत गाई र १० प्रतिशत भैंसीको दूधबाट घिउ उत्पादन गर्छौं, बल्कमा खरिद गरे थप सस्तोमा दिने गरेका छौं, कोइरालले भने । नेपाल डेरीका सञ्चालक अरनिको राजभण्डारीले पनि प्रतिलिटर घिउ ११ सय ८० रुपैयाँ, चिज प्रतिकिलो १२ सय रुपैयाँ र पनिर ८ सय ३० रुपैयाँमा बिक्री गरिरहेको बताए । डीडीसीका महाप्रबन्धक सञ्जीव झाले भने निजी डेरीहरूको मूल्य तलमाथि भइरहँदा डीडीसीको एकरूपता हुने दाबी गरे । डीडीसी किसानमुखी निकाय भएकाले दूरदराजबाट संकलित दूध प्रशोधन गरेर बिक्री गर्दा नोक्सानी हुने र त्यही भएर अन्य उत्पादन महँगो भएको उनको भनाइ छ । प्रशोधित दूधको मूल्य उपभोक्तामुखी हुन्छ । हामीले मूल्य स्थिर गर्छौं, उनले भने, दूधसँगै जोडिएका उत्पादनको लागत र मूल्य केही बढी नै हुन्छ । निजी डेरीहरूले उपत्यका र आसपासका जिल्लाबाट मात्रै ढुवानी गर्छन् । तर, डीडीसीले दुगर्मबाट समेत ढुवानी गर्छ, त्यसले गर्दा लागतमा केही महँगो परेको दाबी छ । दुधको मूल्य बढेको जनाउँदै डीडीसीले गत वर्षको तुलनामा प्रतिलिटर घिउमा १ सय, याक चिजमा २ सय ६०, पनिरमा ४५ र कञ्चन चिजमा २८० रुपैयाँ मूल्य बढाएको छ ।"
पर्यटन बोर्डको राजस्व कार्यालयमा प्राधिकरणको ताला,"काठमाडौं (कास) नेपालबाट फर्किने पर्यटकलाई सेवा प्रवाह नगरी गैरकानुनी कर असुलेको आरोपमा त्रिभुवन अन्तर्राष्ट्रिय विमानस्थलले नेपाल पर्यटन बोर्डले प्रयोग गरिरहेको राजस्व कार्यालयमा बिहीबार तालाबन्दी गरिदिएको छ । विमानस्थलका महाप्रबन्धक प्रेमनाथ ठाकुरसहित १० जना कर्मचारीको रोहबरमा विमानस्थलस्थित अपरेसन भवनमा रहेको बोर्डको राजस्व इकाइ (कोठा नम्बर २ सय १२) मा तालाबन्दीसहित सिल गरिएको हो ।विमानस्थलको संस्थागत महाशाखा प्रमुख महेन्द्र खनालले बोर्डलाई बिहीबार पत्र पठाउँदै पर्यटकबाट बोर्डले टिकटमा असुल्दै आएको पर्यटन सेवा शुल्क सम्बन्धी करको कानुनी आधार स्पष्ट पारे बबरमहलस्थित आफ्नो मुख्यालयको आदेशअनुसार कोठा उपलब्ध गराउने वा नगराउनेबारे निर्णय हुने उल्लेख गरेका छन् । विमानस्थल कार्यालयले बोर्डलाई भाडा नतिरेको र विमानस्थललाई नै कोठा चाहिएको जनाउँदै मुचुल्कामा लेखेको छ, कोठा नम्बर २१२ कार्यालय प्रयोजनका लागि आवश्यक भएकाले उक्त कोठा खाली गर्न भदौ ६ मा बक्यौता रकम भुक्तानी गरी कोठा खाली गरिदिन भनिएको तर दिइएको १५ दिनको भाका सकिसकेकाले तालाबन्दी र सिलसमेत गरी मुचुल्का गरिएको छ । यसैबीच बोर्डका निर्देशक सन्तोष पन्तले विमानस्थल कार्यालयलाई बुधबार जवाफी पत्र लेखेका थिए । उक्त पत्रमा निर्देशक पन्तले बजेट पारित अझै भइनसकेकोलगायतका कारण भाडा तिर्न ढिलाइ भएको उल्लेख गरेका छन् । राज्य निर्देशित गरेअनुसार बोर्डले संकलन गर्दै आएको राजस्व संकलनमा अवरोध नगरिदिन अनुरोध गर्दै प्राधिकरण र विमानस्थल कार्यालयको निर्णयलाई पुनरावलोकन गर्न पत्रमा भनिएको छ ।नेपाल भ्रमण गरेर फर्किने पर्यटकबाट कर उठाउन बोर्डले ०६१ माघमा त्रिभुवन अन्तर्राष्ट्रिय विमानस्थलमा राजस्व इकाइ स्थापना गरेको थियो । बोर्डले ०७० फागुनदेखि नेपालबाट फर्किने पर्यटकको टिकटमा १ हजार रुपैयाँ कर उठाउँदै आएको छ । विमानस्थलमा पर्यटकबाट उठाइने १ हजार रुपैयाँ बोर्डको आम्दानीको मुख्य स्रोत हो ।"
अब टेलिकमको ईसिम,"काठमाडौं (कास) सामसङ, एप्पल, गुगलजस्ता प्रमुख ब्रान्डका नयाँनयाँ मोडलका मोबाइल फोन चलाउनेहरू यति बेला ईसिमको पर्खाइमा छन् । नेपाल टेलिकम (एनटीसी) मा यसबारे सोधीखोजी गर्ने क्रम बढिरहेको प्रवक्ता शोभन अधिकारीले बताए । टेलिकमले अबको केही दिनभित्र ग्राहकलाई ईसिम वितरण गर्ने जनाएको छ । यो सिम कसरी लिने, कहाँबाट लिने भनेर हामीलाई धेरै जिज्ञासा आइरहेका छन्, अधिकारीले भने, जतिसक्दो चाँडो ग्राहकलाई दिने व्यवस्था मिलाउँदै छौं । हाल टेलिकमका केही कर्मचारीको मोबाइल डिभाइसमा ईसिम इन्स्टल (जडान) गरिएको छ । सबैबाट राम्रो प्रतिक्रिया आएकाले अब ग्राहकलाई बाँड्न समय नलाग्ने बताइएको छ । सुरुमा टेलिकमको काउन्टरबाट मात्रै ईसिमका लागि आवेदन दिन मिल्छ । विस्तारै अरू माध्यमबाट पनि ईसिम एक्टिभेट गर्ने सुविधा ल्याउने उनको भनाइ छ । ग्राहकले नयाँ सिम लिन वा भइरहेकै भौतिक सिम कार्डलाई इम्बेडेड सिममा परिवर्तन गर्न सक्नेछन् । यसका लागि कुनै शुल्क नलाग्ने बताइएको छ । भारतमा जिओ फोनका ग्राहकले आफ्नो सिमलाई ईसिममा परिवर्तन गर्न ईआईडी र आईएमईआई नम्बर एसएमएस गरी पठाए पुग्छ । हामीकहाँ पनि क्रमशः त्यस्ता सुविधा विस्तार गरिने टेलिकमले जनाएको छ । मोबाइल नेटवर्कमा कनेक्ट हुन हाल मोबाइलको सानो प्वालमा इजेक्टर ले घोचेर सिम ट्रे निकालेपछि त्यसमा प्लास्टिकको नानो सिम कार्ड राख्ने गरिन्छ । ती सिममा प्रयोगकर्ताको विवरण, मोबाइल नम्बर, कन्ट्यान्ट नम्बर आदि समावेश हुन्छन् । ग्राहकलाई सिम कार्ड वितरण गर्दा अपरेटरले उनीहरूको प्रोफाइल (विवरण) त्यसमा जडान गरेर दिने गरेको छ । ईसिमचाहिँ हार्डवेयर चिपसेट हो, जुन डिभाइसभित्रै जडित हुन्छ, त्यो चिपसेटमा अपरेटरको प्रोग्राम इन्स्टल भएपछि डिभाइसले सीधै मोबाइल नेटवर्कसँग सञ्चार गर्न सक्छ । पहिलेपहिले मोबाइलमा ठूलो आकारको मिनी सिमकार्ड राखिन्थ्यो । त्यसपछि माइक्रो र नानो हुँदै हाल ईसिम प्रचलनमा आएको छ । पछिल्लो समय विश्वमै ईसिम जल्दोबल्दो विषय बनिरहेको छ । बुधबार सार्वजनिक एप्पलको आइफोन १४ र आइफोन १४ प्लस मोडलका फोनमा भौतिक सिम कार्ड राख्ने स्लट (खण्ड) हटाइएको छ । तिनमा अब ईसिम मात्र रहनेछन् । टीमोबाइल, एटीएन्ड टी र भेरिजोनजस्ता संयुक्त राज्य अमेरिकाका प्रमुख दूरसञ्चार सेवा प्रदायकहरूले ईसिम प्रवर्द्धनका लागि एप्पलसँग सहकार्य गरेका छन् । ईसिम दूरसञ्चार क्षेत्रको बिल्कुल नयाँ प्रविधि भने होइन । तर पछिल्ला वर्षमा विश्वका ठूला मोबाइल नेटवर्क अपरेटर र मोबाइल डिभाइस निर्माताहरू प्लास्टिक वा सिलिकनका सिमभन्दा यसतर्फ बढी आकर्षित भएका छन् । स्मार्ट वाच र ल्यापटपहरूमा पनि ईसिम राख्न मिल्ने बनाउन थालिएको छ । ईसिमकै प्रवर्द्धनका लागि एप्पलले भौतिक सिम राख्ने ट्रे हटाएर पूर्णतः ईसिममा चल्ने बनाएको हो । तर यो सुविधा हाल संयुक्त राज्य अमेरिकामा मात्रै उपलब्ध हुने एप्पलकी आइफोन प्रोडक्ट मार्केटिङ विभाग उपप्रमुख काएन ड्रेन्सले बुधबारको फार आउट कार्यक्रममा बताएकी थिइन् । ईसिम भनेको डिजिटल सिम हो, जसले भौतिक सिम कार्डको आवश्यकता अन्त्य गर्छ, उनले भनेकी थिइन्, एउटै डिभाइसमा धेरै सिम कार्ड राख्न सकिन्छ । यसको अर्थ धेरै वटा डाटा प्याकेज र फोन नम्बरहरू उपलब्ध हुनेछन् । भौतिक सिम कार्डभन्दा यो निकै सुरक्षित छ । भौतिक सिम जडित फोन हराउँदा सिमकार्ड पनि सँगै हराउँछन् । तर, ईसिममा त्यो समस्या हुँदैन । विभिन्न देशको भ्रमण गरिरहनेलाई ईसिम असाध्यै सजिला र उपयोगी माध्यम हुने बताइएको छ । एप्पलले यसअघिका आइफोनका मोडलहरूमा पनि सिम कार्ड स्टल हटाउनेबारे चर्चा भएको थियो । यसपालि पहिलो पटक सिम कार्डको स्लटबेगरका फोन बजारमा आउन लागेका हुन् । आइफोन १५ बाट त झन् एप्पलमा भौतिक सिम कार्डको चलनै नहुने ब्लुमबर्गका प्रविधि रिपोर्टर मार्क ग्रुमम्यानले आफ्नो न्युजलेटरमा उल्लेख गरेका छन् ।"
वर्ल्डलिंकको फेस्टिभिटी अफर,"काठमाडौं (कास) इन्टरनेट सेवा प्रदायक कम्पनी वर्ल्डलिंकले नजिकिएका दसैंतिहारका अवसरमा वर्ल्डलिंक फेस्टिभिटी अफर ल्याएको छ । अफरअन्तर्गत ग्राहकले आफ्नो सब्सक्रिप्सनमा तीन फरकफरक आकर्षक डिल प्राप्त गर्न सक्ने कम्पनीले जनाएको छ । पहिलो प्याकेज फास्ट अफरअन्तर्गत प्रतिमहिना १ हजार ५० रुपैयाँमा ग्राहकले डुअल ब्यान्ड राउटर र २ सय एमबीपीएसको इन्टरनेट सेवा प्राप्त गर्न सक्नेछन् । टू राउटर्स प्याकेजअन्तर्गत १ हजार ५० रुपैयाँमा ग्राहकले नोकिया बेकन ११ मेस राउटर, डुअल ब्यान्ड राउटर र उच्च गतिको इन्टरनेटका साथै अटुट कनेक्सनसहितको २ सय एमबीपीएस गतिको इन्टरनेट पाउने कम्पनीको भनाइ छ । मनोरञ्जनको प्याकेज एकै ठाउँमा प्राप्त गर्न सकिने स्मार्ट अफरअन्तर्गत प्रतिमहिना १ हजार ५० रुपैयाँमै नोकिया बेकन ११ मेस राउटर र २ सय एमबीपीएसको इन्टरनेट सेवालगायत सुविधा दिइएको कम्पनीले जनाएको छ"
रामदेव तेलका विजेतालाई पुरस्कार,"काठमाडौं (कास) लक्की ग्रुपको भागिनी संस्था गणपति वनस्पति प्रालिका उत्पादन बिक्रीवितरण गर्दै आएको रामदेव तेलले तपाईंको हरेक चाडपर्वमा माया भर्छौं हामी, चाडपर्वको बहार हरेक हप्ता उपहार योजनाअन्तर्गत तेस्रो साताका विजेतालाई पुरस्कार वितरण गरेको छ । तेस्रो साताको लक्की ड्र गरिएको प्रश्नोत्तर सल्भ दी पजल थियो । यसअन्तर्गत यस प्रतियोगितामा भाग लिई लक्की ड्रमार्फत विजेता हुन सफल प्रतियोगीमध्ये दुई जनाले जनही ११ कार्टुन रामदेव सनफ्लावर तेल प्राप्त गरेको कम्पनीले जनाएको छ । काठमाडौं थानकोटकी सुभद्रा विष्ट र टेकुकी स्वाती महर्जनले उक्त पुरस्कार प्राप्त गरे ।"
मेलबर्नमा सानो नेपाल,"(अस्ट्रेलिया)  मेलबर्नको मुख्य स्थान फेडेरेसन स्क्वायर शनिबार बिहानैदेखि नेपालमय बन्यो । सहरमा फरफराइरहेका नेपाली झन्डासँगै सयौं नेपालीले एकाबिहानै आफ्नो वेशभूषासहित नगर परिक्रमा गर्दा वरपर रहेर फोटो खिच्ने र ताली बजाएर स्वागत गर्नेको संख्या निकै थियो । त्यसका साथै नेपाली बाजागाजा र जातजातीका अलगअलग पहिचानसहितका झाँकीले त मेलबर्न सहर नै सानो नेपाल बनेको भान हुन्थ्यो । अस्ट्रेलियाको मेलबर्नमा सनिबार सम्पन्न नेपाल महोत्सवले मेलबर्नवासीलाई नेपालको कलासंस्कृती, परम्परा र खानाको प्रत्यक्ष स्वाद मात्र चखाएन्, नेपाल घुम्न जान प्रेरित समेत गर्यो । महोत्सवमा सहभागी अन्य देशका अवलोकनकर्ता नेपाल चिनाउनका लागि राखिएका विभिन्न स्टल हेरेर दंग थिए । त्यस्तै, सगरमाथा आरोहणको भर्चुअल अनुभव गराउन स्थापना गरिएको विहार घुमिसकेपछि नेपाल घुम्न जाने सोच बनाएका विदेशी समेत भेटिए । नेपालको पहिचानका रूपमा चिनिएका धरहरा, बौद्ध तथा स्वयम्भू स्तूपलगायत सामाग्रीले अवलोकनकर्ताको ध्यान खिचेको थियो भने नेपाली परम्परागत बाजासमेत प्रदर्शनमा राखिएको थियो । त्यसका साथै, नेपाली परम्परागत खानाका परिकारले सबैको मन जितेको थियो । नेपाली कलाकार तथा बालबालिकाको प्रस्तुति र विभिन्न जातजातिका परम्परागत नृत्य तथा झाँकीले अवलोकनर्ताको ध्यान खिचेको थियो । कार्यक्रममा सहभागीता जनाउन आएका मन्त्रीद्वय नाताली हर्टचिन्स, लिली डिएम्ब्रोसियोले नेपालीले अस्ट्रेलियालाई बहुसांस्कृतिक देश बन्नका लागि पुर्याएको योगदानका लागि धन्यवाद मात्र दिएनन् कि नेपाल आफैंमा कलासंस्कृतिको धनी देश भएको बताए । महोत्सवमा सहभागिता जनाउन आएका केन्द्र तथा राज्यका एक दर्जनभन्दा बढी सांसदले समेत नेपालीको खुलेरै प्रशंसा गरे । अस्ट्रेलियास्थित गैरआवासीय नेपाली संघ (एनआरएनए) ले हरेक दुई वर्षमा यहाँका राज्यहरूमा नेपाल महोत्सवको आयोजना गर्दै आएको छ । कोरोना महामारीका कारण ४ वर्षपछि आयोजित महोत्सवका दिन मौसम त्यति सफा नभए पनि अवलोकनकर्ताको सहभागीलाई भने त्यसले खासै असर पारेन । महोत्सव करिब ५० हजारले अवलोकन गरेको आयोजक समितिका संयोजक हरि खड्काको अनुमान छ । महोत्सवको माध्यमबाट हामीले आफ्नो मातृभूमिको पहिचान झल्काउने र पर्यटन प्रवर्द्धन गर्ने काम गरेका छौं, उनले भने । महोत्सवको माध्यमबाट बहुसांस्कृतिक समुदायलाई नेपाली कलासंस्कृति, परम्परा र वेशभूषासँग पहिचान गराउन र जोड्न सफल भएको उनको दाबी छ ।"
चार्ल्स तृतीय बेलायतका राजा,"(लन्डन)  चार्ल्स तृतीय बेलायतको राजा घोषित भएका छन् । चार्ल्सलाई शनिबार लन्डनको सेन्ट जेम्स दरबारमा एक्सेसन काउन्सिल सदस्यहरूमाझ औपचारिक रूपमा राजा घोषित गरिएको हो । महारानी एलिजाबेथ द्वितीयको बिहीबार ९६ वर्षको उमेरमा निधन भएपछि उनका जेठा छोरा युवराज चार्ल्सलाई एक्सेसन काउन्सिल सदस्यहरूले एकै मतले नयाँ राजा घोषित गरेका हुन् । एक्सेसन काउन्सिलमा बेलायतका ६ जना पूर्वप्रधानमन्त्री, न्यायाधीश तथा वरिष्ठ सरकारी अधिकारी छन् । चार्ल्स राष्ट्रमण्डलका प्रमुख, धर्मका रक्षक र ब्रिटेनको नयाँ राजा भएको घोषित भएसँगै प्रिभी काउन्सिलका क्लर्क रिचार्ड टिलब्रुकले ईश्वरले राजाको रक्षा गरून् भनेर उद्घोष गरेका थिए । घोषणा त्यसलगत्तै समारोहमा उपस्थित सबैले उक्त वाक्यांश दोहोराएका थिए । उक्त घोषणा फ्रेयरी कोर्टमाथि रहेको एउटा बार्दलीबाट पनि पढेर सुनाइएको थियो । ७३ वर्षीय चार्ल्स संसारकै सबैभन्दा बढी उमेरका राजासमेत हुन् । चार्ल्सले राजाका रूपमा जिम्मेवारी ग्रहण गर्दै शपथसमेत लिएका छन् । राजा घोषित भएलगत्तै छोटो मन्तव्य दिँदै उनले आमाको उदाहरण पछ्याउने प्रतिबद्धता गरेका छन् । राजा चार्ल्सले आमाको निधनमा संसारभरिबाट आफू र आफ्नो परिवारप्रति समवेदना प्राप्त भइरहेकोमा आभार व्यक्त गरेका बेलायती सञ्चारमाध्यमहरूले जनाएका छन् । लन्डनस्थित सेन्ट जेम्स प्यालेसको स्टेट अपार्टमेन्टमा बोल्दै चार्ल्सले आफ्नी आमाले निःस्वार्थ रूपमा देश र जनताको सेवा गरेको बताए । अवधि, प्रतिबद्धता र समर्पणको हिसाबले उहाँको शासनसँग अरू कसैको तुलना हुन सक्दैन, उनले भने ।बेलायतकै इतिहासमा एक्सेसन काउन्सिलका सदस्यहरूको बैठक टेलिभिजनबाट प्रत्यक्ष प्रसारण गरिएको यो पहिलो पटक हो । आइतबार वेल्स, नर्दन आयरल्यान्ड र स्कटल्यान्डमा पनि विशेष समारोह आयोजना गरी उनलाई राजा घोषणा गरिनेछ । चार्ल्स राजा बनेसँगै उनकी पत्नी ७५ वर्षीया क्यामिला रानी बनेकी छन् । चार्ल्सपुत्र प्रिन्स विलियम अब उनका पहिलो उत्तराधिकारी बनेका छन् । संवैधानिक राजाको रूपमा रहने चार्ल्सले राष्ट्राध्यक्ष तथा राष्ट्रमण्डलको नेताका महत्त्वपूर्ण भूमिका निर्वाह गर्न सक्ने जनाइएको छ । यद्यपि, पछिल्लो समय बेलायती समाज परिवर्तन भएकाले उनले विभिन्न जातजाति वा सम्प्रदायको समान प्रतिनिधित्व गर्नुपर्ने देखिन्छ । एलिजाबेथ द्वितीयले राज्यारोहण गर्ने बेलाको बेलायत र चार्ल्स तेस्रोले राज्यारोहण गर्ने बेलाको बेलायतमा धेरै नै फरक आइसकेको छ, बीबीसीसँग कुरा गर्दै प्राध्यापक भर्नन बोगदानरले भनेका छन् । बेलायत अहिले बहुजातीय र बहुधार्मिक मुलुक बनिसकेको छ र नयाँ राजाले सबै धर्म र सम्प्रदायका मानिसहरूसँग सम्पर्क बढाउँछन् भन्ने आशा छ ।चार्ल्ससँगै प्रिन्सेस ट्रस्टमा काम गरेका सर लोयड डर्फम्यानले भने राजा भए पनि चार्ल्स तेस्रोले जलवायु परिवर्तन तथा प्रांगारिक खेतीसम्बन्धी काम तुरुन्तै छाड्न नसक्ने ठान्छन् । उहाँ निकै ज्ञानी र प्रभावकारी हुनुहुन्छ । त्यसैले राजा बन्नासाथ उहाँले यी विषय छोड्नु होलाजस्तो मलाई लाग्दैन, उनले भने । महारानी एलिजाबेथ द्वितीयको निधनले ब्रिटेनसहित विश्व स्तब्ध छ । विश्वभरका नेताहरूले दुःख व्यक्त गरिरहँदा बेलायती नागरिक झन् बढी मर्माहत छन् । यतिखेर बेलायत राष्ट्रिय शोकमा डुबेको छ । सर्वसाधारण नागरिकहरू महारानीको मुख्य कार्यालय बकिङघम प्यालेस, निवास बिन्जर क्यासल, बाल्मोरल क्यासल, सान्ड्रिघमलगायत स्थानमा भेला भएर पुष्पगुच्छा तथा मैनबत्ती प्रज्ज्वलन गरिरहेका छन् ।बेलायतको लिड्स विश्वविद्यालयका प्राध्यापक डा सूर्य सुवेदीले रानीको देहान्तले एक युगको अन्त्य भएको जनाए । हामी जीवनको अधिकांश भाग रानी छन् भनेर हुर्किएका हौं । उनको निधनले सारै दुःखी बनाएको छ, उनले भने । आफूले रानीबाट लन्डन विश्वविद्यालय सोआसमा क्राउन रिप्रेजेन्टेटिभ, नेपाली नागरिकका रूपमा पहिलो ओबीई र क्यूसी गरी तीनवटा नियुक्ति पाएको स्मरण गर्दै सुवेदीले भने, बेलायतमा राजनीतिक स्थायित्व प्रदान गर्न रानीको ठूलो योगदान थियो, उनको देहान्त बेलायतका लागि मात्र नभई संसारकै लागि अपुरणीय क्षति हो । विगत ४३ वर्षदेखि बेलायतमा बसोबास गर्दै आएका वरिष्ठ चिकित्सक राघवप्रसाद धिताल (ओबीई) ले पनि महारानीको निधनबाट आफू अत्यन्तै दुःखी भएको बताए । महारानी देशका लागि सोच्ने, एकदमै राष्ट्रवादी र आफ्नो मुलुक तथा कमनवेल्थलाई कसरी फाइदा हुन्छ भनेर सोच्ने एक गैरराजनीतिक व्यक्तित्व हुनुहुन्थ्यो, धितालले भने । बेलायतमा राजसंस्था निकै लोकप्रिय र अधिकांश जनताले पनि स्वीकार गरेको उनको बुझाइ छ । ब्राइटनस्थित युनिभर्सिटी अफ ससेक्समा अन्तर्राष्ट्रिय मानवअधिकार कानुनमा मास्टर्स गर्न चिभिनिङ स्कलरमा आएकी सरिता सुवेदीले बकिङघम प्यालेसमा श्रद्धाञ्जली अर्पण गर्न आएका सर्वसाधारणको भीड छिचोलिनसक्नु भएको बताइन् । यसले बेलायतमा राजसंस्था र स्वर्गीय रानीको लोकप्रियता कति रहेछ स्पस्ट हुन्छ, उनले भनिन् ।"
अघि बढे भारत र बंगलादेश,"काठमाडौं (कास) डिफेन्डिङ च्याम्पियन भारत र बंगलादेश समूह चरणमा एक खेल बाँकी छँदै साफ महिला च्याम्पियनसिप २०२२ को सेमिफाइनल पुगेका छन् । दशरथ रंगशालामा शनिबार भारतले माल्दिभ्सलाई ९० र बंगलादेशले पाकिस्तानलाई ६० ले पराजित गर्दै अन्तिम चारको यात्रा तय गरेका हुन् । लगातार दोस्रो हारसँगै पाकिस्तान र माल्दिभ्स समूह चरणबाटै घर फर्किने निश्चित भयो ।बंगलादेशकी कप्तान सबिना खातुनले ३१, ३५ र ५८ औं मिनेटमा गोल गर्दै जारी साफको पहिलो ह्याट्रिककर्ता बनिन् । माल्दिभ्सविरुद्ध ३० को जितमा उनले दुई गोल गरेकी थिइन् । दिनको दोस्रो खेलमा भारतले अञ्जु तामाङको चार गोल सहयोगमा माल्दिभ्सलाई ९० ले हराएको हो । एकतर्फी खेलमा भारतले पूरा समय आक्रमण गर्दै गोलका अवसर सिर्जना गर्यो । भारत र बंगलादेशको समान ६ अंक भएको छ । भारत समूह ए को शीर्षस्थानमा छ । यी दुईबीच मंगलबार हुने खेलले समूह विजेता टुंगो लगाउनेछ ।"
उच्च शिक्षाको उडान,"संस्कृतले १८ क्याम्पसमा संस्कृत, आयुर्वेद पढाउँछ भने लुम्बिनी बौद्धले ६ क्याम्पसमा बौद्ध दर्शनका विषय पठनपाठन गराउँदै आएको छ । दूर र अनलाइन माध्यमबाट खुला विश्वविद्यालयले विज्ञान, स्वास्थ्य तथा प्रविधि, व्यवस्थापन तथा कानुन, सामाजिक शास्त्र तथा शिक्षा संकायको पढाइरहेको छ । राजर्षि जनक विश्वविद्यालयमा विज्ञान प्रविधि, मानविकी तथा सामाजिक विज्ञान र व्यवस्थापन संकायको पढाइ हुन्छ । विश्वविद्यालयहरूले व्यवस्थापन, मानविकी, शिक्षा, कानुन, समाजशास्त्र विषयलाई समायोजन गरेर पढाउने अवधारणा अघि सारिरहेका छन् । केयू उपकुलपति भोला थापाले विद्यार्थीको रुचि, आवश्कताअनुसार विश्वस्तरीय विषय र नयाँ पाठ्यक्रम विकास गरेकाले स्वेदशमै अध्ययन गर्न विद्यार्थीलाई सुझाए । विश्वविद्यालयहरू सिर्जना र अनुसन्धानमा पनि जुट्न थालेकाले विद्यार्थीले यहीं सन्तुष्टि पाउने उनको दाबी छ । नयाँ विषयभन्दा पनि पढाइपछिको कामका लागि विद्यार्थी विदेश जान उत्साहित देखिएको शिक्षा मन्त्रालयका सहसचिव कमलप्रसाद पोखरेलले बताए । त्रिवि प्राध्यापक सुशान आचार्य पनि अब पढ्नकै लागि विदेश जानुपर्ने अवस्था नरहेको बताउँछिन् । अध्ययनपछि पेसा, व्यवसाय, रोजगार बन्न समस्या रहेकाले विद्यार्थी निराश भएर बाहिर जाने गरेको उनको बुझाइ छ । नेपालमै एमबीबीएस, नर्सिङ, इन्जिनियरिङ, हस्पिटालिटी म्यानेजमेन्ट, आईटीजस्ता विषय पढेकाहरूले अन्तर्राष्ट्रिय बजारमा समेत सजिलै काम पाउँछन् । यो वर्ष १ लाख ७४ हजार ५ सय ९८ जना परीक्षार्थी स्नातक तहमा भर्ना हुन योग्य भएका छन् । दुई विषयमा मात्रै नन ग्रेडिङमा परेका १ लाख ३० हजार ८ सय ७८ परीक्षार्थीले असोज ३० र ३१ मा हुने ग्रेडवृद्धि परीक्षामा सहभागी हुन पाउनेछन् ।"
नयाँ विषयमा विद्यार्थीको चासो,"त्रिचन्द्र कलेजमा २ वर्षे स्नातक तहको अन्तिम ब्याचको विद्यार्थी हुँ । नेपालमा हुँदा पढाइ यस्तै होला जस्तो लाग्थ्यो । नोट लेखाउनु नै पढाइ हो भन्ने बुझाइ थियो । विद्यार्थीले बुझोस् भन्दा पनि कण्ठस्थ गरोस् भन्ने शिक्षकको ध्यान हुन्थ्यो । तर, स्नातकोत्तर गर्न विदेश गएपछि थाहा भयो, पढाउनु भनेको त बुझाउनु पो रहेछ । जाँच पनि फरक प्रकारको हुन्थ्यो, नेपालको जस्तो लामोलामो उत्तर लेख्नु पर्दैनथ्यो, वस्तुगत प्रश्न हुन्थे । जुनसुकै विषयमा उच्च तहको शिक्षा हासिल गरेपछि त्यसलाई समाजमा कसरी प्रयोग र रूपान्तरण गर्न सकिन्छ भन्ने महत्त्वपूर्ण हुन्छ । तर, अझैसम्म पनि व्यावहारिक अध्यापनको शैली भित्र्याउन सकेका छैनौं । हाम्रोमा समस्या भनेको विषयवस्तुमा आधारभूत ज्ञानको निकै अभाव रहेको अनुभव हुन्छ । अहिले विद्यार्थीलाई शिक्षकले पढाएको विषयमा मात्रै सीमित हुनु पर्दैन । विद्यार्थी आफैंले अन्तर्राष्ट्रियस्तरको पाठ्यक्रम पढ्न सक्छन् । त्यो अवसर हामीले नेपालमा बस्दा पाएनौं । अहिले अवसर त छ तर विद्यार्थीहरू अल्छी हुँदै गएका छन् ।"
