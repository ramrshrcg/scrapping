शीर्षक,विवरण
"अरूलाई आरोप, ओलीपौडेलप्रति आभार","राजीनामा गरे महाभियोग फिर्ता लिने देउवा र प्रचण्डको सन्देश लिएर डिनाजी निवासमा आउनुभयो  अदालतको ठेक्कासम्बन्धी निर्णय हरिकृष्ण कार्की नेतृत्वको समितिले गरेको हो दीपककुमार कार्कीमा प्रधानन्यायाधीश बन्ने महफ्वाकांक्षा बढेपछि नेपाल बारलाई प्रयोग गरेर महाभियोग ल्याइयो  न्यायाधीशको हरेक नियुक्तिमा नेताहरुले भाग माग्छन् पूर्वन्यायाधीश समाज मण्डले समाज हो, हिजोका मण्डलेहरु त्यहाँ छन् रमण श्रेष्ठ, शम्भु थापा, हरिहर दाहाल ठालु वकिल हुन्, उनीहरुलाई चलखेल गर्न नदिएपछि मेराविरूद्ध लागेछाउनीको जग्गा ट्रस्टको होइन, प्रेरणाकै हो"
चिनियाँ जनकंग्रेस अध्यक्ष ली आज आउँदै,"काठमाडौं (कास) नेपालमा आम निर्वाचनको तयारी चलिरहँदा चिनियाँ कम्युनिस्ट पार्टी (सीपीसी) स्थायी समितिको राष्ट्रिय जनकंग्रेस अध्यक्ष ली चान्सु सय जनाको जम्बो टोलीसहित सोमबार अपराह्न काठमाडौंमा उत्रँदै छन् । चिनियाँ राष्ट्रपति सी चिनफिङका विश्वासपात्र ली रुस, मंगोलिया हुँदै नेपाल आउन लागेका हुन् । उनी नेपालबाट दक्षिण कोरिया हुँदै चीन फर्कने कार्यक्रम रहेको चिनियाँ सञ्चार माध्यमले जनाएका छन् । मन्त्रीस्तरका ६ नेतासमेत रहेको लीको टोली विशेष विमानमा आउने परराष्ट्र स्रोतले जनाएको छ । ली चिनियाँ संविधानअनुसार दोस्रो वरीयता र सीपीसीको तेस्रो वरीयतामा पर्छन् ।अध्यक्ष लीले सोमबारै सभामुख अग्निप्रसाद सापकोटासँग नयाँ बानेश्वरस्थित संसद् भवनमा द्विपक्षीय वार्ता गर्नेछन् । उक्त भवन चीनले नै बनाइदिएको हो । वार्ताका दौरान संघीय संसद् र चीनको राष्ट्रिय जनकंग्रेसबीच सहकार्य र भ्रमण आदानप्रदानका सम्बन्धमा सम्झौताको गृहकार्य भइरहेको संसद् सचिवालयका एक पदाधिकारीले जानकारी दिए । सभामुख सापकोटाले सोमबारै लीको सम्मानमा रात्रिभोज आयोजना गर्नेछन् ।"
छिमेकको उन्नतिबाट कसरी लाभ लिने ?,"(काठमाडौं)  राष्ट्रिय योजना आयोगका पूर्वउपाध्यक्ष स्वर्णिम वाग्ले र जवाहरलाल नेहरू विश्वविद्यालयका प्राध्यापक महेन्द्र पी लामाले छिमेकको उन्नतिबाट नेपालले लाभ लिनुपर्नेमा जोड दिएका छन् । कान्तिपुर मिडिया ग्रुपद्वारा आयोजित कान्तिपुर कन्क्लेभ तेस्रो संस्करणको दोस्रो दिन आइतबार भूराजनीति र अर्थ कूटनीति शीर्षकको पहिलो सत्रमा उनीहरूले नेपालले कसरी सन्तुलित रूपमा आर्थिक कूटनीतिलाई अगाडि बढाउने भन्ने विषयमा समेत चर्चा गरेका छन् । प्राध्यापक लामाले दक्षिणपूर्वी एसियामा विस्तार हुँदै गरेको भूसञ्जालबाट नेपालले थुप्रै लाभ लिन सक्ने औंल्याए । दक्षिणपूर्वी एसियालाई जोड्न नेपालले पूर्वाधार विकासको नेतृत्व गर्न सक्छ । म त नेपाललाई मौकैमौका रहेको देख्छु, ती मौकालाई उपयोग गर्ने हो भने नेपालमा विकासको मूल फुट्न सक्छ, उनले भने । प्राध्यापक लामाले पूर्वी नेपालबाट सिक्किम हुँदै ताप्लेजुङको पाथीभरासम्म पुग्ने सडकमार्ग विकास गर्न सकिने बताए । बंगलादेशले अपनाएको सन्तुलित कूटनीति दक्षिण एसियालीकै लागि उदाहरणीय भएको प्राध्यापक लामाले उल्लेख गरे । बंगलादेशले दुई ठूला राष्ट्रहरू चीन र भारतप्रति समान दृष्टिकोण राखेर कूटनीतिक सन्तुलन कायम राख्न सफल भएको भन्दै उनले प्रशंसा गरेका थिए । सन् ८० को दशकमा चीनले समेत त्यस्तै सन्तुलित नीति अपनाएको उनले सम्झना गरे । सांस्कृतिक क्रान्तिले आर्थिक शिथिलता निम्त्याएर गरिबी छाएका बेला देङ स्याओ पिङले चीनलाई आर्थिक शिथिलताबाट बाहिर निकाल्न अपनाएको कूटनीति अनौठो छ, उनले भने, त्यो बेला चीनले आफ्ना सबैभन्दा ठूला शत्रुहरू जापान र अमेरिकाबाट समेत सहयोग लिने नीति लिएको थियो । तर जब चीन शक्तिशाली बन्यो, त्यसपछि फेरि प्रतिस्पर्धा सुरु भयो । त्यो बेला चीनले कसरी कूटनीतिक सन्तुलन कायम गर्यो होला ? प्राध्यापक लामाले अहिले भारतले राष्ट्रहितलाई केन्द्रमा राखेर त्यस्तै कूटनीतिक सम्बन्ध कायम राख्दा छिमेकी मुलुकहरूलाई समेत लाभ पुगेको बताए । उनले रुसयुक्रेन युद्धमा भारतको कूटनीति उदाहरणीय रहेको बताए । हाम्रो भारत आज एकातिर इन्डोप्यासिफिकको गाथा गाउँछ भने अर्कातिर युक्रेनरुसको युद्धमा इन्डोप्यासिफिक अलिक परै बसोस् है पनि भन्छ । यसमा भारतले आफ्नो राष्ट्रिय हितलाई केन्द्रमा राखेको छ, उनले भने, भारतको त्यस्तो नीतिले नेपाललाई पनि ठूलो लाभ मिलेको छ । भारतले इन्डोप्यासिफिकलाई मेरा लागि सबैभन्दा धेरै चाहिने भनेको पेट्रोल र ग्यास हो । यो मामिलामा अलि परै बसिदेऊ भनेपछि अहिले भारतले रुसयुक्रेन युद्ध भइरहँदा पनि पेट्रोल र ग्यासको कारोबार गरिरहेको छ । जसले गर्दा नेपालमा पनि ती वस्तुहरूको आयात सहज छ । नत्र नेपालमा तिनको मूल्य कति हुन्थ्यो होला ? राष्ट्रिय योजना आयोगका पूर्वउपाध्यक्ष वाग्लेले अहिले चीनले बेल्ट एन्ड रोड इनिसिएटिभ (बीआरआई) रोकिएको र चीनले त्यसलाई नयाँ तरिकाले अघि बढाउने तयारी गरिरहेको उल्लेख गर्दै त्यसबाट नेपालले भरपूर लाभ लिनुपर्ने धारणा राखे । बीआरआईको पहिलो चरण सकियो, अहिले यो पजमा छ । चीनले यसलाई अब २० को संस्करणमा अझ घनीभूत रूपमा परिमार्जित गरेर ल्याउँदै छ, उनले भने, अहिलेसम्म त हामी बीआरआईमा अछुतो जस्तो रह्यौं । हामी बीआरआई २० मा घनीभूत रूपमा जोडिनुपर्छ, तर आफ्नो सर्तमा । वाग्लेले अहिले चीन पावर ब्रोकर का रूपमा उदाएको बताए । त्यसका लागि सन् २००८ को विश्व आर्थिक संकट प्रमुख परिघटनाका रूपमा रहेको उनको विश्लेषण थियो । सन् २००८ पछि कोभिडको पूर्वसन्ध्यासम्मको तथ्यांक हेर्दा चीनका दुई वटा बैंकहरू (चाइना डेभलपमेन्ट ब्यांक र एक्जिम ब्यांक) को उदय विश्व बैंकसरह नै भएको देखिन्छ, उनले भने । वाग्लेले अन्तर्राष्ट्रिय सम्बन्धका आयामहरूलाई ब्ल्याक एन्ड ह्वाइट का रूपमा मात्रै हेर्न नहुने सुझाए । त्यहाँ धेरै ग्रे एरिया पनि छ, जसलाई हामीले इतिहासका विभिन्न घटनापरिघटनालाई आधार बनाएर विश्लेषण गरेनौं भने बुझाइ निकै सामान्य मात्रै हुन्छ, उनले भने । प्राध्यापक लामाले भारतले बीआरआईलाई मान्यता नदिए पनि एआईआईबीको बोर्डमा भने भारत बसेको उदाहरण दिए । नेपाल पनि एआईआईबीको संस्थापक सदस्य छ । एआईआईबीबाट भारतले २० अर्ब डलर ऋण लिएको छ । राष्ट्रहितका आधारमा भारतले कोसँग कस्तो सम्बन्ध राख्ने भन्ने निर्णय गरिरहेको छ । यो नेपालका लागि पनि उदाहरणीय छ, लामाले भने ।"
'महिला नेतृत्वप्रति जनविश्वास बढ्दै छ,"(काठमाडौं)  स्थानीय तहका महिला जनप्रतिनिधिले सन्तुलित ढंगमा समाजलाई अगाडि बढाउन नेतृत्वमा महिला आउनुपर्ने अपेक्षा नागरिकले राख्न थालेको बताएका छन् । निर्वाचनमा महिला सहभागी हुन्छन् र जित्न सक्छन् भन्ने विश्वास राजनीतिक नेृतत्वमा पनि देखिन थालेको जनाएका छन् । कान्तिपुर कन्क्लेभको दोस्रो दिन आइतबार नेतृत्वमा महिला, अब पहिला शीर्षक सत्रमा हेटौंडा उपमहानगरपालिकाकी प्रमुख मीना लामाले महिलालाई नेता मान्ने र विश्वास गर्ने वातावरण बनिरहेको बताइन् । नेताका रूपमा महिलाप्रति विश्वास बढेर नै मैले निर्वाचन जितेको हो । अहिले पनि हामी महिलालाई नेता मान्न सकेनौं र अविश्वास गरिरह्यौं भने अगाडि बढ्दैनौं भन्ने लागेको छ, उनले भनिन् । आर्थिक अभावमा निर्वाचनमा महिलालाई प्रत्यक्षमा लड्न समस्या हुन्छ कि भन्ने बुझाइ भए पनि आफूले त्यस्तो समस्या नभोगको लामाले सुनाइन् । लामाले मतदातामा भने पैसा नभए जित्न सकिन्न कि भन्ने भान परेको बताइन् । मतदान गर्ने दुईतीन दिनअघि चारपाँच जना महिलाले तपाईं निर्वाचन हार्नुहुन्छ भन्नुभयो । आधा हिस्साभन्दा बढी महिलाले आगटेको छ, मैले कसरी र के कारणले हार्छु भनेर मैले सोधें, लामाले सुनाइन्, तपाईंले पैसा खर्च नगरेकाले हार्दै हुनुहुन्छ, त्यसबाहेक तपाईं महिला भएकाले पनि हार्दै हुनुहुन्छ भन्नुभयो । त्यसपछि मैले म महिला भएकै कारणले हारें भने अब पनि महिला आन्दोलन बाँकी रहेछ भन्ने सन्देश समाजमा दिन्छु भनें । प्रचारकै क्रममा केही पुरुषले भेटेर आफूलाई चुनाव जित्नुपर्छ भनेर हौसला दिएको लामाले सुनाइन् । उहाँहरूले सबै कुरा पैसा होइन है भन्नुभयो । तपाईंले चुनाव जिते मेरो छोरी, श्रीमतीको मनोबल बढ्छ भन्नुभयो । त्यो सुनेपछि मैले गौरव गरें, उनले भनिन्, त्यसपछि मैले पैसाको खोजी गरिनँ र मलाई खोज्न पनि आएनन् । नेतृत्वमा आउन सबै महिलाले डिग्री नै हासिल गर्नुपर्छ भन्ने नभए पनि अध्ययनशील भने हुनुपर्ने लामाको भनाइ छ । समसामयिक विषयमा के कुरा भइरहेका छन् भन्ने जान्नुपर्छ । आफ्नो संस्थाको संरचना, नीति, विधान, कार्यक्रमले के भन्छ र त्यसमा मेरो कुरा के हो भन्नेबारे सचेत पनि हुनुपर्छ । म गर्न सक्छु भन्ने आत्मविश्वास हुनुपर्छ, उनले भनिन् । नेतृत्वमा पुगेका व्यक्तिहरूले अरूलाई नेतृत्वमा ल्याउन कति भूमिका खेले भन्ने कुरा पनि महत्त्वपूर्ण हुने लामाको भनाइ थियो । एक्लै नेता हुन सकिँदैन । मैले मेरो पछाडि कति जनालाई मजस्तै बनाएँ, अर्को पुस्ता कसरी जम्मा गर्यौं भन्ने कुराप्रति चनाखो हुनुपर्छ, उनले भनिन् । काठमाडौं महानगरपालिकाकी उपप्रमुख सुनिता डंगोलले महिला र पुरुषका लागि मैदान एउटै भए पनि निर्वाचनको समयमा एजेन्डामा भन्दा पनि महिलालाई शारीरिक बनावट र वस्तुका रूपमा हेरिने गरेको सुनाइन् । सोसल मिडिया अहिले धेरै बलियो भएको छ । महिला र पुरुषलाई गरिने प्रश्न फरक रहेछन् । महिलालाई तपाईं अविवाहित, तपाईं राम्री हुनुहुन्छ, तपाईंको स्माइल राम्रो छ, त्यसले भोट पाउनुहुन्छ भन्छन्, उनले भनिन्, चुनावमा एजेन्डा, आइडिया, भिजनमा छलफल गर्नुपर्ने हो । भ्रामक र गलत सूचनाले चुनावमा महिलाको चरित्र हत्या हुने गरेको पनि डंगोलले बताइन् । काठमाडौंका मतदाता स्वविवेकी पाएको उनको भनाइ थियो । झापाको गौरीगन्ज गाउँपालिकाकी अध्यक्ष फूलबती राजवंशीले राजनीतिमा लागेका महिलाले पुरुषले भन्दा फरक संघर्ष गर्नुपर्ने बाध्यता रहेको बताइन् । महिलाले घरपरिवारको व्यवस्थापन गरेर मात्रै राजनीतिमा सक्रिय हुनुपर्ने बाध्यता रहेको उनको भनाइ थियो । म महिला र पुरुषमा केही फरक छैन भन्ने सन्देश बोकेरै चुनावमा होमिएकी थिएँ तर मैदानमा जाँदा आफैंलाई फरक महसुस भयो, राजवंशीले भनिन्, महिला र पुरुषमा प्राकृतिक रूपमै जुन भिन्नता छ, राजनीतिमा पनि त्यहीअनुसार भिन्न संघर्ष गर्नुपर्ने रहेछ । एउटी महिलाले राति १२ बजे गाउँ डुलेर भोट मागेको हाम्रो पितृसत्तात्मक समाजले नस्विकार्ने रहेछ । महिलाले हिम्मत हार्नुपर्ने अवस्था भने नरहेको राजवंशीको भनाइ थियो । पहिलेभन्दा अहिलेको अवस्था भिन्न छ, हामीले निराश हुनुपर्ने अवस्था छैन । महिलाले हिम्मत हार्नुहुँदैन, उनले भनिन् । बिदुर नगरपालिकाकी उपप्रमुख प्रभा बोगटीले पुरुष र महिलाका लागि चुनावी मैदान बराबर हुने गरेको र फरक हुनुपर्छ भन्ने मान्यता राख्न नहुने बताइन् । तर चुनावी प्रक्रियामा सहभागी हुन सिफारिसको प्रारम्भिक चरणदेखि प्रचारको समयसम्ममा आर्थिक स्रोत पुरुषभन्दा महिलामा कम हुने गरेको देखिएको छ, उनले भनिन् । आफ्नो पार्टीमा महिला भएकै कारण विभेद नभएको र भाग्ने पक्षमा आफू नरहेको बोगटीको भनाइ थियो । सामाजिक र आर्थिक परिवेशका कारण नेतृत्व दिइहाल्दा महिलाले सक्दैन कि भन्ने शंका राजनीतिक दलभित्र रहेको उनले बताइन् ।"
संगीतको सीमा हुँदैन,"काठमाडौं (कास) गायक तथा संगीतकर्मीहरूले संगीतको कुनै निश्चित भाषा र सिमाना नहुने बताएका छन् । कान्तिपुर मिडिया ग्रुपद्वारा आयोजित कान्तिपुर कन्क्लेभको दोस्रो दिनको संगीतको सिमाना शीर्षक सत्रका सहभागीले त्यस्तो धारणा राखेका हुन् । गायिका झुमा लिम्बूले संगीतको सीमा नहुने बताइन् । रैथाने संगीतको खोजीमा रहेकी उनी क्रिएटिभ संगीतले रैथानेको जरा धरमराउनेमा चिन्तित देखिन्छिन् । इतिहास हेर्दा क्रिएटिभ संगीतमा धेरै ठूल्ठूला काम भए तर हाम्रो जरा रैथानेतर्फको काम कम हुँदा धरमराउने अवस्था आउँछ कि भन्ने चिन्ता हो, उनले भनिन्, मलाई संगीतको भाषा र सिमाना हुन्छ भन्ने लाग्दैन । मैले पछिल्लो समय रैथाने भनेको पनि संगीतको भाषा हुँदैन भनेर हो । संसारको कुनै पनि रैथाने संगीतकर्मीको अर्को संगीतकर्मीसँग काम गर्ने शैली हुन्छ, त्यो संगीतको भाषा हो ।इथ्नोम्युजिकोलोजीमा पीएचडी गरेका लोचन रिजाल नेपालको संस्कृतिलाई विश्वव्यापी गर्दा संगीतले त्यसमा महत्त्वपूर्ण भूमिका खेल्ने बताउँछन् । नेपाली संस्कृतिलाई संरक्षण, व्यवस्थित र पुस्तान्तरण गर्ने विभिन्न विधिजस्तै शिक्षामा रूपान्तरण र संस्कृतिको जगेर्ना गर्न यो पुस्ताले १० वर्ष मिहिनेत गर्यो भने नेपाली संगीत, बाजा, भूगोल र जनजीवन साहित्यका रूपमा विश्वमा पुग्नेछ, उनले भने । कार्यक्रममा र्यापर गिरीश खतिवडाले आफूले र्याप संगीत सुरु गर्दाका कठिनाइ सम्झिए । नयाँ काम गर्दा गेटकिपर हुँदो रहेछ, र्यापरले नोइजलाई अर्गनाइज गर्ने हो, म आफूलाई नोइज अर्गनाइजर भन्छु, मलाई अन्य गीतमा झैं रागहरू थाहा छैन, उनले भने, मलाई भोट देऊ भन्ने र्याप गर्दा यो त मोर्चा हो भनिदिन्थे । हामी त पोइट्री र रिदमलाई टाइमिङमा गाउँछौं । त्यस्तो चुनौतीलाई पनि सामना गर्दै आयौं । उनले र्यापलाई विद्रोही संगीतका रूपमा चर्चा गरे । र्याप विद्रोही संगीत हो, यसले विकृतिविसंगतिको कुरा उठाइरहेको हुन्छ, उनले भने, नेपहपको श्रीपेचका भाइबर साइमनले हालै बलात्कारको विषय समावेश गरिएको र्याप प्रस्तुत गरे, उनले भने । त्यस्तै गायक स्वप्न सुमन प्रविधिले नयाँ पुस्ताका संगीतकर्मीलाई सहज वातावरण सिर्जना गरिदिएको बताउँछन् । मैले गीत सुरु गर्दा युट्युबबारे खासै थाहा थिएन, मेरा एक जना आफन्तले भनेकै कारण क्यामेराको अगाडि गीत गाएर युट्युबमा अपलोड गरेको थिएँ, उनले भने, म बाटोमा हिँड्दै गर्दा गीत आयो भने मोबाइल अन गरेर रेकर्ड गर्छु । पहिला त गीत बनाउनै संघर्ष गर्नुपर्थ्यो होला । हामीलाई अहिले सजिलो छ । अहिले विश्वभर हामी प्रस्तुति दिन पुगिरहेका हुन्छौं ।गायिका लिम्बूले संगीतले नै भाषा जोगाउनुपर्ने धारणा राखिन् । गीत गाउने मान्छेहरूले भाषालाई जोगाएर राख्नुपर्छ जस्तो लाग्छ, अहिले गीत गाउनेहरूले भाषा धेरै बिगारेको पाउँछु, उनले भनिन्, हाम्रो गीतमा प्रोनाउन्सेसनमा समस्या देख्छु । शुद्ध भाषामा नेपाली गीत गाउने कमै देख्छु । उनीहरूका गीत कि अंग्रेजी जस्तो भइहाल्छ कि हिन्दीजस्तो हुन्छ । यसमा साह्रै दुःख लाग्छ ।नेपाली संगीतले लोक बाजालाई संगीतमा समेट्न नसकेको उनको भनाइ छ । नेपालमा जति जाति र भाषा छन्, त्यति नै बाजा पनि छन् तर ती बाजालाई जातीय रूपमै, क्षेत्रीय रूपमै सीमित गर्ने काम भएको छ, उनले भनिन्, हाम्रा बाजा धेरै छन्, हामीसँग कला संस्कृति छ भन्नेबाहेक अरू खासै केही भएको छैन । अहिले बल्ल केही काम सुरु भएको छ । नेवारी बाजा मात्र अहिले व्यावसायिक भएको बताउँदै नेपालका बाजाहरूलाई व्यवस्थित गर्न सके विश्वस्तरमा पुग्न सकिने उनले बताइन् । हामीले १२१५ बाजालाई व्यवस्थित गर्न सक्यौं भने कहाँ पुग्छौं कहाँ, उनले भनिन्, नेपालबाट अन्य ठाउँमा संगीतको प्रस्तुति दिन जाँदा अन्य व्यक्तिहरूले प्रयोग गरेको बाजाको अगाडि हाम्रो देउसीभैलोजस्तो भयो । बाजामा धेरै काम गर्नुपर्छ, धेरै अनुसन्धान हुनुपर्छ । राज्य नै लाग्नुपर्छ । रिजालले हाम्रा नेपाली बाजाको संरक्षण गर्दै अकेस्ट्रा आयोजना गर्न सके बाजाहरू वर्षौंसम्म रहिरहने बताए । बाजाको सीमा त हुन्छ, भ्वाइलेनमा बज्ने कुरा सारंगीमा नबज्ला तर त्यो भित्रको ध्वनि र रस नेपाली बाजाहरूले दिइहाल्छन्, उनले भने, नेपालको कुनाकाप्चामा रहेका बाजालाई ल्याउन सकियो भने संरक्षण हुने थियो । ती बाजालाई नेपाली अकेस्ट्रामार्फत हजार वर्षपछिको नेपालमा पुर्याउन सक्छौं ।बाजा बनाउनेलाई वैज्ञानिकका रूपमा लिन नसकिएको उनको भनाइ छ । नेपालीको संगीत नसुनीकनै हाम्रो जुनी बित्ने भयो, सबैभन्दा ठूलो विडम्बना त्यो पनि छ । यो सबै चिजलाई हामी सबै नेपाली मिलेर, आधिकारिक व्यक्ति मिलेर, विद्यार्थी, प्राध्यापक, शिक्षक मिलेर संस्थागत गर्नुपर्छ, उनले भने, बाजा बनाउने, गीत गाउने, लेख्ने मान्छेहरूलाई वैज्ञानिकका रूपमा लिएनौं । उहाँहरू समाजविद् हो । उनले आगामी पुस्तामा नेपाली सांगीतिक सम्पदाको हस्तान्तरणका लागि काम गर्नुपर्ने बताए । नेपालमा ३३ हजारभन्दा बढी सामुदायिक विद्यालय छन्, ती विद्यालयमा संगीत विषय पढाइ नै भएको छैन, उनले भने ।युट्युबसँगै अन्य डिजिटल प्लेटफर्मले संगीतकर्मीका लागि पुग्ने आम्दानी हुन थालेको सुमनको अनुभव छ । जब मैले गीतलाई युट्युबमा अपलोड गरें, त्यतिबेला युट्युबको मनिटाइजेसनबारे थाहा थिएन तर जब लकडाउनका बेलामा कसरी बाँच्ने भनेर सोच्दा युट्युबले सहयोग गर्यो, स्वप्नले भने, खर्च टार्न सजिलो भयो । मिलियन भ्युज आयो भने युट्युबबाट धेरै पैसा आउँछ भन्ने कुरा भइरहेको हुन्छ तर गीतलाई कुन ठाउँदेशबाट सुनेको छ भन्ने कुराले पनि युट्युबले दिने पैसामा फरक हुन्छ । अहिले युट्युबबाहेक अन्य डिजिटल प्लेटफर्मजस्तै स्पोटिफाइ पनि आम्दानीको स्रोत बनेको छ ।"
"देउवाको ध्यान : गठबन्धन जोगाउने, आरजु जिताउने","(काठमाडौंडडेलधुरा)  कांग्रेस सभापतिसमेत रहेका प्रधानमन्त्री शेरबहादुर देउवा आगामी चुनावसम्म जसरी पनि गठबन्धनलाई निरन्तरता दिन चाहन्छन् । गठबन्धनलाई सहज अवतरण गराउन व्यस्त बनिरहेका उनका अनुहारमा थकान र बोझ झल्किन्छ । तत्कालका लाभहानि हेरेर अंकगणितको व्यवहारवादी राजनीति गर्न सिपालु ७८ वर्षीय देउवा आफ्नै नेतृत्वमा चुनाव गराएर जनमतबाट छैटौं पटक प्रधानमन्त्री बन्ने योजनामा छन् तर गठबन्धनका पाँच दललाई मिलाएर चुनावमा जानु सहज छैन । समानुपातिक उम्मेदवारको सूची बुझाउन ६ दिन बाँकी छँदा गठबन्धनभित्र प्रतिनिधिसभाको सिट संख्यामै सहमति जुटेको छैन । एकले अर्कोलाई गलाउने रणनीतिबाट गठबन्धन दलहरू टसको मस भएका छैनन् । प्रत्यक्षतर्फका सिटमा भागबन्डा नटुंगिँदा समानुपातिक उम्मेदवार छनोट गर्न अन्योल भएको छ । प्रत्यक्षमा वञ्चित हुने नेतालाई समानुपातिकमा राखेर असन्तुष्टि व्यवस्थापन गर्नुपर्ने भएकाले गठबन्धनलाई अबको एकदुई दिनभित्रै निकास दिनुपर्ने बाध्यतामा उनी छन् । एकातिर विभिन्न शक्तिकेन्द्रले गठबन्धन भत्काइदिन सक्ने संशय, अर्कोतर्फ गठबन्धनका सहयात्री दलहरूका अनावश्यक माग र पार्टीभित्रको दबाबका कारण उहाँले आफ्नो निर्वाचन क्षेत्रको चिन्ता गर्ने समयसमेत पाउनुभएको छैन, देउवानिकट एक नेताले भने । अर्कातिर श्रीमती आरजु राणालाई जिताउनैपर्ने दबाब पनि देउवामाथि छ । चुनाव जितेर प्रधानमन्त्री हुने महत्त्वाकांक्षा राखेकी आरजुलाई यसअघि हारेको निर्वाचन क्षेत्र कैलाली५ बाटै चुनाव लडाउने उनको तयारी छ । त्यसका लागि अहिल्यैदेखि पार्टीभित्रका असन्तुष्टलाई बालुवाटार बोलाएर फकाउन र स्थानीय तहमा प्रभाव जमाएका व्यक्ति र क्षेत्रीय पार्टीलाई पक्षमा पार्न देउवाले कसरत गरिरहेका छन् । आरजुलाई चुनाव जिताएर आगामी पाँच वर्षभित्रै प्रधानमन्त्री बनाउने तयारीसमेत भइरहेको चर्चा राजनीतिक वृत्तमा छ । आफ्नो स्वीकार्यता बढाउन आरजुले पार्टी र गठबन्धन दलबीचमा मात्रै नभई भारतीय संस्थापनलाई समेत रिझाउन खोजेको कतिपयको बुझाइ छ ।देउवानिकट कतिपय नेताहरू आरजु प्रधानमन्त्री बन्ने कुरा आश्चर्यजनक नभएको बताउँछन् भने कतिपयले असम्भव भएको तर्क गरिरहेका छन् । आरजुलाई प्रधानमन्त्री बनाउने पक्षमा लागेको मैले पाएको छैन, केही दिनअघि सञ्चारमन्त्री ज्ञानेन्द्रबहादुर कार्कीले टेलिभिजनबाट शेरबहादुर देउवा नै थप एक पटक प्रधानमन्त्री हुने ठोकुवा गर्नुभएको छ, सम्भवतः उहाँले थाहा पाएरै त्यस्तो धारणा राख्नुभएको होला, संस्थापन पक्षका एक नेता भन्छन्, भाउजूको दबाब परेको होला तर शेरबहादुर दाइले प्रधानमन्त्री छाड्ने कुरामा मलाई विश्वास छैन ।राजनीतिक विश्लेषकसमेत रहेका पूर्वप्रमुख निर्वाचन आयुक्त भोजराज पोखरेल कांग्रेसभित्र देउवा, एमालेभित्र केपी ओली र माओवादीभित्र प्रचण्ड तीनै जनाले राजनीतिक विश्राम लिएर युवा नेतालाई अघि सार्नुपर्ने समय घर्किसकेको बताउँछन् । गठबन्धनको जोडघटाउ मिलाएर छैटौं पटक प्रधानमन्त्री बन्ने लक्ष्य बनाइरहेका देउवाले विश्राम लिएर ५० वर्षमुनिकालाई अघि बढाउँछु भन्ने हो भने माहोल ह्वात्तै बढ्ने उनको बुझाइ छ । तर, देउवाको लक्ष्य आफैं प्रधानमन्त्री हुनेतिरै रहेको बुझाइ उनको छ ।कुनै नाटकीय मोड नआएमा आगामी पाँच वर्ष पनि देउवा, दाहाल र ओलीकै सेरोफेरोमा राजनीतिको मियो रहने करिब निश्चित छ, प्रधानमन्त्री यी तीन नेताभन्दा बाहिर जाने अवस्था देखिन्न, उनले भने, आफू नांगो भइसकेको छु भन्ने थाहा छैन । तीनै जनाले जनमत आफूविरुद्ध गइरहेको छ भन्ने अनुभूति गरेर पार्टीभित्रकै काविल मान्छेलाई अघि सार्न सके राम्रो हुन्थ्यो तर त्यो अवस्था देखिन्न । अघिपछि परिवर्तनको कुरा गर्ने नेताकार्यकर्ता पनि चुनावी मुद्दा सुरु हुन थालेपछि नेताहरूकै पछि लाग्ने प्रवृत्ति देखिएको उनी बताउँछन् । राम्रो डेलिभरी दिन सक्ने, बलियो र मतदाताबीच लोकप्र्रिय नेता आउन सके हुन्थ्यो तर प्रमुख यी तीन दलमा यसै पटक नेतृत्व परिवर्तन हुने सम्भावना कम छ, उनले थपे ।गृहनगर डडेलधुरामा अहिले कांग्रेस कार्यकर्ताहरू देउवाले जिते प्रधानमन्त्री, अरूले जिते सांसद भन्ने राजनीतिक थेगो बनाउन थालेका छन् । ०४८ सालयताका ६ वटै निर्वाचनमा अपराजित देउवाले सातौं निर्वाचनलाई जीवनकै अन्तिम निर्वाचन भन्ने गरेका छन् । आफ्नो निर्वाचन क्षेत्रको तयारीमा जुट्नेभन्दा पनि गठबन्धनलाई निरन्तरता दिने र पार्टीभित्रको झगडा मिलाएर आगामी निर्वाचनमा ठूलो दल बनाउने मुख्य लक्ष्य देउवाको छ । बालुवाटार स्रोतका अनुसार केही दिनअघिको भेटमा प्रमुख प्रतिपक्ष एमालेका अध्यक्ष केपी ओलीले तपाईं जनमतबाट कहिल्यै प्रधानमन्त्री हुनुभएकै छैन, राजनीतिक दलभित्रको फुट, विभाजन र राजनीतिक घटनापरिघटनाले हुनुभएको त हो नि भन्दा देउवाले अब जनमतबाट प्रधानमन्त्री हुने पालो आएको जवाफ दिएका थिए । ओलीले ०७४ कै निर्वाचनमा देउवालाई कांग्रेसको अन्तिम प्रधानमन्त्री भनेर घोषणा गरेका थिए । अहिले देशभर परम्परागत पार्टीका पुराना नेतालाई चुनाव हराउने राजनीतिक नारासमेत अघि सारिएका छन् । स्वतन्त्र पक्षधर उम्मेदवारहरूले परम्परागत पार्टीबाट मुलुकले राजनीतिक स्थायित्व र विकास प्राप्त गर्न नसक्ने भन्दै अभियान थालेका छन् । राजनीतिक दलप्रति विरक्त मतदाता स्वतन्त्र पक्षधरको अभियानप्रति जोडिने गरेका छन् । गत स्थानीय चुनावमा काठमाडौं महानगरमा बालेन शाह, धरान उपमहानगरमा हर्क साम्पाङ र धनगढी उपमहागनरमा गोपी हमालको उदय यसैको परिणति भएको बुझाइ राजनीतिक वृत्तमा छ । स्वतन्त्र अभियान प्रधानमन्त्री देउवाको गृहनगर डडेलधुरामै सबैभन्दा अगाडि सुरु भएको छ । गुल्मीका सागर ढकाल एक महिना अघिबाटै स्वतन्त्र उम्मेदवारी घोषणा गरेर प्रचारमा लागेका छन् । देउवाका पूर्वस्वकीय सचिवसमेत रहेका डडेलधुरा कांग्रेसका तत्कालीन जिल्ला सभापति कर्ण मल्ल कांग्रेस छाडेर बीपी कांग्रेसमा प्रवेश गरेका छन् । गत स्थानीय तह निर्वाचनमा उनकै नेतृत्वमा डडेलुधुरामा बीपी कांग्रेस निर्वाचनमा होमिएको थियो । बीपी कांग्रेसले देउवाले मतदान गर्ने गन्यापधुरा गाउँपालिका१ र अमरगढी नगरपालिका८ मा जित निकालेको थियो ।३१ वर्षदेखि देउवाले डडेलधुराका जनता र मुलुकलाई ढाँट्दै आउनुभयो, यसको जवाफ चुनावमा डडेलधुराका जनताले ससम्मान राजनीतिक बिदा गरेर दिन खोजेका छन्, मल्लले कान्तिपुरसँग भने, ६ पटकसम्म डडेलधुराबाट निर्वाचित भएर जानुभयो । विकास भएन । जनतालाई अपमान गर्ने, ढाँट्ने काम भयो । उहाँ प्रधानमन्त्री भएका बेला मुलुकमा विदेशी हस्तक्षेप बढ्ने भयो । अब यो स्थिति लामो समय रहन्न । उनका अनुसार देउवाको यो चुनाव आफ्नोभन्दा पनि आरजुलाई प्रधानमन्त्री बनाउने दिशामा लक्षित छ । ०७४ मै आरजुले चुनाव जितेको भए संसदीय दलको नेतालाई आरजुलाई अघि सार्ने कुरा थियो, यो कुरा मैले त्यतिबेलै पार्टीका अन्य शीर्ष नेतालाई जानकारी गराएको थिएँ, उनले भने, यस पटक त सिंगो कांग्रेसलाई आफ्नै निजी घरजस्तो बनाउनुभएको छ । विजयी भएमा संसदीय दलको नेता र प्रधानमन्त्री बनाउने आरजुलाई नै हो ।डडेलधुराबाट प्रतिनिधित्व गर्ने केन्द्रीय सदस्य नैनसिंह महर देउवाका लागि गृहनगरमा कुनै चुनौती नभएको दाबी गर्छन् । उनका अनुसार देउवाले अन्तिम पटकको प्रतिस्पर्धा भनेकाले त्यसको सेन्टिमेन्टसमेत जोडिएको छ । देउवालाई गृहजिल्लाका मतदाताले मात्रै नभएर सुदूरपश्चिमले नै खोजिरहेको उनको बुझाइ छ । देउवा लोकप्रिय हुनुका पछाडि ०४८ सालपछि उनले निर्माण गरेका विकासको जग मुख्य भएको महर बताउँछन् । सुदूरपश्चिम राजधानी काठमाडौंसँग जोडिएको थिएन, भारत हुँदै काठमाडौं आउनुपर्थ्यो, देउवाकै पहलमा २२ वटा पुल निर्माण भएपछि सुदूरपश्चिम काठमाडौंसँग जोडिन पायो, उनले भने ।कांग्रेस मात्रै होइन, जिल्लामा एमालेले समेत देउवालाई सघाउँदै आएको दाबी कतिपय नेताको छ । एमाले नेताहरू पनि जिल्लामा स्वतन्त्र उम्मेदवारको प्रभाव नपर्ने दाबी गर्छन् । डडेलधुरामा स्वतन्त्र उम्मेदवारलाई सहयोग गर्ने सम्भावना छैन, एमाले नेता गजेन्द्र शाहीले भने, दलीय पद्धतिका लागि लड्ने दलहरूले स्वतन्त्रलाई कसरी सहयोग गर्न सक्छन् ? उनका अनुसार गठबन्धन दलबाहेकको संयुक्त उम्मेदवार हुन सक्छन् तर स्वतन्त्रहरूको प्रभाव ठूलो पर्दैन ।प्राध्यापक योगेश जोशी स्थानीय तह निर्वाचनमा देउवाको आफ्नै वडामा भएको पराजय, कांग्रेसमा एउटा समूहले गरेको विद्रोह र देउवाले पटकपटक चुनाव जित्दा सुदूरपश्चिममा केही पनि गर्न नसकेको आरोपका आधारमा उनलाई चुनौती दिने उम्मेदवार जिल्लामा नभएको दाबी गर्छन् । त्यसमाथि गठबन्धन भएकाले देउवालाई सहज भएको बुझाइ उनको छ ।०७९ को चुनावमा ७ स्थानीय तहमध्ये ५ वटामा कांग्रेसले जितेको छ । ०७४ को तुलनामा यस पटक दुईवटा पालिका थप जितेको छ । स्थानीय तहमा वडाध्यक्षले प्राप्त गरेको मतलाई आधार मान्ने हो भने कांग्रेस अगाडि देखिन्छ । स्थानीय तहमा वडाध्यक्षले पाएको मतका आधारमा कांग्रेसको २२ हजार छ भने एमाले, माओवादीसहित सबै दलको जोड्दा करिब २७ हजार छ । स्थानीय तहमा एमालेले चारवटा वडा मात्रै जितेको छ । गठबन्धन नभएर कांग्रेसविरुद्ध अरू सबै दल एक ठाउँमा आउँदा मात्रै देउवालाई चुनौती हुने आकलन कांग्रेसका स्थानीय नेताहरूको छ ।देउवा ठीक हुन् तर उनका कार्यकर्ता ठीक छैनन् भन्ने सर्वसाधारणको आमधारणामा धेरै परिवर्तन भएको देखिँदैन, भागेश्वरका अगुवा पदम भण्डारी भन्छन्, ५० वर्षभन्दा माथिका परम्परागत मतदातामा विचलन नआउँदासम्म देउवालाई कमजोर ठान्न सकिँदैन । देउवाले जति सके, त्यति गरे अरू पार्टीका उम्मेदवारले त्यति पनि गर्न सक्ने क्षमता राखेनन् । देउवाले यो अन्तिम चुनाव भनेकाले पनि सेन्टिमेन्टको मत प्राप्त गर्ने उनको बुझाइ छ ।के गर्दै छन् सागर ढकाल ?देउवाविरुद्ध स्वतन्त्र उम्मेदवारी घोषणा गरेका गुल्मीका सागर ढकाललाई यतिबेला डडेलधुराका गाउँ डुल्न भ्याइनभ्याइ छ । कहिले भागेश्वरको ग्वानी बसौटी पुग्छन्, कहिले परशुरामको मलास क्षेत्र । कहिले पश्चिम सेती प्रभावित क्षेत्रमा पुग्छन्, कहिले प्रधानमन्त्री शेरबहादुर देउवाको पुर्ख्यौली थलो गन्यापधुरा । जहाँ नेताहरू निर्वाचनका समयमा मात्र पुग्छन्, त्यस्ता दुर्गम बस्तीलाई उनले आफ्नो चुनावी अभियानको पहिलो गन्तव्य बनाएका छन् ।ढकाल चार दशक पछिसम्मको योजना र आश्वासन बोकेर डडेलधुराका विकासले छुन नसकेका दुर्गम गाउँमा चुनावी भेला गर्न व्यस्त छन् । उनको चुनावी अभियानलाई अमरगढी र परशुराम नगरपालिका तथा आलीताल गाउँपालिकाका दर्जनभन्दा बढी युवाले सहयोग गरिरहेका छन् । ढकालका कुरा युवा, वृद्ध र महिला सबैले ध्यान दिएर सुनेका छन्, आलीतालका हर्क बोहरा भन्छन्, उनीसँग योजना छ, स्पष्ट धारणा छ । ढकाल चुनावी माहोल परिवर्तन हुनेमा आशावादी छन् । म ४० वर्षमुनिका युवालाई जागरण गर्दै चुनावी अभियानमा जुटेको छु, समाजका हरेक वर्ग अहिले उकुसमुकुसको अवस्थामा छन्, उनी भन्छन्, ३२ वर्ष देउवाले शासन गर्दा के भयो ? भन्ने प्रश्न हरेकको मनमा छ । युवासँग यही प्रश्न लिएर म गाउँगाउँ पुगिरहेको छु । पाँच वर्षअघि बीबीसी नेपाली सेवाको साझा सवाल कार्यक्रममा प्रधानमन्त्री देउवालाई गरेको प्रश्नबाट चर्चामा आएका ढकाल सरकारले आमनिर्वाचन घोषणा गरेलगत्तै डडेलधुरा पुगेका हुन् ।"
देउडा गएकी किशोरीमाथि सामूहिक बलात्कार,"(धनगढी)  कैलालीको सुखडमा १५ वर्षीया किशोरी सामूहिक बलात्कारको सिकार भएकी छन् । गत मंगलबार देउडा मेला गएकी किशोरीलाई चार जना स्थानीय युवाले बलात्कार गरेका हुन् । घटनाको दोस्रो दिन प्रहरीले तीन जना आरोपितलाई पक्राउ गरेको छ । फरार एक जनाको खोजी भइरहेको इलाका प्रहरी कार्यालय सुखडका डीएसपी लक्ष्मण शाहीले बताए । देउडा हेरेर राति १२ बजेतिर एक जना साथीसँगै घर फर्किन लागेकी किशोरीलाई स्थानीय एक युवकले भोक लाग्यो होला, नास्ता खान जाऊँ भनेर नजिकको होटलमा लगे । प्रहरीसमक्ष पीडित किशोरीले दिएको बयानअनुसार त्यहाँ अरू तीन जना केटा पनि थिए । उनीहरूले चाउमिन अर्डर गरे । चाउमिनसँग केटाहरूले बियर खान थाले । किशोरीलाई पनि बियर खान कर गरे । ढिला भएको भनेर किशोरी घर जान उठिन् र साथीसँगै हिँडिन् । चारमध्ये चिनजानका युवकले उनलाई म बाइकमा पुर्याइदिन्छु, भने । मोटरसाइकलमा बसाएपछि घरको साटो फेरि होटलमै लगे । त्यही होटल देखेपछि किशोरीले पस्न मानिनन् । त्यसपछि युवकले पीपलडाँडा भन्ने ठाउँमा साथीको डेरामा लिएर गए । कोठाभित्र थुनेर किशोरीमाथि बलात्कार गरे । त्यसपछि अर्का युवक आए । उनले पनि बलात्कार गरे । उनीपछि चौथो आए र उनले पनि बलात्कार गरे । त्यतिन्जेल बिहान ३ बजिसकेको थियो । पीडितलाई त्यही युवकले मोटरसाइकलमा राखेर उनको घर पुर्याउन हिँडे । घरको ढोका बन्द थियो । ती युवकले किशोरीलाई अलि पर कोही नबस्ने खाली घरमा लगेर उनीसहित एक अर्को युवकले फेरि बलात्कार गरेर त्यहीँ छोडिदिए । बुधबार दिउँसो उनको होस खुल्यो । उनले घर जान आँट गरिनन् । साढेपानीमा रहेको साथीको घर गएर सबै घटना बताइन् । प्रहरीमा उजुरी गर्ने सल्लाह भयो । त्यस दिन उनी साथीकै घर बसिन् । बिहीबार बिहान उनलाई साढेपानीकी साथीले घर पुर्याइन् । घर पुग्नेबित्तिकै उनले मर्न भनेर सेनिटाइजर खाइन् । सेनिटाइजरले मरिन्न कि भन्ठानेर उनी घरबाट निस्केर नजिकैको पसलमा विष खोज्न हिँडिन् । तर उनको स्वास्थ्य शिथिल थियो । उनी अर्धचेत थिइन् । पसल नजिकै उनी बेहाल अवस्थामा देखेपछि स्थानीयले चासो राखे । उनलाई प्रहरीले अस्पताल पुर्यायो । सुखडका डीएसपी शाहीका अनुसार चिकित्सकले किशोरीमाथि बलात्कार भएको हुन सक्ने देखिएको भनेपछि प्रहरी सोधीखोजीमा लागेको थियो । राति ३ बजेतिर उनको होस आयो । त्यसपछि किशोरीले आफू बलात्कृत भएको प्रहरीलाई बताइन् । उनले चिनेका र संलग्न युवकको घरमा प्रहरी राति नै पुगेकाले घटनामा संलग्नहरू तीन जना उम्किन पाएनन् । अन्य एक जनालाई भने प्रहरीले अझै पक्राउ गर्न सकेको छैन । उनलाई अस्पताल पुर्याउँदासम्म हामीलाई घटना विवरण प्रस्ट थिएन, डीएसपी शाहीले भने, घटना खुलेपछि हामीले आरोपितलाई पक्राउ गरेका हौं । अनुसन्धान भइरहेको छ । पीडितलाई हाल एक गैरसरकारी संस्थाको संरक्षणमा राखिएको छ ।"
वधशालाको अनुदान दुरुपयोग,"(मकवानपुर)  हेटौंडा औद्योगिक क्षेत्रमा वधशाला सञ्चालन गर्ने बहानामा विवादास्पद रूपमा दिइएको सरकारी अनुदान दुरुपयोग भएको छ । वाग्मती प्रदेशसभाको सार्वजनिक लेखा समितिले अनुदानको दुरुपयोग भएको भन्दै तत्काल कारबाही गर्नुपर्ने ठहर गरेको हो । बफेलो क्वालिटी फुड प्रालिले वधशाला सञ्चालन गर्ने भन्दै प्रदेशबाट लिएको ६२ लाख रुपैयाँ अनुदान दुरुपयोग भएको सम्बन्धमा समितिले कारबाही गर्न निर्देशन दिएको हो । अनुदानको दुरुपयोग भएको विषयमा प्रदेशसभाले गठन गरेको कृषि अनुदान वितरण छानबिन उपसमितिले समितिमा पठाएको अनुसन्धान रिपोर्टका आधारमा समितिले दुरुपयोग भएको अनुदान रकम असुलउपर गर्नुपर्ने निर्णय गरेको समिति सदस्य तथा सांसद रमेश पौड्यालले जानकारी दिए ।राजनीतिक पहुँचका आधारमा अनुदान लिएर त्यसको दुरुपयोग हुँदासमेत प्रदेशको कृषि तथा पशुपन्छी विकास मन्त्रालयले कारबाही गर्न नसकेको ठहर समितिको छ । बफेलो फुडले २०७६ साउनमा तत्कालीन भूमि व्यवस्था कृषि तथा सहकारी मन्त्रालयसँग हेटौंडा औद्योगिक क्षेत्रमा वधशाला सञ्चालन गर्ने भन्दै अनुदान लिन सम्झौता गरेको थियो । तामझामले वधशालाको उद्घाटन गरिए पनि नियमित सञ्चालन नगरी बफेलो फुड केही समयपश्चात् औद्योगिक क्षेत्रबाट हटेको थियो । हाल वधशाला पूर्ण रूपमा बन्द अवस्थामा रहेको र त्यतिबेला अनुदानबाट खरिद गरिएका मेसिन पनि छैनन् ।बफेलो क्वालिटी फुड प्रालि र मन्त्रालयबीच १६ जेठ २०७६ मा अनुदानबाट सञ्चालित वधशालाको सम्झौता भएको थियो । प्रदेशसभाको सार्वजनिक लेखा समिति सभापति न्हुछेनारायण श्रेष्ठले दुरुपयोग भएको अनुदान रकम असुलउपर गर्न निर्देशन दिइएको बताए । सार्वजनिक लेखा समितिले अनुदान प्राप्त गरेको छोटो समयमा नै उपकरण र संरचनाहरू योजना स्थलमा नहुनुले भ्रष्टाचार भएको ठहर गर्दै अनुदान प्रदान गर्ने निर्णयमा मुख्य भूमिका निर्वाह गर्नेहरूमाथि कारबाही गर्न निर्देशन दिएको हो, उनले भने । उनले अनुदानमा भ्रष्टाचार भएको स्पष्ट देखिएकाले सरकारलाई निर्णयमा संलग्नलाई कारबाहीसहित असुलउपर गर्न निर्देशन दिइएको बताए । असुल उपर नगरे अख्तियार दुरुपयोग अनुसन्धान आयोगमा भ्रष्टाचारमा मुद्दा चलाउन लेखी पठाउनेसमेत समितिले निर्णय गरेको छ । बफेलो क्वालिटी फुड प्रालिले प्रदेशसँग वधशाला सञ्चालन गर्ने नाममा ६२ लाख २२ हजार ५ सय रुपैयाँ अनुदान लिएको थियो । वधशालाको कुल परियोजना लागत १ करोड ४२ लाख ८४ हजार थियो ।सम्झौताअनुसार वधशाला सञ्चालनको लागत इस्टिमेट अनुसारको रकमको ५० प्रतिशत बढीमा ७१ लाख ४२ हजार भुक्तानी हुने भनिएको छ । बफेलो क्वालिटी फुडले १ करोड ३१ लाख १९ हजार ५ सय २४ रुपैयाँको सञ्चालन खर्च पेस गरेपछि ६२ लाख २२ हजार ५ सय रुपैयाँ अनुदान पाएको थियो ।"
चौंरी गोठमा भेटियो मानव कंकाल,"सिन्धुपाल्चोक (कास) चौंरी खर्कस्थित गोठमा मानव कंकाल भेटिएको छ । जिल्लाको भोटेकोसी गाउँपालिका४ फुल्पिङकट्टीस्थित थाक्पा क्युर्सा चौंरी खर्कमा मानव कंकालको अवशेष भेटिएको सिन्धुपाल्चोक प्रहरीका डीएसपी शिव बुढाथोकीले जानकारी दिए । जीर्ण भइसकेको गोठमा भेटिएको कंकालको अवशेष पुरुषको भएको मात्रै खुलेको छ । यसबारे हामी अध्ययनकै क्रममा छौं, थप केही खुलेको छैन, उनले भने ।उक्त मानव कंकाल एक साताअघि नै भेटिएको थियो । चौंरी गोठालाले देखेपछि कंकालबारे प्रहरी र जनप्रतिनिधिलाई खबर गरेका थिए । इलाका प्रहरी बाह्रबिसेका प्रहरी निरीक्षक मुकेश न्यौपानेको टोली शुक्रबार थाक्पा क्युर्सा खर्क पुगेको थियो । ७ घण्टाको पैदल यात्रापछि प्रहरी टोली घटनास्थल पुगेर कंकालको अवशेषबारे सोधखोज र उत्खनन सुरु गरेको थियो । कंकाल वरपर कालो कपडा, पाइन्ट भेटिएको छ । यसबाट मृतक पुरुष भएको खुलेको हो, डीएसपी बुढाथोकीले भने, शरीरको खप्परसहित बंगरा र केही हड्डीमात्रै बाँकी देखिन्छ । अन्य भाग गलेकाले पहिचान खुल्न सकेको छैन ।"
दैनिक ३ मोहरमा पूजा,"(ललितपुर)  ललितपुर मंगलबजारस्थित सानो कृष्ण मन्दिर (च्यासेन देगः) मा हरेक दिन बिहान नित्य पूजा हुन्छ । जसको जिम्मेवारी ८२ वर्षीय गुरुदत्त मिश्रलाई छ । नित्य पूजा गरेबापत उनले पाउने पारिश्रमिक कति होला ? सुन्दा अचम्म लागे पनि गुठी संस्थानबाट उनले पाउने मासिक पारिश्रमिक तीन मोहर अर्थात् १ रुपैयाँ ५० पैसा मात्रै हो । अचेल तीन मोहोरमा के आउँछ ?, मन्दिरका पुरोहित मिश्रले भने, एक छाक खान पुग्ने त परको कुरा, एउटा चकलेट पनि आउँदैन । यहीअनुसार सय रुपैयाँ जुटाउन पनि तीन महिना लाग्छ ।गुठी संस्थानले मन्दिरको पूजा खर्च भन्दै दिनको १७ रुपैयाँ दिने गरेको छ । नित्य पूजाका लागि चाहिने चामल, जौ, तिल, श्रीखण्ड, सिन्दुर, केसरी, धूप, कातेको बत्ती, घिउ, फूल, फलफूल, नैवेद्य, भेटी गरी १६ प्रकारका सामान चाहिन्छ । यी सबै सामान आफैं किनेर जुटाउँदै आएको मिश्रको भनाइ छ । पूजा सामग्री खरिदका लागि मात्रै महिनामा ६ हजार ६ सय ४० रुपैयाँ खर्च हुने विवरण मिश्रले ३ वर्षअघि नै संस्थानमा पेस गरेका थिए । अहिले त बजार भाउ त्यतिबेलाको भन्दा तेब्बर बढेको छ, मिश्रले प्रश्न गरे, अहिले कति पर्छ हिसाबै निकालेको छैन । गुठीले महिनाभरिका लागि दिने खर्चले एक दिनलाई पनि पुग्दैन । अनि कसरी गर्नु पूजा ? कसरी जोगाउनु परम्परा ?ज्वाला नरसिंह मन्दिरको पुजारी पनि उनै मिश्र हुन् । त्यहाँको पूजा खर्च र पुरोहितको पारिश्रमिकबापतको रकम कौशीतोषाखाना (हाल निवृत्तीभरण शाखा) ले दिन्छ । शाखाले पूजाका सामग्री किन्ने ठेक्का न्युरोडका एक पुस्तक व्यापारीलाई दिएको छ । तर, सामग्री लिन जान टाढा र खर्च पनि निकै कम दिने गरेको उनले गुनासो गरे । यसबाहेक हरिशंकर मन्दिरको पूजा पनि मिश्रले नै गर्नुपर्छ । संस्थानले यो मन्दिरको पनि पूजा खर्च १७ रुपैयाँ र पारिश्रमिक ३ मोहर नै दिने गरेको छ । यी तीनै मन्दिरमा आफ्नै बुँताले खर्च गरेर पूजा गर्दै आएको छु, मिश्रले भने ।पूजा खर्च बढाउन ३ वर्षअघि मिश्रले संस्थानको ललितपुर शाखामा निवेदन दिएका थिए । त्यहाँबाट सिफारिश भएर केन्द्रमा पुग्यो । केन्द्रमा पनि धाए मिश्र । हामी गर्दिन्छौं, जानूस् बाजे भने, मिश्रले भने, तर केही प्रगति भएन । पितापुर्खादेखि चल्दै आएको परम्परालाई अहिले निरन्तरता मात्रै दिएको उनको भनाइ छ । यसअघि उनका बुबा गुरुदत्त तीनै मन्दिरका पुरोहित थिए । २०२६ सालमा बुबाको मृत्यु भएपछि मिश्रले आफूलाई पुरोहित नियुक्त गर्न संस्थानमा निवेदन दिएका हुन् । मिश्रका अनुसार बुबाको पालामा झन् दैनिक ४ पैसा थियो पूजा खर्च । खर्च बढाउन गुरुदत्तले राजा महेन्द्रसामु विन्तीपत्र पेश गरेका थिए । महेन्द्रले बढाएर ३ मोहर पुर्याइदिएपछि अहिलेसम्म वृद्धि भएको छैन ।गुठी संस्थानले पूजा खर्चवापतको रकम कम भएको स्विकारेको छ । कोही ठाउँमा जग्गा दिएर खान्की (खाने कुरा वा तलब) को व्यवस्था गरिएको छ, ती पुरोहितलाई मर्का परेको छैन, गुठी संस्थानका अध्यक्ष पुण्यप्रसाद भुसालले भने, कतै संकलन हुने भेटीबाटै राम्रो आम्दानी हुन्छ । भेटी पनि नहुने, जग्गा, खान्की पनि नहुने मन्दिरका पुरोहितलाई समस्या भएको छ । त्यसलाई के गर्ने भनेर अध्ययन गर्न समिति नै बनाएका छौं ।मिश्रले पूजाको जिम्मा लिएका मन्दिरमा न जग्गाको आम्दानी आउँछ, न त भेटी नै उठ्छ । यस्ता मन्दिर थुप्रै छन् काठमाडौंमा । त्यसैमध्येमा पर्छन् विश्वेश्वर, महालक्ष्मी, लगगनखेल, भस्मेश्वर मन्दिरलगायत । हामीले परम्परा जोगाउन मात्र पूजा गरिराखका छौं, तिनै मन्दिरका पुरोहित कृष्ण बोधनीले भने, राज्यले नै मठमन्दिरलाई हेला गरेको छ ।मिश्र अहिले आफूलाई धर्म संकटको अवस्था आइलागेको बताउँछन् । परम्परा छोड्न पनि भएन । निरन्तरता दिन पनि कठिन छ । यसरी कहाँ जोगिन्छ संस्कृति ?, उनले भने, एक छान खान पुग्ने आम्दानी त होस् । बाँच्नै नसक्ने आम्दानी भएपछि संस्कृति भनेर को बस्न सक्छ ? राज्यको नीतिले गर्दा नै धर्म संस्कृति मासिएर जाने भयो ।"
ललितपुरको मञ्जुश्री पेट्रोल पम्प सिल,"काठमाडौं (कास) ललितपुर महानगरपालिकाले लगनखेलस्थित मञ्जुश्री पेट्रोल पम्प सिल गरिदिएको छ । पम्पको छाना भत्काएर तारजालीसमेत लगाइएको छ । पेट्रोल पम्प पञ्चायतकालदेखि नै सार्वजनिक जग्गामा सञ्चालनमा आएको र हटाउन प्रक्रियागत रूपमा पटकपटक पत्राचार गरिए पनि अटेर गरेपछि सिल गरिएको ललितपुर महानगर प्रमुख चिरिबाबु महर्जनले बताए । ३ वर्षअघि नै उक्त पम्प हटाउने प्रक्रिया थालेको हो, उनले भने, यसपटक १० दिनको म्याद राखेर हटाउन पत्राचार गर्यौं । अटेर गरेपछि फिल्डमै उत्रिन बाध्य भयौं । महानगरले ६ महिनादेखि भाडासमेत नलिएको उनले बताए । महानगरले दसैंपछि अनधिकृत संरचना प्रक्रियागत रुपमै हटाउने जनाएको छ । त्यस्ता संरचनाको विवरण संकलन भइरहेको छ, उनले भने ।"
नुवाकोट प्रशासनमा विद्युतीय गुनासो पेटिका,"नुवाकोट (कास) सूचना प्रविधिमा जोड दिँदै जिल्ला प्रशासन कार्यालय नुवाकोटले विद्युतीय गुनासो पेटीका सञ्चालनमा ल्याएको छ । सेवाग्राही तथा सरोकारवालालाई उजुरी तथा गुनासो गर्ने माध्यम सहज बनाउन विद्युतीय गुनासो पेटिकाको व्यवस्था गरिएको प्रमुख जिल्ला अधिकारी नारायणप्रसाद रिसालले बताए । उजुरीकर्ता वा गुनासोकर्ताको विवरण गोप्य राखिने पनि प्रशासनले जनाएको छ । गुनासो टिपाउन डीएओ नुवाकोट डट मोहा डट जीओभी डट एनपीको वेबपेज खोजेर विद्युतीय गुनासो पेटीकामा जान सकिन्छ । पेटीकामा गुनासो वा उजुरीकर्ताको नाम, फोन नम्बर, उजुरी गर्ने निकाय, उजुरीलगायत भरेर सबमिट बटम थिच्नुपर्छ । यस्तो गुनासो तथा सुझाव सिधै प्रजिअकहाँ पुग्ने व्यवस्था मिलाइएको छ ।"
अयोध्याबारे ओलीको फेरियो बोली,"काठमाडौं (कास) एमाले अध्यक्ष केपी शर्मा ओलीले राम जन्मभूमि अयोध्याको बारेमा आफूले गर्दै आएको दाबीलाई शास्त्र र तथ्यले अन्यथा भन्छ भने स्वीकार्न तयार रहेको बताएका छन् । उनले अयोध्याको विषय आफूले पोलिटिकल स्टन्टका लागि नउठाएको भन्दै इतिहासको यथार्थलाई उजागर गरेको बताए । राम जन्मेकै अयोध्या (माडी) मा हो, डेढ सय वर्षअघि मात्रै अंग्रेजहरूले त्यहाँका हिन्दु र मुसलमानलाई खुसी पार्नका लागि एकातर्फ फैजावाद र अर्कोतर्फ अयोध्या भने, उनले भने, यो सत्यतथ्यलाई मैले खाली उजागर गरेको हुँ । यदि शास्त्र र तथ्यले अर्को भन्छ भने म त्यस विषयमा ओपन नै छु । मेरो कुनै आग्रह होइन, इतिहासलाई यथार्थ ढंगले चलाउनुपर्यो । यो प्रश्न पोलिटिकल स्टन्टसँग जोडिएको प्रश्न होइन । इतिहास र सभ्यतासँग जोडिएको प्रश्न हो ।ओलीले यसअघि राम नेपालमा जन्मिएको र अयोध्या चितवनको माडी क्षेत्रमा रहेको दाबी गर्दै आएका थिए । भारतको सत्तारूढ दल भारतीय जनता पार्टी (भाजपा) का नेताहरूले ओलीको भनाइप्रति असन्तुष्टि जनाउँदै आएका छन् । राम जन्मभूमिको विषय भारतीय राजनीतिको प्रमुख मुद्दा बन्दै आएको छ । ओली प्रधानमन्त्री हुँदा माडी क्षेत्रका लागि विशेष बजेटसमेत छुट्याएका थिए । कार्यक्रममा अध्यक्ष ओलीले अहिलेको सरकार भारतले अतिक्रमण गरेको आफ्नो भूभाग फिर्ता ल्याउने विषयमा पनि गम्भीर नभएको आरोप लगाएका थिए । गुमेको भूभाग समेटेर मैले आफ्नो नक्सामा सार्वजनिक गरें, त्यो भूभाग ६० वर्षअघि गुमेको हो । अहिले गुमेको होइन नि । मैले नक्सा बनाएर, संविधान संशोधन गरेर आफ्नो भूभागको रूपमा स्थापित गरें, उनले भने, भारतसँग हामीले कुरा गर्नुपर्छ तर अहिलेको सरकार त्यस विषयमा बोल्ने पनि हिम्मत गर्दैन । त्यो भूभाग हाम्रो होइन भने होइन भन्नुपर्यो, हो भने वार्ता गर्न सक्नुपर्यो । भारत सरकारलाई पत्र लेख्नुपर्यो, हामी कुरा गर्छौं भन्नुपर्यो । के हो अहिलेको सरकारको दृष्टिकोण ? मौनधारण किन ?"
पाठेघरको समस्यालाई उपेक्षा नगरियोस्,"प्रजनन स्वास्थ्यबारे कमै खुल्ने नेपाली समाजमा पाठेघर खस्ने समस्या विकराल छ । चिकित्सकहरूका अनुसार प्रजनन उमेरका एकचौथाइ महिलाको पाठेघर खस्ने गर्छ । महिनावारी सुक्ने उमेरमा प्रजनन सम्बन्धीका हर्मनहरूको मात्रा कम हुने गर्छ, जसको प्रभावका कारण पाठेघर लगायत प्रजनन अंग खस्ने गर्छन् । तसर्थ, यो उमेरमा पाठेघरको परीक्षण अनिवार्य गर्नुपर्ने हुन्छ । सरकारले तोकिएका अस्पतालमा निःशुल्क पाठेघर परीक्षण र उपचारको व्यवस्था मिलाएको छ । उपचार विधि त्यति जटिल पनि छैन । तर यो समस्याबारे अझै कति महिलाहरू परिवारभित्रै खुल्न सकिरहेका छैनन् । कारण, पाठेघर खस्नुलाई अझै लाजको विषय मानिन्छ, अझ कति परिवारमा त पुरुष सदस्यलाई यस्तो विषय थाहै दिनु हुन्न भन्ने धारणा पनि छ । कति पुरुष सदस्यहरू आफैं यसबारे सचेत छैनन्, या उनीहरू पाठेघरको समस्यालाई उपेक्षा गर्छन् । यही कारण कैयौं महिला व्यथा बोकेरै बाँच्न विवश छन् । अर्को, विशेष गरी दुर्गम तथा ग्रामीण भेगमा धेरै सन्तान जन्माउँदा, कम अवधिमै अर्को बच्चा पाउँदा, असुरक्षित तवरले सुत्केरी हुँदा र सुत्केरी अवस्थामा आराम नपाउँदा पनि पाठेघर खस्ने समस्या उत्तिकै छ । यसरी अस्वाभाविक तरिकाले पाठेघर खस्ने समस्या कम गर्न जनचेतनाको टड्कारो खाँचो छ । ग्रामीण तथा दुर्गम भेगमा धेरैलाई पाठेघर खस्नु के हो, खसे कसलाई भन्ने र कहाँ जानेजस्ता विषयमा अझै जानकारी छैनÙ यो अवस्थामा सुधार ल्याउनुपर्छ । पाठेघर समस्याको उपचार नगर्दा महिलाहरू आफू मात्र पीडित बनिरहेका छैनन्, दाम्पत्य जीवनमा पनि यसको असर परिरहेको छ । उनीहरू श्रीमान् तथा समाजबाट अपहेलित हुनुपरेको छ । रोग लुकाउनुपर्दाको पीडा एकातिर छ र त्यसले दिने मानसिक यातना अर्कातिर । यस्तोमा निःशुल्क परीक्षण र उपचारको व्यवस्था गरिदिएकै छ भनेर ढुक्कसँग बस्ने छुट सरकारलाई छैन । यो समस्याबाट निकै प्रताडित दुर्गम भेगका महिलाहरूलाई सहयोगको आवश्यकता बढी छ । त्यहाँ शिक्षाको कमी छ, पाठेघर खस्नु सामान्य हो उपचार गरे सजिलै निको हुन्छ भन्ने जानकारी पनि छैन । प्रजनन स्वास्थ्यबारे नै जानकारी नभएपछि, निःशुल्क परीक्षण र उपचार कार्यक्रम उत्ति फलदायी भइरहेको छैन । त्यस्ता भेगमा पाठेघर खस्ने समस्या र सरकारको निःशुल्क कार्यक्रमबारे बुझाउन स्वास्थ्यकर्मीका अतिरिक्त महिला स्वास्थ्य स्वयंसेविकाहरूले पनि महत्त्वपूर्ण भूमिका निर्वाह गर्न सक्छन् । सम्बन्धित सरकारी संरचना र पालिकाहरूले उनीहरूको परिचालनमा विशेष ध्यान दिनु आवश्यक छ । पहुँच नहुनेहरूका लागि निःशुल्क पाठेघर परीक्षण र उपचार समुदायस्तरमै पुर्याउन स्वास्थ्य शिविर सञ्चालन भइरहेका हुन्छन् । तर आफैं खुलेर आउन नसक्दा, परिवारले यसमा सहयोग नगर्दा, त्यस्ता शिविरमा सबै महिलाको उपस्थिति नहुने चिकित्सकहरूको अनुभव छ । शिविरमा आएका महिलालाई पनि शल्यक्रिया नै गर्नुपर्ने रहेछ भने अस्पतालसम्म ल्याउनु अर्को चुनौती छ । यो समस्या कम गर्न सरकारी स्वास्थ्य संरचना र पालिकाहरूले समन्वयमा काम गर्नुपर्छ । पालिकाहरूले आफ्नो क्षेत्रका पाठेघर खसेका बिरामीको पहिचान गरी उपचार सुनिश्चित गर्न र आवश्यक परेमा शल्यक्रियाका लागि अस्पताल पुर्याउन पनि सहजीकरण गर्न जरुरी छ । बेलैमा उपचार नपाए पाठेघर क्यान्सरको जोखिम उत्तिकै हुन्छ । पाठेघर मुखको क्यान्सरबाट बर्सेनि कैयौं महिलाले अकालमै ज्यान गुमाउनुपरेको छ । विश्व स्वास्थ्य संगठन अनुसार जुन २०२० सम्म १०७ राष्ट्रले पाठेघरको मुखको क्यान्सरविरुद्ध (एचपीभी) को खोप भित्र्याइसकेका छन् । नेपालले भने यसलाई अझै ल्याउन सकेको छैन । चिकित्सकहरूका अनुसार ९५ प्रतिशतभन्दा बढी पाठेघर क्यान्सर एचपीभी भाइरसले हुने गर्छ, र यसविरुद्धको खोपले पाठेघर क्यान्सरको जोखिमलाई स्वाट्टै घटाउँछ । सरकारले आर्थिक वर्ष २०७६७७ को नीति तथा कार्यक्रममा एचपीभी खोपको लगाउने योजना कार्यान्वयनमा ल्याउने बताए पनि हालसम्म सञ्चालनमा आउन सकेको छैन । यसका लागि मुख्यतः स्वास्थ्य सेवा विभाग अन्तर्गतको खोप शाखाले खोप ल्याउन पहल गर्नुपर्छ । र नेसनल इम्युनाइजेसन सेड्युल मै यो खोप राख्नुपर्छ । पाठेघर स्वास्थ्य सम्बन्धी जागरण र अस्पतालसम्मको सहज पहुँचमा वृद्धिका साथसाथै एचपीभी खोपमा पनि जोड दिएर लाखौं महिलाले भोगिरहेको समस्याप्रति सरकार संवेदनशील देखिनुपर्छ ।"
सार्वजनिक यातायातको सुधार,"नेपालमा निजी क्षेत्रले सार्वजनिक यातायातमा पुर्याएको योगदान झन्डै ९९ प्रतिशत रहेको मान्नुपर्छ । सरकारले अत्यावश्यक स्थानमा स्तरीय सडक सञ्जाल पुर्याउन सकेको छैन भने ठूलो सरकारी रकम खर्च गरेर हचुवा तालले पहाडमा बनेका कच्ची सडक दुर्घटनाको केन्द्र बनिरहेका छन् । एकातिर सांसद खुसी पार्न अन्धाधुन्द पैसा बाँडेर प्राकृतिक संरचनामा विध्वंस मच्चाउने होडबाजी चलाइएको छ अर्कातिर विगत तीन दशकदेखि सत्ता कब्जा गरेर डाडुपन्यु घुमाउन पल्केका दलहरूले आफ्नो बलबुतामा पृथ्वी राजमार्गबाहेक राजधानी जोड्ने वैकल्पिक सडक निर्माण गर्न सकेनन् । यो जटिल समस्या समाधान गर्ने योजनासम्म तयार गरेका छैनन् । पहाडी धरातल, बनोटमाथि ध्यान नदिई मर्मत गरिएको नारायणगढमुग्लिङ सडकखण्ड अन्तर्गत केराबारी लगायत स्थानमा गइरहने पहिरोका कारण लाखौं यात्रु बर्सेनि प्रताडित भइरहँदासमेत योजनाविहीन छ । उक्त सडक खण्ड लगायत पहाडमा बनाइएका अन्य अस्तव्यस्त सडकका कारण यसपालिको वर्षेदसैंमा दुर्घटनाले उचाइ नलेला भन्न सकिँदैन । दुर्घटना न्यून गर्न संघीय, स्थानीय सरकार, जिल्ला प्रशासन कार्यालयहरूले अहम् भूमिका निर्वाह गर्नुपर्ने हुन्छ । भुवनेश्वर शर्मा, चन्द्रागिरि२, काठमाडौं"
खाद्य सुरक्षाको प्रत्याभूति,"सुक्खा, अल्पवृष्टि, खण्डवृष्टि, अतिवृष्टी, बाढी र पहिरोजस्ता समस्या देशमा बारम्बार दोहोरिने गरेका छन् । यसको असर हाम्रो कृषि प्रणाली र उत्पादनमा देखिन थालेको छ । वर्षात्को मौसम सुरु भएपछि देशको प्रमुख खाद्यान्न बाली धान, कतै वर्षा अभावमा सुकेको छ भने कतै बढी हुँदा बगेको छ । लगाएको बालीको उत्पादनले हामीलाई भ्याएको छैन । २०३२ सालतिर चामल निर्यातलाई व्यवस्थित बनाउन धान चामल कम्पनी खडा गर्ने देश नेपाल अहिले अर्बौंको धान र चामल देशमा पैठारी गरी रहेको छ । यसको प्रमुख कारण किसानलाई सही रूपले सम्बोधन गर्न नसक्नु हो । फर्जी कृषि कम्पनी खडा गरी करोडौं अनुदान कुम्ल्याउनेलाई पोस्ने, वास्तविक किसानलाई सम्पत्ति करको भारी बोकाउने नीति र कृषि मजदुरलाई बेवास्ता गर्नाले यस्तो दुरवस्था आएको हो । कृषि उत्पादनमा लागतको अनुपातमा मूल्य प्राप्त नहुनु, कष्टकरभन्दा सजिलो जीवनशैलीको खोजी, कृषि मजदुरको अभाव, निर्वाहमुखी खेती आदिका कारण देशभरिका कृषियोग्य जमिन कि त कोलोनीमा कि बाँझोमा परिणत हुन लागेका छन् । धानको अभाव र धान पैठारी गर्ने छिमेकी देशहरूमा पनि उत्पादनमा गिरावट, निर्यात दर (कर) मा वृद्धि आदि कारणले २०७९८० मा देशमा भोकमरीको अवस्था आउन सक्ने संकेत गरेको छ । यस्तो अवस्थाबाट जोगिन, हात्तीको दाँतजस्तै देखाउन र कार्यकर्ता पोस्न खडा गरेको नेपाल खाद्य संस्थानलाई, निर्देशन, निगरानी र बजेट सदुपयोगमा सरकारले ध्यान दिनु जरुरी छ । यसको साथै खाद्यान्नमा आत्मनिर्भर बन्न कृषियोग्य भूमिको संरक्षण, पूर्ण उपयोग, वास्तविक किसानलाई अनुदान, तालिम र पृष्ठपोषण दिनुका साथै कृषि मजदुरहरूको दिगो सुरक्षाका लागि आवश्यक योजना निर्माण गर्नु पनि त्यत्तिकै जरुरी छ । महेन्द्रसिंह बम, टीकापुर१, कैलाली"
दाहालको आलोचना,"२०६९ सालमा वरिष्ठ उपाध्यक्ष मोहन वैद्यले पार्टी छोडेपछि, पुष्पकमल दाहाललाई पार्टी सञ्चालन गर्न आधाआधी सहज भएको थियो । किनकि उनका प्रखर आलोचकमध्ये थिए वैद्य । वैद्यले पार्टी छोडेपछि उनको एक मात्र आलोचक थिए बाबुराम भट्टराई । भट्टराईले पनि २०७२ असोजमा पार्टी छोडेपछि माओवादीमा दाहालको एकलौटी निर्णय हावी हुँदै आयो । वैद्य र भट्टराईको बहिर्गमनपछि उनको खुलेर विरोध गर्ने नेताको खडेरी नै थियो । झन्डै सात वर्षपछि अहिले दाहालका आलोचकका रूपमा जनार्दन शर्मा खडा भएका छन् । एकपछि अर्को दाहालको अतिवादी शैलीको कुनै न कुनै विन्दुमा प्रतिवाद गर्नैपर्थ्यो । दाहाल र शर्माबीचको खटपट पनि त्यही हो । महासचिव हुन नपाएको झोंकमा शर्मा अध्यक्षमाथि खनिएको भने पनि यो संयोग मात्र हुन सक्छ । दाहालको निर्णयमाथि भित्रभित्रै असन्तोष जनाउने केही नेता भए पनि सार्वजानिक कार्यक्रममा त्यसको खुलेरै विरोध गर्न सक्ने कुनै नेता थिएनन् । केही अघि दाहाल र नारायणकाजी श्रेष्ठबीच सामान्य खटपट भएको थियो, तर दाहालले यसलाई सामसुम पारे । दाहाल र शर्माबीचको विवाद पनि यस्तै हुने हो कि, सबैले चासोका साथ हेरेका छन् । पटकपटक पार्टी विभाजन हुँदा पनि दाहाललाई साथ दिँदै आएका शर्मा र वर्षमान पुनः महासचिवको दाबेदार भनिए पनि दाहालले पार्टी छोडेर वैद्यसँगै गएका उनकै आलोचक अर्का नेता देव गुरुङलाई महासचिव बनाए । यसअघिका सम्पूर्ण असन्तुष्टि अहिले यही निर्णयमा पोखिएको हो । दाहालको उत्तराधिकारी मानिएका शर्माले नै आलोचना गर्न थालेपछि, माओवादी केन्द्र फेरि फुट्ला भन्ने प्रश्न उब्जिएको छ । निर्वाचनपछि भट्टराईको पार्टीसँग एकता गर्ने निर्णय गरिसेकाले माओवादीको एउटा गुट चोइटिएर जाने सम्भावना पनि छ । जे होस्, शर्माले दाहालको एकलौटी हैकमलाई झड्का भने दिए । सुजन देवकोटा, पालुङ्टार४, गोरखा"
"धन्य, हाम्रा विश्वविद्यालयका उपकुलपतिहरू !","१ केही वर्षपहिला नेपाल संस्कृत विश्वविद्यालयका उपकुलपतिले शिक्षामन्त्रीको स्वीकृतिबेगर एउटा विश्व सम्मेलनमा भाग लिन विदेश जान लागेको सुइँको पाएपछि तिनलाई विमानस्थलबाटै अपहरण शैलीमा दिनभर प्रधानमन्त्री कार्यालयमा लगेर राखियो र विदेश उड्न दिइएन । त्यतिखेरै नेपाल खुला विश्वविद्यालयका उपकुलपतिले पनि सोही समान पीडा भोगेका हुन् तर उनी मिडियामा आएनन् ।२ अहिले भताभुंग त्रिभुवन विश्वविद्यालयका उपकुलपति र लथालिंग नेपाल खुला विश्वविद्यालयका उपकुलपति शिक्षामन्त्रीकै स्वीकृतिमा १५ दिने युरोप सयरमा छन् ।३ वर्षमा १०० दिन तालाबन्दी हुने त्रिभुवन विश्वविद्यालयमा सयौं चुनौती छन् तर पनि उपकुलपति निर्धक्क आफ्ना उच्चपदस्थ अधिकारी र प्राध्यापकका साथ विदेश भ्रमणमा रमाइरहेछन् बिनाकुनै हिच्किचाहट ।४ उता विश्वविद्यालय कसरी चल्छ हाम्रो देशमा भन्ने एउटा अनुपम उदाहरण प्रस्तुत गरेर नेपाल खुला विश्वविद्यालयका उपकुलपति मात्रै हैन रजिस्ट्रार पनि साथै गएका छन् आआफ्ना निजी सहायक कर्मचारीको भरमा विश्वविद्यालय छोडेर । रमाइलो त के छ भने उनीहरूको विश्वविद्यालयमा कुनै पनि संकायमा एक वर्षदेखि डिनसमेत नियुक्त भएका छैनन् ।५ अब १५ दिनको भ्रमण सकेर यी उपकुलपतिहरू स्वदेश फर्कनेछन्, अनि दुईचार दिन काम गरेजस्तो गरेर अर्को १५ दिन दसैंमा विश्वविद्यालयको पात्रो अनुसार संस्था पूरै बन्द गरेर घर बस्नेछन् । यसरी एकै पटक एक महिना लामो अवधि विश्वविद्यालयको मुख्य कामकाज ठप्प हुनेछ र पनि यसको चासो कसैलाई छैन ।६ वाह उपकुलपतिज्यूहरू ! बधाई दिनुपर्छ तपाईंहरूलाई । उच्च शिक्षा भाँडमा जाओस् विदेश जान त छुटाउनुभएन नि । मुख्य कुरो यो भ्रमणको उद्देश्य कागजमा जेसुकै लेखिएको भए पनि आफ्नो प्रोजेक्ट बिकाउन दाताले उपलब्ध गराएको एउटा प्रलोभन मात्रै हो जसमा हाम्रा उपकुलपतिहरू नराम्ररी फसेका छन् । ७ अहिले यिनै पदाधिकारीको फेसबुक भित्तो हेरौं न । कहाँ छ शैक्षिक तस्बिरहरू, सेमिनारका प्रक्रिया, कार्यपत्र प्रस्तुति ? विडम्बना ! समुद्र, जंगल र सडकमा खिचिएका तस्बिरहरू छरपस्ट देखिन्छन् ।८ विश्वविद्यालयबीचको समन्वय र सम्झौताका दस्तावेजमा हस्ताक्षर गर्न गएका हुन् भने न त्यो उनीहरूले सामाजिक सञ्जालमा पोस्ट्याएका छन् न कुनै सञ्चारमाध्यममा पढ्न नै पाइएको छ ।९ यस्तो भ्रमण वर्षमा कति पटक हुन्छ भन्नेसमेत हिसाब राख्ने हो भने हाम्रा उपकुलपतिहरूको विश्वविद्यालयमा फुर्सदैफुर्सद छ भन्ने बुझ्नुपर्ने हुन्छ । यो सही पनि होला किनभने सरकारी विश्वविद्यालय भनेका पार्टी कार्यालय हुन् जहाँ यी आलंकारिक उपकुलपतिको केही कामै हुन्न ।१० यदि लाज लाग्दैन भने प्रोजेक्टको नाममा अर्थात् नेपालको नाममा दाताले उपलब्ध गराएको रकममा विश्वविद्यालय हाक्ने जिम्मेवारी पाएकाहरूले यसरी विश्वविद्यालय सञ्चालनको समयको बर्बादी गर्नु कहाँसम्म न्यायोचित होला ? भनिदिनुहोस् न उहाँहरूकै नियुक्तिदाता शिक्षामन्त्री र प्रधानमन्त्रीज्यू ! मनप्रसाद वाग्ले, मीनभवन, काठमाडौं"
"राजनीति, सुशासन र निर्वाचन","एउटा निजी कथाबाट म कुरा सुरु गर्छु । म सुदूरपूर्वको एउटा दुर्गम गाउँमा जन्मिएँ, हुर्किएँ । हामी विद्यालय जान एक घण्टा उकालो चढ्नुपर्थ्यो । हामी घरबाट बस्नका लागि पराले चकटी र खुला आकाशमुनि बसेर लेख्नलाई काठको पाटी बोकेर जान्थ्यौं । खुला आकाशमुनि त्यही चकटीमा बसेर कक्षा लिन्थ्यौं । माटो दलेको काठको पाटीमा रूखका हाँगा भाँचेर बनाएको सानो घोचाले लेख्थ्यौं । तर, अहिले दुई वर्ष पुग्दै गरेको मेरो नातिले कम्प्युटरको किबोर्ड नै नथिची उसले बोलेको सुनेर कम्प्युटरले टाइप गरेको सामग्री हजारौं किलोमिटर टाढाबाट मलाई प्रत्यक्ष देखाउँछ र अत्याधुनिक प्रविधि कसरी चलाउने भनी सिकाउँछ, मैले नजानेकामा व्यंग्य गर्छ । संसारभरि नै प्रविधिको आश्चर्यजनक विकास र अवलम्बनको यो एउटा दृष्टान्त मात्रै हो । मोबाइल फोन, इन्टरनेट र सामाजिक सञ्जाल यस्तो सर्वव्यापी बनिसकेका छन्, दोस्रो विश्वयुद्धपछि दुर्गम गाउँमा जन्मिएको मजस्ताका लागि विश्वासातीत छ । प्रविधिमा भइरहेको प्रगतिको रफ्तारले संसारलाई सानो बनाएको छ । यसले देशका सीमा तोडेको छ । संसार जोडेको छ । अब धेरै विषय कुनै एउटा राज्य वा सिमानामा मात्र सीमित छैनन् । विश्वको कुनै कुनाको घटनाको असर क्षणभरमै संसारभर पुग्न थालेको छ । प्रविधि आयो, जीवन सहज बनायो । आम नागरिकलाई सशक्त बनायो, प्रतिभा प्रस्फुटन गरायो । सेवा र सुविधा सरल, सहज, छिटो र तुलनात्मक रूपमा सस्तो बनायो । दूरी घटायो । यसबाट आउने लाभ र हानिको भागीदार सबै हुने अवस्था बनायो ।तर, यसको दुरुपयोगले समाजलाई गम्भीर जोखिम र चुनौती दिएको छ । प्रविधिले उपलब्ध गराएका अवसरबाट सबैले न्यायोचित फाइदा कसरी लिने ? प्रविधिको मानवीकरण कसरी गर्ने ? यसको दुरुपयोगबाट बढ्दो आपराधिक र आतंकवादी गतिविधि, गलत सूचना र साइबर युद्ध वा यस्तै हानिकारक गतिविधिको सम्बोधन कसरी गर्ने ? अब हामीले राष्ट्रिय तथा अन्तर्राष्ट्रिय स्तरमा यी चुनौतीहरूको सामना गर्न आफूलाई तयार पार्नु अत्यावश्यक भएको छ ।प्राविधिक प्रगति र भूमण्डलीकरणको परिणाम कहिलेकाहीँ अनपेक्षित हुन्छ । कोभिड१९ महामारीले विश्व कति असुरक्षित छ भन्ने देखाएको छ, एउटा रोग एक कुनाबाट संसारभर फैलन सक्दो रहेछ, एक कुनामा भएको घटना वा दुर्घटनाले विश्वव्यापी वितरण प्रणालीलाई बिथोल्न पुग्दो रहेछ ।अब म यस विश्वव्यापी परिप्रेक्ष्यलाई देशको सेरोफेरोमा जोड्छु । भौगोलिक तथा जलवायुको विषमता, प्रचुर प्राकृतिक स्रोतसाधन, समृद्ध जैविक विविधता, जातीयता र संस्कृतिका कारण हाम्रो देश नेपालले विश्वमा अद्वितीय पहिचान बोकेको छ । तर दुर्भाग्यवश, नेपाल र नेपाली समृद्ध छन् एवं हाम्रो भविष्य उज्ज्वल छ भनेर हामी विश्वासका साथ भन्न सक्दैनौं ।म यसका केही दृष्टान्त दिन चाहन्छु१ नेपालमा लगभग असीमित जलस्रोतहरू छन्, जसलाई देशभित्र र बाहिर विभिन्न आवश्यकता पूरा गर्न प्रयोग गर्न सकिन्छ, खास गरी खानेपानी, खाद्य सुरक्षा र बिजुलीको उत्पादनमा । जलविद्युत्को उपयोगले हामी आफ्नो ऊर्जाको खाँचो मात्रै टार्न सक्दैनौं, यस क्षेत्रका अन्य देशको आवश्यकतालाई पनि पूरा गर्न सक्छौं । तर हाम्रो पानी बगिरहेको छ र खेर गइरहेको छ, हामी भने छद्म राष्ट्रवादको नारा लगाउनमा व्यस्त छौं । राजनीतिक वा व्यक्तिगत स्वार्थका कारण अनिर्णयको घेरामा थुनिएका छौं, देशलाई नोक्सान पुर्याउँदै छौं । २ मैले माथि भनेझैं, हामी सबलाई थाहा भएकै तथ्य हो, हाम्रो देश समृद्ध जैविक विविधता, मनोरम छटाहरू र प्राचीन संस्कृतिले भरिपूर्ण छ । पर्वतारोहण, पदयात्रा, तीर्थयात्रा, अनुसन्धान र चिकित्सापर्यटनदेखि लिएर पर्यटनका धेरै आयाममा देशमा प्रशस्त सम्भावना छन् । हामीले यी सम्भावनाहरूलाई तिनीहरूको पूर्ण हदसम्म दिगो रूपमा सफलतापूर्वक उपयोग गरेका छौं त ?हामी विश्वका तीव्र रूपमा विस्तार भइरहेका प्रमुख दुई बजार चीन र भारतका बीचमा छौं । हिजोसम्म हामी हाम्रो देश दुई ठूला ढुंगाबीच अड्किएको दुर्भाग्यपूर्ण तरुल हो भन्थ्यौं र यसलाई आफ्नो सीमा ठान्थ्यौं । तर अहिले यो सम्भावनाको सुनखानीजस्तै भएको छ । यस भौगोलिक लाभको रणनीतिक उपयोगले नेपाल, नेपाली र समग्र क्षेत्रको विकासको ठूलो सम्भावना छ ।हाम्रो ७५ प्रतिशत जनसंख्या ४० वर्षभन्दा कम उमेरको छ । यो देशको स्वस्थ भविष्यका लागि राम्रो संकेत हो । यद्यपि हामी सबैलाई थाहा छ, ठूलो संख्यामा काम गर्ने उमेरका युवाहरू देशमा अवसरहरूको अभावका कारण रोजगारीका लागि विदेश पलायन हुने योजना बुन्छन् । तिनीहरू शारीरिक श्रमदेखि लिएर बौद्धिक क्षेत्रहरू जस्तै ः चिकित्सा, इन्जिनियरिङ आदि सबै प्रकारका उच्च प्रविधि रोजगारीका लागि बसाइँ सर्छन् । हालको अनुमानमा युवाहरूको पलायन वार्षिक ५ लाखभन्दा बढी छ । विद्यमान शासन, राजनीतिक र आर्थिक अवस्थाका कारण देशको भविष्य नदेखेर युवाहरू आफ्नो भविष्यका लागि सामूहिक रूपमा पलायन भइरहेका छन् । बौद्धिक तथा शारीरिक पलायनको एउटा दुःखद उदाहरण हो यो ।यी त देशको वर्तमान चुनौती र सम्भावनाका केही उदाहरण मात्र हुन् । हामीले हाम्रा प्राकृतिक र मानवनिर्मित स्रोतसाधनहरूलाई जनताको जीवनस्तरमा सुधार गर्न किन उपयोग गर्न सकेनौं ? उज्ज्वल भविष्यका लागि हाम्रा आकांक्षाहरू अति महत्त्वाकांक्षी वा अवास्तविक छन् र ? म पक्का छु, मामिला यस्तो छैन भन्नेमा सबै सहमत छन् ।तीन दशकयता मुलुकले भौतिक रूपमा ठूलो फड्को मारेको छ । यसमा कुनै शंका छैन । प्रतिव्यक्ति आय बढेको छ, आम नागरिकको जीवनस्तर उकासिएको छ । शिक्षा र स्वास्थ्य सम्बन्धी सूचकहरू मर्यादित र उत्साहजनक दरमा बढ्दै गएका छन् । तर, यी सबै सम्भावना र उपलब्धिका बावजुद समग्रमा जनतामा निराशा, विषाद, आफ्ना छोराछोरीको अन्धकार भविष्यप्रतिको खेद र देशको शासन सञ्चालन गर्ने तरिकाप्रति आक्रोश छ । यो सबै राम्रो राजनीति र सुशासनको मुद्दामा हेलिएको छ । राम्रो राजनीति र सुशासनको अभावले विकासको बाटो छेक्छ । दीर्घकालीन दृष्टिकोणसहितको सुदृढ राजनीतिक प्रणाली, सुशासन, विधिको शासन र क्रियाशील संस्थाहरूको ठोस ढाँचा मुलुकको बहुआयामिक र समावेशी विकासको पूर्वसर्त हो भन्ने मेरो दृढ विश्वास छ । बहुआयामिक विकास भन्नाले आर्थिक, वातावरणीय, सामाजिक र सांस्कृतिक पक्षलाई सन्तुलनमा राख्ने दिगो विकास हो । २०४६ मा प्रजातन्त्र पुनःस्थापनाको छोटो अवधिमै हामी निरन्तर अस्थिर राजनीतिको दुश्चक्रमा फसिरह्यौं । छोटो समयमै धेरै पटक संसद् विघटन गरियो । दशक लामो द्वन्द्व, अधिनायकवादी शासनको पीडादायी उत्कर्ष भोग्यौं । तर, ती कुराको व्यवस्थापन पनि हामी आफैंले गर्न सक्यौं । जनताले आफ्ना लागि आफैंले लेखेको संविधान निर्माण गर्यौं । विगतमा भोगिएका शासकीय लगायत सबै कमजोरी दोहोरिन नदिने वाचाका साथ त्यस्ता अस्थिरताका तत्त्वको पुनरावृत्ति हुन संविधानमै व्यवस्था पनि गर्यौं । हामी विश्वस्त थियौं, जनताले जनताकै लागि उत्कृष्ट लोकतान्त्रिक मूल्यका साथ संविधान लेखेपछि देशमा शान्ति र राजनीतिक स्थिरता कायम हुनेछ, अनि देश समृद्धिको यात्रामा अघि बढ्नेछ । अब प्रत्येक दसदस वर्षमा ठूलठूला राजनीतिक परिवर्तनका लागि हामीले फेरि सडकमा आउनुपर्नेछैन भन्ने हाम्रो विश्वास रह्यो । प्रश्नहरू उठ्छन्, ठोस आधुनिक संविधान र धेरै हदसम्म निष्पक्ष निर्वाचन भएर पनि हामी कहाँ र कसरी चुक्यौं ?लोकतन्त्र संसद्, न्यायपालिका, संवैधानिक निकाय, राजनीतिक दल, नागरिक समाज र आम सञ्चारजस्ता मुख्य स्तम्भहरूको दक्षता, क्षमता, प्रभावकारिता, विश्वसनीयता र योग्यतामा फस्टाउँछ । शक्तिको सकारात्मक र प्रभावकारी नियन्त्रण तथा सन्तुलनमा यी निकायको बलियो भूमिकाले मात्र लोकतन्त्र हुर्कन्छ । तर, जानअनजानमा हामीले यी संस्थाहरूलाई कमजोर र पक्षाघातग्रस्त बनायौं । जहाँ बलियो प्रणाली, संस्था, प्रक्रिया तथा विधि र त्यसमा जनताको विश्वास हुन्छ, त्यहाँको राजनीतिक प्रणालीले बेलाबेला झट्का सहन सक्छ भनी धेरै देशले देखाएका छन् । लोकतन्त्रको एउटा आवश्यक स्तम्भ आवधिक र निष्पक्ष निर्वाचन हो । २०४६ को राजनीतिक परिवेशमा आएको परिवर्तनदेखि हामीले देशमा विभिन्न तहका सरकारका धेरै निर्वाचन सफलतापूर्वक सम्पन्न गरेका छौं । त्यो लोकतान्त्रिक प्रक्रिया र अहिंसात्मक शक्ति हस्तान्तरणको अभ्यासमा हामीले गर्व गर्नुपर्छ । यो हाम्रोजस्तै परिस्थिति भएका धेरै देशमा सामान्यतया नदेखिने कुरा हो । तर लोकतन्त्रको सुनिश्चितताका लागि निर्वाचन मात्र पर्याप्त हुँदैन ।विगत तीन दशकमा भएको चरम राजनीतीकरण र अनियन्त्रित दलीय हस्तक्षेप यो देशका लागि ठूलो दुर्भाग्य बनेको छ । हामीले अब राज्य वा सरकारमाथि दलहरूको नियन्त्रणको सीमा निर्धारण गर्नुपर्छ । द्वन्द्व व्यवस्थापनको औजारका रूपमा दलहरूको वर्चस्व ल्याइएको थियो । यस संक्रमणकालीन समस्या समाधान गर्ने तथाकथित सर्वदलीय सहमति को निरन्तरताले संस्थाहरूलाई कमजोर बनाउँदै छ । दुई वा दुईभन्दा बढी प्रतिस्पर्धी राजनीतिक दलको स्वार्थ मिल्ने र जनताको हितमा कम चासो राख्ने सम्झौताको शासन को संस्कृतिले जनताका आधारभूत चाहनाहरूलाई कमजोर पारेको छ ।जब जनताले शासन प्रणाली र त्यसलाई सञ्चालन गर्नेहरूलाई विश्वास गर्छन्, तब उनीहरू आफ्नो र छोराछोरीको भविष्यप्रति आश्वस्त हुन्छन् । युवाहरू किन देश छाडेर पलायन भइरहेका छन् भन्ने स्पष्ट छ । यस्तोमा, देश अघि बढ्न केमा केन्द्रित हुनुपर्छ ? मेरो विचारमा, यी पाँच तत्त्व हाम्रो प्रमुख प्राथमिकता हुनुपर्छपहिलो, आशा । देश, प्रणाली र नेतृत्वले आफ्नो समस्यालाई सम्बोधन गर्छन् भन्ने विश्वास र आशा जनतामा कसरी जगाउने ? दोस्रो, भरोसा । स्थापित संस्था, प्रणाली र प्रक्रियाहरूमा नागरिकको विश्वास लोकतान्त्रिक शासनको अर्को सर्त हो ।तेस्रो, लोकतान्त्रिक संस्कृति । प्रोत्साहनदायी र रचनात्मक आलोचना गर्ने अनि त्यस्ता आलोचनाहरूलाई पूर्ण इमानदारीसाथ जवाफ दिने संस्कृति नै लोकतान्त्रिक संस्कृति हो । प्रणालीगत विकृतिका बारेमा बौद्धिक प्रवचन र तिनका उपायका बारेमा जनतालाई जानकारी दिने गर्नाले लोकतन्त्रलाई बलियो बनाउँछ । चौथो, सदाचार । यो सुशासनको परम मूल्य हो । यसले नागरिकमा विश्वास र आशा जगाउँछ । यसको अभावले देशमा भ्रष्टाचार, निराशा र विनाश निम्त्याउँछ । दण्डहीनता हाम्रो राज्यको स्थायी विशेषता भएको छ । विश्वसनीयताको अभाव सायद आज हामीले सामना गरिरहेको प्रमुख चुनौती हो । हामीले बोल्ने र गर्ने काममा ठूलो खाडल छ । हाम्रो बोली र व्यवहारमा एकरूपता छैन । हामी वाणी र कर्ममा अद्वैत बनौं । हाम्रा प्रतिबद्धताहरूलाई कार्यमा रूपान्तरण गरौं ।पाँचौं, सबल संस्थाहरू । साँचो अर्थमा क्रियाशील लोकतन्त्रका लागि अत्यावश्यक संस्थाहरूको निर्माणमा आफ्नो शक्ति केन्द्रित गरौं ।मैले काम गरेका अन्य देशका दर्जनौं राज्य वा सरकार प्रमुखहरू सत्ताबाट बाहिर भएपछि राजनीतिबाट अलग भइसकेका छन् । सत्ताबाहिर भएपछि हस्तक्षेप गर्न नहुने उनीहरूको भनाइ छ । हाम्रो सन्दर्भमा, हामी एक पटकको नेता, सधैंको नेता को प्रवृत्ति देख्छौं । मेरो विचारमा हाम्रो राजनीति ओरालो लाग्नुको यो अर्को कारण हो । हामीसँग धेरै राजनीतिज्ञ भए पनि व्यक्तिगत वा दलीय स्वार्थभन्दा माथि उठ्न सक्ने दूरदर्शी नेता छैनन् । एउटा भनाइ छ राजनीतिज्ञलाई अर्को चुनावको मात्रै चिन्ता हुन्छ, नेतालाई अर्को पुस्ताको ।निर्वाचनले विश्वव्यापी रूपमा विश्वसनीयताका गम्भीर प्रश्नहरूको सामना गरेको छ । हामी पनि यसको अपवाद होइनौं । निर्वाचनको विद्यार्थीको हैसियतमा मसँग केही सपना छन्, जुन मलाई लाग्छ, धेरै महत्त्वपूर्ण छन् जो हासिल पूरा गर्न हामी इमानदार भए गाह्रो छैन । मेरा सपना हुन् (१) कानूनद्वारा सुनिश्चित गरिएको निश्चित निर्वाचन मिति, (२) पार्टीका उम्मेदवारहरूको प्राथमिक आधारमा चयन, (३) धम्की वा व्यक्तिगत लाभबिना सुझबुझका साथ निर्धक्क मतदान, मतपत्र सुरक्षित गर्न गोलीको आवश्यकता पर्दैन, (४) निर्वाचन व्यवस्थापन पूर्ण विकेन्द्रीकृत र कम खर्चिलो छ, (५) विश्वको जुनसुकै कुनाबाट उपयुक्त प्रविधिसहित मतदान गर्ने अधिकार ।आफ्नो जीवनकालमा उपर्युक्त सपना पूरा भएको देख्न पाए हुन्थ्यो भनी म कामना गर्छु । मैले माथि चित्रण गरेको देशको डरलाग्दो अवस्थाका बावजुद, हामी सुरुङको अन्त्यमा प्रकाश देख्छौं । भित्रबाट प्रणालीगत गडबडीलाई हटाउन सक्रिय युवाहरूको एउटा समूह राजनीतिक प्रक्रिया र सार्वजनिक मामिलाहरूमा लागिपरेको छ । हाम्रो लोकतन्त्रको भविष्य हामी राजनीतिक प्रक्रियामा युवाहरूको यो समूहलाई कसरी ठाउँ दिन्छौं भन्नेमा निर्भर गर्छ ।माथि भनिएझैं, नेपालको वर्तमान जनसंख्याको तीनचौथाइ ४० वर्षभन्दा कम उमेरका युवा छन् । यस विपरीत, राजनीतिक दल र सरकारमा निर्णय गर्ने तहमा यो पुस्ताका थोरै मात्र छन् । आशा छ, सत्तामा बस्नेहरूले युवा पुस्ताका प्राथमिकताहरू मात्र नभई उनीहरूलाई जतिसक्दो चाँडो निर्णय लिने स्थानमा ल्याउनमा तत्काल ध्यान दिनेछन् । तिनीहरूको आफ्नै भाग्यमा निर्णायक आवाज हुनुपर्छ ।जनतालाई कानुनी शासनको अनुभव गराउने यी कार्यहरू गर्न हामीले थप स्रोत र साधनको खोजी गर्नुपर्दैन, कुनै दातालाई बोलाउनुपर्दैन, हामीसँग भएको स्रोत र क्षमता नै पर्याप्त छ भन्ने मेरो दृढ विश्वास छ । हामीलाई चाहिने कुरा मात्र नेतृत्वको प्रतिबद्धता हो ।हामी नयाँ चरणको निर्वाचनको नजिक छौं । सबैले अबका पाँच वर्ष पहिले जस्तो खेर नफाल्ने विश्वासका साथ नयाँ पुस्ताका योग्य नेताहरूलाई मत दिएर चुनावमा भाग लिने प्रतिबद्धता जनाउनुपर्छ ।हामी एउटा लक्ष्य बनाऔं आशा, आशा र आशालाई पुनर्जीवित पार्ने । भूमण्डलीकरण र कनेक्टिभिटीको यो युगमा हामी सिमानाबाहिरको संसारको अवस्थामा पुगेका छौं । हामीसँग हाम्रो देश, यसको शासन, वर्तमान र भावी पुस्ताको जीवन सुधार गर्न धेरै स्रोत र सम्भावनाहरू छन् । राजनीतिक नेता, कर्मचारी, बुद्धिजीवी, सञ्चारमाध्यम र आम जनतामा उचित नेतृत्व, सुशासन र गम्भीर प्रतिबद्धता एवं सच्चा देशभक्तिले अपेक्षाभन्दा बाहिरको प्रगति हासिल गर्न हामी सक्छौं । त्यसका लागि पहल गरौं ।कान्तिपुर कन्क्लेभमा शनिबार प्रस्तुत पूर्व प्रमुख निर्वाचन आयुक्त पोखरेलको कीनोट स्पिचको सम्पादित अंश ।"
"सन्तान विदेशमा, आमाबुबा बिचल्लीमा","केहीअघि काठमाडौंको एउटा परिवारमा कारुणिक घटना भयो । पढाइका लागि दुई छोराहरू बिदेसिएपछि घरमा सरकारी जागिरे बाबुआमा मात्र बाँकी रहे । जागिर रहुन्जेल अफिस र घर गर्दै दिन बिताउन दुवैलाई सहजै थियो । केही वर्षअघि कामबाट दुवै जना निवृत्त भए । त्यसको दुई वर्षपछि पक्षाघातका कारण आमाको दिनचर्या पूरै बाबुमा निर्भर हुनुपर्ने अवस्था बन्यो । हातले इसाराबाहेक केही गर्न नसक्ने अवस्थामा रहेकी आमाको यावत् कामको एकल दायित्व बाबुमाथि निर्भर रह्यो । आमाको अवस्थाबारे जानकारी गराउँदै घर आउन उनले दुवै छोरालाई पटकपटक आग्रह गरे । पढाइपछि काम र विदेशी महिलासँग उतै घरजम गरेका दुवै छोराले आउने चासो देखाएनन् । अहिले हामी आउनै नमिल्ने अवस्था छ, पैसाको परबाह नगरी एकदम राम्रो अस्पतालमा उपचार गराउनुहोस्, घर आउने आग्रहपिच्छे दुवै छोरा बाबुलाई यही अर्ती दिने गर्थे । एक दिन एउटै कोठाको फरक बेडमा सुतेका बाबुलाई अचानक हृदयाघात भयो । बाबु लामो समयसम्म नउठेपछि आमाको बिजोग भयो । एकाबिहानै उठेर आफ्नो स्याहारसुसारमा नियमित खटिने पति नउठ्नुमा पत्निलाई अशुभ शंका त भयो नै होला, तर उनले पनि गर्न सक्ने केही थिएन । दुई जना मात्र रहेको घरमा दुई दिनसम्म चालचुल नभएपछि छिमेकीहरू जब घरभित्र पसे, तब दुःखद यथार्थ बाहिरियो । ठ्याक्कै यही स्थितिको कारुणिकता सबैतिर नहोला तर परदेसिएका सन्तानका बाबुआमाको उत्तरार्द्धको जिन्दगी यस्तै संकटापन्न पेरिफेरीमा घुमिरहेको देखिन्छ । सन्तानप्रति गाँठो पारेर राखेको ममता पोख्न नपाएको पीडाबाट त बाबुआमा हरपल विक्षिप्त भैरहेकै हुन्छन्, त्यसमाथि बुढेसकालमा अनायास आइलाग्ने यस्तै विविध कठिनाइको सकस प्रायः घरको साझा समस्या बनिरहेको छ । भन्नलाई त भनिन्छ, न्यास्रो मेट्न भिडियो च्याट र गर्जो टार्न पैसा पठाए पुगिहाल्यो नि ! तर जन्मदाता र सन्तानबीचको सम्बन्धमा कुन त्यस्तो भौतिक वस्तु होला जसले यी दुईबीच सामीप्यको औचित्यपूर्ण विकल्प दिन सक्छ ? सन्तानको इच्छा र खुसीमा अवरोध गर्न सक्ने मन कुनै बाबुआमामा हुँदैन । छोराछोरीको विदेश जाने रहरका अगाडि पनि अभिभावकमा त्यही बाध्यता आइलाग्छ । आफ्ना सन्तान अध्ययनका लागि विकसित र सभ्य मुलुकमा पुग्नु सुरुआतमा कतिपय आमाबाबुका लागि त गौरवकै कुरा ठहर्ने गरेको पनि देखिन्छ तर पढाइको बहानामा बढेको भौतिक दूरी जीवनपर्यन्त लम्बिएला भन्ने के थाहा ? अहिले यही प्रश्न आफैंमाथि सोझ्याउँदै धेरै आमाबुबा सन्तानबिना वृद्धावस्थाको दिन गुजारिरहेका छन् । पढाइपछि स्वदेश फर्कने प्रण गरेका सन्तानलाई पनि उतैको प्रणाली र सेवासुविधाले लठ्याउँछ । देशको अस्थिर राजनीति, हरेक वर्ष बढिरहने शैक्षिक बेरोजगारी, युवावर्गलाई देशमै आकर्षित गर्ने योजनाको अभाव जस्ता पक्षहरूले बिदेसिनेहरूको विदेश बसाइलाई लम्ब्याउनै बल पुर्याइरहेको छ । विदेशी भूमिमा सुरुमा आफ्ना लागि संघर्ष गर्दागर्दै सन्तानको भविष्यबारे सोच्ने दिन आइसक्छ । सन्तानको हुर्काइ, बढाइ र पढाइपछि सुरु हुने करिअरलाई अन्तर्राष्ट्रिय मापदण्डमै ढाल्ने अभिलाषाका अगाडि वृद्ध आमाबाबुप्रतिको कर्तव्यलाई प्रधान ठानेर स्वदेश फर्किने सन्तानको संख्या नगण्य रहेको प्रस्टै छ । अवस्था सामान्य रहेका अभिभावकको जीवन त जेनतेन धानिएला तर अनेकौं दीर्घरोगले गाँजेकाहरूको कष्ट बयान गरी साध्य हुँदैन । त्यसमाथि डिमेन्सिया, अल्जाइमर, पक्षाघात, हृदयाघातजस्ता असाध्यै पिरोल्ने रोगहरूबाट प्रभावित हुनेहरूको संख्या दिनप्रतिदिन बढ्दो छ । राम्रो स्याहारसुसार गर्ने परिवारको साथ जीवन गुजार्ने अवसर पाएका रोग प्रभावित बुबाआमाको सास्ती त अवर्णनीय देखिन्छ भने एकल र बेसहाराहरूको अवस्था के होला ? अनुमान गर्न गाह्रो छैन । विदेशीसँग वैवाहिक सम्बन्ध जोड्ने सन्तानका अभिभावकमा भाषागत समस्याले अझ बढी निराशा छाउने गरेको पाइएको छ । बुहारी वा ज्वाइँ विदेशी भइसकेपछि सन्तानको स्वदेश फर्कने सम्भावना शून्यप्रायः भैदिन्छ । बेलाबेला आवतजावतको स्थिति रहे पनि दुवैतर्फ हुने भाषागत अज्ञानताले पार्ने असहज अवस्था कम चोटिलो हुँदैन, आमाबुबाका लागि । एक जना चिनारु दिदीका छोरा वर्षौंपछि विदेशी पत्नि र छोरीका साथ केही महिनाको काम मिलाएर हालै स्वदेश फर्किएका छन् । आफ्ना दुवै छोरा विदेशमा भएकी ती दिदीका लागि कुनै छोरा र परिवारसँग केही समय सँगै बिताउन पाउनु अत्यन्तै हर्षको क्षण हुनुपर्ने हो । तर नेपाली भाषा फुट्टी नबुझ्ने बुहारी र अंग्रेजी नबुझ्ने सासूससुराबीच संवाद, आत्मीयताको कुनै गुन्जायस छैनÙ न त खानपान, जीवनशैली र संस्कार नै मिल्दो छ । नेपाली परिवेशमा पनि आफ्नै देशको जस्तो जीवनशैली खोज्ने बुहारीलाई भाषाकै कारण सम्झाउनबुझाउन दिदीले सकेकी छैनन्, न त बुहारीले भनेजस्तो जुटाइदिने सामर्थ्य र लगाव नै उनमा छ । यसैका कारण निश्चित समयका लागि परिवारसहित छोरा घर आउँदा पनि उल्लासभन्दा बढी हैरानी खेपिरहेको ती दिदीको अनुभूतिले दर्साउँछ । स्कुल जान थालेपछि विदेशमा हुर्किएका नातिनातिनासँगको संवाद पनि भाषाकै कारण पूर्णविराम लगाउनुपर्ने अवस्थामा पुग्छन् हजुरबाआमाहरू । एक त भेटघाट नै गाह्रो, भेट भइहाले पनि संवादहीनताको स्थिति । स्नेह, अपनत्व र ममता दर्साउन आवश्यक हुने भाषा संकटमा परेपछि आत्मीयता कसरी बढ्न सक्छ ? सन्तानभन्दा बढी प्यारो ठानिने दरसन्तानसँग भाषागत समस्याले जसरी दूरी बढाउँदै लगिरहेको छ, त्यसबाट विक्षिप्त हुने हजुरबाआमाको संख्या पनि त्यत्ति नै फराकिलो बन्दै गइरहेको छ । सुविधासम्पन्न देशमा पुग्ने सन्तानहरूका कारण सहरका घरहरू सुनसान भएझैं वैदेशिक श्रममा जान बाध्य युवाहरूका कारण गाउँका गाउँ रित्तिएका छन् । विशेषतः पुरुष सदस्य वैदेशिक श्रममा अनि महिला सदस्य सन्तानको राम्रो पढाइलेखाइका लागि सहर प्रवेशसंगै गाउँका घर कुर्ने अभिभारा ज्येष्ठ नागरिकहरूमै आएको छ । वृद्धावस्थाले गाँजिसक्दा पनि व्यावहारिक जिम्मेवारी कसैमाथि पर सार्ने अवस्थासमेत नपाउनु अझ ठूलो विडम्बना हो । कोभिडका कारण बितेका दुई वर्षमा लगभग १० लाख युवा काम छोडेर स्वदेश फर्किए । कोभिड कहरबीच पनि काखमा आइपुगेका सन्तानका कारण आमाबुबामा उल्लास फर्कियो भने विदेशमा सिकेका सीप बमोजिम गाउँमै पशुपालन, व्यावसायिक खेतीपाती, कुटीर उद्योग आदि सञ्चालन गर्ने उपक्रमले पहिलेका सुनसान गाउँहरू फेरि जागे । तर राज्यले युवा जनशक्तिलाई यहीँ टिकाउन नसक्दा र वैदेशिक श्रम बजारले पुनः श्रमिक माग गर्न थालेसँगै बिदेसिने युवाहरूको संख्या पछिल्लो समयमा ह्वात्तै बढेको छ । वैदेशिक रोजगार कार्यालयका अनुसार, अहिले दैनिक २८ सय हाराहारीले श्रम स्वीकृति लिने गरेका छन् । साउनमा कतार, यूएई, साउदी अरब, कुवेत, मलेसिया लगायतका श्रम गन्तव्यका लागि स्वीकृति लिने ६३ हजारभन्दा बढी श्रमिकमध्ये महिलाहरू नै १० प्रतिशत हाराहारी रहेको तथ्यांकले देखाउँछ । युवा जनशक्ति बिदेसिएसँगै निम्तिएको पारिवारिक विचलन र यसबाट उत्पन्न हत्याहिंसाबाट घरपरिवार जसरी तहसनहस हुने शृंखला थपिएको छ, यी सबैको अत्यधिक मार पनि घरका ज्येष्ठ नागरिकहरूले नै बेहोर्नुपरेको छ । पछिल्लो समय श्रम बजार र अध्ययनका लागि बिदेसिनेहरूको लर्को देख्दा लाग्छ, एकाध वर्षपछि नेपाल युवाविहीन देश बन्न बेर छैन । पहिला देशमा स्नातकसम्मको अध्ययनपछि उच्च शिक्षा अध्ययनका लागि बाहिर जानेहरूको संख्या बढी हुने गर्थ्यो । आजभोलि १२ कक्षा सकिनासाथ बाहिर जानेहरूको संख्या प्रचुर देखिएको छ । हरेक घरबाट कलिला किशोरकिशोरी अनेक सपना सजाउँदै विदेश उडिरहेका छन् । कम उमेरमै विदेशिएपछि देशप्रतिको कर्तव्य र दायित्व पनि छिट्टै भुल्ने अवस्था रहन्छ । यसको बदला जुन देशमा आफूले संघर्ष गरेको हो, त्यसप्रति बढ्ता लगाव र आफ्नो मिहिनेतको प्रतिफल हासिलमा मात्र उनीहरूको ध्यान एकोहोरिन पुग्छ । यो देशका लागि दुर्भाग्य त हुँदै हो, हरेक घर र अभिभावकलाई निराशातर्फ धकेल्ने अध्याय पनि हो तर यसप्रति राज्य गम्भीर भएको देखिँदैन । विदेशी स्तरकै शिक्षा प्रणाली बसाल्न समय लाग्ला तर नेपालको शैक्षिक पद्धतिभित्रका कमजोरीहरूमा सुधारका साथै गरिखाने शिक्षाको लय बसाल्न सके मात्रै पनि धेरै विद्यार्थी देशमै रोकिनेमा शंका छैन । विद्यार्थीहरूका साथै देशको श्रमशक्तिलाई पनि स्वदेशमै टिकाउने अवस्था नल्याई देशको प्रगति सम्भव छैन । ज्यानको परबाह नगरी युवाशक्तिको रगतपसिनामा हरेक आर्थिक वर्ष भित्रिने खर्बौं रेमिट्यान्समा गर्व गर्ने तर उनीहरूको अवस्थितिलाई बेवास्ता गर्ने सरकारको रवैया उत्तिकै आलोच्य छ । नेपाली श्रमशक्तिलाई देशभित्रै रोजागारी दिलाउने, सार्वजनिक र अन्य क्षेत्रका कार्यक्रमहरूमा रोजगारी सृजना गर्ने, वैदेशिक रोजगारीबाट फर्किएकाहरूलाई सीप अनुसारको व्यवसाय सञ्चालनमा सहजता र अनुदानका प्रतिबद्धता हरेक वर्षको बजेटमा दोहोरिन्छ तर कार्यान्वयन सबल नभएर ती नीति र कार्यक्रमले मूर्तरूप लिन सकेका छैनन् । यी सबैका कारण अध्ययन र श्रममा बिदेसिनेहरूलाई स्वदेश फिर्ती असहज बनिरहेको छ । यसबाट देशले कति घाटा बेहोरिरहेको छ, त्यसको परिणाम भविष्यमा दर्सिने नै छ तर सन्तान बिदेसिने हरेक घरका अभिभावकहरूको जीवनमा यसका नकारात्मक प्रभाव, असहजता र निराशाहरू हरेक दिन प्रतिविम्बित भइरहेका छन् । यसप्रति राज्यको चासो कहिले जाला ?"
कोलकातामा नेपाली साहित्य सम्मेलन,"(कोलकाता, भारत)  भारतको सांस्कृतिक सहर कोलकातामा यहाँका नेपाली भाषीले भाषा, साहित्य, कला र संस्कृति जगेर्ना गर्न विविध गतिविधि गरिरहन्छन् । कहिले साहित्यिक गतिविधि गर्छन्, त कहिले सांस्कृतिक । भारतनेपाल जनमैत्री सांस्कृतिक संघले प्रत्येक दुई वर्षमा अन्तर्राष्ट्रियस्तरको साहित्य सम्मेलन गर्दै आएको छ । दुईदिने सम्मेलनको चौथो संस्करण मध्य कोलकाताको भारतीय भाषा परिषद्मा जारी छ । पहिलो दिन शनिबार नेपाली भाषा र साहित्यका विविध आयामबारे छलफल भयो । दिल्लीस्थित नेपाली दूतावासका नियोग उपप्रमुख रामप्रसाद सुवेदीले सम्मेलनले भाषा, साहित्य र कलाका माध्यमबाट दुई देशबीचको सम्बन्ध अझ प्रगाढ हुने बताए । भाषा, साहित्यले जनस्तरमा गहिरो प्रभाव पार्छ, उनले भने । सुवेदीले भारतमा बसेर पनि कोलकाताका नेपालीले भाषा, साहित्यको जगेर्नामा योगदान गरेको भन्दै यस किसिमको गतिविधिमा नयाँ पुस्तालाई पनि समेट्दै लैजानुपर्ने बताए । भारतीय साहित्य एकेडेमीका क्षेत्रीय निर्देशक देवेन्द्र देवेशले नेपाल र भारतबीच सदीऔं पुरानो साइनो रहेको चर्चा गर्दै भाषा, साहित्य र कलाले यो सम्बन्ध टिकाइराख्न थप भूमिका निर्वाह गरेको बताए । नेपाल र भारतबीच निरन्तर विचार विनिमयको खाँचो छ, उनले थपे, यसले हाम्रो सम्बन्ध सधैं बरकरार राख्ने छ । देवेशले नेपाली साहित्य विश्वस्तरको रहेको चर्चा गर्दै संसारभर यसको प्रचारका खातिर दुई देशबीच सहकार्य जरुरी रहेको औंल्याए । पछिल्लो नेपाली साहित्य ज्यादै स्तरीय बन्दै गएको छ, यसलाई अनुवादको माध्यमबाट विश्वस्तरमा फैलाउन जरुरी छ, उनले भने ।"
युरोपमा चर्कियो ऊर्जा संकट,"(पेरिस)  बिजुली र ग्यासको प्रयोग नघटाएमा युरोपमा चरम ऊर्जा संकट हुने र विभिन्न मुलुकमा लोडसेडिङ हुने देखिएको छ । रुसले नर्डस्ट्रिम१ पाइपलाइनमार्फत आपूर्ति हुँदै आएको ग्यास पूर्ण रूपमा कटौती गरिदिएपछि युरोपभर आगामी जाडोयाममा लोडसेडिङ हुने देखिएको हो । ऊर्जाको प्रयोग नघटाएमा जाडोयाममा बेल्जियम, जर्मनी, फ्रान्स, बेलायत, स्पेन, स्विट्जरल्यान्ड यूकेलगायत दर्जनौं मुलुकमा लोडसेडिङ हुने अधिकारीहरूले जनाएका छन् ।युरोपेली टेलिभिजन टीएफ१ ले आगामी जाडोयाममा युरोपमा प्रत्येक दिन केही घण्टा लोडसेडिङ हुने उल्लेख गरेको छ । युरोपेली आयोगका अनुसार हाल १२ देशहरू कम ग्यास प्रवाहका कारण पीडित रहेका र अन्य केही देशमा पूर्ण रूपमा अभाव उत्पन्न भइसकेको छ । ईयूका सदस्य देशमा ग्यास भण्डारण क्षमताको कम्तीमा ६० प्रतिशत हुनुपर्ने भए पनि पछिल्लो समय त्यो कायम छैन । भण्डार ननाघेको अवस्थामा इन्धन संकट हुँदा ईयूको स्टकबाट लिन सकिने व्यवस्था छ । त्यसो त, युरोपेली आयोगका देशहरूले ईयूको स्टकबाट लिने मात्रै नभई दिनुपर्ने नियम पनि छ । तर कतिपय देशले अपर्याप्त स्टक र आपूर्ति समस्याका कारण स्टकका लागि ग्यास दिन नसकिएको जनाएका छन् । युरोपेली संघका सदस्य राष्ट्रमध्ये फ्रान्स सबैभन्दा बढी स्टक भएको देश हो । फ्रान्ससँग ९२ प्रतिशत स्टक छ । तर फ्रान्सका राष्ट्रपति एमानुयल म्याक्रोंले नै जाडोयाममा लोडसेडिङ हुन सक्ने चेतावनी दिइसकेका छन् । पछिल्लो समय सबैभन्दा बढी ऊर्जा संकट जर्मनीमा छ । जर्मनी युरोपेली संघको सबैभन्दा बढी रुसी ग्यासमा निर्भर देश हो । ४० प्रतिशत रुसी इन्धनमा भर परेको यो देशमा जाडोयाममा निकै संकट हुने देखिएको छ ।रुसी इन्धन बन्द भएसँगै युरोपेली संघमा ग्यासका मूल्यहरू दस गुणाभन्दा बढीले वृद्धि भएको छ । युरोपका केही देशमा ऊर्जाको मूल्य यस वर्ष तीन सय प्रतिशतसम्म बढेको छ । जर्मनीमा बिजुलीको मूल्य प्रतिमेगावाट ९९५ युरो पुगेको छ भने फ्रान्समा ११ सय युरोभन्दा बढी पुगेको छ । यो गत वर्षको तुलनामा दस गुणा बढी हो ।युरोपका सबै देशहरूका लागि जाडो एक कठिन समय हुन गइरहेको छ, ब्रसेल्सस्थित ब्रुगल थिंक ट्यांकका अनुसन्धान सहायक जियोभन्नी सगरबत्तीले भने, सम्भवतः ऊर्जाको मूल्य अझ बढी जान सक्छ । युरोपले यो जाडोमा ऊर्जाको माग धान्ने देखिन्न । ईयूका देशमध्ये सबैभन्दा बढी ऊर्जाको मार खप्नेमा जर्मनी देखिएको छ । यस जाडोमा सार्वजनिक प्रशासनिक कार्यालयहरूको तापक्रम १९ डिग्री सेल्सियसमा सीमित गरिने र तातो पानी बन्द गरिने जर्मनीले दुई साता अघि घोषणा गर्यो ।ऊर्जा प्रयोग घटाउने उपायका रूपमा जर्मनीले सेप्टेम्बरदेखि निजी पौडी पोखरीहरू तताउन प्रतिबन्ध लगाएको छ । त्यसपछि ६ महिनासम्मका लागि यो कानुनका रूपमा लागू हुनेछ । ऊर्जा संकट कम गर्न जर्मनीमा दर्जनौं नयाँ नियम जारी गरिएको छ । खुद्रा पसलले आफ्नो पसलका ढोका दिनभर खुला गर्नुपर्ने, राति १० बजेपछि सार्वजनिक भवन, स्मारक र विज्ञापन १० बजेपछि बन्द गरिनुपर्ने तथा कार्यालयहरूमा तापक्रम अधिकतम १९ डिग्रीमा सीमित राख्नुपर्नेलगायत छन् । जसका कारण जर्मनहरूले अहिलेदेखि नै कोइला भण्डारण गर्न हतारिएका छन् । ऊर्जा संकटको समस्या सामाधान गर्न मंगलबार बसेको बेल्जियम सरकारको बैठकले ठोस निर्णय गर्न नसकेको जनाइएको छ । ५ देखि १० वर्षसम्म जनताले चिसोमा हिटर बाल्न र तातो पानीले नुहाउन नपाउने हुन सक्ने भन्दै बैठक टुंगिएको जनाइएको छ । फिनल्यान्ड सरकारले पनि जाडोयाममा इन्धन पर्याप्त नहुने जनाएको छ । फिनल्यान्डले नागरिकलाई नुहाउने समय कम गर्न तथा सौनामा कम समय बिताउन प्रोत्साहित गरिरहेको छ । फ्रान्सेली प्रधानमन्त्री एलिजाबेथ बोर्नले जाडोयाममा ऊर्जा संकट हुने भन्दै खपत कम गर्ने उपाय खोज्न भन्दै कम्पनीहरूलाई आग्रह गरेकी छन् ।व्यापक मूल्य वृद्धिपछि युरोपेली आयोगकी अध्यक्ष उर्सुला भोन डेर लियनले युरोपलाई ऊर्जा संकटले घेरेको र मूल्य कम गर्न आपत्कालीन हस्तक्षेप आवश्यक रहेको बताएकी छन् । स्विट्जरल्यान्डमा पनि ऊर्जा संकट गहिरिने देखिएको छ । स्विस सरकारले ऊर्जाको उपयोग कम्तीमा १५ प्रतिशतले घटाएर जाडोका लागि सञ्चय गर्ने घोषणा गरेको छ । त्यस्तै, बेलायतमा बिजुली र ग्यासको मूल्य अत्यधिक बढेपछि तिर्न नसक्ने भन्दै इन्धनको बिल नतिरौं, बहिष्कार गरौं भन्ने अभियान सुरु भएको छ ।"
पाकिस्तानले अफगान शरणार्थी रिहा गर्ने,"इस्लामावाद (एजेन्सी) कानुनी कागजात नभएको आरोपमा पाकिस्तानमा पक्राउ परेका ३ सय अफगान शरणार्थीलाई पाकिस्तान सरकारले रिहा गर्ने भएको छ । इस्लामाबादस्थित अफगान दूतावासका अधिकारीले पाकिस्तानी अधिकारीसँग कुराकानी गरेपछि पाकिस्तानले पक्राउ गरेका तीनसय शरणार्थी रिहा हुने भएका हुन् । पाकिस्तानी विदेश मन्त्रालयका उपप्रवक्ता हाफिज जिया अहमद टकलले एक भिडियोमा अफगान दूतावासको प्रयासका कारण केही बन्दीलाई मुक्त गरिएको बताए । पक्राउ परेका अन्यलाई जरिवाना तिरायर रिहा गरिने उनले जनाए । केहीलाई आज रिहा गरिएको छ । अन्यलाई प्रक्रिया पुर्याएर छिट्टै रिहा गरिनेछ । संयुक्त राष्ट्रसंघीय शरणार्थी उच्च आयुक्तको कार्यालयका अनुसार पछिल्लो समय अफगान शरणार्थीका लागि पाकिस्तान मुख्य आश्रयस्थल बनेको छ । सन् २०२१ को अन्त्यसम्मको तथ्यांक अनुसार पाकिस्तान, ताजिकिस्तान र इरानमा एक लाख ३८ हजार ५ सय अफगान शरणार्थी छन् । तीमध्ये पाकिस्तानमा मात्रै एक लाख आठ हजार छन् । पाकिस्तानको कराँचीमा रहेका केही अफगान शरणार्थीले आफ्नो परिवारका धेरै सदस्यलाई पाकिस्तानी प्रहरीले महिनौंदेखि हिरासतमा राखेको बताएका छन् । उनीहरूलाई हिरासतमा लिएको दुई महिना भइसक्यो, एक शरणार्थीले भने ।"
'अर्थतन्त्रको दिगो सुधारलाई निर्यात वृद्धि निर्विकल्प,"तर आन्तरिक उत्पादनलाई कसरी प्रोत्साहित गर्ने ? कसरी देशमा कस्ट अफ डुइङ बिजनेस (लागत) घटाउने यतातिर सोच्दैनौं, उनले भने, हामीमा नकारात्मक सोच र विचारधाराले गर्दाखेरि अर्थतन्त्रमा धेरै समस्या आएका छन् । देशको उत्पादनलाई प्रोत्साहन गर्न हामी सानो मन बनाउँछौं ।आयात गर्ने वस्तुबाट उठाइएको करले विकास र साधारण खर्च गरिरहेको कुरा बिर्सिन नहुने पनि अध्यक्ष गोल्छाले बताए । हामीले यो कुरा पनि स्विकार्नैपर्छ कि आज जति पनि बजेट बनाइरहेका छौं, विकास, बजेट खर्च भइरहेको छ, उनले भने, तर अहिले हामीले एकैचोटि आयात प्रतिस्थापन गरिदिने भन्ने सैद्धान्तिक कुरा गरिरहेका छौं, त्यो गलत बाटोमा गइरहेका छौं । आयात र निर्यात दुवैको महत्त्व छ । यिनमा हामीले सन्तुलन मिलाएर अगाडि बढ्न जरुरी छ । निर्यात बढ्नैपर्छ भन्ने नीति बनाएर सरकार र निजी क्षेत्र अगाडि बढ्नुपर्ने गोल्छाको भनाइ छ । त्यसरी योजनाबद्ध रूपमा अगाडि बढे व्यापार घाटा कम गर्न सकिने र कस्ट अफ डुइङ बिजनेस घटाउनाले व्यापार घाटा कम गर्न सकिने उनको भनाइ छ ।उद्योग क्षेत्रलाई बढ्दो करको गम्भीर चुनौती रहेको नेपाल उद्योग परिसंघका अध्यक्ष विष्णु अग्रवालले बताए । अहिले मुलुकको अवस्था उद्योगमा लगानी बढाउन प्रेरित गर्नेभन्दा पनि व्यवसायीको सेन्टिमेन्टलाई घटाउने मात्रै काम भएको उनको गुनासो छ । बजारमा मागको कमी हुँदा व्यवसायीले राम्रो काम गर्न नसक्ने र रोजगारी पनि कमी हुने उनको भनाइ छ । विश्व बजारमा तेलको मूल्य घटिरहेका बेला बाहिरबाट आयातमा निषेध गरिएको छ । विदेशी वस्तु आयातमा निषेध गरिँदा उद्योगी र व्यवसायीले नयाँ काम गर्न हिचकिचाउने हुन्छ, उनले भने, नयाँ व्यवसाय र उद्योगमा व्यपारीले लगानी नगरेपछि माग कम हुने र बेरोजगार दर बढ्ने निश्चित छ ।मुलुकको विकास र समृद्धिको मामिलामा सबै राजनीतिक दल र नेताको धारणा समान हुनुपर्ने नेपाल चेम्बर अफ कमर्सका अध्यक्ष राजेन्द्र मल्लले बताए । विकास र समृद्धिका मामिला तथा व्यापारलाई व्यवस्थित र निर्यातलाई प्रवर्द्धन गर्ने विषयमा सबै निकायबीच समन्वयात्मक भूमिका रहनुपर्नेमा उनको जोड छ । मुलुकको आर्थिक विकासका लागि सबै नेताको एउटै एजेन्डा बनोस् । आर्थिक विषयमा एक समान एजेन्डा बन्न सकेन भने हामी लक्षित वृद्धिदर हासिल गर्न सक्दैनौं, उनले भने, आफू सत्तामा जान जनतालाई आकांक्षा देखाउने मात्र होइन, विकास एजेन्डा महत्त्वपूर्ण कुरा हो ।सरकार भन्सारमा आधारित राजस्वमा बढी केन्द्रित हुँदा आयात प्रतिस्थापन हुन नसकेको पनि उनले बताए । हामी आन्तरिक अर्थतन्त्र स्थापित र आत्मनिर्भर कसरी बनाउने भनेर भनिरहँदा सरकारले उठाउने राजस्व भने भन्सारमा केन्द्रित छ, उनले भने, हाम्रो देशमा जेजति प्राकृतिक स्रोतसाधन छन्, त्यसको उपयोगमा हामीले ध्यान पुर्याउन सकेका छैनौं । कृषिप्रधान देशमा मासिक अर्बौं रुपैयाँ बराबरको खाद्यान्न आयात हुनु दुर्भाग्यपूर्ण रहेको उनको भनाइ छ । नेपालभित्रै उत्पादन बढाउन तरलता अभावलगायत विभिन्न व्यवधान रहेको उनले उल्लेख गरे । तरलता अभावले बैंकमा सहुलियत ब्याज लिन सकिएको छैन । साना उद्योगीलाई ऋण लिन गाह्रो छ । बैंक वित्तीय संस्थाहरूले ऋण दिन सकेका छैनन्, उनले भने, आन्तरिक उत्पादकत्व बढाउन सरकारी निकाय नेपाल राष्ट्र बैंक, अर्थ मन्त्रालय र राष्ट्रिय योजना आयोगबीच नीतिगत समन्वय हुन सकेको देखिँदैन । सरकारले निजी क्षेत्रसँग सहकार्य र समन्वय गरेर मुलुकको आर्थिक विकासका लागि काम गर्न सकिने उल्लेख गरे ।"
रोकिएका कन्टेनर भित्र्याउन तातोपानी नाका खुला,"(सिन्धुपाल्चोक)  चीनको स्वशासित क्षेत्र तिब्बतमा कोभिड नियन्त्रणका लागि लकडाउन गरेयता ठप्प उत्तरी तातोपानी नाका शनिबारबाट रोकिएका कन्टेनर भित्र्याउन खोलिएको छ । चीनको सिगात्से, न्यालम, खासा, ल्हासामै रोकिएका दसैंतिहार लक्षित सामग्री लोड भएका कन्टेनर ल्याउन मात्रै नाका सञ्चालनमा ल्याइएको हो । चिनियाँ सुरक्षाकर्मी र अधिकारीबाट अनौपचारिक रूपमा रोकिएका कन्टेनर पठाउन मात्रै नाका खोलिएको जानकारी आएको तातोपानी सुक्खा बन्दरगाह तथा भन्सार कार्यालयका प्रमुख नारद गौतमले बताए । माथिल्लो चीनको तहबाट केही औपचारिक पत्र र सन्देश आएको छैन, न कुनै यति दिन बन्द गर्ने भन्नेबारे खास केही सेड्युल आएको छ । तर अनौपचारिक रूपमा रोकिएका कन्टेनर पठाएको भनेर सूचना पाइएको छ, उनले भने । शनिबार र आइतबार गरी ८ वटा कन्टेर तातोपानी नाका भित्रिएकामा ५ वटामा लसुन, १ खुद्रा, २ वटामा स्याउलगायत फलफूलजन्य सामग्री छन् । दसैंलक्षित अनुमानित अझै सयभन्दा बढी लत्ताकपडा, जुत्ता चप्पल जस्ता सामग्री बोकेको कन्टेनर खासा, न्यालम र ल्हासामै रहेको गौतमले जनाए । यसअघिदेखि दुरुस्तै समस्या देखेर नाका सहज बनाउन माग गर्दै ६६ महिनामा प्रधानमन्त्री, मन्त्री र कर्मचारीलाई ज्ञापन बुझाउँदै आएका छौं, अहिले पनि आवश्यक पहलकदमी र दबाब दिइरहेका छौं, फलस्वरूप कन्टेनर भित्रिरहेको छ, उनले भने । प्रधानमन्त्री, परराष्ट्र मन्त्रालयसहित राजदूतावासमा नाकालाई सहज बनाउनेबारे पहलकदमी गर्न ज्ञापन बुझाउनेदेखि आवश्यक अनेक अनुरोध गरिरहेको उनले उल्लेख गरे । यहाँ आइपुगेका कन्टेनरको आवश्यक भन्सार प्रोटोकल र स्वास्थ्य मापदण्ड अपनाएर सम्बद्ध स्थानमा पठाउने प्रक्रिया धमाधम भइरहेको गौतमले बताए । यसअघि कोरोना भाइरसकै कारण बन्द भएको नाका चाइना र नेपाल बोर्डर न्यु मोडालिटी अनुरूप अन्तर्राष्ट्रिय स्वास्थ्य मापदण्डको प्रोटोकल अपनाएर टेलर कन्टेनर प्रयोगमा ल्याइँदै आएको थियो ।तिब्बत अटोनमस रिजन (टार) ले खासा क्षेत्रमा गत साउन २३ देखि लगाइएको लकडाउनलगत्तै उत्तरी तातोपानी र केरुङ नाका एकै पटक ठप्प बनेका थिए । तातोपानी हुँदै आउने डेढ सयभन्दा बढी दसैं लक्षित सामग्री बोकेका चिनियाँ कन्टेनर उतै थन्किएपछि व्यवसायीले सम्बद्ध निकायलाई गुहारेका थिए । उद्योग वाणिज्य संघ र नेपाल हिमालय सीमापार वाणिज्य संघ, भन्सार कार्यालय र व्यवसायीले कन्टेनर भित्र्याउन दबाब दिएको सिन्धुपाल्चोक उद्योग वाणिज्य संघका अध्यक्ष राजकुमार बस्नेतले जनाए । सम्बन्धित सबै पक्षको पहलकदमीपछि चीनको खासामा रोकिएका दसैं लक्षित सामग्री बोकेका कन्टेनर शनिबारबाट चीनले पठाइरहेको उनको भनाइ छ । तिब्बतको सिगात्से, केरुङ, खासा, न्यालमजस्ता बोर्डर एरियामा तिब्बती निषेधाज्ञा अझै जारी छ । दिनहुँ पीसीआर चेक भइरहेको छ, त्यसपछि मात्रै अरू बजारिया व्यापारिक गतिविधि खुला गर्ने रणनीति रहेको चिनियाँ अधिकारीले बताएका छन् । कोभिड परीक्षणका लागि तिब्बत क्षेत्रको भन्सार र वाणिज्यसँग आबद्ध सबै कर्मचारी र अधिकारी क्वारेन्टाइनमा रहेको चीनको तिब्बतस्थित व्यवसायी वाङ्दी शेर्पाको भनाइ छ । यसअघि कोभिड संक्रमण फैलिन नदिन आइसोलेट एरियासहित सञ्चालित उत्तरी तातोपानी नाकाबाट कोरोनाकालमै ७७ करोड राजस्व संकलन भएको थियो । उनका अनुसार मिम्बुमा ३०, सिगात्सेमा २५ र ल्हासामा सयभन्दा बढी कन्टेनर रोकिएका छन् ।"
प्रविधिले जीवनमै परिवर्तन,"(काठमाडौं)  प्रविधिले हाम्रो जीवनमा धेरै बदलाव ल्याएको छ । हाम्रा बानी, रहनसहन र लवाइखवाइ मात्रै होइन, काम गर्ने शैली पनि बदलिएको छ । तर के प्रविधिले हाम्रो कुराकानी र संवादमा पनि बदलाव ल्याएको छ ?अवश्यै छ, जानकारहरू भन्छन्, अरू धेरै कुरामा जस्तै प्रविधिले हाम्रो सोच्ने, बोल्ने र संवाद गर्ने तौरतरिका र विषयमा पनि फेरबदल गरिदिएको छ ।कान्तिपुर कन्क्लेभको दोस्रो दिनको दोस्रो सत्र सार्वजनिक संवादको शैली मा सहभागी वक्ताहरूले सूचना प्रविधिको विकासले हाम्रो सार्वजनिक संवादमा आएको परिवर्तनको मात्रै कुरा गरेनन्, यसका राम्रा र नराम्रा पक्षलाई पनि तर्कपूर्ण तवरले पर्गेलेका छन् ।सामाजिक सञ्जालको प्रयोगले हाम्रो संवादको दायरा विश्वव्यापी बनाएको छ, वरिष्ठ हृदयरोग विशेषज्ञ डा भगवान कोइरालाले भने, तर यसले सतही विषयलाई ज्यादा पक्रन्छ र गहन विषयलाई बेवास्ता गर्छ, त्यसैले यसको प्रयोगमा सावधानी अपनाउनु जरुरी छ । हाम्रो सार्वजनिक संवादलाई पूर्ण रूपले प्रभावित पारेको सामाजिक सञ्जालका प्रत्येक प्रयोगकर्ता जिम्मेवार बन्नुपर्ने अवस्था आएको उनको ठम्याइ छ । अक्सर यसको दुरुपयोग हुने खतरा विद्यमान भएको र त्यसको असरले गम्भीर राष्ट्रिय मुद्दालाई पछाडि पार्दै सस्तो लोकप्रियताका खासै काम नलाग्ने विषयमा बहस हुने गरेको उनले बताए ।सामाजिक सञ्जालमा उठेका विषयको पछि मूलधारका सञ्चारमाध्यम लाग्नुपर्ने अवस्था आएको उनले बताए । प्रत्येक व्यक्तिले विश्वका कुनै पनि कुरामा तत्काल जानकारी लिन सक्ने र त्यसमा प्रतिक्रिया दिन सक्ने अवस्थामा त्यसरी व्यक्त प्रतिक्रियाले ठूलो असर पार्ने हुँदा गम्भीर बन्नुपर्ने उनको धारणा छ । सामाजिक सञ्जालको शक्तिलाई प्रयोगकर्ताले अनुभव गर्न सकेन र व्यक्तिगत धारणा मात्रै भनेर सामाजिक सञ्जालमा राख्दै गयो, त्यसरी राख्नेको संख्या ठूलो भयो भने समस्या हुन्छ, उनले भने, त्यसैले यसको प्रयोगमा प्रत्येक मानिस सचेत हुनुपर्ने अवस्था छ । सामाजिक सञ्जालको दुरुपयोग तार्किकभन्दा पनि बदला लिनका लागि पो हुने हो कि भन्ने चिन्ता उनको छ ।छलफलमा भाग लिने अन्य सहभागीले पनि सार्वजनिक संवादको शैलीमा धेरै फेरबदल आएको बताए । म हाम्रो समाजका प्रत्येक संवादका शैलीलाई नजिकबाट नियालिरहेको छु, गायक प्रकाश सपुतले भने, यसलाई सामाजिक सञ्जालले व्यापक र विस्तृत बनाएको छ । म आफैं सामाजिक सञ्जाल नभएको भए यहाँ हुने थिइनँ । गाउँमा भूमिगत कम्युनिस्ट नेताहरूबीच हुने खासखुसदेखि खुला समाजमा भएको छलफल र सामाजिक सञ्जालमा पूरै विश्वसँग गर्न पाइने संवाद देख्न पाउँदा आफूलाई खुसी लागेको उनले बताए ।सामाजिक सञ्जालले बृहत् रूपमा संवादको पहुँचलाई बढाइदिए पनि कुराकानीहरू सतही रूपमा हुने गरेका छन्, जो दुःखलाग्दो पक्ष हो, उनी भन्छन्, सामाजिक सञ्जालमा हाम्रा बहस सतही छन् र तर्कशीलताको कमी छ । आफ्नो पछिल्लो गीत पीर को प्रसंग उठाउँदै उनले आफूमाथि भएको आलोचनालाई सामना गर्न नसकेर मोबाइल अफ गरेर बस्नुपरेको बताए ।छलफलमा राजनीतिशास्त्री डा जीवन बानियाँ र युवा अभियन्ता सोविता गौतम पनि सहभागी थिए । गौतमले फेरिएको सार्वजनिक संवादले युवालाई आफ्नो कुरा बाहिर ल्याउन पूर्ण रूपले मद्दत गरेको बताइन् । हामी समाजमा स्पेस खोजिरहेका छौं, उनले भनिन्, ट्वीटर, फेसबुक, इन्स्टाग्राम, युट्युब र बौद्धिक वर्गले स्विकार्न हिचकिचाइरहेको टिकटकले हामीलाई ठाउँ दिइरहेको छ, हाम्रा लागि त यो नै ठूलो कुरा हो किनभने हामी मनमा लागेका विषयमा अघाउन्जेल बहस गर्न पाउँछौं ।यसरी प्रविधिले ल्याएको डिजिटल बहसमा तर्कशीलता कम, आक्रोश बढी र विषयवस्तुको गहिराइ शून्यप्रायः हुने भन्दै त्यसमा सुधार ल्याउन युवा पुस्तामा आलोचनात्मक चेत र अध्ययनको विकास हुनुपर्ने उनको धारणा छ ।त्यस्तै, सामाजिक अध्येतासमेत रहेका बानियाँले फेरिएको सार्वजनिक संवादमा देशको बेथितिदेखि समाजका अनेकन समस्यामाथि बहस हुने गरेको बताए । विषयहरू धेरै छन् बहसका, उनले भने, तर बहसको एजेन्डा कसले सेट गर्छ र छलफललाई कसले कतातिर मोडिरहेको छ भन्ने प्रश्न मुख्य हो किनभने अक्सर बहस अनावश्यक क्षेत्रमा ज्यादा भइरहेको मैले देखेको छु ।"
स्याउ महोत्सव,"जुम्ला (कास) जुम्लामा उत्पादित स्याउको प्रचारप्रसारका लागि महोत्सव आयोजना गरिएको छ । स्याउको संरक्षण, प्रवर्द्धन र बजारीकरण गर्न भदौ २७ र २८ मा महोत्सवको आयोजना गर्न लागेको हो । महोत्सवमा जुम्ली स्याउको महत्त्व, बगैंचा व्यवस्थापन, रोककिरा नियन्त्रण, मलखाद्य तथा सिँचाइ व्यवस्थादेखि यसको सम्भावनाबारे किसान र कृषि प्राविधिकबीच विचारविमर्श हुने जनाइएको छ । यो सिजन स्याउको हो, आयोजकका प्रतिनिधि महेन्द्र कार्कीले भने, लटरम्म स्याउ फलेर राताम्मे भएको बगैंचा हेर्न आउन निम्तो दिन पनि महोत्सवले महत्त्वपूर्ण योगदान दिनेछ । जिल्ला कृषि विकास कार्यालय, प्रधानमन्त्री कृषि आधुनिकीकरण परियोजना कार्यान्वयन इकाइलगायतको सहकार्यमा महोत्सवको आयोजना गरिएको हो ।"
म्याथ्युजले विराटनगर र हफिजले पोखराबाट खेल्ने,"(काठमाडौं)  श्रीलंका र पाकिस्तानका पूर्वकप्तान क्रमशः एन्जेलो म्याथ्युज र मोहम्मद हफिजले नेपाल टी२० लिग खेल्ने भएका छन् । आइतबार भएको ड्राफ्टमा दुवै विदेशी खेलाडी ए समूहबाट छनोट भएका हुन् । भारतीय कम्पनी सेभेन थ्री स्पोर्ट्ससँग साझेदार गर्दै सेप्टेम्बर २४ देखि अक्टोबर २२ सम्म आयोजना गर्न लागेको नेपालको प्रमुख ट्वान्टी२० प्रतियोगितामा हफिजलाई पोखरा एभेन्जर्स र म्याथ्युजलाई विराटनगर सुपर किंग्सले लिएको हो । विदेशी खेलाडीको ए समूहमा पर्नेको पारिश्रमिक ४० हजार डलर रहेको छ । आइतबारको ड्राफ्टबाट कुल ३३ खेलाडी छनोट भएका छन् । विदेशी खेलाडीको समूह बी मा पर्नेले २० हजार र सी मा पर्नेले १२ हजार ५ सय डलर पाउने प्रावधान थियो । विदेशी खेलाडीका लागि सबै ६ फ्रेन्चाइज टोलीले १ लाख १० हजार डलरसम्म खर्च गरेका छन् । काठमाडौं गोर्खाजले विदेशी प्रमुख खेलाडीमा श्रीलंकाका थिसारा परेरा, सन्डुन विराकोडी र धनञ्जय विराकोडीलाई लिएको छ ।नेपालका पूर्वकप्तान ज्ञानेन्द्र मल्ल मार्की खेलाडी रहेको काठमाडौंमा लोकेश बम, अविनाश बोहरा, कमलसिंह ऐरी, बसिर अहमद, सौरभ खनाल, अनिल खरेल, सन्दीप रजाइली, सन्तोष कार्की, सुनाम गौतम र गौतम केसी छन् । त्यस्तै मलेसियाका वीरनदीप सिंहले पनि काठमाडौंबाट खेल्ने छन् । पोखरा एभेन्जर्सले शरद भेषावकर, कुशल मल्ल, प्रतिश जीसी, आरिफ शेख, तुलबहादुर थापा, विशालविक्रम केसी, कृष्ण कार्की, विपिन खत्री, सुमित महर्जनलाई लिएको छ । टोलीको मार्की खेलाडीमा आसिफ शेख छन् । रोहित पौडेल मार्की खेलाडी रहेको विराटनगर सुपर किंग्समा अर्जुन साउद, नन्दन यादव, विवेककुमार यादव, साहब आलम अमरसिंह रौटेला, नारायण जोशी, सूर्य तामाङ, प्रदीपसिंह ऐरी, पृथु बाँस्कोटा, रिजन ढकाल रहेका छन् । दीपेन्द्रसिंह ऐरी मार्की खेलाडी रहेको दीपेन्द्रसिंह ऐरी मार्की लुम्बिनी अलस्टारमा, अनिलकुमार शाह, कुशल भुर्तेल, गुल्सनकुमार झा, सागर ढकाल, योगेन्द्रसिंह कार्की, किशोर महतो, तिलकराज भण्डारी, सुनिल धमला, आकाश चन्द, इशान पाण्डे छन् । ट्वान्टी२० का हटकेट मोहम्मद आदिल अलाम जनकपुर रोयल्सबाट खेल्ने छन् । सोमपाल कामी मार्की खेलाडी रहेको जनकपुरमा सन्दीप जोरा, दिलिप नाथ, ललित राजवंशी, सुसन भारी, सागर पुन, पवन सर्राफ, जितेन्द्र मुखिया, खडक बोहरा, राजेश पुलामी छनोट भएका छन् । फार वेस्टर्न युनाइटेडमा करण केसी (मार्की) , विनोद भण्डारी, भीम सार्की, देव खनाल, रसिद खान, दुर्गेस गुप्ता, हरिशंकर शाह, शेर मल्ल, वसन्त कार्की, प्रकाश जैशी, हसिम अन्सारी छन् ।नेपाली खेलाडी तर्फ पोखरा बाहेक सबैले ए समूहबाट १, बी समूहबाट ४ र सी बाट ६ खेलाडी लिएका थिए । समूह ए मा रहनेले १५, समूह बी मा रहनेले १० र समूह सी मा रहनेले ५ लाख पाउने छन् । आसिफलाई मार्की खेलाडी बनाएको पोखराले अघिल्लो दिन नै समूह ए बाटै शरद भेषावकरलाई उठाएको थियो । रााष्ट्रिय टोलीका विकेटकिपर सुवास खकुरेललाई ड्राफ्टमा कसैले लिएनन् । उनी ड्राफ्टको ए समूहमा थिए ।"
बार्सिलोना शीर्षस्थानमा,फ्रान्सपेरिस ब्राजिली फरवार्ड नेयमार फ्रान्सेली लिग च्याम्पियन पेरिस सेन्ट जर्मेन (पीएसजी) का लागि चौथो सर्वाधिक गोल गर्ने खेलाडी बनेका छन् । उनको निर्णायक गोल मद्दतले पीएसजीले फ्रान्सेली ला लिगामा शनिबार ब्रेस्टलाई १० ले हरायो । पीएसजीका लागि नेयमारको गोल संख्या १ सय १० पुगेको छ ।
सुष्मालाई शिरीष फाउन्डेसनको साथ,"(काठमाडौं)  युवा उदयमान बक्सिङ खेलाडी सुष्मा तामाङले कम्तीमा एक वर्षका लागि त्यस्तो भरोसा र आड पाएकी छन्, जसमा टिकेर उनले आफ्नो खेल जीवनलाई अगाडि बढाउन सक्नेछिन् । उनले आइतबार शिरीष फाउन्डेसनसँग एक वर्षको प्रायोजन अनुबन्ध गरेका छन्, जसअनुसार फाउन्डेसनले सुष्मालाई प्रतियोगितामा सहभागी हुँदा आवश्यक खेल पोसाक उपलब्ध गराउनेछ ।यस्तै फाउन्डेसनले प्रशिक्षण तथा प्रतियोगिताको दौरान घाइते भएको अवस्थामा अन्य तेस्रो पक्ष वा अस्पतालसँग सम्झौता गरी उपचारको व्यवस्था मिलाउनेछ । त्यति मात्र होइन, हौसलाका लागि महिनाको १५ हजार रुपैयाँ पनि उपलब्ध गराउनेछ । सम्झौतामा शिरीष फाउन्डेसनका कोषाध्यक्ष सपना गुरुङ र खेलाडी सुष्माले हस्ताक्षर गर्दै आदानप्रदान गरे ।शिरीष फाउन्डेसनले प्रायोजन गरेको सुष्मा दोस्रो खेलाडी हुन् । यसअघि फाउन्डेसनले उसुकी निमा घर्तीमगरलाई प्रायोजन गरेको थियो । फाउन्डेसनले अन्तर्राष्ट्रिय प्रतियोगितामा सहभागी हुन जाँदा सुष्मालाई आवश्यक खेल सामग्री उपलब्ध गराउनेछ । उत्कृष्ट खेल प्रदर्शन गरेमा पुरस्कारको व्यवस्थासँगै सम्झौता नवीकरण पनि गर्नेछ ।कार्यक्रमको अवसरमा सुष्मालाई खेल सामग्रीसमेत हस्तान्तरण गरिएको थियो । सुष्मालाई निमाले खेल सामग्री हस्तान्तरण गरिन् । निमालाई पनि सुष्माले उपहार प्रदान गरिन् । प्रतिभाशाली २० वर्षीया सुष्माले नक्साल बक्सिङ क्लबबाट यो खेल सिकेकी थिइन् र उनलाई भविष्यमा अन्तर्राष्ट्रियस्तरमा उम्दा प्रदर्शन गर्न सक्ने खेलाडी मानिएको छ ।"
नेपाल र श्रीलंका भिड्दै,काठमाडौं (कास) नेपालले साफ महिला च्याम्पियनसिप २०२२ मा सेमिफाइनल प्रवेशका लागि निर्णायक खेलमा सोमबार श्रीलंकाविरुद्ध प्रतिस्पर्धा गर्दै छ । पाँच गोल वा त्योभन्दा बढी अन्तरको अनपेक्षित हार बेहोरेन भने अन्य नतिजामा पनि नेपाली टिम अन्तिम चारमा प्रवेश गर्नेछ ।तीन टिम रहेको समूह बी बाट भुटानले श्रीलंकामाथि ५० को ऐतिहासिक जित निकाल्दै सेमिफाइनलमा स्थान पक्का गरिसकेको छ । नेपालले पहिलो खेलमा भुटानलाई ४० ले हराएको थियो । हेडटुहेड को नियम अनुसार नेपाल ३ अंक भए पनि समूहको शीर्षस्थानमा छ । नेपाल अन्तिम खेलमा श्रीलंकाविरुद्ध पाँच गोल वा त्योभन्दा ठूलो अन्तरले पराजित भएमा समूह चरणबाटै बाहिरिनेछ र यो अवस्थामा भुटान र श्रीलंका सेमिफाइनल पुग्नेछन् ।साफ च्याम्पियनसिपका अघिल्ला पाँचमध्ये चार संस्करणको उपविजेता नेपाली महिला टिमले यसअघिका प्रतिस्पर्धामा श्रीलंकामाथि शतप्रतिशात जित हात पारेको थियो । त्यसैले नेपाललाई श्रीलंकाको चुनौती पन्छाएर सेमिफाइनलमा स्थान बनाउन गाह्रो नहुन सक्छ । नेपालविरुद्ध श्रीलंकाको प्रतिस्पर्धाले समूह विजेताको टुंगो लगाउनेछ । अर्को समूहबाट डिफेन्डिङ च्याम्पियन भारत र बंगलादेशले एक खेल बाँकी छँदै सेमिफाइनलमा स्थान सुरक्षित गरिसकेका छन् ।
यूएस ओपन,"न्युयोर्क (एएफपी) विश्व नम्बर १ खेलाडी इगा स्वाटेकले शनिबार वर्षको दोस्रो ठूलो उपाधिका रूपमा यूएस ओपन जितेकी छिन् ।उनले पाँचौं वरीयता प्राप्त ट्युनेसियाकी ओन्स जाबेरलाई ६२, ७६ (७५) ले पराजित गरिन् । एकपक्षीय पहिलो सेट जितेयता २१ वर्षीया पोलिस खेलाडी स्वाटेकले दोस्रो सेट भने टाइब्रेकरमा आफ्नो पक्षमा पारेकी थिइन् । उनको यो तेस्रो ग्रान्ड स्लाम उपाधि हो । यसअघि उनले दुईपल्ट फ्रेन्च ओपन जितिसकेकी छन् । जाबेर भने विम्बल्डन फाइनलमा पनि पराजित भएकी थिइन् । जितपछि स्वाटेकको शीर्ष वरीयता कायम रहनेछ ।"
