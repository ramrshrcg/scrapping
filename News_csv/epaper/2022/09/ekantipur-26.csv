शीर्षक,विवरण
कांग्रेस विवादले गठबन्धनमा तरंग,"चुनावी गठबन्धनमा जार्नैपर्ने बाध्यताबारे बुझाएर पार्टीभित्रका विवादको समाधान खोज्ने काम नेतृत्वबाट हुनुपर्ने बताए । विवाद जुनसुकै दलमा हुँदा पनि गठबन्धनलाई असर गर्छ, माओवादीलाई एमालेसँग गठबन्धन गर्दा लाभ हुन्थ्यो, धेरै सिट पाउन सकिन्थ्यो तर प्रतिगमनको खतरा अझै पनि उत्तिकै रहेकाले हामीले यो गठबन्धनलाई अघि बढाउन खोजेका हौं, उनले भने, कांग्रेसभित्रका विवादको समाधान खोज्ने काम नेतृत्वको हो । अहिले गठबन्धनलाई असर पार्ने काम कुनै पनि दलभित्रबाट गर्न हुन्न ।कार्यदलका सदस्यसमेत रहेका जसपा नेता रामसहायप्रसाद यादवले सार्वजनिक मञ्चबाटै कांग्रेसबाट व्यक्त असन्तुष्टिबारे गठबन्धनमा छलफल भएको बताए । सार्वजनिक रूपमै कुराहरू आएपछि छलफल हुनु स्वाभाविक हो तर यसैलाई लिएर गठबन्धन के हुन्छ भन्ने कुरा होइन, कांग्रेसभित्रको विवाद गठबन्धनको विरोधमा होइन, पाएको सिटमा सम्मानजनक हैसियत हुनुपर्छ भन्नेमा होला, उनले भने, त्यो पार्टीको आन्तरिक विषय हो । नेतृत्वले मिलाउने विषय हो । गठबन्धनको विरोधमा शेखरजीहरू पनि हुनुहुन्न ।गठबन्धनभित्र प्रतिनिधिसभाका करिब २५३० सिटमा अझै दोहोरोतेहरो दाबी छ । अहिले गठबन्धन बैठक त्यसलाई छाडेर प्रदेशसभाको सिट मिलाउन केन्द्रित छन् । समानुपातिकतर्फको सूचीमा एकपक्षीय गरिएको र प्रत्यक्षतर्फ समेत पार्टीभित्रका प्रतिस्पर्धी समूहका नेता उम्मेदवार बन्ने अधिकांश क्षेत्र अन्य दललाई दिने र आफ्ना समूहका नेताहरू उम्मेदवार हुने क्षेत्र मात्रै लिने देउवाको रणनीति बुझेरै कार्यदलका सदस्यसमेत रहेका महामन्त्री गगन थापा बैठकमा जान छाडेका छन् । महामन्त्री बैठकमा नजानु नै पार्टीभित्र एकपक्षीय रूपमा अघि बढ्न खोजेको सन्देश हो, पार्टीभित्र एकता खोज्न अझै समय छ, समय छँदै मिलाउन सकिएन भने भोलि विद्रोह हुन सक्छ, त्यो कुन हदमा हुन्छ भनेर अहिल्यै भन्न सकिन्न, शेखरपक्षीय नेता हृदयराम थानीले भने, प्रधानमन्त्रीले शक्तिको आडमा पेलेरै जान्छु भने पनि आमकांग्रेस पंक्तिमा पुरानो संस्थापनकै बाहुल्यता छ । यसलाई नजरअन्दाज गर्ने गरेर आफ्ना उम्मेदवार हुने निर्वाचन क्षेत्र लिने र प्रतिस्पर्धी समूहका नेता उम्मेदवार हुने क्षेत्रजति गठबन्धनका नेतालाई दिने रवैया अपनाउने हो भने गठबन्धन सफल हुन सक्दैन । त्यसबाट हुने क्षतिको परिणाम पार्टी नेतृत्वले भोग्नुपर्छ ।सभापति देउवाले समानुपातिक सूचीमा मात्र होइन, प्रत्यक्ष निर्वाचन क्षेत्रमा पनि टिकट दिन आनाकानी गरेको भन्दै शेखर पक्ष आक्रोशित भएको छ । गठबन्धनमा हालसम्म सहमति भएको १२६ सिटमा शेखर पक्षका नेतालाई ठाउँ नदिएको आरोप छ । शेखर पक्षमा रहेका मन नपरेका नेताहरूलाई टिकट नदिई गठबन्धनका अन्य दललाई दिइएको छ, एक नेताले भने ।देउवाका विश्वासपात्र गृहमन्त्री बालकृष्ण खाँणले शेखरगगनको असन्तुष्टिप्रति संकेत गर्दै उम्मेदवार हुने आकांक्षा राख्नेले त्याग पनि गर्न सक्नुपर्ने बताउँदै आएका छन् । तर, उनै खाँणले यस पटक आफू प्रत्यक्षमा चुनाव लड्ने तयारी गरेको र श्रीमती मञ्जु खाँणलाई समानुपातिक सूचीमा राखेको भन्दै शेखरपक्षीय नेताहरूले तीव्र आलोचना गरेका छन् । गत स्थानीय तह निर्वाचनमा खाँणले भाइ रामकृष्ण खाँणलाई तिलोत्तमा नगरपालिकाको प्रमुखसमेत बनाएका थिए । आफ्नो परिवारका सदस्य मात्रै होइन, आसेपासेलाई समेत समानुपातिकमा राखेका उनले विरोधी समूहका नेताहरूलाई भने त्याग गर भनेर शिक्षा दिने गरेका छन्, शेखरपक्षीय अर्का एक नेताले भने, अहिलेको समानुपातिक सूचीमा नेताका श्रीमती, नातेदार, बफादार र व्यापारीहरूको नाम छ । यो मान्य छैन ।समानुपातिक सूचीमा प्रधानमन्त्री देउवापत्नी आरजु राणा, तत्कालीन लेखा समितिका अध्यक्ष भरत शाहकी पत्नी अनिता ढुंगाना शाह, वाग्मती प्रदेश सरकारका उद्योगमन्त्री मिलनबाबु श्रेष्ठकी श्रीमती अञ्जनी श्रेष्ठ, प्रधानमन्त्रीका प्रेसविज्ञ गोविन्द परियारलगायत अटाएका छन् । ठगी आरोपमा मुद्दा चलाइएका मेडिकल कलेज व्यवसायी खुमा अर्यालसमेत कांग्रेसको बन्दसूचीमा छन् । गण्डकी मेडिकल कलेजका सञ्चालक अर्यालले ४३ करोड ४ लाख ९० हजार ठगी गरेको भन्दै प्रहरीले मुद्दा चलाएको थियो । २०७५ फागुन २३ मा प्रहरीले पक्राउ पुर्जी जारी गरेपछि फरार रहेका अर्याल पछि धरौटीमा छुटेका थिए । देउवानिकट अर्याललाई वित्तीय प्रभावमा परेर समानुपातिकतर्फको सूचीमा राखिएको कांग्र्रेस नेताहरू चर्चा गर्छन् । नेपालगन्जका अर्का मेडिकल व्यवसायी डा सुरेशकुमार कनोडिया, व्यवसायी अनिल रुँगटा, कमोड सुब्बा, निर्माण व्यवसायी जगतबहादुर तामाङ, सनत मुर्मुलगायत दर्जनभन्दा बढी उद्योग व्यवसायीसमेत समानुपातिक सूचीमा छन् । पार्टीमा प्रभाव जमाएका शक्तिशाली नेताहरूले कोही न कोही व्यापारीलाई आफ्नोतर्फबाट सूचीमा राखेका छन् ।सहमहामन्त्रीसमेत रहेका संस्थापन पक्षका नेता फरमुल्ला मन्सुरले अहिले प्रस्तुत नाममा केही संशोधन हुन सक्ने बताए । उनले बाहिर आएजस्तो असन्तुष्टि भित्र नभएको दाबीसमेत गरे । अहिले सभापतिजीको सबैभन्दा राम्रो सम्बन्ध कोहीसँग छ भने शेखरजीसँगै छ, बाहिर आफ्नो समूहलाई एकढिक्का राख्नका लागि असन्तुष्टि जनाइएको हुन सक्छ, यथार्थमा भित्र त्यस्तो छैन, उनले भने, गठबन्धन गर्नैपर्ने बाध्यता छ भन्ने कुरामा शेखरजी मभन्दा बढी कन्भिन्स हुनुहुन्छ । उनले समानुपातिक सूची बुझाउँदा शेखरगगन समूह मात्रै नभएर रामचन्द्र पौडेल, विमलेन्द्र निधि, कृष्णप्रसाद सिटौला, शशांक कोइराला र प्रकाशमान सिंहका बीचमा पनि समझदारी भएको दाबी गरे । यो सूची सबै शक्तिकेन्द्रका मठाधीशलाई मनाएरै राखिएको हो, चुनावमा जाँदा पार्टी मिलेरै जान्छ, असन्तुष्टि हुन्न, उनले भने, सिट बाँडफाँट चलिरहेका बेला दबाब दिन पनि असन्तुष्टि आउनु स्वाभाविक हो । पूर्वसांसदसमेत रहेका नेता जगदीशनरसिंह केसीले भने पार्टी नेतृत्वले पेलेरै जाने निश्चित भइसकेपछि संघर्षको विकल्प नभएको बताए । उनले सोमबार र मंगलबारभित्र संघर्षका कार्यक्रम घोषणा गर्ने बताए । समानुपातिकतर्फका सूचीमा समेत ६० प्रतिशत पार्टी बाहिरबाट ल्याइएका नाम रहेको उनको दाबी छ । पार्टीमा संघर्ष गरेका, योगदान भएका साथीहरूलाई नचिन्नै कुरै भएन, अहिले बाहिर आएको नाममा ६० प्रतिशत आसेपासे, व्यापारी, श्रीमती, ठेकेदार र उद्योग व्यवसायीलाई राखिएको छ, ती कसरी आए भन्ने कुरा सबैलाई थाहा भएकै हो, उनले भने, हाम्रो समूहबाट फाट्टफुट्ट केही नाम मात्रै परेका छन् । समानुपातिक सूचीमा केसी परिवारबाट चिकित्सक केदारनरसिंह केसीको नामसमेत समावेश छ । नेता थानीले गण्डकी र लुम्बिनी प्रदेशमा प्रतिनिधित्व भए पनि अन्य प्रदेशमा इतरपक्षलाई उपेक्षा गरिएको बताए । निर्वाचन आयोगले असोज १६ सम्म समानुपातिकतर्फको नाम हटाउन र थप्नसमेत पाउने गरी संशोधनको मौका दिएकाले त्यसलाई सच्याएर पार्टीभित्रको एकता कायम गर्न नेतृत्व तयार हुनपर्ने उनले बताए । हाम्रो समूह भनेको गिरिजाप्रसाद कोइरालाले नेतृत्व गरेको पुरानो संस्थापन हो, देशभर हाम्रा पक्षका नेताहरू उम्मेदवारका आकांक्षी छन् । निर्वाचन क्षेत्रको बाँडफाँट गर्दादेखि नै हाम्रा मान्छेलाई पाखा पार्न खोजिएको छ, उनले भने, कांग्रेसको आन्तरिक समस्या व्यवस्थापन नभए त्यसको असर गठबन्धनमा पनि पर्छ । गठबन्धनका अन्य नेताले पनि बुझ्नुपर्छ ।"
छोराको उपचार गरूँ कि जरिवाना तिरूँ ?,"चुनाव लड्दाकै ५० हजार रुपैयाँ ऋण तिर्न आपत् भएको सुनाइरहँदा अनुहार मलिन छँदै थियो, अर्को तीन लाख रुपैयाँ जरिवानाबारे सुनेपछि उनको रङ पनि फुङ्ग उड्यो । श्रीमान्ले गर्ने ज्यामी काम, दुई छोरीको उच्च शिक्षा, अपांगता भएका छोराका उपचार, भैपरी आउने खर्च एकैपल्ट सम्झिन् । केही सीप नलाग्ने देखिन् ।लकडाउनमा मलेसियाबाट फर्किएका उनका श्रीमान् रामबहादुर अहिले ज्यामी काम गर्छन् । उनको कमाइले घर खर्च ठिक्क हुन्छ । जेठी छोरी मनीषा छात्रवृत्ति पाएर व्यवस्थापनमा स्नातक गर्दै छिन् । अर्की छोरी अनिशा पोखरामै ल्याब टेक्निसियन पढ्छिन् । तीन वर्षको हुँदादेखि नै छोरा अनिशको बोली फड्किएन । उमेर बढ्दै गयो, परिपक्वता आएन । उनी कान सुन्छन् तर दोहोरो संवाद गर्न सक्दैनन् । उमेरअनुसार बौद्धिक विकास भएन । घरि चिच्याउँछन्, घरि आधा रातमा कराउँदै ब्युँझिन्छन् । देब्रे हात राम्रोसँग चल्दैन ।त्यतिबेलै कान्ति बाल अस्पताल र शिक्षण अस्पताल महाराजगन्जमा उपचार गरे पनि कुनै पार पाएन । रोग नै पत्ता लागेन । पछि पोखरामै उपचार हुन थाल्यो । दिनदिनै औषधि खानुपर्ने भए पनि दुई महिनादेखि टुटेको छ । मैले केही काम गरौं भने पनि यसकै पछि लाग्नुपर्छ, ४१ वर्षीया सुनीताले भनिन्, एकछिन छोड्दा केही भइहाल्छ कि भन्नुपर्छ । घरअगाडि मोटरबाटो हुँदा जोगाउनै गाह्रो परेको उनले सुनाइन् । चुनावमा उनलाई पार्टीले उम्मेदवार बन्न सिफारिस गर्यो । सुकुम्बासी संघ, टोल विकास संस्थामा देखाएको सक्रियता देखेर उनलाई वडा सदस्यमा चुनाव लड्न पार्टीले आग्रह गरेको थियो । चुनाव लड्न अलिअलि खर्च पनि लाग्ने सुनेपछि उनी हच्किइन् । कार्यालय राख्नुपर्ने, गाडी भाडामा लिएर प्रचारप्रसार गर्नुपर्ने, प्रचारमा हिँड्नेलाई चिया, नास्ता खुवाउनुपर्ने खर्च उम्मेदवारले बेहोर्नुपर्ने थियो । भाग लगाउँदा उनको भागमा ५० हजार रुपैयाँ पर्यो । एक मनले उनले चुनावमा नउठ्ने सोचिन् । पार्टीले विश्वास गरिसकेपछि एकपल्ट लड्छु भन्ने पनि मनमा आयो । सरसापट गरेर ३० हजार रुपैयाँ जुटाइन् । २० हजार बाँकी राखिन् ।महानगरमा पाँचदलीय गठबन्धन भए पनि वडामा थिएन । सुकुम्बासीको बाक्लो बस्ती रहेको वडा, त्यसैमाथि सुकुम्बासीकै मुद्दा बढी उठाउने पार्टी माओवादीबाट चुनाव लड्दा जितिन्छ कि भन्ने उनलाई आस थियो । भइदियो अर्कै । कांग्रेसकी उम्मेदवारले जितिन् । एमाले दोस्रो हुँदा उनी ३ सय ७८ भोट ल्याएर तेस्रो भइन् । चुनाव कसरी लड्ने भन्ने जानेबुझेर लडेको थिइनँ, उनले भनिन्, यो चुनावले धेरै कुरा सिकायो । मान्छेमा इमानदारिता भन्ने नहुँदो रहेछ । पैसाकै चलखेल हुँदो रहेछ । चुनावकै ऋण तिर्ने उपाय नदेखेकी उनलाई ३ लाख जरिवाना कसरी तिर्ने कुनै भेउ छैन । समयमै निर्वाचन खर्च विवरण बुझाउनुपर्ने कुरा उनको पार्टीले भनिदिएन । वडाध्यक्षकै उम्मेदवार स्वयं पनि बेखबर छन् । धेरथोर जरिवाना तोक्नु ठिकै होला तर निर्वाचन आयोगले कसैको घरबासै उठाउने गरी रकम असुल्न खोज्नु उनलाई जायज लागेको छैन । त्यति रकम हुन्थ्यो भने छोरालाई राम्रै अस्पतालमा लगेर उपचार गर्ने थिएँ । यही टिनको छाप्रोमा टाउको लुकाएको छु । जरिवाना तिर्नुपर्ला भनेर अब कहाँ लुकौं ? छोराको उपचार गरौं कि जरिवाना तिरौं ? साँघुरो कोठामा टिनको छानोतिर हेरेर उनले भनिन्, मालपोत, नापी सबैतिर रेकर्ड हुने भएपछि भोलि छोराछोरीका लागि पनि ठूलो अवरोध हुने भयो ।पोखरा महानगर प्रमुखमा पाँच भोट ल्याएर साढे ७ लाख रुपैयाँ जरिवाना बुझाउनुपर्ने सूचीमा छन्, रनबहादुर दमै । प्रायः चुनावमा उम्मेदवार बन्दै आएका उनले यसपल्ट महानगर प्रमुखमा उम्मेदवारी दिएका थिए । ०७४ मा पोखरा१७ को वडा सदस्यमा उम्मेदवार हुँदा भने उनले ८९ मत ल्याएका थिए । ०७६ मा कास्की २ को उपनिर्वाचनमा उनले जम्मा ४ भोट ल्याए । महानगर प्रमुखमा विजयी धनराज आचार्यसहित १९ उम्मेदवार खर्च विवरण नबुझाउने सूचीमा छन् ।कास्कीका एक महानगर र चार गाउँपालिकामा खर्च विवरण नबुझाउने वा ढिलो गरी बुझाउने उम्मेदवारको संख्या १ हजार २ सय ४ छ । महानगरपालिकाको प्रमुख र उपप्रमुखको हकमा जनही ७ लाख ५० हजार, वडाध्यक्ष, वडासदस्य, महिला सदस्य र दलित महिला सदस्यको हकमा जनही ३३ लाख जरिवाना तोकिएको छ । गाउँपालिकाको हकमा अध्यक्ष र उपाध्यक्षलाई जनही ३ लाख ५० हजार र वडाध्यक्ष र सदस्यलाई जनही १ लाख ५० हजार जरिवाना तोकिएको हो ।"
रैथाने माछा हराउँदै,"(काठमाडौं)  मोरङको उर्लाबारीकी भीमकुमारी लिम्बू स्थानीय सोल्टी र बक्राहा खोलाबाट दैनिक ४ केजी माछा मार्थिन् । खोलामा मारेको माछा बेचेर गुजारा चल्थ्यो । उनीसँगै गाउँका अन्य केही परिवार सोल्टी र बक्राहा खोलाको माछामा आश्रित थिए । केही वर्षयता उनीहरू माछा मार्ने पेसा बदल्न बाध्य भएका छन् ।सोल्टी र बक्राहा खोलामा गराई, पैया, झिंगे, पाङ्ग्रे, सिंगी, कैची बाम, अन्धा बाम, बुदुना, गरानी, बुहारी, हिले, गोरु, चेप्टी, सउल माछा प्रशस्त पाइन्थ्यो । अहिले भीमकुमारीलाई त्यो सपना जस्तै लाग्छ । भन्छिन्, खोलामा अहिले गंगटा त भेटिँदैन, केको माछा पहिलापहिला खोलाका ढुंगा पल्टाउनेबित्तिकै गंगटा देखिन्थे, अहिले त्यो छैन । खोलामा धेरै किसिमका माछा थिए, अहिले फाट्टफुट्ट मात्रै देखिने उनले सुनाइन् ।उर्लाबारीको सोल्टी र बक्राहा मात्रै होइन, जाजरकोटको कुशे गाउँपालिकास्थित सरुबगर, सल्यानको शारदा नदी, भेरी नदी, रामेछापको तामाकोसी, बागलुङको दरम खोलालगायत देशका अधिकांश खोलाहरूमा पाइने माछाको संख्या घट्दै गएको पाइएको छ । शारदा नदीमा माछा मारेर जीविकोपार्जन गर्ने बादी समुदायको पेसा अहिले संकटमा छ । रारामा पाइने असला र महाकालीमा पाइने महाशिर प्रजातिका माछा अहिले देखिन छाडेका छन् ।बगिरहने नदी, खोल्सा, पैनीमा पाइने माछाको संख्या कमी हुँदा कुनै ठाउँमा देखिनसमेत छाडेका छन् । पोखरी, ताल, दहहरूमा रैथाने माछा विलुप्त मात्रै भएका छैनन्, छाडिएका माछाहरू पनि भटाभट मर्न थालेका छन् । काठमाडौंको कमलपोखरीमा छाडिएको माछा होस् या टौदहमा, भटाभट मरिरहेका छन् । गत जेठमा एकै दिन कीर्तिपुरको टौदहका थुप्रै माछा मरे । चार महिनाअघि काठमाडौंकै कमलपोखरीमा त्यस्तै घटना दोहोरिएको थियो । पोखरीका सबै माछा मरेका थिए ।िििअनुसन्धानकर्ताहरूका अनुसार नेपालमा २ सय ५२ प्रजातिका माछा पाइन्छन् । सबैभन्दा बढी गण्डकीमा २ सय १ प्रजाति पाइन्छन् । कोसीमा १ सय ९४, कर्णालीमा १ सय ३९ र महाकालीमा ८९ प्रजातिका माछा अभिलेख गरिएको छ । नेपालमा पाइने माछामध्ये १६१६ प्रजाति रैथाने र आयातित छन् ।नेपालका नदीमा मुख्य गरी असला, सौल, बुदुना, गरेला, सेताला माछा पाइन्छन् । तर तिनको संख्या क्रमिक रूपमा कम हुँदै गएको प्रति संरक्षणकर्मी पनि चिन्तित छन् । माछा प्रवर्द्धन तथा संरक्षणको कार्यक्रम पशु सेवा विभागअन्तर्गतको केन्द्रीय मत्स्य प्रवर्द्धन तथा संरक्षण केन्द्र बालाजुले हेर्छ । हरेक वर्ष केन्द्रले १ लाख ३ हजार मेट्रिक टन माछाका भुरा उत्पादन गर्छ । तीमध्ये खोलानदीमा २१ हजार मेट्रिक टन भुरा छाड्ने गर्छ भने ८२ हजार मेट्रिक टन व्यावसायिक पालनका लागि पठाइन्छ ।केन्द्रकी निमित्त प्रमुख एवं वरिष्ठ मत्स्य विकास अधिकृत सुमित्रा लौडारी पनि नेपालका नदीनालामा पाइने माछाका रैथाने प्रजातिहरू देखिन कम भएको बताउँछिन् । असला, गर्दी, जलकपुर, सहर माछा प्रजातिको संख्या कम हुँदै गएको उनले बताइन् ।िििमाछाका अध्येता प्राध्यापक भरतकुमार सुब्बा पूर्वी नेपालका नदीहरूमा पाइने हिल्सा, रीतारीता भनिने माछाहरू देखिन छाडेको बताउँछन् । भारतको गंगा नदी प्रणाली हुँदै कोसीसम्म आइपुग्ने माछा पनि निकै घटेका छन् । खोलामा माछाको घनत्व पनि एकदमै कम छ । खोलामा अत्यधिक रूपमा माछा मार्ने प्रवृत्तिका कारण संख्या घट्दै गएको उनी बताउँछन् । पछिल्लो समय इलेक्ट्रोफिसिङ (करेन्ट लगाएर माछा मार्ने) का कारण जलचरहरू धेरै मारिने गरिएको उनले बताए ।नदीहरूमा निर्माण गरिएका ठूला बाँध, जलविद्युत्का संरचना, बाढी, भेलका कारण माछाको आवागमन पनि बाधित भएको छ । जलचरका अनुसन्धानकर्ता एवं त्रिभुवन विश्वविद्यालय जीवशास्त्र केन्द्रीय विभागका प्राध्यापक प्रेम बूढा भन्छन्, नेपालका नदीमा माछाले फुल पार्ने किसिमका बासस्थान मिचिएको छ । माछा अडिने तल्लो तटीय क्षेत्र बगाएको छ ।पछिल्ला वर्ष खेतबालीबाट बगेर आउने मल मिसिएको पानीले नदीमा पोषक तत्त्वको मात्रा धेरै बढाइदिँदा झार धेरै हुने र घुलित अक्सिजनको मात्रा कमी आउँदा जलचर मर्ने विज्ञहरू बताउँछन् । एसियन डेभलपमेन्ट बैंक (एडीबी) को सन् २०१८ को प्रतिवेदनअनुसार नेपालका ५० प्रतिशत नदीहरूमा बाँध निर्माण भएका छन्, जसले नदीको पुरानो बहाव प्रभावित भएको छ । प्रत्यक्ष असर माछालाई परेको उल्लेख छ ।हिउँ कार्प प्रजातिको माछा बगिरहने नदीमा पाइन्छ । बगिरहने पानीमा फुल पनि तैरिने र प्रजननलाई सघाउ पुर्याउँछ । तर, जमेको पानीमा यो माछाको फुल पानीमा डुब्छ । त्यसभित्रका भुरा मरेर जान्छन् । बाँध बनाउँदा तापक्रम पनि बढ्ने भएकाले माछालाई असर गर्ने उक्त रिपोर्टमा उल्लेख छ ।उपत्यकाका नदीहरूमा कुनै बेला प्रशस्त पाइने असला, हिले, गराई, बुदुनाजस्ता माछा हिजोआज सजिलै पाइँदैन । संख्या पनि घट्दै गएको छ । माछामा विद्यावारिधि गरेका नेपाल सरकारका पूर्वसचिव दीपबहादुर स्वाँर भन्छन्, वाग्मतीमा ५५ प्रजातिका माछा पाइन्थे, अहिले मुस्किलले ५ भेटिन्छन् । वाग्मतीको चोभारदेखि सुन्दरीजलसम्मका खोलाहरूमा अत्यधिक प्रदूषणले नालामा परिणत हुनुको सोझो असर जलचरमा परेको छ । नदीमा धेरै मात्रामा पोषक तत्त्व मिसिनु, पानी प्रदूषित हुनु, घुलित अक्सिजनको मात्रा घट्दा माछाहरू मर्ने गरेको उनले बताए । अहिले वाग्मतीमा भुटी माछा मात्रै पाइन्छ, मिचाहा प्रजातिको मानिने अफ्रिकन क्याट फिस पाइन्छ, उनले सुनाए । नदीमा हुने प्रदूषण, अत्यधिक माछा मार्नेजाल हान्ने गतिविधि र इलेक्ट्रोफिसिङ (करेन्ट लगाएर मार्ने), विष हाल्ने कार्यले नदीहरूमा माछाको संख्या कम हुँदै गएको हो ।जलचर संरक्षण ऐन, २०१९ मा नदी तथा खोलामा गैरकानुनी रूपमा माछा मारे, विष हाले, करेन्ट लगाएर माछा मारे ५ हजार रुपैयाँको जरिवानादेखि ६ महिनासम्मको कैद सजाय हुन सक्ने व्यवस्था छ । यसको अधिकार प्रमुख जिल्ला अधिकारीलाई दिइए पनि कार्यान्वयन भने भइरहेको छैन । कतिपय खोलामा पानीको मात्रा घटेर पनि जलचरको संख्यामा कमी आएका छन् । यस्तै, ब्यारेजहरू निर्माण गर्दा फिस ल्याडर राख्नुपर्नेमा आवागमन नै छेकिने बनाइएका छन्, तल्लो तटीय क्षेत्रबाट माछा माथि उक्लिन पाउँदैनन् । एडीबीको प्रतिवेदनमा पनि बाँध र ब्यारेजका कारण माछा तल्ला तटीय क्षेत्र पुगेपछि माथि उक्लिन नसकेको उल्लेख छ ।नारायणी र कोसी नदीमा हरेक वर्ष माछाका भुरा छाडिन्छन् । यी दुई नदीमा मात्रै अघिल्लो आर्थिक वर्षमा ६४ प्रकारका माछाका भुरा छाडिएको केन्द्रकी निमित्त प्रमुख लौडारीले जानकारी दिइन् । रैथाने माछाका भुरा उत्पादन गरेर नदीहरूमा छाड्दै आए पनि माछाको संख्या बढ्न सकेको छैन । प्रजनन समय नदी प्रदूषण हुनु, अनुपयुक्त बासस्थानले भुरा हाले पनि माछा अपेक्षित संख्यामा बढेको पाइएका छैनन् । मकवानपुरको वेकया खोलामा माझी समुदायको जीविकोपार्जनका लागि भनेर पनि केन्द्रले प्राकृतिक अवस्थाका माछाका भुरा छाड्छ । राप्ती, सामरी खोला र कोसीमा पनि छाडिने गरिएको छ । नेपालमा १६ प्रजातिका माछा रैथाने छन् । तीमध्ये सिउडोलागुभिया नेपालेन्सिस सन् २०१६ मा र गारा नेपालेन्सिस सन् २०१७ मा अभिलेख भएका थिए ।माछामा विद्यावारिधि गरिरहेका ओमहरि श्रेष्ठको अनुसन्धानले पनि माछाको संख्या घटिरहेको देखाउँछ । नेपालका माछाको अवस्था सन्दर्भमा प्रकाशित हुन लागेको उनको अनुसन्धान रिपोर्टले पनि माछाको विविधता घट्दो रहेको उल्लेख गरेको छ । नदीमा करेन्ट हालेर माछा मार्नाले धेरै नै असर गरिरहेको छ, श्रेष्ठले भने, इल, राज बाम, सहर माछा देखिन छाडेका छन् । प्रदूषणका कारण पनि संख्या घटेको पो हो कि भन्ने छ तर अनुसन्धान भएको छैन ।तथ्यांक हेर्दा हरेक वर्ष माछा उत्पादन बढेको छ । आर्थिक वर्ष ०७३७४ मा वार्षिक ८३ हजार ८ सय ९८ मेट्रिक टन, ०७४७५ मा ८६ हजार ५ सय ४४ मेट्रिक टन, ०७५७६ मा ९१ हजार ८ सय ३२ मेट्रिक टन, ०७६७७ मा ९७ हजार २ सय ७१ मेट्रिक टन, ०७७७८ मा १ लाख ४ हजार ६ सय २३ मेट्रिक टन खाने प्रयोजनका माछा उत्पादन भएको विभागको तथ्यांक छ । नेपालमा व्यावसायिक रूपमा तातो र चिसो पानी भएको ठाउँमा पाल्ने मिल्ने १० प्रकारका माछालाई केन्द्रले सिफारिस गरेको छ । तीमध्ये रहु, नैनी, बखुरा, कमन कार्प, सिल्भर कार्प, ग्रास कार्प, बिगहेड कार्प, पंगास, टिलापिया न्यानो पानीमा हुन्छ भने रेन्बो ट्राउट चिसो पानीमा हुन्छ । सिल्भर कार्प प्रजातिको माछा भने प्राविधिक रूपमा सिफारिस भएर सीमित मात्रामा पालन गर्न पाइन्छ । अफ्रिकन क्याटफिस भनिने मागुर र बटर फिस भनिने रूपचन्द माछा अनियन्त्रित रूपमा पालन भइरहेको छ ।सजावटी माछाको सन्दर्भमा ५ वटा आयातित र एउटा स्थानीय प्रजाति छ । गोल्ड फिस, कोइ कार्प, गुप्पी, स्वर्ड टेल, प्लेटी सजावटका माछाका रूपमा छन् भने कोलिसा माछा नेपालमै पााइने सजावटका लागि पालिने माछा हो ।"
काठमाडौंमै चराको अवैध किनबेच,"(काठमाडौं)  अनुगमन संयन्त्र फितलो भएको मौका छोप्दै काठमाडौंमा उपत्यकामा चराको अवैध कारोबार बढेको पाइएको छ । काठमाडौंको स्वयम्भू, लाजिम्पाट, पानीपोखरी क्षेत्रमा अवैध रूपमा चरा बिक्रीवितरण हुने गरेको पाइएको हो । बारम्बार सूचना आउन थालेपछि नियन्त्रणका लागि जिल्ला वन कार्यालय काठमाडौंले गरेको अपरेसनबाट विभिन्न स्थानमा ७ सयभन्दा बढी चराहरू नियन्त्रणमा लिइएको छ । वन कार्यालयसहित, प्रहरी, केन्द्रीय अनुसन्धान ब्युरो र पन्छी संरक्षण संघले ग्राहक बनेर अनुगमन गर्दा दर्जनौं पसलबाट अवैध रूपमा बेच्नका लागि ठिक्क पारिएका १५ प्रजातिका ६ सयभन्दा बढी चरा बरामद गरिएको सहायक वन अधिकृत धनमाया सुनुवारले बताइन् । अनुगमनका क्रममा स्ट्रबेरी फिन्च, जेब्रा फिन्च, बेंगोली फिन्च, डायमन्ड डोभ, बज्री, काकातिल, लभबर्ड, रेड ब्रेस्टेड प्याराकिट, तोपचरा, कन्ठे सुगा, लक्का पिजन, जाभा फिन्ज, ग्रीन चिट प्याराकिट, स्केली ब्रेस्टेड मुनिया, प्लम हेडेड प्याराकिट प्रजातिहरूको अवैध रूपमा बिक्रीवितरण भइरहेको पाइएको थियो । नियन्त्रणमा लिइएका चराहरूलाई जावलाखेलस्थित सदर चिडियाखाना पठाइएको छ । बरामद गरिएका चराहरूमध्ये काग भेला सुगा, बाया तोपचरा, कोटेरो मुनिया र सुगा प्रजाति नेपालका वन जंगलहरूमा पाइने संघका पन्छीविद् सन्तोष बजगाईंले बताए । तीमध्ये भेला सुगा आईयूसीएन नेपालको रातो पुस्तिकामा संवेदनशील अवस्थामा रहेको भन्ने सूचीकृत प्रजाति हो । साइटिसको अनुसूची२ मा समेत यो प्रजाति सूचीकृत छ । स्वीकृतिबिना यो चरा ओसारपसार गर्न नपाइने बजगाईंले बताए ।अनुगमन टोलीले १ सय ९४ वटा बेंगोली फिन्च चरा स्वयम्भू क्षेत्रबाट नियन्त्रणमा लिएको थियो । यस्तै, १८ वटा भेला सुगा, २ सय ४० वटा बज्री चरा नियन्त्रणमा लिइएको थियो । स्वयम्भू क्षेत्रबाट १ सय ७६ वटा र लाजिम्पाटबाट ६५ वटा कोटेरो मुनिया चरा बरामद भएको सुनुवारले जानकारी दिइन् । नेपालमा चराको व्यापार गर्न निषेध छ । संकटापन्न वन्यजन्तु तथा वनस्पतिको अन्तर्राष्ट्रिय व्यापार नियन्त्रण ऐन, २०७३ (साइटिस ऐन) अनुसार दुर्लभ वा लोपोन्मुख वन्यजन्तुको वा वनस्पतिको वा सोको नमुना अनुमतिबिना खरिदबिक्री गर्न, आफूसँग राख्न, किनबेच गर्न गराउन पाइँदैन । चरा बिक्री गर्न राख्ने पसलेहरूमध्ये ४ जनालाई बयान लिएर छाडिएको छ । उनीहरूले अवैध तरिकाबाट भारतका विभिन्न ठाउँबाट चराहरू काठमाडौं भित्र्याउने गरेको खुलेको छ । अनुगमनका क्रममा चराको अवैध व्यापार तथा व्यवसाय मुख्यतः काठमाडौंको स्वयम्भू क्षेत्रमा हुने गरेको पाइएको छ । अनुगमन टोलीले ती क्षेत्रमा ग्राहक बनेर पसलहरूमा छापा मारेको थियो । पन्छी संरक्षण संघका अनुसार नेपालमा पाइने चराहरूको अवैध चोरीसिकार हुने चराको प्रजाति संख्या ३५ छन् । अनलाइन तथा पसलहरूमा चराको व्यापारका लागि ग्राहकहरू आउने गरेका छन् । बिक्रीवितरणका लागि राखिएको चराको मूल्य २५० देखि १७ हजार रुपैयाँसम्म लिने गरेको पाइएको छ । बोल्ने सुगाको मूल्य सबैभन्दा बढी हुने गरेको अनुगमन टोलीले जनाएको छ । यस्तै, नेपालमा पाइने कण्ठे सुगा पनि विभिन्न ठाउँमा बिक्री हुँदै आएको छ । वन्यजन्तुको अखेटोपहार तथा अवैध व्यपार सम्बन्धमा अनुसन्धान गरिरहेका सन्देश न्यौपाने मानिसको संस्कृतिसँग पनि जोडिएकाले चराहरूको अवैध कारोबार सजिलै नियन्त्रणमा आउन नसक्ने बताउँछन् । मानिसहरूले घरघरमा परेवा, सुगा पाल्ने गरेका छन् । धार्मिक कार्यका लागि मयुरको प्वाँख प्रयोग गर्छन्, उनले कान्तिपुरसित भने, नेपाल र भारतबीचको अन्तर्राष्ट्रिय बोर्डर खुला भएकाले चरा लुकाएर ल्याउन सजिलो भएको छ । सरोकारवाला निकायले गम्भीर रूपमा लिने र सीमानाकामा कडाइ गर्ने हो भने नियन्त्रण गर्न सकिने उनको भनाइ थियो । राष्ट्रिय निकुञ्ज तथा वन्यजन्तु संरक्षण विभागका महानिर्देशक महेश्वर ढकालले अवैध रूपमा चरा बिक्रीवितरण गर्न नपाइने बताए । संलग्नलाई १० लाख रुपैयाँ जरिवाना वा १५ वर्षसम्मको कैद वा दुवै सजाय हुने कानुन छ । नेपालमा चरा पालन गर्नका लागि कानुनी व्यवस्था पूर्ण रूपमा नभएको उनले बताए । चरा पाल्नेको स्रोत खुलाउनुपर्ने, प्रजाति र स्रोत खुलाउन नसके कारबाहीको व्यवस्था रहेको उनले जानकारी दिए ।कानुनतः चराचुरुंगीको बिक्रीवितरण गर्न पाइँदैन, ढकालले भने, भइरहेको खुल्यो, हामी अनुगमन गरिरहेका छौं । विदेशबाट ल्याइएको हो भने प्रक्रिया पूरा गरेनगरेको हेर्नुपर्ने हुन्छ । खुलेआम किनबेच कानुनको उल्लंघन हो ।"
सकियो पितृपक्ष,सोह्रश्राद्धको अन्तिम दिन आइतबार काठमाडौंको पशुपतिनाथ मन्दिर परिसरस्थित वाग्मती किनारमा श्राद्ध गर्नेको भीड । पितृपक्ष अर्थात् पूर्णिमासहित आश्विन कृष्णपक्षको प्रतिपदादेखि औंसी तिथिसम्मको १६ दिनमा दिवंगत पितृको स्मरणमा श्राद्ध गर्ने चलन छ । तस्बिर ः इलिट जोशीकान्तिपुर
प्रदेश सरकारविरुद्ध २२३ मुद्दा,"(मकवानपुर)  वाग्मती प्रदेश सरकारविरुद्ध मुद्दा पर्ने क्रम बर्सेनि बढ्दो छ । सरकार स्थापना भएको ५ वर्षमा २२३ वटा मुद्दा परेका हुन् । अधिकारमा अंकुश लगाएको भन्दै संघीय सरकारमाथि नै मुद्दा दायर गर्ने तयारी गरेको प्रदेशविरुद्ध पनि विभिन्न शीर्षकमा मुद्दा दर्ता भएका छन् । स्थापनाको सुरुवातमा विशेषगरी कर्मचारी समायोजन र स्थानीय तहका पदाधिकारीका सेवा सुविधाका विषयसँग सम्बन्धित मुद्दा दर्ता भएका थिए । पछिल्ला वर्षमा मुद्दाको प्रकृति फेरिएको छ । प्रदेश सरकारको अधिकार क्षेत्र, कर तथा राजस्व, प्रदेश कानुनको सम्बन्धमा न्यायिक पुनरावलोकनका मागलगायत विषयमा मुद्दा पर्ने गरेको मुख्य न्यायाधिवक्ताको कार्यालय हेटौंडाले जनाएको छ ।प्रदेश नयाँ संरचना हो । सरकारले आफ्नो काम कानुनी दृष्टिअनुसार गरे पनि जनता वा अन्य पक्षबाट सरकारविरुद्ध न्यायका लागि मुद्दा दायर हुनु स्वभाविक हो, उपन्यायाधिवक्ता डा सूर्यप्रसाद पौडेलले भने, मुख्यरुपमा कर्मचारी समायोजनसम्बन्धी मुद्दा धेरै परेका छन् । सरकारको भूमिका विस्तार हुँदै जाँदा मुद्दा पनि बढ्दै गएको देखिन्छ ।आव ०७५७६ मा सरकारविरुद्ध ४ वटा मुद्दा परेका थिए । तीमध्ये एउटा सोही वर्ष फर्छ्योट भएको थियो । बाँकी ३ वटा मुद्दा भने आव ०७५७६ मा बक्यौता रहेका थिए । आव ०७५७६ मा जिम्मेवारी सरेर आएका ३ वटा र नयाँ १२ वटा गरी जम्मा १५ वटा मुद्दा परेका थिए । जसमध्ये १२ वटा बक्यौता रहेका थिए । यीसहित आव ०७६७७ मा जम्मा ५४ मुद्दा परेका थिए । उक्त वर्ष फर्छ्योट हुन नसकेका ४१ सहित आव ०७७७८ मा कुल ८७ वटा मुद्दा दर्ता भए । तीमध्ये कार्यालयले सोही वर्ष १३ मात्रै मुद्दा फर्छ्योट गर्न सकेको थियो । आव ०७८७९ मा सरकारविरुद्ध ७५ वटा नयाँ मुद्दा दर्ता भएका थिए । यसबाहेक अघिल्लो वर्षका ७४ मुद्दा जिम्मेवारी सरेर आएका थिए । जसमध्ये ४४ मुद्दा फर्छ्योट गर्न सकेको कार्यालयले जनाएको छ । चालु आवमा १०५ मुद्दा लगत सरेर आएका छन् । त्यसबाहेक २ महिनामा ४४ मुद्दा थपिएका छन् ।गत आव ०७८७९ मा सरकारविरुद्ध परेका मुद्दामध्ये १६ मुद्दामा प्रदेश सरकार हारेको थियो । फैसला भएका ४४ मुद्दामध्ये २८ वटामा भने जित हात पारेको थियो । सरकारले गत आवमा सर्वोच्च अदालतले फैसला गरेका २२ वटा मुद्दामध्ये ६ वटा हार व्यहोरेको थियो । उच्च अदालत पाटनअन्तर्गतको ललितपुर र हेटौंडा इजलासबाट फैसला भएका १९ मुद्दामध्ये १० वटाको फैसला सरकारको विपक्षमा आएको छ भने ९ वटा मुद्दा सरकारले जितेको छ । जिल्ला अदालत ललितपुरले फैसला गरेका २ र जिल्ला अदालत चितवनले फैसला गरेको एउटा मुद्दा सरकारले जितेको मुख्य न्यायधिवक्ताको कार्यालयले जनाएको छ ।प्रदेश सरकारविरुद्ध सबैभन्दा बढी मुद्दा सर्वोच्च अदालतमा परेका छन् । कार्यालयका अनुसार गत साउनसम्म कायम रहेका ११६ वटा मुद्दामध्ये सर्वोच्च अदालतमा चालु आवमा ८५ वटा मुद्दा विचाराधीन छन् । जुन कुल मुद्दाको ८२ प्रतिशत हो । उच्च अदालत पाटनको ललितपुर इजलासमा कुल मुद्दाको ८ प्रतिशत छन् । उच्च अदालतमा ९ वटा मुद्दा चालु अवस्थामा छन् । उच्च अदालत पाटन हेटौंडा इजलासमा ७ वटा मुद्दा विचाराधीन छन् । जुन कूल मुद्दाको ६ प्रतिशत हो । अधिकांश मुद्दामा मुख्यमन्त्री तथा मन्त्रिपरिषद्को कार्यालयलाई विपक्षी बनाइने गरिएको छ ।उपन्यायाधिवक्ता डा पौडेलले सरकारको पक्षमा धेरै मुद्दाको फैसला भएको दाबी गरे । सरकारको विरुद्धमा परेकामध्ये पक्षमा फैसला भएका मुद्दाको संख्या हेर्दा हामी सफल भइरहेका छौं । यसबाटै प्रष्ट हुन्छ, सरकारले कानुनको परिधिमा रहेर काम गरिरहेको छ भन्ने । उनले संघीयता कार्यान्वयनकै क्रममा रहेका कारण अझै धेरै संवैधानिक मुद्दाहरू बढ्ने सम्भवना रहेको औंल्याए ।"
गुणस्तर सुधार्न 'फुड इन्स्पेक्टर कति प्रभावी ?,"(काठमाडौं)  भदौ दोस्रो साता काठमाडौ महानगरपालिकाको बैठकमा नगर प्रमुख बालेन्द्र शाहले फुड इन्स्पेक्टर राख्ने प्रस्ताव राखे । फुड टेक्नोलोजीमा स्नातकोत्तर गरेकालाई करार सेवामा भर्ना गरेर रेस्टुरेन्ट, मासु पसललगायतमा बिक्री हुने खाद्य वस्तुको गुणस्तर परीक्षण गर्ने प्रस्ताव शाहले गरेका थिए ।फुड टेक्नोलोजी पढेकालाई चालु आर्थिक वर्षमा करारमा लिई होटल, रेस्टुरेन्टमा उपलब्ध हुने खानेकुरा, मासु पसलमा बिक्री हुने मासुको गुणस्तर परीक्षणमा खटाइनेछ । उनीहरूले तरकारी विषादीयुक्त छ कि छैन परीक्षण पनि गर्छन् । त्यस किसिमका फुड इन्स्पेक्टर करार सेवामा लिने सम्बन्धमा प्रस्ताव गर्न चाहन्छु, शाहले भनेका थिए । शाहको प्रस्तावपछि बैठकले ५ जना फुड इन्स्पेक्टर राख्ने निर्णय गरिसकेको छ । महानगरको निर्णयले कार्यविधि बनाउन बाटो खुल्यो, अहिले कार्यविधि बन्ने क्रममा छ, महानगरका प्रवक्ता नवीन मानन्धरले भने, चाडबाडमा खाद्य वस्तुको प्रयोग अधिक हुँदा कम गुणस्तर, मिसावटको सम्भावना पनि उत्तिकै रहन्छ । ५ जना फुड इन्स्पेक्टरको नेतृत्वमा अनुगमन हुन्छ । नमुना परीक्षण हुन्छ ।फुड इन्स्पेक्टरले विभिन्न ठाउँबाट खाद्यको नमुना संकलन गर्छन् । अटेरी गर्नेलाई कानुनी दायरामा ल्याइने भएकाले बजारमा सुधार हुने उनले आशा व्यक्त गरे । फुड इन्स्पेक्टर निरीक्षणमा खटिएपछि गल्ती गर्नेलाई डर हुन्छ । सर्वसाधारण पनि सचेत हुन्छन्, उनले भने, कार्यविधि दसैंअगाडि नै टुङ्गो लगाउँछौं । महानगरले दसैंअगाडि नै नमुना परीक्षण सुरु गर्छ ।फुड इन्स्पेक्टरमार्फत बजार अनुगमन गर्ने महानगरको लक्ष्य हासिल गर्न कत्तिको सहज छ ? विज्ञ तथा उपभोक्ता अधिकारकर्मीहरूले फुड इन्स्पेक्टर राख्ने महानगरको निर्णर्य सकारात्मक भए पनि उनीहरूको संख्या भने ज्यादै न्यून भएको औंल्याएका छन् । त्यस्तै, कार्यान्वयनमा प्राविधिक कठिनाइ रहेको पनि उनीहरूको भनाइ छ । महानगरको प्रहिलो प्रयास सकारात्मक नै छ, तर फुड इन्स्पेक्टरको सख्या नगन्य भयो, उपभोक्ता हित संरक्षण मञ्च, नेपालका अध्यक्ष ज्योति बानियाँले भने, स्थानीय बजार व्यवस्थापन तथा अनुगमन ऐनको आधारमा प्रत्येक वडामा राख्नुपर्छ ।वाणिज्य विभागका अनुसार उपत्यकामा ७ लाखभन्दा बढी खाद्य पसल दर्ता छन् । ती सबै पसलको अनुगमन र जाँच गर्न ५ जना फुड इन्स्पेक्टरको संख्या नाम मात्रै हुने उनको भनाइ छ । झट्ट हेर्दा र सुन्दा धेरै राम्रो हो । बजारमा सुधार ल्याउने प्रयास हो, राष्ट्रिय उपभोक्ता मञ्चका अध्यक्ष प्रेमलाल महर्जनले भने, तर व्यवस्थापन गर्न त्यतिकै गाह्रो छ । नमुना परीक्षणका लागि ल्याब हुनुपर्यो । महानगरले संकलन गरेर ल्याएको नमुना परीक्षण अन्य निकायले गर्दा त्यो राम्रो हुँदैन । उनले महानगरले तत्काल सस्थागत संरचना तयार गर्नुपर्नेमा जोड दिए ।फुड इन्स्पेक्टरको दायित्वमा खाद्य पदार्थको उत्पादन, भण्डारण, प्रशोधनदेखि पकाउने प्रक्रियासम्मको निरीक्षण गर्नुपर्छ । तर, उपत्यकामा बिक्री हुने खाद्य वस्तु काठमाडौंमा मात्रै उत्पादन हुँदैन । खाद्य ऐनअनुसार अनुगमननिरीक्षणकै क्रममा कैफियत देखिएको अवस्थामा उत्पादकसम्म पुग्नुपर्छ । तर, महानगर आफ्नो क्षेत्रबाहिर जान सक्दैन । यी केही कठिनाइ भए पनि अनुगमन गर्नका लागि फुड इन्स्पेक्टर राख्नु आफैंमा सकारात्मक कदम भने हो, महर्जनले थपे ।हाल खाद्य वस्तुको गुणस्तर परीक्षण खाद्य प्रविधि तथा गुण नियन्त्रण विभागले गर्दै आएको छ । विभागसँग मुलुकभर १ सय जना खाद्य निरीक्षक छन् । तर, उक्त सख्या पनि न्यून रहेको विभागका प्रवक्ता मोहन महर्जन स्विकार्छन् । केन्द्र, डिभिजन कार्यालय, क्षेत्रीय कार्यालयसहित ३ सय ७० जनाको दरबन्दी भए पनि करिब सय जना मात्रै कर्मचारी छन्, उनले भने, ऐन अनुसार विभिन्न ठाउँबाट खाद्यान्नको नमुना संकलन गर्ने, ल्याबमा परीक्षण गर्ने र कैफियत भेटिएका सम्बन्धितविरुद्ध मुद्दा दायर गरिरहेका छौं । ऐनअनुसार नमुना संकलन, परीक्षणपछि कैफियत भेटिए पटकपटक बयान गरेर मात्रै निष्कर्षमा पुग्नुपर्ने हुँदा नतिजा तत्काल नआएको उनको भनाइ छ ।विभाग महानिर्देशक मतिना जोशी वैद्यले सबैभन्दा बढी औषधि, खाद्य, मासुलगायत वस्तु तथा क्षेत्रमा बेथिति देखिएको बताइन् । तौलमा ठगी, सरसफाइमा ध्यान नदिने लगायत समस्या रहेको पनि उनले सुनाइन् । टोलैपिच्छे डेरी प्रडक्ट, चामलमा आफूखुसी ब्रान्ड राखेर बिक्री हुन्छ, उनले भनिन्, खाद्यले आफ्नो क्षेत्रभित्र रहेर नमुना संकलन र मुद्दा दायर गरिरहेको छ । महानगरले राखेको फुड इन्स्पेक्टरको हकमा आवश्यक सहयोग गर्न विभाग तयार रहेको उनले प्रतिबद्धता जनाइन् । विगतमा विभागले नै महानगरमा निरीक्षक राखेको थियो । ऐनअनुसार विभागले निरीक्षक दिन सक्छ । महानगरले सहयोग मागे सहयोग हुन्छ, उनले भनिन् ।माछामासुको गुणस्तरको हकमा पशुसेवा विभागले पनि निरीक्षण गर्छ । कृषि वस्तुको हकमा कृषि विभाग, मूल्य र लेबलको हकमा बाणिज्य, आपूर्ति तथा उपभोक्ता संरक्षण विभागले अनुगमन गर्नुपर्ने दायित्व छ । संघीय संरचना बनेसँगै स्थानीय तह, निकायलाई पनि अनुगमनको अधिकार दिइएको छ । तर, अधिकांश निकायबाट अनुगमन नै हुँदैन । खाद्य वस्तुको गुणस्तर परीक्षण हुँदैन । परीक्षणमा कैफियत देखिए पनि सेटिङ मा मुद्दा दायर नगर्ने गरेको आरोप लाग्ने गरेको छ । जसले गर्दा बजार स्वच्छ भएको छैन । नमुना संकलन भए पनि कतिपय नमुनालाई सेटिङ गरेर उन्मुक्ति दिइन्छ, बानियाँले भने, त्यसको प्रतिफल बजारमा सुधार छैन, विकृति बढ्दो छ ।चाडबाडको अवसरमा अनुगमन गरे पनि झार्रा टार्ने मात्रै काम भएको उपभोक्ता अधिकारकर्मीहरू बताउँछन् । चाडबाडलाई नै लक्षित गरी अनुगमन गर्न उद्योग वाणिज्य तथा आपूर्ति मन्त्रालयले संयुक्त टोली खटाइरहेको छ । गत आइतबारदेखि सुरु भएको अनुगमनमा वाणिज्य विभाग, खाद्य प्रविधि, नापतौल, औषधि, पशु, कृषि विभागले अनुगमन गरिरहेका छन् । चाडबाडलाई नै लक्षित गरी काठमाडौं महानगरले पनि अनुगमन गर्ने भनिएको छ । तर, बजारमा सुधार छैन । उपभोक्ताले बजार मूल्य घटेको महसुस गर्नपाएका छैनन् ।"
नियमविपरीत बजेट निकासा : निर्वाचनको निष्पक्षतामा खेलबाड,"निर्वाचनको मुखमा मतदातालाई प्रभावित पार्ने गरी सरकारले विभिन्न शीर्षकमा धमाधम गैरबजेटरी निकासा दिइरहनु सर्वथा अनुचित छ । निर्वाचन घोषणापश्चात् मात्रै सरकारले नियमविपरीत ४५ अर्ब २८ करोडभन्दा बढी रुपैयाँ रकमान्तर, स्रोतान्तर र थप निकासा गरेर प्रचलित नियम र निष्पक्ष चुनावको मूल्यमान्यता दुवैको धज्जी उडाएको छ । पहिलो त, निर्वाचन घोषणा भैसकेकाले दैनन्दिन प्रशासन चलाउने तथा शान्तिसुव्यवस्था कायम राख्नेबाहेक अरू अधिकार यो सरकारलाई छैन । औपचारिक रूपमा भनिए पनि, नभनिए पनि चुनावको मिति घोषणासँगै यो सरकार पूर्णरूपेण कामचलाउ बनिसकेको छ, जसले मतदातालाई प्रभावित तुल्याउने गरी राज्यशक्ति र स्रोतको कत्ति पनि परिचालन गर्न पाउँदैन । यसले न नयाँ कार्यक्रमपरियोजना बनाउन सक्छ न त पुरानो परिवर्तन वा रकम थप गर्न नै । दोस्रो, चुनाव घोषणा भएको हुँदैनथ्यो भने पनि आर्थिक वर्षको पहिलो त्रैमासमै रकमान्तर गर्ने छुट सरकारलाई छैन । आर्थिक कार्यविधि तथा वित्तीय उत्तरदायित्व नियमावली२०७७ ले आर्थिक वर्ष सुरु भएको पहिलो तीन महिनासम्म रकमान्तर, स्रोतान्तर र थप निकासा गर्न दिँदैन । सत्ता गठबन्धनका प्रभावशाली नेताहरूका गृहजिल्ला र निर्वाचन क्षेत्रलाई लक्षित गरी गैरबजेटरी रकम वितरण गरिएबाट सोझै पुष्टि हुन्छ सरकारले मतदाता प्रभावित तुल्याउने एकल उद्देश्य राखेर विधिपद्धतिकै खिल्ली उडाइरहेको छ । यति बेला प्रधानमन्त्री शेरबहादुर देउवाको डडेलधुरा, सभामुख अग्निप्रसाद सापकोटाको सिन्धुपाल्चोक, अर्थमन्त्री जनार्दन शर्माको रुकुम पश्चिम, कांग्रेस उपसभापति पूर्णबहादुर खड्काको सुर्खेत, भौतिक पूर्वाधार तथा यातायातमन्त्री इस्तियाक राईको बाँके लगायतका जिल्लामा विभिन्न कार्यका लागि ठूलो मात्रामा गैरबजेटरी रकम छुट्याइनु कुनै संयोग मात्र होइन । अत्यावश्यकीय दायित्व सृजना भएभन्दा बाहेकै यसरी ठूलो गैरबजेटरी रकम चुनावका मुखमा आएर निकासा गर्नु राज्यस्रोतको ठाडो दुरुपयोग हो । आम नागरिकका हितमै कुनै परियोजना बन्छ भने पनि चुनावका मुखमा नियमविपरीत पैसा निकासा गर्नुलाई युक्तिसंगत मानिँदैन । कथं नियमित आर्थिक कार्यविधिले यसो गर्न रोक्दैनथ्यो भने पनि चुनावकै कारण मिल्दैन । दाताले सुनिश्चित गरिसकेको रकम नआउँदा काम प्रभावित नहोस् भनेर निश्चित सर्तका आधारमा मात्रै यस अवधिमा रकम निकासा गर्नुलाई अन्यथा मान्न सकिँदैन । तर केही अत्यावश्यकीय दायित्वबाहेकका हकमा अहिलेको अवस्था त्यो होइन । सम्बन्धित परियोजनाको वस्तुगत आवश्यकताले नै स्रोत माग्थ्यो भने त चार महिनाअघि मात्रै ल्याइएको बजेटमै यसबारे उल्लेख गरिएकै हुन्थ्यो । यसबाट प्रस्टै बुझिन्छ सत्ता गठबन्धनका केही नेतामन्त्री परियोजनामार्फत मतदाता आकर्षित गर्न उद्यत छन् । त्यसैले, यो कार्य नरोकिएमा निर्वाचनको निष्पक्षता तथा स्वच्छतामा सोझै प्रतिकूल असर पर्ने देखिन्छ । धाँधलीरहित तथा स्वतन्त्र र स्वच्छ निर्वाचन भन्नुको अर्थ मतदातालाई निर्भयका साथ मतदान गर्ने वातावरण सुनिश्चित गर्नु मात्र होइन । निष्पक्ष निर्वाचनका लागि दल तथा उम्मेदवारहरूबीच प्रतिस्पर्धा पनि उत्तिकै स्वच्छ र स्वस्थ हुन जरुरी छ । स्वच्छ प्रतिस्पर्धाको एउटा अनिवार्य सर्त कार्यकर्तामतदातामाझ आफ्नो पक्षको पैरवी गर्ने दल र नेताहरूलाई राज्यले गर्ने व्यवहार समान हुनु हो । तर यसरी शक्तिशालीहरू राज्यस्रोतसाधनका बलमा मतदातालाई प्रभावित तुल्याएर निर्वाचनमा होमिँदा प्रतिस्पर्धा स्वस्थ हुन सक्दैन, जसबाट प्रकारान्तरले लोकतान्त्रिक मूल्यमै क्षति पुग्छ । अर्कातिर, स्वीकृत वार्षिक बजेट तथा कार्यक्रमभन्दा फरक तथा थप रकम वितरण गरिनु आफैंमा सार्वभौम संसद्प्रति अपमान पनि हो ।तसर्थ, कानुनी र नैतिक दुवै दृष्टिबाट नमिल्ने भएकाले सरकारले वार्षिक बजेटभन्दा बाहिरबाट रकम निकासा दिन तुरुन्त रोक्नुपर्छ । र, ठूला नेताहरूका जिल्लामा गएको गैरबजेटरी निकासालाई पनि फिर्ता लिइनुपर्छ । आफ्नो स्वार्थका कारण सत्तासीनहरूले बलमिच्याइँ जारी राखेमा निर्वाचन आयोगले कडिकडाउ गर्नुपर्छ । आयोगले गत बिहीबार अर्थसचिव कृष्णहरि पुष्करलाई स्पष्टीकरण सोधेको छ । शुक्रबार विज्ञप्ति जारी गर्दै निर्वाचन मिति घोषणा भइसकेको अवस्थामा संसद्बाट स्वीकृत वार्षिक बजेट तथा कार्यक्रमभन्दा फरक तरिकाबाट नयाँ योजना र कार्यक्रमका लागि रकम दिँदा त्यसले निर्वाचनको निष्पक्षता, स्वतन्त्रता र स्वच्छतामा प्रतिकूल असर पर्ने जनाएको पनि छ । सरकारका नियमविपरीतका कार्यप्रति आयोगको ध्यानाकर्षण हुनु सकारात्मक छ, तर यी सबै कार्य केवल औपचारिकतामा सीमित हुनु हुन्न । निर्वाचनको निष्पक्षता प्रभावित हुने गरी राज्यस्रोत दुरुपयोग हुनबाट आयोगले जुनसुकै हालतमा पनि रोक्नुपर्छ । राज्यकोषको मनपरी बाँडफाँटले कोही पहुँचवालालाई चुनाव जित्न त सघाउला तर लोकतन्त्रलाई हराउँछ निष्पक्ष निर्वाचनको मर्मलाई पराजित गर्छ । तसर्थ, नियमविपरीत रकम वितरण निःसर्त रोकियोस् । संसदीय लोकतान्त्रिक व्यवस्थामा निष्पक्ष निर्वाचनको अर्थ र मूल्यमान्यताको लक्ष्मणरेखा नाघेर मतदाता प्रभावित गर्ने कदमबाट सरकार अनिवार्य रूपमा पछाडि हटोस् ।"
पर्वतीय विकासको सम्भावना,"दिगो पर्वतीय समाधानका लागि मुस्ताङ घोषणा समाचार उत्साहजनक छ । नेपालमा हिमाली जिल्लाको गरिमा जोगाउन र तिनको संरक्षण, संवर्द्धन तथा प्रवर्द्धनमा खासै ध्यान पुगेको देखिंँदैन । दाता, सहयोगीको अग्रसरताबाट चलाइने केही गतिविधिमा सरकारका सम्बन्धित पदाधिकारीले सक्रियता त देखाउने गर्छन् तर त्यहाँ भएका निर्णय, घोषणाहरू फाइलमै थन्किने गरेका उदाहरण प्रशस्त छन् । जलवायु परिवर्तनका असर द्रुत गतिमा देखिरहेको परिवेशमा सरकारी तथा गैरसरकारी संस्था मिलेर दिगो पर्वतीय समस्या समाधान, व्यवस्थापन विषयमा मुस्ताङको जोमसोममा दुईदिने सम्मेलन सम्पन्न हुनु सुखद छ । खास गरी हिन्दकुश हिमालय क्षेत्र (एचकेएच) का मुलुक समेट्ने गरी सम्मेलनले नेपाल, अफगानिस्तान, बंगलादेश, भुटान, चीन, भारत, म्यान्मार र पाकिस्तानका मन्त्रीहरू रहने परिषद् बनाउने ठहर गरेको छ । जलवायु परिवर्तनले बढाउने जोखिम कम गर्न नेपालसहित ४६ वटा अति कम विकसित मुलुकहरूको समेत समूह बनाइएको छ । परिषद्, समूहमा परेका मुलुकका आआफ्नै समस्या र दिगो विकासका लक्ष्य होलान् तर नेपालका निम्ति पर्वतीय विकासका सम्भावना गनेर साध्य छैन । प्रथमतः राष्ट्रिय अन्तर्राष्ट्रिय समन्वय, सहमतिबाट हरित क्रान्ति, प्राकृतिक दोहनको अन्त्य गर्ने व्यवस्था मिलाउनु जरुरी छ । १६ वटै हिमाली जिल्लालाई विकासको मूल प्रवाहमा पारेर जैविक कृषि प्रणाली, स्वास्थ्यकर जीवन शैली, हिमाली दौड लगायत खेलकुद कार्यक्रम नियमित सञ्चालन गरी देशविदेशमा जिल्लाको प्रसिद्धि बढाउनुपर्छ । सुगम ठाउँमा बसेर गफ गर्न पल्केका संघ र प्रदेशका उच्च नेतृत्व, पदाधिकारीले स्वस्फूर्त रूपमा हिमाली जिल्लाको विकासमा योगदान पुर्याउन कम्मर कस्नुपर्छ । संघ, प्रदेश र स्थानीय सरकारका कार्यक्रममा जलवायु परिवर्तनको मुद्दालाई प्राथमिकताका साथ समावेश गरिनुपर्छ । भुवनेश्वर शर्मा, चन्द्रागिरि२, काठमाडौं"
देउताको निर्माणकर्ता मानिस,"सुरेश ढकालको लेख मान्छेले देउता बनाए कि देउताले मान्छे ? रोचक लाग्यो । अन्य प्राणी आआफ्नै प्राकृतिक ढंगले बाँच्छन् भने सचेत मानिएको प्राणी मानवचाहिँ विकसित दिमागका कारण विकास र विनाश दुवै प्रक्रियाको दोषी छ । अरू कुनै प्राणीले गर्न नसकेको आविष्कार, विकास, निर्माण तथा खोज अनुसन्धान मानव जातिकै विकसित मगज र गतिशीलताको देन हो । मानव जातिले गरेको असंख्य विकास र परिकल्पनाले नै देवी, देउता, धर्म, पाप, पुण्यजस्ता कुराको पनि प्रादुर्भाव भएको हो । भन्न कर लाग्छ, मानव जाति चेतनशील त छ तर निकै काँतर छ । अनि लोभी र शंकालु छ । उसलाई आज पेटभरि खाएर चित्त बुझ्दैन, भोलिका लागि थुपार्नुपर्छ । आज बाँचेर पुग्दैन भोलि स्वर्ग पनि जान परेको छ । कतै नर्कमा पो गइएला कि भनेर ऊ त्रासै त्रासमा रहन्छ । मन्दिर जान्छ, भेटी चढाउँछ, भाकल गर्छ तर त्यतिले पनि चित्त अझै नबुझ्नाले राम नाम जपी नै रहन्छ । पूजाआजा, दान दक्षिणाले देवीदेवता खुसी बन्दैनन्, देवीदेवता भनेको मानवको कल्पनामा मात्र सीमित हो भनी विश्वास गर्ने आँटिला मान्छेहरू दुनियाँमा निकै कम मात्र छन् । अलौकिक ईश्वरको कृपाबिना रूखका पात पनि हल्लिन सक्दैनन् भनी विश्वास गर्ने, पिता पुर्खाले चलाएको चलन भएकाले मान्नैपर्ने बाध्यता भएका वा सृष्टि र उत्पत्ति प्राकृतिक मात्रै हो, देवताको निर्माणकर्ता मानिस हो भनी विश्वास गर्ने विभिन्न चिन्तन अस्तित्वमा छन् । मचाहिँ लेखकको विचारसँग सहमत छु । विभिन्न अध्ययन र खोज अनुसन्धानले पनि मानवको उत्पत्तिअघि संसारमा देवीदेवताको अस्तित्व भएको पत्ता लगाएको छैन र यहाँ मानव जीवन रहन सकेन भने देवीदेवताको अस्तित्व पनि कसैले जोगाउन सक्नेछैन । मानवबाहेक अन्य कुनै प्राणी पनि ईश्वरको अनुकम्पाको आशा र विश्वासमा टिक्ने गर्दैनन् । निष्कर्ष यो हो कि मानिसको निर्माणकर्ता देवता होइनन्, देवताका निर्माणकर्ता मानिस हुन् । कृष्ण कुम्पुरे, आदमटार, धादिङ"
भ्रष्टाचारमा जेलिएको मुलुक,"भ्रष्टाचारविरुद्ध काम गर्ने अन्तर्राष्ट्रिय गैरसरकारी संस्थाहरूको रिपोर्टमा १८० मध्ये नेपाल ११७ स्थानमा छ । हाम्रोजस्तो सानो र थोरै जनसंख्या भएको मुलुकमा यस्तो भष्टाचारको चित्र अत्यन्त डरलाग्दो हो । हिजोभन्दा आज र आजभन्दा भोलि भ्रष्टाचार बढिरहँदा समेत भष्टाचारविरुद्ध काम गर्न राज्यले खडा गरिएका अख्तियार दुरुपयोग अनुसन्धान आयोग, राष्ट्रिय सतर्कता केन्द्र र सम्पत्ति शुद्धीकरण विभागजस्ता संयन्त्रले काम गर्न नसक्दा आज मुलुकमा भ्रष्टाचारको जालो यति मजबुद भएको छ कि भष्टाचारीहरू नै समाजमा लोकप्रिय बन्दै छन् । उनीहरूकै धाकरवाफले समाज जेलिएको छ । किन सरकार खुल्लमखुला भ्रष्टाचार गर्नेहरूलाई कारबाही गर्न डराइरहेको छ ? हिजो चप्पल र झोलाको भरमा राजधानी छिरेकाहरू करोडौं रुपैयाँ पर्ने गाडी चढ्छन् । करोडौं रुपैयाँका महलमा बस्छन् । यो जान्दाजान्दै पनि सरकार किन भ्रष्टाचार नियन्त्रणतर्फ उदासीन बनिरहेको छ । सामान्य नागरिक दैनिक हातमुख जोर्न नसक्ने अवस्थामा पुगिसकेका छन् । महँगीले गर्दा राम्रो लगाउनु, मीठोमसिनो खानु उसका लागि आकाशको फल भइसकेको छ । भ्रष्टाचारकै कारण सरकार बदनाम छ । अत्यावश्यक सामग्रीको मूल्यवृद्धि भएको छ । तथापि सरकारको ध्यान यसतर्फ देखिँदैन । भ्रष्टाचार नियन्त्रणका नाममा खुलेका संस्थाहरू नै अहिले आफैं भ्रष्टाचारमा लिप्त छन् । अतः सरकार आँखा खोल यो भ्रष्टाचारको जालोलाई तोड । आमनागरिकको दैनिकी सहज बनाऊ । अन्यथा भ्रष्टाचारले मुलुकलाई नै तहसनहस बनाउने निश्चित छ । रामकृष्ण बराल, जोरपाटी५, काठमाडौं"
छाउ प्रथाको जरा,छाउपडी प्रथा गलत होला तर यसबारे गहन अध्ययन नगरी कानुन बनाएर मात्र फाइदाजनक हुँदैन । ह्यारिस विष्ट
संकटका प्रतीक्षार्थीहरू,"नेपालमा तीन प्रकारका राजनीतिक समूह सदैव संकटको खोजीमा हुन्छन् । संकट खोजिरहेका यी समूहहरू एक वा अर्को तवरमा संकट सृजना गर्नसमेत लाग्छन् । कुनै किसिमले राजनीतिक संकट उत्पन्न भए त्यसलाई औधी रुचाउँछन् । एकाएक उत्साहित हुन्छन् । प्रत्येक संकटोन्मुख क्षणमा निश्चित घटनालाई आफ्नो परिकल्पनाको मिथकमा ढाल्ने चेष्टा गर्छन् । अहिले राष्ट्रपति विद्यादेवी भण्डारीले नागरिकता विधेयक अनुमोदन नगरी असंवैधानिक कदम चालेपछि यीमध्ये एउटा समूह संकट सृजना गर्न उद्यत छ । अरू दुई समूह आआफ्नै स्वार्थअनुकूल संकट गहिर्याउन उत्साहित छन् । संकट के हो वा के होइन, त्यसको ऐतिहासिकता हुन्छ । त्यसैले राजनीतिक वृत्तमा संकट रुचाउने पहिलो समूह परम्परागत समूह हो । हिजो परम्परागत समूहमा त्यसका नाइके राजा, राजसंस्था र राजकीय सत्ता वरिपरिका भारदार थिए । राजनीतिक लवजमा यसलाई राजावादी समूह भनौं । सत्ता हत्याउन आफ्नै सहोदरको हत्या गर्नु, आन्तरिक कलह रचेर शक्ति हत्याउनु र सत्तामा टिकिरहन षड्यन्त्र रचिरहनु यो समूहको मूल विशेषता रह्यो । आज राजा त छैनन् तर राजावादी मानसिकता छँदै छ । यस्तो सोचको केन्द्रमा समाजलाई सके बन्धक बनाउने, नसके नियन्त्रण गर्ने ध्येय छ । त्यस्तो गर्न नसकेको खण्डमा स्थायी सत्ताभित्रको यो समूहले राजा त्रिभुवनले अपनाएको सूत्र अनुसरण गर्न खोज्छ राजनीतिक दलमा निरन्तर फुट ल्याएर त्यसको फाइदा लिइरहने । समाजलाई बन्धक वा नियन्त्रण गर्ने अवसर देखेको खण्डमा राजा महेन्द्रको सूत्र छँदै छ लोकतान्त्रिक थिति मास्दै आफैं लोकतन्त्रको मसिहा हुने तर अधिनायकवादी शासन लाद्ने । लोकतान्त्रिक गणतन्त्रमा संकट आओस् भनेर प्रतीक्षारत परम्परागत समूहको महत्त्वपूर्ण तप्का अहिले प्रफुल्लित छ । धेरै उत्साहितसमेत छ । राष्ट्रपति विद्यादेवी भण्डारीले नागरिकता विधेयकमा संविधानले तोकेको पन्ध्रदिने समयसीमा कटाएर मौनता साधेपछि यो समूहलाई लागेको छ संविधान लथालिङ्ग भयो । यसै पनि यो समूहले जनप्रतिनिधिहरूले संविधान रच्ने संविधानसभा रुचाएका थिएनन् । राष्ट्रपतिले संसद् र कार्यकारीविरुद्ध सत्ता संघर्ष छेडेपछि खुच्चिङको मुडमा रहेका उनीहरूलाई अहिले धेरै हाइसन्चो छ । परम्परागत समूहलाई लागिरहेको छ लोकतान्त्रिक गणतन्त्रविरुद्ध संकट उत्पन्न हुँदै छ, जुन उनीहरूको स्वार्थमा समेत छ । आखिर संकटका कारक अरू नै छँदै छन् । ऐतिहासिक रूपमै परम्परागत सोच राख्ने स्थायी सत्ताधारीहरूलाई न कहिल्यै जनगण प्रिय थियो न लोक । परम्परागत समूहको चाहनालाई राष्ट्रपतिको असंवैधानिक कदमले धेरै अनुकूल बनाएको छ । यो समूह स्थायी सत्ताको मूल लाभार्थी भएकाले यो तप्काका लागि यस्तो संकटोन्मुख अवस्था लोकतन्त्रविरोधी थिति उचित सिद्ध गर्ने अवसर बनेर आउँछ । कहिले प्रकट त कहिले अप्रकट किसिमले । आखिर संकुचित राष्ट्रियताको विरासत उनीहरूलाई धान्नु छ । हो, संकुचित राष्ट्रियता, जहाँ लोकको राजनीतिक अधिकार वर्जित हुन्छÙ लोकको सांस्कृतिक अधिकार निषेधित हुन्छ अनि जनगणले जनजीविका धान्न मुगलान भासिनुपर्ने हुन्छ । हिजो यस्तै थितिभित्र परम्परावादी शक्तिहरूले राज्यका स्रोतसाधनमा सीमित वर्गको हालीमुहाली सुनिश्चित गरे । नेपाललाई ऐतिहासिक रूपमै गरिब र पराश्रित बनाए । परम्परावादी समूह सत्ताको मूल लाभार्थी भएकाले सर्वसाधारणले विदेशी साम्राज्यको पक्षमा रगतपसिना बगाउँदा पनि उनीहरूलाई लागिरह्यो देश सार्वभौम छ र एक वा अर्को स्वरूपको अधिनायकवादी थिति नै सम्पूर्ण नेपाली जनताको नियति हो ।परम्परागत समूहलाई कम्तीमा यत्ति थाहा छ, युग फेरिएकाले संकट आफैं सृजना गर्ने सामर्थ्य र लोकमत गुमेको छ । तर जबजब कुनै किसिमले लोकतान्त्रिक व्यवस्थामाथि नियोजित प्रहार हुन्छ उनीहरू उत्साहित हुन्छन् । स्थायी सत्ताका हिमायती भएकाले परम्परागत समूहलाई लाग्छ आफूलाई अरुचिकर लागेको लोकतान्त्रिक गणतन्त्र गलत सिद्ध गर्ने उचित अवसर आयो । गणतन्त्रको विशेषता बन्न प्रयासरत संघीयता र सांस्कृतिक विविधतासहितको धर्मनिरपेक्षतालाई असफल घोषणा गर्ने राम्रो मौका हो । आखिर राष्ट्रपतिले यस्तो राजनीतिक वातावरण जुराइदिएकै छिन् । परम्परागत समूहजस्तै राजनीतिक परिदृश्यको अर्को क्षितिजमा अर्कै किसिमको असंवैधानिक समूह छ । यो समूहलाई दिग्भ्रमित उग्रवादी समूह भनौं । दिग्भ्रमित उग्रवादमा नामजस्तै अनेकौं राजनीतिक रुझान भएका पात्र छन् । प्रवृत्ति छन् । उदाहरणका लागि नेत्रविक्रम चन्द र सीके राउतलाई लिन सकिन्छ । दुवैलाई विद्यमान व्यवस्थाप्रति वितृष्णा छ । दुवै स्वायत्तता र मुक्तिका कुरा गर्छन् । चन्द आफू सर्वहाराको मसिहा रहेको दाबी गर्छन्, राउत मधेशीको । तर उनीहरूको चाहना संवैधानिक संकट सृजना गर्दै आफ्नो राजनीतिक उद्देश्य पूरा गर्ने रह्यो । जब उनीहरूले आफैं सोचेजस्तो संकट निम्त्याउन नसक्ने महसुस गरे, व्यवस्थाभित्रै रहेको लोकतान्त्रिक गणतन्त्रविरोधी समूहसँग मिल्न पुगे । उनीहरूले ठाने आफ्नो गैरसंवैधानिक ध्येय पूरा गर्न केपी ओलीको तत्परतामा एमालेसँग मिल्दा फाइदा छ । दुवै विश्वस्त रहे ओलीको नेतृत्वमा समाहित समूह नै त्यस्तो शक्ति हो जसले नियोजित तवरमा जननिर्वाचित संस्थालाई निस्तेज बनाउँदै लोकतान्त्रिक गणतन्त्रमाथि व्यवस्थित प्रहार गर्न सक्छ । दुवै दिग्भ्रमित उग्रवादीको आकलन धेरै सही साबित भइरहेको छ । राष्ट्रपति विद्यादेवी भण्डारीको पछिल्लो असंवैधानिक कदमले उनीहरूलाई गलत हुन दिएको छैन । व्यवस्थाभित्रै रहेर लोकतान्त्रिक गणतन्त्रलाई संकटोन्मुख बनाउने कार्यको नेतृत्व २०६३ यता ओलीले निरन्तर रूपमा गरिरहे । २०६३ पूर्व लोकतान्त्रिक गणतन्त्र हुन नदिन पनि उनले भरमग्दुर प्रयास गरे । तर असफल रहे । उनको अनवरत प्रयासमा एमालेभित्र विद्यादेवी भण्डारीसहित उनको समूहको ठूलो साथसहयोग रह्यो । सँगै नेपाली कांग्रेस, माओवादी लगायत दलका ती नेताकार्यकर्ताको समर्थन रह्यो जसलाई जनअधिकार विस्तार गर्ने राजनीतिक रूपान्तरण र उपलब्धि मन परेको थिएन, जस्तै सीमान्तकृत समुदायलाई समेट्ने समावेशी लोकतन्त्रÙ सबै जातजातिको संस्कृति, धार्मिक संस्कार तथा मूल्यमान्यताप्रति संवेदनशील रहने धर्मनिरपेक्षता र राज्यको केन्द्रीकृत शासकीय प्रणालीमा जनगणको स्वामित्व, सेवा र पहुँच सुनिश्चित गर्ने संघीयता । त्यसैले यी नयाँ विशेषतासहितको गणतन्त्रलाई सके निस्तेज गर्न नसके नियोजित रूपमै कमजोर बनाउन व्यवस्थाभित्रै रहेर ओलीको एमालेगण सक्रिय रह्यो । राष्ट्रपतिको सक्रिय साथ निरन्तर रह्यो । एमालेगणलाई ज्ञात छ, व्यवस्थाभित्रैबाट लोकतान्त्रिक गणतन्त्रको विरोध गर्दा जनतालाई झुक्याइरहन सजिलो हुन्छ । पहिला यो समूह अन्तरिम संविधानमा लिपिबद्ध कैयौं अधिकारलाई २०७२ सालमा नेपालको संविधान घोषणा गर्दा उल्टाउन सफल भयो । यहाँसम्म आइपुग्दा आवरणमा संघीय लोकतान्त्रिक गणतन्त्र संवैधानिक हिसाबले लिपिबद्ध त छ तर संविधानमा लेखिए पनि यस्तो थितिले खोजेको सिद्धान्त, हकअधिकार र मूल्यमान्यता त्यही बेला धेरै फितलो भइसकेको थियो । न संघीयता कुनै सिद्धान्तमा आधारित थियो न समावेशी लोकतन्त्र । अझ कम्युनिस्ट एकताका नाममा व्यवस्थालाई नै संकटोन्मुख बनाउन सक्ने परिवर्तनविरोधी शक्तिलाई जब परिवर्तित थितिको नेतृत्व गर्ने अवसर जुर्यो राजनीतिले पूर्णतः गलत धार समात्यो । परिणामतः, राजनीतिक स्थायित्वका नाममा लोकतान्त्रिक गणतन्त्रले खोजेको संवैधानिक संस्कार बसाल्न व्यवस्थाभित्रै सक्रिय रहेको समूहले कहिल्यै दिएन । उल्टै संविधानको हुर्मत लिँदै लोकतान्त्रिक संस्थाहरूमा स्वेच्छाचारिता हावी भयो । बिस्तारै निर्वाचित संस्थाहरूसमेत विघटन गर्ने अधिनायकवादी अभ्यास झाँगियो । राष्ट्रपति विद्यादेवी भण्डारीले निर्वाचित संस्थाहरूको रक्षामा उभिने सामर्थ्य देखाउन चाहिनन् । लोकतान्त्रिक गणतन्त्रका पक्षमा उभिँदै सम्पूर्ण नेपालीको राष्ट्रपति बन्ने बाटो उनले रोजिनन् । माथिका दुई समूहलाई समेत अनुकूल वातावरण बनाउँदै अधिनायकवादी सोच र अभ्यासको संरक्षक बन्ने बाटो समाइन् । नतिजा, यी तीनै राजनीतिक समूह उत्साहित बनेका छन् । हाल लोकतान्त्रिक गणतन्त्रलाई निस्तेज बनाउने राजनीतिक चलखेलको नेतृत्व व्यवस्थाभित्रै रहेको एमालेले गरिरहेको छ । राष्ट्रपतिको असंवैधानिक कदम केवल यही स्वार्थको कडी हो ।यो स्वार्थको काल्पनिकी र शासकीय मानसिकता विशिष्ट प्रकारको छ । एमालेको राजनीतिक मनस्थिति र प्रतिबद्धता बुझे यस्तो स्वार्थ सहजै बुझिन्छ । एमालेले परम्परावादीको सांस्कृतिक विरासत धानेको छ । दिग्भ्रमित उग्रवादीको राजनीतिक बालहठ सम्हालेको छ । साथै २०४६ सालयता तीव्र गतिले विस्तार भएको बिचौलिया अभ्यास र दलालतन्त्र मानसिकता वरिपरिको आर्थिक थितिलाई थामेको छ । एमाले परम्परावादी संकुचित राष्ट्रियता, दिग्भ्रमित उग्रता र दलालतन्त्रको समागम हो । एमालेको सांस्कृतिक, राजनीतिक र आर्थिक चरित्र यिनै तीन पक्षको बलियो गठजोड हो । यो समूह २०४६ सालपछि विस्तारित लोकतान्त्रिक थितिको सबैभन्दा संगठित लाभार्थी पनि हो । त्यसैले उसका लागि जनताको बहुदलीय जनवाद पनि आइसक्यो, समाजवाद पनि । लोकतन्त्र योभन्दा बढी समावेशी बने, आम मानिसमा राज्यको पहुँच योभन्दा बढी विस्तार भए, सीमान्तकृत समुदायका धर्म र संस्कृतिले नीतिगत संवेदनशीलता प्राप्त गरे एमाले लाभार्थी नरहन पनि सक्छ । त्यसैले एमाले व्यवस्थाभित्रै रहेर लोकतान्त्रिक रूपान्तरणविरुद्ध संकट सृजना गर्न उद्यत छ । राष्ट्रपति भइसकेपछि पनि आफ्नो व्यक्तित्व त्यही अनुसार परिवर्तन गर्न नसकेकाले महामहिम भण्डारी अनवरत यिनै स्वार्थको रक्षा गर्ने महत्त्वपूर्ण पात्र बनेकी छन् । दुवै किसिमका संकटका प्रतीक्षार्थीलाई आज राष्ट्रपति र एमालेका मानसिकता र राजनीतिक गतिविधिले सघाइरहेका छन् । तर संकट सृजना गर्न चाहने प्रत्येक समूहलाई ज्ञात नहुन सक्छ, आफ्नो हकअधिकार सुनिश्चित गर्न जागिसकेको जनगण सुस्ताउन सक्छ तर पछि हट्न सक्तैन । न त अधिनायकवादी थिति अंगीकार नै गर्न सक्छ । त्यसैले सानो स्वार्थ समूह र तिनका कार्यकर्ताले व्यवस्था धराप पार्न खोज्दैमा स्वतन्त्रता र लोकतान्त्रिक परिकल्पना संकटमा परिहाल्ने होइन । फेरि, संकट मात्र सृजना गर्नु आफैंमा पर्याप्त होइन । त्यसलाई आफूले चाहे अनुसार निश्चित थितिमा ढाल्ने सामर्थ्य पनि हुनुपर्यो । तर ओलीको नेतृत्वमा अघि बढिरहेको एमालेसँग यस्तो सामर्थ्य छैन । यो समूहका आफ्नै दुःख र सीमा छन् । कुरा लोकतन्त्रको गर्नु छ, काम अधिनायकवादी । व्यवस्था गणतन्त्रको छ, अभ्यास राजावादी ढर्राको । संगठन कम्युनिस्ट नामधारी छ, शासकीय परिकल्पना परम्परावादी । शासन संघीय थितिमा गर्नु छ, सोच केन्द्रीकृत राख्नु छ । लोकतान्त्रिक रूपान्तरण बहुलवादी सामाजमा गर्नु छ तर त्यसका लागि एकात्मवादी मनोवृत्ति र सांस्कृतिक दृष्टिकोण बोक्नु छ । एमालेका दुःख पनि कतिकति ! रुप र सारबीच गहिरो दूरी भएको समूहले संवैधानिक संकट निम्त्याउँदै लोकतान्त्रिक थितिमाथि प्रहार गर्न त सक्छ तर जनगणको लोकतान्त्रिक काल्पनिकी धूमिल बनाइहाल्न सक्तैन । संकटका प्रतीक्षार्थीहरू संवेदनशील नबनेको अर्कै किसिमको संकट नेपाली जनगणले ऐतिहासिक रूपमै भोगिरहेका छन् मुगलान भासिएर जीविका धान्दै जीवन गुजारा गर्ने, परिवार पाल्ने र आजीवन अपमान सहने । आजसम्म नेपालको स्वाधीनता र नेपाली जनताको प्रतिष्ठालाई यो संकटले जति अर्को कुनै संकटले तल खसाएको छैन । विडम्बना, सर्वसाधारणको यस्तो दीर्घकालीन संकट सदैव अवमूल्यन गर्दै तीनै किसिमका संकटका प्रतीक्षार्थीहरू नयाँ संकटको पर्खाइमा छन् । कठै, उनीहरूको दिग्भम्रित मानसिकता !"
जैविक समाजको पुनर्निर्माण,"आयातसमृद्धिको गाथामा रमाएका नेपालका राजनीतिक नेतृत्वहरू र तिनैको दलालीमा लिप्त तथाकथित बौद्धिक जमातलाई प्रकृतिसम्मत विकास, खेतीपाती र जैविक समाज पुनर्निर्माण गर्ने कुरा अपत्यारिलो मात्र हैन, सनक वा पागलपनजस्तो लाग्छ । नलागोस् पनि किन ? कर्णाली होस् वा तराई मधेश या काठमाडौं होऊन्, अल्पसंख्यक तथा सीमान्तकृत समुदायका बस्तीहरूमा छाक टार्न संघर्षरत श्रमजीवीदेखि वैभव भित्र्याउन हरतरहले तल्लीन नवधनाढ्य सबैमा आआफ्नै मानकको समृद्धिको सपना छ अनि यो ल्याउने पार्टी र नेता चाहिएको छ । यो भेउ पाएका पार्टी र नेताहरू भने सबैलाई बाँड्न पुग्ने समृद्धिका रंगीन सपना बुन्न र बाँड्न व्यस्त छन् । आम निर्वाचन नजिकिएसँगै तिनीहरू लोकतन्त्र, समाजवाद, समावेशिता, जनजीविका र विकासका शब्दजालले रफ्फु भरिएका पान्डोराज बक्स (घोषणापत्र) तयार गर्दै छन् । यस्ता दर्जनौं कन्तुर चाँडै बजारमा आउँदै छन् । यिनमा कस्ता र कसका समृद्धि छन्, पछि खोलेर पनि हेरौंला ।यस्ता समृद्धिगाथा सुन्न वा पढ्न निर्वाचनै पर्खिनुपर्ने पनि केही थिएन र छैन । सरकार चलाउने सर्वदलीय संयन्त्र, पार्टी र गठबन्धनहरूले आफैं, दाताका परियोजना र बहुराष्टिय निजी कम्पनीमार्फत यो सधैं बाँडिरहेकै छन् । फरक केही छ भने निर्वाचनसँगै यस्तो समृद्धिको उल्कापात नै हुन्छ । विडम्बना, धेरैका लागि यस्ता उधारा आश्वासनका समृद्धि सपना आकाशको फल आँखा तरी मर् भनेझैं हुन्छन् । तर पनि यिनैमाथि धेरै भर परेको नेपाली समाज भने यिनका आश्वासनलाई आफ््नो नियति सम्झेर तातो पानीमा रमाएको भ्यागुतोजस्तै संकट पर्खेर बसेको भान हुन्छ । आधुनिक मानव सभ्यताको खास कालखण्डमा बाटो बिराएर, असम्भवप्रायः मानव मात्रको विकासलाई मानक बनाएको उपनिवेशी औद्योगिक विकासमा आधारित समृद्धि सपनाले गर्दा प्रकृतिको अति दोहनसँगै विविधताको ह्रास भैरहेको छ । यो दुश्चक्रबाट पार पाउन भन्दै तिनैले बाटेको उदार अर्थतन्त्र नामको परनिर्भरताको दाम्लोमा बाँधिन पुगेको समाज दलाल पुँजीवादको दलदलमा फसेको छ । एकातिर पुँजीवादको याचनाबाट आत्मनिर्भर र समृद्ध हुने दिवास्वप्नमा रमाएको छ भने, अर्कातिर मामाको धन फुपूको श्राद्ध बनेको यस्तो सहायताले समाजमा परनिर्भरता र कुशासन थोपरेको छ । समाजमा विभेद झन्झन् बढाउँदै जाने यो दुश्चक्रका कारण प्रकृति र समाजको अन्तरनिर्भरता र अन्तरसम्बन्धको डोरो मक्किँदै गएको छ । हाम्रा रैथाने परम्परा, संस्कृति र सामाजिक मूल्यमान्यता उन्नत हुनुको साटो मूल्यहीन बन्दै गएका छन् । त्यसमाथि यस्ता विकृतिका चाङसँगै नयाँनयाँ सामाजिक, आर्थिक र वातावरणीय चुनौतीहरू थपिएका छन् । हामी भने यस्तै रंगीन समृद्धि सपनाका ललिपपमा दशकौंदेखि अलमल गरिरहेका छौं । सर्वविदितै छ, अहिले हाम्रो समग्र प्रकृति, मानवीय प्रवृत्ति र सञ्चारप्रविधिमा व्यापक फेरबदल आएको छ । मानिस मात्रका कारण आएको यो फेरबदलले गर्दा बहुसंख्यक जनसमुदायको जीवनका सबै आयामका संकटहरू गहिरिँदै गएका छन् । घामजत्तिकै छर्लंग यो वास्तविकतालाई पूर्ण बेवास्ता गर्दै उल्टो बाटो हिँडेको समृद्धियात्राले हाम्रो भविष्यलाई अन्धकारतर्फ धकेलीरहेको छ । तर अब त भएन है भन्ने आँट धेरैमा पलाइसकेकै छैन । अझै पनि सुनको मृग बनेको समृद्धि पाउने मृगतृष्णाको धङधङीमै रमाएका रैतीकै जमात र तिनकै डाँको ठूलो छ ।जलवायु परिवर्तन, विषाक्त माटो, नसर्ने रोगले आक्रान्त मानव स्वास्थ्य र बढ्दो खाद्य अभाव हुँदै दैनिक जीवनलाई कष्टकर बनाउने संकट एकपछि अर्को थपिँदै गएका छन् । समग्र प्रकृतिको ह्रास र जैविक विविधता विघटनको चित्र कहालीलाग्दो छ भन्ने थाहा पाउन जलवायु परिवर्तनका रूपमा सतहमा देखिएको वातावरणीय संकटको एउटा सूचक मात्र हेरे पुग्छ । योसँगै कृत्रिम रसायन र घातक विषका कारण माटो र मानव स्वास्थ्य हामी सबैले अन्दाज गरेभन्दा धेरै भयावह छ । खनिज ऊर्जामा आधारित अन्धाधुन्ध भौतिक संरचना निर्माणका कारण प्रकृति र वातावरणको विनाश भैरहेको छ, खेतीपाती र जीवनका आधारहरू तहसनहस हुँदै गएका छन् । समृद्धिको जबरजस्त मानक बनेको आयातित अर्थतन्त्रका सबै आयाममा नकारात्मक उपलब्धि हासिल भएका छन् । तैपनि अग्ला डाँडामा बनाइएका भ्युटावर र कंक्रिट द्वारमा रमाउने औसत नेपालीलाई समृद्धिका सपना बाँड्न तँछाडमछाड छ । यस्तो प्रवृत्तिलाई नफेर्ने हो भने हाम्रै कारणले हाम्रो प्रकृति थप विनाश हुने र हाम्रो जीवन नै धराशायी हुने निश्चित छ । विषादीले होस् वा कंक्रिटले, आफ्नो उत्पादनशील जमिन ध्वस्त पार्दै गइरहेको अवस्थामा हामी खाद्यान्न आयातमा कति दिन निर्भर रहन सक्छौं ? आधारभूत वस्तुमा परनिर्भर हाम्रो राष्ट्रवाद कति बलियो र समृद्धि कति दिगो हुन्छ ? अहिले हामी सबैले आफैंलाई सोध्ने यक्ष प्रश्न हो यो । अहिलेको यो संकट प्रकृतिको अति दोहनको जगमा निर्माण भएको उपनिवेशी औद्योगिक विकासले निम्त्याएको हो भन्नेमा अब धेरै द्विविधा छैन । यसलाई सच्याउन नेपाली समाज र भूगोलअनुरूपको जैविक समाजको ढाँचा बनाउनुको विकल्प छैन । यी सबै कुराले के देखाउँछन् भने, यस्तो ढाँचा बनाउँदा संविधानमै लेखिएको समाजवादउन्मुख राजनीतिक पुनर्जागरण र प्रकृतिको पुनरुत्थानसँगसँगै गर्न अनिवार्य छ । हामीले बिराएको बाटो सच्याउने एक मात्र उपयुक्त उपाय यही हो । यसका लागि, मानिसले प्रकृतिबाट सिकेर उन्नत समाजको पुनर्निर्माण गर्ने जैविक समाजको दृष्टिकोणलाई रैथाने समाजवादको आधार बनाउँदै दीर्घकालीन र अल्पकालीन ढाँचा बनाउनुपर्छ । भविष्यका सन्ततिलाई उन्नत समाज र दिगो प्रकृति जिम्मा लगाउने सोचबिना यस्तो ढाँचा बन्दैन । स्थानीय समाज र संस्कृतिमा आधारित र प्रकृतिसम्मत एकीकृत कृषि प्रणाली, यसैमा आधारित पर्यटन प्रवर्द्धन र नवीकरणीय स्वच्छ ऊर्जा विकास हाम्रो सन्दर्भमा जैविक समाज निर्माणका आधारभूत आयाम हुन् । यो नै भविष्यका सन्ततिलाई उन्नत समाज र प्रकृति बुझाउने एवं अहिले आम मानिसको दैनिकी सहज बनाउँदै हाम्रो मुलुक समृद्ध बनाउने र हामी खुसीसाथ बाँच्ने यात्राको प्रस्थानविन्दु हो । यस्तो जैविक विकासको ढाँचामा राष्ट्रिय सहमति गर्नुको विकल्प छैन । यो सहमतिका आधारमा बनाइने रणनीतिक मार्गचित्र, योजना र कार्यक्रमले मात्र अहिलेको संकटलाई सम्बोधन गर्न सक्षम बनाउँछ ।यस्तो ढाँचा कागजमा बनाई नेताले भाषण गरेर मात्र पुग्दैन । यसको कार्यान्वयन हुनुपर्छ, जुन राजनीतिक र प्रशासनिक सक्षमता र प्रतिबद्धतामा भर पर्छ । समृद्धिको ढाँचासँगै यी संयन्त्रको पुनःसंरचना र नेतृत्वको पुनर्गठन दीर्घकालीन समृद्धिको पूर्वसर्त हो । नेपालीको समृद्धि सपनालाई साकार पार्न हालको केन्द्रीकृत र रूढिवादी प्रशासनिक संरचनालाई नै बदल्नुपर्ने हुन्छ । साथै तत्कालै गर्न सकिने सुधारका लागि यिनको दक्षता बढाउन पुरस्कार र दण्डको मापदण्ड बनाउनुपर्छ । यसलाई कार्यान्वयन गर्न रणनीति र योजना बनाउन सक्षम संयन्त्र चाहिन्छ र सँगै कार्यान्वयन भएनभएको खबरदारी गर्ने लौरो बोकेको पृष्ठपोषण गर्ने समूह चाहिन्छ । अहिले, नीति निर्माण र पृष्ठपोषण गर्ने जिम्मेवारी र जवाफदेही लिनुपर्ने संसद् पंगु छ । यसलाई खुट्टा टेकाएर मात्र हाम्रो उन्नति यात्राको सुरुआत हुन्छ । मुख्यतः पार्टी र सरकारमा समावेशी लोकतन्त्रका आधारमा प्रतिस्पर्धी युवा नेतृत्वको हस्तक्षेप र प्रभावकारी प्रशासनिक संयन्त्रले मात्र सुशासन र आत्मनिर्भर राष्ट्रवादलाइ बलियो बनाउँदै जान्छ । यसो हुन सके हाम्रो राजनीतिको प्रवृत्ति र समग्र प्रकृति दुवै पुनर्जीवित हुदै जानेछन् । यसरी हामी समृद्ध, सुखी र खुसी हुनेतर्फको यात्रा सुनिश्चित हुन्छ । यस्तो यात्राको समझ र बाटो पहिल्याउन अनि अहिले पार्टीहरूलाई समेत अद्यावधिक गर्न अनुभवि, सक्षम र दृढ व्यक्तिहरूको खाँचो छ । यसले मात्र राजनीतिका सबै आयाममा पुनर्जागरण हुने हो । फेरि पनि के बिर्सनु हुँदैन भने, स्थानीय परिवेशमा जैविक समाजको प्रस्थान र उत्थानका आधार फरकफरक हुन्छन् । यसो गर्ने सोचबिना अबको राजनीतिले मूल बाटो पहिल्याउनै सक्दैन । यसो नगरे, राजनीतिक अस्थिरता र अन्योल झन् बढ्ने मात्र हैन, यसले समाजमा असुरक्षा र संशय बढाउँदै विग्रह बढाउँछ । अहिलेको जस्तै दलाल र आसेपासेलाई यसको बागडोर थमाउँदै जाने हो भने समतामूलक समाज र समाजवाद तिनै आसेपासेका लागि मात्र हुनेछन् । अहिले सामाजिक सञ्जाल र सार्वजनिक स्थानमा राजनीतिका बारेमा उठ्ने गरेका टीकाटिप्पणी यसका केही उदाहरण हुन् । अन्तमा, हाम्रो समृद्धिको मानक नै आयातित छ । यस्तो मानकका आधारमा बनाइएका समृद्धिको ढाँचा, नीति, रणनीति र योजनासमेत आयातित छन् । यसरी सबै कुरा आयात गरिएको समृद्धिबाट नेपाली समाज कसरी आत्मनिर्भर हुन्छ ? जबसम्म यो मानकमै प्रश्न उठाउने आँट हुदैन, यसलाई फेर्ने सोच कसरी आउँछ ? आउँदो निर्वाचन यी प्रश्नहरूसँगै उम्मेदवार, पार्टीका घोषणा र तिनले बाँडेका आश्वासनमा औंला उठाउने उपयुक्त अवसर हो । अब पनि यी प्रश्न आँट गरेनौं भने हाम्रो र हाम्रा भावी पुस्ताको भविष्य के हुन्छ ? यो कुरा बितेका तीन दशकमा राजनीतिक पार्टी नेतृत्व र तिनको निकम्मापन र अक्षमताले गर्दा हामीले भोगेको कुशासनको दुश्चक्रको आलोकमा हेर्ने कि ? सँगै, भूकम्पले भत्केका घरजस्तो धरापमा रहेका पार्टी र अगुवालाई सुधार्न वा भत्काउन आफ्नो मतको सदुपयोग गर्ने कि ? विवेक यहाँहरूकै ।"
राजनीतिक अभिनेताहरूको मौसमी नाटक,"वर्षौं भयो यो देशको डबलीमा अनेकथरि राजनीतिक नाटक मञ्चन भइरहेको । यस्ता नाटक सदावहार नभएर मौसमी हुने गर्छन् । हो, अहिले पनि त्यस्तै नाटक मञ्चनको मौसम छ । हाम्रो राजनीतिका असंख्य कुशल अभिनेताहरू जनताको घरदैलो र चोकगल्लीमा आकर्षक नाटक मञ्चन गरिरहेका छन् । उनीहरू सहरका भव्य महलबाट निस्केर, आफ्ना महँगा सवारीसाधन ग्यारेजमा थन्क्याएर पैदल हिँडिरहेका छन् । जातभात, उचनीच केही नभनी जसको भान्सामा जे पाक्छ हातै र पातै खाइदिन्छन् । गरिबका गन्हाउने गुन्द्रीमा निःसंकोच पलेंटी मारेर बसिदिन्छन् । अभिनय कलामा विछट्टै सिपालु छन् यी राजनीतिका अभिनेताहरू । आफ्नो चुनावी दौडाहमा किसानसँग हातेमालो गरी काम गर्न सक्छन् । रोगी र अशक्त वृद्धवृद्धालाई ओखतीमुलोको आस देखाउँछन् । सुकुम्बासीलाई जग्गाको, बूढाबूढीलाई भत्ताको, बेरोजगारलाई रोजगारीको, विद्यार्थीलाई बिनाशुल्क शिक्षाको आश्वासन बाँड्छन् । आफ्नोमनचिन्ते झोलीबाट कतै बाटो, कतै पुल, कतै तटबन्ध त कतै सिँचाइ अनि उन्नत बीउबिजन र वैज्ञानिक खेतीका प्रसाद झिकेर पनि बाड्दै हिँड्छन् यी सन्तअभिनेताहरू । तिनका चिल्ला र गुलिया कुराले लठ्ठिएर हामी आफ्नो अमूल्य मत पटकपटक दिन्छौं ।जब निर्वाचनको अनुष्ठान सम्पन्न हुन्छ, विजयको माला पहिरिनासाथ अभिनेताहरू सर्पले काँचुली फेरेजस्तै आफ्नो धर्म त्यही गाउँघरका कुनाकन्दरामा छाडेर सिंहदरबार छिर्छन् । जनप्रतिनिधिको धर्म हो जनचाहना अनुरूपको नीति निर्माण गरी त्यसको सही कार्यान्वयन गर्नु तर उनीहरू यसको पालना गर्दैनन् । उनीहरू त सत्तामा पुगेर दीर्घकालसम्म सुविधा भोग गर्न तँछाडमछाड गरिरहन्छन् । दैनिक सयौंको संख्यामा विदेश पलायन हुने युवाका विवश अनुहारले पीडा दिँदैन उनीहरूलाई न त जनशून्य भएका उजाड गाउँ र खण्डहर बनेका बस्तीहरूले नै चस्काउन सक्छ उनीहरूको मुटु । साहुको मिटरब्याजी ऋणले थिचिएका गरिबको आँसुले पगाल्दैन उनीहरूलाई न त अकासिँदो महँगीले थिल्थिलिएका विपन्नहरूको सुस्केराले नै झस्काउन सक्छ । पछि फर्केर हेर्ने फुर्सद नै हुँदैन उनीहरूसँग किनकि कमाउधन्दामा जो लाग्नुपर्छ । नेताकार्यकर्ता मात्र कहाँ हो र ? अब त हाम्रो समग्र राजनीति नै धर्मछाडा बनिसकेको छ । दलीय राजनीतिमा सत्ता र प्रतिपक्ष दुवै बलियो र महत्त्वपूर्ण हुने, हरेक दलका आआफ्नै नीतिकार्यक्रम हुनुपर्ने, दलहरू आआफ्ना एजेन्डा लिएर जनतामाझ जानु अनि जनताले आफ्नो मनले खाएको दलको उम्मेदवारलाई मतदान गर्नु नै हो दलीय राजनीतिको धर्म हो । तर यहाँ अब दलहरूले आफ्नो दलको सैद्धान्तिक मर्म बिर्सिएका छन् । दलीय नीतिसिद्धान्तलाई समयानुकूल परिमार्जनका नाममा त्यसका आधारभूत मान्यताकै परित्याग गरिसकेका छन् । आफूलाई सर्वहाराको पक्षधर मान्नेहरूसमेत अहिले पुँजीवादका अनुयायीजस्ता देखिएका छन् । नेताले आफूलाई मालिक र जनतालाई दासका रूपमा हेर्न थालेका छन् । यही मालिक बन्ने महत्त्वाकांक्षाका कारण अहिले हरेक दल र तिनका नेताको अभीष्ट सत्ताप्राप्ति नै बनेको छ । यसको ज्वलन्त उदाहरण गत स्थानीय निर्वाचनदेखि आरम्भ भएको सत्तारूढ चुनावी गठबन्धन हो । यो गठबन्धनले बहुदलीय प्रजातन्त्रमा जनताको मताधिकारमाथि अतिक्रमण गरेको छ किनकि, यस्तो अवस्थामा जनताले आफूले चाहेको दलको उम्मेदवारलाई नभई दलीय निर्देशनमा अन्यलाई मत दिनुपर्ने बाध्यता हुन्छ । यसका साथै दल आफ्ना एजेन्डा लिएर जनतासामु जाने, जनमतअनुरूप प्राप्त गरेको स्थानमा रहेर भूमिका निर्वाह गर्ने धर्मबाट च्युत हुन्छन् । जेजसरी हुन्छ सत्तामा पुग्नका लागि दल तथा नेतामा देखिएको यस्तो धर्मछाडा प्रवृत्तिका कारण आसन्न निर्वाचनप्रति आम जनताको उत्साह घट्दो छ । साथै यस प्रकारको प्रवृत्तिले प्रजातन्त्रको सुदृढीकरण गर्न पनि सक्दैन किनकि प्रजातन्त्रमा इमानदार सत्ता मात्र होइन, बलियो प्रतिपक्षको पनि उत्तिकै महत्त्व हुन्छ ।स्थिर राजनीति र सुशासनबाटै राष्ट्रका अन्य पक्ष सुव्यवस्थित र जनउत्तरदायी हुन्छन् तर जब देशको राजनीति नै धर्मछाडा बन्छ तब अन्य निकायमा धर्म, इमानदारी र नैतिकताको अपेक्षा निरर्थक बन्छ । यस्तै धर्मछाडा प्रवृत्तिको एउटा उदाहरण हो खोला दबाएर निर्माण गरिएको व्यापारिक संरचना । हराएको टुकुचाको त खोजी गर्दै महानगरले त्यसको उद्धार गरेको छ तर यस्ता कुकृत्य अझै कति लुकेका होलान् ? माफियाको सञ्जाल यसरी फैलिएको छ कि यसले वन, ढुंगाबालुवादेखि लिएर सार्वजनिक जग्गा हुँदै खोलानाला पनि बाँकी राखेन । यस्तो प्रवृत्ति रहिरहने हो भने अझै कति खोलानाला र प्राकृतिक सम्पदाको अपहरण हुने हो । हामीकहाँ धर्मछाडा प्रवृत्ति यसरी मौलाइरहेको छ कि यसबाट राजनीति मात्र होइन, सामाजिक, आर्थिक, शैक्षिक लगायत कुनै पनि क्षेत्र अछुतो छैन । समाजमा भ्रष्टाचार र कमिसनतन्त्र झांगिएको हुनाले राजस्वको अधिकांश भाग यसैभित्र हराउने गरेको देखिन्छ । कालोबजारी र बिचौलियाहरूले उपभोक्ताको ढाड निरन्तर सेकिरहेका छन् जबकि, व्यापारको धर्म हो सेवासुविधा बेचेर मुनाफा आर्जन गर्नु तर हामीकहाँको व्यापारले ठगीबाट मुनाफा कमाइरहेछ । शैक्षिक क्षेत्रले आफ्नो सेवामुखी धर्म छाडेर व्यवसाय गर्न थालेकाले अहिले गुणस्तरीय शिक्षा सर्वसाधारणको पहुँचभन्दा निकै टाढा बन्दै छ । पैसा र पहुँचका आधारमा अपराधीले उन्मुक्ति पाउने दण्डहीनताको संस्कृति विकसित हुँदै गरेका कारण समाज अपराध, भ्रष्टाचार तथा अनेक हिंसामा जेलिँदै छ । व्यावसायिक, प्रशासनिक, न्यायिक तथा शैक्षिक निकायले सेवामुखी धर्म छाडेर राजनीतिमा मुछिनाले पनि यिनको विश्वसनीयता घट्दो छ ।यी सबै बेथिति र विसंगतिको जड हाम्रो राजनीतिमा स्थापित धर्मछाडा प्रवृत्ति नै हो । राजनीतिलाई केवल दलीय र व्यक्तिगत स्वार्थमा सीमित गरिनाले आम जनतामा यसप्रति वितृष्णा जाग्नु स्वाभाविकै हो किनभने अहिलेको हाम्रो राजनीतिको गन्तव्य देश र जनतालाई प्रगतिपथमा डोर्याउनु नभएर दलविशेष र त्यसका शीर्ष नेतालाई सत्तामा पुर्याउनु अनि त्यो सत्ता जसरी हुन्छ दीर्घकालीन बनाउनु हो । आगामी निर्वाचनमा प्रत्यासीका रूपमा उही पुराना (निवृत्त हुनुपर्ने अवस्थाका समेत) अनुहार देखिनु तथा समानुपातिक उम्मेदवारीमा देखिएको नाता, पैसा र पहुँचको खेलले पनि यसको पुष्टि गर्दैन र ? तर पटकपटक आफ्नो आस्थासँग खेलबाड गर्नेलाई चिन्न नसक्नु भने हाम्रै कमजोरी हो । त्यसैले विजयोत्सवमा पहिराइएका माला ओइलाउन नपाउँदै भोट माग्दा जनतासँग गरेका वाचा बिर्सने हाम्रो राजनीतिका धर्मछाडा नायकहरूलाई अब हामीले निषेध गर्नैपर्छ । सच्चा राजनीतिज्ञको धर्म जनताको सेवा गर्दै देशलाई अग्रगमनतर्फ डोर्याउनु हो भन्ने मूल धर्मलाई बिर्सने धर्मछाडा प्रवृत्तिलाई आगामी निर्वाचनका प्रत्याशीहरूले परित्याग गरेर आत्मालोचना गर्नैपर्छ । कदाचित गरेनन् र उही प्रवृत्तिको पोषण गरिरहे भने हामीले पनि उपयुक्त विकल्प खोज्ने कि ? किनकि प्रजातन्त्रमा जनता नै सर्वोपरि शक्ति हो ।"
"विनिमय दर, अमेरिकी डलर र नेपाली रुपैयाँ","जानेर मुद्रा अवमूल्यनकुनैकुनै देशले आफ्नो मुद्रा जानीजानी पनि अवमूल्यन गर्छन् । त्यस्तो गर्नेमा प्रायः एसियाका देशहरू छन् । देशहरूले जानीजानी मुद्रा अवमूल्यन गर्नुको कारण भनेको व्यापार असन्तुलन हो । आफ्नो देशको व्यापार घाटा र अरू ऋण घटाउन केही राष्ट्रले आफ्नो मुद्रा जानीजानी अवमूल्यन गर्ने गर्छन् । सो गर्नेमा चीन अग्रपंक्तिमै छ भने, केही समययता आफ्नो मुद्रा अवमूल्यन गर्नेमा ब्राजिल र इजिप्ट पनि पर्छन् । जानीजानी मुद्रा अवमूल्यन गर्नुका बेफाइदा पनि छन् । त्यसबाट हुने बढ्दो मुद्रास्फीति र वैदेशिक ऋणको बढ्दो चापले त्यस्ता देशहरूलाई सताउँछ ।नेपालभारतको मुद्रा विनिमय दरनेपालको मुद्रा भारतीय रुपैयाँसँग स्थिर राखिएको छ । स्थिर विनिमय दर सरकारले निर्धारण गर्छ भने अस्थिर विनिमय दरमा विदेशी मुद्रा बजारको माग र आपूर्तिले सम्बन्धित देशको मुद्रा निर्धारण गर्छ । नेरु भारुसँग सन् १९९३ मा भारु १ बराबर नेरु १६० कायम गरियो । विभिन्न आर्थिक विज्ञका अनुसार, नेरुभारु स्थिर विनिमय दर नभएको भए अहिले भारु १ बराबर नेरु ३९४१ सम्म पुग्न सक्थ्यो । नेपालमा कुल आयातको लगभग ७० प्रतिशत भारतबाट हुन्छ, यदि भारुसँग स्थिर विनिमय दर नभएको भए भारतीय सामग्रीको मूल्य नेपाली बजारमा उच्च हुन्थ्यो र नेपालको मुद्रास्फीति पनि धेरै हुन्थ्यो । समग्र अर्थतन्त्रमा ठूलो नकारात्मक असर पर्थ्यो । सन् १९६० अघि नेपालमा ९० प्रतिशत मुद्रा भारु नै चल्थ्यो, जुन चलन पछि राजा महेन्द्रले हटाए । नेपालको आर्थिक दुरवस्थाले गर्दा भारुसँगको स्थिर विनिमय दर हटायो भने पुँजी पलायन बढ्ने सम्भावना हुन सक्छ जसबाट अन्तर्राष्ट्रिय व्यापारव्यवसाय र समग्र अर्थतन्त्रमा नकारात्मक असर पर्छ । जबसम्म भारुसँग हाम्रो मुद्राको स्थिर विनिमय दर कायम हुन्छ तबसम्म हाम्रो वित्तीय नीति, मौद्रिक नीति र अन्तर्राष्ट्रिय सम्बन्धमा भारतको प्रत्यक्ष वा अप्रत्यक्ष प्रभाव भइरहन्छ । तर, भारतसँगको यस्तो निर्भरता हटाउन हाम्रो कुल गार्हस्थ्य उत्पादन (जीडीपी) र समग्र अर्थतन्त्रले गति लिनु अपरिहार्य छ । राष्ट्रको मुद्रा कमजोर भयो भने आयात महँगो हुन जान्छ, विदेशमा पढ्न र घुम्न जाने नेपालीहरूलाई पनि बढ्दो डलरले महँगो हुन जान्छ । देशको मुद्रा अवमूल्यनका फाइदाहरू पनि हुन्छन् । कमजोर विनिमय दरबाट यसरी फाइदा लिन सकिन्छ(क) व्यापार घाटा ः राष्ट्रको मुद्रा कमजोर भएका बेला आयातित वस्तुसामग्रीहरूको मूल्य बढ्छ । अत्यावश्यकबाहेकका आयातमा उपभोक्ताले कटौती गर्ने नै भए । अर्कोतिर, मुद्रा कमजोर हुँदा देशका निर्यातजन्य वस्तुहरूको मूल्यमा गिरावट आउँछ, जसका कारण देशले निर्यात गर्ने वस्तुहरूले अन्तर्राष्ट्रिय बजारमा बढी ठाउँ पाउन सक्छन् । आयातित वस्तु महँगो भएर मागमा कमी आउँछ भने निर्यातमुखी वस्तुको मूल्यमा गिरावट आएर माग बढ्ने सम्भावना हुन्छ । आयात घट्नु र निर्यात बढ्नुले राष्ट्रको व्यापार घाटा घट्छ । नेपालले पनि आफ्नो मुद्रा डलरको तुलनामा कमजोर भएका बेला निर्यात गर्न मिल्ने वस्तुहरूलाई व्यापक प्रचारसहित अन्तर्रास्ट्रिय बजारमा लगिहाल्नुपर्छ । (ख) पर्यटन ः आफ्नो मुद्रा कमजोर भएको फाइदा पर्यटन क्षेत्रले पनि उठाउन सक्छ । त्यस्तो बेला आन्तरिक पर्यटकहरू देशबाहिर जान महँगो पर्ने भएकाले त्यसमा निरुत्साहित हुने हुन्छन् । फलस्वरूप आन्तरिक पर्यटकहरूको चाप बढ्न थाल्छ । विदेशी पर्यटकहरू पनि घुम्न आउने सम्भावना बढ्छ । मुद्राको अवमूल्यन भएका बेला देशभित्रको घुमाइ सस्तिएको हुन्छ । त्यसैले देशको मुद्रा कमजोर भएका बेला पर्यटन क्षेत्रले विदेशी तथा आन्तरिक पर्यटकहरूबाट राम्रो कमाइ गर्न सक्छ । यसबाट देशको विदेशी मुद्रा सञ्चितिमा वृद्धि हुनुका साथै समग्र अर्थतन्त्रलाई नै टेवा पुग्छ । देशको मुद्रा अवमूल्यन भएका बेला निर्यात बढ्ने भएकाले व्यापार घाटा घट्छ र साथै देशको कुल घाटा पनि कम हुँदै जान्छ । (ग) वैदेशिक लगानी ः देशको मुद्रा कमजोर भएका बेला विदेशी लगानी बढी भित्रिन सक्छ । त्यस्तो समयमा देशभित्र वैदेशिक लगानीमैत्री नीति ल्याउने मात्र होइन, कार्यान्वयन पनि गरियो भने उल्लेख्य मात्रामा वैदेशिक लगानी आउने सम्भावना हुन्छ । यस कार्यमा एनआरएनहरूको भूमिका प्रमुख हुन सक्छ । एनआरएनहरूलाई नेपालभित्र लगानीमा प्राथमिकता राखियो भने विदेशमा बसोबास गर्ने नेपालीहरूबाट ठूलो मात्रामा लगानी आउन सक्छ । त्यसैले, देशको मुद्रा कमजोर भएका बेला देशभित्र ठूलो वैदेशिक तथा घरेलु लगानीको सम्भावना हुन्छ । निर्यात र पर्यटनमा वृद्धिले गर्दा समग्र अर्थतन्त्र र जीडीपी बढ्ने गर्छ ।"
सिट बाँडफाँट प्याकेजमै,"(काठमाडौं)  झन्डै डेढ महिना कसरत गर्दा पनि प्रतिनिधिसभाको सिट बाँडफाँट नटुंगिएपछि पाँचदलीय सत्ता गठबन्धनका शीर्ष नेता प्याकेजमै सहमति जुटाउने गृहकार्यमा लागेका छन् । शीर्ष नेताको निर्देशनअनुसार कार्यदलले आइतबारदेखि प्रदेशसभातर्फका सिट बाँडफाँटमा काम थालेको छ । शीर्ष नेताको शनिबार बसेको बैठकले प्रदेशसभातर्फको काम थाल्न कार्यदललाई निर्देशन दिएको थियो ।कार्यदलका एक सदस्यका अनुसार अहिलेसम्म प्रतिनिधिसभाका १ सय ६५ मध्ये करिब १ सय ४० सिटमा सहमतिनजिक पुगेको र अन्य सिट प्रदेशसभाको बाँडफाँटसँगै मिलाउन सकिने देखिएपछि प्याकेजमै बाँडफाँटको गृहकार्य सुरु भएको छ । कार्यदलले यसअघि तयार पारेको क्षेत्रगत तथ्यांकका आधारमा प्रदेशसभातर्फका ३ सय ३० सिट बाँडफाँटमा काम सुरु भएको छ । ती सदस्यका अनुसार आइतबारको बैठकमा प्रदेशसभातर्फ कांग्रेसले १८०, माओवादीले ११०, एकीकृत समाजवादीले ७०, जसपाले ५० र जनमोर्चाले ८ सिटमा दाबी पेस गरेका छन् । दाबी धेरै आएपछि सहमति जुट्न सकेको छैन, मुख्य समस्या प्रतिनिधिसभाका केही क्षेत्रमा हो, प्रदेशमा धेरै समस्या हुँदैन, सोमबार बस्ने बैठकले सहमति जुटाउने कोसिस गर्छ, ती सदस्यले भने । साउन २० मा गठित कांग्रेस नेता कृष्णप्रसाद सिटौला नेतृत्वको कार्यदलले शीर्ष नेतासँगको परामर्शमा काम गरिरहेको छ । नमिलेको क्षेत्र र अवस्थामा शीर्ष तहले नै राजनीतिक निर्णयमार्फत सहमति जुटाउने गरी काम गर्न निर्देशन भएपछि कार्यदल टुंगोमा पुर्याउने गरी गृहकार्यमा छ । ती सदस्यका अनुसार प्रतिनिधिसभाका २० निर्वाचन क्षेत्रमा दोहोरोतेहरो दाबी छ । काठमाडौं २ मा कांग्रेस र माओवादीको दाबीले सहमति हुन सकेको छैन । ०७४ मा तत्कालीन एमालेका वरिष्ठ नेता माधवकुमार नेपालले जितेको यो क्षेत्रमा माओवादीबाट पूर्वसभामुख ओनसरी घर्ती र अञ्जना बिशंखेले दाबी गरेका छन् तर यो क्षेत्रमा कांग्रेसले दाबी छोडेको छैन । काठमाडौं७ मा पनि सहमति जुट्न सकेको छैन । यो क्षेत्रमा एकीकृत समाजवादी, कांग्रेस र जसपाको दाबी छ । बाबुराम भट्टराई नेतृत्वको नेपाल समाजवादीबाट मानुषी यमीलाई उम्मेदवार बनाउने तयारीअनुसार माओवादीले पनि दाबी गरेको छ । ०७४ मा यो क्षेत्रमा एमालेले जितेको थियो । काठमाडौं८ भने एकीकृत समजवादीलाई दिने सहमति भएको छ । धनकुटा जिल्लामा कांग्रेस, माओवादी र जसपाको दाबीले सहमति जुट्न नसकेको कार्यदलका अर्का एक सदस्यले बताए । ०७४ मा एमालेले जितेको यो जिल्लामा एउटा मात्रै निर्वाचन क्षेत्र छ । गठबन्धन हुँदा कांग्रेसका सुनील थापा, माओवादीका हेमराज भण्डारी र जसपाका रकम चेम्जोङको मुख्य दाबी छ । माओवादीका पोलिटब्युरो सदस्य भण्डारीले पार्टीबाट राजीनामा दिएर आइतबार स्वतन्त्र उम्मेदवारी घोषणा गरिसकेका छन् । पूर्वमन्त्री चेम्जोङ गठबन्धनको सिट बाँडफाँट कार्यदलका सदस्यसमेत हुन् । सहमति जुटाउन सबैभन्दा सकस परेकोमध्ये धनकुटा पनि हो, माओवादीबाट विद्रोह भइसकेको छ, सुनील थापा र रकमजीको दाबी पनि स्वाभाविक छ, ती सदस्यले भने । धादिङ१ मा माओवादी र एकीकृत समाजवादीको दाबी परेका कारण सहमति नजुटेको ती सदस्यले बताए । ०७४ मा यो क्षेत्र एमालेले जितेको थियो । यस पटक माओवादीबाट शालिकराम जमकट्टेल उम्मेदवार बन्न चाहेका छन् । वाग्मतीका मुख्यमन्त्री राजेन्द्र पाण्डे पनि यही क्षेत्रबाट चुनाव लड्न चाहेका छन् । उदयपुर२ मा एकीकृत समाजवादी र माओवादीको दाबीका कारण सहमति जुट्न नसकेको नेताहरूले बताएका छन् । ०७४ मा यो क्षेत्र माओवादीले जितेको थियो । एकीकृत समाजवादीले प्रचार विभाग प्रमुख जगन्नाथ खतिवडालाई अहिले उम्मेदवार बनाउने तयारीअनुसार दाबी पेस गरेको छ । माओवादीले विगतमा जितेको हुँदा आफूले पाउनुपर्ने अडान राखेको छ । १ मा भने कांग्रेसबाट नारायण खड्कालाई उम्मेदवार बनाउने सहमति भएको छ । नेताहरूका अनुसार सल्यान जिल्लामा माओवादी, एकीकृत समाजवादी र कांग्रेसको दाबी परेको छ । ०७४ मा जितेको माओवादीले यसपटक पनि आफूले पाउनुपर्ने भन्दै अडान राखेको छ । एकीकृत समाजवादीले पनि दाबी पेस गरेको छ । सिरहा ४ मा एकीकृत समाजवादी र जसपाको दाबीका कारण सहमति जुटेको छैन । डोटीमा एकीकृत समाजवादी र कांग्रेसको दाबी छ । माओवादीले पनि यो क्षेत्र मागिरहेको छ । ती नेताका अनुसार अछामका दुई निर्वाचन क्षेत्रमा पनि कुरा मिलेको छैन । दुवै क्षेत्रमा कांग्रेस, माओवादी र एकीकृत समाजवादीको दाबी छ । ०७४ मा दुवै क्षेत्र एमालेले जितेको थियो । एकीकृत समाजवादीको तर्फबाट हाल मन्त्री रहेका शेरबहादुर कुँवर क्षेत्र २ मा पुनः चुनाव लड्न चाहेका छन् । माओवादीले पनि दाबी नछाडेका कारण सहमति जुट्न नसकेको ती नेताले बताए । सर्लाही २ मा माओवादी र जसपाको दाबी छ भने सुनसरीका ४ क्षेत्रमध्ये २ वटामा जसपाले दाबी गरेको छ । मोरङ ४ र ५ मा त्रिपक्षीय दाबी परेका कारण सहमति जुट्न सकेको छैन । तनहुँका दुई निर्वाचन क्षेत्रमध्ये रामचन्द्र पौडेललाई छोड्न एकीकृत समाजवादी तयार भएको छ तर अर्को निर्वाचन क्षेत्रमा माओवादीले दाबी गरेका कारण सहमति जुट्न सकेको छैन । कास्कीका ३ वटै क्षेत्रमा पनि सहमति जुटेको छैन । झापा १ मा माओवादी र कांग्रेसको मुख्य दाबी छ । ०७४ मा माओवादीले जितेको यो क्षेत्रमा महामन्त्री विश्वप्रकाश शर्मालाई उम्मेदवार बनाउने कांग्रेसको तयारी छ । माओवादीले पनि स्थायी कमिटी सदस्य राम कार्कीलाई नै उम्मेदवार बनाउन खोजेको छ । दुईतीन दिनभित्रै सहमतिको मस्यौदा बनाउने र त्यसलाई अन्तिम रूप दिने शीर्ष नेताको तयारी छ । समानुपातिक निर्वाचनतर्फको सूची सच्याउने समय असोज १६ सम्म छ । त्यसबेलासम्म प्रत्यक्ष र समानुपातिका नाम यताउति हुन सक्ने भएकाले असोज १६ कै आसपाससम्म सहमति खोज्ने शीर्ष नेताको योजना रहेको कार्यदलका सदस्यहरू बताउँछन् ।"
निर्वाचनमा सेना खटाउन स्वीकृति,"आचारसंहिता कार्यान्वयनमा सहमतिनिर्वाचन आचारसंहिता कार्यान्वयनमा सरकार र राजनीतिक दलहरू सहमत भएका छन् । निर्वाचन आयोगले आइतबार प्रधानमन्त्री, मन्त्री, संघ र प्रदेशमा प्रतिनिधित्व गर्ने राजनीतिक दलका शीर्ष नेतालाई बोलाएर आचारसंहिता पूर्णरूपमा पालना गर्ने प्रतिबद्धता जनाउन लगाएको हो ।संविधान, ऐन र निर्वाचन आचारसंहिताका प्रावधान कार्यान्वयन गर्दै मंसिर ४ मा हुने निर्वाचन स्वच्छ, स्वतन्त्र, निष्पक्ष र भयरहित बनाउन प्रतिबद्ध रहेको भन्दै प्रधानमन्त्री शेरबहादुर देउवा, गृहमन्त्री बालकृष्ण खाँण र दलका नेताहरूले हस्ताक्षर गरेका छन् । एमालेका तर्फबाट सुवासचन्द्र नेम्वाङ, रमेश बडाल र केदार कोइरालाले हस्ताक्षर गरेका छन् । कांग्रेसका धनराज गुरुङले हस्ताक्षर गरेका छन् । नेकपा एकीकृत समाजवादीबाट अध्यक्ष माधवकुमार नेपाल र गंगालाल तुलाधर, माओवादीबाट लीलामणि पोखरेल र मुक्ति प्रधान, राप्रपाबाट केदारबहादुर अधिकारी, नेमकिपाबाट नारायण महर्जन, राष्ट्रिय जनमोर्चाबाट हिमलाल पुरी, लोसपाबाट केशव झा र जसपाबाट प्रकाश अधिकारीलगायतले हस्ताक्षर गरेका छन् । आयोगले यही साता आचारसंहिता लागू गर्दै छ । राजनीतिक दलका नेताहरूले उम्मेदवारले गर्ने निर्वाचन खर्च, प्रचारप्रसारको समयसीमालगायत विषयलाई व्यावहारिक बनाउन सुझाव दिएका छन् । प्रधानमन्त्री र मन्त्रीहरूले सरकारी सेवा सुविधाको प्रयोग नगर्ने गरी प्रचारमा सहभागी हुन पाउनुपर्ने भन्दै नेताहरूले आयोगको ध्यानाकर्षण गराएका छन् ।"
सभामुखको पदावधिमा राष्ट्रिय सभा अध्यक्षको चासो किन ?,"(काठमाडौं)  सभामुख अग्निप्रसाद सापकोटा र उपसभामुख पुष्पा भुसालको कार्यकाललाई लिएर राष्ट्रिय सभा अध्यक्ष गणेशप्रसाद तिमिल्सिनाले निर्वाचन आयोगसँग राय मागेका छन् । सर्वोच्च अदालतले सभामुख र उपसभामुखको कार्यकालसम्बन्धी मुद्दामा संवैधानिक व्याख्याको आवश्यकता रहेको भन्दै अन्तरिम आदेश नदिएको अवस्थामा अध्यक्ष तिमिल्सिनाले क्षेत्राधिकार बाहिर गएर आयोगसँग राय मागेका हुन् । तिमिल्सिनाले संघीय संसद्का महासचिव भरतराज गौतमलाई पनि सापकोटा र भुसाल पदमुक्त भइसकेको आशयको पत्र लेखेका छन् । संसदीय व्यवस्थासँग सम्बन्धितहरूले भने राष्ट्रिय सभा अध्यक्षको पत्राचार संवैधानिक र कानुनी अधिकार क्षेत्रभन्दा बाहिर रहेको र यसले संवैधानिक अराजकतालाई बढावा दिने बताएका छन् । सभामुख सापकोटाको अध्यक्षतामा असोज ५ मा संघीय संसद् व्यवस्थापन समितिको बैठक बसेपछि अध्यक्ष तिमिल्सिनाले निर्वाचन आयोगलाई पत्र लेखेका थिए । प्रतिनिधिसभाका पदाधिकारीको कार्यकाल कति हो भन्ने कुरा खुलाएर पठाउन अध्यक्ष तिमिल्सिनाले निजी सचिवालयमार्फत आयोगलाई पत्र लेखेका थिए । अध्यक्ष तिमिल्सिनाको सचिवालयमा कार्यरत उपसचिव सुशीला आचार्यले असोज ६ मा आयोगलाई अवधि सम्बन्धमा भन्ने विषयमा पत्र लेखेकी थिइन् ।उपसभामुख पुष्पा भुसालले भने प्रतिनिधिसभाका पदाधिकारीको पदावधिबारे सर्वोच्चमा मुद्दा विचाराधीन रहेको अवस्थामा कसैले पनि ब्याख्या गर्न नसक्ने बताइन् । सर्वोच्चले संवैधानिक व्याख्याको विषय ठानेको अवस्थामा थप बहस गर्न नहुने धारणा उनको छ । यो त अदालत, कानुन, अभ्यास वा संविधानले स्पष्ट गर्ने विषय हो, अदालतमा विचाराधीन र अन्तरिम आदेश नभएको अवस्था छ, अध्यक्षले होइन अदालतले व्याख्या गर्ने हो, उनले भनिन्, उहाँलाई हामी सम्मान गर्छौं, तर यो विषय अदालतमा गइसकेपछि छलफलको आवश्यकता रहन्न ।आयोगले दिएको जवाफले सभामुख सापकोटा र उपसभामुख भुसाल पदमुक्त भइसकेको व्याख्या तिमिल्सिनाको छ । आयोगले घुमाएर भनेको छ, कुरो भनेकै छ तर सिधै भनेको छैन, कानुनमा यो यो प्रावधान भएको, पहिला यस्तो भएको भनेपछि त बुझिहालिन्छ नि, उनले भने, निर्वाचनको कानुन छँदै छ । संसद्को अवधि कति रहने भन्ने कुरा छँदै छ । मनोनयन समानुपातिक र प्रत्यक्ष त भनेको छैन । मैले बुझेको यत्ति मात्रै हो ।तिमिल्सिनाले संघीय संसद्का महासचिव गौतमलाई व्यवस्थापन समितिको असोज ५ का निर्णय कार्यान्वयन नगर्न निर्देशन दिएका छन् । उपसचिव आचार्यले लेखेकी छन्, असोज ५ गते दिनको १ बजे बसेको संघीय संसद् सचिवालयको सचिवालय सञ्चालन तथा व्यवस्थापन समितिको बैठकले गरेका निर्णय कार्यान्वयन गर्नगराउन उपयुक्त नदेखिएको सम्माननीय अध्यक्षज्यूको निर्देश भएकाले सोहीबमोजिम गर्नुगराउनु हुन निर्देशानुसार अनुरोध छ । उक्त निर्देशन पनि सही नभएको उपसभामुख भुसालको भनाइ छ । व्यवस्थापन समितिको निर्णय पनि अदालतमा विचाराधीन विषयसँगै जोडिन्छन्, कार्यकाल रहँदाको अवस्थामा गरेको निर्णय कार्यान्वयन गर्नुपर्ने हुन्छ ।सभामुख सापकोटाले व्यवस्थापन समितिको अध्यक्षता गरेपछि आफूले पदावधिबारे आयोगसँग धारणा माग गरेको अध्यक्ष तिमिल्सिनाले बताए । उनले कान्तिपुरसँग भने, पदावधि कहिले सकिने हो भनेर जान्न खोजेको हो । सभामुखले संघीय संसद् व्यवस्थापन समितिको बैठक राख्नुभएको थियो । कार्यावधिको बारेमा विवाद हुँदाहुँदै उहाँले नै अध्यक्षता गरेर राख्ने कुरा उचित भएन । त्यसैले के हो भनेर आयोगलाई सोधेको हो ।अध्यक्ष तिमिल्सिनाले पठाएको पत्रको जवाफ आयोगले भोलिपल्टै दिएको थियो । उसले निर्वाचित संसद्को कार्यकाल तोक्ने अधिकार आफूलाई नभएको जवाफ दिएको थियो । नेपाल सरकारबाट प्रतिनिधिसभा सदस्य तथा प्रदेशसभा सदस्यका लागि निर्वाचनको मिति तोकिई, मतपत्र छपाइसमेत गरी निर्वाचनको सघन रूपमा तयारी भइरहेको सन्दर्भसमेतलाई आधार मानी प्रतिनिधिसभाका पदाधिकारी तथा सदस्यहरूको कार्यावधि निक्योल हुनुपर्छ भन्ने आयोगको मत रहेको, साथै निर्वाचित संसद्को कार्यकाल आयोगले निश्चित गर्ने नभई नेपालको संविधान र प्रचलित कानुन र विगतको अभ्यासबमोजिम निश्चित हुने हुँदा सोही बमोजिम हुन अनुरोध गरिन्छ, आयोगको जवाफी पत्रमा उल्लेख छ । आयोगले यो निष्कर्ष लेख्नुपहिले स्थानीय तहका पदाधिकारीको पद कहिलेसम्म, २०७४ मा तत्कालीन सभामुखले समानुपातिक बन्दसूची बुझाउनु पहिल्यै पद छोडेको, निर्वाचन आचारसंहितामा गरिएको व्यवस्थालगायत उल्लेख गरेको छ । राष्ट्रिय सभाका अध्यक्षले प्रतिनिधिसभाका पदाधिकारीको पदावधिका विषयमा किन चासो राखेका हुन् भन्ने प्रश्न पनि उठेका छन् । उनले क्षेत्राधिकार बाहिर गएर किन आयोगदेखि महासचिवसम्मलाई पत्राचार गरेका हुन् ? संसद् सचिवालयका प्रतिनिधिसभा र राष्ट्रिय सभातर्फका अधिकारीहरूका अनुसार तिमिल्सिनाले कर्मचारीको खटनपटनमा आफू हाबी हुन खोजेका हुन् । व्यवस्थापन समितिको गत बुधबारको बैठकले लोकसेवा आयोगबाट सिफारिस भइआएका अधिकृत र उपसचिवको नियुक्ति अनुमोदन, सुत्केरी कर्मचारीको बेतलबी बिदा स्वीकृत, चार कर्मचारीको वैदेशिक अध्ययन स्वीकृति र बढुवा हुन योग्य कर्मचारीको मूल्यांकनका लागि विज्ञ नियुक्त गर्ने निर्णय गरेको थियो । प्रश्न नउठेको पदाधिकारीले व्यवस्थापन समितिको अध्यक्षता गर्ने थियो, अवधि सकिनुपहिला किन बैठक नगरेको ? पहिला नगर्ने अनि अन्तिममा विवादमा परिसकेपछि अध्यक्षता गरेको ठाउँमा म किन गएर साक्षी बस्ने ? अध्यक्ष तिमिल्सिनाले भने, भोलि मैले स्वाभाविक ढंगले निर्णय गर्थें अथवा अर्को चुनावबाट आउने सभामुखले गर्नुहुन्थ्यो ।पूर्वसभामुख दमननाथ ढुंगानाले भने राष्ट्रिय सभाका अध्यक्षलाई सभामुख र उपसभामुखको पदावधिलाई लिएर निर्वाचन आयोगलाई पत्राचार गर्ने अधिकार नरहेको बताए । राष्ट्रिय सभाको अध्यक्षले कुन अधिकारले त्यो पत्र लेख्नुभयो त ? पहिले उहाँले त्यसको पुष्टि गर्नुपर्यो, होइन भने त अराजकता भइहाल्यो नि, ढुंगानाले भने, सभामुख र उपसभामुखसँग कुरा मिलेन, व्यवस्थापन समितिको निर्णय मन परेन भने पत्र नै काटिदिने ? त्यो अधिकारको स्रोत हुनु परेन ? ऐनकानुनले नदिएको अधिकार छ भनेर हुन्छ ? सर्वोच्चले अहिले निर्णय गर्दैन, संवैधानिक व्याख्याको कुरा भनेको छ । यस्तो गर्दा संवैधानिक अराजकता झन् बढ्दै जाने भयो ।तिमिल्सिनाले भने आफूले अरू संवैधानिक पदाधिकारीले जस्तो वक्तव्यबाजी गर्दै नहिँडेको जिकिर गरेका छन् । उनले आफूलाई लागेको कुरा गरेकाले त्यसमाथि प्रश्न उठ्न नहुने बताए । क्षेत्राधिकारको व्याख्या गर्ने अदालतको कुरा हो । अदालतमा गएका छन् मान्छे । २३ गतेभित्र फैसला गर्नुपर्नेछ तर उसले दसैंतिहारपछि गरिकन लम्ब्याउँछ । त्यस्तो कुरेर भएन, तिम्रो प्रावधान के हो, के भन्छौ भनेर आयोगसँग जानकारी लिएको हो । सोध्न मजाले हुन्छ, उनले भने । असोज ५ को संसद् व्यवस्थापन समिति बैठकमा अध्यक्ष तिमिल्सिना उपस्थित थिएनन् । एक सचिवका अनुसार सभामुखले गृहजिल्लामा कार्यक्रम भएकाले आउन नसक्ने जानकारी गराएका थिए । महासचिव गौतम र राष्ट्रिय सभा सचिव राजेन्द्र फुयाल पनि अनुपस्थित थिए ।सभामुख र उपभामुखको पदावधि कहिलेसम्म भन्ने विषयमा परेको रिटमा सर्वोच्च अदालतले कारण देखाऊ आदेश दिएको छ । अधिवक्ताहरू किशोर पौडेल, जगन्नाथ दुलाल र अनुपम भट्टराईले दायर गरेको रिटमा सुनुवाइ गर्दै न्यायाधीश हरिप्रसाद फुयालले सभामुख र उपसभामुखको कार्यावधिबारे कारण माग गरेको हो । सभामुख सापकोटा र उपसभामुख भुसालको कार्यकाल सकिएको तर पदीय हैसियतमा रहिरहेको भन्दै पदमुक्त गर्नका लागि अन्तरिम आदेश माग गरिएको थियो । न्यायाधीश फुयालको इजलासले अन्तरिम आदेश दिएन तर उक्त रिटलाई अग्राधिकार दिइएको छ ।"
नागरिकता विधेयक किन प्रमाणीकरण नगरेको ?,"काठमाडौं (कास) सर्वोच्च अदालतले राष्ट्रपति विद्यादेवी भण्डारी र राष्ट्रपतिको कार्यालयलाई संघीय संसद्बाट दोस्रो पटक प्रमाणीकरण गरी पठाइएको नागरिकता विधेयक प्रमाणीकरण नगर्नुको कारण सोधेको छ । न्यायाधीश हरिप्रसाद फुयालको इजलासले आइतबार ५ वटा निवेदनमा एकसाथ सुनुवाइ गर्दै आदेश पाएको मितिले १५ दिनभित्र नागरिकता विधेयक प्रमाणीकरण नगर्नुको कारण लिखित रूपमा पेस गर्न आदेश दिएको हो । संघीय संसद्ले पहिलो पटक विधेयक पारित गरेपछि गत साउन १५ मा सभामुख अग्निप्रसाद सापकोटाले प्रमाणित गरी प्रमाणीकरणका लागि राष्ट्रपतिसमक्ष पठाएका थिए । राष्ट्रपति भण्डारीले साउन २९ मा १५ बुँदे सन्देशसहित पुनर्विचार गर्न प्रतिनिधिसभामै विधेयक फिर्ता पठाइदिएकी थिइन् । संविधानको धारा ११३ (३) मा राष्ट्रपतिलाई कुनै विधेयक (अर्थ विधेयकबाहेक) मा पुनर्विचार हुनु आवश्यक छ भन्ने लागे १५ दिनभित्रमा सन्देशसहित सदनमा फिर्ता पठाउन सक्ने व्यवस्था छ । तर, त्यसपछि संघीय संसद्ले प्रस्तुत रूपमा वा संशोधनसहित विधेयक पारित गरी पठाएमा राष्ट्रपतिले १५ दिनभित्रमा प्रमाणीकरण गर्नुपर्ने धारा ११३ (४) मा व्यवस्था छ । यो व्यवस्थाअनुसार संसद्ले पारित गरेको विधेयक भदौ २० मा सभामुखले राष्ट्रपतिकहाँ पठाएका थिए । असोज ४ मा १५ दिन पुगिसकेपछि पनि राष्ट्रपतिले उक्त विधेयक प्रमाणीकरण गरिनन् । उनले न यसको कारण संघीय संसद्लाई दिएकी छन् न आमनागरिकको जानकारीलाई कुनै सूचना जारी गरेकी छन् । राष्ट्रपतिको यस्तो कदमविरुद्ध सर्वोच्च अदालतमा गत बिहीबार ५ वटा छुट्टाछुट्टै रिट दर्ता भएका थिए ।"
"घूस लिने दोषी, लिएको रकम वैध !","यस्तो छ कर्मचारीसेवाग्राही घूस संवादसोमप्रसाद पहाडी (कर्मचारी) ः तपार्इंको त्यो अस्ति त्यो ठेकेदारको मान्छेले साइट हेरेर अनि सस्तो पैसा भनेछ । त्यो पैसामा काम हुँदैन । इस्टिमेट २३ पोल तार सटडाउन चार्ज ज्याला गर्दा खेरी अलि बढी छ । तपार्इं दिन सक्ने भादेखि म कुरा मिलाइदिन्छु । तपाईं काम गर्नुस् । भोजराज ढकाल (सेवाग्राही) ः अँ सर, त्यै पोल सार्दा नि हुन्छ जस्तो कुरो गर्नु भाथ्यो । पहाडी ः अब त्यो काठको पोल त्यहाँ बदली गर्नुपर्छ । त्यो फलामको हाल्नुपर्छ । काठको मक्किसकेको रहेछ भन्छन् हैन ?ढकाल ः हजुर ।पहाडी ः तपाईंले कति दिन सक्नुहुन्छ, म भन्छु । त्यसपछि म यहाँको हाकिमलाई त्यहाँको इन्जिनियरलाई त्यहाँको सुपरभाइजर, ओभरसियर सबैलाई भनेर ल त्यो काम गर्दैउ भनेर भन्न सक्छु । त्यत्तिमै चाहिँ नगर्लान् दाइ । होइन ?ढकाल ः हजुर । पहाडी ः मैले भनेर पनि नगर्लान् । होइन क्या । सामानको पैसा पनि आउँदैन । ज्याला, सटडाउन, लाइन बन्द गर्नुपर्छ । यस्ता यस्ता धेरै कुरा हुन्छन् त्यो । पहाडी ः तपाईंले यहाँ (कार्यालयमा) फुर्सद मिलाएर आउनु न । मैले सबै बुझ्देको हुन्छु । १० वटा (१० भनेर फोनमा खुलाइएको हुँदैन) के कति दिन सक्नुहुन्छ, त्यो सामानको बिल पाउनुहुन्छ । कति सामान ? ज्यालाको बिल पाउनु हुन्न । ढकाल ः हजुर । पहाडी ः अब उनीहरू (अरू कर्मचारी) ले २ लाख, ३ लाख रुपैयाँमा नि गर्दिएनन् यस्ता कुरा गरेर नहोला । अब त्यही २ लाखभन्दा मुनि त्यो अब कति इस्टिमेट गर्छन्, त्योअनुसार तिर्नुपर्छ दाइ ।ढकाल ः नभए यसो गर्नु न त सोम सर । हजुरले के गर्नुस् भने म सबैसितको हजुरसितै व्यवहार गर्छु । इन्जिनियर साब पनि अब माथि हजुर थ्रु गएको भनेपछि हजुरको अन्डरको इन्जिनियर हुनुहुँदो रछ । उहाँ है अनि । पहाडी ः त्यही भर, तपार्इंले अब त्यो भोलि मबाट सामान पठाएसी म तपाईंसँग कुरा गरौंला नि हुँदैन ?ढकाल ः ए ल ल । पैसाचाहिँ कति हुन आयो त ?पहाडी ः त्यही अहिले मैले भने नि । हिजो मैले भने नि । त्यही ५० भन्थ्यो । १, ४० (१ लाख ४० हजार) सम्म गर्नुपर्ला ।ढकाल ः एक चालीस ?पहाडी ः अँ । तपाईंलाई म कुरा गरौंला है ।ढकाल ः ल ल ल ल हस् ।(पहाडी र ढकालबीच भएको यो घूस संवाद फरेन्सिक परीक्षण गरेर अख्तियारले अदालतमा प्रमाणका रूपमा पेस गरेको थियो)"
बिदा भए कामु प्रधानन्यायाधीश कार्की,"(काठमाडौं)  प्रतिनिधिसभामा महाभियोग प्रस्ताव दर्ताका कारण प्रधानन्यायाधीश चोलेन्द्रशमशेर जबरा निलम्बन भएपछि न्यायालयलाई नेतृत्व दिएका कायममुकायम प्रधानन्यायाधीश दीपककुमार कार्की ६५ वर्षे उमेर हदका कारण अदालतबाट बिदा भएका छन् । कार्यकाल आगामी १५ गतेसम्म रहेको भए पनि दसैंको अवसरमा घटस्थापनादेखि (असोज १०) पूर्णिमासम्म (असोज २३) सर्वोच्च अदालत बिदा हुने भएकाले कार्कीलाई सर्वोच्चले आइतबार नै बिदा गरेको हो ।२०३७ मा शाखा अधिकृत भएका कार्की दुई वर्षपछि जिल्ला न्यायाधीश बनेका थिए । २५ वर्षको उमेरमै न्यायाधीश बनेका उनले करिब ४० वर्ष नेपालका विभिन्न अदालतमा न्यायाधीश भएर बिताएका थिए । प्रधानन्यायाधीश जबरामाथि गत फागुन १ मा महाभियोग प्रस्ताव दर्ता भएपछिको संक्रमणकालमा कार्कीले कामु प्रधानन्यायाधीशका रूपमा न्यायपालिकाको नेतृत्व सम्हाले । राजनीतिक नेतृत्वलाई रिझाएर संवैधानिक निकाय र मन्त्रिपरिषद्मा भाग लिएको, मुद्दाका पक्षबाट प्रभावित भएर इजलास गठन र मुद्दाको फैसला गरेगराएको, आफूसमेतले गरेको निर्णयको सुनुवाइका लागि आफ्नै नेतृत्वमा इजलास गठन गरेको, स्वार्थ जोडिएका मुद्दालाई सुनुवाइमै नराखेर पन्छाउने गरेको जस्ता आरोपसहित जबराविरुद्ध महाभियोग प्रस्ताव दर्ता गरिएको थियो । नेपाल बार एसोसिएसन र सर्वोच्च अदालत बार एसोसिएसन यस्तै मुद्दा उठाएर गत वर्ष दसैंदेखि नै आन्दोलनमा थिए । बारको आन्दोलनलाई बल पुग्ने गरी सर्वोच्चका न्यायाधीशहरूले समेत जबराले बोलाएको फुलकोर्ट (पूर्ण बैठक) बहिष्कार गर्दै उनीसँग इजलासमा नबस्ने घोषणा गरे । जबरालाई असहयोग गरेका न्यायाधीशहरू उनीबेगर नै गोला प्रक्रियाद्वारा पेसी तोक्ने गरी नियमावली बनाएर मंसिर १५ मा इजलास फर्किएका थिए । सर्वोच्चका वरिष्ठ न्यायाधीश रहेका कार्की जबराविरुद्धको उक्त अघोषित आन्दोलनमा अग्रपंक्तिमै थिए । सर्वोच्च अदालतमा बढिरहेको बेन्च सपिङ र प्रधानन्यायाधीशकै तहबाट इजलास गठनमा भइरहेको मनपरी रोक्न गोला प्रक्रियाद्वारा पेसी तोक्ने गरी थालिएको सुधार महत्त्वपूर्ण रहेको सर्वोच्च बारका अध्यक्ष वरिष्ठ अधिवक्ता पूर्णमान शाक्य बताउँछन् । लो प्रोफाइल मा बसेर काम गर्न रुचाउने स्वभावका कार्कीले न्यायालयलाई डायनामिक नेतृत्व दिन नसके पनि न्यायाधीश नियुक्ति र पुराना मुद्दाको फर्स्योटमा सुधारको थालनी गरेका छन् । फागुन १ यताको करिब ७ महिनामा कार्की नेतृत्वको न्यायपरिषद्ले जिल्ला र उच्च अदालतका ५ न्यायाधीशलाई बर्खास्त गर्यो भने अन्य कतिपय न्यायाधीशमाथि छानबिनलाई निरन्तरता दिइएको छ । अदालतहरूमा न्यायाधीशको नियुक्ति मनपरी भइरहेको भन्दै नियुक्तिको मापदण्ड बनाउनुपर्ने लामो समयदेखिको मागलाई कार्की नेतृत्वको परिषद्ले पूरा गरेको छ । कामु प्रधानन्यायाधीशका रूपमा कार्की र कानुनमन्त्री गोविन्द शर्मा कोइरालाको पहलमा परिषद्ले न्यायाधीश नियुक्तिको मापदण्ड बनाएको छ । आगामी दिनमा यसलाई कसरी कार्न्यान्वयन गरिन्छ र यसले कस्तो परिणाम दिन्छ भन्नेबारे भने हेर्न बाँकी छ । निर्देशिकाअनुसार अब उच्च र जिल्ला अदालतका न्यायाधीश नियुक्तिको सिफारिस गर्नुअघि परिषद्ले निवेदन आह्वान गर्ने, सर्टलिस्ट प्रकाशन गर्ने, त्यसमा उजुरी माग्नेलगायतका काम गर्नेछ, जसले गर्दा नियुक्ति पारदर्शी हुने अपेक्षा गरिएको छ । वरिष्ठ अधिवक्ता सतिशकृष्ण खरेल सीमित क्षेत्रमा सुधारको प्रयास थालेको भए पनि कार्कीले आवश्यक जति नेतृत्व क्षमता देखाउन नसकेको बताउँछन् । परिषद्द्वारा थालिएका कामको परिणाम हेर्न बाँकी नै छ । न्यायप्रशासनतर्फ पनि उच्च नेतृत्व क्षमता महसुस गर्न पाइएन, उनले भने, परिवर्तनको समयमा सम्पूर्ण टिमलाई एक बनाएर परिवर्तनपछिको चुनौतीपूर्ण समयलाई नेतृत्व दिने अवसर आएको थियो । त्यसलाई उहाँले पूर्णरूपमा उपयोग गर्न सक्नुभएन ।वरिष्ठ अधिवक्ता खरेलका विचारमा कार्कीले न्यायालयलाई औसत नेतृत्व मात्र दिए । हुन पनि कार्कीले न्यायालयभित्रको भ्रष्टाचार नियन्त्रणका लागि कुनै प्रभावकारी हस्तक्षेप गर्न रुचाएनन् । अदालत प्रशासनमाथि पनि अनावश्यक हस्तक्षेप गरेको आरोप उनलाई लाग्यो । सुरुमै मुख्य रजिस्ट्रार लालबहादुर कुँवरसँगको मतभेद सार्वजनिक भयो । कुँवरले जबरालाई सहयोग गरेको भन्ने बुझाइमा रहेका कामु प्रधानन्यायाधीश कार्कीले कुँवरको इच्छाविपरीत उनलाई उच्च अदालतको न्यायाधीश बनाएर पठाउन खोजे । त्यसमा तयार नभएपछि कुँवर लामो बिदा बस्न बाध्य भए । सर्वोच्च अदालतको भवन निर्माणमा भएको भनिएको अनियमिततामाथि अनुसन्धान गर्न अख्तियारलाई निम्त्याउने कामु प्रधानन्यायाधीशको कदम पनि विवादमा पर्यो । कामु मुख्य रजिस्ट्रार नारायण पन्थीको पत्रलाई काट्दै कामु प्रधानन्यायाधीश कार्कीले निजी सचिवालयमार्फत अख्तियारलाई लेखेको पत्रले सर्वोच्चकै न्यायाधीशहरू उनीसँग असन्तुष्ट रहे । कार्कीको कार्यकालमा सर्वोच्च अदालतले पुराना मुद्दालाई तीव्रतासाथ फर्स्योट गर्ने कार्यलाई अभियानका रूपमा अगाडि बढाउन खोजेको छ । तीन वर्ष पूरा भएका रिट र ५ वर्ष नाघेका पुनरावेदन मुद्दालाई अभियानका रूपमा फर्स्योट गर्ने यो पहलले पनि परिणाम दिइसकेको छैन । नीतिगत रूपमा सुधारको प्रयास भए पनि त्यसको कार्यान्वयनमा उल्लेखनीय सुधार नदेखिएको महान्यायाधिवक्ता कार्यालयका सहन्यायाधिवक्ता सञ्जीवराज रेग्मी बताउँछन् । उच्च अदालतको न्यायाधीश छँदादेखि नै न्यायिक वृत्तमा भावी प्रधानन्यायाधीशको सम्भावित व्यक्तिका रूपमा कार्कीको नाम आउने गरेको सम्झँदै रेग्मीले भने, पूर्णरूपमा प्रधानन्यायाधीश हुन सकेको भए थप उच्च मनोबलका साथ सुधारका थप प्रयास गर्नुहुन्थ्यो होला, तर कामु प्रधान्यायाधीशका रूपमा उच्च अदालतमा न्यायाधीशसमेत नियुक्त गर्न सक्नुभएन । तर, उहाँको कार्यकाल अघिल्ला प्रधानन्यायाधीशको तुलनामा राम्रो रह्यो । उनले न्यायपरिषद्द्वारा न्यायाधीशहरूमाथि गरिएको कारबाहीलाई कार्की नेतृत्वमा भएको सकारात्मक कामका रूपमा उल्लेख गरे । सर्वोच्च बारका अध्यक्ष शाक्य कामु प्रधानन्यायाधीशका रूपमा कार्कीले आफ्नो बर्कतले भ्याएसम्म गरेको बताउँछन् । न्यायालयको विकृति, विसंगति अन्त्यको एजेन्डामा बारलाई सहयोग गर्नुभो, उनले भने, विवादित निर्णय भएनन् । हामीले अगाडि सारेका सुधारका एजेन्डामा विमति राख्नुभएन । न्यायाधीश नियुक्ति प्रक्रियालाई पारदर्शी र वस्तुगत आधारसहित निर्देशिका बन्यो । यी सबैलाई हामीले सकारात्मक रूपमा लिएका छौं ।"
अधिकार माग्दै इरानी महिला सडकमा,"(काठमाडौं)  इरानी धार्मिक प्रहरीद्वारा पक्राउ परेकी एक युवतीको हिरासतमा मृत्यु भएपछि इरानमा सुरु भएको विरोध प्रदर्शन चर्कंदै गएको छ ।कुर्दिस्तानस्थित आफ्नो घरबाट राजधानी तेहरान जाने क्रममा २२ वर्षीया महसा अमिनीलाई हिजाबसम्बन्धी कानुन उल्लंघनको आरोपमा गस्तइइरसाद प्रहरीले गत साता पक्राउ गरेको थियो । २२ वर्षीया अमिनीको पक्राउ परेको तीन दिनपछि हिरासतमा मृत्यु भएको हो ।इरानी प्रहरीले हिजाबसम्बन्धी नियमको प्रशिक्षणका क्रममा अकस्मात् हृदयाघात भएर अमिनीको मृत्यु भएको परिवारलाई बताएको थियो । तर पक्राउ पर्नुअघि अमिनीमा कुनै पनि स्वास्थ्य समस्या नरहेको उनको परिवारले जनाएको छ । पक्राउपछि अमिनीलाई प्रहरी भ्यानमा राखिएको र टाउकोलगायतका अंगमा कुटपिट गरिएको प्रत्यक्षदर्शीले देखेका बीबीसीले जनाएको छ ।अमिनीका बुबा अमजादले मृत्युपछि आफ्नी छोरीको शरीर हेर्न नदिइएको बताएका छन् । अमिनीको अनुहार र खुट्टा मात्र देखिने गरी शव दाहसंस्कारका लागि तयार गरेर राखिएको थियो, उनले भनेका छन्, उनको खुट्टामा चोटहरू थिए । प्रहरीले छोरीको मृत्युबारे आफूलाई ढाँटेको उनको भनाइ छ ।अमिनीको मृत्युपछि लामो समयदेखि महिलाले नरुचाएको कानुन को विरोधमा प्रदर्शन चर्केको अन्तर्राष्ट्रिय सञ्चारमाध्यमहरूले उल्लेख गरेका छन् । त्यसका साथै हिजाब कानुन पालना गराउने धार्मिक प्रहरी गस्तइइरसाद ले गरेको अपमान र दण्ड सम्झिएका इरानी महिला आक्रामक रूपमा सडकमा उत्रेका हुन् ।बीबीसीका अनुसार पछिल्लो समय ३१ प्रान्तका कम्तीमा ८० सहरमा प्रदर्शनहरू भएका छन् । विरोध चर्कंदै गएपछि प्रहरीले व्यापक दमन गरेको जनाइएको छ । जसका कारण ४१ जनाको ज्यान गइसकेको र ७ सयभन्दा बढी पक्राउ परेका अन्तर्राष्ट्रिय सञ्चारमाध्यमहरूले जनाएका छन् ।गुइलान प्रान्तका प्रहरी प्रमुख जनरल अजिजोल्लाह मालेकीले ६० महिलासहित ७३९ जना प्रदर्शनकारीलाई पक्राउ गरिएको पुष्टि गरेका छन् । उनका अनुसार मृत्यु हुनेमा पाँच जना सुरक्षा अधिकारी छन् । तर, ज्यान गुमाउने प्रदर्शनकारीको संख्या अझै बढिरहेको मानव अधिकारवादी समूहहरूको दाबी छ ।ओस्लोस्थित इरान मानवअधिकारले सुरक्षाकर्मीको दमनका कारण कम्तीमा ५० जनाको मृत्यु भएको जनाएको छ । अमिनीको मृत्युबारे समाचार प्रकाशन गर्ने सुधारवादी अखबार सार्गका निलोफर हामेदीसहित ११ जना पत्रकार र केही अधिकारकर्मीलाई सुरक्षा फौजले पक्राउ गरेको द टाइम्स अफ इजरायल ले जनाएको छ ।महिलाहरूको अगुवाइमा सुरु भएको प्रदर्शनलाई पछिल्लो समय पुरुषले पनि साथ दिएका छन् । उनीहरूले इरानको कठोर धार्मिक कानुन खारेजीको चर्को रूपमा माग गरेका छन् । महिलाहरूले सार्वजनिक स्थानमा अनुहार र हातबाहेक सबै अंग ढाक्नुपर्ने नियमको उनीहरूले विरोध गरिरहेका छन् । त्यस्तै, महिलाविरुद्ध हुने हिंसा र भेदभाव अन्त्यको समेत आवाज उठेको छ ।विरोधका क्रममा महिलाहरूले सार्वजनिक स्थानमा नै कपाल काटेका र हिजाब जलाएका भिडियो सामाजिक सञ्जालमा सार्वजनिक गरेका छन् । उनीहरूले तानाशाहीलाई फाँसी दे भन्दै नाराबाजी गरेका सीएनएनले जनाएको छ । राजधानी तेहरानका विभिन्न विश्वविद्यालयमा पनि विद्यार्थीहरूले आन्दोलन चर्काएका जनाइएको छ ।अधिकारको माग गर्दै इरानी महिलाहरूले विरोध प्रदर्शन चर्काएको यो पहिलो पटक भने होइन । सन् १९७९ को इस्लामिक विद्रोहयता नै इरानी महिलाले हिजाब कानुनलाई चुनौती दिँदै आएका छन् । सन् २०१७ मा एक महिलाले इरानी राजधानी तेहरानको मध्यभागमा हिजाब निकालेर लाठीमा राखेर हल्लाएपछि यसले अभियानकै रूप लिएको हो ।पछिल्लो विरोध प्रदर्शन सन् २०१९ यताकै ठूलो भएको बताइएको छ । लामो समयदेखि अमेरिकालगायतका पश्चिमा देशले लगाएका विभिन्न प्रतिबन्धका कारण इरानी अर्थतन्त्र निकै प्रभावित भएको छ । जसका कारण इरानी जनताको जनजीवन कष्टकर बन्दै गएको छ ।पछिल्ला प्रदर्शनहरू देशको शासन प्रणालीको केन्द्रमा रहेका सर्वोच्च नेता अयातोल्लाह अली खामेनीप्रति लक्षित छन् । खामेनीको उत्तराधिकारीका रूपमा हेरिएका मोज्ताबाविरुद्ध पनि चर्का नाराबाजीहरू गरिएको छ ।कतिपय सहरमा प्रदर्शनकारीले प्रहरी कार्यालय र सरकारी भवनमा आगो लगाइदिएका छन् । सिया बाहुल्य मसहद सहरबाट सार्वजनिक भिडियोमा एक महिलाले प्रहरीको गाडीमा उभिएर इस्लामिक गणराज्य हामीलाई चाहिँदैन भन्दै आक्रोश व्यक्त गरेकी छन् । त्यस्तै, गिलान प्रान्तमा एक बूढी महिलाले आफ्नो हिजाब निकाल्दै खामेनीलाई मृत्युदण्ड देऊ भन्दै नारा लगाएकी बीबीसीले जनाएको छ ।अमिनीको घर रहेको क्षेत्र कुर्दिस्तानमा निकै भयानक प्रदर्शन र झडपहरू भएका छन् । कुर्दिस्तानमा मात्रै कम्तीमा १५ प्रदर्शनकारी मारिएका जनाइएको छ । कुर्दिस मानवअधिकार समूह हेंगले बुधबार एकै दिन सरकारी फौजबाट ८ जना मारिएका जनाएको छ ।विगतका वर्षमा फाट्टफुट्ट विरोध प्रदर्शनहरू हुने गरेका भए पनि यस पटक आर्थिक संकटले प्रदर्शनकारी थप रुष्ट बनेका देखिएको छ । परमाणु कार्यक्रमको प्रतिक्रियामा अमेरिकाले कठोर प्रतिबन्ध लगाएपछि इरानले अर्थतन्त्रको मुख्य स्रोत तेल बिक्री गर्न पाएको छैन । त्यसमाथि भ्रष्टाचार र आर्थिक दुरवस्थाका कारण लामो समयदेखि इरानीहरूले महँगी, बेरोजगारी र खाद्यान्न अभावको समस्या झेल्न बाध्य छन् ।केहि दिनयताका प्रदर्शनमा पुरुषहरूको पनि सहभागिता बढेसँगै देशको आर्थिक अवस्था र भ्रष्टाचारविरुद्ध पनि आवाज उठ्न थालेको छ । यसले इरानी नेतृत्वमाथि नै गम्भीर असर पुग्ने देखिएको छ, स्थानीय पत्रकार राना रहिमपुरले भनिन् ।तर सरकार भने प्रदर्शनकारीका माग सुन्ने भन्दा पनि दमन गर्ने बाटोमा देखिएको छ । धेरै स्थानमा प्रदर्शनकारीमाथि सुरक्षाकर्मीले पानीको फोहोरा, अश्रुग्यास र लाठी प्रहार गरेका देखिएको छ । सामाजिक सञ्जालमा सार्वजनिक दृश्यहरूमा ठूलो संख्यामा तैनाथ दंगा प्रहरी तथा सादा पोसाकमा खटिएका बसिल अर्धसैनिकहरूले प्रदर्शनकारीलाई बन्दुक र पानीको फोहोरा प्रयोग गरिरहेको देखिन्छ ।मोबाइल तथा इन्टरनेट सेवा अवरुद्ध गरिएको छ । त्यस्तै, इरानी रिभोलुसनरी गार्ड्सले देशमा भइरहेको प्रदर्शनलाई देशद्रोही कार्य को संज्ञा दिँदै मानिसलाई पाठ सिकाउन प्रदर्शन दबाउनुको विकल्प नभएको बताएको छ ।प्रदर्शन अनियन्त्रित बन्दै गएपछि इरानी राष्ट्रपति इब्राहिम राइसीले देशको शान्ति सुरक्षामा खलल पुर्याउनेहरूसँग निर्णायक रूपमा व्यवहार गर्न आह्वान गरेका अल जजिराले जनाएको छ । विरोध र सार्वजनिक सुरक्षामा खलल बीच भिन्नता देखिनुपर्ने बताउँदै उनले पछिल्लो कार्य दंगा र दुष्टता भएको दाबी गरेका छन् ।इरानमा पछिल्लो समय चर्किएको प्रदर्शन तीन वर्षयताकै ठूलो हो । इन्धनको मूल्य वृद्धिको विरोधमा सन् २०१९ को नोभेम्बरमा सुरु भएको आन्दोलनलाई सरकारले दमन गर्ने क्रममा १ हजार ५ सय जना मारिएका समाचार संस्था रोयटर्सले जनाएको छ । उक्त आन्दोलनलाई इरानको इतिहासकै सबैभन्दा रक्तपातपूर्ण बताइएको छ । मुस्लिम महिलाहरूले परम्परागत रूपमा टाउको ढाक्न प्रयोग गर्ने वस्त्र हो हिजाब । यो लगाउँदा मानिसको टाउकोदेखि घाँटी हुँदै छातीसम्म छोपिन्छ । तर अनुहार भने खुला रहन्छ । अरबी शब्द हिजाब को अर्थ अवरोध हो । इरानले सन् १९७९ को इस्लामिक क्रान्तिपछि हिजाब कानुन लागू गरेको हो । त्यसयता इरानी महिलाहरू घरबाहिर निस्कँदा अनिवार्य रूपमा हिजाब लगाउँदै आएका छन् । इरान घुम्न जाने अन्य देशका नागरिकले पनि त्यहाँका महिलाले जसरी हिजाब लगाउनुपर्ने नियम छ ।इस्लामिक कानुनअनुसार महिलाले घरबाहिर निस्कँदा आफ्नो अनुहार र हात (नाडीसम्म) बाहेक सम्पूर्ण अंग छोप्नुपर्छ । तर यथार्थमा भने यो नियम पूर्ण रूपमा कार्यान्वयनमा भने आएको देखिँदैन । यद्यपि, केही महिलाले भने यो कानुनको पालना गर्ने गरेका छन् । इरानमा यो कानुन लागू गरिएसँगै महिलाहरूले असन्तुष्टि व्यक्त गर्दै आएका थिए । त्यसयता उनीहरूले पटकपटक उक्त कानुनको सार्वजनिक रूपमा विरोधसमेत गर्दै आएका छन् ।बासिज अर्धसैनिकले सहयोग गर्ने धार्मिक प्रहरी गस्तइइरसाद ले हिजाबसम्बन्धी कानुन कार्यान्वयन गर्दै आएको छ । यसले तोकिएको नियमअनुसार हिजाबको प्रयोग भएनभएको हेर्ने, महिलाले आफ्नो केश तथा शरीर ढाकेनढाकेको हेर्ने र शृंगारका सामग्रीको प्रयोगलाई दुरुत्साहन गर्ने काम गर्छ । हिजाबको प्रयोग सही तरिकाले नभएको खण्डमा चेतावनी दिने, जरिवाना लिने र पक्राउसमेत गर्नका लागि गस्तइइरसादलाई गठन गरिएको थियो । तर हालै गरिएको सुधारअन्तर्गत केही समयपछि उक्त फौजले ती काम गर्न नपाउने बताइएको छ । त्यसको साटो ७ हजार सादा पोसाकका धार्मिक प्रहरीले हिजाबसम्बन्धी नियम उल्लंघन गर्ने महिलाका विषयमा प्रहरीलाई जानकारी दिने जनाइएको छ ।पछिल्लो समय खासगरी सहरी धनी वर्गका महिलाले हिजाबसम्बन्धी नियम पूर्ण रूपमा पालना नगरेको पाइन्छ । त्यस्ता महिलाले उक्त नियमलाई आंशिक रूपमा उल्लंघन गर्ने गरेका छन् । उनीहरूले सम्भव भएसम्म टाउकोको पछाडिपट्टि मात्र हिजाब लगाउने तथा गर्मीयाममा खुला राख्ने गर्छन् । इरानमा जस्तै, साउदी अरब, मलेसिया, सुडानलगायतका देशमा पनि धार्मिक प्रहरीको व्यवस्था छ ।(एजेन्सीहरूको सहयोगमा)"
दसैंलाई ल्याउन थालियो मुस्ताङी च्यांग्रा,"(म्याग्दीमुगु)  दसैंलाई लक्ष्य गरी यसपालि पनि मुस्ताङबाट चेलुक (भेडा) र च्यांग्रा बेसी झार्न थालिएको छ । व्यापारीले च्यांग्रा गोठमै ३५४१ हजार र चेलुक २५३० हजारमा किनेका छन् । १२ हजार वटा झार्ने भनिएकामा शुक्रबार बिहानसम्म करिब १५ सयको स्वास्थ्य परीक्षण गरी पठाइएको च्यांग्राको क्वारेन्टाइन (स्वास्थ्य परीक्षण) गर्ने जिम्मेवारी पाएका प्रधानमन्त्री कृषि आधुनिकीकरण परियोजनाका डा समीर थापाले बताए । बजार लैजान लागिएका भेडाच्यांग्राको ज्वरो, झोक्राउने, खाना नखाने, छेरौटे लागेको लगायत सामान्य परीक्षण गरी पठाउने गरेका छौं, उनले भने, कतिपय व्यापारीले भने आफूखुसी लगिरहेका छन् । मुस्ताङबाट दसैंका लागि म्याग्दी, बागलुङ, पर्वत हुँदै पोखरासम्म च्यांग्रा पुर्याइन्छ । मुस्ताङको लोमन्थाङ, लोघेकर दामोदरकुण्ड र बारागुङ मुक्तिक्षेत्र गाउँपालिकामा मात्र चेलुक र च्यांग्रा पालिन्छ । भेटेरिनरी अस्पताल तथा पशुसेवा विज्ञ केन्द्रले स्थानीय किसानबाट लिएको मौखिक तथ्यांकअनुसार यो वर्ष लोमन्थाङबाट ४ हजार, लोघेकर दामोदरकुण्डबाट ३ हजार ६ सय र बारागुङ मुक्तिक्षेत्रबाट ४ हजार ५ सयको हाराहारीमा च्यांग्रा तल ल्याइँदै छ । मुस्ताङबाहेक डोल्पाको छर्काभोट, मुगुबाट गरी ३ हजार झार्ने अनुमान छ । केन्द्र प्रमुख ऋषिराम पोख्रेलका अनुसार कोरला नाका सिल रहेकाले तिब्बतबाट यसपालि च्यांग्रा ल्याइएन । मुगु र डोल्पाबाट पनि कम आएको र मुस्ताङमा उत्पादन घटेकाले यो वर्ष दसैंमा च्यांग्रा कम झरेका हुन् । दुई वर्षअघि लामो समयसम्म भएको हिमपातमा पुरिएर उपल्लो मुस्ताङमा ८ हजारभन्दा बढी भेडाच्यांग्रा मरेकाले यो वर्ष उत्पादन घटेको लोमन्थाङ र लोघेकर दामोदरकुण्ड गाउँपालिकाले जनाएका छन् । लोघेकर दामोदरकुण्ड गाउँपालिका क्षेत्रभित्र ३ सय भेडाच्यांग्रा पाल्ने १३ गोठ सूचीकृत छन् । थप १०० सम्म पाल्ने १० परिवार छन् । संघीय सरकारको लगानीमा चराङमा पस्मिना उत्पादन प्रयोजनका लागि तीन सय फार्ममा च्यांग्री (रोमा) छन् । फार्म दुई वर्षदेखि उपभोक्ता समितिमार्फत रेखदेख भइरहेको छ । आगामी दुई वर्षमा हाम्रो फार्मबाट पनि केही मासुजन्य च्यांग्रा उत्पादन हुन्छ । यो गुणस्तरीय पस्मिना उत्पादनका लागि मात्र सुरु गरिएको हो, उपभोक्ता समितिकी अध्यक्ष माया विष्टले भनिन्, हिउँबाट बचाउन २ रोपनी क्षेत्रफलमा खोर बनाएका छौं । यो नमुना हो, अन्य कृषकलाई पनि उत्प्रेरित गरिरहेका छौं । बारागुङ मुक्तिक्षेत्र गाउँपालिका पशु शाखाकी नायब पशु सेवा प्राविधिक मनीषा जीसीका अनुसार यहाँमात्र १५ हजार च्यांग्रा र २ हजार भेडा पालिएको छ । नाका बन्द नहुँदा दसैंतिहारका लागि हुम्ला, डोल्पा र मुगुका उत्तरी नाकाबाट हजारौंको संख्यामा च्यांग्रा आउने गरेका थिए । स्थानीय व्यापारीले दसैंलाई लक्षित गरी हुम्लाको हिल्सा, लाप्चा, चुवाँखोला र ताँके, मुगुको नाक्चेनाङ्ला र डोल्पा ध्यो तथा तिन्जे नाका भएर तिब्बती च्यांग्राका बथान भित्र्याउने गरेका थिए तर अहिले च्यांग्रा नआउँदा स्थानीयलाई दसैंमा खसीको जोहो गर्न गाह्रो भएको छ । मुगुमकार्मारोङ गाउँपालिका१ का व्यापारी टसी तामाङले ३ वर्षअघिसम्म दसैंतिहारका लागि वर्षमा ६ हजारसम्म च्यांग्रा बिक्रीका लागि ल्याउने गरेका थिए । उनले ल्याएका च्यांग्रा नेपालगन्ज, सुर्खेत, काठमाडौंलगायत सहरमा पुग्ने गरेका थिए । नाका खुल्दैन, हिमाली जिल्लामा खसी उत्पादन न्यून हुन्छ, उनले भने । तिब्बतबाट च्यांग्राको बथान गाउँमा आएपछि दसैं आएको आभास हुने भए पनि ३ वर्षदेखि च्यांग्रा देख्न नपाएको सोरु गाउँपालिका४ का अमृत बुढाले बताए । गाउँघरमा खसी पाल्दैनन्, तिब्बतबाट च्यांग्रा आउँदैन, उनले भने, कसरी दसैं मान्ने ? कोरोनाले तिब्बती च्यांग्रा आयात ठप्प हुँदा दसैंमा स्थानीयलाई मासुको व्यवस्था गर्न समस्या भएको हुम्ला उद्योग वाणिज्य संघका अध्यक्ष नाग्मेल तामाङले सुनाए । सोरु५ का टेकबहादुर शाहीका अनुसार कुनै समय दसैंको बेला च्यांग्राको मासु मात्र खाने चलन थियो । चीनबाट च्यांग्रा आउन छाडेपछि गाउँबस्तीमा खसीको मूल्य चर्किंदै गएको उनले बताए । उनका अनुसार अधिकांश गाउँमा खसीको मूल्य २५ हजारदेखि ३५ हजार रुपैयाँसम्म छ । मासु प्रतिकिलो १२ सय रुपैयाँसम्ममा किनबेच हुन्छ, उनले भने, तिब्बतको च्यांग्रा १०१५ हजारमै पाइन्थ्यो ।"
दुई महिनामा साढे दुई खर्ब व्यापार घाटा,कतिको निर्यात ? प्रशोधित पाम तेल२ अर्ब ४७ करोड ४० लाख अप्रशोधित पाम तेल१ अर्ब ९१ करोड भटमास तेल१ अर्ब ९६ करोड ८६ लाख कार्पेट१ अर्ब ३३ करोड चिया ८५ करोड ७० लाख अलैंची६८ करोड ९ लाख
माथिल्लो दोर्दी 'ए निर्माण सकियो,"(लमजुङ)  माथिल्लो दोर्दी ए जलविद्युत् आयोजना निर्माण पूरा भएको छ । २५ मेगावाट क्षमताको आयोजना सकिएसँगै परीक्षणको चरणमा रहेको आयोजनाबाट उत्पादित बिजुली यसै साता राष्ट्रिय प्रसारण लाइनमा जोडिँदै छ । यसका लागि दोर्दी करिडोर १३२ केभी डबल सर्किट राष्ट्रिय प्रसारण लाइन निर्माण भइसकेको छ ।दोर्दी गाउँपालिका६ ढोडेनी क्षेत्रमा लिबर्टी इनर्जी कम्पनी लिमिटेडले आयोजना निर्माण गरेको हो । सिभिल संरचना, इलेक्ट्रो मेकानिकल र हाइड्रो मेकानिकलतर्फका सबै उपकरणको परीक्षण भइरहेको आयोजनाका सञ्चालक राजेन्द्र वस्तीले जनाए । यही असोज १२ मा नेपाल विद्युत् प्राधिकरणबाट इन्जिनियर आउने भनिएको छ । त्यसपछि विद्युत् राष्ट्रिय प्रसारण लाइनमा जोड्छौं, उनले भने । त्यसपछि दुई साता बिजुली उत्पादनको परीक्षणपछि व्यावसायिक उत्पादन थालिने उनले बताए । उत्पादित विद्युत् नजिकै रहेको दोर्दी करिडोरको कीर्तिपुर सबस्टेसनमा जोडिनेछ ।गत वर्ष निर्माण सकिनै लागेको अवस्थामा असारमा दोर्दीखोलामा बाढीपहिरो आएपछि इन्टेकलगायत भौतिक संरचनामा क्षति पुर्याएको थियो । पछिल्लो समय ०७६ चैतदेखि विद्युत् उत्पादन सुरु गर्ने तालिका थियो । कोरोना महामारी, बाढीपहिरो र पछिल्लो समय प्रसारण लाइन समयमा निर्माण नहुँदा आयोजना निर्माण पूरा हुन ढिलाइ भएको हो । आयोजनाको परीक्षण कार्य अन्तिम चरणमा पुगेको आयोजनाका साइट म्यानेजर सुरेश जोशीले बताए । हामीले हालसम्म गरेका सबै परीक्षण सफल भएका छन्, उनले भने । विद्युत् उत्पादन मिति प्राधिकरणका इन्जिनियरले दिने समयमा भर पर्ने उनको भनाइ छ । वस्तीका अनुसार गत वर्षको जेठमै विद्युत् उत्पादन तयारी गरिएको थियो । कोरोना संक्रमण जोखिमले उत्पादन लम्बियो । आयोजनाको ड्राइ टेस्ट त्यतिबेला नै भएको थियो । वेट टेस्ट गर्न आयोजनाको संरचनामा पानी भर्ने तयारी गरिएको थियो । पाइप र सुरुङमा पानी पठाएर परीक्षण गरिएको थियो । बाँध र डिसेन्डरमा पानी राखिएको थियो । इलेक्ट्रो मेकानिकल उपकरणको आयात तथा जडान गर्ने एन्ड्रियज कम्पनीका सिनियर इन्जिनियरलाई बोलाइसकिएको अवस्थामा कोरोना र त्यसपछि बाढीपहिरो भएको थियो । त्यतिबेला प्राधिकरणले प्रसारण लाइन पनि निर्माण पूरा गरेको थिएन ।आयोजनाले ०७१ फागुनबाट निर्माण सुरु गर्दा ०७४ असार मसान्तभित्र काम सक्ने लक्ष्य राखेको थियो । सुरुमा ३ अर्ब ९६ करोडमा डिजाइन भएको आयोजना निर्माणमा ४ अर्ब ६४ करोड ६१ लाख लागत पुगेको आयोजना स्रोतले बताएको छ । आयोजनाबाट वार्षिक १३ करोड ६७ लाख ८४ हजार युनिट बिजुली उत्पादन हुनेछ । नेपाल इन्भेस्टमेन्ट बैंकको अगुवाइमा ९ वटा बैंकले लगानी गरेको उक्त आयोजनामा ७० प्रतिशत बैंक कर्जा र ३० प्रतिशत प्रवर्द्धकको स्वपुँजी (इक्विटी) छ । आयोजनाले प्रभावित क्षेत्रको विकासका लागि ६ करोड छुट्याएको थियो । दोर्दी करिडोरको विद्युत् प्रवाह बोक्न नेपाल विद्युत् प्राधिकरणले दोर्दी६ कीर्तिपुरबेंसीमा १३२११ केभी सबस्टेसन निर्माण गरेको छ । वैकल्पिक रूपमा निर्माण भएको प्रसारण लाइनले दोर्दी करिडोरको विद्युत् राष्ट्रिय प्रसारण लाइनमा जोड्न मद्दत पुगेको छ । सबस्टेसन पूर्ण क्षमतामा सञ्चालनमा आएको दोर्दी करिडोर आयोजना प्रमुख रमेश पौडेलले बताए । अब दोर्दी करिडोरका कुनै पनि जलविद्युत्ले उत्पादन गरेको विद्युत् सीधै राष्ट्रिय प्रणालीमा प्रवाह गर्न सक्छौं, उनले भने । दोर्दी १ को १२ र चेपे नदीको ८ दशमलव ६३ गरी २० मेगावाट बढी बिजुली राष्ट्रिय प्रणालीमा प्रवाह भइसकेको छ ।"
स्तरोन्नति घोषणाको २ वर्षसम्म सुनसान भन्सार,"(नवलपुर)  गण्डकी प्रदेशको भारतसँग जोडिएको एक मात्र नाका पूर्वी नवलपरासीको त्रिवेणी भन्सार सुनसान छ । सरकारले दुई वर्षअघि यस नाकालाई मूल भन्सारमा स्तरोन्नति गर्ने निर्णय गरे पनि अहिलेसम्म कार्यान्वयन हुन सकेको छैन । यस नाकाबाट आयातनिर्यात शून्य छ । भारतीय सवारीलाई नेपाल प्रवेश गर्दा अनुमति दिने पुर्जीबाहेक अन्य काम हुँदैन । प्रदेश सरकारले पटकपटक यस नाकालाई पूर्ण रूपमा सञ्चालन गर्ने र आयातनिर्यात पुनः सुरु गराउने भने पनि सञ्चालन नहुँदा यस क्षेत्रका उद्योगी व्यवसायी मर्कामा छन् । यस नाकाको मुख्य प्रवेशद्वार गण्डक ब्यारेज पुल हो, जहाँ सशस्त्र प्रहरीको अस्थायी क्याम्प छ । नेपाल प्रहरी र भन्सारका कर्मचारी पनि बस्छन् । तर भारततर्फ बिहार राज्यको बगाहा क्षेत्र पर्छ, जहाँ कस्टम (भन्सार) छैन, जसकारण यस नाकाबाट सामान आयातनिर्यात गर्न सकिँदैन । सामान्य किनमेल र सवारी सुविधाबाहेक केही पनि नहुने नाका नाम मात्रको भन्सार बनेको स्थानीयको गुनासो छ । नेपालतर्फबाट मात्र भन्सार स्तरोन्नति गरेर हुँदैन । भारततर्फबाट पनि कस्टम राख्न सरकारले पहल गर्नुपर्छ, त्रिवेणीका नारायण भण्डारीले भने, नाम मात्रको भन्सार राखेर के काम, सरकारले तुरुन्त भारततर्फ पनि कस्टम अफिस खोल्न दबाब दिन आवश्यक छ । होइन भने वर्षौंसम्म नाम मात्रको नाका बन्नेछ । भन्सार सञ्चालनका लागि अहिलेसम्म जग्गा र भौतिक संरचना निर्माण हुन सकेको छैन । गण्डकी प्रदेशको भन्सारको आवश्यक काम लुम्बिनी प्रदेशको महेशपुर भन्सार कार्यालयले हेर्नुपरेको छ । यसमा ११ जनाको दरबन्दी रहे पनि हाल ६ कर्मचारी छन् । भन्सार कार्यालय प्रमुखविहीन छ । पूर्वी नवलपरासी प्रहरी र सशस्त्र प्रहरीले चोरी पैठारीका सामग्री नियन्त्रण लिएपछि लुम्बिनी प्रदेशको महेशपुर भन्सार कार्यालयमा बुझाउनुपर्ने बाध्यता छ । सुरक्षा निकायले नियन्त्रणमा लिएको चोरी पैठारीको मुद्दाको अन्तिम निर्णय अधिकृत स्तरको कर्मचारीले गर्नुपर्दछ । यता महेशपुर नाकामा पनि कामको चाप हुन्छ । कहिलेकाहीं मुद्दा हेर्न म आफैं त्रिवेणी नाका जाने गरेको छु, महेशपुर भन्सार कार्यालयका प्रमुख रामप्रसाद अर्यालले भने, भारतले आफ्नोतर्फ भन्सार स्थापना नगरेसम्म यो नाका सञ्चालनमा आउन सक्दैन । त्यसैले केन्द्रीय स्तरबाट नै यसको पहल हुन आवश्यक छ ।जिल्लाका उद्योगी व्यवसायीले पटकपटक प्रदेश र केन्द्रीय सरकारलाई नाका पूर्ण रूपमा सञ्चालनमा ल्याउन आग्रह गर्दै आएका छन् । तर नाकाबाट मुख्य राजमार्ग निस्कने सडक साँघुरो र अन्य भौतिक संरचना पनि नहुँदा समस्या भएको छ । भन्सार स्तरोन्नति गर्ने, जनशक्ति र आवश्यक संरचना निर्माण नगर्दा मूल भन्सार भएर पनि छोटी भन्सारकै रूपमा काम भएको छ । यो गण्डकी प्रदेशको मुख्य नाका भएर पनि सरकारको ध्यान जान नसक्नु दुःखद पक्ष हो, नवलपुर उद्योग वाणिज्य संघका अध्यक्ष वैकुण्ठप्रसाद अर्यालले भने, भारत र नेपाल दुवै पक्षले मूल भन्सारका लागि आवश्यक जनशक्ति र संरचनाको व्यवस्था गर्न आवश्यक छ ।"
आमाका नाममा,"(काठमाडौं)  चित्रकार संगी श्रेष्ठले कलाकर्मको एउटा प्रदर्शनी आफ्नी आमालाई समर्पण गरेकी छन् । ललितपुर पुल्चोकस्थित जिजी मचानमा स्पन्दन शीर्षकमा बुधबारदेखि उनको एकल प्रदर्शनी भइरहेको छ । उनले यस पटकको प्रदर्शनी गत भदौमा दिवंगत आमा अम्बिकादेवी श्रेष्ठलाई सम्झेर गरेकी हुन् । दुई दर्जनभन्दा बढी कलाकृति प्रदर्शनमा छन् । प्रदर्शित कलाकृतिहरूमा आमासँग जोडिएका विभिन्न समय र चिजबिजहरू बिम्बात्मक रूपमा चित्रित गरिएको छ । हामी सबै जे छौं, जहाँ छौं सबै आमाकै देन हो, उनी भन्छिन्, आमाको भौतिक शरीर साथमा नहुँदा पनि साथै हुनुहुन्छ भन्ने लागिरहने रहेछ । म अहिले यही महसुस गर्छु । झन्डै तीन दशकको कला यात्रामा आमाको साथ र समर्थन विशेष रहेको उनी स्मरण गर्छिन् । उनी आफ्नो सिर्जनाको पहिलो साक्षी दर्शक एवं कलाप्रेमी, शुभेच्छुक आमालाई मान्छिन् । उनले भनिन्, आमा बिरामी भएर हस्पिटल हुँदा नै प्रदर्शनी गर्ने कुरा उहाँलाई भनेकी थिएँ । उहाँ निको भएर मात्र गर्ने सोच्दासोच्दै आमा बित्नुभयो । त्यसैले यसलाई आमाकै लागि समर्पित गरें । श्रेष्ठको कलाकृति विशेषतः महिला विषयमा केन्द्रित छन् । अमूर्त तथा अर्ध अमूर्त शैलीमा प्रस्तुत हुने उनका कलाकृतिहरूमा समकालीन मानवीय जीवनका उत्तरचढाव, मानसिक आवेग र महिला जीवन संघर्षका भोगाइहरू भेटिन्छन् । विभिन्न ज्यामितीय आकार र रेखालाई रङले आकार तथा रूप दिने उनका सिर्जनामा नौला विषय र प्रस्तुति प्रतिबिम्बित हुन्छन् । आयातकार र वर्गाकार रूपरेखाका आकारहरू टक्क रोकिएर जीवनका मूल्य र नारी सौन्दर्यशास्त्रलाई खोतल्ने उनका कलाकृतिहरूले कलाप्रेमीलाई मानसिक शीतलता प्रदान गर्दै एउटा छुट्टै प्रेमिल संसारमा यात्रा गराउँछन् । पहेँला, काला, नीला, सेता रङहरूमा रातो टीका र ओठको सौन्दर्यलाई घुसाउँदै उनी महिला पात्रलाई स्थापित गर्न निपुण छिन् । महिला र सौन्दर्य प्रसाधनमा आउने अधिकांश बिम्बमा आमाकै प्रभाव रहेको उनले सुनाइन् । आमाले लगाउने रातो टीकाले म निकै प्रभावित छु । कहिलेकाहीं आमाले टीका नलगाउँदा पनि खल्लो लाग्थ्यो । उहाँ बिरामी हुँदा पनि हामी टीका लगाइदिन्थ्यौं । आमाकै टीका हेर्दाहेर्दै मैले गर्ने आर्टमा पनि त्यही कुरा आइहाल्छ, उनले भनिन् । श्रेष्ठको कलाकृति हेरेर सबैभन्दा खुसी हुने र गर्व गर्ने उनकी आमा थिइन् । कला सिर्जना नै आमाछोरीको दिन कटाउने मेलोमेसो बन्थ्यो । उनले स्मरण गरिन्, दिनभरि आमा पनि घरमा र म पनि घरमै हुन्थें । मैले आर्ट गरुन्जेल आमा अनलाइनमा घन्टौं बसेर हेर्नुहुन्थ्यो र यो भयो, यो भएन भनेर भन्नुहुन्थ्यो । उनको कामलाई स्नेहपूर्वक हेर्दै ससानो उनका उपलब्धिले पनि उनकी आमा खुसी हुने गरेको उनले सम्झिन् । आमाको देहान्तपछि उनले कला सिर्जनालाई पहिलेकै लयमा निरन्तरता दिन सकेकी छैनन् । उनी आमासँगै भएको कल्पना गर्दै चित्र कोर्छिन् र आमाको स्पन्दन महसुस गर्छिन् । त्यसैले उनले प्रदर्शनीको नाम नै स्पन्दन भनेर जुराइन् । उनले प्रदर्शनी विशुद्ध ग्यालरी नभएर खाना तथा संगीतका पारखीहरूको आउजाउ र जमघट हुने जिजी मचानमा गरेकी छन् । प्रदर्शनी एक महिनासम्म चल्नेछ ।"
क्यानभासमा मनाङ,"लमजुङ (कास) आँखै अगाडि हिमाल । फेदीमा बस्ती, बस्तीमा माटोका छानो हालेका घरहरू । बस्ती आसपासका खेतबारीमा फापर फुलेका छन् । वर्षा थामिएर आकाश गाढानीलो देखिएको छ । माथिल्लो मनाङ यति बेला आफैंमा कुनै बिछट्टको चित्र जस्तो देखिन्छ । आन्तरिक र विदेशी पर्यटकलाई मोहनी लगाएको मनाङमा यति बेला घुमन्तेको आगमन बढ्दै छ । यही मेसोमा नेपालसहित ६ देशका प्रसिद्ध कलाकार मनाङका दृश्य चित्रमा उतारेर माथिल्लो मनाङमा प्रदर्शन गर्दैछन् । मनाङको सामुदायिक भवनमा प्रदर्शनी छ ।मनाङको चित्र कोर्न नेपाल, भारत, दक्षिण कोरिया, लिथुवानिया, युक्रेन र अमेरिकाका २८ जना आएका छन् । उनीहरूले आफ्नो देशको प्रकृति र नेपालमा बनाएका चित्र प्रदर्शनीमा राखेका छन् । अन्तर्राष्ट्रिय चित्रकला प्रदर्शनी तथा प्लेन एयर २०२२ मा स्वदेशी विदेशी पर्यटक पनि दर्शक छन् । नेपाली कला, संस्कृति र पर्यटनको प्रचारप्रसार गर्ने उद्देश्यले प्रदर्शनी गरिएको आयोजक धनु आर्ट स्टुडियो काठमाडौंका अध्यक्ष धनबहादुर याखाले बताए । चित्रकला प्रदर्शनीमा नेपाल ललितकला प्रज्ञा प्रतिष्ठानका कुलपति केके कर्माचार्य, पूर्वकुलपति किरण मानन्धर, प्राज्ञ सुष्मा राजभण्डारी, रवीन कोइराला, रामपुजन ठाकुरलगायत सहभागी छन् । शुक्रबारदेखि सञ्चालन गरिएको उक्त अन्तर्राष्ट्रिय चित्रकला प्रदर्शनी आगामी मंगलबारसम्म चल्नेछ । याखाका अनुसार संसारकै अग्लोमध्येको एक तिलिचो ताल (४,९१९ मि) को चित्र कोर्न कलाकार गएका छन् । उनले अस्ट्रेलिया, अमेरिका र दक्षिण कोरियामा पनि नेपाली चित्रकला प्रदर्शन गर्ने तयारी गरिएको बताए ।"
मानवता प्रवर्द्धनमा नेपथ्यको संगीत,"काठमाडौं (कास) सांगीतिक समूह नेपथ्यले मानवता प्रवर्द्धन अभियानलाई पनि जोड्ने भएको छ । असहाय र परिवारविहीनलाई आश्रय दिएर पारिवारिक मिलन गराउँदै आएको मानव सेवा आश्रमसँग सहकार्य गर्दै अभियान अगाडि बढाउने समूहले जनाएको हो । आफ्ना कार्यक्रमहरूमा अब आश्रमको अभियानलाई प्राथमिकता दिन नेपथ्यले यो वर्ष आफ्ना कार्यक्रमको मूल शीर्षक नै मानवताका लागि संगीत राख्ने निर्णय गरेको छ । समाजले जसरी मन परायो, त्यसरी नै नेपथ्यले पनि गीत संगीतसँगै सामाजिक दायित्वलाई समेत अभिभाराका रूपमा उठाउँदै आएको गायक अमृत गुरुङले बताए । अब नेपथ्यको प्रयास मानवताले भरिएको स्वदेश बनाउने हुनेछ, उनले भने ।"
'सबैका लागि राष्ट्रिय खेलकुद ठूलो अवसर,"नवौं राष्ट्रिय खेलकुद आयोजनाको मिति तीन साता पनि टाढा छैन । अन्तिम अवस्थामा मात्र तयारीले तीव्र गति लिएको देखिन्छ । प्रतियोगिताको मुखैमा मात्रै बजेट निकासा भएर हो ?अघिल्लो वर्षको अन्तिम त्रैमासिकको निर्णय र नयाँ आर्थिक वर्षको पहिलो त्रैमासिक भएकाले संक्रमणकालीन यो स्थितिमा नेपाल सरकारको वित्तीय कारोबारका केही चुनौतीहरू थियो नै तर हामी तयारीको अन्तिम चरणमा आइपुगेका छौं । रातो किताबमा १० लाख रुपैयाँमात्रै भए पनि सरकारले चालु आर्थिक वर्षको नीति तथा कार्यक्रममा राष्ट्रिय खेलकुदका लागि आवश्यक बजेट विनियोजन भएअनुसार मागबमोजिम नै सरकारले बजेट उपलब्ध गराएको छ । पहिलो किस्तामा १० करोड एक महिनाअघि नै आएको थियो । त्यसैले विभिन्न अनुमान आउनु स्वाभाविक हो । तर, बजेटमा अर्थमन्त्री र मन्त्रालयबाट कुनै समस्या छैन । थप ५० करोड पनि निकासा भइसक्यो । ६० करोडको सिलिङ दिए पनि जोडघटाउमा केही गल्ती भएकाले कुल बजेट ६३ करोड देखिन्छ । आर्थिक मापदण्ड सच्याएर थप ३ करोड पनि दिने प्रतिबद्धता अर्थबाट आइसकेको छ ।गत जेठमै आयोजना गर्ने घोषणा गरेर किन असोजकात्तिकमा सारियो त ?त्यतिबेलाको सन्दर्भ हेर्दा नवौं राष्ट्रिय खेलकुद चाँडै गर्न पाए हुन्थ्यो भन्ने भइरहेको थियो । किनभने दसौं संस्करण गर्ने बेला हुन लागिसकेको थियो । समय जति पर धकेल्यो त्यति चुनौती बढ्छ । सेप्टेम्बर (२०२२) मा चीनमा एसियाली खेलकुद भएकाले मे (२०२२) तिर राष्ट्रिय खेलकुद सकाउँदा त्यसको तयारी हुने थियो । तर, एसियाड सर्यो र नवौं (राष्ट्रिय खेलकुद) पनि केही समय लिएर काम गर्दा राम्रै हुन्छ भन्ने लाग्यो । तयारीमा निर्णय त गर्यौं तर स्थानीय तहको निर्वाचनमा विभागका खेलाडीहरू खटिनुपर्ने, कक्षा १११२ को परीक्षा दिनुपर्ने थियो र गण्डकी प्रदेश आफैंले पनि जेठमा नगर्न सुझाव दियो । सबै सहभागीले तयारी पुग्दैन, अलिकति सुविधाजनक समय लिएर गरौं भन्ने कुरा आएपछि सारिएको हो ।हरेक दुई वर्षमा आयोजना गर्ने योजनासहित २०३८ सालमा सुरु बृहत् राष्ट्रिय खेलकुद बल्ल नवौं संस्करण आयोजनाको नजिक छ । यस्तो ढिलासुस्ती किन हुन्छ ?कार्यक्रम गर्नैपर्ने खेलकुदसम्बन्धी ठोस नीति छैन । अझै पनि देशले खेलकुदलाई प्राथमिकता दिइरहन सकेको छैन । राजनीतिक अस्थिरता लामो समय देशले बेहोर्नुपर्यो । त्यस्तोमा पनि खेलकुद अस्थिरतामा हुनु हुँदैन थियो । खेलकुद अस्थिरतामा जानु भनेको देश अस्थिरतामा जानु हो । खेलकुदले नै देशको सान, मान, प्रतिष्ठा, गौरव अन्तर्राष्ट्रिय जगत्मा प्रतिनिधित्व गरेर बढ्ने कुरा हुन्छ । तर, हामीले यसलाई पनि राजनीतिक खिचातानीको विषयवस्तु बनायौं । कहिलेकाहीं भूकम्प र महामारीलगायतका यावत् कारणले ढिलाइ भएको छ । यिनै कारणले राष्ट्रिय खेलकुदको आयोजनामा ढिलाइ भएजस्तो लाग्छ । यसरी समयमा नहुनु खेलकुदका लागि दुर्भाग्य हो ।राष्ट्रिय खेलकुद परिषद् (राखेप) का कार्यकारी प्रमुखको रूपमा सदस्यसचिव नै राजनीतिक नियुक्तिबाट हुन्छ । त्यसैले राजनीतिक कारण राष्ट्रिय खेलकुद ढिलाइ भएको भन्न मिल्छ र ?स्वाभाविक रूपले देशका सबै अंगको नेतृत्व गर्ने कार्यकारी प्रमुखहरू चाहे त्यो कानुन बनाउने संसद्, मन्त्रिपरिषद्लगायत महत्त्वपूर्ण कुराहरू राजनीतिक बाटोबाटै अभ्यस्त भएर आएको हुन्छ । त्यसैले राखेप सदस्यसचिवलाई लिएर त्यति धेरै राजनीतीकरण भयो भनेर बुझ्नु हुँदैन । तर, त्यो व्यक्ति खेलकुदमा आइसकेपछि उसले राजनीति गर्छ कि खेलकुद गर्छ भन्ने मूल विषय होला । कहिलेकाहीं खेलकुदभन्दा राजनीतिले प्राथमिकता पाउँदा विगतमा यसका छिटपुट प्रभावहरू देखैपरेन भन्ने कुरा होइन, बेग्लै प्रसंगमा देखा पर्यो होला । त्यो चुनौती मलाई पनि हो । मैले यहाँ आएर खेलकुद गर्ने कि राजनीति गर्ने ? पहिलो दिनदेखि नै प्रतिबद्धता र व्यावहारिक रूपमा मैले खेलकुद गर्न चाहिरहेको छु, खेलकुद नै गरिराखेको छु । यो मैले भन्नुभन्दा कार्यसम्पादनका शृंखलाले व्यक्त गर्ने कुरा हो, पुष्टि गर्ने कुरा हो ।राष्ट्रिय खेलकुदमा खेलाडी उत्पादनसँगै पूर्वाधार निर्माण मुख्य लक्ष्य हो । नवौंमा नयाँ पूर्वाधार के छ ?पूर्वाधार नयाँ बनाउन थाल्ने हो भने अब छिटोमा पनि १ वर्षमा मात्रै हुन्छ यो राष्ट्रिय खेलकुद । त्यसकारण ठूला देखिने पूर्वाधार नै बन्यो भन्दिनँ । तर, १३ औं सागका लागि बनेका पूर्वाधार र बन्दै गरेर सम्पन्नताको दिशामा लान खोजिरहेकालाई पूरा गर्नतिर लागेका छौं । जस्तो, पोखरा रंगशाला नै १३ औं सागका बेला सम्पन्न भइसकेको थिएन, अहिले सम्पन्न भएको छ । अरू थुप्रै प्रतियोगिता हुने स्थानमा पनि खेल्न योग्य बनाउन बजेट छुट्याएर पूर्वाधारका कार्य अन्तिम अन्तिम चरणमा पुर्याएका छौं ।सुरुमा गण्डकीका सबै (११) जिल्लामै खेल सञ्चालन गर्ने भनियो । अहिले तीन जिल्ला किन छुट्यो त ?गण्डकी प्रदेशको प्रस्ताव ११ वटै जिल्लामा खेल सञ्चालन गर्ने थियो । राखेप सहमत थियो । तर, खेलस्थल व्यवस्थापन समितिले खेल सञ्चालन हुँदा बस्ने होटल, ठूलो दुर्घटना भयो भने उद्धार, उपचार गर्ने हस्पिटलको अवस्था केकस्तो छ, त्यहाँ खेल खेलाउन सकिन्छ कि सकिँदैन भनेर सम्बन्धित खेलका संघको प्रतिनिधि र मुख्य प्रशिक्षकले भ्रमणअनुमगन गरेपछि निर्णय गरी टुंग्याएका छौं । त्यसैले हामी ८ जिल्लामा खेल सञ्चालन गर्ने टुंगोमा पुगेका छौं ।सुटिङका खेलाडीले बन्दुकको ठाउँमा इँटा बोकेर अभ्यास गर्नुपरेको छ । छनोटमा धेरैजसो टिममा प्रशिक्षक थिएनछैन । इन्डोर गेम ॅआउटडोर मा भइरहेका छन् । धेरै स्थानमा ट्र्याक छैन । छनोट किन लथालिंग ढंगले भइरहेको छ ?राष्ट्रिय खेलकुद राखेपले आयोजना गरिराख्दा यी सबै कुरालाई राखेपले नै हेर्नुपर्थ्यो भन्ने सामान्यतः सही नै छ । तर, यसपल्ट हामीले प्रतियोगिता कसरी गर्दै छौं भन्ने बुझ्नु जरुरी छ । देश संघीय संरचनामा गएपछि दोस्रोपल्ट राष्ट्रिय खेलकुद आयोजना हुन लागेको हो । तर, संघीय सरकारले राष्ट्रिय खेलकुद विकास ऐन २०७७ ल्याएपछिको पहिलो हो यो । पहिला खेलकुद विकास ऐन २०४८ बाट भएको थियो, राष्ट्रिय खेलकुद विकास ऐन २०७७ अनुसार पहिलोपल्ट हुन लाग्दैछ । त्यसकारण राष्ट्रिय खेलकुदका लागि सहभागी हुने टिमले नै आफ्नो तयारी गर्नुपर्ने हो ।राखेपको पूर्वाधार, स्रोतसाधन, जनशक्ति भए पनि त्यो आवश्यकताका आधारमा जसलाई जुन चिज आवश्यक पर्छ, त्यो उपलब्ध गराइरहेका छौं । तर, त्यहाँ खेल सामग्री उपलब्ध गराउनुपर्ने, ट्रेनिङ र छनोटलाई प्रभावकारी रूपले सञ्चालन गर्नुपर्ने दायित्व राखेपको होइन । यो दायित्व सहभागी टिमकै हो । सहभागी हुन छनोट, खेल सामग्री, तालिमलगायत समग्र पक्षको तयारी सम्बन्धित टिम आफैंले गर्ने हो । त्यसैले राखेपको तर्फबाट पुरानै चलनअनुसार यो त्यो पुगेन, त्यो पुगेन भन्ने भ्रममात्रै भएको हो ।राष्ट्रिय खेलकुदमा सबै खर्चको दायित्व राखेपको होइन ?प्रतियोगिता अवधिभरको खर्च राखेपले बेहोर्छ । टिम तयारीका लागि प्रत्येक प्रदेशलाई ४९ लाखको दरले पठाएका छौं । प्रदेश सरकारबाट थप बजेट लिएका छन् । त्यो रकम तयारीका लागि खर्चिनुपर्ने हो । इँटाको ठाउँमा बन्दुकले अभ्यास गर्न त्यहाँबाट किन्नुपर्ने हो । के गरेर खेल सामग्री किन्ने हो, प्रदेश वा टिम आफैंले व्यवस्थापन गर्नुपर्ने हो । प्रतियोगितामा सहभागी हुँदा खेलाडीले आफ्नो औजार, खेल्ने हतियार आफैं लिएर आउने अन्तर्राष्ट्रिय प्रचलन नै हो । हामीले खेल सञ्चालन गरिराख्दा जम्मै काम राखेपको देख्नु दृष्टिभ्रम हो ।खेलाडी दर्ताको अन्तिम मिति भदौ २५ तोकिएको थियो । तर, केही प्रदेशमा अहिलेसम्म छनोट भइरहेको छ । केन्द्र तातिए पनि प्रदेशहरू किन जागेन ?राखेप संघीय ढाँचामै छ । प्रदेशका सदस्यसचिवहरू यहाँ पदेन सदस्य हुन्छन् । उहाँहरूसहितको सहभागितामा निर्णय भएको हुन्छ । तर, उहाँहरूलाई प्रदेश सरकारमा थप बजेट माग्दा त्यहाँको प्रदेश सरकारले तदारुकताका साथ प्रदेश खेलकुद परिषद्लाई निर्णय दिनुपर्ने थियो, त्यसले गर्दा ढिलाइ हुन गयो । भदौ २५ सम्म खेलाडी दर्ता सकिने निर्णय गर्दा सहभागी हुने ११ वटै टिमका प्रतिनिधिहरू उपस्थित थिए । तर, छनोट प्रक्रियामै ढिलाइ भयो, जसले तालिममा असर गरेको छ, जसको असर नतिजामा पनि देखिने छ । यसले व्यवस्थापकीय पक्षलगायत धेरैमा असर गरेको छ । छनोट नसकिएकै कारण ११४ औं बोर्ड बैठकमा असोज १० लाई दर्ताको अन्तिम मिति तोकेका छौं ।राष्ट्रिय खेलकुदको ४१ वर्षे इतिहासमा पहिलोपल्ट ट्रफी बनाउनुपर्ने कारण के हो ?यस मानेमा आफूलाई भाग्यमानी ठानेको छु । यो अवसर मैले पाएँ । झन्डै ४१ वर्षको इतिहास, मेरो उमेरभन्दा केही वर्षले जेठो यो प्रतियोगिताको इतिहास छ । मैले सदस्यसचिवको रूपमा ट्रफी निर्माण गर्ने अवसर पाएँ, इतिहासमा यस्ता अवसर बिरलै मानिसले पाउने गर्छ । यसमा राष्ट्रिय खेलकुदको उचाइ र गरिमा उठाउनुपर्छ, यसको क्रेज र आकर्षण बढाउनुपर्छ भन्ने हुटहुटीले काम गरेको हो । यो निर्माण मात्रै गरिएन, सहभागी हुने सबै टिममा ट्रफी टुर पनि गराइयो । त्यसैले त्यो टिमलाई यो ट्रफी मैले ल्याएर आउँछु भन्ने सकारात्मक चुनौती, आशा, विश्वास, मिहिनेत गर्नुपर्छ भन्ने वातावरण पैदा होस् भनेर ट्रफी टुरमा पठाइएको हो । सबैभन्दा धेरै स्वर्णपदक जितेर च्याम्पियन हौं भनेर गर्व गर्ने परिस्थिति ट्रफीले बनाउँछ । यो रनिङ ट्रफीले राष्ट्रिय खेलकुदको नयाँ मूल्यमान्यता पनि स्थापित गर्छ । अर्कोपल्ट पनि यसरी प्रतियोगिता हुनुअघि ट्रफी नियमित टुरमा जान्छ । पहिला अर्कोले लग्यो यसपालि मैले ल्याउनुपर्छ भन्ने जोस टिम र खेलाडीलाई मिल्ने विश्वास लिएको छु ।राष्ट्रिय खेलकुदमा निजी लगानीका लागि आह्वान गर्नुभएको छ । निजी क्षेत्रसँग जोड्न आवश्यक छ र ?सरकारले चाहँदाखेरि यस्ता राष्ट्रिय प्रतियोगिता गर्न नसकिने होइन । सरकारले पर्याप्त बजेट दिएकै छ । तर, खेलकुद भनेको राष्ट्रको हो । सबै नागरिकको हो । सरकारको मात्रै होइन । निजी क्षेत्रले पनि राष्ट्रका लागि महत्त्वपूर्ण योगदान गर्न सक्छ । त्यसैले राखेपले निजी क्षेत्रसँग सहकार्य किन नगर्ने ? यो नवीनतम सोचमा निजी क्षेत्रसँग सहकार्य गर्नुपर्छ भनी आह्वान गरिएको हो । तीन वर्षपछि राष्ट्रिय खेलकुदको आयोजनामा चुनौती बढी छ कि अवसर ?चुनौतीभन्दा बढ्ता अवसर नै देख्छु । दुई आर्थिक वर्षको चेपुवामा परेकाले यो सरकारको बजेट, खरिद प्रक्रिया, प्रदेश र विभागको तयारीका लागि पनि भदौको मध्य वा अन्तिमतिर आएरमात्रै हुनु चुनौती भयो । महामारी (कोभिड१९) पछि तत्कालै राष्ट्रिय खेलकुद हुनुपर्ने थियो तर एक वर्षपछि हँॅुदै छ । यो पनि उपलब्धि नै हो किनकि १४ औं साग, १९ औं एसियाडजस्ता अन्तर्राष्ट्रिय ठूला प्रतियोगिताहरू सन् २०२३ मा हुँदै छन् । त्यसपछि पेरिस ओलम्पिक २०२४ हुनेछ । ती प्रतियोगितामा देशको प्रतिनिधित्व गर्ने खेलाडीका लागि राष्ट्रिय खेलकुद सुनौलो अवसर हो, जसमा उत्कृष्ट प्रदर्शन गर्नेले राष्ट्रिय टिममा ठाउँ पाउनेछ । त्यसपछि एक वर्षभित्रै ठूला अन्तर्राष्ट्रिय प्रतियोगितामा सहभागी हुनेछ । हाईफर्फमेन्सबाट राष्ट्रिय टिमको संरचना बनाउने र त्यसलाई ठीक ढंगले तयारी गर्न, राम्रो र व्यवस्थित बनाउनका लागि यो राष्ट्रिय खेलकुद निकै ठूलो अवसर हो । नवौंबाट छानिएका खेलाडीहरूले अन्तर्राष्ट्रिय प्रतियोगिता राम्रो प्रदर्शन गरेर देशको गरिमा बढाउने, खुसी दिलाउने विश्वास छ ।"
पर्वतमा कराँते हुने,"(पर्वत)  नवौं राष्ट्रिय खेलकुदअन्तर्गत आयोजना हुने कराँते प्रतियोगिताका खेलहरू पहिलो पटक पर्वतमा आयोजना गर्ने राष्ट्रिय खेलकुद परिषद्ले निर्णय गरेको छ । राखेपको निर्णयसँगै हौसिएका पर्वतका खेलप्रेमी उक्त प्रतियोगिताको तयारीमा जुटिसकेका छन् । आइतबार पर्वतको कुश्मामा पत्रकार सम्मेलन गरेर आयोजकले उक्त प्रतियोगिताका लागि आवश्यक पूर्वाधार निर्माण तथा अन्य तयारी थालिएको जानकारी गराए । गण्डकी प्रदेशमा असोज २८ देखि कात्तिक २ सम्म आयोजना हुने राष्ट्रिय खेलकुदमा कराँतेको प्रतिस्पर्धा पर्वतमा गराइने भएको हो । जिल्ला खेलकुद विकास समिति पर्वतले पर्वतमा आयोजना हुने कराँतेको राष्ट्रिय प्रतिस्पर्धामा सात प्रदेशका सात टोली, विभागीय टिमअन्तर्गत नेपाली सेना, सशस्त्र प्रहरी र नेपाल प्रहरीको टोली तथा एनआरएनको एक टोलीसमेत गरी ११ टोलीबीच प्रतिस्पर्धा हुनेछ ।आयोजकका अनुसार एउटा टोलीमा ३२ जना खेलाडीका दरले ३ सय ५२ जना खेलाडी करिब एक साता पर्वतमा रहनेछन् । त्यस्तै एक टोलीमा दुई प्रशिक्षक र दुई व्यवस्थापक गरी ४४ जना, देश तथा विदेशबाट आउने निर्णायकहरू ७५ जना, व्यवस्थापनका लागि स्थानीयबाट लिइने २५ जनासहित प्राविधिक र अन्य जनशक्तिसहित करिब छ सय जनाको सहभागिता रहने नेपाल कराँते महासंघका अध्यक्ष दावा गुरुङले बताए । प्रतिखेलाडीले प्रतिदिन दुई हजार रुपैयाँका दरले भत्ता पाउने र आतेजाते खर्चसमेतको व्यवस्थापन गरिएको गुरुङले जानकारी दिए । हामीले पाँच दिनमा सम्पन्न पूरा गर्ने गरी तयारी गरिरहेका छौं, उनले भने, खासमा खेलहरू तीन दिनमै सकिनुपर्ने हो । सबै व्यवस्थापन मिलाउँदा दुई दिन ढिला हुन सक्छ । खेलको अगाडि र पछाडिको दिन पनि खेल समावेश हुने भएकाले पाँच दिन समय राखिएको गुरुङले बताए । कराँतेले नेपालबाट सबैभन्दा बढी पदक ल्याएको गर्दै उनले आगामी दिनमा पनि कराँतेले विभिन्न प्रतियोगितामा मुलुकलाई चिनाउन भूमिका खेल्ने बताए ।पर्वत जिल्लाका कराँते संयोजक राम श्रेष्ठका अनुसार खेलको तयारी स्वरूप अहिले कुश्माको बडागाउँस्थित सेमी कभर्डहलमा कराँतेको प्रतिस्पर्धा हुनेछ । अहिले खेल हुने स्थान आसपासको व्यवस्थापन गर्ने, सरसफाइ गर्नेलगायतका कामहरू भइरहेको उनले बताए । पर्वतमा राष्ट्रिय प्रतियोगिता हुनु आफैंमा गौरवको कुरा हो, उनले भने, त्यसका लागि हामीले स्थानीयस्तरबाट आफ्नो तयारी गरिरहेका छौं । स्पट व्यवस्थापनका लागि आवश्यकताअनुसार इन्जिनियरको टोली पनि आउने छ । प्रतियोगिता सफल पार्न, खेलाडीलाई पर्वतको पर्यटन झल्किने मायाको चिनो दिने, स्थानीय पर्यटकीय स्थलको अवलोकन गराउनेलगायतका विषयमा स्थानीय पालिकाहरूसंग पनि छलफल भइरहेको उनले बताए ।"
कर्णाली सेमिफाइनलमा,धनगढी (कास) सुदूरपश्चिम राजधानी कप फुटबल प्रतियोगिताको दोस्रो दिन कर्णाली प्रदेश र लुम्बिनी प्रदेश विजयी भएका छन् । जितसँगै कर्णाली प्रदेश र लुम्बिनी प्रदेश प्रतियोगिताको सेमिफाइनलमा प्रवेश गरेका छन् । शनिबार उद्घाटन खेल खेल्न लायक पर्याप्त उज्यालोको अभाव भएपछि आइतबार खेलाइएको शनिबारको बाँकी खेलमा कर्णाली प्रदेश विजयी भएको छ । पश्चिम तराईको कैलाली र कञ्चनपुरमा शुक्रबारदेखि नै निरन्तरको वर्षाले धनगढी रंगशाला हिलाम्य भएपछि मैदान परिवर्तन गर्दै फाप्ला मैदानमा भएको खेलमा कर्णाली प्रदेशले सुदूरपश्चिम प्रदेश रातोलाई सडनडेथमा ५४ ले पराजित गरेको हो । लुम्बिनीले मधेस प्रदेशलाई ४२ गोलले हरायो । जितसँगै लुम्बिनी प्रदेश पनि सेमिफाइनल पुगेको छ । पीएफए स्पोटर््स क्लब अत्तरियाको आयोजनामा भइरहेको प्रतियोगिता असोज १५ गतेसम्म सञ्चालन हुनेछ । प्रतियोगिताको विजेताले ५ लाख पुरस्कार राशि र ट्रफी र उपविजेताले ३ लाखसहित ट्रफी मेडल र प्रमाणपत्र प्राप्त गर्नेछन् । प्रतियोगितामा विभिन्न विधाका उत्कृष्ट खेलाडीले जनही १० हजार रुपैयाँ पाउनेछन् । उत्कृष्ट खेलाडीले २० हजार रुपैयाँ प्राप्त गर्नेछन् ।
नबिल र लक्ष्मी बैंक विजेता,"(पोखरा)  गण्डकी प्रदेशस्तरीय अन्तरबैंक फुटसल प्रतियोगिताको तेस्रो संस्करणमा पुरुष समूहतर्फ नबिल बैंक र महिला समूहतर्फ लक्ष्मी बैंक विजेता बनेका छन् । नबिलले सिद्धार्थ बैंकलाई पेनाल्टी सुटआउटमा पराजित गर्यो । लक्ष्मी बैंकले मेगा बैंकलाई १० गोलले हरायो । नेपाल राष्ट्र बैंक कर्मचारी संघ पोखरा समितिले आयोजना गरेको प्रतियोगितामा प्रदेशका बैंक तथा वित्तीय संस्थाका पुरुषतर्फ ३८ र महिलातर्फ ११ समूहको सहभागिता थियो । प्रतियोगितामा पुरुषतर्फ सिद्धार्थ बैंकका अमित लम्साल, नबिल बैंकका फणेन्द्रजंग गुरुङ र अमित पौडेलले क्रमशः उत्कृष्ट खेलाडी, गोलरक्षक र सर्वाधिक गोलकर्ता बन्न सफल भएको राष्ट्र बैंक कर्मचारी संघ पोखरा समितिका सचिव जितेन्द्रराज शाक्यले बताए । महिलातर्फ लक्ष्मी बैंककी स्वेच्छा श्रेष्ठ, मेगा बैंककी तृष्णा प्रधान र पोखरा फाइनान्सकी स्मृति आलेमगरले क्रमशः उत्कृष्ट खेलाडी, गोलरक्षक र सर्वाधिक गोलकर्ता हुन सफल भए । प्रतियोगिता पोखराको गणेश टोलस्थित स्पोर्ट्स क्यासलको फुटसल मैदानमा शुक्रबार र शनिवार भएको थियो । विजयी टिमलाई गण्डकी प्रदेश खेलकुद परिषद्का सदस्य सचिव तेजबहादुर गुरुङ, राष्ट्र बैंक पोखराका निर्देशक डारामशरण खरेल, नेपाल राष्ट्र बैंक कर्मचारी संघ केन्द्रीय समितिका अध्यक्ष रुद्रप्रसाद तिम्सिनालगायतले ट्रफी, मेडल र पुरस्कार वितरण गरे । उक्त अवसरमा राष्ट्र बैंकका डेपुटी गभर्नर बमबहादुर मिश्रको नेतृत्वमा राष्ट्र बैंक र बैंकर्सबीच मैत्रीपूर्ण खेल पनि सञ्चालन भएको थियो । खेलमार्फत वित्तीय क्षेत्रका कर्मचारीको शारीरिक, मानसिक तथा आपसी सद्भावको विकास गर्ने भन्दै समितिले फुटसल प्रतियोगिताको आयोजना गर्दै आएको छ ।"
