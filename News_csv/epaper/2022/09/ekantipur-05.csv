शीर्षक,विवरण
गठबन्धनको गाँठो प्रधानमन्त्री मा,"पहिला त सिट संख्यामै समस्या छ, संख्यामा समझदारी जुटाए पनि कुन निर्वाचन क्षेत्र कुन पार्टीले लिने भन्ने मिलाउन अर्को चुनौती छ, गठबन्धनका सबै दलको चाहना सकभर सुरक्षित निर्वाचन क्षेत्र खोजौं भन्ने हुन्छ, नेमकिपाको प्रभाव रहेको भक्तपुर१ जस्ता निर्वाचन क्षेत्र कसले लिने भन्ने अर्को समस्या देखिँदै छ, कार्यदलका एक सदस्यले भने, अहिले कार्यदलले अनौपचारिक संवादमार्फत कुन दलले कुन निर्वाचन क्षेत्र लिने र प्रदेश निर्वाचन क्षेत्रमा सन्तुलन कसरी कायम राख्ने भन्नेमा गृहकार्य गरिरहेको छ । कांग्रेस सभापति शेरबहादुर देउवा निर्वाचनपछि छैटौं पटक प्रधानमन्त्री हुने दाउमा छन् । आफू नहुँदा विकल्पमा पत्नी आरजुलाई अघि बढाउन सक्ने आशंकासमेत छ । समस्या स्वीकार्यताको हो, गठबन्धन दल र पार्टीभित्रै स्वीकार्य हुने अवस्था बनेमा आरजुलाई पनि अघि बढाउन नसक्लान् भन्न सकिन्न, बालुवाटारनिकट स्रोतले भन्यो, त्यसका लागि बाह्य शक्ति मिलाउन सक्दा आन्तरिक शक्ति समूहहरूलाई मिलाउन सकिन्छ भन्ने आत्मविश्वास देखिन्छ । पछिल्लो पटक भारतीय नेताहरूसँगको घनिष्ठता र दौडधुपलाई गठबन्धनका अन्य दलले यसै विषयसँग जोड्ने गरेका छन् । सार्वजनिक छवि नकारात्मक भएकाले निर्वाचनअघि नै आरजुको नाम अघि सार्ने पक्षमा भने बालुवाटार र खुमलटार दुवै तयार भएका छैनन् । माओवादी अध्यक्ष दाहाल निर्वाचनपछि पहिलो चरणमै प्रधानमन्त्री हुने दाउमा छन् । आलोपालो प्रणालीमा जाने विषयमा दुई नेताबीच विवाद छैन तर पहिलो चरणमा को प्रधानमन्त्री हुने भन्ने विषय नमिल्दासम्म बाहिरका अरू विषय मिल्ने सम्भावना देखिन्न, दाहालनिकट एक नेताले भने । उनका अनुसार देउवा र दाहालबीच धेरै पटक वान अन वान छलफल भएका छन् । आइतबार बिहान पनि एक घण्टा जति दुई जनाबीच कुराकानी भएको थियो । प्रधानमन्त्रीनिकट रहेका सञ्चारमन्त्री ज्ञानेन्द्रबहादुर कार्कीले यस विषयमा बाहिर छलफल नभएको बताए । अहिले भइरहेको छलफल सिट र निर्वाचन क्षेत्रको विषय नै हो, त्यसभन्दा बाहिरका छलफलमा हामीलाई जानकारी छैन, उनने भने । पार्टी प्रवक्ता प्रकाशशरण महतले प्रधानमन्त्रीको आलोपालो गर्ने विषयबारे आफूहरूको जानकारीमा नभएको बताए । दुई नेताबीच छलफल भएको भए बेग्लै कुरा भयो तर हाम्रो जानकारीमा यो विषय आएको छैन, उनले भने । अनौपचारिक संवादमा भने कतिपय नेताहरूले दुई नेताबीच प्रधानमन्त्री मात्रै नभएर राष्ट्रपति, उपराष्ट्रपति, सभामुख र प्रदेशका मुख्य मन्त्रीसमेतका पदमा समेत प्याकेजमै भागबन्डा मिलाउने प्रयास सुरु भएको छ ।माओवादी उपमहासचिव शक्ति बस्नेतले गठबन्धन कार्यदल सिट बाँडफाँटमा केन्द्रित भएको उल्लेख गर्दै आगामी सरकारको नेतृत्व कसले गर्ने भन्नेबारे त्यसपछि शीर्ष तहमा टुंगो लाग्ने बताए । अहिले सरकारको नेतृत्वबारे छलफल गर्ने बेला भइसकेको छैन, उनले भने, त्यो सिट व्यवस्थापन टुंगेपछि शीर्ष तहमा सहमति गर्ने कुरा हो ।अहिले सिट संख्यामा भइरहेको रस्साकसीले भित्रभित्र प्रधानमन्त्रीको विषयमा समझदारी बने पनि निर्वाचन परिणामपछिको राजनीतिक परिस्थितिप्रति देउवा र दाहाल ढुक्क हुने स्थिति नरहेको संकेत गर्छ । त्यसैले दुवै नेताले सिट संख्या बढी लिन चाहिरहेका छन् । कांग्रेसले अन्य साना दल लिएर सरकार निर्माण गर्न नसक्दा आफ्नो पार्टी निर्णायक शक्ति हुने दाहालको बुझाइ छ । देउवाले पहिलो चरणमै प्रधानमन्त्री छाड्न नमाने एमालेको समर्थनमा भए पनि सुरुमै आफू प्रधानमन्त्री हुन सकिने दाहालको भित्री मनसाय रहेको कांग्रेस नेताहरूको आशंका छ । देउवा माओवादीबिनै अन्य साना दल मिलाएर सरकार बनाउन सकिन्छ कि भन्ने कसरतमा छन् । त्यसका लागि उनले महन्थ ठाकुर नेतृत्वको लोकतान्त्रिक समाजवादी पार्टीलाई टाढिन दिएका छैनन् । कांग्रेसले पाएको सिट संख्यामा केही दिएर भए पनि उनले लोसपालाई आफ्नै विश्वासमा लिन खोजेका छन् ।कांग्रेस नेताहरूले गठबन्धन बैठकमा दाहाल लचकजस्तो, एकीकृत समाजवादी र जनता समाजवादी पार्टी कडा रूपमा प्रस्तुत हुनुमा पनि दाहालको रणनीतिसँग जोडेर हेर्ने गरेका छन् । माओवादीसँग पार्टी एकीकरण गर्ने गृहकार्य चलिरहेका बेला एकीकृत समाजवादीका अध्यक्ष माधवकुमार नेपालले कांग्रेसलाई ७० भन्दा बढी सिट दिन नसकिने अडान बिहीबारको गठबन्धन बैठकमा राखेका थिए । शनिबार एक सार्वजनिक कार्यक्रममा समेत नेपालले त्यही कुरा दोर्याएका छन् ।२०७४ मा कांग्रेसले २३ सिट जितेकाले अहिले त्यसको तीन गुणामा एक सिट बढाएर ७० सिट लिनुपर्ने र ९५ सिट गठबन्धनका अन्य दलका लागि दिनुपर्ने उनको भनाइ छ । उनले कांग्रेसले अस्वाभाविक सिटको दाबी गरेका कारण बिहीबार बालुवाटारमा निर्णायक भनेर बोलाइएको बैठकमा समझदारी बन्न नसकेको बताए । कांग्रेसले अहंकार देखाएको छ, हामीलाई सय सिट देऊ, उब्रिएको तिमीहरू लिऊ भन्छ, हामीले उनीहरूलाई हैसियतभन्दा बढी नमाग भनेर जवाफ दिएका छौं, नेपालले शनिबार विराटनगरमा पेसागत महासंघको जिल्लास्तरीय भेलालाई सम्बोधन गर्दै भने, २०७४ को निर्वाचनमा २३ सिट जितेको कांग्रेसलाई त्यसको तीन गुणा ६९ सिटमा एक बढाएर ७० लिनुहोस् भनेका छौं । उनीहरू सय भन्दै छन् । मिलाउन कठिनाइ परेको छ । आइतबार बसेको गठबन्धन कार्यदलको बैठकमा दुई दिनभित्र आआफ्नो प्र्रस्ताव पेस गरी सहमति खोज्ने समझदारी भएको छ । मुख्य गरी कांग्रेस, माओवादीएकीकृत समाजवादी र जसपाले आआफ्नो प्रस्ताव पेस गर्नेछन् ।कांग्रेसमा देउवालाई आफ्नै समूहका नेताहरूको आकांक्षा व्यवस्थापन गर्न र शेखर कोइराला समूहको दबाब थेग्नसमेत कठिनाइ परेको छ । बिहीबार गठबन्धनको बैठक चलिरहेकै बेला नेता कोइराला र एमाले अध्यक्ष केपी ओलीबीचको भेटले देउवालाई झस्काएको छ । पार्टीभित्रको असन्तुष्टि व्यवस्थापन नगरी गठबन्धनलाई मात्रै प्राथमिकता दिने हो भने पार्टीमै विद्रोह आउन सक्ने चेतावनी कोइराला समूहले दिएको छ । ओली र कोइरालाबीचको भेटमा गठबन्धन नगरी अलगअलग निर्वाचन लड्ने विषयमा छलफल भएको थियो ।कोइरालाले सयभन्दा कम सिटमा सम्झौता नगर्न पार्टी नेतृत्वलाई दबाब दिइरहेका छन् । कार्यदल बैठकमा कांग्रेस महामन्त्री गगन थापाले पनि सयभन्दा कम सिटमा सम्झौता नहुने अडान राखिरहेका छन् । सय सिट पनि नपाउने हो भने कांग्रेसभित्र असन्तुष्टि बढ्ने कोइरालाले बताए । गठबन्धन गर्ने भनेको जित्नका लागि हो, गठबन्धनको ठूलो र देशभर जनाधार भएको पार्टीलाई खुम्च्याएर गठबन्धनको उद्देश्य पूरा हुन सक्दैन । कांग्रेसले सयभन्दा कम सिटमा सम्झौता गर्न हुन्न, कोइरालाले कान्तिपुरसँग भने, सय सिट हाम्रा लागि बटमलाइन नै हो । हाम्रो पार्टीमा आकांक्षी धेरै छन् । सय सिट पनि पाएनौं भने विद्रोह हुन सक्ने स्थिति छ । त्यसले गठबन्धनलाई पनि फाइदा हुन्न । माओवादी उपमहासचिव बस्नेतले भने गठबन्धनमा सिटको बटमलाइन नभई अधिकतम दाबी गरेकाले सहमति नभएको खुलाए । देउवा भने गठबन्धन जोगाउन लचक हुन तयार देखिएका छन् । सिट संख्या नमिलेकै आधारमा गठबन्धन भत्किए माओवादी एमालेसँग मिल्न सक्ने भय देउवामा छ । त्यसैले उनी केही सिटमा लचकता देखाएर पनि गठबन्धन जोगाउने पक्षमा देखिन्छन् । त्यस्तो छनक उनले बिहीबारको बैठकमा दिइसकेका छन् । देउवानिकट एक नेताका अनुसार उनले बैठकमा ८६ प्लस दुई को प्रस्ताव गरेका थिए । कांग्रेसले ८८ सिट लिएर दुई सिट लोकतान्त्रिक समाजवादी पार्टीका अध्यक्ष महन्थ ठाकुर र नेता राजेन्द्र महतोका लागि छाडिदिने प्रस्ताव देउवाको थियो । समझदारीमा जाँदा ९० सिटभन्दा घट्नै नहुने अडान कांग्रेस नेता रामचन्द्र पौडेल र महामन्त्री थापाले लिएका थिए । देउवा अझै लचक भएर दुई सिट घटेका थिए । लोसपालाई दुई सिट छाड्न गठबन्धनका अन्य दल तयार नभएपछि देउवाले कांग्रेसकै भागबाट दिन खोजिएको बताएका थिए ।माओवादी अध्यक्ष दाहालले भने कुल निर्वाचन क्षेत्रमा कांग्रेसलाई ५० प्रतिशत अर्थात् ८२ सिट लिएर गठबन्धनका अन्य ४ दललाई ८३ सिट दिनुपर्ने प्रस्ताव गरेका थिए । कांग्रेसले त्यति सिटमा चित्त बुझाए अन्य दललाई मिलाउने जिम्मेवारी आफूले लिने दाहालको भनाइ थियो । उनको प्रस्ताव कांग्रेसले त मानेन नै, एकीकृत समाजवादीका अध्यक्ष नेपालसमेत झोक्किए । स्रोतका अनुसार नेपालले कांग्रेसले ७० सिट राखेर बाँकी ९५ सिट गठबन्धनका अन्य दललाई दिनुपर्ने अडान कडा रूपमा राखेका थिए । आफ्नो पार्टीका लागि कम्तीमा ३० सिट हुनुपर्ने उनको दाबी थियो । जसपा अध्यक्ष उपेन्द्र यादव पनि आफ्नो पार्टीले २५ सिट पाउनुपर्ने अडान राखिरहेका थिए तर साइडलाइन कुराकानीमा उनले २२ सिटभन्दा तल झर्न नसकिने, बरु गठबन्धन छाडेर एक्लै चुनाव लड्ने बताएका थिए । १० निर्वाचन क्षेत्रमा हामीले जितेकै छौं, मधेस प्रदेशमा तपाईंहरूले जित्ने होइन, त्यहाँ हाम्रो स्थिति मजबुत छ । सिट घटाउँदा हाम्रो समानुपातिक मत पनि घट्छ । समानुपातिक मत घटाएर जानुभन्दा हामी बरु छुट्टै लड्छौं, बैठकमा यादवको भनाइ उद्धृत गर्दै कार्यदलका एक सदस्यले बताए ।केही सिट तलमाथि परे पनि गठबन्धनमा देउवा प्रतिबद्ध भएकाले अबको बैठकमा समझदारी हुने विश्वास नेताहरूले गरेका छन् । माओवादीका उपाध्यक्ष नारायणकाजी श्रेष्ठले अबको बैठकमा समझदारी हुने बलियो आधार बनिरहेको दाबी गरे । समझदारी बनिहालेको छैन तर हुने विश्वास छ, उनले भने ।एकीकृत समाजवादीका एक पदाधिकारीका अनुसार कांग्रेस नेता कृष्णप्रसाद सिटौला नेतृत्वको कार्यदलले विगतका दुई निर्वाचन (२०७४ को संघीय र २०७९ को स्थानीय) का आधारमा १६५ प्रतिनिधि र ३३० प्रदेशसभाका सबै सिटमा शक्ति आकलन गरेर गठबन्धनका शीर्ष नेतालाई ब्रिफिङ गरिसकेको छ । यो ब्रिफिङको बलमा शीर्ष नेताले राजनीतिक निर्णय लिन सक्ने आधार बनेको छ, ती पदाधिकारीले भने ।पार्टीले कुनकुन निर्वाचन क्षेत्र छोड्न नहुने र प्रदेशमा कसरी सन्तुलन मिलाउने भन्नेबारेमा गठबन्धनका सबै दलले आन्तरिक छलफल गरेर आइतबारको बैठकमा प्रस्तुत भएका थिए । बैठकमा सहभागी कार्यदलका एक सदस्यले प्रदेश १ को ताप्प्लेजुङबाट प्रतिनिधिसभा र प्रदेशसभाको सिट र निर्वाचन क्षेत्रको समझदारी बनाउने पहल अघि बढेको छ । सोमबारदेखि प्रदेश १ को ताप्लेजुङबाट समझदारी गर्दै अघि बढ्ने काम गर्छौं र एक साताभित्र सुदूरपश्चिम प्रदेशमा पुगेर सहमति फाइनल गर्छौं, ती सदस्यले भने । कांग्रेसका कार्यदल सदस्यहरूबीच शनिबार साँझ छलफल भएको थियो । त्यसमा र गठबन्धन बैठकमा समेत महामन्त्री थापाले प्रतिनिधिसभाको निर्वाचन क्षेत्रमा गठबन्धनका अन्य दल उम्मेदवार हुँदा कांग्रेसले प्रदेशका दुवै क्षेत्र लिनुपर्ने अडान अघि सारेका छन् । त्यसो नहुने हो भने कांग्रेसको मत ट्रान्सफरमा समस्या आउँछ, आफ्नो पार्टीको उम्मेदवार नभएपछि मत हाल्न किन जाने भन्ने भावना मतदातामा पर्छ, यसले गठबन्धनलाई धक्का पुग्छ, उनको भनाइ थियो ।"
संसद्को कार्यकाल लम्ब्याउने प्रपञ्चबाट सरकार फिर्ता,"त्यही कारण प्रतिनिधिसभा र प्रदेशसभाको कार्यकाल आगामी असोज १ सम्म रहने आयोगको भनाइ छ । तर सरकारले कानुन संशोधनमार्फत त्यसपछि पनि सांसदको पद कायम गर्न खोजेको थियो । प्रधानमन्त्रीज्यूलाई थाहै नदिई कानुन संशोधन गर्न लागिएको रहेछ, एक मन्त्रीले भने, संसद्को कार्यकाल निर्वाचन आयोगले तोकेकै मितिमा सकिन्छ । विधेयकमा भनेजस्तो प्रावधान संशोधन हुँदैन ।संशोधन विधेयक आइतबारको बैठकमा फास्ट ट्र्याकबाट अघि बढाइएको छ । प्रतिनिधिसभाको कार्य व्यवस्था परामर्श समितिको बैठकले विधेयक परिपक्व हुन लाग्ने पाँच दिनलाई घटाएर एक दिनमा झारेको छ । संशोधन प्रस्तावका लागि सांसदहरूले प्राप्त गर्ने ७२ घण्टा समय पनि घटाएर २४ घण्टामा झारिएको छ । विधेयकमाथि विचार गरियोस् भन्ने प्रस्तावसमेत स्वीकृत भएकाले सांसदहरूले सोमबारसम्म संशोधन हाल्ने समय थियो ।चुनावको बेला जनमत गुमाउने गरी सरकारले पेस गरेको विधेयकको विरोधमा गठबन्धनलाई नै असर पर्न सक्ने अनुमान गर्यौं, गठबन्धनको बैठकमा सहभागी एक नेताले भने, सत्तारूढ दलका सांसदले कार्यकाल ल्याउन नहुने संशोधन राखेर विधेयक अघि नबढाउने सहमति भएको छ । प्रतिनिधिसभाको बैठकमा न्याय, कानुन तथा संसदीय मामिलामन्त्री शर्माले कानुनी अस्पष्टता हटाउन र अराजकता रोक्न संसद्को कार्यकाल नवनिर्वाचित सांसदको पहिलो बैठकसम्म रहने व्यवस्था गर्न खोजिएको बताएका थिए । अघिल्लो कार्यकालको पहिलो बैठकबाट कार्यकाल सुरु भएको थियो । निर्वाचित भएर आउनेहरूको पहिलो बैठक बसुन्जेल हुनुपर्छ । यसबाट डराउनुपर्ने अवस्था छैन । निर्वाचन भएपछि संसद् बैठक आह्वान हुन्छ । संविधानमा रहेको व्यवस्था कार्यान्वयन गर्नका लागि प्रस्तावित कानुन ल्याइएको हो, उनले बैठकमा भनेका थिए । कानुनमन्त्री शर्माले संसद्मा बोलेको केहीबेरमा उनलाई देउवाले गठबन्धनको बैठकमा बोलाएका थिए । यो प्रावधानले सरकारलाई विवादमा पार्ने भयो । निर्वाचन घोषणा गरेर तोकिएकै मितिमा सम्पन्न गर्न आफ्नो गतिमा बढिरहेका बेला अनावश्यक भ्रमले निर्वाचनमा समेत असर गर्ने देखियो, एक मन्त्रीले भने, अब समानुपातिकको बन्दसूची बुझाउने दिन नै कार्यकाल सकिन्छ । अब कानुन संशोधन हुँदैन ।निर्वाचनसम्बन्धी कानुन संशोधन गर्दा सरकारले निर्वाचन आयोगसँग परामर्श र छलफलसमेत गरेको थिएन । आयोगले सरकारको कदमप्रति ध्यानाकर्षण भएको जनाएको छ । निर्वाचन कानुनको प्रावधान संशोधन गर्न सरकारले विधेयक संसद्मा दर्ता गरिसकेको रहेछ तर हामीसँग छलफल भएन । परामर्श नगरी निर्वाचन कानुन संशोधन गर्न खोज्नुलाई हामीले गम्भीर रूपमा लिएका छौं, प्रमुख निर्वाचन आयुक्त दिनेश थपलियाले भने । मनोनयनको अघिल्लो दिन सभामुख र उपसभामुखको समेत कार्यकाल सकिने भएकाले सदस्यहरूको पनि स्वतः पद जाने आयोगको भनाइ छ । आयोगको आचारसंहितामा उम्मेदवारी मनोनयनअघि नै सांसद पदमुक्त हुने व्यवस्था गरेको छ । स्थानीय तहमा पनि राजीनामा दिएर मात्र उम्मेदवार बन्न पाउने व्यवस्था थियो । एमालेको विरोध चुनावपछि पनि प्रतिनिधिसभा र प्रदेशसभाको कार्यकाल लम्ब्याउन सरकारले ल्याएको विधेयकप्रति प्रमुख प्रतिपक्ष एमालेले विरोध जनाएको छ । एमाले सांसद गोकुल बाँस्कोटाले कोही मानिस सांसदको लोगो लगाएर निर्वाचनमा जाने, कोही यत्तिकै जाने अवस्था बनाउन नहुने बताए । मनोनयन दर्ताको अघिल्लो दिनसम्म ठीकै छ । निर्वाचनको अघिल्लो दिनसम्म पनि उत्पातै भए ठीक होला । षड्यन्त्र नै षड्यन्त्रको तानाबानाबाट बनेको सरकार भएकाले होला, जनताको लोकतान्त्रिक अधिकारलाई चुनौती दिने गरी जागिरको निरन्तरताका रूपमा आउनु गलत हो । यसलाई स्वीकार गर्न सकिँदैन, उनले भने । एमालेका अर्का सांसद शेरबहादुर तामाङले प्रतिनिधिसभाको उम्मेदवारी दर्तासँगै कार्यकाल समाप्त हुनुपर्ने बताए । हाम्रो मान्यता के हो भने प्रतिनिधिसभा र प्रदेशसभाको निर्वाचनको प्रक्रिया अर्थात् उम्मेदवारी दर्ता पछाडि कार्यकाल समाप्त हुनुपर्छ, उनले भने, निर्वाचनको घोषणापछि संसद् चलाउनुको अर्थ छैन । नेपाल समाजवादी पार्टीका अध्यक्ष बाबुराम भट्टराईले निर्वाचन घोषणा भएपछि संसद् निष्क्रिय राख्नुपर्ने र तलबभत्ता नलिनेनदिने व्यवस्था गर्नुपर्ने बताएका छन् । आफूहरूले बृहत् छलफल गरेरै अर्को निर्वाचित सभा नबनेसम्म पुरानै कायम राख्ने सहमति भएको उनले बताए । बरु निर्वाचन घोषणा भएपछि संसद् निष्क्रिय राखौं र तलबभत्ता नदिऊँनलिऊँ तर राजनीतिक रिक्तता सिर्जना नगरौं, उनले ट्वीटरमा लेखेका छन् ।"
श्रमजीवीमाथि मन्त्रीको हैकम,"यो घटनाले सत्ता र शक्तिको आडमा कसरी निमुखा व्यक्तिमाथि कानुन थोपरिन्छ र प्रहरीले व्यक्ति हेरेर व्यवहार गर्छ भन्ने देखाएको छ । गुरुङमाथि प्रहरीले मुलुकी अपराध संहिताको अभद्र व्यवहारको कसुरमा अनुसन्धान अघि बढाएको छ । अपराध संहिताको दफा ११८ मा कसैलाई अभद्र व्यवहार गर्न नहुने र गरेमा १ वर्षसम्म कैद वा १० हजार रुपैयाँसम्म जरिवाना वा दुवै सजाय हुन सक्ने प्रावधान छ । उक्त दफामा कसैले सार्वजनिक स्थान वा प्रवेश गर्ने कानुनी अधिकार नभएको ठाउँमा प्रवेश गरी कसैलाई अभद्र व्यवहार गर्न वा सार्वजनिक स्थानमा महिलाबालबालिका वा शारीरिक रूपमा अशक्त व्यक्तिलाई हातपात वा हैरानी गर्न वा त्यसको उद्योग गर्न हुँदैन भनिएको छ । त्यसैको उपदफा २ मा त्यस्तो कसुर गर्ने वा गराउनेलाई एक वर्षसम्म कैद वा १० हजार रुपैयाँसम्म जरिवाना वा दुवै सजाय हुनेछ भनिएको छ । काठमाडौं प्रहरी परिसर प्रमुख प्रहरी वरिष्ठ उपरीक्षक (एसएसपी) भरतबहादुर बोहराले सुरक्षा गार्ड प्रहरी नियन्त्रणमा रहेको र उनीमाथि कानुनअनुसार कारबाही हुने बताए । मन्त्रीज्यूलाई सुरक्षा गार्डबाट दुर्व्यवहार भएको उजुरीपछि आरोपितलाई नियन्त्रणमा लिएर हिरासतमा राखिएको छ, बोहराले भने, यस सम्बन्धमा अनुसन्धान भइरहेको छ । जाहेरीमा मन्त्रीमाथि सुरक्षा गार्डले दुर्व्यवहार गरेको भनिए पनि प्रहरी र मन्त्रीका दाबी पुष्टि हुने प्रमाण देखिँदैन । मन्त्री श्रेष्ठ सेना र प्रहरीको सुरक्षा घेरामा थिए । मन्त्रीलाई लाइनमा बस्नुस् भनेकै भरमा प्रहरीले सुरक्षा गार्डलाई जबर्जस्ती मुलुकी अपराध संहिताको कानुन लगाएर कारबाही गर्न खोजेको छ । नियम पालना गराउने सुरक्षा गार्डलाई पक्राउ गरिएपछि मन्त्री श्रेष्ठको चौतर्फी आलोचना भएको छ ।नेपाल प्रहरीका पूर्वनायब महानिरीक्षक (डीआईजी) हेमन्त मल्ल शुक्रबारको घटनामा मन्त्रीले शक्तिको तमासा देखाएको बताउँछन् । मन्त्री आफैं भिसा प्रक्रियामा जानुअघि समन्वय गरिनुपर्थ्यो, मन्त्रीको सचिवालय र अंगरक्षकले समन्वय गर्ने हो, उनले भने, तर त्यसप्रति बेवास्ता गर्दै सुरक्षा पहरामा रहेको निजी कार्यालयमा उसको आन्तरिक नियम मिचेर जानै हुँदैन थियो । यसले मन्त्रीका लागि पनि राम्रो सन्देश गएन । यो त शक्तिको तमासा र तागतमा मात्तिएको देखियो । भोलिका दिनमा निजी सुरक्षा कम्पनीले पनि शक्ति र सत्तामा भएकाबाट त्रासको अनुभूति गर्ने अवस्था आयो । मल्लका अनुसार प्रहरीले बाहिरी मानिसलाई जसरी बिनाअनुमति प्रवेश दिँदैन, त्यसैगरी सुरक्षा गार्ड खटिएका ठाउँमा उसका नियम र मापदण्ड बनाइएको हुन्छ र त्यसको पालना गर्नुपर्ने हुन्छ ।दरबारमार्ग वृत्तका प्रमुख प्रहरी नायब उपरीक्षक (डीएसपी) कोपिला चुडालले मन्त्रीजस्तो सम्मानित व्यक्तिमाथि दुर्व्यवहार गरेको उजुरी आएपछि आरोपितलाई पक्राउ गरी अनुसन्धान अघि बढाइएको बताइन् । देशको बहालवाला मन्त्री, त्यो पनि सरकारी सुरक्षाकर्मीसहित जानुभएको थियो, मन्त्रीज्यूको समयको पनि सीमितता हुन्छ, राज्य चलाउने मान्छेसँग हामीलाई जस्तो पर्याप्त समय हुँदैन, डीएसपी चुडालले भनिन्, मन्त्रीज्यूको बडीगार्डले पनि पटकपटक आग्रह गर्दा नमानेर दुव्यर्वहार गरेपछि पर्यटन मन्त्रालयबाट कारबाहीका लागि जाहेरी आएको हो, पर्यटनबाट गृह हुँदै प्रहरी प्रधान कार्यालयबाट आएको जाहेरीकै आधारमा सुरक्षा गार्डलाई पक्राउ गरी कारबाही प्रक्रिया अघि बढाइएको छ । तर, गरुड सेक्युरिटिजका प्रशासन प्रमुख अभिषेकबहादुर कार्कीले भिसा सेन्टरको नियमअनुसार आफ्ना सुरक्षाकर्मीले नियम पालना गर्दा उल्टै प्रहरी हिरासतमा पुर्याइएको भन्दै विरोध जनाएका छन् । उनले थिति बसाल्न नियमकानुन बनाउने मन्त्री आफैं गुरुङमाथि जाइलागेको आरोप लगाए । हामीले क्यानडा भिसा सेन्टरको नियमअनुसार सुरक्षा व्यवस्थापन गरेका हौं तर उहाँहरू हूलमै नियम मिचेर अगाडि बढ्न खोज्नुभयो, उनले भने, प्रहरीले नियन्त्रणमा लिएका हाम्रा कर्मचारीलाई जबर्जस्ती कसुरदार देखाउन खोजियो । ििि२०७६ माघमा पनि प्रहरीले गायिका आस्था राउतलाई सामान्य भनाभन भएकै आधारमा अभद्र व्यवहारको मुद्दा लगाएर केही दिन हिरासतमा राखेको थियो । त्रिभुवन अन्तर्राष्ट्रिय विमानस्थलबाट झापा जाने क्रममा गायिका राउत र विमानस्थलको आन्तरिक टर्मिनलतर्फको प्रस्थान कक्षमा कार्यरत प्रहरीबीच भनाभन भएपछि राउतलाई प्रहरीले अभद्र व्यवहारको कसुरमा मुद्दा चलाएको थियो । त्यसो त भीआईपीको रवाफमा सर्वसाधारण र कर्मचारीमाथि भएका दुर्व्यवहार र हातपातका घटनामा प्रहरीले यसअघि पनि दोहोरो चरित्र देखाएका थुप्रै उदाहरण छन् । जसबाट कानुन सबैलाई समानभन्दा पनि व्यक्ति हेरेर व्यवहार गर्ने प्रहरी प्रवृत्ति देखिन्छ ।मुस्लिम आयोगका अध्यक्ष समिम मियाँ अन्सारीले ठगी आरोपमा फरार एवं अध्यागमनको कालोसूचीमा रहेका अभियुक्त रिजवान आलमलाई शुक्रबार दुबईबाट गुपचुप नेपाल आएका बेला त्रिभुवन अन्तर्राष्ट्रिय विमानस्थलको भीआईपी कक्ष दुरुपयोग गरी आफ्नै गाडीमा राखेर भगाए । तर, अपराधमा संलग्न व्यक्तिलाई भगाउन संवैधानिक आयोगका अध्यक्ष नै संलग्न भएको कसुरमा प्रहरीले न अनुसन्धान गर्यो, न उनीमाथि कुनै केस दर्ता भयो । पहुँचका आधारमा त्यस घटनाबाट अन्सारी उम्किए ।२०७५ पुसमा मधेस प्रदेशका आर्थिक मामिलामन्त्री विजयकुमार यादवले प्रदेशकै उद्योग, वन तथा पर्यटन मन्त्रालयका सचिव विद्यानाथ झालाई आफ्नै कार्यकक्षमा बोलाएर हातपात गरेका थिए । गरिबी निवारणसम्बन्धी कार्यक्रमका लागि आफूनिकटका गैरसरकारी संस्थालाई छनोट नगरिएको आक्रोशमा मन्त्री यादवले सचिवमाथि कार्यकक्षमा हातपात गर्दा प्रहरी घटनाबारे मूकदर्शक बन्यो । हातपात गर्ने मन्त्रीमाथि कारबाही नै भएन ।तत्कालीन संस्कृति, पर्यटन तथा नागरिक उड्डयनमन्त्री प्रेमबहादुर आलेले नेपाल वायु सेवा निगमका कार्यकारी अध्यक्ष युवराज अधिकारीलाई गत असारमा कार्यकक्षमै बोलाएर हातपात र दुर्व्यवहार गरे । अश्लील गालीगलौज र हातपात हुँदा पनि यस विषयमा प्रहरी मौन बस्यो । २०७६ असोजमा राजपा (पछि जसपा) का तर्फबाट प्रतिनिधिसभा सदस्य प्रमोदकुमार साहले जनकपुरस्थित बुद्ध एयरको काउन्टरमा तोडफोड र कर्मचारीमाथि हातपात गरे तर उनीविरुद्ध प्रहरी आफैं अग्रसर भएर अनुसन्धान नै गरेन ।तत्कालीन वनमन्त्री मातृका यादवले कर्मचारीलाई शौचालयमै थुनेका थिए । सत्ता र शक्तिको आडमा आपराधिक गतिविधि गर्दा पनि पहुँचवालाहरू सहजै उम्किएका अरू थुप्रै तथ्य छन् । तर, सत्ता र शक्तिको पहुँचमा बाहिरका मानिसलाई सामान्य घटनामा पनि थुनिहाल्ने प्रहरी अग्रसरता सानालाई ऐन, ठूलालाई चैन को नीति लिएको देखिन्छ । त्यतिमात्र होइन, नियम मिच्न नपाएको झोंकमा पर्यटनमन्त्री श्रेष्ठले त सुरक्षा गार्डलाई पक्राउ गर्न सत्ता र शक्तिकै दुरुपयोग गरे तर प्रहरीले उल्टै कानुन पालना गर्न आग्रह गर्ने सुरक्षा गार्डलाई नै थुनेको छ ।प्रहरीका एक उच्च अधिकारी राजकीय भूमिकामा बसेका मानिसले कसैबाट सामान्य कमजोरी भएको भए उदारता र न्यायिक मन देखाउनुको साटो थुनेर प्रतिशोध साध्नु गलत भएको बताए । तर, कुनै घटनामा किटानीसाथ जाहेरी परेपछि अनुसन्धान गर्नु प्रहरीको जिम्मेवारी भएको ती अधिकारीको भनाइ छ । उनले ठमेलमा मन्त्री र सुरक्षा गार्डबीच भएको भनाभनले सुरक्षा गार्डभन्दा मन्त्रीकै मानप्रतिष्ठा गिरेको टिप्पणी गरे ।"
५० वर्षअघिको ओलम्पिक हत्याकाण्ड,"(काठमाडौं)  सन् १९७२ को म्युनिक ग्रीष्मकालीन ओलम्पिक्स । एक पुस्ताका नेपालीले यसबारे स्कुलमा पढ्दै केही न केही थाहा पाए । अंग्रेजीको नेपाली पाठ्यक्रममा यसलाई समावेश गरिएको थियो, एउटा पाठका रूपमा । पौडीबाज मार्क स्पिट्जको प्रदर्शन त्यस ओलम्पिक्समा कस्तो रह्यो त ? यसबारे केही दशकअगाडिसम्म अंग्रेजीको जाँचमा प्रश्न आउने गर्थ्यो र उत्तरमा लेखिन्थ्यो, यी अमेरिकी खेलाडीले सात स्वर्ण जितेका थिए, त्यो पनि सातै विश्व कीर्तिमानसहित ।समग्र विश्व खेल इतिहासमै यत्तिको प्रदर्शन विरलै मात्र देख्न पाइन्छ । त्यस पाठमा त्यही म्युनिक ओलम्पिक्समा भएको एउटा घटनाबारे भने खासै लेखिएन । यो यस्तो घटना थियो, जसको कारण पूरा विश्व सधैंका लागि फेरिएको थियो । ९११ बारे कसलाई मात्र थाहा छैन र ? अझ सबैलाई के पनि थाहा छ भने अमेरिकाको न्युयोर्कस्थित ट्वीनटावरमा भएको आतंककारी आक्रमणपछि हाम्रो विश्व त्यस्तो रहेन, जस्तो पहिले थियो, धेरैथोक धेरै अर्थमा फेरिए । आजको ठीक ५० वर्षअगाडि यस्तै घटना त्यही म्युनिक ओलम्पिक्समा भएको थियो, जसलाई म्युनिक हत्याकाण्ड नामले प्रायः सम्झिने गरिन्छ । हुन त यो विश्व खेलकुदको सबैभन्दा ठूलो महोत्सवका क्रममा भएको थियो, त्यस अर्थमा यसको सीधासीधा प्रभाव खेलकुदमै पर्ने भयो नै । तर यो यत्तिकै मात्र सीमित रहेन । आतंकवादी आक्रामक कस्तो हुँदो रहेछ, यति विघ्न नराम्रो र नमीठोसँग पहिलोपल्ट मानवीय इतिहासले थाहा पाएको थियो ।तत्कालीन पश्चिम जर्मनीले पहिलोपल्ट ओलम्पिक्स आयोजना गरेको थियो । त्यसो त जर्मनी दुई फरक देशमा छुट्टिन अगाडि बर्लिनमा सन् १९३० मै पनि ओलम्पिक्स भएको थियो । यो पनि कम्ती विवादास्पद ओलम्पिक्स रहेन । यो नाजी ओलम्पिक्स थियो, यो हिटलरको ओलम्पिक्स थियो । सन् १९७२ सम्म आइपुग्दा विश्व राजनीतिमा यति धेरै परिवर्तन आएको थियो कि दुई जर्मनी अस्तित्वमा रहे । त्यसमध्ये पश्चिम जर्मनीले ओलम्पिक्सको आयोजना गर्ने अवसर पाएको थियो ।सहर थियो त्यही म्युनिक, जससँग इतिहासका धेरै काला पानाहरू जोडिने गर्छन् । अगस्ट १६ बाट म्युनिकमा ओलम्पिक्स सुरु भएको थियो र विश्वास थियो, यसको आयोजना सुमधुर रूपमा चल्नेछ । खासै केही अप्रिय घटना भएको थिएन तर ११ औं दिन सेप्टेम्बर ५ को सबेरै खेलप्रेमीका लागि अनपेक्षित घटना भयो । प्यालेस्टिनी ब्ल्याक सेप्टेम्बर समूहका आठ बन्दुकधारी सजिलै ओलम्पिक्स भिलेज छिरे र ११ इजरायली टिमका सदस्यलाई बन्धक बनाए ।ठ्याक्कै आधा शताब्दीअगाडि ओलम्पिक्स जस्ता ठूला प्रतियोगितामा सुरक्षा नाम मात्रका हुन्थे । त्यसैले बिनाकुनै अवरोध बिनाकुनै रोकतोक ती प्यालेस्टिनीहरू आफूले चिताएको गर्न सफल रहे । ती इजरायली खेलाडी, प्रशिक्षक र पदाधिकारीलाई तिनीहरू बसिरहेको अपार्टमेन्टमै बन्धक बनाइएको थियो । सुरुमै दुई बन्धकलाई मारिएको थियो र यसले माहोललाई तनावपूर्ण बनाउन खास भूमिका खेलेको थियो । यो पूरा घटनाक्रम भने १८ घण्टा चलेको थियो । सेप्टेम्बर ५ को साँझ हुँदा नहुँदै नौ बन्धकलाई हेलिकोप्टरबाट नजिकैको सैनिक एयरपोर्ट पुर्याइएको थियो । भनिएको थियो, त्यहाँबाट बन्धक र बन्धक बनाउनेहरू कुनै अमूक अरब देशमा उड्नेछन् । तर भित्रभित्र अर्कै योजना पनि बनिरहेको थियो । त्यतिखेर आतंककारी आक्रमणका बेला जुध्न चाहिने प्रशिक्षित सुरक्षा दस्ता पनि थिएन, न त कुनै अनुभव नै । लगभग लहलहमै पश्चिम जर्मनीले प्यालेस्टिनी आतंकवादीलाई एम्बुस थाप्ने योजना बनायो ।तर पूरा योजना साह्रै नराम्रोसँग असफल भयो । साह्रै बेमज्जाले सबै घटनाक्रम अगाडि बढे । जर्मन सुरक्षाकर्मीहरूले प्यालेस्टिनी आतंकवादीहरू कति बलिया छन् भनेर आँक्नै सकेका थिएनन् । तिनका अगाडि फिक्का साबित भए । फितलो उद्धार प्रयासबीच बाँकी सबै इजरायली खेलकर्मी मारिए । त्यसमध्ये चारलाई नजिकबाट गोली हानिएको थियो । बाँकी पाँच जनालाई भने केही समयको अन्तरमा मेसिनगनबाट गोली हानिएको थियो ।यसबीच तीन आतंककारी पनि मारिए । बाँकी समातिए र मुद्दा पनि चलाइयो । तिनीहरूबारे कुनै निर्णय पनि भएको थिएन, अक्टोबर २९ आइपुग्दा तिनीहरू पनि छुटे । तिनीहरू खासमा छुटेका थिएनन्, छुटाइएका थिए । लुफ्थान्साको एउटा विमान अपहरण गरिएपछि त्यसकै यात्री छुटाउने क्रममा ती आतंककारी पनि छुटे । यता म्युनिक ओलम्पिक्स आफैं केही घण्टा अवरुद्ध भएपछि फेरि सुरु गरियो, चर्को विवादबीच । आक्रमणको ३४ घण्टापछि फेरि खेल सुरु भयो र भनिएको थियो, खेल त अगाडि बढ्नैपर्छ ।संयोग नै मानौं, म्युनिक हत्याकाण्ड को सुरुआती घटनाक्रम निकै नजिकबाट देख्न पाउने र सुन्न पाउनेमा नेपाली पनि थिए । त्यस ओलम्पिक्समा नेपालका तर्फबाट एउटा सानो टोली पनि सहभागी थियो, जसमा दुई खेलाडी थिए । ती थिए, जितबहादुर केसी र भक्तबहादुर सापकोटा । दुवैले म्याराथनमा सहभागिता जनाएका थिए । प्रशिक्षक थिए, लक्ष्मणविक्रम शाह । त्यसपछि तात्कालीन राजपरिवारका चार सदस्य थिए, त्यसमध्ये कुमार खड्गविक्रम शाह टोली प्रमुख थिए ।उनी राष्ट्रिय खेलकुद परिषद्का तात्कालीन सदस्य सचिव थिए । अनि कुमार मोहनबहादुर शाहीसँगै दुई अधिराज्यकुमारी शारदा र शोभा पनि । पूरा नेपाली टोली ओलम्पिक्स भिलेजमै बसेको थियो । कुरा यत्तिकैमा सकिन्न । नेपाली र इजरायली टिम त्यहाँ सबैभन्दा नजिकका छिमेकी थिए । नेपाली टिमका सदस्यहरू बसेको कोठा र इजरायली टिम बसेको कोठा ठ्याक्कै अगाडि पछाडि थियो । चारफुटे बाटोको दुई छेउ भन्दा हुन्छ । दुवै देशका झन्डा पनि सँगसँगै गाडिएको थियो ।त्यो अर्थमा कम्तीमा यी दुई टिमका खेलाडी र प्रशिक्षकबीच देखादेख र भलाकुसारी त चल्ने नै भयो । प्रशिक्षक शाह अहिले हामीबीच रहेनन् । नेपाली खेलकुद वृत्तमा के सुन्न पाइन्छ भने तिनको इजरायली खेलाडीसँग संगत मज्जाले बसेको थियो । उनी इजरायली खेलाडीका राम्रै साथी बनेका थिए । पूरा घटनाक्रमलाई सबैभन्दा नजिकबाट पहिलो सुन्ने र पछि देख्नेमा थिए, तिनै जितबहादुर केसी । दशरथ रंगशालातिर जानुपर्छ, एउटा दुब्लो पातलो मान्छे लुखुरलुखुर आफ्नै पाराले काम गरिरहेको देखिन्छ ।उनी खासै धेरै बोल्ने मान्छे पनि होइनन् । केसी नेपालका लागि पहिलो अन्तर्राष्ट्रिय पदक जित्ने खेलाडी हुन् । तिनै केसी त्यस म्युनिक हत्याकाण्डबारे सम्झीसम्झी बेलिविस्तार लगाउने गर्छन् । भन्छन्, घटना भएको रात मलाई खासै निद्रा लागिरहेको थिएन । बिहानबिहान हुनै लागेको थियो, केही विस्फोट भयो । हामी बसेको कोठा नै जुरुक्कै उठ्लाजस्तो भएको थियो । नेपाली र इजरायली टिम बसेको ठ्याक्कै मुनिको तलालाई खेलाडीका लागि अभ्यास गर्न छुट्याएको थियो ।केसीलाई लागेछ, खेलाडी त्यहीं उपद्रो पो गरे कि ? तर एकपछि फेरि अझ ठूलो आवाजमा सुनियो, केही पड्केको थियो । फेरि कोठै उचाल्दाजस्तो पनि भयो । केसी त फेरि तल्लो तलाका खेलाडीले उपद्रो गरेको सम्झे र तिनलाई सुत्नै नदिएको मानेर मनमनै गाली पनि गरे । पछि एक गिलास दूध खाए र त्यहीं निदाए । उनले आफ्नो पल्लो छेउ के भइरहेको थियो भने पत्तै पाएनन् । यसैबैला कानको जाली नै फुट्ने गरेर घण्टी बज्यो र म उठें, उनी सम्झन्छन् ।थप्छन्, जर्मन पुलिस आइपुगेको रहेछ । आफूलाई ब्युँझाएकामा मलाई रिस पो उठ्यो । गम्छा मात्र बेरेर बाहिर निस्केको त अधिराजकुमारी शारदा भेटें । यसो हेरेको त इजरायली बसेको कोठाबाट आलो रगत बाटोतिर बगिरहेको थियो । दुई खेलाडी त मारिसकेका रहेछन् । बाँकी नौ जनालाई प्यालेस्टिनीहरूले आफ्नो कब्जामा लिएका रहेछन् । ती नौ जनालाई पाता कसेर राखिएको थियो । उनीहरूलाई बिजुली बत्तीका तार निकालेर बाँधिएको थियो ।केसी थुरुरु कामिहाले । रगत देखेपछि त म साह्रै आत्तिएँ, केसी भन्छन्, मैले त रगत नै टल्किरहेको देखें । अलमल पनि परें । लगतै पूरै नेपाली टिमलाई अन्यत्र सारियो । फुत्त फुत्केर केसी बाहिर निस्केको त पूरा भिलेज सेनाले घेरेको रहेछ । भिलेजबाट बाहिर निस्कने त अवस्था नै थिएन । कसैलाई बाहिर जान पनि दिएनन् । उनकै भाषामा जहाँ देख्यो, त्यहीं बैठक बसिरहेको जस्तो देखिन्थ्यो, सबैको आँखामा डर थियो, सबै बिस्तारैबिस्तारै कुरा गरिरहेका थिए ।जर्मन सेनाले भने त्यति बेलासम्म अत्याधुनिक हातहतियार बोकेर सुरक्षा दिन सुरु गरिसकेको थियो । यसैबीच केसीको कानमा यत्ति कुरा पुग्यो, जर्मन चान्सलरले ती प्यालेस्टिनी अपहरणकर्तालाई भनेका रहेछन्, ती सबै इजरायली खेलकर्मीलाई छुटाउनु, त्यसका बदलामा हाम्रा सबैभन्दा धेरै बुद्धिजीवीलाई बन्धक बनाउनु । हल्ला के पनि आयो भने अब पूरै भिलेजलाई नै बम विस्फोटन गराएर उडाइनेछ । राति साढे नौ बजेतिर भिलेजमै हेलिकोप्टर आइपुग्यो र उनीहरू सबैलाई अन्यत्र लगियो, केसीले भने ।लगभग एक दिनभन्दा बढी समयपछि फेरि खेल सुरु भयो । म्याराथनको प्रतिस्पर्धा बाँकी नै थियो । त्यति बेला दुवै खेलाडीको मन खेलमा भन्दा पनि आफ्नै नजिक भएको घटनामा केन्द्रित थियो । केही कतै आवाज सुनियो कि तर्सिने स्थितिसम्म थियो । खासमा यस्तो स्थिति नेपाली खेलाडीको मात्र थिएन, सबैको थियो । धेरैको विचार थियो, खेल त्यही घटनालगत्तै रोकिनुपर्थ्यो । विवाद अहिलेसम्म पनि के छ भने खेल त्यही बेला रोकिनु ठीक थियो कि अगाडि बढाउनु ?जेहोस्, खेल सुरु भएयता म्याराथनमा सापकोटाले त दौड पूरा गरे, तर केसीले सकेनन् । भएको के थियो भन्दा दौड २० किलोमिटर पुग्दा सबैभन्दा अगाडि थिए, तिनै केसी । बीबीसीले समाचार पनि फुकेछ, अब म्याराथनमा स्वर्ण जित्ने नेपालले हो । ओलम्पिक्स भिलेजमा त हलचल मच्चिसकेको रहेछ । तर नेपाली खेलकुदको दुर्भाग्य मान्नुपर्छ, ठीक त्यहीबेला खुट्टाको मासु फर्कियो । केसीले एकाएक असाध्यै दुखेको अनुभव गरे र त्यहीं ढले, उनको भाग्यमा इतिहास लेख्नु नै लेखिएको थिएन ।उता कुमार मोहनबहादुर शाहीले पनि घटनाबारे हालै सुनाएका थिए । उनी भन्थे, पूरा घटनापछि पूरा जर्मन स्तब्ध देखिएको थियो । म्युनिक सहरको त के कुरा चारैतर्फ सन्नाटा मात्रै थियो । उनले पूरा पश्चिम जर्मनीबीच एक प्रकारको रिस र आक्रोश दुवै देखेका थिए । नेपाली टिमका लागि छुट्याइएका गाडी चालक त हदै रिसाइरहेका थिए र आफूले पाएमा मारूँकाटूँजस्तो कुरा गर्थे । खासमा जर्मनीहरू यो घटनाले ओलम्पिक्स बिथोलिएकामा बढी चिन्तित थिए, त्यसैले रिसाएका पनि थिए ।म्युनिक ओलम्पिक्समा क्रममा भएको अपहरण र त्यसपछिको हत्याको प्रभाव तात्कालीन रूपमा त्यति बेला पर्ने नै थियो । भनिन्छ, त्यसको प्रभाव अहिलेसम्म पनि छ । पछि पनि रहनेछ । सबैभन्दा ठूलो परिवर्तन त ओलम्पिक्सजस्ता ठूला खेल महोत्सव नै रहे । यसअघि ओलम्पिक्स र फुटबलको विश्वकपका लागि सुरक्षामा खर्च नगन्यजस्तै थियो । नाम मात्रको बजेट छुट्याइन्थ्यो । भनिन्थ्यो, खेललाई खेलमै सीमित राख्यौं, यो त उत्साह र उमंगको महोत्सव हो । पछि खर्च अत्यधिक बढ्न थाल्यो र यसले पूरा प्रतियोगिता नै निकै खर्चिलो र झन्झटिलो बनाइदियो । सुरक्षाका अनेक तह बने, जसले गर्दा पछिपछि गएर ठूला खेल महोत्सवमा सबैभन्दा बढी खर्च हुने भनेकै सुरक्षामा रह्यो । यसको प्रभाव विश्व राजनीतिमा पर्नु थियो नै, पर्यो पनि । राजनीतिक सम्बन्ध र समीकरणहरू पहिलाजस्तो रहेन । नाटकीय रूपमा फेरिए । आफ्ना खेलकर्मीको हत्यापछि इजरायल अझ बढी आक्रामक बन्यो । आफूलाई सैनिक दृष्टिकोणले अझ बलियो बनायो । इजरायलले नीति नै बनायो, आफ्ना शत्रुहरूको सफाया गर्ने । त्यो पनि आफ्नो भूमिमा मात्र होइन, विदेशमै पनि । इजरायललाई लागेको थियो, दोस्रो विश्वयुद्ध ताका जसरी यहूदीहरू मारिएका थिए, त्यसै बराबरको घटना थियो, म्युनिक हत्याकाण्ड । घटनाको महिना दिनपछि नै ब्ल्याक सेप्टेम्बर का सदस्य र तिनका सहयोगीहरू भकाभक मर्न थाले, अविश्वसनीय परिस्थितिमा । विशेषतः रोम, पेरिस र साइप्रसलाई आफ्नो आधार बनाएर बसिरहेका प्यालेस्टिनी राजनीतिज्ञहरूमाथि पनि आक्रमण सुरु भयो । सुरुआती कारबाही सफल भएपछि इजरायल बढी आत्मविश्वासी पनि देखियो र उसका केही खास खास काम नराम्रोसँग असफल पनि भए । तर पनि इजरायल रोकिएन, उसको आक्रामकपन अझै पनि जारी नै छ । धेरै हदसम्म म्युनिक हत्याकाण्डले प्यालेस्टिनी आन्दोलनलाई पनि नकारात्मक असर पार्यो । अनि उत्तिकै हदसम्म प्यालेस्टिनी आन्दोलन पनि कमजोर पर्न थाल्यो । लगभग सबै विकसित र पश्चिमेली देशले आफ्नो सुरक्षा खर्च पनि बढाउन थाले । यसैक्रममा आतंकवादीको सामना कसरी गर्ने भनेर अलगै विशेष प्रशिक्षण प्राप्त सुरक्षा निकाय पनि खडा हुन थाले । घटनाले छाडेको प्रभाव हेर्दा यो हिजै भएको जस्तो लाग्छ, तर यो त ५० वर्ष पुरानो भइसकेको छ । यसमध्ये सबैभन्दा नयाँ विकासक्रम हिजै शनिबार मात्र देखापर्यो । जर्मन सरकारले के घोषणा गरेको छ भने म्युनिक हत्याकाण्डमा जति पनि इजरायली मारिए, ती सबैका परिवारले एकमुष्ट क्षतिपूर्तिका रूपमा २ करोड ८० लाख डलर पाउनेछन् ।"
आहा खोकना !,"ललितपुरको खोकनास्थित धानको फाँट । धान, गहुँ र तरकारी उत्पादनका दृष्टिले उपत्यकामै अगाडि आउने खोकनाका धेरैजसो स्थानीयको प्रमुख आयस्रोत खेतीपाती हो । उत्पादित फसललाई बजार खोज्नसमेत खासै समस्या नहुने गरेको उनीहरू बताउँछन् । तस्बिर ः इलिट जोशीकान्तिपुर"
दाहाललाई शिलान्यास गर्न भ्याइनभ्याई,"(चितवन)  मंसिर ४ मा प्रतिनिधिसभा र प्रदेश सभा सदस्यको निर्वाचन हुने भएपछि माओवादी केन्द्रका अध्यक्ष एवं पूर्वप्रधानमन्त्री पुष्पकमल दाहाल गृह जिल्ला चितवन केन्द्रीत भएका छन् । त्यसमा पनि आफ्नो निर्वाचन क्षेत्रमा एकपछि अर्को आयोजनाको शिलान्यास गर्न दाहाललाई भ्याइनभ्याई जस्तै छ । दाहाल १० दिनको फरकमा २ पटक चितवन आएर सिलान्यास, उद्घाटन र सम्बोधनको कार्यक्रममा सरिक भए । दाहाल चितवन३ बाट प्रतिनिधिसभामा विजयी भएका हुन् ।नेपाल विद्युत् प्राधिकरणका कार्यकारी निर्देशक कुलमान घिसिङलाई अगाडि लगाएर दाहालले शनिबार बिहान भरतपुरमा विद्युतीय तार भूमिगत गर्ने आयोजनाको सिलान्यास गरे । यो आयोजना निर्माणका लागि गएको जनवरी २० मै निर्माण कम्पनीसँग सम्झौता भइसकेको थियो । आयोजनाको कार्यक्षेत्र पोखरा र भरतपुर महानगरपालिकाका मुख्य सडकहरू रहेका छन् ।गएको स्थानीय तह निर्वाचनमा कांग्रेस माओवादी केन्द्रसहितको सत्तारुढ गठबन्धनले भरतपुर महानगरपालिकाका लागि निकालेको प्रतिबद्धतापत्रमा पनि यो आयोजनाको बारेमा उल्लेख छ । प्रतिबद्धतापत्रको दोस्रो पेजमा नै २८७ करोडको लागतमा भूमिगत विद्युतीकरणको कार्य अगाडि बढेको उल्लेख छ । दाहालले शनिबार सोही आयोजनाको सिलान्यास गरेका हुन् । एसियाली विकास बैंक (एडीबी) को ऋण सहयोगमा बन्ने आयोजनाको नाम पोखरा भरतपुर वितरण प्रणाली सुदृढीकरण आयोजना रहेको छ । जसको कुल लागत ४९ करोड ६८ लाख ३१ हजार रुपैयाँ छ । आयोजनाको समय अवधि सम्झौता मितिले २ वर्षको छ । चितवनमा महानगरभित्र पर्ने पुल्चोकगोन्द्राङ सडक, पुल्चोकआँपटारी सडक र बाइपास सडकमा विद्युतीय तार भूमिगत गरिने योजना छ । आयोजनाको सिलान्यास गर्दै नेता दाहालले यस कार्यले विद्युत् वितरण प्रणाली सुरक्षित हुनुका साथै सहरी सौन्दर्यमा पनि टेवा पुग्ने बताए । उनले भरतपुरलाई आधुनिक सहर बनाउन यस्ता आयोजनाले भूमिका खेल्ने दोहर्याए । दाहालले यसअघि भदौ ८ माआफ्नै निर्वाचन क्षेत्रअन्तर्गत पर्ने माडी नगरपालिकामा एकै दिन ३ वटा आयोजनाको सिलान्यास र एउटा पुलको उद्घाटन गरेका थिए ।विद्युत्को तार भूमिगत आयोजनाको सिलान्यास गर्दै दाहालले चितवनको भरतपुर माडी क्षेत्रमा अन्य आयोजनाहरू पनि अगाडि बढेको जानकारी दिए । उनले नारायणी नदीमाथि बन्ने सिग्नेचर पुल निर्माणको प्रक्रिया अघि बढेको बताए । गत निर्वाचनमा दाहालले जारी गरेको चुनावी घोषणापत्रमा नारायणी नदीमा ३ वटा पुल बनाउने उल्लेख थियो । तर, हालसम्म एउटा पनि पुलको निर्माण सुरु भएको छैन ।भरतपुरको सिलान्यास कार्यक्रम सकेर दाहाल मेघौली विमानस्थलको स्तरोन्नति सम्बन्धी कार्यक्रममा सरिक भए । चितवनको पुरानो मेघौली विमानस्थल निकुञ्जभित्रको टाइगर टप्स होटल सञ्चालनमा आउन छाडेपछि २०६७ सालयता बन्द जस्तै छ । २०७४ सालको हिउँदमा केही उडान सुरु नभएको होइन तर नियमित हुन सकेन । दाहालले विमानस्थल छिट्टै सञ्चालनमा आउने आश्वासन दिँदै यसको स्तरोन्नतिका लागि टोपोग्राफी सर्भेको काम सुरुभएको बताए ।दाहालले गत स्थानीय तह निर्वाचनका बेलामा पनि सिलान्यास र उद्घाटनको कार्यक्रमलाई तिब्रता दिएका थिए । उनको निर्वाचन क्षेत्रअन्तर्गत माडी नगरपालिकाको पूरा क्षेत्र र भरतपुर महानगरपालिकाका २१ वटा वडा पर्छन् । गत स्थानीय निर्वाचनमा माडी प्रमुखमा एमाले विजयी भएको थियो भने भरतपुरमा सत्तारुढ गठबन्धनले सहज जित हासिल गरेको थियो । भरतपुर प्रमुखमा विजयी माओवादी केन्द्रकी रेनु दाहाल पुष्पकमलकै छोरी हुन् ।२०७४ को आमनिर्वाचनमा एमालेसँग चुनावी तालमेल गरेर चितवन क्षेत्र३ बाट विजयी भएका दाहाल यो पटक कांग्रेससहितको गठबन्धनबाट फेरि पनि यही क्षेत्रबाटउम्मेदवार बन्ने तयारीमा छन् ।"
गठबन्धनले संसद्मा लबाड नगरोस्,"सरकारले मंसिर ४ को निर्वाचनपछि पनि अर्को नवनिर्वाचित संसद्को पहिलो बैठक नबसेसम्म अहिलेकै संसद् बहाल रहने गरी प्रतिनिधिसभामा शुक्रबार राति दर्ता गराएको विधेयक औचित्यहीन मात्र होइन, आपत्तिजनक पनि छ । प्रतिनिधिसभाको मिति घोषणासँगै कामचलाउ हैसियतमा ओर्लिएको सरकारले संसद्कै कार्यकाल लम्ब्याउन खोज्नु राजनीतिक दृष्टिले अवैध, कानुनी दृष्टिले असंवैधानिक तथा गैरकानुनी र नैतिक दृष्टिले पथभ्रष्ट कदम हो । न कामचलाउ सरकारलाई संसद्को कार्यकाल थप्ने सुविधा हुन्छ, न अन्तिम घडीको प्रतिनिधिसभालाई आफ्नो आयु आफैं बढाउने छुट नै । तसर्थ, संसद्मा प्रस्तुत यस विधेयकलाई सरकारले बिनासर्त फिर्ता लिनुपर्छ । सरकार आफ्नो जिद्दीमा अडिग रहिरहेमा संसद्ले आफ्नो विवेक प्रयोग गरी यसलाई निस्तेज तुल्याउनुपर्छ । सरकारको चाहनाबमोजिम संसद्को कार्यकाल थपिएमा वर्तमान सांसदहरू पदमा बस्दाबस्दै निर्वाचनमा जानेछन् । विधेयकमा प्रदेशसभाका हकमा पनि यही प्रावधान राखिएकाले त्यहाँ पनि यही अवस्था आउनेछ । सामान्यतया चुनाव घोषणा हुनासाथ बिदा हुनुपर्ने यो पदलाई यस्तो सुविधा दिन कुनै पनि तर्कले मिल्दैन । अर्को कार्यकालका लागि उम्मेदवार मनोनयन भइसकेपछि वा समानुपातिकको बन्दसूची बुझाइसकेपछि त झन् हालका सांसदको पद कुनै हिसाबले बहाल रहँदैन, रहनु हुँदैन । २०७४ असोज २९ मा समानुपातिकको बन्दसूची पेस भएकाले अघिल्लो दिन २८ गते नै सांसद बिदा भएका तथ्य सरकार र संसद् दुवैले स्मरण गर्नुपर्छ । असोज २ र ३ मा राजनीतिक दलहरूले समानुपातिकतर्फका उम्मेदवारको बन्दसूची पेस गर्ने निर्वाचन तालिकाअनुसार असोज १ मै प्रतिनिधिसभा र प्रदेशसभाको कार्यकाल सकिने घोषणा निर्वाचन आयोगले गरिसकेको छ । त्यसमाथि, प्रतिनिधिसभा विघटन भएको अवस्थामा आफ्नो पदमा बहाल रहेका प्रतिनिधिसभाका सभामुख र उपसभामुख प्रतिनिधिसभाका लागि हुने अर्को निर्वाचनको उम्मेदवारी दाखिल गर्ने अघिल्लो दिनसम्म आफ्नो पदमा बहाल रहनेछन् भनी हाम्रो संविधानको धारा ९१ को उपधारा ६ (क) ले पनि संसद्को कार्यकालको एउटा रेखाचित्र कोरेकै छ । यो संवैधानिक, कानुनी र नैतिक पाटोलाई भुलेर अघि बढ्ने छुट सरकार र संसद्लाई छैन । संविधानमा संसद्को कार्यकाल पाँच वर्ष भन्नुको अर्थ, पाँचै वर्षमा चुनाव हुँदा पनि चालु संसद्लाई जुनसुकै हालतमा दिन गनेर अवधि पुर्याउन दिनुपर्छ भन्ने होइन । गैरसंवैधानिक तवरबाट बीचमा संसद् विघटन गर्न खोजिएमा कार्यकालको यो तर्क वैध हुन्थ्यो तर अहिलेको अवस्था त्यो होइन । आवधिक रूपमा सही समयमा चुनाव गर्दा कहीँकतै अलमलिराख्नुपर्दैन । संविधानको यो मर्म सायद सरकारले पनि नबुझेको छैन । तैपनि संवैधानिक मर्म र हामीले अभ्यास गर्दै आएको संसदीय लोकतन्त्रको मान्यताविपरीत संसद्को आयु लम्ब्याउन खोज्नुले सरकार कुनै बदनियतबाट प्रेरित भइरहेको प्रस्टै बुझिन्छ । संसद्को कार्यकाल लम्ब्याउँदा सांसदहरूको तलबभत्तालगायतमा देशले अनावश्यक आर्थिक भार त बेहोर्नुपर्छ नै, तर समस्या यो मात्रै छैन । यति कारणले मात्रै सरकारले संसद् लम्ब्याउन चाहेको पनि पक्कै होइन । यो जबर्जस्तीबाट बुझ्न सकिन्छ यो सत्ता गठबन्धन वर्तमान संसदीय गणितको सुविधामा संसद्मार्फत कानुनी चलखेल गर्न चाहन्छ । सरकारले रोजेको यो असंवैधानिक बाटो सर्वथा अनुचित र अस्वीकार्य छ । सरकार र सत्ता गठबन्धनको नेतृत्वमण्डल सबैलाई हेक्का हुनुपर्छ औपचारिक रूपमा भनिए पनि, नभनिए पनि यो सरकार अब पूर्णरूपेण कामचलाउ बनिसकेको छ, यसले आफ्नो काम कार्यवाहककै हैसियतमा रहेर मात्र गर्नुपर्छ । भनिरहनै पर्दैर्न कामचलाउ सरकारले न नयाँ नीतिकार्यक्रम बनाउन सक्छ न त पुरानो परिवर्तन गर्न । दैनन्दिनको शासनप्रशासन चलाउनेबाहेक यो सरकारलाई अरू कुनै अधिकार हुँदैन । केही दिनमा आचारसंहिता लागू भएपछि एउटा सामान्य कर्मचारीको सरुवाबढुवा पनि निर्वाचन आयोगको पूर्वअनुमतिबिना गर्न नपाउने सरकारले चुनाव प्रभावित हुन सक्ने वा दीर्घकालसम्म प्रभाव पार्ने काम त झनै गर्न सक्दैन, गर्नु हुँदैन ।संविधान र कानुनमा प्रतिनिधिसभा र प्रदेशसभाको कार्यकाल कहिले सुरु भएर कहिले अन्त्य हुन्छ नभनिए पनि यो आफैंमा ठूलो समस्या होइन, स्थापित संसदीय अभ्यासकै आधारमा सहजै यसको हल निकाल्न सकिन्छ । कानुनमै समय तोक्न जरुरी हुन्छ भने पनि कार्यकाल सकिन दुई साता मात्रै बाँकी भएको संसद्ले यो काम गर्न सक्दैन, गर्नु हुँदैन । अन्तिम घडीमा आयु थपेर आफ्नो स्वार्थको रक्षा गर्ने छुट उसलाई छैन । बहालवाला पदाधिकारीले निर्वाचनलाई प्रभावित गर्न नपाऊन् भन्ने सिद्धान्तका आधारमा निर्वाचन प्रक्रिया सुरु हुनुअघि नै कुनै पनि सभाको कार्यकाल सकिने सैद्धान्तिक र कानुनी अभ्यासको पालनामा सरकार र संसद् दुवै दृढ रहनुपर्छ । खासगरी, संसदीय व्यवस्थाको मूल्यमान्यताको लक्ष्मणरेखा नाघेर अधिनायकतावादी र स्वेच्छाचारी शासन गर्ने अभिलाषाबाट सरकार पछाडि हट्नुपर्छ । यद्यपि सत्ता गठबन्धनको बैठकमा प्रधानमन्त्री शेरबहादुर देउवाले विधेयकबाट यो विषयवस्तु हटाउन छलफल गराएका छन् । यो व्यवस्था फिर्ता हुनुपर्नेमा शंका छैन । तर, कानुनमा आज कुनै विषय थप्ने र भोलि हटाउने खेलबाड गर्ने अधिकार प्रधानमन्त्री र गठबन्धनलाई छैन । त्यसो त सत्ता भागबन्डाका लागि बन्ने यस्ता संरचनालाई कानुन र संविधानले चिन्दैन । संविधानले नदिएका सुविधा अभ्यास गर्ने कोसिस गठबन्धनले गर्न पाउँदैन, नगरोस् ।"
घरेलु मदिराको उपेक्षा,"द्वारिका थेबेको आदिवासी ज्ञान र अभ्यासमा बजार र राज्य लेखबाट प्रायः सबै जनजातिको घरमा हुने घरायसी मदिरा, बेलायतमा समेत उत्पादन र बिक्रीको अनुमति भएको जानकारी पाइयो । नेपालमा पनि यसलाई ब्रान्डिङ गरेर बजार पठाउन सके, यसको उत्पादनमा लाग्नेहरूको आय स्रोतको राम्रो माध्यम हुने थियो । साथै सरकारलाई राजस्व पनि जाने थियो । विदेशी ब्रान्डलाई नै केही हदसम्म विस्थापित गर्न सक्ने ल्याकत रख्छ, खास गरी शुद्ध कोदोको रक्सीले । आफ्नै घरको ज्ञानसीप उपयोग गर्दै जनजीविका उकास्न पहल नगर्नेहरूले नयाँ नेपाल कसरी बनाउने रहेछन् ? गजेन तामाङ, पोकली७, ओखलढुंगा"
फोहोर समस्याको दीर्घकालिन समाधान,"सम्बन्धित संस्थाले पार्किङ प्रयोजनका लागि भनेर निर्माणको अनुमति प्राप्त गरी बनाइएका संरचनाहरूलाई तत्सम्बन्धी कार्यमा प्रयोग नगरी व्यापारिक प्रयोजनमा ल्याएका कारण एकातिर पार्किङको समस्या बढेको अर्कातिर कानुन उल्लंघन भएकाले यस्तो प्रवृत्तिविरुद्ध काठमाडौं महानगरले थालेको अभियान समयसापेक्ष छ, सबैले खुला हृदयले सहयोग गर्नुपर्छ । तर, फोहोर व्यवस्थापनलाई पहिलो प्राथमिकताका राखी दोस्रो चरणमा यो अभियान थालनी गर्दा हुन्थ्यो । फोहोरको समस्या जनस्वास्थ्यसँग प्रत्यक्ष सम्बन्धित छ र अझैसम्म महानगरभित्रका सडकगल्ली र अन्य खुला स्थानमा थुप्रिएका सबै फोहोर उठिसकेका छैनन् । महानगरले प्रयास गरिरहे पनि फोहोर व्यवस्थापनको आफ्नो जिम्मेवारी पूर्ण रूपले पालना गर्न सकिरहेको छैन । बरु फोहोर संकलक निजी संस्थाहरूले जनतासँग केही रकम उठाएर भए पनि महानगरलाई सहयोग पुर्याइरहेका छन् । महानगरको व्यवहार भने उदेकलाग्दो र पक्षपातीसमेत देखिन्छ । केही मुख्य सडकको मात्रै फोहोर उठाउँछ र बाँकी ठाउँको निजीले उठाउँछन् । के मुख्य सडक र भित्री सडक दुवैतर्फका बासिन्दाले तिर्ने कर एउटै हैन र ? हो भने किन पक्षपात ?फोहोर समस्याको दीर्घकालीन समाधान हुनु जरुरी छ । यसका लागि हाल स्थानीय तहमा फोहोर उठाएर सेवा दिइरहेका निजी संस्थाहरूलाई नै महानगरले तिनले उठाउने साप्ताहिक वा मासिक फोहोरको अनुपातको अध्ययन र निर्क्योल गरी रकम भुक्तानी दिने व्यवस्था गर्नु उपयुक्त हुन्छ, जसले गर्दा ती संस्थाहरूलाई पनि जनतासँग किचकिच गरी रकम उठाउन नपर्दा आर्थिक रूपले सहज हुन्छ र फोहोर पनि नियमित रूपमा उठ्छ । सम्भव भएसम्म घरघरमै फोहोर सदुपयोग गर्ने वातावरण बनाउन, त्यसका लागि जनचेतना जगाउन सक्नुपर्छ । यदि यस्तो गर्न महानगरमा स्रोतको अभाव हुने नै हो भने स्थानीयसँग लिइने करमा केही न्यूनतम प्रतिशत थप गरेर उठाउँदा पनि हुन्छ । आखिर फोहोर व्यवस्थापनको केही दायित्व फोहोर उत्पादनकर्ताको पनि त हुन्छ नि ! यसप्रति काठमाडौं महानगरको ध्यानाकर्षण गराउन चाहन्छु । मुरारीराज मिश्र, कुमारीगाल, काठमाडौं७"
संसद् नराखी निर्वाचन,"चुनावपछिसम्म पनि अहिलेकै प्रतिनिधिसभा ! सुन्दा पनि आश्चर्य लाग्ने कुरा हो । कुरैपिच्छे लोकतन्त्रको दुहाई दिने सरकारबाट संसदीय परम्पराको मूल्य र मान्यताको कत्ति पनि ख्याल नगरी मंसिर ४ को निर्वाचनपछि पनि अहिलेकै संसद् बहाल रहने गरी विधेयक पारित भएमा यसले अनेक आशंका जन्माउने निश्चित छ । कुनै पनि बहानाबाजीका कारणले चुनाव हुन नसक्ने स्थितिको सृजना गराएर, यही संसद्ले निरन्तरता पाउन सरकारले हरेक चाल चाल्न सक्छ भन्ने भयले निर्वाचनमा भाग लिने अन्य राजनीतिक दल होस् या आम मतदाता नै किन नहोऊन्, कसरी निर्धक्क हुन सक्लान् ? तसर्थ मुलुकको हितका लागि, गठबन्धन सरकारले संसद् यथावत् राखेर निर्वाचन गराउन खोज्नु संकट र बेथिति निम्त्याउनु मात्रै हो । यो गरिनु हुँदैन । महेशप्रसाद ढुंगाना, नयाँ बानेश्वर, काठमाडौं"
शिक्षा मन्त्रालयलाई बधाई तर,"१ हालै प्रकाशित कक्षा १२ को नतिजामा ५२ प्रतिशत विद्यार्थीको ग्रेडिङ नहुनु दुःखको कुरा हो तर शिक्षा मन्त्रालयले विद्यालय शिक्षाको गुणस्तरका लागि ग्रेडिङ प्रणालीमा जुन सुधार ल्याएको छ त्यो सराहनीय छ र उसलाई बधाई दिनुपर्दछ ।२ हाम्रोजस्तो देशमा परीक्षामा आधारित पठनपाठन हुने गरेकाले परीक्षामा सुधार नगरेसम्म कक्षाकोठाभित्रको शिक्षण सिकाइमा परिवर्तन हुन सक्दैन ।३ विडम्बना, कक्षा ११ र कक्षा १२ मा पढ्ने विद्यार्थीका लागि नियमित शिक्षकको व्यवस्था शिक्षा मन्त्रालयले गर्न सकेको छैन । यस्तो स्थितिमा ४८ प्रतिशत विद्यार्थी उच्च शिक्षाका लागि योग्य हुनुको श्रेय ती शिक्षकलाई जान्छ जसले बिनादरबन्दी आंशिक काम गरेर वा दिइएको कोटा अनुसारको रकमले भर्ती भएका शिक्षकले पाउने दामासाही पैसो लिएर मिहिनेत गर्ने काम गरे ।४ सैद्धान्तिक र प्रयोगात्मक जोडेर पास गर्ने परम्परा अनि सबैलाई जबर्जस्ती ग्रेडिङ गरेर उत्तीर्ण देखाउने रणनीतिले उच्च शिक्षासमेत कमजोर बनाएको थियो र त्यो परिवर्तन हुनु आवश्यक थियो । यसबाट पढ्ने र पढाउने दुवै अनुत्प्रेरित हुन गै विद्यालय शिक्षा व्यवस्थामाथि नै प्रश्नचिह्न खडा भएको थियो ।५ यस वर्ष प्रकाशित एसईई परीक्षामा पनि यही व्यवस्था लागू हुनु जरुरी थियो तर शिक्षा मन्त्रालयले नीति पास गरेर पनि नतिजा प्रकाशित हुने एक दिनअघि सूचना जारी गरेर पुरानै प्रणाली लागू गर्नुमा उसको कमजोरी मान्नुपर्दछ ।६ कक्षा १० को परीक्षा नयाँ शिक्षा ऐन पारित नहुँदासम्म केन्द्रीय पोल्टामा नै रहने भयो । यो शिक्षा विकेन्द्रीकरणको हिसाबले खतरायुक्त छ । प्रदेशले एसईईको व्यवस्था गर्ने भन्ने भए पनि कानुनको अभावमा त्यसो गर्न सकिएको छैन । यसको अपजस पनि शिक्षा मन्त्रालयले नै बोक्दै आएको छ र बोक्नु पनि पर्दछ ।७ अहिलेको कक्षा १२ को नतिजा प्रकाशनको मापदण्ड र अर्को एसईईको नतिजा पनि यही मापदण्डमा गर्ने निधोले विद्यालय शिक्षाको गुणस्तर वृद्धिमा सकारात्मक प्रभाव पार्ने निश्चित छ । अब शिक्षकका मिहिनेत बढ्नेछन्, विद्यार्थीका मिहिनेत बढ्नेछन्, अभिभावकका मिहिनेत र लगानी दुवै अझ बढ्नेछन् भन्ने विश्वास गर्न सकिन्छ ।८ तर विद्यालयलाई विषय शिक्षक नदिने, दरबन्दी अनुसार शिक्षक आपूर्ति नगर्ने, कक्षा ९१२ लाई एकै ढिका मानी शिक्षक दरबन्दी व्यवस्था नगर्ने, कक्षा ११ र १२ लाई छुट्टै ग्रहको रूपमा चलाउने र विद्यालयको नतिजा खस्क्यो भनेर अलाप्ने मात्रै हो भने परीक्षामा गर्न खोजिएको सुधारले मात्रै गुणस्तर दिन सक्दैन र विद्यार्थीको नतिजा अझ खस्कने डर भइरहन्छ ।९ उच्च शिक्षामा खास गरी सरकारी लगानीका विश्वविद्यालयमा मनग्गे खर्च गर्ने तर उपलब्धि नखोज्ने सरकारले विद्यालय शिक्षामा शिक्षकजस्तो अति आवश्यकीय पूर्वाधार पनि पूरा गर्न नसक्नु भनेको अर्थ मन्त्रालय र शिक्षा मन्त्रालयबीचको समन्वय अभाव र अर्थ मन्त्रालयका पदाधिकारीको विद्यालय शिक्षा हेर्ने दृष्टिकोण अत्यन्तै नकारात्मक भएकाले नै हो भन्ने मान्नुपर्दछ ।१० ढिलै भए पनि शिक्षा मन्त्रालयले सुरु गरेको विद्यालय शिक्षा गुणस्तरमा टेवा पुग्ने नियतले गरिएको ग्रेडिङ पद्धति सुधारको सबैले प्रशंसा गर्नुपर्ने हुन्छ र यसलाई दिगो रूपमा अगाडि बढाउन सहयोग गर्नुपर्ने हुन्छ । मनप्रसाद वाग्ले, मीनभवन, काठमाडौं"
विद्यालय शिक्षाको 'ओभरहल,"राष्ट्रिय बहस र दृष्टिकोणको खाँचोमुलुकको वर्तमान दुर्गतिको मूल कारक नै हाम्रो जर्जर शिक्षा प्रणाली र पद्धति हो । यो सत्य त हो तर अब यो भनाइ पनि सबैले दोहोर्याउने र कसैले आत्मसात् गर्नु नपर्ने फगत थोत्रो रटान (प्लाटिट्युड) मात्र हुन पुगेको छ ।वास्तवमा यतिखेर नेपालको एउटा सग्लो र प्रयोगसम्भव शिक्षा नीति नै छैन भन्दा अत्युक्ति हुँदैन । विद्यालय शिक्षा नीति निजीसामुदायिक, सशुल्कनिःशुल्क, संघीयस्थानीय, अङ्ग्रेजीमातृभाषा आदि अनेकौं चिराका कारण अत्यन्तै खण्डित छ । कहिलेकाहीँ, यो द्वैधताले पुँजीवादी शिक्षा कि समाजवादी शिक्षा भन्ने आकाशे दार्शनिक कलेवर पनि लगाउन खोजेको देखिन्छ । भएको नीति धरातलीय यथार्थमा (ग्राउन्डेड) नहुनु र भएका नीतिहरूको स्वामित्व एवम् जवाफदेही कसैले लिनु नपर्ने परिस्थिति पैदा हुनु जुम्ल्याहा समस्याका रूपमा छन् । जिम्मेवार लोकतन्त्र भएको कुनै पनि मुलुकमा भए यो परिणामको नैतिक जिम्मेवारी लिएर राजीनामै गर्ने पदाधिकारीहरू दर्जनौं हुन्थे होलान् । नेपालका शैक्षिक नीति र शैक्षिक प्रशासनका मठाधीशहरूलाई त यो अति स्वाभाविक, सामान्य वा प्रजाहरूको फत्तुरको बरबराहट मात्र लाग्छ ।संघीय संविधानले परिकल्पना गरेको, विद्यालय शिक्षालाई स्थानीय पालिकाहरूको जिम्मेवारीमा छोड्ने अवधारणा असाध्यै आदर्श हो । तर त्यसलाई संघीय भावना र स्थापित असल अभ्यासहरूको कसीमा कार्यान्वयनमा लैजान सकिएन । यसमा संघीय र पालिका सरकारहरू उत्तिकै दोषी छन् । संघीय सरकार मुलुकभरिकै शिक्षाप्रदाय र स्रोत व्यवस्थापनको एकात्मक सामन्ती नियन्त्रणको मानसिकताबाट मुक्त हुन सकेन । पालिकाहरूले संविधान लागू भएलगत्तै सरकारले जिल्ला शिक्षा कार्यालयहरू विघटन गरेर त्यसको कार्यकारी जिम्मेवारी पालिका सरकार हरूलाई दिएको कदमलाई अवमूल्यन गरे । आफूले पाएको अधिकारलाई अवसर मानेर जिम्मेवारी लिन हिचकिचाए । यो अन्योलको परिणति अहिलेको १२ कक्षाको नतिजा पनि हो । यो नतिजाले मुलुकको समग्र शिक्षा प्रणालीलाई नै नराम्ररी दनक दिएको छ ।अब पनि ढिलो नगरी विद्यालय शिक्षाको जिम्मेवार र सफलताअसफलताको भागी पालिकाहरूलाई नै बनाउनुको विकल्प छैन । संघीय सरकारले विद्यालय शिक्षाका लागि आवश्यक पर्ने बजेटको अधिकतर हिस्सा पालिकाहरूलाई सीधै दिने र अपुग भएको रकम पालिकाहरूको स्रोतबाट परिचालन गर्ने अभ्यास बसाउनु आवश्यक छ । एउटा बृहत्तर राष्ट्रिय शिक्षा नीतिको खाकाको अधीनमा रहेर आफ्नो सीमाभित्रका विद्यालयहरू सञ्चालनबारे निर्णय लिने सबै अधिकार पालिकाहरूलाई नै दिनु आवश्यक छ । कुन विद्यालयले कस्ता थप सुविधा र गतिविधिका लागि कति शुल्क लिन पाउने वा नपाउनेदेखि शिक्षक दरबन्दी र भर्ना, बढी योग्य शिक्षकहरू टिकाइराख्न आवश्यक थप सुविधा दिने र कालान्तरमा पेन्सन उपदानको व्यवस्था गर्ने जिम्मेवारी पनि उनीहरूलाई दिनु आवश्यक छ । यसले एक प्रकारको प्रतिस्पर्धा, निर्वाचित पदाधिकारीहरूमा आम जवाफदेही र शिक्षण सिकाइको प्रतिलब्धिलाई सहजै बढाउँछ । खेताला लाग्ने गोठाले शिक्षकको अभ्यासलाई नियन्त्रण गर्नदेखि कक्षा सञ्चालनको नियमितता अनुगमन गर्नसम्म निश्चय नै सिंहदरबारको चौघेरामा खुम्चिएको शिक्षा मन्त्रालय वा त्यसको जिल्ला तालुकदारलाई भन्दा स्थानीय पालिकाका कार्यकारीहरूलाई धेरै सहज हुन्छ र प्रभावकारी पनि ।अन्त्यमा, मुलुकमा चरम बेरोजगारीका बीच पनि जेहेनदार, तालिमप्राप्त र विषयज्ञाता जनशक्तिलाई शिक्षण पेसामा आकर्षित गर्न नसक्नु गम्भीर राष्ट्रिय समस्याका रूपमा देखिएको छ । त्यसको प्रत्यक्ष असरलाई अध्ययनअध्यापनमा अतिरिक्त ज्ञानसीप एवम् जुझारुपन चाहिने विषयहरूमा विद्यार्थीहरू अनुत्तीर्ण हुने उच्च दरले उजागर गरेको छ । शिक्षण पेसाप्रतिकै आकर्षण वृद्धि गर्न र उपलब्ध जनशक्तिलाई अतिरिक्त लगानी गरेर दक्ष बनाइछाड्ने दायित्व भने संघीय सरकारले लिनुपर्छ, कम्तीमा अहिलेलाई ।"
लोकतन्त्र भीडतन्त्रको अदृश्य मुकुन्डो भएकै हो ?,"बजार समाज र निर्वाचनमा मतको खरिदबिक्री अमेरिकी दार्शनिक माइकल स्यान्डेल वर्तमान अवस्थाबारे भन्छन्, जहाँ पैसाका आधारमा स्वास्थ्य र शिक्षा जस्ता आवश्यकताहरूमा पहुँच निर्धारण हुन्छ, त्यहाँ असमानता स्वाभाविक हुन्छ । हामी बजार अर्थतन्त्रबाट बजार समाज बन्न पुग्यौं । स्यान्डेलको अवधारणा अर्थशास्त्रीहरूका लागि चुनौती हुन सक्छ । उनी भन्छन्, अर्थशास्त्रले आफूलाई मूल्यरहित विज्ञानका रूपमा प्रस्तुत गर्न चाहन्छ । विज्ञानको अवधारणा आकर्षक छ, तर जीवनको हरेक पक्षमा यो सधैं सत्य हुँदैन । हामी मानिस बजारको वस्तु बनेका छौं, त्यसो हुनु हुँदैन । उनको यस मतसँग म व्यक्तिगत रूपमा सहमत छु । मेरो विचारमा नैतिकता (मोरालिटी) र आचरण (इथिक्स) दुई अलगअलग अवधारणा हुन् । जब हामी आधुनिक लोकतन्त्रको कुरा गर्छौं, हामीले यिनै दुई अवधारणा अन्तर्गत पेसागत आचरणमा ध्यान केन्द्रित गर्नुपर्छ । राजनीतिक दल, संस्था र नागरिकले आआफ्नो आचरण अनुसार काम गरेका छन् कि छैनन् भन्ने विषयचाहिँ मुख्य हुन्छ ।स्यान्डेल समाजवादी होइनन् र बजारविरुद्ध पनि देखिन्नन् । उनी बजारले व्यापार गर्ने सामानहरूमा नैतिक प्रभाव पार्छ भन्छन्, अधिकतम उपयोगिताका लागि आर्थिक दृष्टिकोणले सम्पूर्ण मानव व्यवहारको व्याख्या गर्छन् । व्यक्तिगत रूपमा म उपयोगितावादसँग सहमत छैन किनभने मानवतावाद नै यी सबै समस्याको कठिन तर एक मात्र अन्तिम समाधान देखिन्छ । बजार नैतिक रूपमा तटस्थ हुन सक्दैन भन्ने स्यान्डेलको भनाइसँग चाहिँ सहमत छु । लोकतन्त्रलाई पूर्ण समानता चाहिँदैन तर यसले नागरिकहरूलाई साझा जीवन बाँड्न आवश्यक छ भन्छन् स्यान्डेल । लोकतन्त्रलाई पैसाले किन्न सकिँदैन भन्ने तर्क गर्दै उनी बालबालिकाले राम्रो अंक ल्याऊन् भनेर न्युयोर्कमा किताब पढेबापत पैसा दिने प्रयोग असफल भएको उदाहरण दिन्छन् । उनी प्रश्न गर्छन् के हामी त्यस्तो समाज चाहन्छौं जहाँ सबै थोक बिक्रीमा हुन्छन् ? वा, त्यहाँ केही नैतिक र नागरिक वस्तुहरू छन् जसलाई बजारले सम्मान गर्दैन र पैसाले किन्न सकिँदैन । इराक युद्धमा अमेरिकाका तर्फबाट अमेरिकीभन्दा बढी निजी सैनिकहरू लडिरहेका थिए । युद्ध लड्न भाडामा मान्छे ल्याउने, नाफाका लागि जेलहरूमा कैदीहरूलाई आउटसोर्सिङ गर्ने, विश्वविद्यालयहरूमा भर्ना लिलामी गर्ने ? के संसारमा केही गलत छैन, जहाँ सबै थोक बिक्रीका लागि मात्र छन् ? यदि त्यसो हो भने, हामी कसरी बजार मूल्यहरूलाई जीवनसम्म पुग्नबाट रोक्न सक्छौं जहाँ तिनीहरू सम्बन्धित छैनन् ? बजारको नैतिक सीमा के हो ? लोकतान्त्रिक समाजमा बजारको उचित भूमिका के हो अनि हामी कसरी नैतिक र नागरिक वस्तुहरूको रक्षा गर्न सक्छौं, जुन बजारले गर्दैन ? उनको निष्कर्ष छ पैसाले इज्जत किन्न सकिँदैन, सबैले पैसाका लागि मात्र काम गर्दैनन्, कसैले इज्जत किन्न सक्दैन । यसमा सहमत नहुने विरलै होलान् । निष्ठावान् राजनीतिक दल र नेताहरूको लोकतान्त्रिक समाज कसरी स्थापना गर्ने ? कसको सर्तमा लोकतन्त्र, युद्ध र शान्ति ?लोकतन्त्र मानव मस्तिष्कको सबैभन्दा ठूलो आविष्कार हो । लोकतन्त्रको विकल्प छैन । तर लोकतन्त्रका सन्दर्भमा आम जनताको मन जित्नका लागि सुधार र ऊर्जा चाहिन्छ । आम निर्वाचनमा मत बेच्ने र किन्ने नेताहरू मर्यादाहीन र नैतिकताहीन हुन् । जनताको सरकार, बहुसंख्यकको शासन र अल्पसंख्यक अधिकार संरक्षण, जनताको सर्वोच्च शक्ति र प्रतिनिधिहरूमार्फत प्रयोग एवं जनताद्वारा शासित राजनीतिक एकाइका रूपमा राज्य लोकतन्त्र हो । प्रत्यक्ष वा अप्रत्यक्ष लोकतन्त्रका लागि सचेत नागरिक आवश्यक हुन्छन् । राजनीतिक विचार राख्नु र निर्वाचनमा मतदान गर्नु असल नागरिकका दुई महत्त्वपूर्ण चरित्र हुन् । धेरै निर्वाचित प्रतिनिधिभन्दा सानो जनसंख्या (५,०४०) को एकाइ अन्तर्गत प्रत्यक्ष लोकतन्त्रले सक्षम बनाउने प्लेटोको भनाइ थियो । यसले सुशासन र पारदर्शितामा मद्दत गर्छ । कुनै देशले यो प्रयास गरेको छैन । यो आधुनिक समयमा व्यावहारिक नहुन सक्छ । प्लेटोका शिष्य एरिस्टोटलले असल संविधानका लागि असल नागरिक चाहिन्छ भनी टिप्पणी गरेका थिए, जुन आज पनि सान्दर्भिक छ । प्लेटोको समयमा एथेन्समा (सिटीस्टेट) लोकतन्त्र थियो भने स्पार्टामा तानाशाही । वर्तमानमा चीन र अमेरिका (वा, अमेरिका र रुस) बीचको द्वन्द्व पुरानो एथेन्सस्पार्टा द्वन्द्व जस्तै छ भन्दा अतिशयोक्ति हुँदैन । तत्कालीन एथेन्सभन्दा स्पार्टा शक्तिशाली थियो । एथेन्स र स्पार्टा अनि तिनीहरूका सम्बन्धित सहयोगीहरूबीच प्रभुत्वका लागि द्वन्द्व थियो । पुरातन ग्रीकहरू अन्ततः रोमन साम्राज्यद्वारा पराजित भए । त्यस बेलादेखि साम्राज्य चक्र चलिरहेको छ । ताइवान र युक्रेन साम्राज्ययुद्धचक्रका हिस्सा हुन् ।अन्तर्राष्ट्रिय राजनीति शक्तिशाली राष्ट्रहरूको स्वेच्छाचारितामा आधारित छ । संयुक्त राष्ट्र संघ र अन्तर्राष्ट्रिय कानुनहरूको अस्तित्वका बावजुद यस्तो अराजकता हुनु विडम्बनापूर्ण छ । उपनिवेशवाद दोस्रो विश्वयुद्धमा मरेन । पुराना साम्राज्यहरू संयुक्त राष्ट्र संघको सुरक्षा परिषद्का पाँच स्थायी सदस्यमा परिणत भए । यी शक्तिहरूले संयुक्त राष्ट्र संघलाई जर्ज अर्वेलको एनिमल फार्म मा परिणत गरे, जसको अर्थ हो सबै समान छन् तर केही अरूहरूभन्दा बढी समान छन् । संयुक्त राष्ट्र संघ स्थापनाताका युद्धको प्रकोप नदोहोर्याउने आश्वासन दिइएको थियो तर संयुक्त राष्ट्र संघको स्थापना भएयता पनि युद्धहरू निरन्तर भइरहेका छन् । शक्तिशाली राज्यहरूको साम्राज्यवादी प्रवृत्तिले शान्तिलाई पराजित गरेको छ ।स्लाभोज जिजेक युरोकेन्द्रित अनौठा विचारक हुन् । उनी कोकाकोलाको भिडियो विज्ञापन गर्छन्, मजदुर वर्गलाई पैदलयात्री भनी परिभाषित गर्छन् । जिजेकको प्यासिफिज्म इज द रङ रेसपोन्स टु द वार इन युक्रेन अर्थात् शान्तिको वकालत गर्नु युक्रेन युद्धको गलत प्रतिक्रिया हो भन्ने लेखमा उनले नोम चोम्स्की र हेनरी किसिन्जर (क्रमशः वामपन्थी र दक्षिणपन्थी बौद्धिक) लाई गलत साबित गर्न अनौठो तर्क गरेका छन् । चोम्स्की र किसिन्जरले युद्धको सट्टा वार्तालाई समर्थन गरिरहेका छन् । चोम्स्की र किसिन्जर युक्रेनका विषयमा एकमत हुनु आफैंमा रोचक र उल्लेखनीय छ । चोम्स्की स्वतन्त्रतावादी र अमेरिकी युद्धका अविच्छिन्न आलोचक हुन् भने किसिन्जर अमेरिकी युद्ध रणनीतिकार हुन् । चोम्स्की र किसिन्जरले तेस्रो विश्वयुद्धको खतरा देखेका छन्, जिजेक यस सन्दर्भमा आँखामा पट्टी बाँधिएजस्ता छन् । मानवतालाई आणविक युद्धको खतराबाट बचाउनु राजनीतिक विचारधाराभन्दा माथि र बाहिरको कुरा हो भनी उनले बुझेको देखिँदैन । रुस, अमेरिका र चीनका शासक वर्गले युद्ध र शान्ति निर्धारण गर्छन्, सम्बन्धित देशका आम जनताले होइन । बाँकी अन्य राज्य युद्धविरुद्ध शान्ति छनोट गर्न वास्तवमै स्वतन्त्र छैनन् । तिनीहरू एक वा अर्को बुलिङ शक्ति रोज्न बाध्य छन् । कुनै एक वा अर्को शक्तिको सहायताले प्राप्त भएको स्वतन्त्रता साँचो स्वतन्त्रताभन्दा भिन्न प्रकारको परनिर्भरता हो । लोकतन्त्र र स्वतन्त्रता एकअर्कासँग सम्बन्धित छन् । अमेरिकाले सन् १९४५ मा जापानमा दुइटा परमाणु बम खसालेको थियो । यसको तर्क उपयोगितावादमा आधारित थियो, अर्थात् धेरैलाई बचाउन केहीलाई मार्ने । यो निर्णय अमेरिकाका निर्वाचित राष्ट्रपति ट्रुमनले लिएका थिए । यो अमानवीय थियो र यसले आणविक युद्धको खतरा निम्त्यायो । मानवतावादमा आधारित लोकतन्त्र यी सबै खराबीको अन्तिम उपाय हो । त्यसका लागि सबै सबैका शत्रु हुन् भन्ने थोमस होब्सको राजनीतिक शिक्षाको अन्त्य हुनुपर्छ । जनतालाई एकअर्काप्रति समानुभूति दिने लोकतन्त्रको अवधारणा सिक्नुसिकाउनु आवश्यक छ, तर यो सजिलो काम होइन । यसका लागि साहसी र विचारवान् नेतृत्व चाहिन्छ ।"
पार्टी राजनीति सुध्रिनुको विकल्प छैन,"चुनावी माहोलले नेपालको राजनीति तरंगित बनिरहेको छ । विभिन्न कोणबाट चुनावकेन्द्रित बहसहरू भइरहेका छन् । त्यस्ता बहसहरूमा स्थापित पार्टीका शीर्षस्थ नेताहरूलाई हराउनुपर्ने र चुनावी गठबन्धन गर्न हुनेनहुने विषयले सबैभन्दा बढी ठाउँ पाएका छन् । सरसर्ती हेर्दा, स्थापित पार्टीका शीर्षस्थ नेताहरूलाई निर्वाचनमा हराउनुपर्ने तर्कमा असहमति राख्नुपर्ने कारण छैन । देशमा वर्षौंदेखि सुशासन नकारात्मक दिशामा छ र यसको प्रवृत्ति बढ्दो छ । विकृत अभ्यासमा राजनीतिक पार्टीहरू र तिनका शीर्ष नेतृत्वले कुनै कसर बाँकी राखेका छैनन् । जुनसुकै पार्टीका भए पनि केही वर्षदेखिका सरकारका गतिविधिहरूले उनीहरूमा न्यूनतम नैतिकता, जवाफदेही पनि नभएको प्रमाण दिएका छन् । त्यसैले त वर्तमानमा राजनीतिले आम मानिसलाई निराश बनाएको छ र बहुसंख्यक नेतृत्वसँग जनताको वितृष्णा चरममा पुगेको छ । तर फेरि पनि जनप्रतिनिधि बन्ने लालसा राखेका पार्टीहरूका नेताले यो वास्तविकतालाई बेवास्ता गरिरहेका छन् । त्यसैले नेताहरू आचरण सुधारेर होइन, गठबन्धन गरेर चुनाव जित्ने ध्याउन्नमा छन् ।यस्तो अवस्थामा हुन लागेको निर्वाचनले केही नैतिक र जवाफदेह नेतृत्वलाई सरकारमा स्थापित गर्ला कि भन्ने जनआशा हुनु स्वाभाविक पनि हो । तीस वर्षदेखि हरेक चुनावमा दोहोरिने उस्तै र उही अनुहारहरू, तिनै व्यक्तिहरू सरकारमा गएपछि थपिने विकृतिका नयाँ शृंखलाको पृष्ठभूमिमा अंगराज तिमिल्सिना, अरनिको पाँडे, स्वर्णिम वाग्लेजस्ता आफ्नो क्षेत्रमा पहिचान बनाइसकेका व्यक्तिहरूको उम्मेदवारीको चर्चाले आम मानिसलाई तरंगित बनाउनु अस्वाभाविक होइन । त्यस्तै, स्थानीय तहमा बालेन्द्र शाह, हर्क साम्पाङ, गोपाल हमालजस्ता स्वतन्त्र उम्मेदवारहरूले चुनाव जितेकाले पनि केहीलाई उत्साहित बनाएको छ । वैकल्पिक पार्टी निर्माणको उभारलाई पनि केहीले उज्यालोको संकेतका रूपमा हेरेका छन् ।स्थापित पार्टीमा राम्रो सम्भावना भएका व्यक्तिहरूको उम्मेदवारीलाई कसरी हेर्ने ? सक्षम व्यक्तिको हस्तक्षेपले पार्टी राजनीतिलाई सही बाटामा डोर्याउने सम्भावना पनि छ । प्रायशः पार्टीमा सक्षम, अध्ययनशील, नैतिक र जिम्मेवार नेताकार्यकर्ता नभएका होइनन् । र पनि उनीहरूको क्षमतालाई पार्टीविशेषले सदुपयोग गरेको खासै देखिँदैन । पार्टीभित्र तथा सरकारमा पदीय जिम्मेवारी दिने सन्दर्भमा शीर्ष नेतृत्वको कन्जुस्याइँ बुझ्न सार्वजनिक वृत्तमा राम्रो छवि भएका र क्षमतावान् नेपाली कांग्रेस, माओवादी र एमालेका केही नेतालाई तत्तत् पार्टीले दिएको भूमिकाबाट प्रस्ट हुन्छ । यसैले कुनै पार्टीबाट एकदुई आशालाग्दा व्यक्तिको उम्मेदवारीले राजनीतिमा आमूल परिवर्तन हुने विश्वासको आधार ज्यादै कमजोर छ । अर्कातर्फ, नेपालमा वैकल्पिक राजनीतिको विकास उत्साहजनक छैन । भारतमा आम आदमी पार्टी सफल हुँदै गर्दा नेपालका स्वघोषित वैकल्पिक राजनीति गर्नेहरूको राजनीतिक संस्कार, वैचारिक स्पष्टता, अधिकांश पात्रको प्रवृत्ति र व्यवहार परम्परागत भनिएका पार्टीहरूको भन्दा पनि संकुचित देखिन्छ । बाबुराम भट्टराईजस्ता लामो राजनीतिको अनुभव भएका नेता पनि वैकल्पिक राजनीतिलाई स्थापित गर्न असफल भएपछि पुरानै लयमा फर्कन लागेका छन् । त्यस्तै, रवीन्द्र मिश्रको राजनीतिले वैकल्पिक राजनीतिको आधारभूत लय समाउन पनि नसकेको देखिन्छ । रवि लामिछाने नेतृत्वको पार्टीको मूल्यांकन अहिले नै गर्नु अलि हतारो हुनेछ । अस्तित्वमा रहेका पार्टीहरू हदैसम्म जवाफदेहीविहीन बन्दै गर्दा नयाँ पार्टीको गठन अवश्य सुखद कुरो हो र यो लोकतन्त्रको सौन्दर्य पनि हो, तर स्वतन्त्र पार्टीका विचार, सिद्धान्त र एजेन्डा के हुन्, विस्तृत प्रारूप आएको छैन । मूलतः पार्टी निर्माण सिद्धान्तका आधारमा हुन्छ । पार्टी बन्ने प्रक्रियामा राजनीतिक दर्शन, सिद्धान्त, संगठन, कार्यदिशाजस्ता विषयको सूक्ष्मतम तर महत्त्वपूर्ण भूमिका हुन्छ । सैद्धान्तिक आधारबिना नै घोषणा भई निर्वाचन आयोगमा दर्ता भएका तर देश र जनताको हितमा कुनै योगदान पुर्याउन नसकेका पार्टीहरू सयौंको संख्यामा छन् नै । त्यस्तै, स्वतन्त्र उम्मेदवारको चुनावी विजय सुन्दर विषय हो । पालिका तहमा यो अभ्यास सफल पनि देखिएला । तर प्रादेशिक तथा संघीय तहमा स्वतन्त्र उम्मेदवारको विजयले समग्र राजनीतिमा तात्त्विक भिन्नता ल्याउन सक्दैन । वर्तमान शासकीय प्रणालीमा विजयी स्वतन्त्र उम्मेदवार कार्यकारी प्रमुख वा पदीय जिम्मेवारीमा पुग्ने सम्भावना शून्यप्रायः नै हुन्छ । प्रत्यक्ष निर्वाचित कार्यकारी प्रमुख हुने व्यवस्था भएको भए सम्भावना बलियो हुन्थ्यो । त्यसैले एकदुई स्वतन्त्र उम्मेदवारको उभारले क्षणिक उत्साहबाहेक केही दिन सक्दैन । नेपालका राजनीतिक पार्टीहरूमा अनगिन्ती समस्या छन् । विधि र पद्धतिको अवसान हुनु, समग्र पार्टी कमजोर हुनु तर गुटहरू बलिया हुँदै जानु, राजनीतिका नाममा घृणा र अफवाह फैलाउनु, निम्नस्तरको गालीगलौजमा उत्रिनु पार्टीहरूमा देखिएका समस्या हुन् । सरकारमा गएपछि पार्टी प्रतिनिधिहरूको भूमिकामा झनै ठूलो समस्या छ । पदीय जिम्मेवारीलाई धनआर्जन र शक्ति दुरुपयोगको लाइसेन्स पाएको ठान्ने, जनताप्रति जिम्मेवार हुनुपर्नेमा भ्रष्ट र नाफाखोर व्यापारीका लागि काम गर्ने अनि तिनैबाट आर्थिक लाभ लिई शीर्षस्थ नेतृत्वलाई रिझाएर जुनै अपराधबाट पनि चोखिने प्रवृत्ति जुनसुकै पार्टीमा छ । लोकतन्त्रको भ्रष्टीकरणमा पार्टीहरूका मूल नेतृत्व सबैभन्दा बढी दोषी छन् । गुटको रक्षा तथा अर्थ संकलनका लागि आफ्ना विश्वासिला तर भ्रष्टलाई पदीय जिम्मेवारी दिने र उनीहरूमार्फत भ्रष्ट व्यापारी र ठेकेदारसँगको संलग्नतामा राज्यको सम्पत्तिको दोहन गर्ने, नीतिगत भ्रष्टाचार गर्ने आदि अपराध शीर्ष नेतृत्वकै निर्देशनमा भएको देखिन्छ । अझ चक्रवर्ती सम्राट्को जस्तो अहंकार र महत्त्वाकांक्षा मुख्य नेतृत्वमा मौलाएको देखिन्छ । पछिल्लो संसद् विघटन त्यसैको उदाहरण हो । त्यस्तै पार्टीहरूमा छलफल, विवाद, संघर्ष, द्वन्द्व र रूपान्तरण आधारभूत विषय हो । यो प्रक्रियालाई शीर्ष नेतृत्वहरूले निषेध गर्दा अधिकांश पार्टी कि त मृतप्रायः छन् कि विघटनको जोखिममा ।अहिले देखिएको चुनावी गठबन्धनको उद्देश्य पनि सत्ताप्राप्तिको क्षणिक स्वार्थभन्दा बढी नभएको प्रस्ट छ । देश इतिहासकै कठिनतम अवस्थामा गुजि्रँदै गर्दा सत्ता गठबन्धन वा प्रतिपक्षले देश र जनताकेन्द्रित कुनै पनि प्रतिबद्धता गरेका छैनन् । राजनीतिक सिद्धान्त, विचार र दर्शनको संगतिबिनाको गठबन्धनले पार्टी राजनीतिलाई कमजोर बनाएको छ । अन्ततः यसले लोकतन्त्रलाई नै कमजोर बनाउने जोखिम हुन्छ । यस्तो व्यवहारका कारण पार्टीहरूप्रति आम मानिसको विश्वास गुमेको छ । यसै धरातलमा नयाँ पार्टीहरू गठन भएका छन् । नयाँ पार्टी बन्नु, जनताका मुद्दाहरूलाई सही ढंगले पक्रनु र समाधानका अब्बल उपायहरूको खोजी गर्नुबाट लोकतन्त्रलाई उन्नत बनाउन अवश्य सहयोग मिल्छ । तर दोहोरिँदो यस्तो प्रवृत्तिले देशलाई परीक्षणको केन्द्र मात्र बनाउँछ जहाँ पार्टीहरूले फाइदा मात्र लिइरहेका हुन्छन् र जनताले गुमाइरहेका हुन्छन् । पार्टी राजनीतिले बाटो बिराएकैले यस्तो अवस्था आएको हो, नेताहरू आदर्श र विचारबाट स्खलित भएकैले यस्तो भएको हो । नत्र आज आलोचनाको केन्द्रमा रहेका देउवा, ओली, प्रचण्ड, बाबुरामजस्ता नेताहरू कुनै समयका नायक थिए । उनीहरूप्रति आम मानिसमा विश्वास र भरोसा थियो । सत्ता रापमा उनीहरूले आफूलाई सम्हाल्न सकेनन् र विकृतिको आहालमा डुब्न पुगे । त्यस्तै, नेताहरूको भन्दा उनीहरू आबद्ध पार्टीहरूको ऐतिहासिक विरासत बढी गर्विलो छ । प्रजातन्त्र स्थापनाका लागि नेपाली कांग्रेस र एमालेको योगदान तथा गणतान्त्रिक व्यवस्था स्थापनामा माओवादीको अग्रणी भूमिका कसैले नकार्न सक्दैन । यसमा व्यक्ति अनुसारका तर्क र भाष्य हुन सक्छन् तर यी पार्टीहरूका विगतलाई निरपेक्ष अवमूल्यन गर्न सकिँदैन ।राजनीति सङ्लो बनाउन राजनीतिकर्मीहरूकै भूमिका ठूलो हुन्छ । यसका लागि युवा नेतृत्वले भ्रष्ट र गैरजिम्मेवार नेताको पदचाप पछ्याउन छोड्नैपर्छ । खराब नै सही, शीर्ष नेतृत्वको आशीर्वाद नै शक्तिको स्रोत हो भन्ने भ्रमबाट मुक्त युवाहरूले राजनीति सुधार्न सक्छन् । त्यसो त इच्छाशक्ति र प्रतिबद्धता हुने हो भने राजनीति सुधार्न उमेर बाधक पक्कै हुँदैन । राजनीति आफैंमा अपेक्षा गरेजस्तो पवित्र वस्तु होइन । शक्ति संघर्ष र शक्ति सञ्चयको क्रूर अभ्यासबाट राजनीतिको सुरुआत भएको हो र आजको अवस्थासम्म आइपुगेको हो । राजनीतिको यो विकासक्रममा आम नागरिकको चेतना र खबरदारीको झनै महत्त्वपूर्ण भूमिका हुन्छ ।र अन्त्यमा, एमाले युवा नेत्री उषाकिरण तिम्सिनाले भनेझैं, यो देशमा नयाँ पार्टी होइन, जिम्मेवार र जवाफदेह पार्टी चाहिएको छ । समस्या पार्टीमा छ, नेताकार्यकर्ताको आचरण र व्यवहारमा छ । यसको समाधान आचरणव्यवहार सुधारेर नै हुन्छ । र यो पार्टीभित्रबाट मात्रै सम्भव छ । यदि पार्टीहरूले आफूलाई रूपान्तरण नगरे नयाँ पार्टीले तिनीहरूलाई प्रतिस्थापन गर्छन् । यो प्राकृतिक कुरा हो । पार्टीको अस्तित्व विलय भएका उदाहरणहरू इतिहासमा प्रशस्त छन् ।"
सत्ता गठबन्धनको चुनावी एजेन्डा के ?,"(काठमाडौं)  सिटको बाँडफाँटमा रस्साकसी गरिरहेको पाँचदलीय गठबन्धनले आगामी निर्वाचनमा अघि सार्ने एजेन्डाका विषयमा अहिलेसम्म बहस थालेकै छैन । फरक विचार र सिद्धान्त बोकेका गठबन्धन दलसँग निर्वाचनमा जनतालाई आश्वस्त पार्ने एजेन्डाको स्पष्ट चित्रसमेत देखिँदैन ।२०७४ को संसदीय निर्वाचनमा कांग्रेसले आफ्नो चुनावी घोषणापत्रमा माओवादी केन्द्रलाई अस्थिर राजनीतिको लाभ खोज्ने वैचारिक विचलन र अवसरवादी प्रवृत्तिको पार्टी को आरोप लगाएको थियो । पुष्पकमल दाहाल नेतृत्वको माओवादी पार्टी विगत एक दशकदेखि अस्थिर राजनीतिक समीकरण, सत्ता स्वार्थको गठबन्धन, वैचारिक अस्पष्टता र असफलताको केन्द्र बन्दै आएको छ, आफू नेतृत्वको सरकारमा सामेल रहेकै बेला एमालेसँग चुनावी गठबन्धन गरेपछि आक्रोशित कांग्रेसले घोषणापत्रमा भनेको थियो । माओवादी केन्द्रसमेत सम्मिलित वाम गठबन्धनले चाहिँ कांग्रेसलाई आत्मसमर्पणवादीको आरोप लगाएको थियो । सामन्ती निरंकुशतन्त्र र वैदेशिक एकाधिकार पुँजीवादसँग सम्झौता र आत्मसमर्पण कांग्रेसको मुख्य नीति रहँदै आएको छ, घोषणापत्रमा भनिएको थियो, कांग्रेसले कैयौंपटक विदेशीका सामु आत्मसमर्पण र जनविरोधी काम गरेको छ ।५ वर्षपछि हुन लागेको संसदीय निर्वाचनमा कांग्रेस र माओवादी केन्द्रबीच चुनावी गठबन्धनको तयारी भइरहेको छ । यस बीचमा दाहालकै अग्रसरतामा भएको उतिबेलाको वाम गठबन्धन नेकपा हुँदै टुटफुट भएको छ । वाम गठबन्धनकै कारण प्रत्यक्षतर्फ २३ सिटमा खुम्चिएको कांग्रेस माओवादीकै सहयोगमा सत्ताको नेतृत्वमा पुगेको छ । अब कांग्रेस र माओवादीबीच चुनावी गठबन्धन भए दुवै दलले गठबन्धनको औचित्यको प्रश्न सबैभन्दा बढी सामना गर्नुपर्ने भएको छ । सिट भागबन्डामा रुमल्लिइरहेका सत्ता गठबन्धनका यी दुई प्रमुख दलले भने सम्भावित प्रश्न सामना गर्ने गरी चुनावी एजेन्डाबारे बहस थालेका छैनन् । २०७४ मा कांग्रेसको घोषणापत्र मस्यौदा समितिका संयोजक रहेका नेता महेश आचार्य उतिबेला र अहिलेको परिस्थिति पृथक् भएकाले चुनावी एजेन्डा र घोषणापत्रका विषयवस्तु पनि फरक हुन सक्ने बताउँछन् । उतिबेला एउटा परिस्थिति थियो, त्यहीअनुसार घोषणापत्र लेखियो, उनले भने, अहिले कांग्रेसले सत्ताको संयोजन गरिरहेको छ, चुनावी गठबन्धन हुने भयो भने त्यहीअनुसारको घोषणापत्र लेखिएला । राजनीतिक विश्लेषक पुरञ्जन आचार्य सैद्धान्तिक धरातल नभएको गठबन्धनबाट देशको दूरगामी भविष्यका लागि स्पष्ट एजेन्डा आउन नसक्ने बरु जनतालाई गुमराहमा राख्ने गरी भ्रम सिर्जना हुन सक्ने बताउँछन् । यो गठबन्धन केपी ओली नेतृत्वको सरकारलाई हटाउन संघर्षका लागि बनेको हो, सैद्धान्तिक रूपमा नेपालको भविष्यसँग यसको कुनै साइनो छैन, उनी भन्छन्, यस्तो गठबन्धनले ल्याउने एजेन्डा जनपक्षीय होलान् भनेर कसरी विश्वास गर्ने ? सैद्धान्तिक रूपमा कांग्रेस माओवादीकरण भएको बताउँदै उनले आगामी निर्वाचनका लागि कांग्रेसले आफ्नो मौलिक एजेन्डा ल्याउनेमा शंका व्यक्त गरे ।वर्तमान सत्ता गठबन्धन तत्कालीन प्रधानमन्त्री केपी शर्मा ओलीको अधिनायकवादी र असंवैधानिक प्रवृत्तिको जगमा निर्माण भएको हो । २०७४ फागुन ३ मा झन्डै दुई तिहाइ मतसहित प्रधानमन्त्री बनेका ओलीले सत्ता स्वार्थका लागि दुई पटक प्रतिनिधिसभा भंगमात्र गरेनन्, संविधानको भावनाविपरीत अध्यादेशमार्फत कानुन संशोधन र राज्यका शक्तिशाली निकायलाई आफूमा केन्द्रीकरण गरे । सत्ता गठबन्धनले हिजो ओलीका तिनै कदमको चर्को विरोध गरेको थियो । तर ओलीको हातबाट सत्ता फुत्काएको एक वर्ष बित्दासम्म पनि गठबन्धनले आफूलाई ओलीभन्दा फरक देखाउन सकेको छैन । ओलीले गरेका गल्ती सच्याउने काम पनि भएको छैन । चुनावी गठबन्धनको एकमात्र उद्देश्य सत्ताको निरन्तरता हो, विश्लेषक आचार्य भन्छन्, मतदाताबीच यसको विश्वसनीय रूपमा खण्डन गर्नु गठबन्धनका लागि सबैभन्दा ठूलो चुनौती छ ।हिजो ओलीमाथि आफ्नो सत्ता जोगाउन राजनीतिक दलसम्बन्धी ऐन संशोधन गर्न खोजेको आरोप लागेको थियो । उनले २०७७ वैशाख ८ मा संसदीय दल वा केन्द्रीय समितिमा ४० प्रतिशत पुर्याए दल विभाजन गर्न सकिने प्रावधान राखेर अध्यादेशमार्फत कानुन संशोधन गर्न खोजेका थिए । ऐनमा दल विभाजनका लागि संसदीय दल र केन्द्रीय समिति दुवैमा ४० प्रतिशत मत आवश्यक हुने प्रावधान थियो । तत्कालीन नेकपाभित्र पुष्पकमल दाहाल र माधव नेपाल खेमाले संशोधनको विरोध गर्यो । हाल सरकारको नेतृत्व गरिरहेको तत्कालीन प्रमुख प्रतिपक्षी कांग्रेस पनि संशोधनको विपक्षमा उभिएको थियो । दाहाल, नेपाल र शेरबहादुर देउवाले सत्तामा पुगेपछि गठबन्धनलाई वैधानिक रूपमा स्थापित गर्न त्योभन्दा कमजोर प्रावधान राखेर अध्यादेश जारी गरे । देउवाले सत्ताको बागडोर सम्हालेको करिब एक महिनामै २०७८ भदौ २ मा दल विभाजनसम्बन्धी अध्यादेश जारी गरे, जसमा दल विभाजनका लागि संसदीय दल वा केन्द्रीय समितिमा २० प्रतिशत भए पुग्ने प्रावधान राखियो । त्यसको एक सातापछि भदौ ९ मा एमालेबाट विभाजित हुँदै नेपालको नेतृत्वमा एकीकृत समाजवादी दर्ता भयो । सोही दिन उपेन्द्र यादव नेतृत्वको जसपाबाट अलग्गिएर महन्थ ठाकुरको अध्यक्षतामा लोकतान्त्रिक समाजवादी पार्टी दर्ता भयो । नागरिक समाजका अगुवा श्याम श्रेष्ठ सत्ता गठबन्धनको सिद्धान्तहीनता का कारण निर्वाचनमा जनताका प्रश्न सामना गर्न हम्मे पर्ने बताउँछन् । देशको दीर्घकालीन हितभन्दा तात्कालिक फाइदाका लागि गठबन्धन हुने गरेकोबारे जनताले स्पष्टसँग बुझेको उनको भनाइ छ । हिजो ओलीको शासनकालमा गलत भयो भनेर विरोध गर्ने, आज तिनै गल्ती आफैंले दोहोर्याउँदै जाने काम भयो, श्रेष्ठ भन्छन्, भिन्नता सिद्धान्त र विचारको होइन, तत्कालीन फाइदाका लागि रहेछ भन्ने पुष्टि भएको छ । झन्डै दुई तिहाइ बहुमतका साथ सरकारको नेतृत्व गरेका प्रधानमन्त्री ओलीले आफूलाई थप शक्तिशाली बनाउन २०७५ फागुन १६ मा राष्ट्रिय अनुसन्धान विभाग, सम्पत्ति शुद्धीकरण विभाग र राजस्व अनुसन्धान विभागलाई गृह र अर्थ मन्त्रालयबाट प्रधानमन्त्री कार्यालय मातहत ल्याउने निर्णय गरेका थिए । उनले अन्तर्राष्ट्रिय गैरसरकारी संस्थाको नियमन पनि आफू मातहत ल्याएका थिए । राज्यका शक्तिशाली निकायलाई आफूमा केन्द्रित गरेकै कारण तत्कालीन प्रमुख प्रतिपक्षी दल कांग्रेसका सभापति देउवाले पटकपटक ओली नेतृत्वको सरकार अधिनायकवादी बनेको आरोप लगाउने गरेका थिए । तर देउवाले आफू प्रधानमन्त्री भएको एक वर्षसम्म पनि ती निकायलाई पूर्ववत् अवस्थामा फिर्ता गरेका छैनन् । यी निकायलाई प्रधानमन्त्री कार्यालयमातहत राखिनुलाई सैद्धान्तिक रूपमा गलत मान्न सकिँदैन । पूर्वमुख्यसचिव लीलामणि पौडेल राष्ट्रिय अनुसन्धान विभागलाई अधिकांश देशमा सरकार प्रमुखकै मातहत राख्ने गरिएको बताउँछन् । राजस्व अनुसन्धान विभागलाई अर्थ मन्त्रालयमातहत राख्दा राजस्व अपचलन गर्ने कर्मचारीमाथि मन्त्रालयमातहतकै विभागबाट अनुसन्धान गराउनुपर्ने हुन्छ, स्वाभाविक रूपमा स्वार्थहरू बाझिन्छन्, उनी भन्छन्, त्यसैले यसलाई प्रधानमन्त्री कार्यालयमातहत राख्नुलाई गलत मान्न सकिँदैन, यसका अन्य राजनीतिक पक्षमा भने म जान चाहन्नँ । नागरिक समाजका अगुवा श्रेष्ठ भने राज्यका शक्तिशाली निकायलाई तत्कालीन प्रधानमन्त्री ओलीले आफूमातहत ल्याउँदा अधिनायकवाद भयो भन्दै विरोध गर्ने कांग्रेस एक वर्षसम्म चुपचाप बसेको बताउँछन् । हिजो यही विषयलाई लिएर ओलीको विरोध गरेको हुनाले सत्तामा पुगेको एक वर्षसम्म यसलाई सच्याउने नैतिकता देखाउनु पर्दैन ? उनको प्रश्न छ । संवैधानिक परिषद्सम्बन्धी ऐनमा पनि सत्ता गठबन्धन ओलीपथमा हिँडेको श्रेष्ठले टिप्पणी गरे । तत्कालीन प्रधानमन्त्री ओलीले आफूअनुकूल निर्णय गर्न सकिने गरी तीन पटक अध्यादेशमार्फत उक्त ऐन संशोधन गरेका थिए । २०७८ वैशाख २१ मा ओलीले तेस्रो पटक अध्यादेश जारी गरेपछि तत्कालीन प्रमुख प्रतिपक्षी दलका नेता कांग्रेस सभापति देउवाले विज्ञप्ति जारी गरेर आपत्ति जनाएका थिए । संवैधानिक परिषद्सम्बन्धी ऐन आफूअनुकूल चलाएर संविधानको मूल संरचना भत्काउने काम भएको छ, यो लगायत ७ वटा अध्यादेश ल्याउने सरकारको निर्णयको कांग्रेस घोर भर्त्सना गर्छ, उनको विज्ञप्तिमा भनिएको थियो । तत्कालीन नेकपाका अध्यक्ष पुष्पकमल दाहाल र नेता माधवकुमार नेपाल पक्षले पनि विरोध जनाउने गरेका थिए । तर गठबन्धन सरकारले २०७९ असार २२ मा ओलीले जसरी संशोधनका प्रावधान राखेर संसद्मा विधेयक दर्ता गरेको छ । सिद्धान्ततः को राम्रो को नराम्रो भन्ने नै रहेन, कोहीसँग पनि विचार र सिद्धान्त बाँकी छैन, श्रेष्ठ भन्छन्, यो सबै पार्टी र देशको हितभन्दा व्यक्तिगत र तात्कालिक फाइदाका लागि भइरहेको छ । चुनावी गठबन्धनको तयारी भए पनि संयुक्त घोषणापत्र निर्माणको भने टुंगो लागेको छैन । माओवादी केन्द्र र एकीकृत समाजवादीले पार्टीका तर्फबाट घोषणापत्र निर्माणको प्रक्रिया थाले पनि गठबन्धनको प्रमुख घटक कांग्रेस अहिलेसम्म घोषणापत्रबारे मौन छ । माओवादी केन्द्रले वरिष्ठ उपाध्यक्ष नारायणकाजी श्रेष्ठको संयोजकत्वमा १७ सदस्यीय घोषणापत्र मस्यौदा समिति गठन गरेको छ । उपाध्यक्ष कृष्णबहादुर महराका अनुसार पार्टीका तर्फबाट छुट्टै घोषणापत्र जारी हुने र त्यसकै आधारमा गठबन्धनको संयुक्त घोषणापत्र बन्ने बताए । पार्टीका तर्फबाट घोषणापत्र निर्माणको काम भइरहेको छ, अन्य दलले पनि छुट्टाछुट्टै घोषणापत्र बनाउलान्, उनले भने, सबै घोषणापत्रको भावना समेटेर संयुक्त घोषणापत्र बन्छ । एकीकृत समाजवादीले उपमहासचिवत्रय प्रकाश ज्वाला, गंगालाल तुलाधर र विजय पौडेललाई घोषणापत्र निर्माणको जिम्मा दिएको छ । उपमहासचिव ज्वालाले पार्टीका तर्फबाट घोषणापत्रको मस्यौदा बनिरहेको जानकारी दिए । गठबन्धनको साझा घोषणापत्र बन्न नसके पनि माओवादी केन्द्र र एकीकृत समाजवादीको एउटै घोषणापत्र बनाउनेबारे छलफल भइरहेको उनले बताए ।"
भारतीय सेनाध्यक्ष पाण्डे नेपाल आइपुगे,काठमाडौं (कास) भारतका स्थल सेनाध्यक्ष मनोज पाण्डे आइतबार नेपाल आइपुगेका छन् । प्रधानसेनापति प्रभुराम शर्माको औपचारिक निमन्त्रणामा उनी पाँच दिनका लागि आएका हुन् । भ्रमणदलमा पाण्डेकी पत्नी अर्चना पाण्डेसहित ५ जना छन् । सेनाध्यक्ष पाण्डेलाई त्रिभुवन अन्तर्राष्ट्रिय विमानस्थलमा बलाधिकृत रथी बालकृष्ण कार्कीले स्वागत गरेका थिए । राष्ट्रपति भवन शीतल निवासमा सोमबार आयोजना गरिने समारोहमा राष्ट्रपति विद्यादेवी भण्डारीले पाण्डेलाई नेपाली सेनाको मानार्थ महारथीको दर्जा प्रदान गर्ने कार्यक्रम रहेको नेपाली सेनाले जनाएको छ । छिमेकी मित्रराष्ट्रका उच्चपदस्थ सैनिक अधिकारीहरूको यस किसिमको भ्रमणले दुई देशबीचको सैनिक सम्बन्धलाई अझ विस्तार एवं प्रगाढ पार्न थप मद्दत पुग्ने विश्वास सेनाले लिएको छ ।
अग्निपथ भर्ती निर्वाचनपछि,"(काठमाडौं)  भारतीय सेनाको अग्निपथ कार्यक्रमअन्तर्गत गोर्खा सैनिकको भर्तीसम्बन्धी निर्णय नेपाल सरकारले आगामी निर्वाचनसम्म नगर्ने भएको छ । अग्निपथ कार्यक्रमअन्तर्गत नेपाली युवाको सैनिक भर्तीमा सहयोग गर्न भारतले आग्रह गरे पनि यहाँको चुनावी सरकारले त्यस विषयलाई थाती राख्ने भएको हो । परराष्ट्र स्रोतका अनुसार अग्निपथमा भर्तीबारे आगामी निर्वाचनपछि बन्ने नयाँ सरकारबाट निर्णय गराउने गरी धकेल्न खोजिएको छ । नेपाल सरकारले सैनिक भर्तीका विषयमा राजनीतिक दलहरूबीच छलफल गरेर मात्र आफ्नो राय दिने जानकारी भारतीय पक्षलाई दिइसकेको छ । भारतीय पक्षलाई केही समय पर्खिन भनिए पनि अहिलेको सरकारले यस विषयमा निर्णय नदिने परराष्ट्र स्रोतले जनाएको छ । यो अहिले बहसको विषय बनेको छ । यसमा सम्पूर्ण दल र त्यसपछि भारतसँग पनि बुझ्नुपर्ने देखिन्छ । त्यसका लागि अझै ३४ महिना लाग्छ । त्यसैले अब आउने नयाँ सरकारले निर्णय गर्नेछ, परराष्ट्र स्रोतले बन्यो । भारतभित्रै विरोध भएको अग्निपथ कार्यक्रमका सम्बन्धमा नेपालमा पनि बहस भइरहेको छ । गठबन्धन सरकारले यसमा छलफल गरेर मात्र निर्णय गर्नुपर्ने जनाएका बेला संसद्को सबैभन्दा ठूलो दल एमालेले यसलाई अघि नबढाउन नहुने सार्वजनिक अभिव्यक्ति दिइसकेको छ । अग्निपथमाथि राष्ट्रपति विद्यादेवी भण्डारीले पनि चासो राखेकी छन् । प्रधानमन्त्री शेरबहादुर देउवासहित कांग्रेसका पदाधिकारी भदौ १३ मा भएको भेटमा उनले अग्निपथ कार्यक्रमका विषयमा थप बहस र छलफल गर्न सरकारलाई आग्रह गरेकी थिइन् । अग्निपथ बारेमा महत्त्वपूर्ण र दीर्घकालीन रूपमा असर पर्ने भएकाले सरकारले सबैसँग छलफल गर्नुपर्ने उनको धारणा थियो । जवाफमा प्रधानमन्त्री देउवाले यस विषयमा राजनीतिक दलहरूसँग छलफल गरेर अघि बढ्ने बताएका थिए । नेपाल सरकारले आन्तरिक गृहकार्य गर्नुपर्ने भनेपछि भदौ ९ मा बुटवल र भदौ १६ मा धरानमा हुने भनिएको गोर्खा सैनिक भर्ती प्रक्रिया स्थगित गरिएको थियो । भारतका लागि नेपाली राजदूत शंकर शर्माले भदौ १५ मा भारतीय मिडियासँग कुरा गर्दै अग्निपथका बारेमा नेपालका राजनीतिक दलहरूबीच छलफल हुने र आवश्यक विषय भारतसँग बुझ्ने बताएका थिए । अग्निपथमा भर्ती भएकामध्ये २५ प्रतिशतलाई नियमित सेनामा राख्ने र ७५ प्रतिशतलाई चार वर्षपछि फिर्ता पठाउने नयाँ सैनिक कार्यक्रम भारतीय सरकारले ल्याएको हो । यस विषयमा भारतभित्रै विवाद छ । यसैबीच अग्निपथका विषयमा संसद्को अन्तर्राष्ट्रिय सम्बन्ध समितिले दुई पटक बैंठक बोलाए पनि कोरम नपुगेर छलफल हुन सकेन । भारतीय विदेश मन्त्रालयका प्रवक्ता अरिन्दम बाग्चीले भदौ ९ मा नयाँदिल्लीमा आयोजित पत्रकार सम्मेलनमा अग्निपथ कार्यक्रमअन्तर्गत गोर्खा सैनिक भर्ती निरन्तर रहने बताएका थिए । अग्निपथ कार्यक्रम चारवर्षे सैनिक कार्यक्रम मात्र हुनाले बढी विवादमा आएको हो । भारत र बेलायतले सन् १९४७ मा भएको त्रिपक्षीय सम्झौताअनुसार भारतीय सेना र बेलायती सेनामा नेपाली युवालाई भर्ती गर्दै आएका छन् ।अग्निवीर का रूपमा भर्ती हुने सैनिकमध्ये ७५ प्रतिशत चार वर्षपछि करिब ११ लाख भारुसहित फिर्ता हुनेछन् । चार वर्ष हतियार र विस्फोटक पदार्थ चलाउन सिकेर फेरि बेरोजगार हुने युवाका लागि कस्तो नीति बनाउने भन्ने विषयमा नेपाल सरकारले छलफल गरेको छैन । चार वर्ष सेवा गरेपछि फेरि बेरोजगार हुनुपर्ने र यसले अध्ययन र भविष्य अस्तव्यस्त हुने भन्दै भारतमा युवाले हिंसात्मक प्रदर्शन गरेका थिए । तर भारत सरकारले भर्ना प्रक्रिया अघि बढाइसकेको छ ।भारत सरकारले पेन्सन बजेट कटौतीका लागि अघि सारेको सैन्य सुधार कार्यक्रमअन्तर्गत अग्निपथ योजना ल्याएको हो । यसअन्तर्गत १७ देखि २३ वर्षसम्मका युवालाई अग्निवीर का रूपमा भर्ना लिइँदै छ । अग्निवीर हरूले मासिक ३० हजार भारु तलब पाउनेछन् । पेन्सनसहितको अन्य सुविधा भने हुनेछ छैनन् । आइतबारबाट ५ दिने नेपाल भ्रमणमा रहेका भारतीय सेनाध्यक्ष मनोज पाण्डेले पनि अग्निपथका सम्बन्धमा नेपाली पक्षलाई स्पष्ट पार्ने प्रयास गर्नेछन् ।"
सीपीसी जनकंग्रेस अध्यक्ष ली भदौ २७ मा आउँदै,काठमाडौं (कास) चिनियाँ कम्युनिस्ट पार्टीको स्थायी समिति राष्ट्रिय जनकंग्रेसका अध्यक्ष ली चान्सुले भदौ २७ देखि नेपाल भ्रमण गर्ने भएका छन् । परराष्ट्र मन्त्रालयमा अनुसार सभामुख अग्नि सापकोटाको निमन्त्रणामा लीले तीनदिने नेपाल भ्रमण गर्न लागेका हुन् । मन्त्रालयद्वारा जारी विज्ञप्तिअनुसार भदौ २७ मा काठमाडौं उत्रिएलगत्तै लीले सभामुख सापकोटासँग द्विपक्षीय वार्ता गर्नेछन् । त्यही दिन सभामुख सापकोटाले लीको सम्मानमा रात्रिभोज आयोजना गर्नेछन् । भोलिपल्ट प्रधानमन्त्री तथा कांग्रेस सभापति शेरबहादुर देउवासँग भेटवार्ता गर्ने कार्यक्रम छ । अध्यक्ष लीले राष्ट्रिय सभाका अध्यक्ष गणेश तिमिल्सेना र परराष्ट्रमन्त्री नारायण खड्कासँग पनि भेटवार्ता गर्नेछन् । भदौ २८ मै अध्यक्ष लीले एमाले अध्यक्ष केपी शर्मा ओली र माओवादी केन्द्रका अध्यक्ष पुष्पकमल दाहालसँग छुट्टाछुट्टै भेट गर्ने कार्यक्रम छ । लीले भदौ २९ मा राष्ट्रपति विद्यादेवी भण्डारीसँग भेटवार्ता गर्नेछन् । सभामुख सापकोटाले गत चैत २९ मा भएको भिडियो संवादका दौरान लीलाई नेपाल भ्रमणको निमन्त्रणा दिएका थिए । ली चिनियाँ कम्युनिस्ट पार्टी (सीपीसी) का वरिष्ठ नेतामा पर्छन् । चीनको संविधानअनुसार राष्ट्रपति सी चिनफिङपछि ली दोस्रो वरीयताका नेता हुन् । सीपीसी पार्टीको विधानअनुसार राष्ट्रपति सी र प्रधानमन्त्री ली खछ्याङपछि तेस्रो वरीयतामा ली छन् । चिनियाँ राष्ट्रपति सीपछि नेपाल भ्रमण गर्ने ली अर्को उच्च तहका नेता हुन् । सीले २३ वर्षपछि नेपालमा २०७६ असोज २५ र २७ मा उच्च तहको राजकीय भ्रमण गरेका थिए । चीनबाट पछिल्लो समय पटकपटक नेपालको भ्रमण भइरहेको छ । गत चैतमा चिनियाँ विदेशमन्त्री वाङ यीले नेपाल भ्रमण गरेका थिए भने त्यसपछि चिनियाँ विदेश विभागका प्रमुख लिउ जियानचाओ आएका थिए । गत महिना नेपालका तर्फबाट परराष्ट्रमन्त्री नारायण खड्काले चीनको भ्रमण गरेका थिए ।
जोखना हेर्दै सिटौला,"यस्तो छ अंकगणित िझापा३ मा तीन गाउँपालिका, दुई नगरपालिकाका ९ वटा वडा पर्छन् । ०७९ को स्थानीय तह निर्वाचनमा बाह्रदशी गाउँपालिका एमाले, हल्दीबारी गाउँपालिका राप्रपा र कचनकवल गाउँपालिका कांग्रेसले जितेका थिए । ियसअघिको स्थानीय तह निर्वाचनमा हल्दीबारी र कचनकवल गाउँपालिका राप्रपाले र बाह्रदशी गाउँपालिका कांग्रेसले जितेका थिए । कचनकवलमा राप्रपविरूद्ध सबै दल एकजुट भएका थिए । िगएको स्थानीय निर्वाचनमा कांग्रेसले पाएको कुल मत २६ हजार ५ सय ९९ छ । अघिल्लो स्थानीय निर्वाचनमा कांग्र्रेसले पाएको मत २० हजार २२ थियो । कतिपय वडामा गठबन्धनको मत कांग्रेसको मतमा जोडिएको छ भने केही वडामा कांग्रेसको मत पनि माओवादीतिर गएको छ । िकांग्रेसले भद्रपुर नगरपालिकाका १, ४ र ७ मा उम्मेदवारी दिएको थिएन भने माओवादीले पनि २, ३, ५, ६ र ८ वडामा उम्मेदवारी नदिई कांग्रेसलाई सघाएको थियो । ियस क्षेत्रमा एमालेको मत २१ हजार ४ सय ६ छ । कचनकवल गाउँपालिकामा अध्यक्षको उम्मेदवार नभएकाले ७ वटामध्ये उसका ५ वडाध्यक्ष उम्मेदवारको मत यसमा समावेश छ । दुईवटा वडामा एमालेको उम्मेदवार थिएन । योसमेत गर्दा करिब डेढ हजार मत बढी हुन्छ । िराप्रपाले २३ हजार ४ सय १६ मत ल्याएको छ । एमाले र राप्रपाको मत जोड्दा सत्ता गठबन्धनले पाएको भन्दा करिब १३ हजार बढी देखिन्छ । िभद्रपुर नगरपालिकाको वडा १ देखि ८ सम्म र बिर्तामोड नगरपालिकाको १० नम्वर वडा यसै क्षेत्रमा पर्छ । यहाँ गठबन्धनमा रहेका माओवादी, एकीकृत समाजवादी र जनता समाजवादी पार्टीको ठूलो प्रभाव देखिँदैन । ि०७४ मा यस क्षेत्रको कुल मतदाता संख्या १ लाख १४ हजार ८६ थियो । यस पटक केही हजार नयाँ मतदाता थपिन्छन् । त्यतिबेला लिङ्देनले ४४ हजार ६ सय १४ मत ल्याएर सिटौलालाई पराजित गरेका थिए । सिटौलाले ३१ हजार १ सय ७१ मत ल्याएका थिए । एमाले विभाजनको असर झापामा खासै परेको छैन ।"
मिथिलाका रङमा मधेस चित्र,"(काठमाडौं)  बबरमहलस्थित नेपाल आर्ट काउन्सिलमा साझा सपनाका रङहरू शीर्षकमा मिथिला कलाकृतिहरूका साथ ५१ जना महिला कलाकार काठमाडौंलाई आफ्ना संघर्षशील कथा सुनाउन आइपुगेका छन् । घरका चौघेरा नाघेर र घुम्टोबाट निस्किएर सुरु गरेको जीवनका नौला आयामहरूबारे शनिबार उनीहरूले दिल खोलेर सुनाए । सहभागी महिलाहरूलाई आफू भएर बाँच्नका साहसको कला सिकाए । मिथिला कलालाई मैथिल समाज र सभ्यताको पहिचान मानिन्छ । महिलाहरूले घरको शृंगार धार्मिक परम्परा तथा उत्सवहरूमा गरिने साजसज्जाहरूबाट मिथिला कलाको उत्पत्ति भएको ऐतिहासिक दस्ताबेज तथा किंवदन्तीहरू पाइन्छन् । किंवदन्तीअनुसार राजा जनकले आफ्नी छोरी सीताको विवाहमा अयोध्याबाट आउने राजकुमारहरूका लागि जनकपुरका भित्ताहरूलाई कलात्मक तवरले सजाउन लगाएका थिए । रामसीताको विवाह हुँदै धार्मिक तथा उत्सवहरूमा बनाउने मिथिला चित्रहरू आज समकालीन समय र मुद्दाहरू उठाउने सशक्त माध्यम बनेको मिथिला चित्रकार एवं मिथिला संस्कृतिलाई उठान गर्दै आएका लेखक एससी सुमन सुनाउँछन् । उनका अनुसार मिथिला चित्र नै मैथिल नारीहरूका लागि शक्ति हो । मैथिल नारीहरूलाई घुंगटबाट बाहिर ल्याउने काम मिथिला चित्रले गरेको छ । आर्थिक क्षेत्रमा समेत महिलाको पहुँच बढेको छ । अचेल मिथिला चित्रले रामसीताको विवाह र कहानी मात्र होइन, तराई क्षेत्र तथा सिंगो मुलुकमा महिलाले भोग्नुपरेको पीडा, सास्तीका बारे बोल्छ । सास्तीकै बीच महिलाहरूले आफ्नै परिवार तथा समाजसँग पौंठेजोरी खेल्दै अगाडि बढ्दै गरेको यात्राहरूबारे वर्णन गर्छ । छोरीलाई दाइजो होइन शिक्षा देऊ, महिलालाई सुरक्षा होइन अवसर देऊ, महिला हिंसा बन्द गर र महिलाहरू कमजोर होइनन् शक्ति हुन् जस्ता आवाज आजको मिथिला चित्रहरूले उठान गरेका छन् । मिथिला चित्र र मैथिल नारी आजको समयसम्म आइपुग्न निकै लामो यात्रा र संघर्ष गर्नुपरेको ६१ वर्षीया चित्रकार मञ्जुलादेवी ठाकुर बताउँछिन् । घरका भित्ताहरूमा कोरिएका चित्रहरू कागजको माध्यममा आउने सुरुवाती चरणमै उनले भोगेको कठिन समयलाई उनले स्मरण गरिन् । ४० को दशकमा अमेरिकाबाट आएकी कलाप्रेमी क्लेयर बुर्कर्टले मिथिला नारीका कलालाई कागजमा ल्याउन अहम् भूमिका खेलेको ठाकुरले सुनाइन् । बुर्कर्टसँग २०४३ सालतिरै उनको भेट भएको थियो । बुर्कर्टले सन् १९८८ तिर भित्ते मिथिला कलाकृतिहरूलाई तस्बिरमा संग्रह गरिन् । भित्तामा कलाकृतिहरू बनाइरहेका मैथिल नारीहरूलाई उनैले कागजमा उतार्न प्रोत्साहनसमेत गरिन् । सन् १९९० मा मिथिलाका नारीहरूले काठमाडौंस्थित अमेरिकन लाइब्रेरीमा मिथिला कला प्रदर्शनसमेत गरे । बुर्कर्ट, प्राध्यापक राजेन्द्र विमल र मैथिल नारीहरूको सक्रियतामा विसं २०४८ सालमा जनकपुरस्थित जनकपुर नारी विकास केन्द्रको स्थापनापछि मिथिला कलामा एक किसिमको जागरण आएको ठाकुरले बताइन् । नारी विकास केन्द्र खुलेपछि महिलाहरू खोज्ने जिम्मा मेरो थियो, ठाकुरले भनिन्, महिलाहरू खोज्नै दिन जान्थ्यो । उता घरमा श्रीमान् ढोकैमा खाउला जसरी बसेको हुन्थ्यो । श्रीमान्को हप्काई, पिटाई सबै सहँदै उनले एक वर्षमा ८६ जना महिला भेला पारिन् । महिलाले बोल्नै नहुने र घुंगटमा बस्नुपर्ने त्यो बेलाको मधेसी समाजमा समाज बिगारेको आरोप पनि उनले खेपिन् । यसले हाम्रो बहुबेटीलाई बिगार्ने भयो भनेर मेरो श्रीमान्लाई कुरा लगाउन मभन्दा पहिला नै घरमा पुग्थे । त्यो बेला मेरो ससुरजीले धेरै सहयोग गर्नुभयो, उनले सुनाइन् । १२ वर्षमै विवाह गरेकी ठाकुरको श्रीमान् बितेको दुईतीन वर्ष मात्र भयो । कलामार्फत नै उनी देशविदेश घुमेकी छन् र आफ्नो पहिचान बनाएकी छन् । भित्ता र घरका आँगनमा सीमित मिथिला कला र कलाकारको चर्चा सन् १९३४ पछि मात्र बाहिर आएको लेखक एवं राजनीतिक विश्लेषक सीके लालले आफ्नो लेख मिथिला कलाको कठिन यात्रा मा उल्लेख गरेका छन् । लेखअनुसार बिहार नेपाल महाभूकम्पको क्षति अभिलेखीकरण गर्न तत्कालीन ब्रिटिस इन्डियाका डब्लु जी आर्चरले राज दरभंगाको सीमान्त क्षेत्र र मधुवनी छेउछाउका गाउँका भित्ताहरूमा कोरिएका कलात्मक चित्रहरू अवलोकन गरे । ती कलाहरूलाई उनले छवि चित्र बनाएर बाहिर ल्याउने काम गरे । त्यसै बेलादेखि मिथिला चित्रप्रति अन्तर्राष्ट्रिय ध्यान केन्द्रित भयो । यद्यपि ५० को दशकपछि मिथिला कला र महिला सशक्तीकरणका लागि नारी विकास केन्द्रले निकै ठूलो भूमिका निर्वाह गरेको केन्द्रका प्रबन्धक सतीश साहले बताए । उनले भने ३० वर्ष अगाडि मधेसमा महिलालाई बाहिर ल्याउने काम त्यति सजिलो पक्कै थिएन । त्यति बेला महिलाहरूले जन्मजात नै सिकेका सीपलाई केन्द्रले व्यावसायिक बनाएर उनीहरूलाई आत्मनिर्भर बनाउने काम गर्यो । साहले यसरी बताउँदै गर्दा आर्ट काउन्सिलकै कोठामा झुन्ड्याइएको आफ्नै जीवनकथा समेटिएको मिथिला चित्रबारे धनुषाकी चित्रकार सुधीरा कर्ण सहभागी दर्शकलाई सुनाउँदै थिइन् । २० वर्षमा विवाह भएको उनी २५ वर्षको उमेरमा विधवा भइन् । श्रीमान्को वियोगमा बिथोलिएकी उनी केही समय मानसिक रूपमा विक्षिप्त बनिन् । काखमा भएको ८ महिने छोरालाई लिएर उनी सेतो पहिरनमै माइतीको शरणमा पुगिन् । छोरालाई हुर्काउने जिम्मेवारी त उनैको थियो । उनले सुनाइन्, माइती पनि हुने खाने थिएन । अब छोरालाई कसरी हुर्काउने भन्ने मनमा चिन्ता बढ्यो । त्यसपछि सानैदेखि सिकेको सीप मिथिला कलालाई उनले नारी विकास केन्द्रमा गएर निरन्तरता दिइन् । अहिले २६ वर्षका उनका छोरा एमबीए अन्तिम वर्षमा पढ्दै बैंकमा जागिरे छन् । मिथिला कलाबाट नै उनले छोरालाई हुर्काइन्, पढाइन् र उनी पनि आत्मनिर्भर बनिन् । आफ्नो जीवन कथालाई उनले कलामार्फत नै अभिव्यक्त गरेकी छन् । विगत २६ वर्षदेखि केन्द्रमा आबद्ध रहेकी कर्णले मिथिला कलामा सेतो सारीलाई प्रतिविम्बित गरेर आजको महिलालाई त्यसको विद्रोह गर्न सिकाएकी छन् । सेतो सारीभित्र मेरो ठूलो संघर्ष छ । यसमा मैले जिएको जिन्दगी छ । सेतो सारी लगाएर कोही दिदीबहिनीले हामीले पाएको जस्तो दुःख नपाओस्, उनले भावुक हुँदै भनिन् । महिलाहरू बोल्न सक्छन् र उनीहरूले चाहेमा परिवार र समाजमा परिवर्तन ल्याउन सक्छन् भन्ने कर्णको धारणा छ । आफूमा आएको साहसको स्रोत नै मिथिला कलाको देन रहेको उनले जिकिर गरिन् । थपिन्, मिथला कला नसिकेको भए आज म कसैको घरमा झाडु पोछा लगाइरहेको हुन्थेँ होला । अनि तपाईहरूसँग भेटै हुने थिएन । आजका मैथिल नारीहरू मिथिला चित्रकलामा मात्र होइन शिक्षा, स्वास्थ्य, प्रविधि सबैजसो क्षेत्रमा संलग्न छन् र हुनुपर्छ भन्ने सन्देश उनले कलामार्फत नै उठान गरेकी छन् । चित्रकार ५८ वर्षीया रेमनी मण्डलले दुई छाक जोहो गर्न गरेको संघर्षलाई चित्रमै देखाइएकी छन् । मिथिला कलाकै माध्यममा माथि उठेको आफ्नो कथालाई उनले सहभागी दर्शकलाई निकै उत्साहका साथ सुनाइन् । अर्का मिथिला चित्रकार कोमल पूर्वे भारत मधुवनीबाट विवाहपछि जनकपुर आइपुगिन् । कक्षा १२ पढ्दै गर्दा विवाह भएको उनको अध्ययन त्यही पूर्णविराम लाग्यो । श्रीमान्, सासु, तीन सन्तानलाई स्याहारसुसार गर्दै उनले मिथिला कलालाई अगाडि बढाइरहेकी छन् । घुंगटभित्र रहेकी एउटी महिलाको चित्रमा देखाइएका महिलाका दिनचर्यामा उनले आफ्नै कथा भनिरहेको भान हुन्छ । सोही चित्रको दायाँबायाँ वकिल र डाक्टरको अर्को फिगरसहितको चित्र देखिन्छ । आफू जस्तै लाखौं महिलाका कथालाई बाहिर ल्याएको पूर्वेको भनाइ छ । उनले भनिन्, हामीले परिवार र समाजका लागि जे कुरा सहेर बस्यौं, त्यो कुरा आजका महिलाहरूले नभोगोस् । हामीले सबै महिलालाई अगाडि ल्याउन जरुरी छ । उनी आफ्नी छोरीले धेरै पढेर आफ्नो खुसीले जिन्दगी चलाओस् भन्ने चाहन्छिन् । मिथिला कलामा परम्परा र संस्कृतिसँगै भोलिको पुस्ताको चिन्तासमेत चित्रित हुन थालेको उनको मत छ । अहिले मिथिला कला अन्य हस्तकलाहरूमा समेत रूपान्तरण हुँदै छन् । भित्ता, कागज, कपडा र क्यानभाससम्म आएको मिथिला कलाले फराकिलो पहिचान बनाएको छ । चाँदनी झाजस्ता कलाकारहरूले मिथिलाको जीवन, संस्कृति र सभ्यतालाई सिलाइबुनाइ कलामार्फत अभिव्यक्त गरिरहेका छन् । मिथिला कलामार्फत नै वर्गीय, लैंगीय तथा सामाजिक विभेदलाई बाहिर ल्याउन सक्नु नै ठूलो महिला जागरणका रूपमा लिन्छन् चित्रकार एवं लेखक सुमन । मिथिला कला मैथिल र मधेसी समाजको मात्र नभएर मुलुककै कला निधि भएकाले राज्यले मूलधारमा ल्याउनुपर्ने उनको बुझाइ छ । आधुनिकीकरणले भौतिक संरचना र नयाँ पुस्ताको सोचमा समेत केही परिवर्तन आएकाले मिथिला कलालाई पुस्तान्तरण गर्न पाठ्यक्रम नै बनाएर शैक्षिक पहुँचमा ल्याउनुपर्ने उनले बताए ।"
बंगलादेशी कलाको स्वाद,"काठमाडौं (कास) समुद्रमा माछा मारेर आफ्नो जीवन निर्वाह गर्ने जनता, सन्तान हुर्काउँदै तान बुनेर आयआर्जनको बाटो रोजेकी महिला, मौलिक पहिरन र संस्कृतिलाई प्रकृतिको धुनले चिनाइरहेका युवतीहरूको समूह, समथर तथा पहाडी सौन्दर्यले सजिएको प्राकृतिक सुन्दरता इत्यादि नै बंगलादेश र त्यहाँका आदिवासी समुदायलाई चिनाउने विशेषताहरू हुन् । आफ्नो देशका तिनै समग्र पक्षलाई कला मार्फत बोकेर यतिबेला बंगलादेशी कलाकार काठमाडौं आइपुगेका छन् । स्पिरिट अफ फ्रेन्डसिप शीर्षकमा बंगलादेशका १० जना कलाकारका डेढ दर्जनभन्दा बढी कलाकृतिहरू अहिले बबरमलस्थित सिद्धार्थ आर्ट ग्यालरीमा शुक्रबारदेखि प्रदर्शनमा छ । नेपालबंगलादेश कूटनीतिक सम्बन्ध कायम भएको ५० औं वर्षलाई कलामार्फत उत्सवमय बनाउन प्रदर्शनी बंगलादेशी राजदूतावास र सिद्धार्थ आर्ट ग्यालरीले संयुक्त रूपमा कला प्रदर्शनी गरेको ग्यालरीका निर्देशक संगीता थापाले बताइन् । उनका अनुसार प्रदर्शनीमा समथर भूभाग र पहाडी क्षेत्रका गरी दुई भूभागका कलाकार र कलाकृतिहरू प्रदर्शनीमा समेटिएका छन् । दुई देश भनेर हामीलाई सिमानाले मात्र छुट्याएको हो, थापाले भनिन्, हामीले लगाउने, हामीले मान्ने संस्कृति र परम्पराका कतिपय कुराहरू उस्तै छन् । तराईका थारु समुदायले त्यहाँका आदिवासीहरूको गरगहना र लगाउने कपडा एउटै लाग्छ । यसले दुई देश र जनताबीच भावनात्मक सम्बन्ध बढाउने उनले सुनाइन् । यसले नेपाल र बंगलादेशबीच भौगोलिक भूबनोट र मानिसहरूबीचका उस्तै लाग्ने संस्कृति तथा परम्पराहरू समानता महसुस गराउनेछ । कलाकार तथा प्रदर्शनीका क्युरेटर कनक चान्पा चक्मा वाटर फ्रम द मुन शीर्षकमा एक्रेलिक रङको माध्यममा तयार गरिएको डोकोकै आकृति झल्कने भारी बोकिरहेको महिला र उनको पहिरन, जीवनशैलीले नेपालमा ग्रामीण महिलाको तस्बिर चित्रण गर्छ । त्यस्तै जयातु चक्माले एक्रेलिक रङमै बनाएको तान बुनिरहेकी महिलाको तस्बिरले नेपालकै झलक दिन्छ । महिलाले लगाएका पहिरन, गरगहना र त्यहाँका संस्कृति झल्काउने सम्पूर्ण चिजबीजहरू नेपालको पहाडी तथा तराई क्षेत्रका परम्पराहरूसँग मिल्दोजुल्दो देखिन्छ । मौलिक बाजा, प्रकृतिका सुन्दर दृश्यहरू समेटिएका कलाकारहरूका चित्रहरूले नेपाल र बंगलादेशबीच समान भौगोलिक र सांस्कृतिक पक्षहरू उजागर गरेका छन् । प्रदर्शनीको मूल उद्देश्य नै दुई देशबीच कायम रहँदै आएको मित्रतालाई अझ प्रगाढ बनाउनु रहेको क्युरेटर चान्पा चक्माले बताइन् । उनले भनिन्,नेपाल र बंगलादेशबीच निकै राम्रो सम्बन्ध छ । हामी दुई देशको सम्बन्ध, संस्कृतिलाई कलाले अझ सुन्दर बनाउनेछ । कलामार्फत आफ्नो देशको संस्कृति, ग्रामीण भेग र त्यहाँका मानिसहरूको सौन्दर्य, उनीहरूको परम्परा, रहनसहन, इतिहास र विशेषगरी आदिवासी समुदायको सम्पन्न संस्कारलाई समेटेर ल्याइएको उनको भनाई छ । उच्च हिमालय र संस्कृतिले भरिपूर्ण सुन्दर देशका रूपमा नेपाललाई लिने उनी आफ्नो मुलुकलाई कलामार्फत यहाँ चिनाउँदै गर्दा औधि खुसी छिन् । कलाको कुनै देश, भूगोल र सीमाना छुटिँदैन भन्ने भनाइ कलाकारहरूको मान्यता छ । सिमानाले अलग्याएको देशहरूलाई सँगै ल्याउन कलाको ताकत रहेको थापाको धारणा छ । अमिर हसिन, विश्वजित गोश्वामी, सुधिप चक्मा लगायतका कलाकारहरू सहभागी रहेको प्रदर्शनी भदौ २७ सम्म रहने जनाइएको छ ।"
खलबलियो खेतीपातीको चक्र,"दुर्गालाल केसी (दाङ), सन्जु पौडेल (लुम्बिनी), मनोज पौडेल (कपिलवस्तु) र ठाकुरसिंह थारू (नेपालगन्ज)"
१९ वर्षपछि सच्चियो अपमानित नाम,"(दैलेख)  जिल्ला प्रशासन कार्यालय दैलेखले दुल्लु नगरपालिका१ का फणीन्द्र बादीको नागरिकतामा नाम सच्याइदिएको छ । फ्याउरो बादी का नाममा जारी उनको नागरिकता १९ वर्षपछि सच्चिएको हो । २०४० सालमा जन्मिएका फणीन्द्रले २०६० जेठ ९ मा नागरिकता लिएका थिए । गाविसले गलत नाम सिफारिस गरिदिएछ, उनले सुनाए, नामकै कारण लामो समयसम्म अपमान सहनुपर्यो, मैले मात्र अपमान सहेन, मेरा सन्तानले पनि मेरै नामका कारण धेरै अपमान सहे, मेरो नाम फेरिएकामा मभन्दा पनि उनीहरू खुसी छन् । नागरिकताका कारण जातभन्दा नामबाट धेरै ठाउँमा अपमानित हुनुपरेको सुनाए । संकटकालमा बाहिर जाँदा प्रहरीलाई नागरिकता देखाउनुपर्थ्यो, उनले भने, प्रहरीले जहाँजहाँ मेरो नाम हेर्थे, त्यहींत्यहीं मजाक उडाउँथे । फणीन्द्रले नागरिकतामा नाम यसरी परिवर्तन होला भनेर नसोचेको बताए । गाउँबाट समयमै मुचुल्का बनेकाले ३ दिनमै नागरिकता सच्याउन पाएको उनले सुनाए । उनले अब श्रीमती र छोराछोरीको पनि नागरिकता सच्याउन पहल थाल्ने जानकारी दिए । फणीन्द्रका छोरा प्रकाशले बाबुको नामकै कारण कैयन् पटक शर्मलाग्दो अनुभव भोगेको सुनाए । बाबुको नाम जनावरको जस्तो भन्दै साथीभाइले जिस्क्याउने गर्थे, उनले भने, अपमान सहन नसकेर म कुनै समयमा दैलेखबाट पढ्न सुर्खेत आएको थिएँ । उनले आफ्नो नागरिकता सच्याउने पनि जानकारी दिए । गृह मन्त्रालयको निर्देशनपछि जिल्ला प्रशासन कार्यालयले नाममा अपमान भोगेका व्यक्तिको नागरिकतामा नाम सच्याउनका लागि मुचुल्का र सिफारिस पठाउन ११ वटै पालिकामा पत्रचार गरेको प्रमुख जिल्ला अधिकारी हरि प्याकुरेल बताए । उनले अहिले अपमानित नाम परिवर्तन गर्नेको संख्या बढ्दै गएको जानकारी दिए । जिल्ला प्रशासन कार्यालयका अनुसार अहिलेसम्म अपमानजनक नाम भएका १० जनाको नागरिकतामा नाम सच्याइएको छ ।"
"कोरला नाका : पारि सहर, वारि सुनसान","(पोखरा)  सीमापारि ठूला भवन र चिल्लो सडक, वारितिर खाली चौर । चीनको स्वशासित क्षेत्र तिब्बत र मुस्ताङको लोमान्थाङ गाउँपालिकाको सिमानामा रहेको कोरला नाकाको यो दृश्यले जोकोहीको मन कुँडिन्छ । लोमान्थाङ गाउँपालिका अध्यक्ष टसी न्हर्वु गुरुङले कोरला नाकामा माथिल्लो सरकारको उपस्थितिमाथि प्रश्न तेर्स्याए । उता सहर नै जत्तिको संरचना खडा भइसकेको छ, यता नेपाली झण्डा पनि झुन्ड्याउन सकिएको छैन, उनले भने, एउटा झन्डा हामी झुन्ड्याउँछौं, अरू संरचना संघ सरकारले बनाओस् । दशगजाको २४ नम्बर पिलर पारी चीनले भव्य संरचना बनाइसक्दा नेपालतर्फ भने कुनै तयारी नभएकोप्रति उनको गुनासो थियो । कोरला नाका खोल्ने सम्बन्धमा पटकपटक बहस हुने गरे पनि ठोस पहल सरकारीस्तरबाट नभएको आइतबार पोखरामा मुस्ताङका जनप्रतिनिधिले गुनासो गरे । मुस्ताङको पर्यटन प्रवर्द्धन र कोरला नाका सम्बन्धी पोखरा पर्यटन परिषद्ले गरेको अन्तरक्रियामा छिटोभन्दा छिटो वारिपट्टि नेपाल सरकारले भन्सारलगायतका पूर्वाधार बनाउन सुरु गर्नुपर्ने जनप्रतिनिधिले बताए ।लोघेकर दामोदरकुण्ड गाउँपालिकाका लोप्साङ छोम्पेल विष्ट व्यापारिक मात्र नभई पर्यटकीय दृष्टिकोणले पनि कोरला नाका महत्त्वपूर्ण भएको बताउँछन् । कोरला नाका सञ्चालन हुँदा उत्तरदक्षिण जोड्ने सबैभन्दा छोटो बाटो कोरलात्रिवेणी सडक हुने उनले बताए । कोरलाबाट ४५ किलोमिटरमा तिब्बतको ढोङ्वासेन छ, त्यहाँबाट ६ सय किलोमिटर सडक यात्राबाट मानसरोबर पुगिन्छ, उनले भने, नाका खोल्न सके नेपालबाट कैलाश जाने सबैभन्दा छोटो बाटो यही हुन्छ । चीनले ढोङ्वासेन बजारसम्मको सडक कालोपत्र गरिसकेको छ । कोरला पारी भन्सार, अध्यागमन र सुरक्षा निकायका लागि दुई वटा भवन बनाइसकेको छ । समुद्री सतहबाट ४ हजार ६ सय ६० मिटरको उचाइमा रहेको कोरलामा नेपालतर्फ भने सुक्खा बन्दरगाहका लागि जग्गा छुट्याइएको छ । सुख्खा बन्दरगाह बनाउन पुग्ने गरी एक हजार ७ रोपनी मुस्ताङ भन्सार कार्यालयको नाममा आएको छ । पार्किङ, कार्यालय, चेकपोस्ट, सुरक्षाका लागि त्यति जग्गा पर्याप्त हुने ठानिएको छ । सुक्खा बन्दरगाह निर्माणको लागि विस्तृत परियोजना प्रतिवेदन (डीपीआर) तयार गर्न भन्सार विभाग प्रस्ताव छनोटको चरणमा छ । एक वर्षभित्र डीपीआर तयार गरेपछि कुनकुन संरचना बनाउने निश्चित हुने छ । यसअघि उद्योग, वाणिज्य तथा आपूर्ति मन्त्रालय अन्तर्गत नेपाल इन्टरमोडल ट्रान्सपोर्ट डेभलपमेन्ट बोर्डले भौगोलिक अवस्था पहिचान, बन्दरगाह निर्माणको विस्तृत खाका र लागत अनुमान तयार पार्ने अध्ययन गरेको थियो । वारागुङ मुक्तिक्षेत्र गाउँपालिका रिङजीन नामगेल गुरुङ नेपाल सरकारले यधाशीघ्र पूर्वाधार निर्माण थाल्नुपर्ने बताए । हाम्रो काम पिलरको संख्या गन्नेमा मात्रै सीमित भएको छ, उनले भने, नाका खोल्न पहलकदमी लिने कुरामा सरकार पछि छ । कोरला नाकामा हरेक वर्ष असार र भदौमा अन्तरदेशीय व्यापार मेला सञ्चालन हुँदै आएको थियो । दुई देशका प्रशासन तथा सुरक्षा निकायको समन्वयमा नाकाबाट चीनतर्फ १० किलोमिटर क्षेत्रमा व्यापार मेला हुने गर्थ्यो । कोभिड महामारी सुरु भएपछि विगत तीन वर्षदेखि उक्त मेला सञ्चालन हुन सकेको छैन । कोष तथा लेखा नियन्त्रक कार्यालय मुस्ताङका प्रमुख डालेश्वर अर्यालका अनुसार उक्त मेलाबाट वर्षमा १५ लाख रुपैयाँ भन्सार असुल हुन्थ्यो । मेला हुन छाडेपछि सीमाबाट झन्डै १० किलोमिटर तल नेचुङमा रहेको मुस्ताङ भन्सार कार्यालय अहिले बन्दजस्तै छ । एक सय ७ रोपनीमा भन्सार कार्यालयको दुई कोठे भवन छ । एक अधिकृत, ४ नायब सुब्बा र २ कार्यालय सहायकस्तरको दरबन्दी भए पनि एकजना कार्यालय सहायकको भरमा भन्सार कार्यालय रहेको छ । सदरमुकाम जोमसोममा सम्पर्क कार्यालय बनाउन ७ रोपनी जमिन भन्सारको नाममा भए पनि कुनै पूर्वाधार बनेको छैन । बरु जोमसोममै कोठा भाडामा लिएर कार्यालयका सामग्री राखिएको छ । हिउँदमा बाक्लो हिमपात हुँदा कर्मचारी माथि बस्न सक्ने स्थिति हुँदैन, नाका खुलिहाले पनि त्यतिबेला गतिविधि नहुन सक्छ, अर्यालले भने, चीनतर्फ जुनसुकै मौसममा पनि बस्न मिल्ने पूर्वाधार छ, हाम्रोतर्फ त्यस्तो पूर्वाधार बनाउन नसकिने भएकोले पनि सम्पर्क कार्यालयको रुपमा कर्मचारी जोमसोममा बस्नुपर्छ । हाल भन्सार कार्यालय रहेको नेचुङमा ०७७ जेठबाट सशस्त्र प्रहरी बलको बोर्डर आउट पोस्ट (बीओपी) को भवन निर्माण भइरहेको छ । सशस्त्र प्रहरी निरीक्षकको नेतृत्वमा हाल २० जना सुरक्षाकर्मी त्यहाँ खटाइएको छ । लोमान्थाङमा इलाका प्रशासन कार्यालयले एक दिवसीय प्रवेशअनुमति दिने गरेकोमा उक्त काम पनि हाल ठप्प छ । थासाङ गाउँपालिका अध्यक्ष प्रदीप गौचन नाका खोल्न नेपाल सरकारले चीनसँगको संवाद बढाउनुपर्ने बताउँछन् । भन्छन्, नेपालले चीनसँग अलि कम सम्बन्ध राखेको हो कि भन्ने देखिन्छ । नाका खोल्न पनि निरन्तर संवाद गर्नुपर्ने आवश्यकता छ । सडकको अवस्था सुधार नहुँदासम्म नाका खोलेर मात्रै पनि नहुने उनको भनाइ छ ।०७२ को नाकाबन्दीपछि सरकारले उत्तरदक्षिण जोड्ने बेनीजोमसोम सडकलाई कोरलासम्म विस्तार गर्ने प्रस्ताव अघि सारेको थियो । ०७४ बाट उक्त आयोजना सुरु भयो । गण्डकी प्रदेश सरकारले भारतनेपाल सीमाको त्रिवेणी भन्सारबाट दुम्कीबास, खैरेनी, पोखरा, बेनी, जोमसोम हुँदै कोरला जोड्ने सडकलाई लाइफलाइन मानेको छ । कालीगण्डकी करिडोर आयोजनाका प्रतिनिधि चन्द्रशेखर सापकोटाले पर्वतको मालढुंगादेखि कोरलासम्मको सडक चार वर्षभित्र कालोपत्र भइसक्ने बताए । उनका अनुसार ७६ किलोमिटर दूरीको बेनीजोमसोम खण्डको चार वटामध्ये एक वटा खण्डको कालोपत्र सकिएको छ । जोमसोमकोरलाको एक सय १० किलोमिटर सडकमध्ये २५ किमी दूरीको चराङछोसेर खण्डबाहेक अन्य छ वटा खण्डलाई दुई लेनको बनाएर ग्राभेल गर्ने काम सकिएको छ । म्याग्दी खण्डमा धेरै पहिरोले पटकपटक समस्या निम्त्याएको छ, उनले भने, मुस्ताङ खण्डमा भने जग्गा प्राप्तिलगायत विषयले ढिलाइ हुन पुग्यो ।घरपझोङ गाउँपालिका अध्यक्ष मोहनसिंह लालचनले बाटोको सुधार गरी नाका खोल्दा धार्मिक पर्यटकलाई विशेष आकर्षित गर्न सकिने बताए । कोरोना नाका खुलाउनुपर्छ भनेर सम्बन्धित निकायमा पटकपटक झक्झक्यायौं तर अहिलेसम्म प्रगति भएन, उनले भने, मानसरोवर पुग्ने सबैभन्दा छोटो, सस्तो र सुरक्षित बाटो नै यही हुने छ ।कोरला नाका खोल्ने सम्बन्धमा मुस्ताङबाट निर्वाचित संघीय सांसद प्रेमप्रसाद तुलाचनले साउन २३ को प्रतिनिधिसभा बैठकमा कुटनीतिक नोट दर्ता गराएका थिए । तीन वर्षदेखि बन्द रहेको अन्तरदेशीय व्यापार मेला नखुलाउँदा स्थानीयलाई मार परेको उनले बताएका थिए । उक्त नोट दर्ता भएपछि चिनियाँ दूतावासले नेपाल सरकारलाई पत्र पठाएर भौतिक पूर्वाधार तयार गर्न आग्रह गरेको प्रदेश सांसद इन्द्रधारा विष्टले बताए । नाका खोल्ने कुरा परराष्ट्रसँग सम्बन्धित छ, उनले भने, प्रदेशभन्दा पनि संघ सरकारले कुटनीतिक प्रक्रिया अगाडि बढाउनुपर्छ । माटोको सहर लोमान्थाङलाई विश्व सम्पदा सूचीमा समावेश गर्ने प्रक्रिया समेत अघि बढेको उनले बताए । गण्डकीका मुख्यमन्त्री कृष्णचन्द्र नेपाली पोखरेलले ३१ भदौमा हुने प्रधानमन्त्रीसँगको बैठकमा नाका खोल्ने सम्बन्धमा प्रस्ताव राख्ने बताए । कोरला नाका खोल्ने विषय प्रदेशकै समृद्धिसँग जोडिएको छ, उनले भने, त्रिवेणीकोरला सडकलाई जसरी प्रदेशको लाइफलाइन मानिएको छ, यसलाई समयमै सक्नुपर्छ भन्नेमा हाम्रो जोड छ । पर्यटन बोर्ड पोखराका प्रमुख काशीराज भण्डारीले कोरला नाका खोल्न सके गण्डकीको पर्यटनको नक्सा नै बदलिने बताए । पोखरा पर्यटन परिषद्का अध्यक्ष पोमनारायण श्रेष्ठले कोरला नाका खोल्न सरकार नै गम्भीर हुनुपर्ने उल्लेख गरे । बेनीजोमसोमकोरला सडक अबको चार वर्षमा सकिने हो भने त्यतिबेलासम्म भन्सारको पूर्वाधार सरकारले तयार गरिसक्नुपर्छ, उनले भने, ४ वर्षमा सडक निर्माण सकिएपछि भन्सारका पूर्वाधार बनाउन फेरि अर्को ४ वर्ष लगाउने हो भने ८ वर्ष कुर्नुपर्छ ।"
यसरी तुहियो पञ्चायतको 'टाउन प्लानिङ,"दस्तुर असुल्ने तयारीमा भूमि आयोगराष्ट्रिय भूमि आयोगले ३४ वर्षदेखि पुर्जाविहीन सुकुम्बासी परिवारसँग रकम असुल्ने तयारी गरिरहेको भन्दै सट्टाभर्नावालाले आपत्ति जनाएका छन् । भूमि आयोग झापाले गत ९ भदौमा जारी गरेको सूचनाअनुसार सुकुम्बासीले ओगटेर बसेको जग्गाको अस्थायी पुर्जा प्राप्तिका लागि ५० हजारदेखि ४ लाख ५० हजार रुपैयाँसम्म राजस्व दस्तुर लिइनेछ । त्यही सूचनापछि उनीहरूले विरोध गरेका हुन् । आयोगले बसोबास र भोगचलन भएका आधारमा हाल धमाधम जग्गा नापी गरेर क्षेत्रफल निकाल्दै नामावली प्रकाशन गरेको छ । डाँगीबारीबाट सट्टाभर्ना गराइएका घरपरिवारलाई पनि सुकुम्बासीसरह मानेर नापी गर्दै लाखौं रुपैयाँ राजस्व लिन सक्ने नीति आयोगले बनाएको छ । स्थानीय अभि न्यौपानेले आयोगको यो नीतिप्रति आपत्ति जनाएका छन् । उनका अनुसार आयोगले गरेको कर निर्धारणले सट्टाभर्ना भई आएका परिवारमाथि चरम अन्याय भएको छ । बहुदल आएपछि भूपाल किराती आयोगले धनीपुर्जा वितरण गर्न भ्याएन, न्यौपानेले भने, आज आएर हामीले राज्यको यो ज्यादती सहनुपर्ने ? सट्टापट्टाका क्रममा तत्कालीन सरकारले गरेको प्रतिबद्धताअनुसार निःशुल्क पुर्जाको व्यवस्था गरिनुपर्ने उनले बताए । स्थानीय कुमलाल गुरुङले आयोगको महँगो दस्तुर तिराउने सूचनाले भएको केही कट्ठा जग्गा बेचेर बाँकीको अस्थायी लालपुर्जा लिनुपर्ने अवस्था आएको बताए । यसविरुद्ध संघर्ष समिति बनाउने तयारीमा रहेको उनले जानकारी दिए । गुरुङका अनुसार पाँचसात कट्ठामा बसेका सुकुम्बासीले लाखौं रुपैयाँ दस्तुर तिर्न सक्दैनन् । २०४५ मै दिइएको सट्टाभर्नाको लालपुर्जा मात्र दिन नभ्याएको जानकारी आयोगलाई हुनुपर्ने गुरुङले बताए । साविक शान्तिनगर१ हाल बुद्धशान्ति४ मा भूपाल किराती नेतृत्वको सुकुम्बासी समस्या समाधान आयोगले २०४५ मा डाँगीबारी ८ बाट २१३ परिवारलाई सट्टाभर्ना गराएको थियो । सोही समयमा बर्ने चिया बगान क्षेत्रमा रहेकाहरूलाई पनि सट्टाभर्ना गरिएको थियो । आयोगका प्रवक्ता नहेन्द्र खड्काले भूमिहीन दलित र भूमिहीन सट्टाभर्नाका सुकुम्बासीलाई निःशुल्क लालपुर्जा वितरण गरिने दाबी गरे । उनले अव्यवस्थित र सट्टाभर्नाका हकमा भने आयोगले तोकेको दस्तुर तिर्नैपर्ने जनाए । जमिनको स्तर, कृषि, सहरी क्षेत्र, कालोपत्र, ग्राभेल सडकले भेटेको वा कस्तो हो, त्यो पनि वर्गीकरण गरेका छौं, खड्काले भने, उनीहरूले भरेको फर्ममा पनि उल्लेख हुन्छ । त्यही अनुसार दस्तुर लिने भनिएको हो । दस्तुरका बारेमा आयोगको मुलुकभर एउटै नीति छ । उनले सट्टाभर्ना बासिन्दाका हकमा लगत कट्टा भएको र सट्टाभर्ना पाएको प्रमाण भूमि आयोगमा पेस गर्नुपर्ने बताए । यता मुलुकभरको अव्यवस्थित बसोबासी सुकुम्बासीको साझा संस्था नेपाल बसोबास बस्ती संरक्षण समाजका केन्द्रीय अध्यक्ष कुमार कार्कीले आयोगले सुकुम्बासीलाई जग्गा वितरण गरेबापत दस्तुर लिन नपाउने बताए । सुकुम्बासी भएर पछि कमाएर नम्बरी आबादी जग्गा जोडेकाहरूलाई नम्बरी छ भन्दैमा कुनै पनि दस्तुर लिनु अपराध हुने उनले तर्क गरे । जनताको काम गर्न जनताले चुनेर गएका जनप्रतिनिधिले कहिले पनि जनतालाई असर हुने काम गर्दैनन्, जनताबाट १ रुपैयाँ पनि नलिई स्थायी लालपुर्जा दिनुपर्छ भनेर आयोगको ध्यानाकर्षण गराउँदैछौं, उनले भने ।"
रञ्जनको कैद घटाएकामा महाभियोग भए आपत्ति छैन,"(काठमाडौं)  निलम्बित प्रधानन्यायाधीश चोलेन्द्रशमशेर जबराले सशस्त्र प्रहरीका तत्कालीन डीआईजी रञ्जन कोइरालाको कैद घटाउने आफ्नो फैसलालाई लिएर महाभियोग लागे आफूलाई आपत्ति नहुने बताएका छन् । प्रतिनिधिसभाको महाभियोग सिफारिस समितिमा आइतबार बयान दिँदै जबराले कानुनले न्यायाधीशलाई दिएको विवेक प्रयोग गरेर आफूले कोइरालाको कैद घटाएको तर्क गरेका छन् । जबरा र तत्कालीन न्यायाधीश तेजबहादुर केसीको इजलासले पत्नी हत्यामा २० वर्ष कैद सजाय भुक्तान गरिरहेका सशस्त्र प्रहरी बलका तत्कालीन डीआईजी कोइरालाको सजाय ८ वर्षमा झारिदिएको थियो । त्यति नै समय कैद बसिसकेका कोइराला सर्वोच्चको उक्त फैसलापछि थुनामुक्त भएका थिए । राणा र केसीको इजलासबाट भएको उक्त फैसलाविरुद्ध महान्यायाधिवक्ता कार्यालयले सर्वोच्च अदालतमा पुनरावलोकनको निवेदन दिएको थियो । सर्वोच्चले कैद घटाउने फैसला उल्ट्याउँदै २० वर्ष नै कैद हुने फैसला सुनाएपछि हाल कोइराला कारागारमा रहेका छन् । आइतबारको सुनुवाइमा समिति सदस्यहरूले कोइरालाको सजाय घटाउने गैरकानुनी फैसला गरेको तथा त्यसविरुद्धको पुनरावलोकन निवेदनलाई सुनुवाइ नगरी निरन्तर पन्छाएको विषयमा जबरासँग जवाफ मागेका थिए । जबराले उक्त मुद्दाबारे मिडियाले आम मानिस र सांसदमा समेत भ्रम फैलाएको दाबी गरे । हरेक मुद्दालाई हामीले एकै किसिमले हेर्छौं । यो मुद्दामा को संलग्न छ, कस्ता पदाधिकारी संलग्न छन् भनेर हेर्दैनौं, रञ्जन कोइराला संलग्न मुद्दाका रूपमा यसलाई हेरिएको थिएन, उनले भने, यसमा भ्रम के फैलाइयो भने तत्कालीन पुनरावेदन अदालतको मुद्दा उल्टी गरेर रञ्जन कोइरालाको कैद घटाइयो । हामीले मुद्दा उल्टी गरेको होइन । कर्तव्य ज्यान मुद्दामा कसुरदार कायम गरेकै हो । तर दुई जना बालक छोराको भविष्य हेरेर सजाय घटाउने गरी राय लेखिएको हो । तत्कालीन समयमा प्रचलनमा रहेको मुलुकी ऐनले न्यायाधीशहरूलाई सजाय घटाउन सक्ने गरी दिएको विवेकको अधिकार आफूले प्रयोग गरेको जबराको दाबी थियो । त्यसरी सजाय घटाउने क्रम हिजोदेखि चलिआएको, आज पनि रहिरहेको र भविष्यमा पनि जारी रहने उनले बताए । मिसिल मगाएर हेर्दा पनि थाहा हुन्छ त्यो पारिवारिक कसुर हो । उहाँहरूबाट जायजन्म भएका २ छोरा छन् । एउटा त नाबालकजस्तो लागेको छ मलाई । उहाँहरूका नाबालक छोरा अदालतमा समेत उपस्थित भएका छन् । त्यो आधारबाट बच्चाहरूको भविष्य हेरेर २० वर्ष कैद भएकामा हामीले ८ वर्ष ६ महिनामा झारेको हो, उनले भने, सजाय घटाएपछि पीडित परिवारबाट र सार्वजनिक रूपमा त्यसमा प्रश्न उठाइएपछि दुःख लागेको छ । त्यस्तो नभइदिएको भए हुने रहेछ भन्ने मैले फिल गरेको छु । यसबाट गल्ती भएको छ ।यसै मुद्दाका कारण आफूलाई महाभियोग लागेर अवकाश पाउने अवस्था आएछ भने पनि आफूले हार्दिकतापूर्वक लिने जबराले बताए । कानुनले दिएको अधिकारअनुसार विवेक प्रयोग गरेको हुँ । विवेकमा प्रश्न उठाउन पाइँदैन । यसमा कुनै पनि अनियमितता वा भ्रष्टाचार भएको होइन, म अर्को न्यायाधीशलाई पनि आरोप लगाउँदिनँ । जिम्मेवारी म नै लिन्छु, उनले भने, यसैबाट महाभियोग लाग्छ भने म यसमा क्षमा चाहन्छु । मेरो हार्दिकतापूर्वक अनुरोध गर्छु, यो आधारबाट महाभियोग लाग्छ भने मलाई यसमा कुनै किसिमको आपत्ति हुनेछैन, गिल्टी फिल पनि गर्दिनँ ।जबराले आइतबारको बैठकमा तत्कालीन प्रधानमन्त्री केपी शर्मा ओलीले संवैधानिक परिषद्को संरचना बदल्ने गरी अध्यादेश ल्याएर डाकेको बैठकमा सहभागी भएको तथा त्यसपछि विभिन्न संवैधानिक निकायमा गरिएका ५२ जना पदाधिकारीको नियुक्तिसम्बन्धी विवादमा सुनुवाइ नगरेको भन्ने आरोपको पनि सामना गरे । जबराले तत्कालीन प्रतिपक्षी दलका नेता (हाल प्रधानमन्त्री शेरबहादुर देउवा) र सभामुख अग्निप्रसाद सापकोटा संवैधानिक परिषद्को बैठकमा संलग्न नभइरहेको अवस्थामा आफू संलग्न भएर संविधानले सुम्पेको जिम्मेवारी पूरा गरेको बताए । साथै आफूले नियमअनुसार ५२ जना पदाधिकारीको मुद्दाको सुनुवाइको पेसी तोकिरहेको, कुनै कारणले ढिलाइ नगरेको स्पष्टीकरण दिँदै जबराले अहिले आफू निलम्बनमा परेको साढे ६ महिना बितिसक्दासमेत उक्त मुद्दाको किन सुनुवाइ हुन सकिरहेको छैन भन्ने प्रश्न गरे । प्रतिनिधिसभाका ९८ जना सांसदले गत वर्षको फागुन १ मा जबराविरुद्ध महाभियोग प्रस्ताव दर्ता गराएका थिए । त्यसको लामो समय प्रतिनिधिसभामा छलफलसमेत नभएको यो प्रस्तावलाई गत साउन २२ मा मात्रै सभामुख सापकोटाले समितिमा पठाएका थिए । समितिले भदौ १५ देखि जबराको बयान लिइरहेको छ । भदौ १५, १६ र १९ गते बयान लिँदा पनि नसकिएपछि आगामी २५ गतेका लागि जबरालाई बोलाइएको छ । आइतबार महाभियोग सिफारिस समितिमा रहेका सांसदहरूसमेत प्रतिनिधिसभाको राज्य व्यवस्था समिति र संसद् बैठकमा सहभागी हुनुपर्ने भएपछि जबरासँगको बयान एक घण्टामा खुम्च्याइएको थियो ।"
लिङ्देनले छाडे सांसद,"प्रतिनिधिसभाको कार्यकाल निर्वाचनभन्दा पछि पनि लैजान खोजेको भन्दै राष्ट्रिय प्रजातन्त्र पार्टीका अध्यक्ष राजेन्द्र लिङ्देनले प्रतिनिधिसभा सदस्यबाट राजीनामाको घोषणा गरेका छन् । संसद् बैठकमा आइतबार विशेष समय लिएर उनले राजीनामाको घोषणा गरेका हुन् ।लिङ्देनले प्रतिनिधिसभाको बैठक आफ्नो अन्तिम भएकाले रोस्ट्रमबाटै बोल्न दिन आग्रह गरेका थिए । सभामुख अग्निप्रसाद सापकोटाले अनुमति दिएपछि सम्बोधन गर्दै उनले चुनावको घोषणा भएदेखि प्रतिनिधिसभा अन्त्य हुनुपर्ने राप्रपाको धारणा रहेको बताए । प्रजातन्त्रमा विश्वास राख्ने दलहरूले निर्वाचनलाई निष्पक्ष, स्वतन्त्र र धाँधलीरहित बनाउनका लागि सरकारलाई समेत चुनावी सरकारमा परिणत गर्न वा निष्पक्ष सरकार बनाउन उपयुक्त हुन्छ भन्ने राप्रपाको धारणा छ ।प्रतिनिधिसभामा एक मात्रै सांसद रहेका राप्रपाका अध्यक्ष लिङ्देनले आफ्नो उपस्थिति वा अनुपस्थितिले संसद्को निर्णय प्रक्रियामा फरक नपर्ने भए पनि कार्यकाल चुनावपछि पनि बढाउने सरकारको पहललाई आफ्नो अन्तरआत्माले स्वीकार गर्न नसकेको बताए । पछिल्ला दिनमा संसद्को आयु मंसिर ४ पछि पनि कायम राख्ने प्रक्रिया प्रारम्भ भएको छ । त्यसले मलाई असाध्यै लज्जित र दुखित तुल्यायो । सडकबाटै सांसद छाडें भनेर भन्नुको अर्थ हँॅदैन । कमसे कम संसद्मा उभिएर सबैलाई सुनाएर जानु उपयुक्त हुन्छ भनेर म आज संसद्मा उपस्थित भएको छु । आजबाट सांसदका रूपमा उपस्थित हुनेछैन, लिङ्देनले भने, सम्मानीय सभामुखलाई आग्रह गर्न चाहन्छु, सचिवालयलाई पठाइदिइने तलबभत्तासमेत रोक्का गरियोस् । लेखेर पनि दिन तयार छु । यस प्रकारको अनैतिक काममा सहभागी हुन कम्तीमा पनि मेरो आत्माले मानेन । मेरो अन्तरआत्माको आवाजअनुसार यो सबै चीज त्याग गर्न यहाँ उपस्थित भएको छु ।झापा३ बाट प्रतिनिधिसभा सदस्यमा निर्वाचित भएका लिङ्देन गत मंसिरमा भएको पार्टी महाधिवेशनबाट अध्यक्षमा निर्वाचित भएका हुन् । उनको नेतृत्वमा स्थानीय तह चुनावमा लडेको राप्रपाले अघिका निर्वाचनभन्दा राम्रो नतिजा ल्याएको थियो । तर राप्रपाले स्थानीय तहभन्दा आमनिर्वाचन आफ्नो प्राथमिकतामा रहेको बताउँदै आएको छ । अध्यक्ष लिङ्देनले पाँच वर्षसम्म नीतिगत निर्णयमा आफू उपेक्षित भएको महसुस गरेको बताए । यो कार्यकालमा संसद्मा थुप्रै अनुभव भए । पार्टीको एक्लो सदस्यका रूपमा उपस्थित थिएँ । कतिपय नीतिगत कुरामा आफूलाई उपेक्षा गरेको महसुस भयो । आममाननीय सदस्यहरूबाट जुन प्रकारको सद्भाव र स्नेह प्राप्त गरेको छु, त्यो सधैं सम्झिनेछु, उनले भने ।प्रतिनिधिसभाको कार्यकाल नयाँ निर्वाचित सांसदको पहिलो बैठकसम्म लम्ब्याउने गरी सरकारले विधेयक दर्ता गरेपछि त्यसमा मत विभाजित देखिएको छ । त्रिभुवन विश्वविद्यालयको राजनीतिशास्त्र विभाग प्रमुख प्राध्यापक रामकृष्ण तिवारी प्रतिस्पर्धामा जाँदा आफ्नो पद छाड्नु राम्रो हुने बताए । पदीय जिम्मेवारी मुक्त भएर ताजा जनादेश लिन जानुपर्छ, उनले भने, पदमा बसेर चुनावमा जाँदा शक्तिको प्रयोग हुन्छ । स्वतःस्फूर्त रूपमा पद छाडेर जानु राम्रो हो ।"
५ जनालाई भ्रष्टाचार मुद्दा,"काठमाडौं (कास) नदी उत्खनन गर्दा राजस्व हिनामिना आरोपमा अख्तियार दुरुपयोग अनुसन्धान आयोगले बागलुङ नगरपालिकाका तत्कालीन उपप्रमुख र तत्कालीन प्रमुख प्रशासकीय अधिकृतसहित पाँच जनाविरुद्ध आइतबार विशेष अदालतमा मुद्दा दायर गरेको छ । अख्तियारले तत्कालीन उपप्रमुख सुरेन्द्र खड्का, वडाध्यक्ष जीवन आचार्य, तत्कालीन प्रमुख प्रशासकीय अधिकृत भीमबहादुर कुँवर, निमित्त प्रमुख प्रशासकीय अधिकृत हिमालयजीवी उपाध्याय र राजस्व परामर्श समितिका सदस्यसचिव काशीराम शर्माविरुद्ध भ्रष्टाचारसम्बन्धी मुद्दा दायर गरेको हो ।अख्तियारका प्रवक्ता श्यामप्रसाद भण्डारीका अनुसार नगरपालिकाले प्रदेश सरकारले तोकेको भन्दा कम दर राखी नदीजन्य पदार्थ संकलन गराएर १७ लाख ४० हजार ६६ रुपैयाँ हिनामिना गरेको आरोपमा पाँचै जनाविरुद्ध बिगो, जरिवाना र कैद सजाय माग गर्दै मुद्दा दायर गरिएको हो । अख्तियारको आरोपपत्रमा नगरपालिकाले ढुंगागिट्टी र बालुवाको बिक्रीका लागि सूचना प्रकाशन गर्दा र ठेक्का लगाउँदा गण्डकी प्रदेश सरकारले कानुनबमोजिम तोकेको दरमा नभई ठेकेदारलाई लाभ हुने गरी कर दर निर्धारण गरेको उल्लेख छ । अख्तियारले आरोपित पूर्वउपप्रमुख खड्का, वडाध्यक्ष आचार्य तथा कर्मचारीहरू कुँवर, उपाध्याय र शर्माविरुद्ध समान रूपमा ३४ लाख ८० हजार १ सय ३२ रुपैयाँ बिगो र चुहावट भएको राजस्वको दोब्बर जरिवाना असुल्न मागदाबी गरेको छ, जसअनुसार पाँच जनाको बिगो मागदाबी १ करोड ७४ लाख ६ सय ६५ रुपैयाँ छ ।"
श्री गणेशाय नमः,"भारतको चेन्नईस्थित बंगालको खाडीमा क्रेनको सहायताले आइतबार गणेशको मूर्ति विसर्जन गरिँदै । भारतका महाराष्ट्र, तमिलनाडुलगायत राज्यमा गणेश चतुर्थी दस दिनसम्म भव्यताका साथ मनाउने गरिन्छ । तस्बिर ः एएफपी"
प्रधानमन्त्रीको दौडमा ट्रस अगाडि,(लन्डन)  बेलायतले झन्डै २ महिनापछि आज नयाँ प्रधानमन्त्री पाउँदै छ । सत्तारूढ कन्जरभेटिभ पार्टीको नेता छान्नका लागि सुरु मतदान प्रक्रिया गत शुक्रबार बन्द भएको हो । त्यसको औपचारिक घोषणासँगै प्रधानमन्त्री को हुने भन्ने निश्चित हुनेछ । संसद्मा बहुमत सदस्य रहेको कन्जरभेटिभ दलको नेता नै बेलायतको प्रधानमन्त्री हुन्छन् । दुई प्रतिस्पर्धी पूर्वअर्थमन्त्री ऋषि सुनाक र विदेशमन्त्री लिज ट्रसमध्ये एकजना पार्टी नेता चुनिएसँगै प्रधानमन्त्रीका रूपमा टेन डाउनिङ स्ट्रिट प्रवेश गर्नेछन् । टोरी सदस्यहरूको सर्वेक्षणमा ४७ वर्षीया विदेशमन्त्री ट्रसले स्पष्ट जित हासिल गर्ने देखिएको छ । पार्टीका ३ सय ५८ सांसदमध्ये ४२ वर्षीय सुनाकले १ सय ३७ मत पाएर पहिलो स्थान बनाएका थिए भने ट्रसले १ सय १३ मत पाएकी थिइन् । सदस्यहरूमाझ भने सुनाकभन्दा ट्रसले मन जितेको सर्वेक्षण बेलायती अखबारहरूले लेखेका छन् ।ट्रसले आफू शक्तिमा आए आपत्कालीन बजेटमार्फत अर्बौं पाउन्ड कर कटौती गर्ने वाचा गरेकी छन् । निवर्तमान अर्थमन्त्री सुनाकले ऊर्जा बिलमा एक वर्षका लागि भ्याट कटौती गर्ने तर स्थायी कर कटौती भने मुद्रास्फीति तल नझरेसम्म कुर्नुपर्ने बताएका छन् । बेलायती महारानीले मंगलबार औपचारिक रूपमा नयाँ प्रधानमन्त्री नियुक्त गर्ने कार्यक्रम छ । ९६ वर्षीया महारानी एलिजाबेथ अहिले समरमा बालमोरल क्यासल स्कटल्यान्डमा रहेकाले नयाँ प्रधानमन्त्रीले बकिङहम दरबारको साटो त्यता गएर नियुक्ति लिने जनाइएको छ । कामचलाउ प्रधानमन्त्री बोरिस जोन्सनले महारानीसमक्ष राजीनामा पेस गर्न स्कटल्यान्ड जानुअघि मंगलबार बिहान सम्बोधन गर्ने अनुमान गरिएको रोयटर्सले जनाएको छ । त्यसपछि सुनाक वा ट्रसमध्ये एकले महारानीलाई भेटेर नयाँ सरकार गठनका लागि आग्रह गर्नेछन् । महारानी एलिजाबेथको राजगद्दीको ७० वर्षे इतिहासमा १४ जना प्रधानमन्त्री फेरिइसकेका छन् । सन् २०१९ को आमनिर्वाचनमा बहुमत ल्याएर प्रधानमन्त्री बनेका जोन्सन नयाँ प्रधानमन्त्री घोषणासँगै बाहिरिनेछन् ।जुलाई मध्यतिर प्रधानमन्त्री जोन्सनका कोभिड नियम उल्लंघनलगायत विभिन्न विवाद बाहिरिएपछि क्याबिनेट मन्त्रीहरूले विद्रोह गरेपछि राजीनामा घोषणा गर्न बाध्य भएका थिए । जोन्सन सन् २०१९ को जुलाई २४ मा प्रधानमन्त्री निर्वाचित भएका थिए । उनी २०१६ को जुलाई १३ देखि २०१८ को जुलाई ९ सम्म विदेशमन्त्री बनेका थिए । सन् २०१५ मेमा अक्सब्रिज एन्ड साउथ रइसलिप क्षेत्रबाट सांसद निर्वाचित जोन्सन त्यसअघि जुन २००१ देखि जुन २००८ सम्म हेन्लीबाट सांसद बनेका थिए । उनी लन्डनका पूर्वमेयर पनि हुन् । जोन्सनको राजीनामा घोषणापछि नयाँ नेताका लागि प्रक्रिया सुरु भएको थियो । सुरुमा ८ जना उम्मेदवार मैदानमा उत्रिए पनि अन्तिम चरणमा दुई जना बाँकी छन् । जुलाई २८ देखि अगस्ट ३१ सम्म दुई प्रतिस्पर्धीले विभिन्न सहरमा गएर पार्टी सदस्यमाझ प्रधानमन्त्रीका लागि आफू योग्य रहेको विश्वास दिलाउने प्रयत्न गरेका थिए । कन्जरभेटिभ पार्टीले मतदानका लागि योग्य सदस्यको संख्याबारे भने केही उल्लेख गरेको छैन । तर बेलायती अखबारहरूले त्यस्ता सदस्यको संख्या कम्तीमा एक लाख ६० हजार रहेको जनाउँदै आएका छन् । नयाँ प्रधानमन्त्रीका सामु अनेक चुनौती देखिएका छन् । मुद्रास्फीति १३३ प्रतिशतमा पुग्ने र आर्थिक मन्दी हुने केन्द्रीय बैंकको प्रक्षेपण छ । बेलायतको मुद्रास्फीति ४० वर्षयताकै उच्च १०१ प्रतिशत पुगेको छ । खाद्यान्न तथा ऊर्जाको चरम मूल्यवृद्धिले जनता आजित छन् । बेलायतमा अर्को वर्षको सुरुमा वार्षिक औसत घरको ऊर्जा बिल एक हजार ९ सय ७१ पाउन्डबाट बढेर ४ हजार २ सय ६६ पाउन्ड पुग्ने भविष्यवाणी गरिएको छ । यस्तो अवस्थाबीच नयाँ बन्ने प्रधानमन्त्रीले आफ्नो कार्यकाल सफल बनाउन निकै कठिन देखिन्छ ।
अस्ट्रेलियाले स्थायी आप्रवासी बढाउने,"(अस्ट्रेलिया)  अस्ट्रेलिया सरकारले स्थायी आप्रवासीको संख्या २० प्रतिशतले बढाउने र विद्यार्थीलाई अझै एक वर्षसम्म पूरा समय काम गर्न दिने भएको छ । पछिल्लो समय देखिएको कामदार अभाव अन्त्य गर्नका लागि सरकारले पछिल्लो निर्णय गरेको हो । राजधानी क्यानबेरामा आयोजित राष्ट्रिय सीप तथा रोजगार सम्मेलनले पूर्ण रोजगारीको अवस्था कायम राख्दै उत्पादकत्व वृद्धि गर्ने, महिलाका लागि समान अवसर र तलबको व्यवस्था गर्ने, आप्रवासी संख्यालाई पुनर्मूल्यांकन गर्ने, मुद्रास्फीतिअनुसार ज्यालावृद्धि गर्नेलगायतका निर्णय गरेको हो । सम्मेलनपछि प्रधानमन्त्रीको कार्यालयले जारी गरेको विज्ञप्तिमा विभिन्न ८ प्रमुख विषयमा सहमति भएको उल्लेख छ । सेवानिवृत कर्मचारीलाई काममा फर्काउने, स्थायी आप्रवासी संख्या आगामी वर्षका लागि ३५ हजारले बढाउने, एक अर्ब डलर बराबरको निःशुल्क शिक्षा उपलब्ध गराउनेलगायत निर्णय भएको विज्ञप्तिमा जनाइएको छ । सम्मेलनमा उद्योगी व्यवसायी, कामदारलाई प्रतिनिधित्व गर्ने संस्था, सम्बन्धित क्षेत्रका विज्ञ तथा सरकारी अधिकारी सहभागी भएका थिए । अस्ट्रेलियामा गत मेमा भएको चुनावमा निर्वाचित भएको खण्डमा सीप तथा रोजगार सम्मेलन आयोजना गर्ने तत्कालीन विपक्षी दल लेबरले चुनावी एजेन्डा अघि सारेको थियो । पछिल्लो समय अस्ट्रेलियमा बेरोजगार दर करिब ३५ प्रतिशत छ । स्वास्थ्य, शिक्षालगायत विभिन्न व्यवसायमा कामदारको चर्को अभाव देखिएसँगै सम्मेलनको आवश्यकतासमेत महसुस गरिएको थियो । कोरोना महामारीलगत्तै सीमा बन्द गरिएका कारण आप्रवासी आउन नपाएका कारण बढेको कामदार अभाव अझै उस्तै छ । त्यसका साथै महिलाका लागि पनि पुरुषसरह समान तलब र अवसर उपलब्ध गराउनुपर्ने, दैनिक जीवनयापनको खर्च बढे पनि त्योअनुसारको तलब वृद्धि हुनुपर्ने आवाजसमेत उठिरहेको छ । सम्मेलनले त्यस्ता मागलाई केही हदसम्म सम्बोधन गरेको स्थानीय सञ्चारमाध्यमहरूले जनाएका छन् । अस्ट्रेलियामा देखिएको कामदार समस्या समाधान गर्न प्रत्येक वर्ष १ लाख ६० हजार आप्रवासीलाई स्थायी बासिन्दाको अनुमति दिँदै आएको छ । तर यस वर्षका लागि यो संख्या १ लाख ९५ हजार बनाइएको छ । सेवानिवृत्त कर्मचारीले काममा फर्किन चाहेमा उनीहरूले पाउने पेन्सन कट्टा नहुने गरी थप ४ हजार डलरसम्मको कामका लागि अवसर प्रदान गरिने भएको छ । प्रधानमन्त्री कार्यालयले जारी गरेको विज्ञप्तिअनुसार ४ लाख ६५ हजारलाई व्यावसायिक शिक्षा प्रदान गर्ने शैक्षिक संस्था (टेफ) मा निःशुल्क शिक्षा लिनका लागि एक अर्ब डलर बराबरको शैक्षिक कार्यक्रमको घोषणा गरिएको छ । सम्मेलनपछि अस्ट्रेलियास्थित ट्रेजरी विभागले सार्वजनिक गरेको पूर्ण विवरणमा भिसा प्रक्रियामा भइरहेको ढिलाइ कम गर्न ३ करोड ६० लाख डलरको थप रकम व्यवस्था गरिएको छ । प्रधानमन्त्री एन्थोनी अल्बानिजीले अस्ट्रेलियाली अर्थतन्त्र बलियो पार्न सम्मेलनले उल्लेखनीय भूमिका खेलेको दाबी गरेका छन् । सम्मेलनले अस्ट्रेलियाली अर्थतन्त्रमा सकारात्मक प्रभाव पार्ने विज्ञहरूको भनाइ छ ।"
बाढीपीडितका लागि सहयोग माग्दै पाकिस्तान,"इस्लामाबाद (एजेन्सी) पाकिस्तानले हालैको बाढीका कारण प्रभावित ३ करोड ३० लाख जनताका लागि आवश्यक न्यूनतम सहयोग गर्न अन्तर्राष्ट्रिय समुदायसमक्ष अपिल गरेको छ । बाढीका कारण एक हजार तीन सय जनाको मृत्यु भएको पाकिस्तान सरकारले जनाएको छ । मृत्यु हुनेमा ४ सय ४१ बालबालिका छन् । पाकिस्तानको राष्ट्रिय प्रकोप व्यवस्थापन प्राधिकरणका अनुसार शनिबार मात्र ५७ जनाको मृत्यु भएको हो । संघीय योजनामन्त्री अहसान इकबालले निरन्तरको वर्षापछिको बाढीले ३ करोड ३० लाख सर्वसाधारण प्रभावित भएका जनाएका हुन् । उनका अनुसार ज्यान गुमाउने र घरबारविहीन हुनेको संख्या बढ्दै गएको छ । चरम समस्याको यो घडीमा सहयोग गर्न पाकिस्तानी प्रवासी र अन्तर्राष्ट्रिय समुदायलाई अपिल गर्छु, पत्रकार सम्मेलनमा इकबालले भने । सरकारको प्रारम्भिक अनुमानअनुसार जुन मध्यदेखि सुरु भएको मनसुनी वर्षापछिको बाढीपहिराका कारण १० अर्ब डलर बराबरको क्षति भएको छ । यसअघि प्रधानमन्त्री शहबाज शरीफले पनि सहायताका लागि आग्रह गरेका थिए । संयुक्त राष्ट्रसंघीय महासचिव एन्टोनियो गुटेरेसले आगामी शुक्रबार बाढी प्रभावित क्षेत्रको भ्रमण गर्ने तथा सरकारी अधिकारीहरूसँग भेटवार्ता गर्ने जनाएका छन् । जलवायु परिवर्तनका कारण असामान्य वर्षा र बाढीको समस्या उत्पन्न भएको विज्ञहरूको भनाइ छ । बाढीका कारण सिन्ध प्रान्तका अस्थायी शिविरहरूमा ४७ हजारभन्दा बढी गर्भवती महिलाले आश्रय लिइरहेका छन् । स्थानीय सञ्चारमाध्यमले सिन्ध प्रान्तका स्वास्थ्यमन्त्री अजरा पेचुहोलाई उद्धृत गर्दै आइतबार उक्त तथ्यांक सार्वजनिक गरेका हुन् । करिब १० लाख घरहरू क्षतिग्रस्त भएका कारण विस्थापित परिवार सुरक्षित आश्रयस्थलको खोजीमा छन् । बाढीपछि लाखौं मानिस विभिन्न रोगबाट ग्रसित भएका उनको भनाइ छ । सिन्ध प्रान्तमा मात्र १ लाख ३४ हजार जनाभन्दा बढीमा झाडापखालाको समस्या देखिएको छ । त्यस्तै, ४४ हजार जनामा औलो पुष्टि भएको छ । बाढीपीडितमध्ये हालसम्म एक लाखभन्दा बढीमा चर्मरोग देखिएको, ५ सयभन्दा बढीलाई कुकुरले टोकेको र एक सयभन्दा बढी सर्पदंशबाट पीडित भएका पाकिस्तानी सञ्चारमाध्यमले जनाएको छ । संयुक्त राष्ट्रसंघीय जनसंख्या कोषको यौन तथा प्रजनन स्वास्थ्य निकायले बाढी प्रभावित क्षेत्रमा कम्तीमा ६ लाख ५० हजार गर्भवतीहरू रहेका गत अगस्ट ३० मा जनाएको थियो । तीमध्ये ७३ हजार जना यस महिनामा सुत्केरी हुने उल्लेख गरेको थियो । महिला र युवतीहरू यौनजन्य हिंसाको जोखिममा रहेका जनाइएको छ ।"
नौलोवनमा भेडा व्यापार,म्याग्दीको अन्नपूर्ण गाउँपालिका५ मा पर्ने नौलोवन खर्कमा भेडा किन्न आएका ग्राहक । भेडापालनमा राम्रो आम्दानी हुने भएपछि गाउँका धेरै युवा यस पेसातर्फ आकर्षित भएका छन् । तस्बिर ः घनश्याम खड्काकान्तिपुर
मोबाइलबाटै १ अर्ब कर्जा प्रवाह,"दक्षिण एसियामै बढ्दो बजारदक्षिण एसियामै डिजिटल लेन्डिङ सर्भिसको बजार बढ्दो छ । भारतमा कोरोना महामारीयता डिजिटल लेन्डिङको बजार ह्वात्तै बढेको छ । सन् ०२१२२ मा त्यहाँ मोबाइल र वेबसाइटबाटै २ अर्ब २० करोड अमेरिकी डलर बराबरको कर्जा प्रवाह भएको रोयटर्सको समाचारमा उल्लेख छ । डिजिटल लेन्डिङ सर्भिसलाई आधार कार्डसँग आबद्ध गराइएको छ ।भारतमा विशेषतः फिनटेक कम्पनी, अनलाइन बैंक र गैरबैंकिङ वित्तीय संस्थाहरूले विद्युतीय माध्यम (मोबाइल र वेबसाइट) बाट कर्जा दिने गरेका छन् । यसमा कमर्सियल बैंकहरू पनि आबद्ध हुन थालेका छन् । ऋणीले तिर्न सक्नेभन्दा बढी कर्जा प्रवाह गर्न थालेपछि भारतीय रिजर्भ बैंकले हालै नयाँ निर्देशन जारी गर्दै सबै कर्जा वितरण र भुक्तानीहरू अब बैंक खातामार्फत मात्रै गर्न भनेको छ । यसले गर्दा प्रिपेड कार्ड को सुविधा दिने फ्लिपकार्ट, अमेजनजस्ता विदेशी कम्पनीलाई मर्का परेको भन्दै यसको विरोध पनि भइरहेको छ ।"
समस्या लुकाउने नियतले नगाभिन सहकारीलाई निर्देशन,"(काठमाडौं)  सहकारी ऐन र नियमावलीले तोकेको मापदण्ड पूर्ण रूपमा पालना गरेर मात्र आपसमा एकीकरण (मर्जर तथा एक्विजिसन) गर्न सहकारी विभागले सहकारी संघसंस्थालाई निर्देशन दिएको छ । सहकारी संघसंस्थाहरूको एकीकरण सम्बन्धमा आइतबार आफ्नो ध्यानाकर्षण जारी गर्दै विभागले उक्त निर्देशन दिएको हो । पछिल्ला दिनमा समस्यामा रहेका सहकारी संस्थाबीच एकीकरण प्रक्रिया बढ्न थालेपछि विभागले यस्तो निर्देशन जारी गरेको हो । निर्देशनमा पछिल्लो समय सहकारी संघसंस्थाको एकीकरण कार्यप्रति आफ्नो ध्यानाकर्षण भएको विभागले जनाएको छ । मर्जर प्रक्रिया सुरु गर्न भन्दै केही सहकारी संस्थाले सामान्य निवेदन मात्र लिएर आउने गरेका छन्, स्रोतले भन्यो, ती सहकारी संस्थालाई सहकारी निर्देशन ०७४ र सहकारी नियमावली ०७५ र सहकारी संस्थाको एकीकरण तथा विभाजन निर्देशिका ०७७ मा तोकिएको मापदण्ड पूरा गर्न भनेका हौं । निर्देशनमा विभागले एकीकरणका लागि सहकारी संघसंस्थाको योग्यता पनि तोकिदिएको छ, जसअनुसार एकै प्रकृतिका वा विषयका संस्था हुनुपर्ने, फरक प्रकृतिका भए तापनि एकै विषयमा प्रतिस्पर्धा भएको हुनुपर्ने, कार्यक्षेत्र जोडिएको हुनुपर्ने, संयुक्त बैठकबाट एकीकरणसम्बन्धी निर्णय भएको हुनुपर्नेलगायत मापदण्ड निर्देशनमा उल्लेख छ ।एकीकरणपूर्व दुई वा बढी संघसंस्थाले सबै संस्थाका सदस्यको संयुक्त बैठक बसेर एकीकरण विषयमा छलफल भई सहमति भएको माइन्युट गर्नुपर्ने निर्देशन पनि विभागको छ । संयुक्त बैठकले एकीकरणका लागि सर्त तथा कार्यविधि तयार पार्न बढीमा ५ सदस्यीय संयुक्त कार्यदल निर्माण गरेको हुनुपर्ने, निर्देशनमा उल्लेख छ, यसरी गठित कार्यदलाई एकीकरण हुने प्रत्येक संस्थाको सञ्चालक समिति बैठकबाट अनुमोदन गराएको हुनुपर्नेछ । संयुक्त कार्यदलले तयार पारेको एकीकृत सर्त तथा कार्यविधिलाई सबै संस्थाको साधारणसभाबाट अनुमोदन गराएको हुनुपर्ने पनि निर्देशनमा उल्लेख छ । एकीकृत कार्यको समयसीमा खुलाई प्रस्तावित कार्य योजनासहित सबै संस्थाको सञ्चालक समितिको निर्णयबाट प्रस्ताव पारित गरी एकीकरणको पूर्वस्वीकृतिका लागि विभागमा पेस गर्न पनि विभागले भनेको छ । विभागबाट पूर्वस्वीकृति पाएपछि एकीकरणसम्बन्धी गुनासो उजुरी माग गरी १५ दिने सूचना प्रकाशन गर्नुपर्ने, एक जिल्लाभन्दा बढीमा कार्यक्षेत्र भए राष्ट्रिय वा स्थानीयस्तरको पत्रिकामा सूचना प्रकाशन गर्नुपर्ने, विभाग, जिल्ला सहकारी संघ, विषयगत सहकारी संघ र संस्थाको सूचना पार्टीमा सूचना टाँस्नुपर्ने निर्देशन पनि विभागको छ । सहकारी संस्थाको कारोबार रकमका आधारमा नियामकीय निकाय तोक्ने तयारी थालिएको सहकारी विभागका रजिस्ट्रार रुद्रप्रसाद पण्डितले बताए । संघीयता कार्यान्वयनपछि स्थानीय तह र प्रदेश मातहत गएका सहकारी संस्थाको नियमन तथा अनुगमन प्रभावकारी रूपमा हुन नसकेको भन्दै सहकारी विभागले कारोबार रकमका आधारमा नियामकीय कार्यक्षेत्र तोक्ने तयारी गरेको उनको भनाइ छ । सहकारी संस्थाहरूलाई भूगोलका आधारमा होइन, उनीहरूको कारोबार रकमका आधारमा कुन निकाय मातहत पर्छ भनेर तोक्ने गरी नियमावली संशोधनको काम अघि बढेको छ, पण्डितले भने । स्थानीय तहले सहकारीको नियमन गर्न नसकेका कारण पछिल्लो समय यस क्षेत्रमा विकृति बढ्दै गएका छन् । सहकारी नियमावली ०७५ को नियम १० मा सहकारी संस्थाको कार्यक्षेत्रसम्बन्धी व्यवस्था छ । सो नियमअनुसार कार्यक्षेत्र तोकिएका सहकारी संस्थालाई संघ, प्रदेश र स्थानीय तहले नियमन तथा अनुगमन गर्ने गरेका छन् ।अहिले एकपछि अर्को गरी सहकारी संस्था समस्याग्रस्त हुँदै गएका छन्, जसको मुख्य कारण तरलता अभाव समस्या हो । तर मुद्दती बचतमा राखेको अवधि पूरा नहुँदै सदस्यले पैसा फिर्ता मागेका कारण पनि समस्या भइरहेको रजिस्ट्रार पण्डितको भनाइ छ । सबै बचतकर्ताले प्रिम्याचुअर डिपोजिट फिर्ता माग्यो भने बैंकमा पनि समस्या देखिन्छ । केही सहकारीमा यही कारण पनि समस्या आएको देखियो । सबैले एकै पटक बचतको पैसा फिर्ता माग्दा सहकारीहरूले दिन सक्दैनन्, उनले भने । केही सहकारीले बचतको शतप्रतिशतसम्म कर्जा दिएको र केहीमा ४० प्रतिशतसम्म पनि तरलता उपलब्ध रहेको देखिएको पनि पण्डितले बताए ।पछिल्ला दिनमा सहकारी संघसंस्थाप्रति विभाग उदार भएको आरोप लाग्ने गरेको स्मरण गर्दै उनले भने, तरलता अभावका कारण अवस्था केही असहज छ । यही कारण सबै कुरा जानकारी हुँदा पनि विभाग कडा कारबाहीमा नउत्रिएको हो । परिस्थिति सहज हुँदासाथ गल्ती गर्ने र निर्देशन पालना नगर्ने सहकारी संघसंस्थालाई छाड्दैनौं ।"
चार महिनाभित्र सक्ने गरी मुड्खुतीनपिप्ले सडकको ठेक्का,"(काठमाडौं)  बालाजुरानीपौवा सडकअन्तर्गत मुड्खुतीनपिप्ले खण्डको ठेक्का सम्झौता एक साताभित्र गरिने भएको छ । जुन कम्पनीले ठेक्का पाउँछ, उसले ठेक्का सम्झौता भएको मितिले चार महिनाभित्र सडक स्तरोन्नति सक्नुपर्नेछ । उक्त समयमा स्तरोन्नति नसकिए ठेक्काको म्याद थपिनेछैन । बालाजुरानीपौवा सडक टुक्र्याएर ५५ किलोमिटर दूरीको बीचको खण्ड फास्ट ट्र्याकमा स्तरोन्नति गर्न ठेक्का आह्वान गरिएको हो । बालाजुरानीपौवाको १७१० किमि सडक स्तरोन्नतिका लागि आठ वर्षअघि भारतीय निर्माण कम्पनी एआईपीएलसँग शैलुङ कन्स्ट्रक्सनले संयुक्त ठक्का लिए पनि काम हुन सकेको थिएन । शैलुङ माओवादी केन्द्रका अध्यक्ष पुष्पकमल दाहालका घरबेटी शारदाप्रसाद अधिकारीको कन्स्ट्रक्सन हो । पटकपटक ताकेता गर्दा पनि ठेकेदारले काम नगरेपछि उक्त ठेक्का तोडेर नयाँ ठेक्का गर्ने तयारी भएको छ । यही सडकमध्य मुड्खुतीनपिप्ले एउटा खण्ड रहेको महानिर्देशक थापाले जनाए । सात पटक म्याद थप्दा पनि आयोजनामा प्रगति नभएपछि सडक सुधार तथा विकास आयोजना निर्देशनालयले गत असार ५ मा ठेक्का तोडेको थियो । ठेकेदार कम्पनीलाई सार्वजनिक खरिद अनुगमन कार्यालयले तीन वर्षका लागि कालोसूचीमा राखिसकेको छ । मुड्खुदेखि तीनपिप्लेसम्मको सडकमा समस्या छ, फोहोर बोकेर बन्चरेडाँडा जाने सडक पनि यही हो, महानिर्देशक थापाले भने, यसलाई मूल ठेक्काबाट छुट्याएर छिटो विधिबाट काम गर्न मन्त्रिपरिषद्मा सहमतिका लागि पठाइएको थियो, त्यहीअनुसार ठेक्का आह्वान गरी सम्झौताको अन्तिम तयारी छ । काठमाडौंको फोहोर लैजान सडकका कारण समस्या भइरहेकाले चाँडो निर्माण सक्ने गरी ठेक्का गरिएको उनको भनाइ छ । ठेक्का रकम १७ करोड रुपैयाँ छ । अरु खण्डको काम भारतीय एक्जिम बैंकको ऋणबाटै गर्नेबारे छलफल भइरहेको छ, थापाले भने, पछि बालाजुतीनपिप्लेत्रिशूली खण्डलाई एउटै ठेक्का बनाएर काम गरिनेछ । यसअघि सडक स्तरोन्नतिको काम सरकारले भारतीय एक्जिम बैंकबाट ऋण लिएर गरेको हो । रानीपौवात्रिशूली खण्डको पनी ठेक्का तोडिसकिएको छ । पटकपटक म्याद थप्दा पनि प्रगति नभएपछि ठेक्का तोडिएको हो, जसको ठेक्का दिनेशचन्द्र आर अग्रवालसँग नागार्जुनकोसी एन्ड न्यौपाने कम्पनीले जेभीमा लिएको हो । यस कम्पनीलाई तीन वर्षसम्म नयाँ ठेक्का नपाउने गरी गत साउनमा कालोसूचीमा राखिएको हो, जुन खण्डको दूरी ३४१८ किमि छ । सडक विभागका अनुसार रानीपौवात्रिशूली खण्डमा सुरुदेखि नै काममा प्रगति थिएन । सुरुमा बालाजुरानीपौवा खण्डको कुल ठेक्का रकम ३४ करोड ९४ लाख ७१ हजार रुपैयाँ रहेकामा १८ करोड ९५ लाख ४७ हजार रुपैयाँ भुक्तानी भइसकेको छ । रानीपौवात्रिशूली खण्डको ठेक्का रकम ५० करोड ४२ लाख ९५ हजार रुपैयाँ छ । यसमध्ये २० करोड ७४ लाख रुपैयाँ भुक्तानी भइसकेको छ । बालाजुदेखि मुड्खुसम्म कालोपत्र गरिए पनि सबैभन्दा बढी खाल्डाखुल्डी यही खण्डमा छ । बनाइएको सडकसमेत भत्किएकाले आवतजावतमा समस्या छ । मुड्खुतीनपिप्लेको काम फास्ट ट्र्याकमा गर्ने गरी ठेक्का सम्झौता भएर अहिले आर्थिकप्राविधिक मूल्यांकन भइरहेको बालाजुरानीपौवात्रिशूली सडक विस्तार आयोजनाका प्रमुख गौतम श्रेष्ठले जनाए । बालाजुरानीपौवाको बाँकी खण्ड र रानीपौवात्रिशूली सडकमा नयाँ ठेक्का गरे पनि सडक पूरा गर्न लाग्ने सबै रकम कालोसूचीमा पर्ने कम्पनीले बेहोर्नुपर्ने विभागका महानिर्देशक थापाले बताए । नापी गरेर उसले काम गरे बराबरको रकम भुक्तानी दिइसकिएको छ, उनले भने, बाँकी काम गर्दा लाग्ने थप रकम निर्माण कम्पनीले नै बेहोर्नुपर्नेछ । काम गर्न सम्झौता गरेको रकमभन्दा जति बढी लाग्छ, उसैले तिर्नुपर्ने पनि उनले बताए । जति काम गर्छु भनेर ठेक्का सम्झौता गरेको छ, त्यो काम सक्न लाग्ने रकम उसैले बेहोर्नुपर्नेछ । त्यसका लागि ठेकेदारलाई पैसा जम्मा गर्न आग्रह गरिनेछ, थापाले भने, रकम नतिरे तीनपुस्ते विवरण कुमारीचोक तथा केन्द्रीय तहसिल कार्यालयमा बुझाएर सरकारी बाँकी सरह असुल गरिनेछ ।"
बालीनाली उत्पादनमा लक्ष्य भेटाउनै मुस्किल,"(काठमाडौं)  सरकारले कृषि बाली तथा उपजको उत्पादकत्व बढाउन योजना बनाए पनि प्रगति भने सुस्त देखिएको छ । सरकारी एक तथ्यांकअनुसार कृषि उपजमा पन्ध्रौं योजनाको लक्ष्य भेटाउनै कठिन छ । कृषि तथा पशुपन्छी विकास मन्त्रालयका अनुसार मुख्य बालीका रूपमा रहेको धानको उत्पादकत्व आधार वर्षभन्दा झनै कम देखिएको छ । आधार वर्ष ०७५७६ मा धानको उत्पादकत्व प्रतिहेक्टर ३७६ टन थियो । ०७८७९ सम्ममा उत्पादकत्व बढाएर प्रतिहेक्टर ४३ टन पुर्याउने लक्ष्य राखिएको थियो । तर हालसम्मको प्रगति ३४७ टन मात्रै छ । जब कि योजना अवधिको लक्ष्य ०८०८१ सम्म उत्पादकत्व प्रतिहेक्टर ४५ टन पुर्याउने उल्लेख छ । नेपाललाई वार्षिक आवश्यक धान ६५ लाख ५१ हजार हो । तर गत वर्षको उत्पादन ५६ लाख टन मात्रै रह्यो । अहिले पनि मल र सिँचाइकै समस्या छ । पर्याप्त रोपाइँ छैन । केही क्षेत्रमा ढिलो गरी रोपाइँ भइरहेको छ । उक्त रोपाइँले प्रतिफल राम्रो नदिने जानकारहरू बताउँछन् । त्यसको प्रत्यक्ष प्रभाव आयातमै देखिने उनीहरूको भनाइ छ । धानबाहेक मकैको अवस्था पनि सन्तोषजनक छैन । आधार वर्षमा मकैको उत्पादकत्व प्रतिहेक्टर २८४ टन थियो । ०७८७९ को लक्ष्य ३८ रहे पनि हालसम्म ३१५ मात्रै छ । योजना अवधिको लक्ष्य भने प्रतिहेक्टर ४ टन छ । कृषि उपजको उत्पादकत्वको यही गतिमा रहे योजना अवधिको लक्ष्य पूरा हुन नसक्ने विज्ञहरू बताउँछन् । उत्पादकत्व बढ्न नसक्नुको मुख्य कारक सिँचाइको सुविधा नहुनु हो । सिक्टा सिँचाइको लागत दोब्बरतेब्बर भए पनि पूर्ण क्षमतामा चलेन । सिँचाइ अभावकै कारण कतिपय ठाउँमा रोपाइँ भएको छैन, कुनै क्षेत्रमा ढिलाइ भएको छ, अर्थविद् केशव आचार्यले भने, रासायनिक मल क्रोनिक समस्या नै हो । विगत ४ वर्षको अवस्था हेर्दा बालीको प्रगति राम्रो छैन । यस्तै अवस्थाले लक्ष्य हासिल हुन सक्दैन । करिब २५ देखि ३३ प्रतिशत जमिनमा सिँचाइ सुविधा छ । नेपालको खेती प्रणाली मनसुनमै आधारित हुँदा रोपाइँका लागि मनसुन कुर्नुपर्ने बाध्यता छ । सिँचाइकै कारणले पनि उत्पादनमा समस्या हुने गरेको हो । उत्पादकत्वमा प्रगति नहुँदा आयात पनि बर्सेनि बढ्दो छ । मन्त्रालयले तयार पारेको विवरणअनुसार कृषि बाली आयातमा बर्सेनि खर्बौं रुपैयाँ बाहिरिएको छ । आर्थिक वर्ष ०७६७७ मा ७७ अर्ब २७ करोड रुपैयाँको कृषि उपज आयात भएको मन्त्रालयको तथ्यांक छ । ०७७७८ मा आइपुग्दा १ खर्ब ७ अर्ब ४५ करोड रुपैयाँको आयात भएको छ । ०७८७९ मा १ खर्ब ५ अर्ब ७७ करोडको आयात भएको मन्त्रालयको भनाइ छ । त्यसमा सबैभन्दा बढी चामल ४७ अर्ब ५७ करोडको आएको छ । १९ अर्ब ४ करोडको मकै, ६ अर्ब ३२ करोडको गहुँ, ८ अर्ब १९ करोडको आलु, ६ अर्ब ४४ करोडको प्याज, १८ अर्ब १० करोडको सनफ्लावर तेललगायत आयात भएको छ । धानको आयात पनि उच्च छ । तर विवरणमा समावेश गरिएको छैन । कृषिप्रधान मुलुक घोषणामा मात्रै सीमित भयो, धेरैजसो कृषि वस्तु आयात नगरी भान्सा चल्दैन, आचार्यले भने, भाषणमा कृषिका ठूल्ठूला कुरा भए पनि मूल उपचार राम्रो भएन, जसले गर्दा आयातमै निर्भर हुनुपर्ने बाध्यता छ । धान, मकै जस्तै गहुँको अवस्था पनि उस्तै छ । ०७८७९ को लक्ष्य प्रतिहेक्टर उत्पादन ३४ भए पनि २९९ टन मात्रै लक्ष्य हासिल भयो । तरकारीको लक्ष्य प्रतिहेक्टर १९१ टन भए पनि हालसम्मको प्रगति जम्मा १४७४ टन छ । आलुको लक्ष्य २०६ टन भए पनि उत्पादन १४७४, आलुको लक्ष्य प्रतिहेक्टर २०६ टन भए पनि १७६० टन मात्रै हासिल भएको छ । फलफूलमा पनि प्रतिहेक्टर ११२७ टन लक्ष्य रहेकामा १०९४ टन मात्रै हासिल भएको छ । तसथै कृषि उपजको लक्ष्य पूरा गर्न कठिन भएपछि राष्ट्रिय योजना आयोगले वस्तुहरूको लक्ष्यमा पुनर्विचारको तयारी थालेको छ ।यिनै वस्तुका विषयमा २३ पटक छलफल भइसकेको आयोगका प्रवक्ता दिलबहादुर गुरुङले जनाए । लक्ष्य हासिल नै गर्न नसक्ने वस्तुका विषयमा पुनर्विचार हुन सक्छ । अहिले मुख्य समस्या धान र मकै बालीको देखिन्छ । समयमै रासायनिक मल, सिँचाइ, बीउबिजनको समस्या भइरहेकाले लक्ष्य हासिल गर्न कठिन भएको हो, गुरुङले भने, चैत धानको उत्पादन राम्रो छ । हाइब्रिडको प्रयोगले दुई वर्षमा केही हुन सक्छ । मकैको हकमा क्षेत्रफल नै बढाउनुपर्नेमा गुरुङको सुझाव छ । गहुँमा त्यति समस्या छैन । हरियो तरकारी बालीको बजार र मूल्यको सुनिश्चितता भए उत्पादन बढाउन सकिने उनले बताए । फलफूलको लक्ष्य तत्काल हासिल हुने सम्भावना देखिँदैन, गुरुङले भने, फलफूल फल्न नै केही समय लाग्छ, त्यही भएर सम्भावना कम देखियो । माछा, दूध, मासु र अन्डाको प्रगति भने सन्तोषजनक रहेको मन्त्रालयले जनाएको छ । मन्त्रालयको विवरणअनुसार ०७८७९ सम्मको लक्ष्य प्रतिहेक्टर ४९३ टन हो । हालसम्म्मको प्रगति ५४ टन पुगेको छ ।"
६ कम्पनीलाई विशिष्टीकृत लगानी कोष व्यवस्थापकको अनुमति,"काठमाडौं (कास) ६ वटा मर्चेन्ट बैंकरले नेपाल धितोपत्र बोर्डबाट विशिष्टीकृत लगानी कोषअन्तर्गत कोष व्यवस्थापकका रूपमा काम गर्न अनुमति दर्ता प्रमाणपत्र पाएका छन् । नेपाल धितोपत्र बोर्डले विशिष्टीकृत लगानी कोष नियमावली, ०७५ को व्यवस्थाबमोजिम कोष व्यवस्थापकको काम गर्न प्रभु क्यापिटल, एनआईबीएल एस क्यापिटल, एनएमबी क्यापिटल, लक्ष्मी क्यापिटल, नबिल इन्भेस्टमेन्ट क्यापिटल, एनआईसी एसिया क्यापिटललाई अनुमति दिएको हो । यसअघि अनुमति पाएका दुई कम्पनी ग्लोबल इक्विटी फन्ड र अवसर इक्विटी फन्डसहित बोर्डबाट ८ कम्पनीले विशिष्टीकृत लगानी कोषअन्तर्गत कोष व्यवस्थापकका रूपमा काम गर्नका लागि अनुमति पाएका छन् ।"
"फोर्स मोटर्सको अफरमा, छुट र उपहार","काठमाडौं (कास) फोर्स मोटर्सले दसैँ र तिहारको अवसरमा छुट तथा उपहार योजना ल्याएको छ । आधिकारिक विक्रेता हिमालय अर्गनाइजेसनअन्तर्गत आयाम इन्टरकन्टिनेन्टलले यस्तो अफर सार्वजनिक गरेको हो । फोर्सका कुनै पनि गाडी खरिदमा आकर्षक नगद छुट दिइने तथा वासिङ मेसिन, स्मार्ट टीभी, स्मार्टफोनलगायत उपहार पनि प्रदान गरिने कम्पनीले जनाएको छ । अफर कात्तिक १३ सम्म लागू हुने कम्पनीले बताएको छ ।"
दराजबाट किनमेल गर्दा नबिलका ग्राहकलाई छुट,काठमाडौं (कास) भदौ २९ मा दराजबाट किनमेल गर्दा नबिल बैंकका कार्डवाहकले छुट पाउने भएका छन् । दसैंलाई लक्ष्य गर्दै दुई कम्पनीबीच छुट दिने सम्बन्धमा एक सम्झौता भएको छ । दराज दसैं धमाकाका लागि गरिएको सम्झौतामा बैंकका तर्फबाट रिटेल कारोबार प्रमुख नीरज शर्मा र दराजका तर्फबाट अरुण फुँयालले हस्ताक्षर गरे । दराज दसैं धमाकाको अवधिमा अनलाइन सामान खरिद गर्दा नबिलको डेबिट कार्डमार्फत अग्रिम भुक्तानीमा अधिकतम १५ प्रतिशत वा २ हजार रुपैयाँसम्मको छुट पाइनेछ । क्रेडिट कार्डमार्फत अग्रिम भुक्तानीमा अधिकतम २० प्रतिशत वा २ हजार ५ सय रुपैयाँसम्मको छुट पाइनेछ । छुट प्राप्त गर्न बैंकका ग्राहकले आफ्नो कार्ड ईकमर्सका लागि सक्रिय गर्नुपर्नेछ ।
केन्ट आरओको पर्व अफर,"काठमाडौं (कास) नेपालमा केन्ट उत्पादकहरूको आधिकारिक वितरक ईओएल प्रालिले दसैंतिहार र छठलाई लक्षित गरी ग्राहक योजना ल्याएको छ । भारत र नेपालमा पानी शुद्धीकरणका परिचित केन्ट आरओले दसैंतिहार, हरेक खरिदमा उपहार भन्ने नारासहित अफर ल्याएको हो । यसअन्तर्गत केन्टको कुनै पनि आरओ खरिदमा सीजी ब्रान्डको इलेक्ट्रिक केट्टेल उपहारस्वरूप प्रदान गरिने कम्पनीले जनाएको छ । यो योजना भदौ १३ देखि देशभर सीमित अवधिका लागि रहेको कम्पनीको भनाइ छ । केन्ट ब्रान्डका अन्य वाटर प्युरिफायर, एयर प्युरिफायर, भ्याकुम क्लिनर, कीटनाशक उपकरणडिसइन्फेक्टेन्ट र स्मार्ट किचन उपकरण पनि बजारमा उपलब्ध छन् ।"
एभरेस्ट बैंक र पतञ्जलि आयुर्वेदको संयुक्त क्रेडिट कार्ड,"काठमाडौं (कास) एभरेस्ट बैंक र पतञ्जलि आयुर्वेद नेपालले कोब्रान्डेड क्रेडिट कार्ड सुरुवात गरेका छन् । भारतको नयाँदिल्लीमा भएको एक कार्यक्रममा स्वामी रामदेव र आचार्य बालकृष्णले संयुक्त रूपमा कार्डको सुरुवात गरे । यस कार्डबाट उपभोक्ताले चाडपर्वको अवसरमा पतञ्जलिका सामानको खरिदमा विभिन्न नगद फिर्ता, बिमाका साथै अन्य थुप्रै सुविधा पाउने र सुरुवाती ३ महिनाका लागि जारी शुल्कमा ५० प्रतिशत छुट हुने कम्पनीले जनाएको छ । कार्यक्रममा पतञ्जलिका प्रबन्ध निर्देशक आचार्य बालकृष्णले उक्त कार्डबाट ग्राहकले लाभ पाउने बताए । स्वामी रामदेवले कार्डबाट हुने कारोबारमा नगद फिर्ता, बिमा र अन्य सुविधा रहेकाले ग्राहकलाई खर्च व्यवस्थापनमा टेवा पुग्ने उल्लेख गरे । बैंकका देशभर ११८ शाखा, ४ एक्सटेन्सन काउन्टर, ७ प्रादेशिक कार्यालय, १५३ एटीएम सञ्चालनमा छन् ।"
खुसिबुमा सामसङ स्मार्ट प्लाजा,काठमाडौं (कास) सामसङको आधिकारिक वितरक हिम इलेक्ट्रोनिक्सले काठमाडौंको खुसिबुमा नयाँ सामसङ स्मार्ट प्लाजाको शाखा सञ्चालनमा ल्याएको छ । सामसङको नेपाल ब्रान्च हेड सुङ जुन पार्क र गोल्छा ग्रुपका अध्यक्ष तथा प्रबन्ध निर्देशक शेखर गोल्छाले संयुक्त रूपमा प्लाजाको उद्घाटन गरे । अहिले उपत्यका बाहिर पाँचवटा सामसुङ स्मार्ट प्लाजा रहेको र हालसम्म उपत्यकाभित्र छवटा आउटलेट सञ्चालनमा रहेको हिम इलेक्ट्रोनिक्सकी निर्देशक सीमा गोल्छाले बताइन् । उपभोक्ताको किनमेल प्रक्रिया सरल र सहज बनाउन अत्याधुनिक प्लाजाहरूको स्थापना गरिएको उनको भनाइ छ । सामसङ स्मार्ट प्लाजाले सामसङ होम अप्लायन्सदेखि सामसङ मोबाइलसम्मका सामग्री बिक्री गर्छ । हिम इलेक्ट्रोनिक्सले सामसङ स्मार्ट प्लाजामार्फत देशभर सेवा पुर्याउँदै आएको छ । दरबारमार्गमा रहेको आफ्नो अत्याधुनिक शोरुमलाई जीएसआई ४० का रूपमा स्तरोन्नति गरिएको पनि कम्पनीको दाबी छ ।
फोनपेलाई ॅएक्सिलेक्स इन फिनटेक इनोभेसन अवार्ड,"काठमाडौं (कास) भुक्तानी प्रणाली सञ्चालक फोनपे पेमेन्ट सर्भिस भिसाको एक्सिलेक्स इन फिनटेक इनोभेसन २०२२ अवार्डबाट सम्मानित भएको छ । भिसा लिडरसिप कन्क्लेभपेमेन्ट्स इनोभेसन फर डिजिटल नेपालको आयोजनामा भएको एक कार्यक्रममा फोनपेलाई अवार्ड प्रदान गरिएको हो । डिजिटल नेपाल निर्माणमा योगदान दिने अन्य कम्पनीलाई पनि कार्यक्रममा सम्मान गरिएको थियो । फोनपे नेटवर्कमा आबद्ध कुनै पनि बैंक तथा वित्तीय संस्था, विभिन्न भुक्तानी सेवा प्रदायकका मोबाइल एपबाट सहजै क्यूआरमार्फत भुक्तानी गर्न सकिन्छ । साथै फोनपेमार्फत अन्तरबैंक फन्ड ट्रान्सफर, हब पेमेन्टलगायत कारोबार गर्न सकिन्छ । फोनपे पेमेन्ट सर्भिस राष्ट्र बैंकबाट अनुमति प्राप्त भुक्तानी प्रणाली हो । फोनपे नेटवर्कमा ६० वटा बैंक तथा वित्तीय संस्था र भुक्तानी सेवा सेवा प्रदायक आबद्ध छन् ।"
भारतसँग पाकिस्तानको बदला,दुबई (एएफपी) पाकिस्तानले एसिया कपको सुपर४ मा भारतलाई पाँच विकेटले पराजित गर्दै यसअघिको हारको बदला लिएको छ । जितका लागि १ सय ८२ रनको लक्ष्य पाकिस्तानले १९५ ओभरमा चार विकेट गुमाएर प्राप्त गरेको थियो । लिग चरणमा भारतले पाकिस्तानलाई पाँच विकेटले पराजित गरेको थियो ।अर्शदीप सिंहको अन्तिम ओभरमा जितका लागि पाकिस्तानलाई सात रन चाहिएको थियो । इफतिखर अहमदले विजयी रन बटुले र दुई रन बनाएर अविजित रहे । अर्का अविजित ब्याट्सम्यान खुशदिल शाहले ११ बलमा १४ रन बनाए । पाकिस्तानका लागि मोहम्मद रिजवानले सर्वाधिक ७१ रन बनाए । उनी ५१ बलको सामना गरेर हार्दिक पान्ड्याको बलमा आउट भए । उनले दुई छक्का र छ चौका प्रहार गरे । खराब लयबाट गुज्रिरहेका पाकिस्तानी कप्तान बाबर आजमले १० बलमा १४ रन मात्र बनाउन सके । उनी रवि विस्नोइको सिकार बने । फकर जमानले पनि १८ बलमा १५ रन मात्र बनाउन सके । मोहम्मद नवाजले भने २० बलमा ४२ रन बनाए । उनले छ चौका र दुई छक्का प्रहार गरे । चौथो विकेटका लागि नवाजले रिजवानसँग ७३ रनको साझेदारी गरे ।यसअघि टस हारेर पहिले ब्याटिङको निम्तो पाएको भारतले पूर्वकप्तान विराट कोहलीको अर्धशतक मद्दतले सात विकेटमा १ सय ८१ रन बनाएको थियो । कोहलीले ४४ बलमा ६० रन बनाए । रनआउट हुन अगाडि उनले चार चौका र एक छक्का प्रहार गरे । उनको यो ३२ औं अर्धशतक रह्यो । यसैक्रममा उनी ट्वान्टी२० क्रिकेटमा सर्वाधिक अर्धशतक बनाउने ब्याटर बने । भारतलाई प्रारम्भिक ब्याटर जोडी केएल राहुल र कप्तान रोहित शर्माले आक्रामक सुरुआत दिलाए । उनीहरूले ५१ ओभरभित्र ५१ रनको सुरुआत दिलाए । दुवैले समान १८ रन बनाए । त्यसयता भारतले त्यस्तै आक्रामकलाई भने कायम राक्न सकेन ।इनिङ्सको बीचमा पाकिस्तानी बलर भारतलाई केही दबाबमा राख्न सफल रहे । पान्ड्या शून्यमै आउट भए । अन्त्यतिर दीपक होड्डाले भारतका लागि १४ बलमा १६ रन थपे । यस्तै रवि विस्नोइले दुई बलमा आठ रन जोडे ।
युनाइटेडले पन्छायो आर्सनललाई,लन्डन (एएफपी) मार्कस रसफोर्डको दुई तथा एन्टोनी सान्तोसले डेब्युमा गरेको गोल मद्दतले म्यानचेस्टर युनाइटेडले इंग्लिस प्रिमियर लिगमा आइतबार आर्सनललाई ३१ ले हराएको छ । आयाक्सबाट युनाइटेड आएयता पहिलो खेलमै ब्राजिली खेलाडीले ३५ औं मिनेटमा गोल गरे । बुकायो साकाले आर्सनलका लागि बराबरी गोल फर्कायता मार्कस रसफोर्डले ६६ औं मिनेटमा निर्णायक गोल गरे ।उनले ७५ औं मिनेटमा आफ्नो दोस्रो गोल थपे । यससँगै आर्सनलको पाँच खेलको लगातार जितको यात्रामा टुंगो लागेको छ । आइतबारको अर्को खेलमा ब्राइटनले खराब लयबाट गुज्रिरहेको लेस्टर सिटीलाई ५२ ले हरायो । लेस्टरले पहिलो मिनेटमै गोल गर्दै अग्रता लिएको थियो । उसका लागि ५१ औं सेकेन्डमा केलेची इहनेनाचोल गोल गरे । यो अग्रता आठ मिनेट मात्र कायम रह्यो र लुका थोमसले आत्मघाती गोल गरे ।त्यसयता एलेक्स म्याक एलिस्टरले ब्राइटनका लागि दुई गोल गरे भने मोसस काइसेडो र लियोनार्डो ट्रोसार्डले एक एक गोल गरे । लेस्टरको दोस्रो गोल प्याटसन डाकाको नाममा रह्यो । लेस्टर छ खेलबाट एक अंकसहित लिग तालिकाको सबैभन्दा पुछारमा छ । ब्राइटनको भने १३ अंक भएको छ । शनिबार डिफेन्डिङ च्याम्पियन म्यानचेस्टर सिटीले शनिबार एस्टन भिल्लासँग ११ को बराबरीमा रोकिएको थियो । यो नतिजापछि सिटी लिग तालिकाको शीर्ष स्थानमा उक्लिन असफल रह्यो । सिटीको छ खेलबाट १४ अंक भएको छ र दोस्रो स्थानमा छ । भिल्लापार्कमा भएको खेलमा सिटीले ५० औं मिनेटमा इर्लिङ हल्यान्डको गोलले अग्रता लिएको थियो । लिगमा उनको यो दसौं गोल रह्यो । दोस्रो हाफमा भिल्लाका लागि लियोन बेलीले बराबरी गोल फर्काए ।
प्रभावशाली बार्सिलोना,"म्याड्रिड बार्सिलोनाले स्पेनी ला लिगामा शनिबार सेभियालाई ३० ले हराएर आफ्नो अपराजित यात्रा कायम राख्यो । जितसँगै बार्सिलोना लिग तालिकाको दोस्रो स्थानमा पनि उक्लेको छ । उसको चार खेलबाट १० अंक भएको छ । बार्सिलोनाको जितमा राफिन्हा, रोबर्ट लेवानडोस्की र एरिक गार्सियाले एक एक गोल गरे ।रियल म्याड्रिड चार खेलबाट १२ अंकमा शीर्ष स्थानमा छ । रियलले आफ्नो शतप्रतिशत सुरुआत लिने क्रममा यसअघि रियल बेटिसलाई २१ ले हराएको थियो । रियलका लागि भिनिसियस जुनियर र रोडरिगोलले एक एक गोल गरे । रियल सोसिडाड र एटलेटिको म्याड्रिड तथा मार्लोका तथा जिरोनाले समान ११ को बराबरी खेले ।"
अध्यक्षमा चन्दको उम्मेदवारी,"काठमाडौं (कास) जितेन्द्रबहादुर चन्दले औपचारिक रूपमै नेपाल भलिबल संघको अध्यक्ष पदमा उम्मेदवारी दिने घोषणा गरेका छन् । भलिबल संघको निर्वाचन बुधबार हुँदै छ । १० वर्षदेखि संघमा महासचिव रहँदै आएका चन्द अध्यक्षका प्रत्याशी हुने जनाए पनि आइतबार ठूलो हूलसहित आधिकारिक घोषणा गरेका हुन् । संघकी उपाध्यक्ष निरोज मास्केले गत महिनै उपाध्यक्ष घोषणा गरेकी थिइन् । उनको समूहबाट मनवीर छन्त्याल महासचिवमा उठ्ने पक्का भइसकेको छ । चन्द समूहबाट रोशन श्रेष्ठले महासचिवमा उम्मेदवारी दिने घोषणा गरेका छन् । साधारणसभामार्फत हुने निर्वाचनबाट २५ सदस्यीय कार्यसमितिको टुंगो लाग्नेछ । चन्दले अध्यक्षका लागि उम्मेदवारी घोषणा गर्दा कार्यसमितिमा रहेका ३३ मध्ये १७ सदस्य आफूहरूसँग रहेको दाबी गरेका थिए । यसअघि मास्केको घोषणासभामा रहेका राष्ट्रिय पुरुष भलिबल टिमका कप्तान इम राना, न्यु डायमन्ड एकेडेमीका अध्यक्ष कुमार राई, वरिष्ठ प्रशिक्षक सलिना श्रेष्ठ चन्दको घोषणासभामा पनि सहभागी थिए । संघका अध्यक्ष मनोरञ्जनरमन शर्माको साथ चन्दको घोषणासभामा नेपाल भलिबल संघका उपाध्यक्षद्वय यामबहादुर गुरुङ, हरकसिंह धामी, पूर्वउपाध्यक्ष बालगोपाल श्रेष्ठ, केन्द्रीय सदस्य इन्दिरा निरौला, पूर्वखेलाडीहरू सशस्त्र प्रहरी बलका पूर्वमहानिरीक्षक दुर्जकुमार राई, पूर्वप्रहरी महानिरीक्षक रमेश खरेल पनि उपस्थित थिए ।हिजोका दिनका आफू महासचिव हुँदा कतिपय कार्ययोजना सम्पन्न भएका र कतिपय कार्ययोजना सम्पन्न हुन बाँकी रहेको भन्दै उक्त बाँकी कार्ययोजनालाई पूर्णरूपमा कार्यान्वयन गर्नका लागि अध्यक्ष पदमा उम्मेदवारी दिने निधो गरेको चन्दले बताए ।"
याक एन्ड यती टेनिस सुरु,"काठमाडौं (कास) याक यती टेनिस प्रतियोगिता आइतबारदेखि सुरु भएको छ । याक एन्ड यती होटलको आयोजनामा भइरहेको प्रतियोगितामा १७ विधामा १ सय ४८ खेलाडी प्रतिस्पर्धा गरिरहेका छन् । सबै प्रतिस्पर्धा भेट्रान विधामा रहेको प्रतियोगितामा काठमाडौं, पोखरा र बुटवलका खेलाडीले प्रतिस्पर्धा गरिरहेका छन् । याक एन्ड यती टेनिस कोर्टमा पहिलो दिन ६५ वर्षमाथिमा विकास राणा र कर्मा घलेले सफलता हात पारे । राणाले जेरोम इडोउलाई ४१, ४२ ले, कर्माले रत्न गुरुङलाई ४१, ३५, ७५ ले पराजित गरे । ५५ वर्षमाथिमा सुशीलराज पाण्डेले कर्मा घलेलाई ६३, ६३ ले, करिम मुल्लाहले हेमचन्द्र गुरुङलाई ६३, ६३ ले, भगवान कोइरालाले समीर शेरचनलाई ६४, ३० ले, प्रदीप शाहले हर्कबहादुर गुरुङलाई ६०, ६१ ले, राजु श्रेष्ठले कर्मा टासीलाई ६०, ६० ले पराजित गरे । पञ्च पुनले अनिल तुलाचनबाट र पोसन केसीले राजु गुरुङबाट वाकओभर पाए । ४५ वर्षमाथिमा गोपी भट्टराईले चन्द्र लामालाई ६०, ६० ले, विभु कायस्थले हम आलेलाई ६०, ६३ ले पराजित गरे । राजु गुरुङले नवीन चालिसेबाट वाकओभर पाए । ३५ वर्षमाथिमा सन्दीप ताम्राकारले विनोद कायस्थबाट वाकओभर पाए । ३५ वर्षमाथि डबल्सतर्फ उत्तम बोगटी र दीप राणाले केशव घिमिरे र निमा शेर्पालाई ६०, ६१ ले, यज्ञबहादुर भण्डारी र राजेन्द्र भट्टले राजन पौडेल र समीर शेरचनलाई ६४, ६१ ले, सूर्य भुजेल र राजकुमार घिमिरेले जन्मजय राणा र प्रणव मल्ललाई ६०, ६० ले पराजित गरे भने भीआर पौडेल र राज गुरुङले मनोज श्रेष्ठ र मलिस नकर्मीबाट वाकओभर पाए । याक एन्ड यती होटलकी प्रबन्ध निर्देशक मोनिका सेइब्लाउइरले भेट्रान्सतर्फ नेपालको यो सबैभन्दा ठूलो प्रतियोगिता भएको दाबी गरिन् । नेपालका नम्बर एक टेनिस खेलाडी प्रदीप खड्कालाई विशेष अतिथि बनाइएको प्रतियोगिताको व्यवसायी विकास राणाले उद्घाटन गरेका थिए ।"
बोधित र सुस्मिता जुनियर च्याम्पियन,"काठमाडौं (कास) कल्याण पाण्डे प्रथम राष्ट्रिय जुनियर्स तथा क्याडेट टेबलटेनिस प्रतियोगितामा ब्वाइज युनियरतर्फ बोधित डीसी र गर्ल्स जुनियरतर्फ अस्मिता खड्का च्याम्पियन बनेका छन् । लैनचौरस्थित राष्ट्रिय टेबलटेनिस प्रशिक्षण केन्द्रमा आइतबार भएको अन्तिम फाइनलमा मोरङका बोधितले एभीएमका रुबिन महर्जनलाई सिधा सेटमा ३० ले हराए ।यू१९ स्तरको प्रतिस्पर्धामा बोधित १२१०, १३११ र ११९ ले विजयी रहे । यस्तै गर्ल्सतर्फको उपाधि जित्ने क्रममा आर्मीकी सुस्मिताले आर्मीकै बियङ्का राईलाई सोझो सेटमै ३० ले पराजित गरिन् । त्यसमा उनी ११९, ११८ र १२१० ले विजयी रहिन् । जुनियर ब्वाइजतर्फ नुवाकोटका ज्ञानञ्जय दाहाल र काठमाडौंका हिमाल विष्ट तेस्रो स्थानमा रहे ।यस्तै गर्ल्स जुनियरमा प्रभातकी अञ्जु सुवाल र कान्तिपुर भ्याली पिङपङकी प्रनिका कुँवर तेस्रो रहे । आइतबार नै भएको क्याडेट गर्ल्सको फाइनलमा एभीएमकी इभाना थापाले मोडर्नकी दिया देउलालाई ११४, १२१० र ११४ ले हराइन् । यू१५ को त्यस स्पर्धामा पुलिसकी शुभश्री श्रेष्ठ र प्रोक्सिमाकी नर्मदा खाइटु तेस्रो स्थानमा रहे ।कुल ७० हजार रुपैंयाँ पुरस्कार राशिको प्रतियोगितामा जुनियरतर्फ विजेताले १०, दोस्रोले ५ हजार र तेस्रोले ३ हजार ५ सय प्राप्त गरे । यस्तै क्याटेडतर्फ पहिलोले ७ हजार ५ सय, दोस्रोले ३ हजार ५ सय र तेस्रोले २ हजार रुपैयाँ जिते । त्यस अगाडि अघिल्लो दिन क्याडेट एभीएमका एलेन महर्जन विजेता बनेका थिए ।"
