शीर्षक,विवरण
संसद्मा महिला प्रतिनिधित्व झन् कमजोर,"प्रत्यक्षमा पुरुष मात्रै विजयी भए पनि समानुपातिक सिट पाउने दलले समानुपातिकबाट आफ्नो दलबाट निर्वाचित हुने सदस्यमध्ये ३३ प्रतिशत महिला निर्वाचित गराउनैपर्ने व्यवस्था छ । तर, यस पटक प्रत्यक्षमा जित्ने र समानुपातिकमा थ्रेसहोल्ड नपुग्ने दलसमेत छन् । प्रत्यक्षतर्फ १० सिट जितेको नेकपा एकीकृत समाजवादी, ४ सिट जितेको लोकतान्त्रिक समाजवादी पार्टी, ३ सिट जितेको नागरिक उन्मुक्ति पार्टी र ११ सिट जितेका जनमत र नेपाल मजदुर किसान पार्टीले समानुपातिकमा थ्रेसहोल्ड कटाउने सम्भावना कम छ । यी दल र स्वतन्त्र उम्मेदवार भएर जितेका ५ समेत गरी २४ जना छन् । संविधानको व्यवस्थाबमोजिम संसद्मा ३३ प्रतिशत महिलाको संख्या पुग्न यीमध्ये पनि ७ जना महिला निर्वाचित हुनुपर्ने थियो । तर, यीमध्ये एक जना मात्रै महिला छिन् । जसकारण संसद्मा महिलाको प्रतिनिधित्व ३० प्रतिशतको हाराहारी मात्रै हुने देखिन्छ । तर, महिला नेता र अधिकारकर्मीहरू भने निर्वाचन आयोगले विशेष निर्देशन दिएर भए पनि संसद्मा महिलाको प्रतिनिधित्व घट्न दिन नहुने बताउँछन् ।महिला तथा बालबालिकामन्त्री उमा रेग्मी संसद्मा एक तिहाइ महिलाको प्रतिनिधित्व घट्न दिन नहुने बताउँछिन् । प्रत्यक्षमा महिलाको उम्मेदवारी नै कम भयो, त्यसैले कम महिलाले जित्ने कुरा स्वाभाविक हो । तर, संसद्मा प्रतिनिधित्व ३३ प्रतिशतभन्दा पनि कम हुने कुरा राम्रो होइन, उनले भनिन् । विश्लेषक माधवी भट्ट निर्वाचन आयोगले विशेष निर्देशन दिएर भए पनि प्रतिनिधिसभामा ३३ प्रतिशत संख्यामा महिला निर्वाचित गराउनुपर्ने बताउँछिन् । पार्टीले महिलालाई विश्वास गरेनन्, हाम्रो समाजले पनि महिलालाई विश्वास गरिहाल्ने अवस्था बनेको छैन, धेरै महिला पराजित हुनु त्यसैको परिणाम पनि हो, उनले भनिन्, त्यसो भन्दैमा महिलाको प्रतिनिधित्व कमजोर हुन दिन हुँदैन ।प्रतिनिधिसभा र प्रदेशसभा सदस्य निर्वाचनको सम्मुखमै महिला सांसदहरूले प्रत्यक्षतर्फ कम्तीमा पनि ३३ प्रतिशत महिला उम्मेदवार बनाउनुपर्ने माग गरेका थिए । त्यही बेला निर्वाचन आयोगले समेत ३३ प्रतिशत महिलालाई उम्मेदवार बनाउन दलहरूलाई निर्देशन दिएको थियो । तर, आयोगको त्यो निर्देशन मानेनन्, न त महिला नेताहरूको आग्रह पनि सुनेनन् । जसकारण उम्मेदवारीमा यस पटक पनि विगतकै जस्तै न्यून उम्मेदवारी पर्यो ।कांग्रेसले उम्मेदवारी दिएका ९१ मध्ये ५ जना महिला उम्मेदवार थिए । तर, अहिलेसम्म कांग्रेसले जितेका ४५ सिटमध्ये एक जना पनि महिला छैनन् । महिला उम्मेदवार रहेका तीन क्षेत्रको परिणाम आइसकेको छैन । मकवानपुर१ मा महालक्ष्मी उपाध्याय (डिना), अर्घाखाँचीमा पूर्वउपसभामुख पुष्पा भुसाल र मोरङ२ मा पूर्वउपप्रधानमन्त्री सुजाता कोइराला पराजित भएका छन् । सिरहा२ मा पूर्वकोषाध्यक्ष चित्रलेखा यादव उम्मेदवार छिन्, जारी मतगणनामा जसपाका राजकिशोर यादवले अग्रता लिएका छन् ।नेकपा एमालेले १४१ सिटमा उम्मेदवारी दिँदा ११ महिलालाई उठाएको थियो । एमालेबाट उम्मेदवारी दिएका पाँच महिला पराजित भएका छन् । कञ्चनपुर३ मा नीरुदेवी पाल, बागलुङ२ मञ्जु शर्मा, दाङ१ शान्ता चौधरी, दाङ३ कोमल वली र डोटीमा गौरीकुमारी ओलीले जित हासिल गर्न सकेनन् ।माओवादीले ४६ सिटमा उम्मेदवारी दिँदा महिला ७ जना थिए । अहिलेसम्म १४ सिटमा विजयी हुँदा रेखा शर्माले मात्रै चुनाव जितेकी छन्, ६ जना पराजित भएका छन् । शर्माले दाङ२ मा नेकपा एमालेका महासचिव शंकर पोखरेललाई १९६ मतान्तरले हराएकी हुन् । काठमाडौं२ मा पूर्वसभामुख ओनसरी घर्ती, ललितपुर३ मा हाल ऊर्जामन्त्रीसमेत रहेकी पम्फा भुसाल, काठमाडौं१० मा अञ्जना विशंखे, काठमाडौं७ मा मानुषी यमी भट्टराई, काठमाडौं९ मा कल्पना धमला, जुम्लामा गोमा गौतम र कञ्चनपुर१ बिना मगर पराजित भएका हुन् ।त्यस्तै, गुल्मी२ मा उम्मेदवार रहेकी एकीकृत समाजवादीकी सचिव एवम् पूर्वमन्त्री रामकुमारी झाँक्री पराजित भएकी छन् । सत्ता गठबन्धनमै रहेको राष्ट्रिय जनमोर्चाकी उपाध्यक्ष दुर्गा पौडेलले प्यूठानमा चुनाव हारिन् । राष्ट्रिय स्वतन्त्र पार्टी (रास्वपा) ले १३१ क्षेत्रमा उम्मेदवारी दिएकामध्ये १२ महिला थिए । ७ सिट जित्दा काठमाडौं२ बाट सोविता गौतम र ललितपुर३ बाट तोसिमा कार्की निर्वाचित भएका छन् । अहिले पाँच सिट जितेको राष्ट्रिय प्रजातन्त्र पार्टीबाट कोही पनि महिलाले चुनाव जितेका छैनन् । जनता समाजवादी पार्टीले सात जना महिलालाई प्रत्यक्षतर्फ उम्मेदवार बनाएको थियो । तर, कसैले पनि चुनाव जितेनन् । नागरिक उन्मुक्ति पार्टीकी अध्यक्ष रञ्जिता श्रेष्ठले कैलाली१ बाट चुनाव जितेकी छन् ।उम्मेदवारीका हिसाबले हेर्दा यस पटक तुलनात्मक रूपमा ०७४ को भन्दा बढी हो । त्यसबेला १२९ जना महिला उम्मेदवार थिए । तीमध्ये १६ जना प्रमुख राजनीतिक दलबाट थिए । जबकि यसपटक प्रमुख दलबाट २५ महिला उम्मेदवार थिए । तर, चार दलको गठबन्धनबाट उम्मेदवार हुँदासमेत धेरै महिला पराजित हुनु दुःखद भएको महिला नेताहरू बताउँछन् ।कांग्रेस केन्द्रीय सदस्यसमेत रहेकी महिलामन्त्री रेग्मी गठबन्धन हुँदासमेत महिला नेताहरू पराजित हुनुमा मनी र मसल प्रमुख कारण रहेको बताउँछिन् । चुनाव जित्न संगठन प्रमुख आधार हुन्छ । त्यो महिला भए पनि हो, पुरुष भए पनि उही हो । तर, अहिलेको चुनाव खर्चिलो छ, तडकभडक गर्नुपर्ने हुन्छ, उनले भनिन्, हामी महिला तडकभडक गर्न सक्दैनौं, करोडौं रुपैयाँ खर्च गर्न सक्दैनौं । दलहरूले महिलाले जित्दैनन् भन्ने मानसिकता राख्दा तल्लो तहसम्म त्यसले प्रभाव पारेको उनको भनाइ छ । त्यत्रो हेभिवेट उम्मेदवारलाई गठबन्धनबाट रेखा शर्माले जित्नुभयो, तेह्रथुममा सीता गुरुङले ०४८ सालदेखि चुनाव जितेको विजय सुब्बालाई हराउँदै छिन्, उनी भन्छिन्, महिलाले जित्नै सक्दैनन् भन्नु गलत हो भनेर सावित गर्न यही उदाहरण पर्याप्त छन् ।"
सत्ता गठबन्धन बहुमत ल्याउन असफल !,असफलताका कारण ः ि पकेटको भोट भन्ने भ्रम ि कांग्रेसभित्रको अन्तर्घात ि नयाँ दलप्रतिको आकर्षण ि स्थानीय निर्वाचनको आधारमाबनाएको रणनीति निष्प्रभावी
३१ वर्षदेखि अविजित नेमकिपा,"भक्तपुर२ मा कांग्रेसको पुनरागमनभक्तपुर२ एमालेका महेश बस्नेतलाई पराजित गर्दै सत्ता गठबन्धनबाट कांग्रेस उम्मेदवार दुर्लभ थापा विजयी भएका छन् । सुरुदेखि नै कडा प्रतिस्पर्धा देखिएको यो क्षेत्रमा थापाले ९ सय ५७ मतान्तर राख्दै जित निकालेका हुन् । थापाले २४ हजार २ सय ३९ मत प्राप्त गर्दा बस्नेतको पोल्टामा २३ हजार २ सय ८२ मत परेको हो । यसैगरी, नेमकिपाकी अनुराधा थापामगरले ७ हजार १ सय २७, राष्ट्रिय स्वतन्त्र पार्टीका साजन विकले ४ हजार ९८ र राप्रपाका मोहन केसीले २ हजार ५ सय ६९ मत पाएका छन् ।गत निर्वाचनमा भारी मतान्तरले पराजित कांग्रेस यसपटक पुनरागमन गर्न सफल भएको हो । २०७४ मा कांग्रेसका दमननाथ ढुंगानालाई वाम गठबन्धनका उम्मेदवार रहेका एमालेका बस्नेतले १७ हजार ७ सय २५ मतान्तरले हराएका थिए । त्यसेबला बस्नेतले ३६ हजार ४ सय १२ र ढुंगानाले १८ हजार ६ सय ८७ मत ल्याएका थिए ।२०४६ मा बहुदल स्थापनापछि भएकामध्ये गत निर्वाचनबाहेक यो क्षेत्रमा कांग्रेस र नेमकिपाले पालैपालो जित्दै आएका थिए । २०४८ मा कांग्रेसका जगन्नाथ आचार्य, २०५१ को मध्यावधि निर्वाचनमा नेमकिपाका आशाकाजी बासुकला, २०५६ मा पुनः कांग्रेसका लेखनाथ न्यौपाने, २०६४ मा नेमकिपाका सुनील प्रजापति, २०७० मा कांग्रेसका रामेश्वर ढुंगेल विजयी भएका थिए । कुल ९१ हजार ९ सय ११ मतदाता रहेको यो क्षेत्रमा ६५ हजार ९ सय १९ मत खसेको थियो । २ हजार ५३ मत बदर भएको थियो ।प्रदेशसभातर्फ भने एमाले र एकीकृत समाजवादी विजयी भएका छन् । क्षेत्र२ (१) मा एमालेका किरण थापा मगर र २ (२) मा गठबन्धनका उम्मेदवार एकीकृत समाजवादीका डा राजेन्द्रमान श्रेष्ठ विजयी भएका हुन् ।थापाले कांग्रेसका विष्णुराज कार्कीलाई ३ हजार ३ सय ७ मतान्तरले पछि पारे । थापाले १५ हजार २ सय ४२ मत पाउँदा कार्कीले ११ हजार ९ सय ३५ मात्रै मत पाए । २०७४ को स्थानीय निर्वाचनमा कार्की एमालेका वासुदेव थापासँग सूर्यविनायक नगर प्रमुखमा पराजित भएका थिए भने थापा सूर्यविनायक८ मा वडाध्यक्ष चुनिएका थिए । क्षेत्र२ (२) मा विजयी राजेन्द्रमान दोस्रो पटक सांसद चुनिएका हुन् । राजेन्द्रमानले एमालेका चन्दनकृष्ण श्रेष्ठलाई ३ सय १० मतान्तरले पराजित गरे । राजेन्द्रमानले ८ हजार ३ सय ४१ मत प्राप्त गरेका छन् भने चन्दनकृष्णले ८ हजार ३१ मत पाए । नेमकिपाका रमेश वैद्यले ६ हजार ८ सय ३१ मत पाउँदै तेस्रो स्थानमा रहे ।२०७४ को निर्वाचनमा वाम गठबन्धनतर्फबाट एमालेका उम्मेदवार रहेका राजेन्द्रमानले १४ हजार २ सय २९ मत प्राप्त गरी कांग्रेसका गणेशमान चक्रधरलाई पराजित गरेका थिए । चक्रधरले ११ हजार ५ सय ३८ मत ल्याएका थिए ।"
सिन्धुली र सिन्धुपाल्चोकमा गठबन्धनको क्लिन स्विप,"(सिन्धुलीसिन्धुपाल्चोक)  सिन्धुली र सिन्धुपाल्चोकमा प्रतिनिधिसभा र प्रदेशसभा दुवैतर्फ सत्ता गठबन्धनका उम्मेदवार विजयी भएका छन् । प्रमुख प्रतिस्पर्धी एमालेलाई पछि पार्दै प्रतिनिधिसभा र प्रदेशसभा दुवैतर्फ कांग्रेस र माओवादीले जित हात पारेका हुन् ।सिन्धुली क्षेत्र१ मा कांग्रेसका श्यामकुमार घिमिरे ३० हजार ३ सय ९१ मत प्राप्त गर्दै विजयी भए । कांग्रेस केन्द्रीय सदस्य तथा लेखा समिति संयोजकसमेत रहेका उनी गत निर्वाचनमा प्रदेशसभातर्फ क्षेत्र१ (२) मा एमालेका प्रदीप कटुवालसँग पराजित भएका थिए । यसपल्ट उनै कटुवाललाई पछि पार्दै उनी पहिलो पटक संघीय संसद् प्रवेश गर्ने भएका हुन् । कटुवालले २५ हजार ५ सय ४६ मत मात्रै प्राप्त गरे ।क्षेत्र२ मा माओवादीका उम्मेदवार लेखनाथ दाहालले २७ हजार ५ सय १७ मतसहित संसद्को सिट सुरक्षित गरे । २०७० मा भएको संविधानसभाको दोस्रो निर्वाचनमा सिन्धुली१ मा उनी पराजित भएका थिए । २०७४ मा भने क्षेत्र१ (१) मा वाम गठबन्धनबाट उम्मेदवार भई उनी प्रदेशसभा सदस्य चुनिएका थिए । प्रतिनिधिसभामा उनको पनि यो पहिलो यात्रा हो । लगातार २ पटक निर्वाचन जितेका हरिबोल गजुरेललाई पछि पार्दै उनले माओवादी अध्यक्ष पुष्पकमल दाहालको विश्वास जितेर टिकट हत्याएका थिए ।प्रदेशसभातर्फ क्षेत्र१ (१) मा पनि माओवादीकै मातृकाप्रसाद भट्टराई विजयी भए । क्षेत्र१ (२) मा कांग्रेसका रामकुमार पहाडीले जितको झन्डा गाडे । पहाडी २०४९ मा तत्कालीन खाङसाङ गाविसको वडाध्यक्षमा निर्वाचित भएका थिए । यसपल्ट एमालेका कुमारबहादुर कार्कीलाई २ हजार २ सय २२ मतान्तरले पराजित गर्न उनी सफल भएका हुन् । क्षेत्र२ (१) मा विजयी छेत्रबहादुर बम्जन निर्माण व्यवसायी पनि हुन् । एमालेका विनोदकुमार खड्कालाई ५ हजार १ सय ५४ मतान्तरले पराजित गर्दै उनी पनि पहिलो पटक प्रदेश सांसद बनेका छन् । उनी २०७४ को निर्वाचनमा क्षेत्र२ (२) मा माओवादीका बुद्धिमान माझीसँग पराजित भएका थिए । अहिले पनि क्षेत्र२ (२) मा माओवादी नै विजयी भएको छ । माओवादीका गंगानारायण श्रेष्ठले १६ वर्षपछि संसदीय राजनीतिमा पुनरागमन गरेका छन् । उनी २०६३ को अन्तरिम संसद् सदस्य भएका थिए तर २०७० मा कांग्रेसका मोहन बरालसँग हार व्यहोरेका थिए । नेपाल समाजवादी पार्टीका उपाध्यक्षसमेत रहेका श्रेष्ठ अहिले माओवादीको चिह्नबाट चुनावी मैदानमा थिए । १३ हजार १ मत ल्याएर उनले एमालेका रामकुमार पौडेललाई पराजित गरेका हुन् ।यसैबीच, सिन्धुपाल्चोक२ मा कांग्रेस केन्द्रीय सदस्य एवं पूर्वमन्त्री मोहनबहादुर बस्नेत विजयी भएका छन् । बस्नेतले पूर्वमन्त्रीसमेत रहेका एमाले केन्द्रीय सदस्य शेरबहादुर तामाङलाई ११ हजार ८ सय ७४ मतान्तरमा हराएका हुन् । बस्नेतले ३९ हजार ३ सय ६७ मत ल्याउँदा तामाङको पक्षमा २७ हजार ४ सय ९३ मत मात्रै गएको थियो । योसँगै जिल्लाका सबै क्षेत्रमा सत्ता गठबन्धनले क्लिन स्विप गरेको छ ।नेता बस्नेत गठबन्धनको बलमा विगतमा आफू उम्मेदवार बन्दै आएको क्षेत्र (सिन्धुपाल्चोक१) परिवर्तन गरेर चुनावी मैदानमा होमिएका थिए । २०७४ को निर्वाचनमा क्षेत्र२ मा कांग्रेसले उम्मेदवारी नै दिएको थिएन । कांग्रेसको समर्थनमा उठेका राप्रपा पूर्वअध्यक्ष पशुपतिशमसेर राणा एमालेका तामाङसँगै पराजित भएका थिए । तामाङ २०७० मा पनि यसै क्षेत्रबाट निर्वाचित भएका थिए । तर, जितको ह्याट्रिक गर्ने दाउमा रहेका तामाङलाई यसपल्ट भने बस्नेतले रोकिदिएका हुन् । यस क्षेत्रमा ६४ वर्षपछि कांग्रेसको कमब्याक भएको छ, यो स्थानीय मतदाताको मप्रतिको ठूलो विश्वास हो, प्रत्येक प्रतिबद्धता पुरा गर्न म लाग्नेछु, बस्नेतले भने ।यसैगरी, क्षेत्र१ मा माओवादी पोलिटब्युरो सदस्य माधव सापकोटाले ३० हजार ३ सय ७४ मत ल्याई विजयी भए । उनका प्रतिस्पर्धी एमालेका सरेश नेपालले २७ हजार १८ मात्रै मत ल्याउन सके ।प्रदेशसभातर्फ माओवादीका युवराज दूलाल र सरल सहयात्री पौडेल तथा कांग्रेसका कृष्णबहादुर तामाङ र मसिना खड्का चुनिएका छन् ।"
"सुन्तलाबाट उत्साहित किसान, बढ्दै आम्दानी","(तनहुँ)  देवघाट गाउँपालिका३ छिपछिपेका भीम राना बगैंचामा उत्पादित सुन्तला देखेर दंग छन् । अघिल्ला वर्षको तुलनामा यस वर्ष ठूला र पोटिला दाना फलेपछि उनी उत्साहित भएका हुन् । ७२ रोपनीमा सुन्तलाखेती गरेका रानाले अघिल्लो वर्ष २७ लाख रुपैयाँ आम्दानी लिएका थिए । अहिले भने करिब ३२ लाख रुपैयाँ भित्र्याउने उनको लक्ष्य छ । रानाका बुबाले ०२२ सालदेखि नै सुन्तला खेती थालेका थिए । त्यति बेला राम्रो बजार नपाएपछि रानाका बुबा र छिपछिपे क्षेत्रका धेरैजसो किसानले ०४६ सालमा सबै सुन्तलाका बोट फाँडेर मकै खेती पनि गरे । छिपछिपेबाट किसान साढे दुई घण्टा हिँडेर सुन्तला बिक्री गर्न जान्थे । तर उचित मूल्य नपाएपछि सुन्तला खेतीबाट आशा मरेको थियो, रानाले भने, ०६८ सालमा यहाँ उत्पादित सुन्तला काठमाडौंको कालीमाटी बजार लग्ने वातावरण बनेपछि स्थानीय सुन्तला खेतीतर्फ आकर्षित भएका छन् । यस क्षेत्रका धेरैजसो सुन्तला काठमाडौं लागिए पनि केही सुन्तला नारायणगढ, मुग्लिङ, दमौलीलगायत आसपासका बजार क्षेत्रमा पनि बिक्रीवितरण हुने गरेको राना बताउँछन् । ०६८ सालमा सुन्तला बिक्रीबाट १ हजार ७ सय रुपैयाँ आम्दानी भएको स्मरण गर्दै उनले भने, सुन्तला बिक्री हुन थालेपछि बिरुवा पनि थपेँ । अहिले आम्दानी पनि बर्सेनि बढेको छ । यसपटक मौसमले साथ दिएकाले उत्पादन राम्रो भयो ।सुन्तला बिक्रीबाट राम्रो आम्दानी लिएको व्यास नगरपालिका१३ बेनीकोटका विकास थापा बताउँछन् । उनले २० रोपनीमा सुन्तला खेती गरेका छन् । निर्वाहमुखी रहेको सुन्तला खेतीलाई व्यावसायिक रूपमै अगाडि बढ्दा राम्रो आम्दानी लिन सफल भएका छौं, उनले भने, हामीले सुन्तलाको बगैंचा सबै ठेक्कामा दिन्छौं । अघिल्लो वर्ष ३ लाख ५० हजार रुपैयाँमा बेचिएको थियो । यस वर्ष भने ८ लाख रुपैयाँमा बेचेका छौं ।आँबुखैरेनी गाउँपालिका२ मार्कीचोकका सोलबहादुर चितौरेले पनि यस वर्ष सुन्तला उत्पादन राम्रो भएको जनाए । समयमै पानी पर्नाले सुन्तलाको बोटले आवश्यक सिँचाइ पायो, उनले भने, मौसमले साथ दिएकाले नै अहिले सुन्तलाका दाना पनि ठूला छन् । मैले त बगैंचा नै ३ लाख ५० हजार रुपैयाँमा ठेक्कामा दिइसकें ।चितौरेले करिब ४ रोपनी क्षेत्रफलमा सुन्तला खेती गरेका छन् । अघिल्लो वर्ष २ लाख ८० हजार रुपैयाँ आम्दानी भएको बताउने उनी अहिले उत्पादन राम्रो भएसँगै सुन्तलाको मूल्य बढ्दा खुसी छन् । मौसमको साथ र स्याहारसुसार गरी समयमै मलजल गर्दा फल राम्रो लागेको व्यास नगरपालिका१३ बेनीकोटका खेमबहादुर रानाको भनाइ छ । असिना नपरेकाले पनि सुन्तला बचे । अहिले सुन्तलाका दाना ठूला भएकाले किसानले मागेको रकम दिएर व्यापारीले किनिरहेका छन्, उनले भने । बेनीकोटमा सुन्तलाको उत्पादन राम्रो छ तर यसपटक अझै बढी उत्पादन भएको छ, चितौरेले भने, पहिलाको तुलनामा अहिले किसान सचेत छन् । उनीहरूले सुन्तलाका बोटबिरुवालाई सानैदेखि हेरचाह, स्याहारसुसार गरिरहेका छन् । मलजल गर्ने र समयमै पानी पुर्याई गोडमेल गर्दा आम्दानी पनि राम्रै लिन सफल भएका छन् । यस वर्ष जिल्लामा सुन्तलाको उत्पादन राम्रो भएको कृषि ज्ञान केन्द्र तनहुँका प्रमुख कुलप्रसाद तिवारीले बताए । समग्रमा जिल्लामा सुन्तला उत्पादन वृद्धि भएको छ,उनले भने । दक्षिण मोडा फर्किएको क्षेत्रमा सुन्तला उत्पादन राम्रो नभएको र बोट पनि सुक्दै गएको तिवारीको भनाइ छ । तर उत्तरतर्फको मोहडामा रहेका बगैंचामा सुन्तला उत्पादन राम्रो छ । १ हजार ४ सय ८० हेक्टरमा ९ हजार ५ सय १० टन सुन्तला उत्पादन भएको उनले जनाए । यस पटक करिब २८ करोड रुपैयाँको सुन्तला बिक्री हुने केन्द्रको अनुमान छ । अघिल्लो आर्थिक वर्षमा १ हजार ४ सय ६० हेक्टर क्षेत्रफलबाट ९ हजार ३ सय १० टन सुन्तला उत्पादन भएको थियो । उत्पादित सुन्तला बिक्रीबाट जिल्लामा २६ करोड ५० लाख रुपैयाँ भित्रिएको थियो । जिल्लामा शुक्लागण्डकीको राइपुर, व्यास नगरपालिकाको तनहुँसुर, बेनीकोट, देवघाट गाउँपालिकाको छिपछिपे, बैदी, कोट र भिमाद नगरपालिकाको भानुमतिलगायत क्षेत्रलाई सुन्तला खेतीको पकेट क्षेत्रका रूपमा विकास गरिएको छ । जिल्लामा उत्पादित सुन्तला काठमाडौंबाट आउने ठेकेदारले राम्रो मूल्य दिएर किन्ने गरेका छन् ।"
विश्वकपकै बेला छैन टीभी व्यापारमा उत्साह,"कम्पनीहरूको अफरविश्वकपलाई लक्ष्य गरी विभिन्न कम्पनीले नयाँ टीभीसँगै विभिन्न अफर सार्वजनिक गर्न थालेका छन् । यसैअन्तर्गत स्काइवर्थले क्यूएलईडी प्लस गुगल टीभी सार्वजनिक गरेको छ । स्काइवर्थका लागि नेपालको आधिकारिक विक्रेता केएल दुगड ग्रुपअन्तर्गतको कम्पनी स्मार्ट अप्लायन्सेजले विश्वकपलाई लक्ष्य गरी स्काइवर्थ बिगर स्क्रिन, बिगर ड्रिम स्किम ल्याएको छ । यसअन्तर्गत उपभोक्ताले स्काइवर्थ ब्रान्डका टेलिभिजन खरिदमा ३३ प्रतिशतसम्मको क्यासब्याक प्राप्त गर्न सक्ने जनाएको छ । एलजी ब्रान्डको आधिकारिक विक्रेता सीजी इम्पेक्सले विश्वकपलाई लक्षित गरी यूक्यू सिरिजका यूएचडी टीभी नेपाली बजारमा ल्याएको छ । एलजीको यूएचडी श्रेणीमा ४३, ५०, ५५, ६५, ७५ र ८६ इन्चका टीभी बजारमा आएका छन् ।"
बारा३ मा ज्वालाको जित,"बारा (कास) बारा क्षेत्र नम्बर३ बाट प्रतिनिधिसभा सदस्यमा एमाले पोलिटब्युरो सदस्य ज्वालाकुमारी साह विजयी भएकी छन् । निकटतम प्रतिस्पर्धी जनता समाजवादी पार्टीका रामबाबुकुमार यादवलाई २ हजार ९ सय ७२ मतले पराजित गरेकी हुन् । साहले २० हजार २ सय ५१ मत ल्याउँदा यादवले १७ हजार २ सय ७९ मत पाए ।यो निर्वाचन क्षेत्रमा साह पहिलो पटक चुनावी मैदानमा होमिएकी हुन् । यहाँ ०७४ मा यादवले जित हात पारेका थिए । दोस्रो पटकको चुनावी प्रतिस्पर्धामा उनले पराजय भोग्नुपर्यो । एमाले र जसपाबीचको गठबन्धन नहुँदा त्रिपक्षीय प्रतिस्पर्धा थियो । सत्ता गठबन्धनबाट लालबाबु सिंह प्रतिनिधिसभा उम्मेदवार थिए, दुई पटक कांग्रेस जिल्ला सभापतिको नेतृत्व गरेर यसपालि टिकट नपाएको झोकमा रातारात लोसपामा प्रवेश गरी चुनावी मैदानमा होमिएका हुन् । उनी कांग्रेस हुँदा पहिलो संविधानसभामा समानुपातिक सभासद थिए । पहिलो संविधानसभामा माओवादीबाट मनोनीत साह दुई पटक राज्यमन्त्री बनेकी थिइन् । ०७४ मा माओवादीबाट बारा ३ (१) मा प्रदेशसभा सदस्य निर्वाचित भएकी उनी ०७० मा बारा१ बाट संविधानसभा सदस्यमा पराजित भइन् । नेकपाबाट माओवादी र एमाले छुटिँदा एमालेमै बसेका कारण उनको प्रदेशसभा सदस्य पद खारेजीमा परेको थियो ।"
मेसी र अर्जेन्टिना दुवै दबाबमा,"दोहा (एपी) साउदी अरेबियाका समर्थकमाझ गल्ली गल्लीमा यस्तै सुनिन्छ । ब्राजिलदेखि दोहाका सडकमा पनि यस्तै सुनिन्छ । विश्वकपलाई लिएर अरबी भाषामा भन्ने गरिएको छ, मेसी कहाँ छन् त ? हामीले उनको आँखा फुटायौं । यसको अर्थ कोही कसैको सानमा धक्का पुर्याउनु हो । मेसी र उनको अर्जेन्टिना विश्वकप २०२२ को आफ्नो पहिलो खेलमा साउदी अरेबियासँग अप्रत्याशित रूपमा २१ ले पराजित भएको थियो । यो हार अर्जेन्टिनाका लागि लज्जास्पद नै थियो । यो नतिजाले मेसीमात्र होइनन्, अर्जेन्टिना आफैं चर्को दबाबमा छ । डर कस्तो छ भने कसैले नचिताए जस्तै अर्जेन्टिना सुरुबाटै प्रतियोगिताबाट बाहिरिने । त्यसैले अर्जेन्टिनाले शनिबार मेक्सिकोको सामना गर्दा निश्चित जित आवश्यक हुनेछ । अन्यथा अर्जेन्टिनी टिमको काम भनेको लाज मान्दै घर फर्कने मात्र हुनेछ । मेसी भन्छन्, हामीले सुरुदेखि भनेका हौं, हाम्रा लक्ष्य सबै खेल जित्ने हो । अब त हामीलाई जित झन आवश्यक भएको छ ।संयोग पनि कस्तो भने मेक्सिको टिमका प्रशिक्षक अरू केही होइनन्, अर्जेन्टिनी नै हुन् । त्यो पनि कुनै समय अर्जेन्टिनाका लागि खेलेका अनि कुनै समय अर्जेन्टिनी टिम प्रशिक्षकका रूपमा सम्हालेको । लगातार दुई अवसरमा कोपा अमेरिकाको फाइनल गुमाएका जेरार्डो मार्टिनोले सन् २०१४ देखि २०१६ बीच अर्जेन्टिनी टिम सम्हालेका थिए । अहिले उनी मेक्सिको टिमका प्रशिक्षक छन् र टिमलाई अन्तिम १६ पुर्याउन प्रयास गर्नेछन् । त्यो भनेको अर्जेन्टिनाको स्थानमा मेक्सिकोको नकआउट चरणको यात्रा हो । संयोग के रहेको छ भने पछिल्ला विश्वकपका सात संस्करणमा मेक्सिको नकआउट चरणको पहिलो चरणमै हार बेहोरेको छ । त्यसमध्ये दुईपल्टको प्रतिद्वन्द्वी अर्जेन्टिना रहेको छ । त्यो भनेको सन् २००६ र २०१० को विश्वकप हो । यसपल्ट भने यिनै दुई टिमको भेट लिग चरणमै भएको छ । प्रतियोगिता भर्खर ७ दिन पुरानो भएको छ । तर, दुवै टिमका लागि यो गर या मर को स्थिति भइसकेको छ । समूह सी मा पोल्यान्डविरुद्धको आफ्नो पहिलो खेल ११ को बराबरी खेलेको मेक्सिकोका तिनै प्रशिक्षक मार्टिनो भन्छन्, साउदी अरेबियाविरुद्धको नतिजा जस्तै भए पनि अर्जेन्टिनाले आफ्नो खेल्ने शैली फेर्ने छैन । अर्जेन्टिनाका लागि भने पक्कै पनि केही परिवर्तन आश्वयक रहनेछ । अर्जेन्टिनी प्रशिक्षकका रूपमा लियोनल स्कोलानी पहिलोपल्ट गम्भीर संकटमा फसेका छन् । साउदीविरुद्ध पराजय बेहोर्नुअगाडि अर्जेन्टिनाले त्यसअघि हार्नै बिर्सेको थियो । त्यसैले उनको प्रतिक्रिया कस्तो हुने हो त्यो भन्नै सकिन्न । उनले पुरानै खेलाडी दोहोर्याउने छन् वा केही परिवर्तन गर्नेछन्, त्यो हेर्नलायक रहनेछ । उनी भन्छन्, सम्हालेर अगाडि बढ्नुबाहेक अर्को कुनै विकल्प छैन । खेलप्रति हाम्रो नजर उस्तै रहनेछ । पहिलो खेलअगाडि सबैले हामीलाई बलियो मानिरहेका थिए, तर विश्वकपमा यस्तो नतिजा सम्भव हुने गर्छ । पहिलो खेलमा हामी जहाँ चुकेका थियौं, त्यसैलाई सच्याएर अगाडि बढ्ने विकल्प हो ।"
डेनमार्कलाई च्याम्पियन फ्रान्सको डर छैन,"दोहा (एएफपी) डेनमार्कका प्रशिक्षक कास्पर हुजलमन्डले आफ्नो टिमलाई डिफेन्डिङ च्याम्पियन फ्रान्सको शनिबार सामना गर्दा कुनै डर नभएको दाबी गरेका छन् । यसै वर्ष नेसन्स लिगमा डेनमार्कले फ्रान्सलाई दुईपल्ट हराइसकेको छ । यसपल्टको विश्वकपको आफ्नो उद्घाटन खेलमा भने डेनमार्कले ट्युनिसियासँग गोलरहित बराबरी खेलेको थियो । डेनर्माकले अहिले पनि फ्रान्सलाई हराउने हो भने समूह डी बाट अगाडि बढ्ने सम्भावना बलियो रहनेछ । डेनमार्कले अर्को खेलमा अस्ट्रेलियाको सामना गर्नेछ । हुजलमन्डले शुक्रबार पत्रकार सम्मेलनमा भनेका छन्, पहिलो खेलको बराबरीपछि हाम्रा लागि निकै महत्त्वपूर्ण खेल अगाडि आएको छ । हाम्रो प्रतिद्वन्द्वी निकै अब्बल दर्जाको छ र उसको परिचय विश्वकपको पछिल्लो विजेता पनि हो । फ्रान्सेली फुटबल टिममा जति प्रतिभाशाली खेलाडी छन्, त्यो निकै लोभलाग्दो छ । मेरो यो टिमप्रति धेरै प्रशंसा पनि छ । तर हामी आफैं कति बलियो छौं भनेर पनि थाहा छ ।युरो २०२० को सेमिफाइनलसम्म पुगेको डेनमार्कले फ्रान्सलाई नेसन्स लिग घर बाहिर र भित्र पराजित गरेको थियो । कतारमा पनि डेनमार्क डार्क हर्स को रूपमा रहेको छ । रुसमा भएको चार वर्षअगाडिको पछिल्लो विश्वकपमा पनि यी दुई टिम लिग चरणमा भिडेका थिए । त्यसको नतिजा गोलरहित रहेको थियो । हुजलमन्ड भन्छन्, हामीले आफ्नो उत्कृष्ट खेल प्रदर्शन गर्ने हो भने फ्रान्सविरुद्ध राम्रो नतिजा निस्कने सम्भावना धेरै छ ।उनी थप्छन्, त्यसैले हामीले यो खेलमा राम्रो गर्नुपर्छ र अगाडि गन्तव्यतर्फ अग्रसर हुनुपर्छ । फ्रान्सले चोटका कारण बालोन डीअर विजेता करिम बेन्जेमालाई गुमाइसकेको छ । फ्रान्सले उपाधि रक्षा गर्ने अभियान सुरु हुने संघारमै बेन्जेमालाई गुमाएको थियो । तर डिडियर डेसच्याम्पको टिमले अस्ट्रेलियालाई सजिलै ४१ ले हराएको थियो । त्यसमा ओलिभर जिरोडले दुई गोल गरे । उनले फ्रान्सका लागि थिएरी हेनरीको नाममा रहेको सर्वाधिक गोलको कीर्तिमान बराबरी गरेका थिए । त्यस खेलमा केलियन एमबाप्पेले एक गोल गर्दै अर्को गोलमा सहयोगी भूमिका पनि निभाए । एमबाप्पेविरुद्ध सम्भाविन रणनीतिबारे प्रशिक्षक हुजलमन्डले भने, कोही कसैबारे डराउनु ठीक हुन्न । फ्रान्सविरुद्ध पछिल्लो सेप्टेम्बरमा कोपनहेगनमा खेल्दा हामीले राम्रो योजना बनाएका थियौं र खेलका क्रममा दुई तीन राम्रा अवसर पनि बनाउन सक्यौं । एमबाप्पे जत्तिको विश्वस्तरीय खेलाडीका लागि कुनै योजना बनाएर रोक्न सकिन्न । उनलाई चुप राखेर राख्न सकिन्न ।उनी थप्छन्, हामी एमबाप्लेले सजिलो मौका नपाओस भन्ने मात्र हो । उनले आफूले चाहेअनुसार खेल्न नसकोस् भन्ने मात्र हो । डनेमार्कका मिडफिल्डर क्रिस्टियन एरिक्सनले ट्युनिसियाविरुद्धको खेलमा पूरा ९० मिनेट खेलेका थिए । युरोमा भएको मैदानमै भएको कार्डिक आक्रामणपछि एरिक्सन पहिलो ठूलो प्रतियोगिता खेलिरहेका छन् । खेलकै क्रममा मैदानमा ढलेका एरिक्सन अहिले भन्छन्, यो त धेरै पुरानो कुरा जस्तै भयो, चर्चा अहिले म जे जस्तो खेलाडी छु, त्यसबारे हो । फेरि पनि फुटबल खेल्न पाएकोमा म खुसी छु ।"
राजनीतिक दुस्मनी र तीन मिनेटको खेल,"ॅमासा २२ अमिनीअमेरिकी नीतिको अन्तराष्ट्रिय राजनीतिको भूमरीमा फसेको इरान अहिले आफ्नै देशभित्रको आन्दोलनले पनि समस्यामा परेको छ । दुई महिनाअघि बुर्का नलगाएको दोषमा पक्राउ परेकी २२ वर्षीया युवती मासा अमिनीको प्रहरी हिरासतमै मृत्यु भएपछि पूरा इरानमै महिलाअधिकारको पक्षमा आन्दोलन चर्किएको छ । सरकारले आन्दोलनको दमन गर्दा ४ सय बढीले ज्यान गुमाएको मानवअधिकारवादी संस्थाहरूले जनाएका छन् ।दमनविरुद्ध र अधिकारका लागि इरानी टिमले इंग्ल्यान्डविरुद्धको खेलअघि राष्ट्रिय गान गाउन अस्वीकार गरेका थिए । उनीहरूले वेल्सविरुद्ध गाए । खेलाडीहरूले पनि अधिकारको लडाइँमा साथ दिएका छन्, सार्वजनिक रूपमै आवाज उठाइरहेका छन् । केही दर्शक मासा २२ अमिनी लेखेको टिसर्ट लगाएर र प्लेकार्ड बोकेर आएका थिए । रंगशालाभित्र प्रहरीले त्यस्ता टिसर्ट परिवर्तन गर्न वा छोप्न दबाब दिइरहेका थिए । प्लेकार्ड खोसिएको थियो । त्यसैले इरानीका लागि वेल्सविरुद्ध जित विशेष रह्यो । इरानी जनताका लागि विश्वकपमा जोडेको ३ अंकमात्रै होइन, राजनीतिक शत्रुता रहेको देशमाथिको जित र स्वदेशमै अधिकारको लडाइँमा चर्किरहेको आन्दोलनको समर्थनमा थपिएको हौसला पनि हो ।"
आयोजक कतार बाहिरियो,ब्राजिल विजयीरिचार्लिसनको दुई गोलसँगै ब्राजिलले बिहीबार राति सर्बियामाथि २० को जित निकालेको थियो । उनले ७३ औं मिनेटमा गरेको दोस्रो गोल यो विश्वकपकै एक उत्कृष्ट गोल हो । भिनिसियस जुनियरको पास नियन्त्रण गर्दै उनले बाइसाइकल किक बाट आकर्षक गोलमा गरेर ब्राजिलको जित सुनिश्चित गरेका थिए । ब्राजिलले गोलको खाता खोल्न भने ६२ औं मिनेट कुर्नुपर्यो । जुनियरको प्रहार गोलकिपर भान्जा मिलिनकोचिसाभिचले रोकेको बललाई नजिकै पुगेका रिचार्लिसनले गोलमा परिणत गर्दै ब्राजिललाई अग्रता दिलाएका थिए । खेलमा युवा स्टार नेयमर घाइते भएका थिए । उनले अर्को खेल गुमाउने सम्भावना बढेको छ ।
प्रतीकको शतक,"(काठमाडौं)  प्रतीक श्रेष्ठको सानदार शतकमा वाग्मती प्रदेशले वाइवाइ यू१९ राष्ट्रिय क्रिकेट प्रतियोगितामा लगातार दोस्रो जित हात पारेको छ । प्रतीकले अविजित १ सय ४२ रन बनाएपछि वाग्मतीले शुक्रबार प्रदेश १ लाई ७२ रनले पराजित गर्यो । त्रिवि क्रिकेट मैदान कीर्तिपुरमा ४४ बलमा अर्धशतक र ९० बलमा शतक पूरा गरेका उनले कुल १ सय ५ बलको इनिङ्समा १० चौका र ९ छक्का प्रहार गरे । लक्की कठायत ८, उत्तम मगर शून्य, सक्षम बस्ताकोटी २३, अशोक पौडेल २५, योगेश भाट १४, ओमकार यादव ७ रनमा आउट भएपछि प्रतीकले अथर्व पौडेलसँग सातौं विकेटमा १ सय रनको साझेदारी गरे । अथर्वले ४८ बल खेल्दै २ चौकासहित १५ रन बनाए । सक्रिय कार्कीले ८ रन जोडे । प्रदेश १ बाट दीपेश कँडेल, विपिन महतो र सोनु अन्सारीले २२ विकेट लिए । दीपेशले १० ओभरमा १ मेडन राख्दै २४, विपिनले १० ओभरमा ३४ र सोनुले ६ ओभरमा ५९ रन खर्चे । अभिनय राजवंशी र आशिष मगरले ११ विकेट लिए ।प्रदेश १ जवाफमा ५० औं ओभरमा १ सय ९७ रनमा अलआउट भयो । कप्तान दीपेशले ४७ रन बनाउनेक्रममा ६६ बल खेल्दै ४ चौका र १ छक्का प्रहार गरे । सोनु १३, शुभन गहतराज २६, स्टाइन रिजाल ३५, भूपाल डंगोल ८, फैजल रहमान २४ रनमा आउट भए । १० औं नम्बरमा ब्याटिङ गरेका विपिनले २२ बल खेल्दै २ चौका र १ छक्कासहित २१ रन बनाए । वाग्मतीका सक्रियले ३ विकेट लिए । उनले १० ओभरमा १ मेडन राख्दै ३८ रन खर्चे । ओमकारले ९ ओभरमा १ मेडन राख्दै ३० रन खर्चेर २, अहमद राजा, अभिषेक कोइराला र अथर्वले ११ विकेट लिए । वाग्मतीले पहिलो खेलमा गण्डकीलाई ७४ रनले हराएको थियो । प्रदेश १ ले दोस्रो खेलमा पहिलो हार भोगेको हो । राउन्ड रोबिन लिगमा सात प्रदेश आमनेसामने भएपछि शीर्ष दुई टोली फाइनल खेल्ने प्रावधान छ । वाग्मतीले जस्तै गत वर्षको उपविजेता सुदूरपश्चिमले पनि पहिलो दुई खेलमै विजय हात पारेको छ । सुदूरपश्चिमले लुम्बिनीलाई १ सय रनले पराजित गर्यो । दीपक बोहराको अर्धशतकप्रेरित सुदूरपश्चिम ४९५ ओभरमा १ सय ८० रनमा अलआउट भयो । दीपकले ७३ बल खेली ८ चौका प्रहार गर्दै ५४ रन बनाए । गजेन्द्र बोहरा १९, अर्का दीपक बोहरा र नरेन्द्र साउद समान १७, विशाल ऐर १६ तथा हेमन्त धामी १५ रनमा आउट भए । लुम्बिनीका कप्तान विशालविक्रम केसीले ६ ओभरमा १ मेडन राख्दै २० रन खर्चेर ३ विकेट लिए । त्यस्तै नर सार्की र निर्मल गुरुङले २२ तथा दुर्गेश गुप्ता र रमेश कुर्मीले ११ विकेट लिए । मूलपानी क्रिकेट मैदानको कठिन विकेटमा लुम्बिनी २१ ओभरमा ८० रनमै अलआउट भयो । आकाश त्रिपाठीले २२, देव खनालले १३ र मनोज मगरले ११ रनबाहेक अन्यले दोहोरो स्कोर बनाउन सकेनन् । सुदूरपश्चिमका आकाश चन्दले ३ ओभरमा १३ रन खर्चेर ५ विकेट लिए । उनी नै प्लेयर अफ द म्याच बने । हेमन्तले ३ र कैलाश ऐरले १ विकेट लिए ।"
जुनियर टेनिसमा १२ देशका खेलाडी,"पोखरा (कास) पोखरा रंगशाला टेनिस कोर्ट कम्प्लेक्समा शनिबारदेखि हुने अन्तर्राष्ट्रिय जुनियर टेनिस प्रतियोगितामा १२ देशका खेलाडीले प्रतिस्पर्धा गर्ने भएका छन् । नेपाल आईटीएफ जुनियर्स (यू१८) वर्ल्ड र्याङकिङ टेनिस च्याम्पियनसिप ग्रेड५ सर्किट वान र टु प्रतियोगितामा १३ देखि १८ वर्षका खेलाडीले प्रतिस्पर्धा गर्नेछन् । कास्की जिल्ला टेनिस संघको आयोजनामा हुने प्रतियोगितामा पुरुष र महिलातर्फ ६४६४ गरी १ सय २८ खेलाडी सहभागी हुँदै छन् । प्रतियोगितामा सहभागी हुन् भारत, ताइपेई, दक्षिण कोरिया, रुस, स्पेन, जर्मनी, जापान, श्रीलंका, फिलिपिन्स, अस्ट्रेलिया, हङकङ र अमेरिकाका खेलाडी पोखरा आइसकेका छन् । मंसिर २४ सम्म हुने प्रतियोगिता पुरुष सिंगल्स र डबल्स, महिला डबल्स र सिंगल्स इभेन्टमा प्रतिस्पर्धा हुनेछ । टुर्नामेन्ट डाइरेक्टर अजय विष्टले ३२ खेलाडीको ड्र हुने र ३२ भन्दा बढी खेलाडी भएकाले शनिबार र आइतबार क्वालिफाइङ प्रतियोगिता र सोमबारदेखि मुख्य प्रतियोगिता हुने बताए । उनका अनुसार सिंगल्सतर्फ विजेताले ३०, रनरअपले १८, सेकेन्ड रनरअपले ९, क्वाटरफाइनलिस्ट ५ र पहिलो राउन्ड जित्नेले २ अंक प्राप्त गर्नेछन् । डबल्सतर्फ खेलाडीले सिंगल्समा पाउने अंकको २५ प्रतिशत पाउने छन् । विजेताले ७, रनरअपले ४४, सेकेन्ड रनरअपले २२५, क्वार्टरफाइनलिस्टले १२५ अंक पाउने छन् । यो अंक वर्ल्ड र्यांकिङमा जोडिने भएकाले खेलाडीका लागि महत्त्वपूर्ण हुन्छ, विष्टले भने । प्रतियोगिताका लागि आईटीएफ रेफ्री प्रवीणकुमार नायक नेपाल आइसकेका छन् ।"
छोटकरी,"रसिला र अनु फाइनल भिड्नेकाठमाडौं (कास) आर्मीकी रसिला महर्जन र अनुमाया राई प्रथम ललितपुर मेयर कप राष्ट्रिय ब्याडमिन्टन प्रतियोगिताको फाइनल पुगेका छन् । महिला एकलतर्फ राष्ट्रिय च्याम्पियन रसिलाले एपिएफकी शोभा गौचनलाई २११२, २१९ ले र आर्मीकै अनुले आफ्नै टिमकी प्राथना देउवालाई १७२१, २११८, २११७ ले हराए । शुक्रबार पुरुष एकलतर्फ राष्ट्रिय च्याम्पियन पुलिसका प्रिन्स दाहाल आर्मीका दिवस शंकरलाई २११०, २११२ ले पराजित गर्दै सेमिफाइनल पुगे । कास्कीका विधान अधिकारीले एपिएफका देवराज रानालाई २११३, २१११ को जित निकाल्दै प्रिन्ससँगको भेट पक्का गरे । छात्रा यू१७ मा आर्मीकी रिहाना शेरचनले आफ्नै टिमकी समृद्धि श्रेष्ठलाई २११५, २११० ले पराजित गर्दै फाइनल प्रवेश गरिन् । अर्को खेलमा कैलालीकी रञ्जु रानाविरुद्ध ललितपुरकी श्रेया बज्राचार्य १९२१, २११९, २११३ को जित निकाल्दै फाइनल पुगिन् । छात्रतर्फ सेनाका कविर केसी र आर्मीका अनिल मल्ल फाइनल पुगेका छन् । तीनै स्पर्धामा भ्याली पब्लिक विजयीकाठमाडौं (कास) आयोजक भ्याली पब्लिकले १५ औं माछापुच्छ्रेभ्याली पब्लिक कप बास्केटबलमा शुक्रबार विजयी सुरुआत गरेको छ । सिनियर ब्वाइजमा भ्याली पब्लिकले इडेन ब्रिज एकेडेमी (ईबीए) लाई ३७१६ स्कोरले हरायो । भ्यालीका अनमोल गुरुङ र ईश्वर घलेले ११११ स्कोर गरे । जुनियरमा अशोक बिक र छिमे तामाङको ५५ स्कोरमा भ्यालीले ईबीएलाई १३८ ले हरायो । गर्ल्समा भ्याली पब्लिकले केभीकेएसएसलाई २५११ ले पन्छायो । भ्यालीकी मुस्कान गुरुङले ११ स्कोर गरिन् । सिनियर ब्वाइजमा सैनिक मावि, एन्जल्स हार्ट र एचएचसीए विजयी भए । गर्ल्समा एचएचसीएले जुगलमाथि २६१२ को जित्दा सारा घलेले १४ स्कोर जोडिन् ।"
दुःखका अलग रङ,"हाल तादी गाउँपालिकाअन्तर्गत पर्ने गैरी टोलनजिकै तादी खोला र घट्टे खोलाको दोभान छ । दोभान खोलावारिका गाउँहरूको मसानघाट हो । नदी किनारमाथि मूल बाटो नजिकै ढुङ्गाले छाएको एक मरणपाटी थियो । मरणपाटीबाट दस मिटरजति पूर्व बायाँपट्टि एउटा झ्याम्म परेको बयरको घारीसँग टाँस्सिएर झुप्रो बनेको थियो । आफ्ना तीन लालाबालासहित लगभग बगरलाई घर बनाएकी थिइन् जेठी दिदीले । जेठी दिदीबारे पहिलो स्मृति त्यही बगरको निवास हो । त्यो पनि उनका पतिले लेकमा कुनै तामाङ पछार्न अर्को तामाङलाई लगाएको गुण तिरेकाले बन्दोबस्त भएको थियो । उनी, उनको कम उमेरकै जेठो छोराको मिहिनेतले र कहिलेकाहीँ गाउँलेको दयाले छाक टार्ने मेसो हुँदै थियो, लेकबाट बेंसी झरेको त्यो दलित परिवारको । उनका पति आवारागिरीमा परिचित थिए । धेरै समय सहर अनि बम्बईतिर जान्छन् भन्ने हल्ला हुन्थ्यो गाउँमा । त्यो हालतमा परिवार छोडेर वर्षौं हराउँथे । गरिब तामाङ परिवारमा जन्मिएका कालुमान दाइ सानैमा बेंसी झरेका थिए । ती बालक हली बसे, खेतको काम गरे, भारी बोके, घाँस काटे । उमेर बढ्दै गयो, पिरती पनि गाँसे । विद्रोही पिरती ! गाउँकै तीन बच्चाकी आमा विधवा तामाङ्नीलाई मृङ (पत्नी) बनाए । मृङसँगै काखकी नानी र आफूलाई बासको व्यवस्था गर्नुपर्ने भयो । हाम्रो खेत नबनिसकेको झाडी फाँडेर सुरक्षित बास बनाए । मूल बाटामै थियो उनको बास । त्यही बाटो त्यस समय नुन, तेल, रासायनिक मल ल्याइन्थ्यो । सरकारी कामका लागि बजार र सदरमुकाम जान खच्चड हिँड्ने बाटो पनि त्यही थियो । सानो परिवार धान्न उनले तामाङहरू लक्षित खाजा घर पनि राखे । त्यहाँ मुख्यतः गज्जबको सिलावरको डबकामा जाँड, तमाखु र बिरुवाको ठूलो पातमा थोरै साँधेको भटमास पाइन्थ्यो । मजदुरी गरेर, ढुंगा फोरेर, ढुंगा बोकेर गुजारा चलाउँथे मान्छेहरू । जीवनमा मैले सबैभन्दा पहिले चिनेको र लामो संगत गरेको गाउँले सर्वहारा हुन् कालुमान दाइ र जेठी दिदी । हाम्रो बसाइ नजिकनजिकै थियो । तर, म सानै छँदा जेठी दिदीको त्यो बगरको टहरो र कालुमान दाइको बासबाट उठीबास लगाइयो । कालुमान दाइको घट्ट जेठी दिदीको टहरा नजिकै थियो । एक साँझ घर फर्कंदै गर्दा पानी परेकाले कालुमान दाइ केहीबेर जेठी दिदीको टहरामा ओत लाग्न गएका रहेछन् । श्रीमती गर्भवती बनाएर गायब भएको जेठी दिदीको श्रीमान् रूपलाल दुई वर्षपछि घर फर्कंदा कसैले उनलाई कालुमान ओत लागेको त्यो घटना सुनाइदिएछ । उनको पुरुषत्व जागेर आयो, जुर्मुरिँदै सानी छोरी र श्रीमती घिसार्दै कालुमान दाइको घरमा भित्र्याउने कुरा गर्न थाले । ठूलै खैलाबैला भयो । गाउँका सबै भेला भए । अरू त के हुनु थियो, गरिबीको बोझमा दलिएकी दलित महिला र गरिब तामाङ लहसिएको हल्ला मात्रैले पनि टहरो बनाउन जग्गा दिनेहरूलाई मौका बन्यो । तुरुन्तै जसोतसो मिलेको छतबाट दुवै परिवारलाई छुटाइयो ।भागेर कुन ठाउँ जानु ? हाम्रो गाउँको पूर्वपट्टिको भिरालो जमिनमा जेठी दिदीलाई गाउँकै एक जनाले टहरो बनाउन जग्गा दिए, पाखो खेती हेर्ने सर्तमा । कालुमान दाइले एउटा प्रयत्न गरे, सार्वजनिक जग्गामा बास बनाउने । उनको कोसिस बेकार बनाइयो । नजिकै सार्वजनिक जग्गामा बास जमाएको बाहुनको टहरोलाई सरकार र समाजले अतिक्रमण ठानेन, तर कालुमानले बनाएको टहरो टिक्न दिइएन । पछि उनी बाध्य भएर मृङको छोराको गोठमा बस्न गए । त्रासदीबीच मृङ बिमारी परिन्, बितिन् । कालुमानले घेवा गरेर उनलाई बिदा गरे । त्यसबीच धेरै परिवर्तन भइसकेको थियो । गाउँमा सडक बनिसकेको थियो । धूलाम्मे सडकमा हिउँदमा गाडी आउन थालेको थियो । बिजुली आइसकेको थियो । कालुमानले गर्ने काम पनि थोरै बदलियो । कहिले पानीघट्ट चलाए, कहिले त्यसै छाडिदिए । गाडीमा सामान लोडअनलोड गर्न थाले । मेलापात गरिरहे । फेरि एक पटक प्रेममा परे । यस पटक पनि विधवालाई नै मृङ बनाए ।सामान्य खेतालाको लगभग दोब्बर काम गरिभ्याउँथे कालुमान दाइ र जेठी दिदी । उनीहरूको श्रमसँग परिचित स्थानीयले कुनै बेला दुवैलाई बासबाट बन्चित मात्रै होइन बदनामी र अपमानको भारी बोकाए पनि बहिष्कार भने गर्न सकेनन् । कालुमानले हालेको आली सधैं सबैभन्दा अग्लो, खँदिलो हुन्थ्यो । कसैले फोर्न नसकेका ढुङ्गा सहजै फोरिदिन्थे, पिठो पिन्दा ढंग पुर्याउनेमा गनिन्थे, इमानदार र लगनशील थिए । जेठी दिदी बल, इमानदारीमा सधैं अघि रहिन् । बस्तीबाट टाढा बसोबास भए पनि बेलैमा मेला पुगिसक्थिन् । कथित भद्रभलाद्मीको समाज, जसले पहिले उठीबास लगाएको थियो, कालान्तरमा जेठी दिदी र कालुमान दाइलाई आरोपमुक्त गर्यो । श्रीमतीको बदनामी गरेपछि र कान्छी छोरी गर्भमा आएपछि घर छोडेर हिँडेका रूपलाल लखतरान हालतमा घर फर्किए धेरै वर्षमा । केही महिना सामान्य उपचार चल्यो, तर डाक्टरले उनलाई निको नहुने रोग लागेको बताए । घरमै जेठी दिदीले स्याहारसुसार गरिन्, करिब पाँच महिनापछि उनको मृत्यु भयो । जेठी दिदीले किरिया गरेर सालभर जुठो बारिन् । सानै उमेरमा जेठी दिदीका सन्तान काममा जोतिन बाध्य भए, स्कुल जाने उमेरको जेठो छोराले फलाम हुँदै सुन चाँदीको काम सिकिरहेका थिए । सीप हासिल गरेर केही कमाउने भए, बिहेबारी गरे र अन्तै बसाइँ सरे । कान्छो छोराले पनि तामाको काम सिके, गाउँमै काम गर्न थाले, बिहे गरे र पसल गरे । दुवै छोरीको किशोरी अवस्थामै बिहे भयो र आमा बने ।गाउँमा धर्म परिवर्तनको लहरले जेठी दिदीको परिवारलाई पनि प्रभाव पार्यो । सपरिवार धर्म परिवर्तन गरी क्रिस्चियन बने । धर्म परिवर्तन त भयो, तर छुवाछुत र जातीय विभेदको पर्खाल भत्किने सम्भावना थिएन र भत्किएन पनि । छोराहरूले थोरै पैसा जम्मा गरी त्यही पाखामा घडेरी किने, घर बनाए । जेठी दिदीले सधैं खेती मजदुरी गरिरहिन्, भारी बोकिरहिन्, बालुवा चालिरहिन् । अचानक बिरामी पर्न थालिन् । जब डाक्टरी चेकजाँच भयो, तब जेठी दिदीको जीवनले अर्को दुखदः मोड लियो । श्रीमान्ले उनलाई निको नहुने एचआईभी संक्रमण दिएर गएका रहेछन् । उनीमाथि थप बज्रपात भयो । आफ्नै छोराबुहारीको घृणाको पात्र बन्नुपर्यो । गाउँमा कान्छा छोराबुहारीसँगै बसेकी जेठी दिदी जेठो छोरो भएतिर गइन् र केही वर्ष त्यतै रहिन् । उपचारसँगै परिवारमा परामर्श पनि भइरहेकाले बिस्तारै माहोल सहज बन्दै गयो । उनी फेरि गाउँ फर्किइन् र पहिलेजस्तै मजदुरी जारी राखिन् । आज पनि सर्वहारा मजदुरझैं खटिएर काम गरिरहेकी छिन् जेठी दिदी । एड्स पत्ता लागेको आठनौ वर्षपछि पनि सक्रिय श्रमिकको दैनिकी उनको बाध्यता बनेको छ । जमाना बदलिएको छ । सरकार त दर्जनौं बदलिए । फेरि पनि श्रमिकमारा व्यवस्थामा जेठी दिदी र कालुमान दाइको जिन्दगी भने साँझबिहानको जोहो गर्नमै बितिरहेको छ । पहिले जब हाम्रो खेतको गहुँ भित्र्याउन हप्तौं लाग्थ्यो, त्यतिबेला पनि जेठी दिदी मजदुरीका लागि बोलाइने पहिलो छनोटमा थिइन् । अहिले चिसै गहुँ थ्रेसरले भटाभट दुई घण्टामा पेलिदिन्छ, तर खानयोग्य हुने गरी केलाउन जेठी दिदीलाई नै बोलाइन्छ । यद्यपि, जेठी दिदी र हाम्रो परिवारको सम्बन्ध पनि विविधतापूर्ण रह्यो । मेरी आमाले जेठी दिदीको बच्चा पढाउने वातावरण निर्माण लागि केही प्रयत्न पनि गर्नुभयो, तर सम्भव भएन । गाउँमा सँगसँगै काम गर्दा सरसफाइ, स्वास्थ्य र खानपानबारे सजग बनाउन केही भूमिका खेल्नुभयो । श्रीमान्को नागरिकता नबनेकाले उनलाई नागरिकता दिलाउने मेसो मिलाउनुभयो, तर पनि उनीहरूबीचको विभेदको पर्खाल भने सजिलै भत्किन सकेन । जनयुद्ध को प्रभाव बढेसँगै र शान्तिसम्झौतापछिका केही वर्षपछिसम्म हाम्रो घरभित्र छुवाछुत भएन बरु समान व्यवहारमा वृद्धि भयो । अफसोस ! प्रतिक्रान्तिको लहरले बिस्तारैबिस्तारै फेरि सबै कुरा बदलिएको मैले भने पछि मात्र चाल पाएँ । भूकम्पपछि कालुमान दाइले थोरै राहत पाए । जग्गा नहुनेहरूका लागि घर बनाउन जमिनसहित बास हाल्न पैसा पाउने नीति थियो । तर, प्रशासनको सर्त र झन्झटकै कारण नीतिभित्र परेका कालुमान दाइले घडेरी पनि पाएनन् । उनीसँग अहिले पनि आम्दानीको स्रोत केही छैन । कमजोर भइसकेका छन्, निःसन्तान छन् । वर्षको केही महिना घट्ट चलाउँछन्, केही महिना सानोतिनो मजदुरी गर्छन् । यसरी कालुमान आज पनि साँझबिहान आफ्नै पाखुरीको बलमा बाँचिरहेका छन् ।हड्डी गलाउने मिहिनेत र इमानको बदलामा यो व्यवस्थाले उनलाई जिन्दगीभर असुरक्षा, अभाव र अपहेलना दिएको छ उपहार । नेपालका सबै निर्वाचन भोगेका उनीहरूलाई पञ्चदेखि कांग्रेस र माओवादीसम्मका अनगिन्ती प्रतिनिधिले हिजो पनि आश्वासनबाहेक केही दिएनन् र आज पनि आश्वासनबाहेक अर्थोक केही दिएका छैनन् ।"
धरतीले कति मान्छे धान्ला ?,"एउटा ब्रेकिङ न्युज दोहोर्याऊँ ? मान्छेहरू आठ अर्ब भए !एउटा सानो र सरल वाक्यमा टुंगिने यो समाचार सुन्नमा जति सरल छ, गुन्नमा भने उति नै पेचिलो । मानिलिनुस्, तपाईंका घरमा पाहुना आए । एकजना आउँदा सत्कारमा कुनै कमी राख्नुहुनेछैन । दुई जना आए कुनै हर्जा छैन, राम्रैसँग खानपान गराउन सक्नुहुन्छ । तर, सय जना आए भने ? त्यो पनि सक्नुहोला रे लौ । हजार जना ? कतै पार्टी प्यालेसतिर लगेर एक दिनका लागि यो पनि झेल्न सकिएला रे भनौं । लाख वा करोड वा दस करोड भए भने सत्कार त के नमस्कार पनि गर्न सक्नुहुन्न तपाईं । अतिथि देवो भव भन्ने श्लोकदेखि डर लाग्छ तपाईंलाई । यतिका पाहुनालाई घरमा बास दिने त कल्पना नै हुँदैन, सुबिस्ताका लागि पूरै सहर वा देशमा पनि राख्न सकिन्न । तपाईंका ठाउँमा गृहपतिलाई पृथ्वी हुन दिनुस् एकै क्षणका लागि । यो विश्व ब्रह्माण्डमा विज्ञानको आजसम्मको खोजले जीवन पृथ्वीइतर कहीँ कतै पाइएको छैन । यहीँ पनि बडा निर्जन थियो सृष्टिको सुरुवाततिर भन्छ विज्ञान । सारा जीवनको गृहपति पृथ्वीको उमेर ४ अर्ब ६० करोडको छ । यतिका संख्याको कुनै कुरा गन्न मात्रै परे पनि मनुष्यको आयु सकिन्छ । तर, तेह्र अर्ब ७० करोड आयु भएको ब्रह्माण्डका अघिल्तिर यो निकै कम हो । ब्रह्माण्ड ९ अर्ब १० करोड वर्षसम्म पृथ्वीबिना नै चलिरह्यो । त्यसपछि हाम्रो गृहपति पृथ्वीको जन्म भयो । त्यसपछि पनि पृथ्वी झन्डै एक अर्ब वर्षसम्म जीवनबिनाको रह्यो । घडी, पला, घण्टा गर्दै दिन, महिना, वर्ष र शताब्दीहरूको हिम शृंखलाजस्तो अग्लो चाङले पनि नपुग्ने लामो समय व्यतीत भएपछि विज्ञान भन्छ, पृथ्वीमा जीवनको उत्पत्ति भयो, एक कोषका रूपमा । त्यसको तीन सवा तीन अर्बभन्दा पनि धेरै वर्षपछि बहुकोषीय जीवको उत्पत्ति भयो । र, त्यसको पनि चालीस करोड वर्षपछि अर्थात् आजभन्दा साठी करोड वर्षअघि जलचरको उत्पत्ति भयो । यो घटनाको ५७ करोड ५० लाख वर्षपछि, माने २५ लाख वर्षअघि मान्छेको आदिम प्रजातिको उद्विकास भयो । ती हाम्रा पुर्खालाई तिनैका सन्तानले पच्चीस लाख वर्षपछि एक नाम दिए, होमो स्यापियन्स अर्थात् बुद्धिमान मानिस (हरारी, स्यापियन्स ः ब ब्रिफ हिस्ट्र अफ हुमनकाइन्ड) । साँच्चै नै होमो स्यापियन्सहरू बुद्धिमान थिए ? यो त अनेक तर्कवितर्कको पक्ष भयो । तर, अरू सामान्य जनावरजस्तै बोल्न र संगठित हुन नसक्ने अवस्थाबाट उनीहरू यहाँसम्म आइपुग्दाको यात्रा रोचक र आश्चर्यचकित पार्ने खालको छ । हामी अहिलेका आधुनिक मान्छे सबै त्यो होमो स्यापियन्सका सन्तान हौं, जसको प्रजाति २ लाख वर्षअघि दक्षिण अफ्रिकामा देखा परे । उनीहरू आगो खेलाउन जान्दथे, मासु पकाएर खान सक्थे र सिकार गर्न अरूभन्दा अब्बल थिए । त्यही होमो स्यापियन्स ७० हजार वर्षअघि सोच्न सक्ने भए । भविष्यका घटनाको आकलन, विगतको गल्तीबाट पाठ र समूहमा योजना बनाउन सक्ने खुबीले उनीहरू आफूभन्दा बलिया जनाबरहरूलाई परास्त गर्न सक्ने हुँदै गए ।अन्ततः उनीहरूले मानिसका अरू प्रजातिहरू होमो इरेक्टस, नियन्डरथल लगायत सबैलाई मारेरै छाडे । यसरी १२ हजार वर्षयता पृथ्वीमा मान्छे जातिका हाम्रै पुर्खाहरूको एकछत्र राज छ, जसकारण दर्जनभन्दा बढी अरू प्रजातिका मानिसको वंशै नाश भयो, हजारौं बोटबिरुवा र जनावर मासिए । अरू त अरू, जंगलको राजा भनिने बाघ र सिंह नै लोप भएर मान्छेले नै संरक्षण गर्नुपर्ने अवस्थामा पुगिसके । मान्छेको संख्यामा भने ज्यामितीय बढोत्तरी भइरहेको छ, जो दिन दुई गुना रात चौगुना भनेजस्तो गरी बढिरहेको देखिन्छ । यस्तो हुँदा अब प्रश्न उठ्न सक्छ, यो पृथ्वीले कहिलेसम्म र कतिसम्म मान्छेको बढ्दो चाप थेग्न सक्छ ? बढ्दो जनसंख्या धान्न स्रोतहरूको दोहन गर्दा वातावरणको तीव्र दोहनले पृथ्वी विनाशको संघारमा पुगेको वैज्ञानिकहरूको आकलन छ । त्यसो हो भने त्यो विनाश कहिले हुनेवाला छ ? निकै नै छिटो एक दशकअघि बिग थिङ भन्ने टेलिभिजन च्यानलको अन्तर्वार्तामा वैज्ञानिक स्टेफन हकिन्सले भनेका थिए, आउने हजार वर्षको कुरा छाडिदिनुस्, सय डेढ सय वर्षमै हामीले पृथ्वीको नाश निम्त्याइसकेका हुनेछौं ।उनले यस्तो किन भने ? त्यसका पर्याप्त कारण छन्, जसमध्ये मुल जनसंख्या वृद्धि एउटा हो । अब हामी यसबारे अलिक विस्तारमा कुरा गरौं । सत्तरी हजार वर्षअघि दुईतीन दर्जनको हूलमा हिँड्ने होमो स्यापियन्सको संख्या यो नोभेम्बरमा ८ अर्ब नाघेको घोषणा संयुक्त राष्ट्र संघले गरेकै दिन चार लाख मानिस पृथ्वीमा थपिइसकेका थिए । हरेक दिन चार लाखको हाराहारीमा मानिस जन्मिने उपक्रम एवंरीतले बढ्दै गए सन् २०५० सम्म पुग्दा पृथ्वीको जनसंख्यामा अर्को पौने दुई अर्बले थप हुने अनुमान राष्ट्र संघको छ । विश्व जनसंख्या भनेको अहिले बाँचिरहेका मानिसहरूको कुल संख्या हो, जो भनिहालियो, अहिले आठ अर्ब छ । यो संख्या औद्योगिक क्रान्तिपछि रकेटस्तरमा वृद्धि भएको देखिन्छ । हालसम्मको अध्ययनले के देखाएको छ भने मानव जनसंख्या एक अर्ब पुग्न दिव्य २ लाख वर्ष लागेको थियो । तर, त्यो आठ अर्ब पुग्न मात्रै २१९ वर्ष लागेको छ (किघ्ट एट अल, द हुमन रेस एट एट बिलियन, एक्सिअस डट कम, १५ नोभेम्बर, २०२२) ! सन् १३५० को आसपास पृथ्वीमा मान्छेहरू जम्मा ३७ करोड थिए । त्यसपछि निरन्तर रूपमा जनसंख्या उकालो लागेको लाग्यै छ । यसका कारणबारे मानव जनसंख्याको फ्रान्सेली जनसंख्याविद् जिआँ नो विराबियाँले एक रोचक अनुसन्धान गरेका छन्, जो एन एस्से कन्सर्निङ म्यानकाइन्स पपुलेसन शीर्षकमा सन् १९८० मा प्रकाशित भएको थियो । उनको अनुसन्धानले भन्छ, पृथ्वीमा सन् १३१५ मा दुई वर्षसम्म भयंकर अनिकाल फैलियो । यो अनिकालमा ठूलो संख्यामा मानिसहरू मरे । त्यसपछि १३५० मा महाव्याधिले मानिसहरू भक्राम भए । त्यसपछि भने निरन्तर रूपमा जनसंख्या बढ्दै गइरहेको छ । त्यसयता हरेक दिन, हरेक वर्ष मर्नेको संख्याभन्दा बाँच्नेको संख्यामा तीव्र वृद्धि हुँदै आइरहेको छ । पहिलोचोटि सन् १९५५१९७५ को अवधिमा पृथ्वीमा जनसंख्या दुई दशमलव एक प्रतिशतले बढ्यो, जो अहिलेसम्मकै उच्चतम जनसंख्या वृद्धिदर भनेर चिनिन्छ । त्यतिबेला जनसंख्या चार अर्बको हाराहारीमा थियो । जनसंख्या विस्फोटले ठूलो समस्या निम्त्याउने बहस त्यतिखेर जोडतोडले भयो । यसलाई रोक्ने अनेक उपायबारे विमर्श हुन थाल्यो । अन्ततः अमेरिकामा गर्भ निरोधक चक्कीको आविष्कार भयो, जसलाई सन् १९६० देखि प्रयोगमा ल्याइयो (क्रिस्टिन मेट्री, हिस्ट्री अफ वरल कन्ट्रासेप्टिभ ड्रग्स एन्ड देयर युजेज वर्ल्ड वाइड, २०१३) । हाल पृथ्वीभर महिलाहरूले खाने पिल लाई सुरुवाती दशकमा प्रयोग गर्न पश्चिममा ठूलो अभियान चलाइयो र यसबारे उस्तै प्रतिकारपूर्ण व्यवहारको पनि प्रदर्शन भयो । यही समय मध्यकालदेखि अनेक तरिकाबाट प्रयोगमा ल्याइन प्रयास गरिएको कन्डमको पनि औद्योगिक उत्पादन सुरु भयो । सुरुमा जर्मनीले दोस्रो विश्वयुद्धका समयमा आफ्ना सैनिकहरूका लागि यो एक सुविधाका रूपमा उपलब्ध गरायो । जन्म नियन्त्रण पनि हुने र यौन रोगबाट पनि छुट्कारा पाइने कन्डमले तुरुन्त लोकप्रियता पायो । सेक्स गुरु भनेर पश्चिमा संसारमा चिनिएका ओसोले त कन्डमलाई मान्छे जातिको सबभन्दा काम लाग्ने आविष्कार भनेर मुक्तकण्ठले यसको प्रशंसा पनि गरे । किनभने यो नभइदिएको भए प्रत्येक वर्ष पृथ्वीमा एक अर्बले जनसंख्या बढ्ने उनको आकलन थियो, जो आफैंमा सम्हाल्न नसक्ने स्थितिको उदय हुनु हो । यसरी हेर्दा हो पनि, कन्डमले एउटा महामारीलाई चुपचाप रोकिदिएको छ । यसरी जनसंख्या एकदमै तीव्र गतिले बढिरहेका बेला पिल्स र कन्डमको संस्कृतिले युरोप, अमेरिकामा परिवार नियोजनलाई प्राथमिकताका साथ अगाडि बढाइयो, जो अब संसारभरका सरकारहरूको एक अनिवार्य कार्यक्रम बनिसकेको छ । उच्चतम जनसंख्या वृद्धि को दशकपछि सुरु भएको जनसंख्या रोकथामका प्रयासले के फरक पार्यो भने उकालो लागिरहेको वृद्धिदर रोकिएन मात्रै, सन् २०१५ सम्म आइपुग्दा त्यो घटेर ११ प्रतिशतमा आइपुग्यो । यसो हुनमा ठूलो जनसंख्या भएको देश चीनले सन् १९७९ मा सुरु गरेको वान चाइल्ड पोलिसी अर्थात् एक दम्पतीले एउटा मात्रै सन्तान पाउन पाउने नीति पनि मुख्य रूपले जिम्मेवार छ । तर, सबले छोराको चाहना गर्दा र छोरीहरूको भ्रूणमै हत्या गर्दा त्यहाँ केटाहरूको संख्या २० करोडले बढ्ता हुन गयो भने काम गर्ने उमेरका मानिसको पनि उल्लेख्य कमी देखिन थाल्यो । चीनले यो अवस्था अन्त्य गर्न वान चाइल्ड पोलिसी को अन्त्य गर्यो सन् २०१५ मा । संसारको सबभन्दा ठूलो जनसंख्या भएको देशले जन्मदरमा लगाएको अवरोध हटाएपछि अब आउने दशकमा यसको भिन्न परिणाम देखिने मात्रै होइन, पृथ्वीभर घट्दो बालमृत्यु दर, बढ्दो जनसंख्या, जनस्वास्थ्यका क्षेत्रमा भएको दुर्लभ उपलब्धि र फैलिँदो औसत आयुका कारण पृथ्वीलाई ठूलै भार पर्ने आकलनहरू चर्को रूपले हुन थालेका छन् । मानिसहरूले आफ्नो बढ्दो संख्याले आफैंलाई हुने हानिबारे सोच्न थालेको भने आज मात्रै होइन । मध्यकालदेखि नै जनसंख्या वृद्धिले हुने दुष्प्रभावबारे खोजबिन भएको इतिहास छ । बेलायती अर्थशास्त्री, अनुसन्धाता तथा चिकित्सक सर विलियम पेटीले सन् १६८२ मा विश्वको जनसंख्या ३२ करोड हुन सक्ने अनुमान गर्दै यो निकै भयानक अवस्था रहेको औंल्याएको थिए । तर, त्यो संख्या उनले अनुमान गरेभन्दा ठ्याक्कै डबल भएको अहिलेको अुनसन्धानबाट पुष्टि हुन्छ । जनसंख्याको बढ्दो ग्राफबारे कुरा गर्दा जबरजस्त रूपमा उठ्ने एउटा प्रश्न हो, कुन विन्दुबाट हाम्रा सदस्यहरू बढ्न थाले होलान् त ? के त्यस्तो कुरा थियो, जसले हजारौंहजार वर्षसम्म हामी फैलिन सकेनौं ? अनि के त्यस्तो कुरा भयो, जसले केही शताब्दीमै फेरि हामी ढाँडा काँडा ढाक्ने भयौं ? यसका लागि समयको अलिक गहिराइमा पुगेर कृषियुगलाई हेर्नुपर्ने हुन्छ, जो दस हजार वर्षअघि सुरु भएको थियो । त्यसबेला मान्छेहरू कति थिए होलान् ? समयसमयमा मानिसको जनसंख्याबारे लेखिएको रोचक पुस्तक डेमोग्राफिक प्रब्लम्स, कन्ट्रोभर्सी ओभर पपुलेसन कन्ट्रोल (१९७५०) का लेखक अमेरिकी अनुसन्धाता राल्फ टम्लिन्सनका अनुसार, त्यसबेला दस लाखदेखि डेढ करोडको हाराहारीमा मानिस थिए । सोचविचार गर्न थाल्दाको समय ७० हजार वर्षअघि उनीहरूको संख्या पृथ्वीभर १ हजारदेखि १० हजारको बीचमा हुनुपर्छ भन्ने अनुमान तिनको जीवाशेषको आनुवंशिकीय खोजहरूका आधारमा गरिएका छन् । साठी हजार वर्षसम्म ती होमो स्यापियन्सका सन्तान अर्थात् हाम्रा पुर्खाले घुमन्ते सिकारी जीवन बिताउँदा तिनको संख्या लगभग स्थिरजस्तो थियो । पछि उनीहरूले आफ्ना समकक्षी अरू मानवलाई मारेर सखाप पारेपछि इसापूर्व १२ हजार वर्षको आसपासमा आएपछि भने उनीहरूको संख्यामा बढोत्तरी हुन थाल्यो । कृषियुगको सुरुवातपछि सुरक्षाका प्रबन्ध बढ्यो, भोकमरीले दुःख दिन छाड्यो र परिवारको उदय भएकाले बच्चाहरूको रेखदेखको संस्कृति विकास हुन थाल्यो । यसले गर्दा जनसंख्या बढ्न सघाउ पुग्यो । इसाको चौथो शताब्दीतिर आइपुग्दा तिनको जनसंख्या रोमन साम्राज्यमा मात्रै ६ करोडको हाराहारीमा भएको अनुमान जनसंख्याविद्को छ । यर्सिनिया पेस्टिस नामको ब्याक्टेरियाले छैटौं र आठौं शताब्दीमा ज्यादै दुःख दियो । यसले फैलाएको महामारीलाई जस्टिनियाको प्लेग नामले चिनिन्छ, जसका कारण युरोपको जनसंख्या आधाले घट्न पुग्यो । हालसम्मको अभिलेख अनुसार, यसरी ठूलो संख्यामा मानिसहरूको जनसंख्या घटेको यो पहिलो घटना हो । त्यतिबेला युरोपमा मात्रै मानिस ७ करोड थिए । प्लेगले कम्तीमा तीन करोड ५० लाखको ज्यान लियो (नेसनल जियोग्राफिक, २२ जुलाई, २०१३) । महाव्याधिले ल्याएको मृत्युले लगेको यो संख्या पूर्ति गर्न युरोपलाई पूरै २ सय वर्ष लाग्यो । भारतीय महाद्वीप र चीनमा समेत त्यो समय जनसंख्या घटेका प्रमाण छन् । यसलाई अज्ञात मृत्युको कालो समय पनि भन्ने गर्छन् इतिहासवेत्ताहरू । त्यसपछि पनि अनिकाल र महामारीले बेलाबेलामा मानिसहरू ठूलो संख्यामा मर्ने गरेका थिए, जसले गर्दा जनसंख्या पृथ्वीका लागि समस्या कहिल्यै भएन । यसरी ७० हजार वर्षदेखिको कालखण्डमा क्रमशः राज गर्दै आएको मान्छेको संख्या भने एउटा निश्चित, तर छोटो अवधिका बीच तीव्र रफ्तारमा बढ्न पुग्यो । यसको सुरुवात कृषि र औद्योगिक क्रान्तिपछि भएको देखिन्छ । सोह्रौं शताब्दीमा अफ्रिकाबाट पोर्चुगल र स्पेनका उपनिवेशवादीहरूले अमेरिकाबाट एसिया र युरोपमा मकै र कासभा (तरुलजस्तो देखिने एक खाद्य पदार्थ) भित्र्याए । यसको मनग्यै उत्पादनले ठूलो जनसंख्यालाई अनिकालबाट बचायो । यसबाट मानिसहरू दीर्घजीवी भएको र जनसंख्या बढेको प्रमाणहरू देखिएका छन् (कोलिङ्गम लिजी, टेल अफ कुक्स एन्ड कन्क्विरर्स, २००६, अक्सफोर्ड) । मानिसहरूको विश्वव्यापी रूपमा विस्तार भएको सञ्जाल, खेतीमा आएको सुधार, धान, गहुँ, मकैजस्ता बालीहरूको संसारैभर फैलावटले अनिकालले हुने मृत्युलाई ह्वात्तै घटायो । दादुरा, मलेरिया, हैजाजस्ता रोगले विश्वभर महामारी ल्याइरहने हुनाले १८ औं शताब्दीसम्म पनि जनसंख्या वृद्धिले खासै अत्याउन सकेको थिएन । तर, जब यी महामारीविरुद्ध खोपहरू बने, युरोपेली देशहरूमा जनसंख्या ह्वात्तै बढ्यो । यसरी विश्व जनसंख्या सन् १८०४ मा पहिलो पटक एक अर्ब पुग्न गएको राष्ट्रसंघको अनुमान छ । सुन्दा दुई अक्षरको शब्द लागे पनि एक अर्ब सानो संख्या होइन । अलिक होस दिएर सम्झनुस् त, एक अर्ब ! एक, दुई, तीन, चार गर्दै दस गन्नुस् । यस्ता दस दस ठाउँमा पुर्याएपछि सय मान्नुस् । सयलाई सय ठाउँमै राखेपछि दस हजार भयो । दस हजारलाई दसै ठाउँमा जोडेपछि लाख भयो । लाखलाई सय पटक थुपार्नुस्, करोड भयो । करोडलाई सय पटक थुपार्नुस्, बल्ल एक अर्ब भयो । गन्न सकिने कुनै कुरा हामीले एकै पटक यतिका संख्यामा देखेकै हुँदैनौं । त्यसैले, गणितीय बुझाइबाहेक एक अर्ब कति हो भन्ने भावनात्मक अनुभूति नै हामीलाई छैन । यो देशभरका मानिस एउटै ठाउँमा उभ्याउँदा पनि तीन करोड पुग्दैन । यस्तो संख्या ३३ पटकभन्दा बढ्दा जोडेपछि बल्ल पुग्छ एक अर्ब । ल भन्नुस्, एक अर्ब के सानो हो ? यति ठूलो संख्या हुनाले नै एक अर्ब जनसंख्या पुग्न अनादि समय लाग्न पुग्यो । तर, त्यसको त्यसको १ सय २३ वर्षपछि सन् १९२७ मा यो संख्यामा अर्को एक अर्ब थपियो । यहाँतिर फेरि गणितीय जोडमा मात्रै नचिप्लिनुस् । एक पटक सास रोकेर तुलना गर्नुस्, अनादि समय भर्सेस १ सय २३ वर्ष । अहो, कहिल्यै हुन नसकेको कुराको दोब्बर परिणाम १ सय २३ वर्षमै ? कुरा यत्तिमै रोकिँदैन । सन् १९६० मा तीन अर्ब जनसंख्या पुग्न मात्र ३३ वर्ष लाग्यो । जे हुन कहिल्यै सम्भव थिएन, त्यो १२३ वर्षमा भयो । र, त्यो फेरि तेत्तीसै वर्षमा हुन पुग्यो । त्यसपछिको त १४ वर्षमै सन् १९७४ मा मानिसहरूको संख्या चार अर्ब पुग्यो । सन् १९८७ मा पाँच अर्ब पुग्न १३ वर्ष नै काफी थियो भने १९९९ मा ६ अर्ब पुग्न १२ वर्ष कट्न परेन । जनसंख्या स्थिर बनाउने विश्वव्यापी प्रयासका बावजुद पृथ्वीको जनसंख्या ७ अर्ब पुग्न अर्को १२ वर्ष नै काफी भइदियो । संयुक्त राष्ट्र संघका अनुसार, अक्टोबर २०११ मा जनसंख्या ७ अर्ब पुगेको थियो । अर्को एघारै वर्षमा राष्ट्र संघले गत कात्तिकको अन्तिम दिन जनसंख्या अर्को एक अर्बले बढेर ८ अर्ब पुगेको घोषणा गर्यो । यही रफ्तारले बढ्दै जाँदा हरेक एक दशकमै जनसंख्या एक अर्बले थपिनेछ । यद्यपि, वृद्धिदर केही कम भएकाले अब एक अर्ब पुग्न १५ वर्ष लाग्ने अनुमान पनि जनसंख्याशास्त्रीहरूको छ । जे भए पनि यो बढ्दो संख्या पालिराख्न पृथ्वीलाई भोजन र पानी पुर्याउनै हम्मे पर्नेछ । वातावरणको तीव्र दोहन हुनेछ । स्रोतहरूका लागि चर्को द्वन्द्व हुनेछ, जसले युद्ध निम्त्याउने खतरा ज्यादै बढ्नेछ । जाबो तीन करोड ननाघेको हाम्रो आफ्नै जनसंख्यालाई उदाहरण लिऊँ न । बस्ने प्रबन्धका लागि घरहरू बनाउन उब्जनी हुने सबै जमिन सकिन लागिसके । पानीको स्रोत सुक्दै गएकाले सबको गला भिजाउने गरी त्यसको प्रबन्ध गर्न नसक्दा पहाडमा बस्तीहरू रित्ता हुन पुगिसके । बढ्दो जनसंख्या चाप थेग्न भएका अतिशय दोहनका प्रयासले पृथ्वीको तापक्रम बढ्दो छ, जसले हाम्रा हिमालहरू पग्लिसके । अब प्रत्येक दस वर्षमा एक अर्ब संख्या थपिँदै जाँदा पृथ्वीको हालत त्यही गृहपतिको हुनेछ, जसलाई एक करोड पाहुनालाई रातदिनै खुवाउनु, पियाउनु छ । एक व्यक्तिका लागि एक करोडलाई खुवाउने प्रबन्ध गर्न असम्भव भएजस्तै एउटा विन्दुमा पृथ्वीका लागि पनि बढ््दो जनसंख्या थेग्न सक्ने हैसियत हुनेछैन । तर, त्यो विन्दु कुन हो ? यसको उत्तरमा अमेरिकाका जीवशास्त्रीय गणितज्ञ जोएल ई कोहेनको एउटा प्रसिद्ध आलेख छ, हाउ मेनी पिपुल क्यान द अर्थ सपोर्ट । उनको खोजले देखाएको छ, पृथ्वीले कति जनसंख्या धान्छ भन्ने पत्तो लगाउन असम्भव छ । किनभने, यसमा जनसंख्याको कस्तो व्यवहार हुन्छ भन्ने पक्षले महत्त्वपूर्ण भूमिका निर्वाह गर्छ । मानिसहरूले स्रोतहरूको दोहन गर्दा वातावरण बिगारेनन् भने, कार्बन उत्सर्जन घटाउन सके भने र दिगो विकासका उपाय पूर्ण रूपले लागू गर्न सके भने यसले अरू धेरै संख्यामा मानिसलाई सुरक्षित आश्रय दिन सक्छ । तर, त्यसो हुन सकेन भने पृथ्वीको आयु यही मात्रामा बढेको जनसंख्याले निकै नै छिटो सक्ने उनको चेतावनी छ, जसमा कसैले पनि असहमति जनाउने ठाउँ छैन । यी सबै प्रक्षेपणहरूले के देखाउँछन् भने हामी आसन्न संकटको नजिक छौं । यी आठै अर्बलाई एक मध्यमस्तरको अमेरिकीले उपयोग गर्ने स्रोतसाधन उपलब्ध गराउने हो भने यस्तो १६ वटा पृथ्वी चाहिने वैज्ञानिकको अनुमान छ । अन्तरग्रहको यात्रा सुरुवात गर्नुपर्छ भन्ने अर्बपति इलन मस्कको कम्पनी स्पेस एक्सले नयाँ योजनाहरू ल्याएको धेरै भएको छैन । हालै ट्विटर किनेर ठूलो धनराशि सकेका मस्क अन्तरग्रह बसाइसराइको योजनाले भन्दा बढ्ता आठ डलरमा किन्नुपर्ने ट्विटर ब्याजको प्रस्तावले चर्चामा छन्, जसले उनको सुरुवाती योजना छायामा पारेको भन्दै आलोचनासमेत हुन थालेको छ । धर्तीको भार बन्दै गएको हाम्रो संख्याले प्रलय निम्त्याउनुअघि नै मानिसहरू के अन्य ग्रहमा बसाइ सर्न भ्याउलान् ? अथवा, हामी जनसंख्या वृद्धिदरलाई रोक्न सकौंला ? पृथ्वीलाई नस्ट हुनबाट जोगाउन सकौंला ? जीवशास्त्रीय गणितज्ञ कोहेनले भनेजस्तो धेरै हदसम्म यसको उत्तर हाम्रै व्यवहारमा निर्भर गर्छ । जनसंख्याको कारण मात्रै नभई ब्रह्माण्डको अरू कुनै पक्षका कारण सिस्टम इरर भएर पनि यो ग्रह ध्वस्त हुने अनुमान मनुष्यले धेरै पहिलेदेखि गर्दै आएको छ । हुन पनि संसार अनित्य हुनाले यसै होला भन्न सकिन्न । तर, अहिलेलाई भने नित्यरूपले के भन्न सकिन्छ भने, जनसंख्याको ग्राफ तीव्र रूपले बढिरहेको छ र हामी एक अज्ञात परिस्थितिको सामना गर्दै छौं ।"
मैदान नजिकैबाट,"कतारले अर्बौं डलर लगानी गरेर बनाएको मेट्रो गत सातासम्म खालीखाली नै थियो । चर्को घाम छलेर शीतलमै यात्रा गर्न सकिने भए पनि मेट्रोमा यात्रु नगन्य देखिन्थे । ठूला सहरमा ट्राफिक जाम छल्न र यात्रा सहज बनाउन बढाईएको मेट्रोको गतिलाई कतारमा बसोबास गरिरहेका २७ लाख बढी मानिसले पछ्याउन नसकेको हो कि ?जम्मा ११ हजार ५ सय ८१ वर्गकिलोमिटर क्षेत्रफल भएको खाडीको सानो देश हो कतार । क्षेत्रफलको हिसाबले विश्वकप आयोजना गर्ने सबभन्दा सानो आयोजक नै कतार बन्यो । चार वर्षअघि रुसमा जस्तो २२ घण्टासम्म रेलको यात्रा गर्नुपर्ने अवस्था नभएकाले कतारमा दैनिक दुई खेलसम्म हेर्न सकिन्छ । १२ वर्षअघि विश्वकप आयोजना गर्ने अधिकार पाएपछि उसको निरन्तर आलोचना भइरहेको थियो । त्यसैले आइतबार सुरु भएको विश्व फुटबलको सबभन्दा प्रतिष्ठित र महत्त्वपूर्ण प्रतियोगिता विश्वकपको २२ औं संस्करणमा कतारको मेट्रो भरिभराउ हुनेमा शंका गरिएको थियो । जब विश्वकप नजिकिँदै गयो तब दोहाले बिस्तारै गति लिन थाल्यो । संसारकै सबभन्दा लोकप्रिय खेलको मुख्य प्रतियोगिता सुरु भएदेखि त मेट्रो पूरापूर भरिभराउ छ ।पहिलोपल्ट खाडी क्षेत्रमा भइरहेको विश्वकपका खेलहरू दिउसो १ देखि सुरु हुन्छ । खेल सुरु हुनुभन्दा चारपाँच घण्टाअघिदेखि नै मेट्रोमा यात्रा गर्न र सिट पाउन मुस्किल भइरहेको छ । दिनको अन्तिम खेलपछिको अवस्था पनि त्यस्तै छ । सार्वजनिक बस वा कर चढ्नु दिवास्वप्नजस्तै हुन्छ । रंगशाला वरिपरिको भीडमभीड माहोल र व्यस्त सडकका कारण उबर, करिम (ट्याक्सी) पाउन पनि घण्टौं कुर्नुपर्छ वा ट्याक्सी पाउने ठाउँसम्म पुग्न कम्तीमा एक घण्टा जुत्ता खियाउनुपर्छ ।त्यसैले चढ्न र सिट पाउनै मुस्किल भए पनि सबभन्दा राम्रो विकल्प मेट्रो नै हो । मेट्रोभित्रको माहोल नै फरक छ । अखबार पढेजस्तो, समाचार सुनेजस्तोभन्दा बिलकुल फरक छ मेट्रोको यात्रा । महिलाले शरीर ढाक्ने कपडा लगाउनैपर्ने, महिलालाई सीधा आँखाले हेर्नै नहुने कतै सुनेपढेको कुरा गफै त हो भनेजस्तो लाग्छ । विश्वकपमा सहभागी देशबाट आएका र अरू समर्थक झन्डा बोक्छन्, ओढ्छन् । आफ्नो टिमको जर्सी लगाउँछन् । मैदानभित्र खेलाडीहरू र रंगशालाभित्र दर्शक आफ्नो टिमको समर्थनमा कुनै कसर बाँकी राख्दैनन् । तर, बाहिरको व्यवहार बिलकुलै फरक देखिन्छ । अर्जेन्टिनाविरुद्ध साउदी अरेबियाको खेलअघि दुवै टिमका समर्थक मेट्रो, सार्वजनिक स्थल र रंगशालाबाहिर सँगसँगै गीत गाउँदै नाचिरहेका थिए । अविश्वसनीय रूपमा साउदीले लियोनल मेसीको टिमलाई २१ ले पराजित गरेपछि पनि दुवै टिमका समर्थक सडकमै नाचगान गर्दै फर्किरहेका थिए । ९२ वर्षको इतिहास बोकेको विश्वकपको सबभन्दा बढी लगानी भएको यसैपालि हो । २ खर्ब २० अर्ब अमेरिकी डलरभन्दा बढी खर्च भएको अनुमान गरिएको यो विश्वकपका आठमध्ये सात रंगशाला नयाँ बनाइएका हुन् । खलिफा अन्तर्राष्ट्रिय रंगशाला मात्रै पुरानो हो, जसलाई केही संरचना थपघट गरेर प्रयोग गरिएको छ । एसियाली खेलकुद (एसियाड, सन् २००६), एसियन कप २०११, विश्व एथलेटिक्स च्याम्पियनसिप २०१९ को मुख्य आयोजनास्थल पनि हो खलिफा रंगशाला । यही मैदानमा जापानले चारपल्टको विश्वकप विजेता जर्मनीमाथि २१ को ऐतिहासिक जित रच्यो । जापानले अतिरिक्त समयमा गोल गर्दै अस्ट्रेलियालाई १० ले पन्छाएर एसियन कपको उपाधि कब्जा गरेको रंगशाला पनि यही हो । फरक यत्ति हो कि ११ वर्षअघि एसिया कपमा आउँदा रंगशाला प्रवेश गर्नेबित्तिकै गर्मीले खलखली पसिना बगेको थियो । यसपालि जर्मनी र जापानको चर्को प्रतिस्पर्धा, प्यारापिट भरिएका दर्शकको बाजागाजा, हुटिङ, जोसिलो उपस्थितिबीच पनि ज्याकेट खोल्न सक्ने अवस्था भएन । किनभने पूरा रंगशालामै एयर कन्डिसनर जडान गरिएको छ ।खलिफामा मात्रै होइन, विश्वकपका आठवटै रंगशालामा एसीको व्यवस्था गरिएको छ । हुन त अन्तर्राष्ट्रिय फुटबल महासंघ (फिफा) ले गृष्म याममा सञ्चालन हुँदै आएको विश्वकपलाई त्यो बेला ५० डिग्री सेल्सियस नाघ्ने कतारमा चर्को गर्मीलाई ध्यान दिएरै पहिलोपल्ट हिउँदमा आयोजना गर्ने निर्णय गरेको थियो । अहिले पनि कतारमा गर्मी चर्कै छ, खुला स्थलमा हिँड्डुल गर्न पनि गाह्रो छ । तेल र प्राकृतिक ग्यासको उत्पादनबाट प्रतिव्यक्ति आय १ लाख १३ हजारभन्दा डलर बढी बनाएको कतारले यो विश्वकपका बेला यसरी आतिथ्य गरेको छ कि शीतल नहुने कुनै भौतिक संरचना, बस, ट्याक्सी नै छैन । रंगशालाबाहिर सुरक्षा जाँच गर्ने स्थल, मिडिया सेन्टर, क्याफेटेरिया लगायत सबैतिर गर्मी होइन, ठण्डा लाग्छ ।रंगीचंगी जर्सी, समर्थन गरिएका टिमसँग मिल्दो रङले कोरिएका गाला, कलात्मक र रंगीन टोपीले रंगशालाभित्र दर्शकलाई आकर्षक बनाएको छ । खेल सुरु हुनुभन्दा घण्टौं अघि विश्वका चर्चित डिजेले रंगशालालाई संगीतमय बनाइरहेका छन् । फ्रेन्च डिजे डेबिड गुएटालगायतको मिक्सिङ र म्युजिकले रंगशालाभित्रको माहोल नै म्युजिक कन्सर्टजस्तै बनाइरहेको छ । दर्शकहरू पनि आआफ्नै सिट भएको क्षेत्रमा झुम्मिँदै नाचिरहेका देखिन्छन् । यहाँ नाचगानमा कुनै रोकतोक छैन । खेलअघि र खेलपछि रंगशालाबाहिर, सहरका मुख्य स्थलमा बनाइएका फ्यान जोनमा मनोरञ्जनको कुनै कमी छजस्तो लाग्दैन । हाफ पाइन्ट र स्कर्ट लगाएका महिलाहरू प्रशस्तै हुन्छन् । स्थानीय महिला भने बुर्कामै पनि रंगशालामा देखिन्छन् ।चार वर्षअघिको विश्वकपमा दर्शकहरू ठूल्ठूला गिलासमा बियर पिउँदै खेल हेरिरहेका हुन्थे । युरोपेली क्लब फुटबलमा पनि यस्तै संस्कार छ । संसारमा लोकप्रिय लिग र प्रतियोगितामा पनि अल्कोहल (विशेषगरी बियर) रंगशालामा बिक्री गरिन्छ । कतारमा भने सार्वजनिक स्थलमा अल्कोहल पिउन पाइँदैन । आफ्नै घरमा पिउनका लागि अल्कोहल खरिद गर्न पनि उच्च आयको प्रमाण देखाएर लाइसेन्स नै लिनुपर्छ । फ्यान फेस्ट (९० स्थानमा बनाइएका फ्यान जोनमा मनोरन्जनका लागि सञ्चालन गरिएको उत्सव) मा भने बियर बिक्री गरिएको छ, खुला रूपमै पिउन पाइन्छ । चर्चित डीजे र गायकहरूले फ्यान फेस्टमा बिहान ३ बजेसम्मै प्रस्तुति दिइरहेका छन् । चर्को स्वरमा बजिरहेको म्युजिकमा बियर पिउँदै नाच्न र ठूल्ठूला स्क्रिनमा खेल हेर्न कुनै रोकतोक छैन ।विश्वकप खेल प्रत्यक्ष हेर्न करिब १२ लाख मानिस कतार आउने अनुमान गरिएको छ । खेलको टिकट खरिद गरेपछि हायकार्ड बनाउन पाइन्छ । हायकार्ड नै कतार प्रवेशका लागि विशेष भिसा हो । हायकार्ड भएका व्यक्तिलाई सुरक्षाको कारणबाहेक कतार प्रवेशमा रोक्न पाइँदैन । विश्वकपको बहानामा कतारमा परिवार भेट्न आउने, घुम्न आउने नेपाली पनि धेरै छन् । दोहामा महँगी यसरी बढेको छ कि होटलमा एउटा कोठा एक रातका लागि बुक गर्न पनि कम्तीमा दैनिक २ सय डलर चाहिन्छ । दुईवटा क्रुजमा ६ हजार डलर पर्ने कोठा पनि छ । होटल, अपार्टमेन्ट, फ्यान बस्न बनाइएका कन्टेनर गरी कतारमा जम्मा १ लाख ३० हजार कोठा उपलब्ध छन् । यसमा १२ लाख दर्शक अटाउँदैनन् । त्यसैले दर्शकलाई दुबई, यूएई, साउदी अरेबिया, इजिप्ट र ओमानमा पनि बस्न र आउजाउ गर्न भिसा चाहिँदैन, हायकार्ड भए पुग्छ ।नेपालीका लागि सबभन्दा नजिक र सबभन्दा सस्तो विश्वकप पनि यही हो । कन्जुस्याइँ गरेर १ लाख रुपैयाँ खर्च गरे कतारमा एउटा खेल हेरेर स्वदेश फर्किन सकिन्छ । अखिल नेपाल फुटबल संघ (एन्फा) बाट टिकट लिएरै झन्डै ३ सय नेपाली विश्वकपका खेल हेर्न कतार आएका छन् । अनलाइन र एजेन्टमार्फत टिकट किनेर अमेरिका, हङकङ, बेलायत, दुबई, युरोपबाट पनि नेपाली फुटबल क्रेजीहरू कतार आइरहेका छन् । रोजगारीका लागि कतार आएका ३ लाख ५० हजारभन्दा बढी नेपाली यहाँ बस्छन् । रंगशालाभित्र अलि कम र बाहिर अलि बढी । जता गए पनि नेपाली भेटिन्छन् । महँगो टिकट थोरैले लिएका छन् भने धेरैले फ्यान जोनमै विश्वकपको मज्जा लिइरहेका छन् । विश्वकपको रंगशालाप्रोजेक्टमा काम गरेका र ठेक्का पारेका नेपाली थुप्रै भेटिए ।सिनालोआ (मेक्सिको) बाट आएका ओस्कर अरियताले राष्ट्रिय टिमको जोस बढाउन क्यानडा, अमेरिका र मेक्सिकोबाट २० हजार प्रशंसक कतार आएको बताए । उनका अनुसार, करिब ८० हजार मेक्सिकन रोजगारीका लागि कतारमै छन् । त्यसैले अर्जेन्टिना र ब्राजिलपछि धेरै चलहपहल मेक्सिको समर्थकको देखिएको छ । करिब ३ लाख मात्रै स्थानीय रहेको कतारमा २३ लाख काम गर्न आएका आप्रवासी बस्छन् । बढीजसो नेपाल, बंगलादेश, भारत, पाकिस्तान, श्रीलंका, फिलिपिन्स, इन्डोनेसिया र अफ्रिकी देशका छन् । सेक्युरिटीको काममा नेपालीलाई ठूला ज्यानका अफ्रिकीले विस्थापित गरिरहेका छन् । यी आप्रवासीमाझ ब्राजिल र अर्जेन्टिनी टिम नै लोकिप्रय रहेछ । विश्वकपलाई लिएर कतारमाथि गरिएको आलोचनाबारे फिफा अध्यक्ष जियानी इन्फान्टिनोले युरोप आफैंले गर्दा ३ हजार वर्षसम्म मानव अधिकारको पाठ अरूलाई नसिकाउन भनिदिए । यो भनाइले युरोपमा उनको चर्को विरोध भइरहेको छ । फिफाले यो विश्वकपका खेलाडीलाई कुनै किसिमको पनि विरोध गर्न प्रतिबन्ध लगायो । त्यसैले जर्मन खेलाडीहरूले खेलअघि मुख थुनेर विरोध जनाए । समलैंगिकतामा गरिएको प्रतिबन्धको विरोधमा कप्तान म्यानुएल नोयले इन्द्रेणी रङको फुटबल सुज लगाए । समलैंगिकताको संकेत दिने वान लभ लेखिएको ब्यान्ड लगाउन नदिएपछि इंग्ल्यान्डका खेलाडीहरूले खेल सुरु हुनुअघि मैदानमा घुँडा टेकेर विरोध जनाए । खलिफा रंगशालामा फिफा अध्यक्षसँगसँगै रहेका जर्मन मन्त्रीले आफ्नो पाखुरामा वान लभ को ब्यान्ड लगाएरै खेल हेरे । इरानी टिमले महिला अधिकारलाई लिएर गरिएको दमनको विरोधमा राष्ट्रिय गान नै गाएनन् । विरोध मात्रै होइन, राम्रो कुरा पनि कायम छ । खेलपछि रंगशालाको फोहोर टिप्ने कामलाई जापानी दर्शकले कतारमा पनि निरन्तरता दिएका छन् ।खासमा २०११ फ्रान्सेली क्लब पीएसजी (पेरिस सेन्ट जर्मेन) किनेपछि कतारले विश्व फुटबलमा चर्चा पाएको थियो । त्यसको एक वर्षअघि विश्वकप आयोजनाको अधिकार पाउनुमा पनि तत्कालीन फिफा अध्यक्ष सेप ब्लाटरविरुद्ध विश्व फुटबलको नेतृत्वका लागि कतारी नागरिक मोहमद बिन हमामको उम्मेदवारीले काम गरेको बताइन्छ । त्यसबेला एएफसी अध्यक्ष रहेका हमामलाई चुप लगाउन विश्वकप कतारलाई दिइएको हल्ला छ । विश्वकप पाएपछि पनि पछि हटेनन् हमाम । त्यसपछि भ्रष्टाचार अभियोगमा फुटबल गतिविधिमा प्रतिबन्ध लगाइएका हमाम अहिले कतारमै विश्वकप भइरहँदा कहीँकतै देखिएका छैनन् । तर, उनको चर्चा भने भइरहेकै छ ।विश्वकपमा क्यानडा ३६ वर्षपछि फर्कियो । वेल्सले ६४ वर्षपछि पुनरागमन गर्यो । त्योभन्दा अगाडि १९५८ देखि पेले विश्वकपका हरेक संस्करणमा उपस्थित हुँदै आएका थिए । विश्व फुटबलका हस्ती पेले र डिएगो म्याराडोना चार दशकयता हरेक विश्वकपमा भीआईपी कक्षमा बसेर खेल हेर्थे । उनीहरू रंगशालामा मुख्य आकर्षण हुने गर्थे । यसपालि रंगशालामा दुवै छैनन् । पेले बिरामी छन् भने म्याराडोना बितिसके । जर्मन लिजेन्ड फ्रान्ज बेकेनबाउर, ब्राजिली रोनाल्डो, फ्रान्सका मासेल डेसाइली, आइभरी कोस्टका डिडियर ड्रोग्बाले दर्शकलाई पेले र म्याराडोनाले जस्तै आकर्षित गर्न सकेका छैनन् ।विश्वकपकै मौका पारेर कतारले नयाँ सहरसहित लुसेल रंगशाला निर्माण गर्यो । विश्वकपपछि पूरै विस्थापित गर्नेगरी कन्टेनर प्रयोग गरेर रंगशाला९७४ बनायो । टेक्नोलोजीको उच्चतम उपयोग गरेर ३० मिनेटको उद्घाटन समारोहलाई भव्य देखायो । रंगशालाभित्र एकै एपमा खेलको चार भिडिओ एउटै स्क्रिनमा हेर्न सक्ने सुविधा छ । त्यसैले रंगशालामा जहाँको टिकट लिए पनि खेलको मज्जा भरपूर लिन सकिन्छ । माथिकै सिटमा परे पनि गेम प्लान मज्जैले देख्न सकिन्छ । प्लेयर बक्सनजिक भए खेलाडीलाई नजिकबाटै नियाल्न सकिन्छ । रंगशालाभित्रका ठूला स्क्रिनले माहोल अझै तताउने गरेको छ । खेलको कमाइले भर्खरै जीवन धान्न थालेका खेलाडीखि एक सातामै ५७ लाख डलर तलब बुझ्ने क्रिस्टियानो रोनाल्डो, मेसी, नेयमर, किलियन एम्बाप्पेको खेललाई एउटै मैदानमा हेर्न पाइने प्रतियोगिता विश्वकप नै हो ।कोरियन ब्यान्ड बीटीएसका जुङ कुकले आफ्नो नयाँ गीत यहीँ रिलिज गरे । बसोबासका लागि बनाइएका अरू स्थलमा पनि अधिकतम सुविधाको व्यवस्था छ । मेसीको टिम अर्जेन्टिना र युवा स्टारले भरिएको स्पेन होटलमा नभई कतार विश्वविद्यालयको होस्टेलमा बसेका छन् । इन्डोर हलआवासमै छ सेनेगल ।"
हुनेवाला दुलहाको चिठी,"सुश्री गंगादेवी राजभण्डारीसम्झना एक जना अपरिचित व्यक्तिबाट अचानक यो चिठी पाउँदा तपाईंलाई आश्चर्य लाग्ला, तर मेरो विचारमा अब हामी अपरिचित छैनौं किनभने जीवनसाथी छान्ने सन्दर्भमा मेरोबारेमा धेरै कुरा तपाईंलाई थाहा भैसकेको होला र मलाई पनि केही कुरा थाहा भएको हुनाले साथै केही दिनअघि मात्र हाम्रो देख भेट पनि भएको हुनाले अब हामी अपरिचित छैनौंजस्तो लाग्छ । सुनेको कुरामा मात्र विश्वास नगरी आपसी विचार आदान प्रदान र पत्र व्यवहार भयो भने जीवनसाथी छान्न सजिलो होला र भविष्यमा जीवन सुखी बन्ला भन्ने विचारले मैले पत्र व्यवहार गर्न चाहेको हुँ । यसमा अन्यथा नसम्झनुहोला । साथै शिक्षित व्यक्तिले संरक्षकको खटनमा मात्र जीवनसाथी रोज्नु उचित नलागेको हुँदा पनि पत्र व्यवहारमा तपाईंले संकोच मान्नुहुनेछैन भन्ने आशा राखेको छु । आशा तथा विश्वास छ कि पत्रोत्तर अवश्यै पाउनेछु ।हाम्रो भेट अथवा देखादेखको जुन कार्यक्रम भयो, त्यो त्यसप्रकारले होला भन्ने चिताएको थिइनँ । मेरो विचारमा टेबुलवरिपरि बसेर कुराकानी र विचारविमर्श होला भन्ने लागेको थियो र उमंग थियो । साथै शिक्षण पेसामा लागिसकेकी हुँदा कस्तो कुरा होला भन्ने मनमा संकोच पनि थियो । त्यहाँ पुगेपछि बादलभित्रको चन्द्रमाझैं झलाकझुलुक्क मात्र देख्न पाइएला भन्ने सोचेको थिइनँ । भाउजूको व्यवहार जति खुला भए पनि यस काममा उहाँले खुला हुन सक्नुभएन अथवा तपाईं स्वयं पर्दामा रहेर बस्न खोज्नुभएकाले हो कि ? वास्तवमा तपार्इंलाई हेर्नु मेरो उद्देश्य थिएन । हेर्नलाई त फोटो छँदै थियो । मैले २४ कुरा गर्न खोजेको थिएँ । मेरो विचारमा शारीरिक सौन्दर्य अथवा रूपभन्दा भित्री सौन्दर्यको बढी महत्व छ । शीप र शील भएन भने बाहिरी रूपले के हुन्छ र ?मेरो विचारमा हामी परम्परावादी हुनु हुँदैन । किनभने हाम्रो परम्परा हाम्रो अन्धविश्वास र कुरीति ढोंग र धर्मभीरुताले गर्दा हाम्रो समाजको अवनति भैरहेछ । जनसाधारणको परम्परागत विचारमा म नास्तिक ठहरिन्छु होला किनकि मैले धार्मिक अनुष्ठान र पूजापाठमा विश्वास गर्दिनँ र परिवार र समाजमा यही कुरालाई लिएर मेरो संघर्ष छ । यसकारण यो त स्वाभाविक छ कि मेरो जीवनसाथी परम्परावादी भैदिई भने मेरो जीवन लक्ष्यच्युत हुनेछ । धनका लागि मरिमेट्ने र धन नै सबै कुरा ठानेर साथीभाइ, इष्टमित्रलाई लत्याउने विचार पनि मेरो छैन । धन एउटा साधन मात्र हो साध्य अथवा लक्ष्य होइन भन्ने मलाई लाग्छ ।हुन त चिठीमा सबै कुरा लेख्न सकिँदैन र शब्दहरूको त्यति शक्ति पनि छैन कि मनको कुरा सबै बताउन सकून् । यसकारण यो पत्रलाई यहीँ टुंग्याउँछु र अब म तपाईंको विचार र आदतको बारेमा जान्ने प्रतीक्षामा छु । आशा छ पत्र पाउनेछु । तपार्इंको विनय कुमार"
