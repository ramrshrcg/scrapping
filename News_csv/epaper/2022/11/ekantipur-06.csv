शीर्षक,विवरण
छिन्ताङ हत्याकाण्डका ४३ वर्ष,"(धनकुटा)छिन्ताङमा बनिबुतो गर्दै जीवन निर्वाह गरिरहेका गम्भीरमान र भजना दमाईको काखमा तीन वर्षका छोरा थिए । दुःखसुख चलिरहेको जीवनमा २०३६ कात्तिक २५ को साँझ बज्र पर्यो, जब पञ्चायती शासनले गम्भीरमानलाई गोली हानेर मार्यो ।व्यवस्थाविरुद्ध भुसको आगोसरह फैलिएको राजनीतिक विद्रोह र त्यसमाथि दमनमा उत्रिएको शासनको चेपुवामा परेका गम्भीरमानजस्ता १६ जना किसानश्रमजीवीको हत्या भयो । यो घटनामा सुत्केरी श्रीमाया राई (हांखिमा साइँली) मात्रै होइन, ७ कक्षामा पढ्दै गरेका १४ वर्षीय केशरमान राईलाई पनि प्रहरीले यातना दिएर ज्यान लिएको थियो । सहिदको सम्मानमा खोकु, छिन्ताङ र आँखिसल्ला क्षेत्र (जसलाई खाल्सा क्षेत्र भनिन्छ) समेटेर सहिदभूमि गाउँपालिका नामकरण गरिएको छ । आफन्तलाई सहिदका परिवार र छोराछोरी भनिन्छ । तर आधारभूत रोजीरोटी पनि नपाएपछि सहिदका छोराछोरी छिन्ताङ गाउँ छाडिसकेका छन् । गम्भीरमानका छोरा सूर्य परियार पनि केही वर्षयता यूएईको दुबईमा श्रम गरिरहेका छन् ।सहिदभूमि३ की ६६ वर्षीया भजना भन्दै थिइन्, त्यसबेला मारिने हाम्रा आफन्त र गाउँलेको सालिक बनाएर घरआँगनमै राखिएको छ, मेरा श्रीमान्सहित सबैलाई राष्ट्रिय सहिद पनि घोषणा गरिएको छ । तर हाम्रो परिवार र देशका छोराछोरीको जीवनमा के परिवर्तन भयो ? मैले बुझ्न सकेकी छैन ।छिन्ताङ गाउँवासी धनवीर दर्जीका छोरा सोमबहादुर अहिले ६५ वर्षका भए । कम्युनिस्ट विद्रोही भनेर २०३६ कात्तिक २७ मा पञ्चायती सत्ताले धनवीरको पनि हत्या गरेको थियो । बुबा मारिँदा म २२ वर्षको थिएँ, हाम्रो गाउँका १६ जना साधारण किसान र दैनिक हाजिरामा जीवन धान्नेहरू मारिएपछि गाउँमा त्रास फैलिएको थियो, सोमबहादुर सम्झन्छन्, मारिनेका सन्तान हामीलाई पनि पञ्चहरूले दागा धर्न थाले, बसिनसक्नु बनाए । सधैं सुराकी हुन थालेपछि म २०३७ सालमा भारततिर लागें, मिजोरम, मेघालयतिर रोजगारी गरेर केही वर्षअघि मात्र गाउँ फर्केको हुँ ।सोमबहादुरका बुझाइमा कम्युनिस्ट भनेर उनका बाबु र गाउँले मारिए, तर व्यवस्था परिवर्तनपछि बनेका कम्युनिस्ट सरकारले सहिद परिवारलाई सम्झेनन्, फगत सालिक बनाएर माल्यार्पण गर्दैमा जिम्मेवारी पूरा भएको ठाने । चारो छरेझैं नगद दिए, तर स्वावलम्बी बन्ने बाटो दिएनन्, राजनीतिमा अघि सार्ने प्रयास गरेनन् । सोमबहादुर अहिले पनि ज्यालादारीमा निर्वाह गर्छन् । सहिदको स्मृतिमा छिन्ताङमा २०५२ सालमा सहिद पार्क तथा सालिक स्थापना गरिएको छ । सहिद स्मृति दिवसमा औपचारिक कार्यक्रम हुने भएकाले यहाँ पनि चहलपहल बढ्छ । सहिदका नाममा अर्थहीन भाषण गरेर नेताहरूले कुर्सी बचाइरहेको प्रतिक्रिया दिन्छन् सहिद स्मृति प्रतिष्ठान छिन्ताङका अध्यक्ष रूपलाल राई । सहिद परिवारका हकमा एक घर एक रोजगारको घोषणा गरिएको थियो, त्योभन्दा ठूला कुरा यो क्षेत्रमा पानी, बिजुली, सडकको सबै सुविधा ल्याउने वाचा गरिएको थियो, राई भन्छन्, तर, अहिले त १ रुपैयाँ पनि बजेट यो शीर्षक र यो प्रयोजनमा राखिएको रहेनछ ।छिन्ताङको राजनीतिक हत्याकाण्ड कृतिका लेखक एवं प्राध्यापक गोपालबहादुर भट्टराईले २०३६ सालको छिन्ताङ काण्डपछि गाउँमा सुरक्षाप्रहरी तैनाथ गरिएको र कम्युनिस्ट नामका जोकोहीलाई निगरानीको तारो बनाइएको सम्झन्छन् । त्यो बेलाको दमनले कतिपय युवालाई विस्थापित गरायो, उनीहरू शिक्षाबाट वञ्चित भए । समग्र जीवन नै प्रभावित भयो, उनी भन्छन् । सहिदभूमि गाउँपालिका अध्यक्ष मनोज राईका अनुसार छिन्ताङ काण्डको चार दशकसम्म सहिद परिवारका निम्ति सामान्य राहत प्रदान गर्ने सनातनी कामकुराबाहेक ठोस योजना बन्न सकेको छैन । गाउँमा अवसर र सुविधा नपाएरै बर्सेनि यो क्षेत्रको जनसंख्या घट्ने क्रममा छ, उनी भन्छन् । धनकुटा क्षेत्रलाई प्रतिनिधित्व गरेर इतिहासमा पाँच पटक प्रधानमन्त्री भएका सूर्यबहादुर थापाकै पाला (२०३६) मा छिन्ताङमा १६ सर्वसाधारण मारिएका थिए । उक्त घटनापछि ३ दशकभन्दा बढी समय छिन्ताङ क्षेत्र प्रवेश गर्न नसकेका थापा २०७० सालमा मात्रै सुरक्षा प्रबन्धसहित गाउँ जान सकेका थिए । हालै प्रकाशित थापाको कृतिमा छिन्ताङ घटनाबारे लेखिएको छ, देशमा राष्ट्रिय जनमत संग्रहको सरगर्मी बढिरहँदा धनकुटाको निकै दुर्गम र पिछडिएको मानिने छिन्ताङमा राज्यको सुरक्षा कारबाहीमा १६ जनाको निधन भयो । त्यो निकै दुर्भाग्यपूर्ण घटना थियो । कम्युनिस्टहरूले त्यसलाई वर्गसंघर्षको प्रयोग भनेका छन् । खासमा झापाली कम्युनिस्टहरूका कारण त्यो घटना हुन पुगेको थियो । जनताको जीउधनको सुरक्षा गर्ने विषय राज्यको प्राथमिक कर्तव्य र दायित्व हुने हुँदा सो दायित्व निर्वाहका क्रममा कतैबाट अवरोध हुँदा अकल्पनीय घटना हुन्छ नै । समयसमयमा यस किसिमका घटना हुँदै आएका छन् । छिन्ताङमा पनि भएको त्यही हो । यसमा जहाँसम्म जिम्मेवारीको प्रश्न छ, यो त सिधै राज्यको कर्तव्य र दायित्वअन्तर्गतको विषय हो । यो वा त्यो भन्ने सवाल आउँदैन । राज्यको सुरक्षा नीतिअनुसार जे हुनुपर्ने हो, त्यही हुन्छ । त्यतिबेला पनि त्यही भएको हो ।अहिले धनकुटाबाट गठबन्धन उम्मेदवार सूर्यबहादुरका छोरा सुनील थापा छिन्ताङ भूमि र त्यहाँका सहिदलाई सम्झेर आफ्नै प्रस्तावमा राष्ट्रिय सहिद घोषणा गरिएको दाबी गर्छन् । राष्ट्रिय सहिदसँगै जनही परिवारलाई १० लाख दिने भनेर निर्णय पारित गरिएको थियो तर सरकार बदलियो । लगत्तै आएको केपी ओली नेतृत्वको सरकारले यो निर्णय खारेज गरिदिएको थियो, चुनावी प्रचारमा पितापुर्खाको थलो मुगा, धनकुटामा रहेका थापाले भने । सहिद परिवार भने केही जीविकाका लागि आर्थिक सहयोग महत्त्वपूर्ण भए पनि आफूहरूलाई स्वावलम्बी बनाउने कार्यक्रमको माग गर्दै छन् । प्रजातन्त्र आएपछि गिरिजाप्रसाद कोइराला सरकारका बेला प्रतिसहिद परिवार १ लाख र हालै प्रदेश सरकारबाट प्रतिपरिवार ५ लाख रुपैयाँ दिइएको थियो, माधवकुमार नेपाल प्रधानमन्त्री भएका बेला २५ हजार रुपैयाँ प्रतिपरिवारलाई दिइयो, सहिद धनवीरका छोरा सोमबहादुर भन्छन्, नगद जसरी आउँछ, त्यसैगरी जान्छ । तर हामीले शिक्षा, दीक्षा र रोजगारीको आशा गरेका छौं, अझ हाम्रो मात्र नभएर समग्र जिल्ला र देशको बारेमा नेताहरूले असल योजना बनाउनुपर्यो, त्यो नभएसम्म बुबाहरूले बगाएको रगतको सम्मान भएन ।छिन्ताङ हत्याकाण्ड (२०३६) का सहिदहरू:१ गोपालआनन्द राई (कात्तिक २४) २ भैरवबहादुर खालिङ (कात्तिक २६)३ बलबहादुर खत्री (कात्तिक २६)४ चन्द्रबहादुर दमाई (कात्तिक २७)५ गम्भीरमान दर्जी (कात्तिक २५)६ गंगाबहादुर राई (कात्तिक २५)७ टंकबहादुर विश्वकर्मा (कात्तिक २७)८ धनवीर दमाई (कात्तिक २७) ९ लाखमान साधु राई (कात्तिक २७)१० केशरमान राई (कात्तिक २८)११ गणेशबहादुर विश्वकर्मा (कात्तिक २८)१२ पुत्रमान थुलङ (कात्तिक २९)१३ श्रीमाया राई (हांखिमा साइँली) (कात्तिक २९)१४ झगेन्द्र राई (माघ १८)१५ रामकुमारी राई (कात्तिक २९) १६ रणध्वज पुमा राई (कात्तिक २७)"
चार मुलुकका प्रमुख निर्वाचन आयुक्त आउँदै,"काठमाडौं (कास) आमनिर्वाचन अनुगमन गर्न भारत, बंगलादेश, भुटान र माल्दिभ्सका प्रमुख निर्वाचन आयुक्त आउने भएका छन् । निर्वाचन आयोगका सहायक प्रवक्ता कमल भट्टराईका अनुसार प्रमुख निर्वाचन आयुक्तहरू भारतका राजीव कुमार, भुटानका सोनाम तोब्गे, बंगलादेशका काजी हबिबुल अवाल र माल्दिभ्सका फुवाद थोफिक आउनेछन् । श्रीलंका र दक्षिण कोरियाबाट निर्वाचन आयुक्त आउनेछन् । उनीहरूलाई काठमाडौं उपत्यकाका मतदान स्थल अवलोकन गराउन निर्वाचन आयोगले तयारी गरेकोछ । सहायक प्रवक्ता भट्टराईका अनुसार जापानको राज्यमन्त्री स्तरीय टोली पनि आउने सम्भावना छ । मतदानको दिन निर्वाचन अवलोकन गर्न नेपालस्थित कूटनीतिक नियोग, विकास साझेदार संस्था, राष्ट्रिय तथा अन्तर्राष्ट्रियस्तरमा निर्वाचन व्यवस्थापनको क्षेत्रमा ख्याति प्राप्त अनुभवी व्यक्ति र संस्थालाई आयोगले आमन्त्रण गरेको थियो । आमन्त्रितको हवाईबाहेक अन्य खर्च नेपाल सरकारले बेहोर्नुपर्ने हुन्छ । आमन्त्रण गरिएका व्यक्तिलाई आयोगले निर्वाचन अवलोकनकर्ताको परिचयपत्र उपलब्ध गराउनेछ । अवलोकनकर्ताका साथमा परराष्ट्रका सम्पर्क अधिकृत खटिनेछन् । आयोगका अनुसार निर्वाचन अनुगमन गर्न रुस, डेनमार्क र बंगलादेशका पर्यवेक्षक आउनेछन् । अन्तर्राष्ट्रिय संस्थातर्फ एनफेल एसियन नेटवर्क फर फ्री इलेक्सन, सार्क ह्युमन राइट्स फाउन्डेसन, सिभिक च्याम्बर अफ रसियन फेडेरेसन र डेनमार्कको सिल्बाइनिसिएटिभ फर डाइलग एन्ड डेमोक्रेसीले पर्यवेक्षणका लागि आयोगबाट अनुमति पाएका छन् । यसअघिको निर्वाचन अनुगमन गरेका अमेरिकी पूर्वराष्ट्रपति जिम्मी कार्टरले स्थापना गरेको कार्टर सेन्टर र युरोपेली सघंको ईयू इलेक्सन अब्जरभेसन मिसन्स भने यस पटक सहभागी हुने छैनन् । निर्वाचन आयोगले राष्ट्रिय र अन्तर्राष्ट्रिय संस्थालाई पर्यवेक्षणका लागि आह्वान गरेको थियो । यसमा ४ अन्तर्राष्ट्रिय र ४४ राष्ट्रिय संस्थाले अनुमति लिएको भट्टराईले जानकारी दिए । चार अन्तर्राष्ट्रिय संस्थाका पर्यवेक्षक बढीमा २५ जना हुने आयोगले जनाएको छ । अनुगमनमा खटिने स्वदेशी पर्यवेक्षक एक्काइस वर्ष उमेरभन्दा माथिका र कम्तीमा १२ कक्षा उत्तीर्ण भएका हुनेछन् । अनुगमनमा खटिनेलाई आयोगले परिपत्र उपलब्ध गराएको हुन्छ । आयोगका अनुसार स्वदेशी पर्यवेक्षक कम्तीमा सात हजार जना हुनेछन् । एउटा पर्यवेक्षण संस्थाले प्रतिनिधिसभा र प्रदेशसभा सदस्य निर्वाचनका लागि सातवटै प्रदेशका न्यूनतम एक सय मतदान स्थल पर्यवेक्षण गर्नुपर्ने हुन्छ । निर्वाचन पर्यवेक्षणमा राष्ट्रिय तथा अन्तर्राष्ट्रिय क्षेत्रका ख्यातिप्राप्त र अनुभवी व्यक्तिलाई आयोगले पर्यवेक्षणका लागि सोझै अनुमति दिन पनि सक्छ ।"
सीमामा तस्करी सरकारी मिलेमतोमै,"(काठमाडौं)सरकारद्वारा गठित अध्ययन समितिले सरकारी संयन्त्रकै मिलेमतोमा सीमा क्षेत्रमा गैरकानुनी आर्थिक कारोबार र तस्करी मौलाएको निष्कर्ष निकालेको छ । प्रतिवेदनले सीमापार अपराधजन्य गतिविधि नियन्त्रणमा दलहरूका दबाब र प्रभावलाई प्रमुख चुनौतीका रूपमा औंल्याएको छ । समितिले सीमापार अपराध रोकथाम तथा नियन्त्रण र अवैध कारोबार नियन्त्रणका लागि डेढ दर्जनजति चुनौती पहिचान गरी त्यसलाई सम्बोधन गर्न नीतिगत सुधार आवश्यक रहेको उल्लेख गरेको छ ।गृह मन्त्रालयले निर्वाचन सुरक्षा तथा व्यवस्थापन, सीमा सुरक्षा स्थिति, अन्तरसरकारी निकायबीच समन्वय, सीमा क्षेत्रबाट हुने तस्करी रोकथाम तथा नियन्त्रणका चुनौतीलगायत विषयमा अनुगमन, निरीक्षण र अध्ययन गरी सुझावसहितको प्रतिवेदन पेस गर्न असोज २३ मा सहसचिव भीष्मकुमार भुसालको संयोजकत्वमा नेपाल प्रहरीका डीआईजी भीमप्रसाद ढकाल, सशस्त्रका डीआईजी किशोर प्रधान र राष्ट्रिय अनुसन्धान विभागका अनुसन्धान निर्देशक भीमबहादुर बुढाथोकी सम्मिलित समिति गठन गरेको थियो ।समितिले अध्ययनका लागि भारतसँग सीमा जोडिएका झापा, मोरङ र सुनसरीलाई समेटेर तयार पारेको प्रतिवेदनमा सीमापार तस्करी मौलाउनुमा मन्त्रालयदेखि सीमा सुरक्षामा खटिएका सुरक्षाकर्मी, भन्सारका कर्मचारी, व्यापारी र राजनीतिक दलको संलग्नता रहेको उल्लेख छ । नेपालको भारतसँग २६ र चीनसँग १४ जिल्लाको सीमा जोडिएको छ । भारतसँग भौगोलिक विकटता र सीमित नाका, त्यो पनि नियन्त्रित आधारमा कारोबार हुन्छ । भारतसँग खुला सिमानाका कारण दक्षिणका नाकाबाट तस्करी मौलाएको प्रतिवेदनमा उल्लेख छ ।भारतीय सिमानामा बिनारोकतोक आउजाउ हुन्छ । तर, ठूला तथा मझौला गरी तीन दर्जन नाकामा मात्रै सवारीबाट आउजाउ हुन्छ । यसबाहेक ६ दर्जनभन्दा बढी चेकप्वाइन्ट पनि आउजाउ गर्ने बाटो हो । भारततर्फ सशस्त्र प्रहरीका २ सय २० स्थानमा मात्रै बोर्डर आउट पोस्ट (बीओपी) तैनाथ छन् । त्यसमध्ये धेरैजसो बीओपी दशगजाबाट ५ किमिभित्र रहेकाले तस्करी नियन्त्रण र सीमा सुरक्षामा थप चुनौती देखिएको प्रतिवेदनमा उल्लेख छ । भन्सार छली, तस्करीलगायत अपराध मौलाउनुमा सरकारका कतिपय जटिल कानुनी उल्झन र केहीमा स्पष्ट किटानसहित कानुनी सम्बोधन नहुनुलाई कारण मानिएको छ । भाडामा प्रयोग हुने भारतीय सवारीसाधन तथा मानिसहरूबाट जुनसुकै बेला सुरक्षा चुनौती हुन सक्ने अवस्था रहे पनि त्यस्ता सवारी र शंकास्पद मानिसको निगरानीमा सरकारी निकाय बेखबर रहेको उल्लेख छ । आवागमनको बहानामा अवैध कारोबार र तस्करी भए पनि त्यसलाई भन्सार र सीमा क्षेत्रमा तैनाथ सुरक्षा संयन्त्रले बेवास्ता गर्दै आएका छन् ।समितिका संयोजक भुसालले सीमापार अपराध रोकथाम तथा नियन्त्रण गर्न थुप्रै चुनौती देखिएकाले त्यसको निराकरण गर्न नीतिगत र अन्य कदम चाल्न सुझाव दिइएको बताए । उनले खुला सिमानाका कारण मानिसको आउजाउ नियन्त्रण गर्न कठिन हुने भन्दै भारततर्फ छोटी भन्सारको भूमिका बढाउनुपर्ने बताए । अन्तर्राष्ट्रिय सीमा क्षेत्रबाट हुने तस्करी रोकथाम तथा नियन्त्रण र सीमा सुरक्षाको स्थिति एवं सुधार कसरी गर्नुपर्छ भनेर सुझाव पेस गर्न पूर्वका झापा, मोरङ र सुनसरीका सीमा क्षेत्रलाई स्याम्पलका रूपमा लिई स्थलगत अनुगमन, निरीक्षण र स्थानीयको रायसुझावसमेत लिएर प्रतिवेदन पेस गरेका छौं, समितिका संयोजक भुसालले कान्तिपुरसँग भने, तस्करी रोक्न चुनौती धेरै छन्, जिम्मेवारी लिएका सरकारी संयन्त्रले पनि दायित्व निर्वाह गरेको देखिएन । कतिपय समस्या समाधानमा नीतिगत सुधार गर्नुपर्ने देखियो । यी सबै विषय समेटेर हामीले समस्या र समाधानका विषय औंल्याएका छौं ।समितिले कात्तिक २ मै प्रतिवेदन गृहमन्त्री बालकृष्ण खाँणलाई बुझाएको थियो तर प्रतिवेदनमा उल्लेख गरिएका प्रशासनिक विषयको समेत सम्बोधन हुन सकेको छैन ।यसअघि भन्सार छली र चोरीनिकासी तथा तस्करीका लागि व्यापारीले दुवै देशका सीमा क्षेत्रबाट १ हजार ५ सयभन्दा बढी पोके गिरोह लाई परिचालन गर्ने गरेको प्रहरी र सशस्त्रका आन्तरिक अनुसन्धानबाट खुले पनि नियन्त्रण गर्न अहिलेसम्म चासो दिइएको छैन । त्यस्ता गिरोह सामान तस्करी गर्न रातिको निश्चित समयलाई प्रयोग गर्ने र त्यसमा प्रहरी, सशस्त्र र भन्सारका कर्मचारीले मिलेमतोमा अनदेखा गर्दा राजस्व छलीबाट भित्रिएका सामान बजारमा पुग्ने गरेको देखिन्छ । सीमा सुरक्षामा सशस्त्रका २ सय २० र प्रहरीका ६० भन्दा बढी युनिट भारततर्फ तैनाथ छन् । भन्सार, राजस्व, अध्यागमन, सीमा प्रशासनजस्ता अर्धन्यायिक अधिकारप्राप्त सरकारी संयन्त्र पनि सीमा क्षेत्रमा क्रियाशील छन् तर प्रतिवेदनले औंल्याएका विषय कार्यान्वयनमा यी संयन्त्रले प्रभावकारी रूपमा काम गरेका छैनन् ।सशस्त्र प्रहरी सीमा विभाग प्रमुखसमेत रहिसकेका पूर्वएआईजी नारायणबाबु थापा नेता, व्यापारी, कर्मचारी, सुरक्षाकर्मी सबैले नाजायज माध्यमबाट पैसा कमाउन खोज्दा सीमाबाट तस्करी मौलाएको बताउँछन् । तस्करी मौलाउनुमा कुनै एउटा पक्ष मात्रै जिम्मेवार छैन, भन्सार र राजस्वका कर्मचारी, सुरक्षाकर्मी, राजनीतिक दल, व्यापारी सबै नाजायज बाटोबाट पैसा कमाउन खोज्छन् । त्यसका लागि आफूले पाएको जिम्मेवारी राष्ट्रसेवकले पूरा नगर्दा भन्सार छली र तस्करी बढ्ने अनि राज्यलाई आर्थिक नोक्सानी हुने नै हो ।पूर्वएआईजी थापा सुरक्षाकर्मी र कर्मचारीले भन्सारराजस्व र सीमा क्षेत्रमा खटिन मरिहत्ते गर्नुको कारण पनि तस्करी र गैरकानुनी बाटोबाट पैसा कमाउनकै लागि भएको बताउँछन् । त्यसका लागि नेतृत्व इमानदार र जवाफदेही बने तलका विकृति नियन्त्रण गर्न पनि मद्दत पुग्ने उनको भनाइ छ ।सहसचिव भुसाल नेतृत्वको प्रतिवेदनले पनि चोरी निकासीपैठारी नियन्त्रणमा जिम्मेवार रहेका सुरक्षा निकाय तथा राजस्व संकलन र चुहावट नियन्त्रण गर्ने निकायबीच पर्याप्त समन्वय र सहकार्यको अभाव रहेको औंल्याएको छ । यसैगरी सुपारी तस्करीमा पनि सरकारी संयन्त्रको मिलेमतो र नेपालमा उत्पादन भएनभएको छानबिन नगरी तस्करीमा प्रोत्साहन दिइएको प्रतिवेदनमा उल्लेख छ । ठूलो परिमाणमा सुपारी तेस्रो देशबाट नेपाल भित्रिने र भारत निकासी गर्दा त्यसले तस्करीमा बल पुगेको सरकारी छानबिनबाटै देखिएको छ । सुपारी उत्पत्तिको प्रमाणपत्र जारी र निकासी प्रयोजनका लागि पेस गरिएका कागजातको परीक्षण गर्ने नगरिएकाले उल्लेख्य मात्रामा वैदेशिक मुद्रा अवैध माध्यमबाट बाहिरिएको हुन सक्छ, प्रतिवेदनमा भनिएको छ, देशभर कुनकुन उद्योगले कुन उत्पादनका लागि कच्चा पदार्थको रूपमा सुपारीको कति परिमाण प्रयोग गर्ने गरेका छन् भन्ने तथ्यांकसँग सुपारी उत्पादन एवं आयातनिर्यातको तथ्यांक तालमेल भएनभएको जाँच गर्ने गरिएको छैन । यसबाट तस्करीमा बल पुगेको छ । अर्थ र उद्योग मन्त्रालयले पनि यस विषयमा पहल लिएर तस्करी नियन्त्रणमा कदम चालेको छैन । उल्टै तस्करीबाट भित्रिएका सुपारी भारत पैठारी गर्न सरकारी संयन्त्र र व्यापारीको मिलेमतो देखिएको छ । तस्करी रोक्न भन्सार कार्यालयबाट गस्ती जाने नगरिएको, सीमानाकाबाट कति दूरीसम्म गोदाम राख्न नपाउने भन्ने मापदण्ड नभएको र सबैखाले व्यावसायिक आयातमा प्रतीतपत्र खोल्नुपर्ने व्यवस्थाका कारण भारतबाट साना परिमाणका वस्तु ल्याउँदा पनि प्रतीतपत्र खोल्न झन्झटिलो प्रक्रियाले चोरीपैठारी बढाएको गृहको प्रतिवेदनमा उल्लेख गरिएको छ ।सीमाबाट निश्चित दूरीसम्म गोदाम राख्न नपाउने भन्ने मापदण्ड नहुँदा तस्करीबाट भित्र्याइएका सामान त्यस्ता गोदाममा जम्मा गरेर व्यापारीले आफ्नो अनुकूलमा देशका विभिन्न स्थानमा पुर्याउने गरेका छन् । यसैगरी ठूला दरका भारतीय नोट बोक्न नपाइने प्रावधानले खासगरी मनोरन्जन र आतिथ्यको क्षेत्रमा हुने कारोबार र भुक्तानीको रकम नेपाल नआई भारतमै हुन्डीबाट कारोबार हुँदा त्यसले मुलुकलाई नोक्सान भएको उल्लेख गरेको छ ।समितिले सीमाबाट हुने तस्करी नियन्त्रण र प्रभावकारी सीमा सुरक्षा गर्न सरकारलाई डेढ दर्जनभन्दा बढी सिफारिस गरेको छ । अन्तर्राष्ट्रिय सीमानाकानजिकै गोदाम राख्न रोक्नुपर्ने, नेपालमा उत्पादित सुपारीको चुस्त अभिलेख राख्नुपर्ने, सुपारी प्रयोग गर्ने उद्योगमा खपत हुने कच्चा पदार्थको विवरण, उत्पादन, आयातनिर्यातको तालमेल जाँच गर्नुपर्ने, भाडामा भित्रिएका भारतीय सवारीको निगरानी गर्नुपर्ने उल्लेख छ । त्यस्तै सीमानजिकैका औषधि पसलको नियमित नियमनअनुगमन गर्नुपर्ने, नियमित रूपमा भन्सार गस्ती गर्नुपर्ने, सशस्त्रका बीओपी दशगजाबाट नजिकै राख्नुपर्ने, ठूला दरका भारतीय नोट बोक्नेबारे नीतिगत निर्णय गर्नुपर्ने सुझाव पनि समितिको छ । यसैगरी समितिले तस्करीलाई बढावा नदिन दलहरूले केन्द्रबाटै प्रतिबद्धता जनाउने र पार्टीका स्थानीय संयन्त्रलाई लिखित निर्देशन दिनुपर्ने, सीमा सुरक्षार्थ तैनाथ सशस्त्रका संयन्त्रलाई साधनस्रोत सम्पन्न बनाउनुपर्ने, छोटी भन्सारको भूमिका बढाएर तस्करी नियन्त्रणमा संयन्त्रलाई क्रियाशील बनाउनुपर्नेलगायत नीतिगत सुधार गर्न पनि सिफारिस गरेको छ । सीमा क्षेत्रमा हुने तस्करी नियन्त्रणमा कतिपय राजनीतिक दलका नेता तथा कार्यकर्ताहरूले अनावश्यक दबाब दिने गरेको सन्दर्भमा त्यस्ता कार्यमा संलग्न नहुन सबै राजनीतिक दलहरूले सर्कॅलर गर्नॅपर्ने, राजस्व चुहावटमा सुरक्षाकर्मीको गैरव्यावसायिक आचरण, लापरबाही तथा बदमासीको अनुगमन र सुपरीवेक्षण व्यापक रूपमा गर्नॅपर्ने, कमीकमजोरी भेटिएमा आवश्यक कारबाही गर्ने सन्दर्भमा शून्य सहनशीलताको नीति लिनुपर्ने देखिन्छ, प्रतिवेदनमा भनिएको छ ।"
कम खर्चले आकर्षण,"(सिन्धुली)पूर्वी तराईका जिल्लालाई छोटो दूरीमा काठमाडौंसँग जोड्ने राजमार्गमा विद्युतीय सवारीसाधन बढ्दै छन् । बीपी राजमार्गमा दैनिक चार हजारभन्दा बढी डिजेल र पेट्रोलबाट चल्ने गाडी गुड्छन् । पछिल्लो समय पेट्रोलियम पदार्थको मूल्य वृद्धिसँगै विद्युतीय सवारीमा आकर्षण बढेको हो । यातायात व्यवसायीका अनुसार बिपी राजमार्गमा मात्रै दिगो कम्पनीले १० सिट क्षमताको ३० वटा र सुन्दर यातायात कम्पनीले १९ सिट क्षमताको दुई वटा विद्युतीय सवारी सञ्चालनमा ल्याएका छन् । सुरुमा खरिद गर्दा महँगो भए पनि सञ्चालन खर्च कम आउने यातायात व्यवसायी टंक कार्की बताउँछन् । दिगो कम्पनीबाट चाहना यातायात नाम दिएर उनले विद्युतीय सवारी सिन्धुलीकाठमाडौं रुटमा सञ्चालन गर्दै आएका छन् । सिन्धुलीबाट काठमाडौं पुग्दा १९ सिट क्षमताको सवारी चार्जमा लाग्ने सात सय रुपैयाँबाहेक केही खर्च हुँदैन, उनले भने, फर्किंदा पाँच सय भए पुग्छ । जबकि सोही दूरीमा डिजेलपेट्रोलको सवारीमा कम्तीमा ६ हजार खर्च हुन्छ । तर, चार्जिङ स्टेसन कम रहेकामा उनले चिन्ता व्यक्त गरे ।सदरमुकाम सिन्धुलीमाडी र बिपी राजमार्गअन्तर्गत सुनकोसी गाउँपालिकाको रामटारमा मात्र चार्जिङ स्टेसन भएकाले यस्ता सवारी चार्ज गर्न समय लाग्छ । चाहना यातायातकै चालक सुवर्ण भुजेल पालो पाउँदा चार्ज गर्न आधा घण्टा समय लाग्ने बताउँछन् । चार्जिङ स्टेसन कम हुँदा लाइन बस्नुपर्छ, कहिलेकाहीं एक घण्टा कुर्नुपर्छ, उनले भने । अन्य सवारीसाधनका तुलनामा टुटफुट कम हुने र इन्धन पनि नचाहिने हुँदा विद्युतीय गाडीमा व्यवसायी आकर्षित भइरहेको उनले बताए । विद्युतीय सवारीसाधन मर्मतका लागि सामानहरू नआएको र बिग्रिए कम्पनीले नयाँ सामान नै हालिदिने भएकाले त्यसमा भने खर्च बढेको उनको भनाइ छ । व्यवसायीका अनुसार विद्युतीय सवारी हाल कालोपत्र सडकमा मात्रै सञ्चालनमा छन् । गाडी किन्दा कम्पनीले नै एउटा सानो चार्जर दिएकाले घरमा नै चार्ज गर्न मिल्ने अर्का व्यवसायी तारा दाहालले बताए । बिपी राजमार्गको बीचबीचमा अरू चारपाँच वटा चार्जिङ स्टेसन भए धेरै सहज हुने थियो, उनले भने । सुनकोसी५ रामटारमा एक वर्षदेखि चार्जिङ स्टेसन चलाइरहेका रामहरि पौडेलका अनुसार स्टेसनमा लगानी धेरै चाहिन्छ । विद्युत् नियमित नहुँदा ग्यासबाट जेनेरेटर चलाएर चार्ज गर्दा महँगो पर्न जाने उनको अनुभव छ । सवारी रिचार्ज गरेबापत प्रतियुनिट १५ रुपैयाँ लाग्छ, यो डिजेलपेट्रोलभन्दा ९९ प्रतिशत कम खर्च हो । ५० युनिट चार्ज भए काठमाडौंसम्म पुग्न सकिने र फर्किंदा ४० युनिट खपत हुने पौडेलले बताए । एउटा सवारी चार्ज गर्न आधा घण्टा लाग्छ । रिचार्ज स्टेसनमा १२० किलोवाट क्षमताका चार्जर जडान गरे पनि ६० किलोवाट सञ्चालन गरी तीन वटा नोजलबाट एक पटकमा तीन वटासम्म सवारी रिचार्ज हुँदै आएका छन् । दिगो कम्पनीको ५० प्रतिशत अनुदानमा १७ लाख रुपैयाँ आफ्नो लगानीबाट स्टेसन तयार गरेको पौडेलले बताए ।"
"गोलामा गलैंचा बन्दै छ, थन्किँदै छ","ताप्लेजुङ (कास) एउटा समय थियो, जुनबेला हिमाली पाखाभित्तामा राखिएका भेडीगोठमै उत्पादित ऊनबाट बुनिएका गलैंचा रोज्न र किन्न पर्यटक ओलाङचुङगोला आइपुग्थे । अझ चार वर्षअघिसम्म सीमावर्ती टिपताला नाका खुला रहँदा चिनियाँ व्यापारी र तिब्बतका सौखिन पर्यटकको रोजाइमा ओलाङचुङगोला गलैंचा रहने गर्थ्यो ।तर अहिले मुस्किल छ, १६ वर्षयता गलैंचा बुन्न र बजारमा लैजान बानी परेकी गोलावासी छोकी शेर्पा भन्छिन्, गोलामा ३० भन्दा बढी घरपरिवारको दैनिकी र रोजीरोटीमा गलैंचा जोडिएको थियो । अहिले पनि टिपताला नाका पनि बन्द छ, अरू पर्यटक पनि यहाँसम्म आएर गलैंचा लिँदैनन् । गोलामा बस्ने ५० भन्दा बढी घरपरिवारका विशेषगरी महिलाहरूले पेसाका रूपमा वा फुर्सदको समय उपयोगमा यही गलैंचा बुन्ने गरेका छन् । तर, बजार र गलैंचाका कारण कुनै अवसर नबढेका कारण यो काममा आकर्षण होइन, विकर्षण देखिन थालेको छ ।छोकीजस्तै फुपु फुटिक शेर्पा, ल्हामु शेर्पा पनि गलैंचाकै काममा जोडिँदै आएका छन् । यो हिमाली बस्तीमा यही गलैंचाको कामबाहेक खेतीमा आलु, जौको परम्परागत खेतीपाती पनि हुन्छ नै । पछिल्ला वर्षमा भने टनेल पद्धतिमा तरकारी खेती पनि थालिएको छ । बजार पाएमा आफूले जानेको र गर्दै आएको यही गलैंचा पेस गरौं भन्ने भइरहन्छ, स्थानीय अतिरिक्त हुलाक कर्मचारीसमेत रहेकी फुटिकले भनिन्, अहिले भने धागो पनि तल फुङलिङबाट किनेर ल्याउनुपर्छ, भेडाच्यांग्राको ऊन पाउनै मुस्किल छ । त्यसमाथि आफूले बनाएको गलैंचाको मोल पहिले तिब्बती बजारमा गोटाकै ३० हजार रुपैयाँसम्म पाइन्थ्यो भने अहिले तल फुङलिङ पुग्दा आधामोलमै बेच्नुपर्छ । यसकारण पनि गलैंचाबाट मन हट्न थालेको छ ।"
चितवन निकुञ्जमा पर्यटक बढे,"चितवन (कास) वन्यजन्तु अवलोकनका लागि देशको मुख्य पर्यटकीय गन्तब्य चितवन राष्ट्रिय निकुञ्ज घुम्ने पर्यटकको संख्यामा सुधार हुन थालेपछि व्यवसायी उत्साहित छन् । यो आर्थिक वर्ष सुरु भएयता साउन, भदौ र असोज तीन महिनामा ३५ हजार ४ सय ४५ पर्यटकले चितवन राष्ट्रिय निकुञ्ज भ्रमण गरेको निकुञ्जका सूचना अधिकारी सहायक संरक्षण अधिकृत गणेशप्रसाद तिवारीले जानकारी दिए ।गत आर्थिक वर्ष यो अवधिमा जम्मा १० हजार ७ सय १८ जनाले निकुञ्ज घुमेका थिए । यो वर्ष विदेशी पर्यटकको संख्यमा पनि सुधार देखिएको छ । निकुञ्जबाट प्राप्त विवरण अनुसार गत तीन महिनामा भारतीय र अन्य विदेशीसमेत गरेर कुल नौ हजार ८४९ जनाले निकुञ्ज घुमेका छन् । अघिल्लो वर्ष तीन महिनामा ५२१ जना विदेशीले निकुञ्ज भ्रमण गरेका थिए । कोरोना कहर सामान्य हुँदै गर्दा निकुञ्जमा विदेशी पर्यटकको आउजाउ बढेको यो विवरणले देखाउँछ । असोजयता पनि पर्यटकको संख्या बढेको सौराहा आडको बाघमारा मध्यवर्ती सामुदायिक वनका अध्यक्ष जितेन्द्र तमाङले बताए । पर्व र विदाका कारण कात्तिक १३ आइतबार एकै दिन १५ सय जनाले सामुदायिक वन घुमेको अध्यक्ष तमाङले बताए । यसअघि असोज १८ मा एकै दिन हजार जना आएका थिए ।निकुञ्ज आडमा भएका कारण यो वनमा हात्ती चढेर डुल्दा गैंडा, चित्तलको बथान लगायतका वन्यजन्तु देख्न पाइन्छ । यो वन र निकुञ्जबीच भएर बग्ने बुढीराप्ती खोलामा डुंगा सयर गर्दा दुर्लभ घडियाल गोही र अनेकौं चराहरू देखा पर्दछन् । सामान्य अवस्थामा यो वनमा हात्ती र डुंगा चढ्न दिनमा औसत तीन सयको हाराहारीमा पर्यटक आउँछन् । घुम्न आउनेको सख्या पर्वमा र बिदामा बढ्छ, अरु बेला सामान्य रहन्छ तमाङले भने । संख्यामा बिस्तारै सुधार आए पनि पर्यटन व्यवसाय कोरोना कालभन्दा अघिको अवस्थामा अझै नफर्केको उनले सुनाए । क्षेत्रीय होटल संघ सौराहाका कोषाध्यक्ष रहेका होटल सेभेनका सञ्चालक माधव दुवाडीले पनि स्वदेशी पर्यटकको संख्यामा राम्रो सुधार भए पनि विदेशीको संख्या फाट्टफुट्ट देखिएको बताए । पर्यटन क्षेत्रको अवस्था सुधारोन्मुख छ । तर सन्तोषजनक अझै छैन । यो बेला भारतीयहरू राम्रो संख्यामा आउनुपर्ने हो । तर दसैंका बेलामा भारी बर्खा भयो । भारतीयहरू सुनौली हुँदै आउने बुटवल नारायणगढ सडकको दुरवस्थाले पनि असर गरेको छ कोषाध्यक्ष दुवाडीले भने । सौराहाको पार्क सफारी रिसोर्टका सञ्चालक रहेका महेश खनालले पर्यटकको संख्या बढ्न थालेको हुँदा व्यवसायीले राहत अनुभव गरेको बताए ।कोरोना सुरु भएपछिका दुई वर्ष हाम्रा लागि निकै कष्टकर रहयो । महिनौं होटल सुनसान रहे । अहिले संख्या बढेको छ । युरोपियनहरू पनि आउन थालेका छन् । यो सुखद अवस्था हो, पर्यटन व्यवसायी खनालले भने । अघिल्ला वर्षमा असोजपछि पर्यटकको संख्या बढ्दै जाने गर्दथ्यो । यो वर्ष पनि बढ्दै जाने व्यवसायी बताउँछन् । निकुञ्ज आएका पर्यटक दुर्लभ वन्यजन्तु बाघ, गैंडा, र अन्य जिव जनावर हेर्न रुचाउँछन् । विदेशी पर्यटकलाई निकुञ्ज आडमा बस्ने चितवनका आदिवासी थारु, दराई, बोटे, कुमाल समुदायको संस्कार संस्कृतिले पनि आकर्षित गर्दछ । सौराहामा एकै खाले गतिविधि मात्रै हैन अन्य गतिविधि पनि थपिएका छन् भन्ने सन्देश पर्यटक माझ पुर्याउनु छ खनालले भने ।"
राप्रपाका दुई नेतासँगको प्रतिस्पर्धामा डिना,"(हेटौंडा)समानुपातिक सूचीमा पहिलो नम्बरमै बस्नु भनेर पार्टीका साथीहरूले भन्नुभएको थियो । मैले जनताबाट निर्वाचित भएरै सेवा गर्छु भनेर प्रत्यक्षतर्फ उम्मेदवार बनेको हुँ, प्रतिनिधिसभा सदस्यका लागि मकवानपुर१ मा उम्मेदवारी दर्ता गराएलगत्तै कांग्रेस सहमहामन्त्री महालक्ष्मी उपाध्याय डिना ले दिएको प्रतिक्रिया हो यो ।सत्तारूढ गठबन्धनबाट उम्मेदवार बनेकी डिना कांग्रेसले प्रत्यक्षतर्फ मुलुकभर उठाएका ४ जना महिला उम्मेदवारमध्ये एक हुन् । उनीसँगै एमालेको चुनाव चिह्न लिएर राप्रपा नेपालका केन्द्रीय अध्यक्ष कमल थापा र राप्रपाका दीपकबहादुर सिंह पनि चुनावी मैदानमा छन् । यो क्षेत्रमा पर्ने स्थानीय तहमा कांग्रेस र माओवादीको उपस्थिति बलियो छ । सत्ता गठबन्धनकै कारण चुनावी नतिजा आफ्नो पक्षमा आउने दाबी उनको छ । घरदैलो र चुनावी प्रचारका क्रममा मतदाताबाट पनि सकारात्मक प्रतिक्रिया पाएको उनी बताउँछिन् । तर, उनलाई थापा र सिंहको चुनौती पन्छाउन अनुमान गरेजस्तो सहज भने देखिँदैन । थापा एमालेको संगठित मतको बलमा चुनाव जित्ने ध्याउन्नमा रहँदा सिंह आफ्नो पक्षमा स्वतः जनताले मतदान गर्ने दाबी गरिरहेका छन् ।अर्थशास्त्रमा स्नातकोत्तर तहसम्मको अध्ययन गरेकी डिना पद्मकन्या क्याम्पसमा स्वतन्त्र विद्यार्थी युनियनको पूर्वसभापति हुन् । तरुण दल र महिला संघमा रहेर पनि उनले काम गरिसकेकी छन् । काठमाडौंमा भएको कांग्रेसको १४ औं महाधिवेशनमा सभापति शेरबहादुर देउवा प्यानलबाट उनी सहमहामन्त्रीमा निर्वाचित भएकी थिइन् । उनी संविधानसभा निर्वाचनअगाडिसम्म जलस्रोत राज्यमन्त्री थिइन् । २०४८ सालको निर्वाचनमा मकवानपुर२ बाट उम्मेदवार बनेकी उनी तत्कालीन एमाले उम्मेदवार विरोध खतिवडासँग पराजित भएकी थिइन् । उक्त निर्वाचनमा खतिवडाले १६ हजार ८६९ मत ल्याउँदा डिनालाई ११ हजार ५७६ मत प्राप्त थियो ।२०५१ मा सम्पन्न प्रतिनिधिसभा निर्वाचनमा पनि उनी खतिवडासँगै पराजित भएकी थिइन् । उक्त निर्वाचनमा तत्कालीन राप्रपा अध्यक्ष थापा दोस्रो र डिना तेस्रो नम्बरमा थिइन् । २०५६ को आमनिर्वाचनमा उनी उम्मेदवार बनिनन् । त्यतिबेला पनि खतिवडा नै विजयी भएका थिए । २०७४ को निर्वाचनमा पुनः उम्मेदवार बनेकी डिना खतिवडासँगै पराजित भइन् । हालसम्मको राजनीतिक जीवनमा कांग्रेसभित्र राम्रो स्थान बनाए पनि उनले जनताबाट प्रत्यक्ष अनुमोदित भएर संसद् पुग्ने अवसर भने पाएकी छैनन् । हालसम्म उम्मेदवारी दिएका सबै आमनिर्वाचनमा पराजित डिनालाई यो पटक गठबन्धनको आड छ । तर त्रिपक्षीय भिडन्त हुने आकलन गरिएको छ । मतदातालाई आफ्नो पक्षमा पार्न तीनै जना उम्मेदवार अहिले घरदैलो र प्रचारप्रसारमा व्यस्त छन् । डिना यसअघि लगातार उठ्दै आएको मकवानपुर२ मा गठबन्धनले खतिवडालाई नै अघि सारेको छ । यसपटक डिनालाई खतिवडाको डर नरहे पनि क्षेत्र परिवर्तन गरेर उम्मेदवार बनेकाले मतदाताको भरोसा जित्ने चुनौती उनीमाझ छ । यो निर्वाचन क्षेत्रमा ४ वटा स्थानीय तहका ४० वटा वडा पर्छन् । जसमा हेटौंडा उपमहानगरका १५ वटा, मकवानपुरगढी गाउँपालिकाका ४, बकैया गाउँपालिकाका १२ र वाग्मती गाउँपालिकाका ९ वटा वडा छन् । गत वैशाखमा भएको स्थानीय निर्वाचनमा २६ वटा वडामा सत्ता गठबन्धनका दल विजयी भएका छन् । १ लाख ५० हजार १५५ मतदाता रहेको यो क्षेत्रमा २ स्वतन्त्रसहित १६ जना चुनावी मैदानमा छन् ।"
चुनावभन्दा धान भित्र्याउने चटारो,"(सिन्धुपाल्चोक)आसन्न प्रतिनिधिसभा र प्रदेशसभा निर्वाचन नजिकिँदा उम्मेदवार मत माग्दै गाउँगाउँमा पुगिरहेका छन् । स्थानीय किसान भने दसैंतिहार सकिएलगत्तै धान भित्र्याउने चटारोमा खेतबारीमै व्यस्त भेटिन्छन् । ५ वर्षमा आउने चुनावभन्दा उनीहरूको मुख्य प्राथमिकतामा अहिले वर्षभरिका लागि खान चाहिने धान भित्र्याउनुपरेको छ ।बाह्रबिसे नगरपालिका९ जैसीगाउँका ऋषि तिमिल्सना बिहीबार राम्चेली ढोडेनीस्थित खेतमा असिनापानी पर्ने डरले हतारहतार धानको बिटा लगाउँदै थिए । चुनावले गर्दा खेताला पाउनै मुस्किल छ, उनले भने, हामीलाई के को चुनाव लाग्नु नि ! स्थानीय सबैलाई आआफ्नै धान थन्क्याउने चटारो छ, त्यसैले पालोपर्ममै बिटा लगाउँदैछौं ।आसन्न निर्वाचनका लागि सत्ता गठबन्धनबाट क्षेत्र१ मा माओवादीका पोलटब्युरो सदस्य माधव सापकोटा र २ मा कांग्रेस केन्द्रीय सदस्य मोहनबहादुर बस्नेत उम्मेदवार बनेका छन् । बस्नेत पूर्वमन्त्रीसमेत हुन् । एमालेबाट क्षेत्र१ मा केन्द्रीय सदस्य तथा पूर्वप्रदेश मन्त्री सुरेश नेपाल र २ मा पूर्वमन्त्री शेरबहादुर तामाङ प्रतिस्पर्धामा छन् । दलका र स्वतन्त्र उम्मेदवारी दिएकाहरू पनि अहिले मत माग्नमा व्यस्त छन् । तर, मतदातालाई भने ढिलोगरी असारे वर्षात हुनु, चाँडै जाडो बढ्नु, भूक्षय बढ्नुजस्ता जस्ता कारण बाली भित्र्याउनकै हतारो छ । घरमा नभेटिएपछि उम्मेदवारहरू खेतखलियानसम्मै पुगेर मत मागिरहेका पनि छन् ।नेतालाई चुनावी चटारो छ । स्वास्वा फ्वाँफ्वाँ गर्दै भोट माग्न खेतबारीसम्मै आइरहेका छन्, मेलम्ची सिन्धुखोलाकी सुमिना लामाले भनिन्, हामीलाई भने धान भित्र्याउनै भ्याइनभ्याइ छ । किसानलाई केको चुनाव लाग्नु नि ! ज्याला बढ्नुका साथै सबैतर्फ एकैपटक बाली भित्र्याउने मारमारी चलेकाले खेताला नपाएको गुनासो गर्दै उनले परिवारकै सदस्य मिलेर काम गरिरहेको सुनाइन् । किसानलाई सधैंजसो सिजनमा मलदेखि बीउबिजनसम्मको हाहाकार हुन्छ । हामीलाई यसकै चिन्ता हुन्छ, उनले असन्तुष्टि पोखिन्, चुनावमा जोसुकैले जिते पनि यसमा ध्यान दिँदैनन् । हाम्रा लागि चुनाव आउनु नआउनु एकै हो ।"
'प्रचण्डजी र मैले गरेको प्रयोग सफल भएन,मतलब समाज सेवाको राजनीति गर्नुहुन्छ तर पदका निम्ति लाग्नुहुन्न ? लाभको पदका निम्ति म लाग्दिनँ । तर समाज रूपान्तरणको राजनीतिमा निरन्तर लाग्छु ।
जसपाको चुनावी मुद्दा प्रत्यक्ष निर्वाचित राष्ट्रपतीय प्रणाली,"(काठमाडौं)जनता समाजवादी पार्टी (जसपा) ले प्रत्यक्ष निर्वाचित राष्ट्रपतीय प्रणालीको मुद्दा अघि सारेको छ । संघमा प्रत्यक्ष निर्वाचित राष्ट्रपति र प्रदेशको मुख्यमन्त्री पनि प्रत्यक्ष निर्वाचित हुनुपर्ने शनिबार सार्वजनिक घोषणापत्रमा उल्लेख छ । प्रत्यक्ष तथा सहभागितामूलक समावेशी लोकतन्त्रको मान्यताअनुरूप संघमा बालिग मताधिकारमा आधारित जनताद्वारा निर्वाचित कार्यकारी राष्ट्रपति हुने व्यवस्था गर्ने, घोषणापत्रमा लेखिएको छ, प्रदेशहरूमा मुख्यमन्त्री तथा विशेष संरचना र स्थानीय तहहरूमा त्यहाँको कार्यकारी प्रमुख पनि बालिग मताधिकारको आधारमा प्रत्यक्ष निर्वाचित हुने व्यवस्था गर्ने । यसअघि माओवादीले प्रत्यक्ष कार्यकारी राष्ट्रपतिको पक्षमा धारणा राखेको थियो । संवैधानिक राजतन्त्रको पक्षमा रहेको राप्रपाले पनि प्रत्यक्ष निर्वाचित प्रधानमन्त्रीको मुद्दा अघि सारेको छ । राप्रपा जस्तै संसद्को सदस्यको चुनावमा पूर्ण समानुपातिक प्रणाली हुनुपर्ने मुद्दा जसपाको छ । कार्यकारी राष्ट्रपतिले समावेशी मन्त्रिपरिषद् गठन गर्ने व्यवस्था रहने भन्दै जसपाको घोषणापत्रमा भनिएको छ, कार्यकारी राष्ट्रपतिले समावेशी रूपमा सक्षम व्यक्तिहरूको छनोट गरी मन्त्रिपरिषद् बनाउने । शक्तिपृथकीकरणको सिद्धान्तअनुरूप मन्त्रीहरू राजनीतिज्ञ र विशेषज्ञमध्येबाट राष्ट्रपतिले नियुक्त गर्ने । सो दलले नेपालमा बहुमतको सरकार र अल्पमतको प्रतिपक्ष परम्परा असफल भएको निष्कर्ष पनि निकालेको छ । विभिन्न चुनावी क्षेत्रमा एमालेसँग तालमेल गरेको जसपा आफू समाजवादको शासन व्यवस्थाको पक्षमा रहेको जनाएको छ । देशमा समाजवादउन्मुख सामाजिक, शैक्षिक, आर्थिकराजनीतिक, सांस्कृतिक कार्यक्रमहरू कार्यान्वयन गरी विद्यमान आर्थिक असमानता जात, जातीय र वर्गीय विभेद समाप्त गर्ने, घोषणापत्रमा उल्लेख छ ।संघीय र प्रदेश संसद् भने पूर्ण समानुपातिक गर्नुपर्ने र कुनै व्यक्ति दुई कार्यकालभन्दा बढी एकै कार्यकारी पदमा रहन नहुने कानुनी व्यवस्था गर्ने पनि जसपाले भनेको छ । संघ, प्रदेश र स्थानीय तहबीच सहकारिता, सहअस्तित्व र सहकार्यात्मक सिद्धान्तमा आधारित सम्बन्ध हुने पनि घोषणापत्रमा उल्लेख छ । कार्य क्षमताको अभाव र खराब आचरण भएको वस्तुनिष्ठ आधार र कारणहरू भएमा सबै तहका सरकारको पदाधिकारीहरूमाथि प्रत्याह्वान गर्न वा महाभियोग लगाउन सकिने व्यवस्था गर्ने पनि जसपाको घोषणापत्रमा उल्लेख छ ।  पहिचानसहितको संघीयता, समावेशी एवं सहभागितामूलक लोकतन्त्र, समानुपातिक प्रतिनिधित्व र समतामूलक समाज एवं साझेदारी समृद्धिको जनआकांक्षालाई साकार पार्ने लक्ष्य  नेपालमा बहुमतको सरकार र अल्पमतको विपक्षको परम्परागत असफल भइसकेको निष्कर्ष  समतामूलक समाजको निर्माण, समानता, स्वतन्त्रता, बन्धुत्व, भाइचारा, सामाजिक न्याय तथा भ्रातृत्वको उच्चतम अभ्यास  सबै जाति, भाषा, धर्म, संस्कृति र समुदायका जनताको हित रक्षाका लागि राज्यको विशेष संरचनाका रुपमा स्वायत्त क्षेत्र, संरक्षित क्षेत्र तथा गैरभौगोलिक विशेष क्षेत्रको व्यवस्था  सांस्कृतिक बहुलता र जनताको धार्मिक स्वतन्त्रताको रक्षा गर्दै धर्मनिरपेक्ष राज्यको सिर्जना गर्न तथा मुलुकको सामाजिक सद्भाव बिथोल्ने जातिवादी र रंगभेदी नीतिका साथै वर्गीय, जातीय, क्षेत्रीय, लिंगीयलगायत सबैखाले उत्पीडनको अन्त्य  नयाँ राष्ट्रिय युवा नीतिमार्फत युवाहरुको शारीरिक, मानसिक तथा भौतिक विकासका साथै सबैलाई शिक्षा, स्वास्थ्य, सुरक्षा तथा रोजगारीको प्रत्याभूति  २०६२६३ सालको शान्तिपूर्ण जनक्रान्तिको भावनाअनुरुप सामाजिकआर्थिक रुपान्तरण गर्दै मुलुकलाई एक्काइसौं शताब्दीको समृद्ध समाजवादी मुलुक निर्माण"
समाचार हटाउन सेतोपाटीलाई आयोगको निर्देशन,'लौरो अभियान बारे मेयर शाहसँग जवाफ मागसामाजिक सञ्जालमा चलेको लौरो अभियान बारे निर्वाचन आयोगले काठमाडौं महानगरपालिकाका मेयर बालेन्द्र शाहसँग जवाफ माग गरेको छ । उक्त अभियानले शाहको तस्बिर प्रयोग गरेकोबारे आयोगले जवाफ मागेको हो । हाम्रो नेपाली पार्टीका उम्मेदवारले जय लौरो नामक फेसबुक पेजबाट अभियान सञ्चालन गरेको र त्यसमा शाहको साथ छ भन्ने व्यहोरा उल्लेख गरी प्रचारप्रसार गरेको पाइएको आयोगको भनाइ छ । हाम्रो नेपाली पार्टीका विभिन्न क्षेत्रका उम्मेदवारलाई यसपूर्व नै आयोगले निजहरू स्वतन्त्र उम्मेदवार नभई दलका उम्मेदवार रहेको र निजहरूले आफू स्वतन्त्र उम्मेदवार भनी प्रचारप्रसार गर्न नमिल्नेबारे सचेत गराइसकेको शनिबार शाहलाई पठाइएको पत्रमा उल्लेख छ ।पार्टीका उम्मेदवार बनेर किन स्वतन्त्र भनी प्रचारप्रसार भइरहेको भन्नेबारे आयोगले हाम्रो नेपाली पार्टीका अध्यक्ष अनन्तराज घिमिरेलाई पनि स्पष्टीकरण सोधेको छ । आयोगले आचारसंहिता उल्लंघन गरेकाले जरिवाना किन नगर्नुपर्ने भनेर २४ घण्टे स्पष्टीकरण सोधेको हो ।
संघप्रदेशमा मन्त्रालय घटाइयोस्,"राष्ट्रिय सभाले गठन गरेको संघीयता कार्यान्वयन अध्ययन तथा अनुगमन विशेष समितिले संघ र प्रदेशमा मन्त्रालय संख्या घटाउन दिएको सुझाव मननयोग्य छ । मुलुकको राजस्वले सार्वजनिक खर्च धान्नै मुस्किल परिरहेको अवस्थामा मन्त्रालयको संख्या कटौती गरी संघमा १५ र प्रदेशमा अधिकतम ११ वटा मात्र सीमित गर्नुपर्ने समितिको निष्कर्ष मनासिब छ, जसको कार्यान्वयन गरिनुपर्छ । विगतमा जसरी सरकारी विशेष अध्ययन समितिहरूले दिएका यस्तै सुझाव र सिफारिसलाई लत्याउने गल्ती सरकारले फेरि दोहोर्याउनु हुन्न । सार्वजनिक खर्च कटौतीमा अबको सरकार पनि गम्भीर नहुने हो भने त्यसको असर मुलुकको समग्र विकासमा मात्र होइन, संघीय व्यवस्थाको प्रतिष्ठा र दिगोपनमा पनि पर्नेछ । संघ र प्रदेश दुवैमा औचित्य र कार्यबोझका आधारमा मात्र मन्त्रालय कायम गरिनुपर्छ । प्रदेश र स्थानीय तहमा जिम्मेवारी हस्तान्तरण भइसकेको अवस्थामा संघमा अनावश्यक मन्त्रालय थुपारिरहनुको कुनै तुक छैन । आफ्ना मान्छेलाई भाग पुर्याउन र सत्ता गठबन्धन टिकाउन तथा आन्तरिक राजनीतिक कलह साम्य पार्नबाहेक अनावश्यक मन्त्रालय राखिराख्नुको औचित्य देखिन्न । त्यही भएरै, विभिन्न आयोग तथा समितिका सिफारिसका आधारमा संघमा १५ वटा मात्रै मन्त्रालय राख्नुपर्ने निष्कर्ष समितिले निकालेको हो । समितिले संघीय तहमा कामविहीन अवस्थामा रहेका आधाभन्दा बढी विभागलाई पनि खारेज गर्ने गरी नीतिगत व्यवस्था मिलाउन भनेको छ, जसको पनि कार्यान्वयन गर्नु अपरिहार्य छ ।संघमा अहिले प्रधानमन्त्री तथा मन्त्रिपरिषद्को कार्यालयसहित २२ वटा मन्त्रालय छन् भने प्रदेशमा १४ वटा (वाग्मती प्रदेश) सम्म । अर्थतन्त्र संकटोन्मुख भैसक्दा पनि सत्ता टिकाउनकै निम्ति मन्त्रालयहरू टुक्र्याउन प्रदेश सरकारहरू पछि परेनन्, खास गरी सत्ता फेरबदलसँगै यो क्रम तीव्र बनेको हो । विभिन्न सरकारी प्रतिवेदनले सातै प्रदेशमा गरी सात मुख्यमन्त्रीसहित बढीमा ४९ मात्र मन्त्री राख्न सुझाए पनि अहिले प्रदेशहरूमा सात दर्जनभन्दा बढी मन्त्री छन् । एउटै घरका झ्यालझ्यालमा मन्त्रालयका साइनबोर्डहरू देखिन थालेका छन् । यही समस्या हल गर्न प्रदेशमन्त्रीको संख्या ५ जनाभन्दा कम नहुने गरी कुल प्रदेशसभा सदस्यको १० प्रतिशतमा सीमित गर्न संसदीय समितिले कानुन, न्याय तथा संसदीय मामिला मन्त्रालयलाई भनेको छ । यसै पनि, जनस्तरमा देखिने काम गर्न असफलप्रायः रहेका प्रदेशहरू जम्बो मन्त्रिपरिषद्कै कारण थप अलोकप्रिय बनिरहेका छन् । तसर्थ, प्रदेश सरकारहरूलाई लगाम लगाउन कानुनी व्यवस्थै गर्नु जरुरी छ । संविधानमा प्रदेशमा प्रदेशसभा सदस्यको २० प्रतिशतसम्म मन्त्री राख्न सकिने व्यवस्था छ, जुन आफैंमा त्रुटिपूर्ण तथा संशोधनीय देखिन्छ, जसका निम्ति आगामी सरकार र संसद्ले काम गर्नुपर्छ । नत्र, संविधानले छुट दिएको छ भन्दैमा प्रदेश सरकारहरूले औचित्यहीन र अविवेकी ढंगले मन्त्रालय खडा गरी मन्त्री पद बाँड्न त्यत्तिकै छाड्नेछैनन् । जतिसुकै सानो सरकारी कार्यालय पनि औचित्यका आधारमा मात्रै खोलिनुपर्छ, त्यो पनि संगठन तथा व्यवस्थापन सर्वेक्षण गरेर मात्रै भन्ने चेतना नेपाली राजनीतिक नेतृत्वमा पलाएकै देखिन्न । उनीहरू सिंगै मन्त्रालय नै लहडका भरमा खडा गरिदिन्छन् । विधिव्यवस्थाकै धज्जी उडाउने यो क्रम रोक्न राष्ट्रिय सभाको यही विशेष समितिको प्रतिवेदनको प्रकाशका आधारमा पनि दरिलो कानुनी व्यवस्था गर्नु उपयुक्त हुन्छ । मन्त्रालय घट्दा त्यसमा कार्यरत जनशक्तिको तलबभत्ताका अतिरिक्त, घर भाडा, गाडी इन्धन, विभिन्न मर्मतसम्भार तथा मसलन्द लगायतका शीर्षकको खर्च कटौती हुन्छ, जुन रकम विकास खर्चमा प्रयोग गर्न सकिन्छ । गत आर्थिक वर्षमा संघीय सरकारले रोयल्टी बाँडफाँटसहित ९ खर्ब ४० अर्ब रुपैयाँ राजस्व संकलन गर्दा चालु शीर्षकमै ९ खर्ब ६१ अर्ब ४७ करोड रुपैयाँ बजेट खर्चेको चिन्ताजनक तथ्य यहाँ स्मरणीय छ । राजस्वले चालु खर्चसम्म धान्न छाडेपछि आन्तरिक तथा बाह्य ऋणलाई प्राथमिकता दिन सरकार बाध्य छ, जुन कुल गार्हस्थ्य उत्पादनको तुलनामा ४० प्रतिशत नाघिसकेको छ । यही कारण, ठूला र प्रतिफल दिन सक्ने आयोजनका निम्ति पनि सार्वजनिक ऋण लिने दायरा सीमित हुँदै गएको छ । यस्तो अवस्थामा औचित्यहीन मन्त्रालय, विभाग, निकाय खारेज गर्नुपर्ने सुझावलाई गम्भीरतापूर्वक लिनुको विकल्प छैन । मन्त्रालय कटौतीको यो सुझाव संसदीय समितिले कुनै लहडमा दिएको होइन । अर्थविद् डिल्लीराज खनाल नेतृत्वको सार्वजनिक खर्च पुनरवलोकन आयोगले २०७५ मा पनि संघमा १६ मन्त्रालय र ३५ विभाग राख्न सुझाएको थियो । प्रशासनविद् काशीराज दाहालको नेतृत्वको उच्चस्तरीय प्रशासन सुधार आयोग र अधिकारसम्पन्न संघीय प्रशासनिक पुनःसंरचना समिति होऊन् या सामान्य प्रशासन मन्त्रालयका सचिव मोहनकृष्ण सापकोटाको संयोजकत्वको कार्यदल, सबैले यस्तै सुझाव दिएका थिए । उनीहरूले यस्तो सुझाव केवल सस्तो लोकप्रियताका लागि नभएर मुलुकको वस्तुगत आवश्यकताका आधारमै दिएका हुन् । तसर्थ यिनको पालना गर्नु सरकारको दायित्व हो । खासमा आफ्नै सुझबुझकै आधारमा यस्तो निर्णय लिन सक्नुपर्ने राजनीतिक नेतृत्वले यति धेरै आयोग, कार्यदल, समितिले उही सुझाव दोहोर्याइरहनुको मर्म बुझ्न सक्नुपर्छ ।राष्ट्रिय सभा सदस्य खिमलाल देवकोटाको संयोजकत्वको समितिले बिहीबार राष्ट्रिय सभा अध्यक्ष गणेश तिमिल्सिनालाई बुझाएको प्रतिवेदनमा संघीयता कार्यान्वयनका विविध विषय समेटिएका छन्, जसमा संघ, प्रदेश र स्थानीय तहले गर्ने योजनाको सीमा पनि तोकिएका छन् । समितिका यी सुझावहरूको कार्यान्वयनले विभिन्त तहका सरकारहरूको कार्यक्षेत्रबारे मात्रै स्पष्टता ल्याउँदैन, कामको दोहोरोपन पनि घटाउँछ र समग्रमा संघीयतालाई नै मजबुत तुल्याउँछ । त्यसैले पनि अबको सरकार र संसद्को प्राथमिकतामा यो विषय पर्नुपर्छ । सेवासुविधाविहीन भैकन पनि अति धेरै कर तिर्न बाध्य नेपालीहरूका टाउकामा बोझ बढाइरहेका अनावश्यक मन्त्रालयहरू थप पालिरहनु हुन्न ।"
चुनावी घोषणापत्र र यथार्थ,"मतदानको दिन नजिकिँदै छ, प्रतिस्पर्धी दलहरूका चुनावी घोषणापत्र सार्वजनिक हुने क्रम जारी छ । सूचना प्रविधिको सुविधाका कारण प्रायः ती सबैलाई अहिले आफ्नै कम्प्युटरमा हेर्न सकिन्छ, खोजी हिँड्नु पर्दैन । सञ्चारमाध्यमले पनि तिनको सारसंक्षेपलाई प्राथमिकतासाथ प्रसारण गरेकै छन् । पार्टीका घोषणापत्र, उम्मेदवारका चुनावी वाचा आवधिक चुनावका आकर्षण पनि हुन् । तिनलाई हेरेर आगामी चारपाँच वर्षको अवधिमा मुलुकको राजनीतिक नेतृत्व, आर्थिकसामाजिक दिशा कता जाँदै छ भनेर अनुमान गरिन्छ; कुन पार्टीको सरकार बन्यो भने देश र जनताले नीतिगत लाभ के पाउलान् भनेर विश्वास गर्न सकिन्छ । त्यसैले चुनाव र दलका घोषणापत्र अन्तरसम्बन्धित छन् । चुनावको मुखमा घोषणापत्रमार्फत राजनीतिक पार्टीहरूले नीति र नेतृत्वको दाबी एवं प्रतिस्पर्धासमेत गरिरहेका हुन्छन् । त्यसैले आवधिक रूपमा हुने आम चुनाव मतदाताले आफ्नो क्षेत्रका प्रतिनिधि वा कुनै दल रोज्नु मात्र होइन, राष्ट्रिय तहमा नीति र नेतृत्वको रोजाइ पनि हो । चुनावका बेला बेच्ने त बोली नै हो । त्यो बोली कति सत्य र विश्वसनीय हुन्छ, मतदाताले छुट्याउन सक्नुचाहिँ पर्छ । गरेका वाचा चुनावपछि पूरा गर्ने हो, त्यो पनि जितेर सरकारमा पुग्ने पार्टी र नेतृत्वले । घोषणापत्रको कार्यान्वयन चुनाव जित्ने पार्टीको जिम्मेवारी हो । जति राम्रो भए पनि हार्नेको घोषणापत्रको के अर्थ रह्यो र ? हार्नेले त किन हारियो भनेर समीक्षा गर्ने हो; चुनावमा पार्टीको नेतृत्व गर्नेले हारको जिम्मेवारी लिएर नयाँ नेतृत्वका लागि बाटो खुला गर्ने होÙ सत्तारूढ दल र सरकारका गतिविधिलाई निगरानी गर्दै अर्को चुनावका लागि तयारी गर्ने हो; वैकल्पिक नीतिको अध्ययन र पहल गर्ने हो । जित्ने पार्टीले पुरानै घोषणापत्रमा टेकेर थप उपलब्धि र योजनाको वाचा गरे पुग्छ, हरेक पटक नयाँ रंग भरिरहनु पर्दैन । आवधिक चुनावको यो संस्कृतिमा हामीले अझै प्रवेश गर्न सकेका छैनौं ।त्यसो त, हाम्रो चुनावमा पार्टीगत हारजितको कुरै गौण भइसकेको छ । गएको चुनावमा नेपाली कांग्रेसले हारेको होइन र ? फेरि किन दुई वर्षदेखि कांग्रेस सभापति शेरबहादुर देउवा प्रधानमन्त्री छन् ? उनका दलका मान्छेहरू मन्त्री छन् ? त्यस चुनावमा एमाले र माओवादी केन्द्र पछि नेकपा को त्यत्रो ठूलो बहुमत आएको थियो; कहाँ पुग्यो त्यो पार्टी, त्यो सरकार ? अदालतलाई देखाएर उम्किन मिल्छ ? यस चुनावमा मतदाताले त्यसको हिसाबकिताब खोजेर धोकेबाजलाई दण्डित गर्नुपर्ने होइन र ? चुनाव परिणाम जेजस्तो भए पनि शासन भनेको चारपाँच दलका मुट्ठीभर नेताको म्युजिकल चेयर मा सीमित हुने हो भने घोषणापत्र त के चुनावकै के प्रयोजन रह्यो र ? यस चुनावमा मतदाताले त्यस खेललाई तोड्न सक्नुपर्छ ।घोषणापत्र कर्मकाण्डी औपचारिकता मात्र हो कि यसको कुनै उपादेयता पनि छ ? यसलाई चुनाव परिणामका आधारमा हेर्नुपर्ने हुन्छ । संसद्मा कुनै पार्टीले स्पष्ट बहुमत नपाएको अवस्थामा कुन घोषणापत्रका वाचाहरू प्राथमिक हुने, अन्योल स्वाभाविक हुन्छ । नेपालमा २०४८ सालदेखिको अनुभवलाई हेर्ने हो भने, नेपाली कांग्रेसले दुई पटक (२०४८ र २०५६) अनि गत २०७४ को चुनावमा एमाले र माओवादी गठबन्धनले पार्टी एकता गर्ने वाचासहित एक पटक बहुमत ल्याए । त्यसपछि बनेका सरकारहरूले घोषणापत्रका आफ्ना वाचालाई कसरी कार्यान्वयनमा उतारे, अनेक प्रश्न छन् । हुन त गठबन्धन सरकार भएका बेला साझा नीति र कार्यक्रमका कुरा पनि सुनिन्छन्, त्यसका लागि कथित उच्चस्तरीय नेताहरूका संयन्त्र पनि बनाइन्छन् तर सरकारको कामगराइमा त्यसको कुनै सम्बन्ध देख्न सकिन्न ।गरिबी निवारण, रोजगारी सृजना, शिक्षा, स्वास्थ्य, कृषि, जलविद्युत्, सडक, रेल लगायत नेपाल र नेपाली जनताको समग्र विकास र उन्नतिका लागि गर्नुपर्ने सबै कुरा घोषणापत्रमा छन् । तिनमा कसैको असहमति हुने ठाउँ छैन । घोषणापत्र निकै लामा, ८०९० पृष्ठका छन् । ती महत्त्वाकांक्षी भए भन्ने टिप्पणी छन् । चुनावी घोषणापत्र महत्त्वाकांक्षी हुन्छन् नै, त्यो स्वाभाविक पनि हो । चुनावमा धेरै वाचा गरिन्छन्, त्यो पनि अस्वाभाविक होइन । नेपालमा मात्र होइन, संसारभरि नै चुनावी दृश्यमा त्यस्तो पाइन्छ । तर हाम्रो समस्या अलि फरक छ, कसले कति गर्नेभन्दा कति बढी दिनेमा प्रतिस्पर्धा छ । त्यसैले त, चुनावपछि घोषणापत्रका वाचाहरू बेवारिसे हुने गरेका छन् । प्रधानमन्त्रीमन्त्री बन्ने होड र हानथाप, गुटबन्दी र अन्ततः पार्टी विभाजन नै चुनावपछिको मुख्य धन्दा हुन्छ । २०४८ सालदेखिका दृश्य यिनै हुन् । यस चुनावपछि पनि यिनै दृश्य दोहोरिनेछैनन् भनेर विश्वास गर्ने कुनै आधार छैन ।चुनावी घोषणापत्र भनेको केवल हरिया वाचाको पोको मात्र होइन, यो त चुनाव हाँक्ने नेतृत्वको दृष्टिकोण हो । त्यो चोटिलो र धारिलो हुनुपर्छ, भएभरका समस्या र कामको विवरण (जनरल स्टेटमेन्ट) जस्तो होइन । हामीकहाँ चुनावी मुद्दा र जुनसुकै सरकारले पनि गर्नुपर्ने कामको सूचीमा कुनै भिन्नता छैन । सबै कुरा भन्नैपर्दैन, कुनै एउटा पक्षलाई मुख्य आधार बनाए पुग्छ । तर, त्यो केही महत्त्वाकांक्षी देखिए पनि गर्न सकिने र गरिने हुनुपर्छ, अनि मात्र घोषणापत्रको औचित्य हुन्छ । चुनावपछि सरकारको नेतृत्व गर्नेले त्यसलाई अरू प्रस्ट्याउँदै नयाँ ढंगले प्रस्तुत (रिफ्रेजिङ) पनि गर्न सक्छ ।जस्तै, २०१५ सालको चुनावमा नेपाली कांग्रेसले आफ्नो घोषणापत्रलाई गाउँ र किसानकेन्द्रित गरेको थियो । चुनावपछि प्रधानमन्त्री बनेका बीपी कोइरालाले १५ वर्षमा गाउँले जीवनमा ल्याउन खोजेको रूपान्तरणको एउटा खाका कोरे । त्यसमा धेरै कुरा भनिएको थिएन, तर त्यो पछिसम्मका लागि आकर्षक थियो । २०४८ सालमा नेपाली कांग्रेसले बीपीले भनेजस्तै १५ वर्षमा देशका बहुसंख्यक ग्रामीण किसान मजदुरसहित न्यून आर्थिक वर्गका मानिसहरूलाई आफ्नो घर, शिक्षादीक्षा, खानलाउन पुग्ने सुविधा, औषधिमुलो तथा यथोचित मानेरञ्जन प्राप्त गर्न सक्ने स्थितिमा पुर्याउने संकल्प गरेको थियो । २०४८ सालको त्यस घोषणापत्रलाई अहिले पल्टाएर हेर्ने हो भने त्यसका ९० प्रतिशत कुरा अझै सान्दर्भिक छन्, तर गर्न बाँकी छन् । नगरपालिकाको संख्या बढाउँदैमा देश सहरीकरण भयो भन्न मिल्दैन । जनता गाउँ र कृषिबाट विस्थापित भइरहेका छन्, तर मुलुकको अवस्था अझ पनि मूलतः गाउँ र कृषिमुखी नै छ ।कामै गर्ने हो भने घोषणापत्रमा नलेख्दैमा रोकिने पनि होइन । २०४८ सालको घोषणापत्रमा नेपाली कांग्रेसले वृद्धवृद्धा, अशक्त र असहायहरूका लागि सम्मानित जीवन धान्न सक्ने पेन्सन र अरू सामाजिक सुरक्षा पुर्याउने वाचा गरेको थियो, तर गरेन । २०५१ सालको चुनावमा एमालेले वृद्धभत्ता दिने पनि भनेको थिएन, राज्यले संरक्षण गर्नेछ मात्र भनेको थियो, तर चुनावपछि एमालेको सरकारले मासिक एक सय रुपैयाँ वृद्धभत्ता दियो । आज त्यसकै बढोत्तरीमा नेपाली कांग्रेससहित सबै पार्टी प्रतिस्पर्धा गर्दै छन् । सस्तो लोकप्रियताका लागि घोषणापत्रहरू बढी वितरणमुखी हुँदै गएका छन् । सबै पार्टीले कृषिमा सुधार र उत्पादन वृद्धिको कुरा गरेका छन् । मल कारखाना खोल्ने कुरा २०४८ सालदेखि निरन्तरको चुनावी वाचा बन्दै आएको छ, तर हरेक वर्ष बाली लगाउने बेला किसानले मल पाउँदैनन् । देशभित्रै लाखौंको रोजगारी सृजना गर्ने भनेका छन्, तर वैदेशिक रोजगारीमा गएका ग्रामीण युवाहरूले पैसा नपठाउने हो भने हाम्रो विदेशी मुद्राको सञ्चिति टाट पल्टिने निश्चित छ । वैकल्पिक कार्यक्रमबिना देशमै रोजगारी कोरा नाराबाहेक केही होइन ।यस्तै, २०७४ सालको चुनावमा एमालेमाओवादी गठबन्धनको बहुप्रचारित नारा केरुङकाठमाडौंपोखरा रेल थियो, समृद्धि थियो । प्रधानमन्त्री हुनुभन्दा अघि केपी ओलीले रसुवागढी पुगेर यिनै डाँडाकाँडाबाट रेल गुड्नेछ भनेर औंलाले देखाएका थिए । चुनाव प्रचार चुलिएका बोला चीनको कथित विज्ञटोली नेपाल आएर केरुङकाठमाडौंपोखरा रेलमार्ग सम्भव छ भनेर पत्रकार सम्मेलनसमेत गर्यो । केरुङकाठमाडौं रेल चीनका लागि पनि प्राविधिक चुनौतीको विषय थियो । त्यो त वाम गठबन्धनका लागि भोट माग्ने राजनीति रहेछ भन्ने कुरा राष्ट्रपति सी चिनफिङको नेपाल भ्रमणका बेला प्रस्ट भयो जब दुई सरकारले रेल होइन, रसुवागढीकाठमाडौं मोटरबाटो विस्तारमा सम्झौता गरे ।रेलको सपना बाँड्न एमाले अहिले पनि पछि परेको छैन । सरकारमा पुग्दैमा घोषणापत्रका वाचा स्वतः पूरा हुने पनि होइनन् । त्यसका लागि काम गर्नुपर्छ, नयाँ तयारी गर्नुपर्छ । उच्च पहाडी क्षेत्रमा रेल यातायात निर्माण तथा व्यवस्थापनजस्तो कामका लागि विशेष जनशक्तिको खाँचो पर्छ । प्रश्न सोध्ने बेला यही हो तीन वर्ष प्रधानमन्त्री भएर बस्ता ओलीले त्यसका लागि के तयारी गरे ? कति मानिसलाई नेपालको भूबनोट सुहाउँदो रेल्वे इन्जिनियरिङ पढ्न पठाए ? यो त केवल नेपाललाई चिनियाँ रणनीतिक पोल्टामा हाल्ने प्रचारवाजीको खेलभन्दा बढी केही भएन भनेर किन नभन्ने ? ओलीले फेरि रेल र पानीजहाजका तिनै कुरा निर्लज्जतासाथ दोहोर्याएका छन् । मतदाताले पटकपटक झुक्किने मूर्खता पक्कै गर्नेछैनन् ।हाम्रो मूल समस्या शासकीय बेथितिको हो । ठेक्कापट्टा, खरिदबिक्री र सानाठूला सबै विकास परियोजनामा बिचौलिया र दलालहरूको जगजगी छ । पार्टी नेतृत्व तिनकै कब्जामा छ । खाँचो त त्यसको पर्दाफास गर्ने घोषणापत्रको हो । अर्को समस्या, ठूला आयोजनाको कुशल सम्पादनमा छÙ त्यसमा हुने अति ढिलासुस्ती र गुणस्तरको छ । भ्रष्टाचार र कमिसनको जालो त छँदै छ, यस्तो आयोजना सञ्चालन गर्ने हाम्रो कुशलता र क्षमता पनि त्यत्तिकै कमजोर देखिन्छ । चुनावपछि सरकारहरूले त्यता ध्यानै दिएको पाइन्न । तिनमा कार्यकुशलता, क्षमता र गुणस्तर वृद्धिभन्दा आफ्ना मान्छे राख्नेमा होड छ ।नेपाली कांग्रेस र कम्युनिस्ट पार्टीको सात दशकभन्दा लामो इतिहास छ । २०१५ सालको चुनावलाई अपवाद मान्ने हो भने पनि ती २०४८ सालदेखि निरन्तर चुनावमा छन् । २०६२६३ सालदेखि यस प्रक्रियामा प्रवेश गरेको माओवादीका लागि पनि यो चौथो आम चुनाव हो । तर हाम्रा पार्टीहरू अझै प्रयोगमै छन् । राप्रपाले राजतन्त्रको पुनःस्थापना र संघीयताको खारेजी भन्नु कुनै नौलो कुरा होइन । उसको राजनीतिक पहिचान नै त्यसमा बनेको छ । जसपा र लोसपाले मधेसकेन्द्रित मुद्दा उठाउनु, यो संविधानको पुनर्लेखन हुनुपर्छ भन्नु कुनै आश्चर्य होइन । यो संविधान निर्माणमा उनीहरू बाहिरिनुपरेको अवस्था थियो । तर माओवादी केन्द्रले गत पाँच वर्षको राजनीतिक अभ्यासमा त्रुटि कहाँ होÙ पार्टीमा हो कि, नेतृत्वमा वा संविधानमा ? त्यसको कुनै गम्भीर विश्लेषण नगरी नाराबाजीजस्तो गरी कार्यकारी राष्ट्रपति र पूर्ण समानुपातिक चुनाव प्रणालीको कुरा अघि सारेको छ । चुनावपछि यो एजेन्डा स्वतः बेवारिसे हुने निश्चित छ ।दस वर्षको हिंसात्मक विद्रोहबाट शान्ति प्रक्रियामा आइपुग्दा अध्यक्ष प्रचण्डले व्यावहारिक राजनीतिको बाटो अपनाएका थिए । माओ मोडलको साम्यवाद यहाँ सम्भव थिएन, अहिले पनि छैन । दलीय प्रतिस्पर्धाको राजनीतिमा माओवादीले समतामूलक एवं प्रगतिशील अर्थराजनीतिक, सामाजिक रूपान्तरण गर्न सक्छ भन्ने सोच थियोÙ पीँधका मानिसलाई उठाउन सकिन्छ भन्ने थियो । त्यसले उसलाई पहिलो संविधानसभामा पहिलो राजनीतिक शक्तिका रूपमा स्थापित पनि गर्यो । तर त्यही पार्टी आज कहिले एमाले त कहिले त्यही नेपाली कांग्रेसको सहारामा अस्तित्व जोगाउन लाग्नुपरेको छ । पुराना नारा मात्र भट्याएर कुनै पनि पार्टीले जनताको विश्वास र नयाँ शक्ति आर्जन गर्न सक्तैन । माओवादीमा पनि विगतको, खास गरी पहिलो संविधानसभायता आफ्नो राजनीति र कामहरूको गम्भीर आन्तरिक समीक्षासहित दीर्घकालीन राजनीति गन्तव्य तय गर्नु जरुरी छ, कोरा सैद्धान्तिक नारा र बाँदरे छलाङले कहीँ पुर्याउँदैन । अन्त्यमा, निर्वाचन आयोगका सम्बन्धमा पनि एउटा कुरा भन्नैपर्ने भएको छ । चुनाव मूलतः लोकतान्त्रिक राजनीतिक अभ्यास हो, राजनीतिक अभिमत यसको प्राण हो । आचारसंहिताका नाममा अहिले आयोगले गरेका कतिपय निर्णयले यसलाई निषेध र संकुचन गर्ने देखिएको छ । मतदाताले कोही उम्मेदवार र पार्टीलाई किन भन्न नपाउने भो पुग्यो, अब तिमी चाहिँदैन, तिमी हट ? नेपालमा पार्टी र उम्मेदवारका बारेमा भर्खरै तात्तातो चुनावी बहस हुन थालेको छ, नयाँ सम्भावनाहरू पलाएका छन् । आयोगको काम यसलाई कुण्ठित र संकुचन गर्ने होइन, प्रोत्साहित गर्ने हो । चुनाव भनेको यथास्थितिको अनुमोदन होइन, नयाँ चयन र पुरानाको विस्थापन पनि हो । अन्यथा यो एकदलीय तन्त्र वा पञ्चायतकालीन निर्दलीय चुनावभन्दा कसरी भिन्न भयो र ?"
युवा मतदाताको रोजाइ युवा उम्मेदवार,"आगामी प्रतिनिधिसभा र प्रदेशसभा निर्वाचनमा मिस्रित परिणाम आउने निश्चितजस्तै भएको छ । ठूला राजनीतिक दलहरूले युवादेखि पाका उमेरका उम्मेदवार अघि सारेका छन् भने स्वतन्त्र उम्मेदवारहरू अधिकांश युवा अवस्थाका छन् । ठूला दलका पुराना नेताहरू विकास कार्यमा कुहिराको काग बनिरहेका बेला चुनाव प्रचारप्रसारको क्रममा तत्तत् दलका युवा नेतृत्वमा आँट र अठोट देखिनुलाई नजरअन्दाज गर्न सकिँदैन । स्वतन्त्र उम्मेदवारहरूको कुरा गर्दा, उनीहरू इन्जिनियरिङ, चिकित्सा, पत्रकारिता लगायत विषयमा उच्च शिक्षा हासिल गरेका र मुलुकका निकृष्ट राजनीतिदेखि वाक्क भई नयाँ जोसका साथ चुनावी प्रतिस्पर्धामा होमिएको देखिन्छ । युवा उम्मेदवारसँगको अन्तरक्रिया, संवाद सुन्दा, हेर्दा अधिकांशमा मुलुकको समग्रताभन्दा आफूवरिपरिको बेथितिमा केन्द्रित रहेको पाइन्छ । यथार्थमा मुलुकको आकारप्रकार, भूगोल, इतिहास, गरिबीको भयावह रूप, बेरोजगारी, सामाजिक विभेद, हत्या, हिंसा लगायत कुरामा युवा उम्मेदवारहरूको ध्यान गएको पाइँदैन । वैदेशिक नीति, अन्तर्राष्ट्रिय सम्बन्धबारे पनि कमै चासो दिएको देखिन्छ । वस्तुतः उच्च शिक्षा हासिल गरेर नेतृत्व तहमा पुग्नेले अवश्य आफ्नो निपुणता देखाउलान् तर दुःखकष्ट नभोगेका, स्यालहुइयाँका भरमा चुनावमा लडेकाहरूबाट ठूलो आशा राख्न सकिँदैन । सुखदुःख, संघर्ष, सफलता, असफलताको संयोजनबाट राजनीतिज्ञ खारिनुपर्ने कुरामा दुईमत रहँदैन । तथापि जोसले मात्र सफलता हासिल नहुने भएकाले निर्वाचनपछिको संसदीय स्वरूपभित्र युवा, अधबैंसे, पाका उमेरका नेता पुग्ने र तिनीहरूबाट राजनीति समृद्ध बन्दै जाने आशा राख्न सकिन्छ । भुवनेश्वर शर्मा, चन्द्रागिरि२, काठमडौं'आधा मतदाता ४० वारि: दुईतिहाइ उम्मेदवार ४० पारि समाचारमा ाबअभदययफ।अयरभप्बलतष्उगच बाट लिइएका टिप्पणी :विगतका निर्वाचनहरूमा युवा पुस्ताले आफ्ना अभिभावकहरूले भनेका चिह्नमा मतदान गर्दै आएका थिए । हाल विभिन्न माध्यमबाट प्राप्त राजनीतिक चेतनाले युवा मतदाताहरूको रोजाइ युवा उम्मेदवारहरू नै पर्ने निश्चित छ । सुरेन्द्र महर्जनपरिवर्तनको संवाहक यिनै युवा हुन्, अब शिक्षित अनि भिजन भएको युवा उम्मेदवार चयन गर्ने बेला आएको छ । राजन विडारीविदेशमा भएकाले चाहिँ कसरी मतदान गर्ने ? कनक शाक्ययुवा चाहिन्छ भनेर के गर्नु भएका पनि बूढा नेताहरूकै झोला बोकेर हिँड्छन् । सुरेश काफ्लेसही युवा उम्मेदवार चुनौ । नत्र देश भ्रष्टले समाप्त पार्ने भए । कलाधर गौतम"
चुनावमा रोक्नुपर्छ रक्सी बिक्री,"निर्वाचन नजिकिँदै गर्दा शान्ति सुरक्षा कायम गर्न जाँडरक्सीलाई कहिले निषेध गर्ने ? जाँडरक्सीका कारण विभिन्न स्थानमा विभिन्न पार्टीका कार्यकर्ताहरूबीच झडप भइरहेका छन् । यस्तोमा केही अवधिका लागि जाँडरक्सीको बिक्रीवितरण रोक्दा राम्रो हुन्छ । यस्तो विषयमा सम्बन्धित निकायको ध्यान जानुपर्ने बेला भएन र ? बलराम थापा, क्षेत्रपाटी, काठमाडौं"
घोषणापत्रहरूको परिमार्जन,"कांग्रेस, एमाले, माओवादी, राप्रपा, स्वतन्त्र लगायतका निर्वाचन आयोगमा दर्ता भएका ८० भन्दा बढी दलहरूले घोषणापत्र सार्वजनिक गरिसकेका छन् । विकास र समृद्धिका सबै सपना दलहरूले घोषणापत्रमा उल्लेख त गरेका छन् तर ती सपनाहरूलाई कसरी साकार बनाउने भन्ने तरिका भेटिन्न । भ्रष्टचारीमाथि कारबाही हुन नसक्दा दिन प्रतिदिन भ्रष्टाचार उकालो चढिरहेको छ । यस्तोमा दलहरूले भ्रष्टाचारलाई रोक्न कुनै प्रयास गरिरहेका छैनन् । त्यस्तै वृद्ध भत्ता, दलित भत्ता लगायत विभिन्न सामाजिक भत्ता वृद्धि गर्ने कुरा पनि घोषणापत्रमा उल्लेख छ । तर कसरी बजेट व्यवस्थापन गर्ने भन्नेतिर ध्यान गएको छैन । कृषि उत्पादन वृद्धि गराउने भनेर धेरै वर्षअघिदेखि नै सबै दलले घोषणापत्रमा उल्लेख गर्दै आएका छन् तर युवाहरूलाई कसरी कृषिमा आकर्षित गराउने भन्ने कुनै नेतालाई थाहा छैन । घोषणापत्रमा आकाशको तारा झारेका छन्, दलहरूले । कसरी व्यवहारमा उतार्ने योजना नभएसम्म घोषणापत्रको खासै अर्थ पनि रहन्न । औपचारितामै सीमित हुन्छ । हरेक दलको घोषणापत्र नयाँ बोतलमा पुरानो रक्सी नहोस्, आम अपेक्षा छ । दलहरूले पनि जनअपेक्षा अनुसार काम गर्नुपर्छ । तिलक न्यौपाने, माछापोखरीचोक, काठमाडौं"
भूमिगत स्वार्थहरूविरुद्ध,"समाजवादी चिन्तक प्रदीप गिरि लोकतन्त्रमा जनताले जनप्रतिनिधि चयन गर्न प्रत्येक पाँच वर्षमा गरिने चुनावलाई प्रत्येक वर्ष नागपञ्चमीका दिन गरिने नाग अथवा सर्पदेवको विशेष पूजाअर्चनासँग तुलना गर्नुहुन्थ्यो । हिन्दुहरूले हरेक वर्षातमा नागका नाममा पञ्चमी छुट्याएका हुन्छन् । त्यस दिन नागको भव्य पूजा हुन्छ । सर्पलाई दूध चढाइन्छ र मानवजातिलाई डसेर दुःख नदिन नागराजको आरती गाइन्छ । तर, भोलिपल्टैदेखि मानिस र सर्पबीच संघर्ष सुरु हुन्छ । न सर्पले मानिसलाई डस्न छाड्छ, न त मानिसले नै सर्पलाई लखेटीलखेटी मार्न छाड्छ । आजको बहुदलीय राजनीतिमा सबै राजनीतिक दलका नेताकार्यकर्ता र जनताबीच चुनावको समयमा यस्तै सम्बन्ध हुन्छ । फेरि, नागपञ्चमीको भोलिपल्टै सर्पहरूले मानिसलाई झम्टन पुगेजस्तै राजनीतिक दलका नेताकार्यकर्ताहरू र मतदाता जनताबीच लखेटालखेट चल्छ । यो सनातनदेखि चलिआएको कुरा हो । भगवान् विष्णुको सुरक्षाकवचका रूपमा रहेका नागहरू अन्ततः सर्प नै हुन् । राजनीतिक दलहरूका नेताकार्यकर्ता र जनताबीच भक्तिभावको मौसम सुरु भइसकेको छ । नेताकार्यकर्तासँग जनताको दोहोरी सुरु भइसकेको छ । अघिल्लो साता माओवादी केन्द्रका अध्यक्ष प्रचण्डको चुनावी अभियानको आकलनका लागि गोरखा पुगेका हामीले स्थानीय पर्यवेक्षक मित्रहरूको दाबी सुन्यौं चुनावमा प्रचण्डको विकल्प नै छैन । विकल्प नै छैन त पक्कै होइन होला । स्थानीय बुद्धिजीवीहरूका अनुसार, पछिल्लो समय विकसित राजनीतिक घटनाक्रमले गर्दा गोरखामा प्रचण्डलाई सहज छ । हामी माओवादीलाई भोट हाल्न सक्दैनौं भनेर नारा लगाउने कांग्रेसजनले देशको वास्तविक परिस्थिति बुझ्न थालेका छन् । भावनात्मक हिसाबले पनि, शाहवंशको मूलकेन्द्रका रूपमा रहेको गोरखाबाटै प्रहरीका दुईवटा बन्दुक खोसेर जनयुद्ध गर्न निस्केका प्रचण्डले, देशबाट शाहवंशको अवसानपछि पनि, गोरखाबाट चुनाव जित्नु आवश्यक थियो । जनताले गोरखाको त्यो अवस्था निकै राम्ररी बुझेको देखिन्छ ।चुनाव हुने दिन तय भइसकेपछि देशका विभिन्न निर्वाचनक्षेत्रमा हुने प्रचारमा अनेक प्रकारका बन्धन लगाउने निर्वाचन आयोगको भूमिका चुनावका लागि स्वतन्त्र वातावरण निर्माणमा सहायक हुने देखिएन । चुनाव भनेको मानिसको सबैभन्दा महत्त्वपूर्ण नैसर्गिक अधिकार हो । चुनाव अभियान भनेको कोलाहल होइन । चुनाव सञ्चालकहरूले यो कुरा कतै पनि बुझेको देखिएन । गोरखामा प्रचण्ड जनतासमक्ष निकै शालीन र मर्यादित हिसाबले प्रस्तुत भए । राजधानीबाट निस्किँदा उनले ठूलो आकारको चुनाव टोली लिएर साथ लगाएका भए त्यसको निकै राम्रो प्रभाव पर्ने थियो, उनको सामीप्य खोज्ने माओवादी कार्यकर्ताहरूले त्यो अवसर पाउने थिए । नेताहरूप्रति अपनत्व प्रकट गर्ने स्वभाव बढ्दै गएको छ देशमा । संविधानसभाको पहिलो र दोस्रो चुनाव अनि त्यसपछि सम्पन्न दुईवटै संसदीय चुनावमा नेताले आफूहरूसँग सामीप्य नराखेको जनगुनासो रहँदै आएको छ । गोरखा मात्र होइन, गोरखाबाट बाहिर, झापा, मोरङ तथा मधेश प्रदेशका आठवटै जिल्लामा जनताबीच नेताहरूको आकर्षण बढ्दै गएको छ । जनताका मनमा नेताहरूको नजीक हुन पाए आफू र आफ्नो परिवारको जीवनमा केही परिवर्तन आउने थियो भन्ने आशा पलाउन थालेको छ । खास गरेर मधेश प्रदेशका नेताहरूले जनतालाई आफूप्रति निर्भर बनाउने नीति लिएको देखिन्छ । जनता प्रलोभनमा पर्न चाहँदैनन् । न त, पहिलेको चुनावमा जस्तो मतदानको अघिल्लो दिन मांस र मदिराको मातमा लट्ठिएर मतदान केन्द्रमै पुग्छन् । चारवटा ठूला चुनावपछि मतदाताको आदत फेरिन थालेको छ । यी सानातिना कुराबाहेक, नेपाली मतदाताबीच दृढताका साथ देशलाई हाँक्न भारतका नरेन्द्र मोदी र चीनका सी चिनफिङजस्ता नेता चाहिने चर्चा चल्न थालेको छ । सरसर्ती हेर्दा यी दुवै व्यक्तित्वबीच सैद्धान्तिक विरोधाभास छ । तर, जनताले यिनीहरूलाई सामर्थ्यवान् नेताका रूपमा लिएका छन् । समयसँगसँगै राजनीतिका विम्बहरू बदलिन थालेका छन् । मोदी र सी उदाहरणका रूपमा प्रस्तुत हुनु यसैको उदाहरण हो । जनता देशलाई सबल र समर्थ नेतृत्वको आवश्यकता छ भन्ने निष्कर्षमा पुगेका छन् । यसलाई राजनीतिक दलका नीतिनिर्माताहरूले कसरी बुझ्लान्, त्यसैमा धेरै कुरा भर गर्छ ।नेपालमा साम्यवादी शासन व्यवस्थाको निकै ठूलो आकर्षण छ । यो अस्वाभाविक पनि होइन । आठ दशकअघिसम्म पूरै देशका जनता सामन्तवादी सत्ताअगाडि लम्पसार परेकाले पनि जनताको नूर गिरेको हो । अहिले कानुनी रूपमा त्यस्तो अवस्था नभए पनि व्यावहारिक रूपमा त्यसमा कुनै परिवर्तन आएको छैन । हिजोका जमिनदार र पटवारीहरू नै आजका जनप्रतिनिधि हुने अवस्थाको अन्त्य नभएसम्म सामन्तवादको जग बलियो रहने पक्का छ । अहिलेसम्म पनि, देशको शासनको वास्तविक बागडोर जनप्रतिनिधिहरूका हातमा परेको छैन । शासनको बागडोर नेपालका राजाहरूका हातमा पनि थिएन भन्ने सबभन्दा ठूलो उदाहरण त राजा वीरेन्द्रको वंशनाशको घटनाले नै प्रमाणित गरिसकेको छ । राजा वीरेन्द्रको वंशनाशको कारक के थियो ? के यसमा भारत, अमेरिका, चीन र रुसको हात थियो ? पक्कै थिएन । न त युवराज दीपेन्द्रको संलग्नताको कुनै प्रामाणिक कथन वा तर्क नै यसमा जोडिएको थियो ।दुई सय चालीस वर्ष पुरानो एउटा विजयी राजवंशको विनाश विश्वकै लागि सानो घटना थिएन । तर, न त वंशनाशपछि राजगद्दी सम्हाल्ने राजाले त्यसमा छानबिनको चासो देखाए, न राजाकै परमाधिपतित्वमा रहँदै आएको शाही सेनाले । नेपाल सरकारका प्रधानमन्त्री गिरिजाप्रसाद कोइरालालाई अपमानित गरेर नेपाली राजसंस्थाको चिता जल्यो । नेपालको इतिहासमा यो एकल घटना थिएन । षड्यन्त्रका हजारौं घटनापछि राजा वीरेन्द्रको वंशनाश भएको थियो । गुरुपुरोहित, भाइभारदार, साहुमहाजन, जोगीसंन्यासी, किचकन्नी र ख्याकको बास भएका दरबारहरूमा कस्ताकस्ता तमासा हुन्थे, कसले भन्न सक्छ ? कुन कुरा इन्कार गर्न सकिँदैन भने, नेपालमा एउटा यस्तो सानो भूमिगत वर्ग छ जसले यस देशको भाग्य निर्धारण गर्छ । नेपालको सम्पूर्ण धन, सम्पत्ति, हीरा, मोती, जवाहरात, जग्गाजमिन यही वर्गको कब्जामा छ । यस वर्गको कब्जाबाट देशलाई मुक्त नगरेसम्म विकास सम्भव छैन । तर, बिरालाको घाँटीमा घण्टी कसले बाँध्ने ? देश सेवक कर्मचारी, आफूलाई मुक्तिदाता बताउने नेताहरू र आफूलाई उद्योगपतिका रूपमा प्रस्तुत गर्ने बिचौलियाहरू सबैसबै त्यही भूमिगत गिरोहको कब्जामा छन् !यस पटकको चुनावमा देशलाई आफनो मुट्ठीमा अँठ्याएर बसेका विभिन्न जातजाति, वर्ण र वर्गका मानिसको नकाब खुल्ने आशा गर्न सकिन्छ । यस पटकको चुनावमा दुईतीन थरीका कांग्रेस, तीनचार थरीका कम्युनिस्ट एवं तागाधारी र गैरतागाधारी सहभागी हुँदै छन् । कांग्रेसभित्रको विभाजन त्यति असहनीय छैन । तर कम्युनिस्ट, खास गरेर एमाले र माओवादीबीचको लडाइँ र झगडाले कम्युनिस्ट अस्तित्व धरापमा पार्ने डर छ ।यति बेला नेपाल कम्युनिस्ट पार्टी (एमाले) र यसका अध्यक्ष खड्गप्रसाद शर्मा ओलीले राष्ट्रपति विद्यादेवी भण्डारीलाई नराम्रोसँग गोलचक्करमा फसाएका छन् । म नै राज्य हुँ भन्ने तत्कालीन प्रधानमन्त्री ओलीको प्रभावमा परेर उनले दुई पटक संसद् विघटन गरिदिइन् भने दुई पटक संसद्ले लालमोहरका लागि पठाएको विधेयक फर्काइदिइन् । नेपालमा अहिले अस्तित्वमा रहेको संघीय गणतान्त्रिक संविधानविरुद्ध भएको यस षड्यन्त्रलाई प्रधानमन्त्री शेरबहादुर देउवा नेतृत्वको सरकारले चिर्न सकेन । यसबाट प्रमाणित हुन्छ संघीय गणतन्त्र नेपालको राजनीतिमा निर्दलीय पञ्चायतकालीन जनपक्षीय पञ्चहरूको प्रभाव अद्यावधि कायमै छ ।सरकार एउटै पार्टीले बनाएको छ कि पार्टीहरूको गठबन्धनले ? यो महत्त्वपूर्ण प्रश्न होइन । अहिलेका सन्दर्भमा देउवा नेतृत्वको माओवादीसहितको गठबन्धन एकातिर छ भने, अर्कातिर प्रतिपक्षी नेता ओली नेतृत्वको राष्ट्रिय प्रजातन्त्र पार्टी (लिङ्देन) र राष्ट्रिय प्रजातन्त्र पार्टी (कमल थापा) गठबन्धन छ । तर, देउवा नेतृत्वको गठबन्धनका नेता प्रचण्ड र ओली नेतृत्वको गठबन्धनका नेता ओलीबीच शास्त्रार्थ चलिरहेको छ । ओली भन्छन्, प्रचण्डलाई सुधार्न खोजेको, सकिनँ । ओलीमा राजनीतिक नम्रता पटक्कै देखिन्न । उनलाई जब र यदि को ज्ञान छैन । प्रचण्डमा नम्रता छ । एउटा टेलिभिजन एंकरले उनलाई सोधेका थिए, हामीले तपाईंलाई इमानदार भन्नुपर्ने ? प्रचण्डको जवाफ थियो, हामी इमानदार नभएका भए यहाँसम्म आइपुग्ने थियौं त ?नेपाल सरकार र विद्रोही माओवादीबीच शान्ति सम्झौता भैसकेपछि, संघीय गणतन्त्र नेपालको संविधान निर्माण भैसकेपछि, देशको संघीय संरचना तयार भैसकेपछि प्रचण्डमाथि सत्र हजार नेपाली मारेको आरोप लगाउनु गलत हो । ती सत्र हजार माओवादीबाट मात्र मारिएका थिएनन् । शाही सेनाले पनि त्यत्तिकै मानिस मारेको थियो । तत्कालीन शाही शासनको नजिक रहेका ठूलाबडा ले जे भन्छन्, त्यही सत्य हुने हो र ? आजका नेपाली जनता तानाशाही शासनबाट रत्तीभर डराउँदैनन् । उनीहरू मात्र आत्मविश्वासयुक्त र प्रभाविलो लोकतन्त्रको खोजीमा छन् ।"
घोषणापत्रमा स्वास्थ्य : हात्तीको देखाउने दाँत,"आर्थिक अभावका कारण उपचार नपाउने तथा शिक्षाबाट वञ्चित हुनु नपर्ने हो भने भ्रष्टाचार स्वतः घट्छ । त्यसैले अमेरिका, बेलायत, फ्रान्स लगायत थुप्रै खुला अर्थतन्त्र भएका मुलुकका पनि चुनावी बहसमा स्वास्थ्य सेवाको सवालले निकै महत्त्व पाउने गर्छ । अनिवार्य बिमा पद्धति अपनाउने कि प्रगतिशील करको माध्यमबाट स्वास्थ्य हेरचाह लागू गर्ने भन्नेमा पार्टीहरूबीच मत बाझिन्छ । त्यहाँ जटिल शल्यक्रियासहितको आकस्मिक सेवाबाट नागरिकलाई वञ्चित गराउन पाइँदैन । भारतमा पनि प्रधानमन्त्री नेरेन्द्र मोदीले ठूला सार्वजनिक अस्पतालहरूको स्तरवृद्धि गरी मेडिकल कलेजहरूमा रूपान्तरण गर्दै छन्, उपचारका लागि पाँच लाख भारुसम्मको सहायता प्याकेज छ । बंगलादेशमै स्वास्थ्य सेवामा निकै कायापलट भइसक्यो । हाम्रोमा भने सस्तो सेवा दिइरहेका सरकारी अस्पताललाई प्रतिष्ठानमा परिणत गरी विभिन्न पदाधिकारीमा आफ्नालाई या आर्थिक चलखेल गरी नियुक्त गरिन्छ । कायम रहेको निःशुल्क र सस्तो सेवाबाट पनि नागरिक वञ्चित भइरहेका छन् । सबैजसो पार्टीले अहिले शिक्षा, रोजगारी, कृषिसँगै स्वास्थ्यका सवाललाई समेटेर घोषणापत्रको कर्मकाण्ड पूरा गरेका छन् । चुनाव सकेपछि सम्बन्धित जिम्मेवार व्यक्तिहरूको स्मृतिबाट ती सधैंको झैं हराउनेछन् ।२०७४ सालको आम निर्वाचनको परिणामपछि एक निजी अस्पतालको भ्रमण गर्ने क्रममा केपी शर्मा ओलीले विदेशमा रहँदा सृजित आकस्मिक स्वास्थ्य समस्याको उपचार गर्दा आफूले शुल्क नतिरेको भनेका थिए । यस्तो अभिव्यक्तिले नेपालमा पनि आकस्मिक स्वास्थ्य समस्या पर्दा आर्थिक अभावले कोही मर्न नपर्ने, ऋणको भार बोक्न नपर्ने आशा जगाएको थियो । तर व्यवहारमा के भयो ? जगजाहेरै छ । अझै कोभिड महामारीमा स्वास्थ्य मन्त्रालयभित्र भएका स्वार्थपूर्ण हस्तक्षेप, आर्थिक चलखेल र अनियमिततादेखि वीरजस्ता केन्द्रीय अस्पतालहरूकै सेवा ठप्प हुँदा न्यून आर्थिक अवस्था भएकाहरूको अक्सिजन अभावमा मृत्यु भयो । नेपालको सार्वजनिक स्वास्थ्य सेवाको सुधार हुन नसक्नुमा ऐतिहासिक अवसर पाएको ओली सरकार मात्र होइन पटकपटक स्वास्थ्य मन्त्रालयको नेतृत्व सम्हाल्ने कांग्रेस, माओवादी एवम् मधेसकेन्द्रित दलका नेताहरू पनि जिम्मेवार छन् । स्वास्थ्यको नेतृत्व गर्न पाउनु भनेको खरिदमा कमिसन र सरुवामा लेनदेन गरी आर्थिक फाइदा उठाउनु हो भन्ने बुझाइ रह्यो । संविधान निर्माणको क्रममै स्वास्थ्य सेवालाई राज्यको दायित्व भनी प्रस्ट रूपमा उल्लेख गरिएन । अझै आकस्मिक सेवालाई निसर्त र निःशुल्क भनी स्पष्ट पार्नुको सट्टा शाब्दिक जालझेल गरियो । ऐनको तर्जुमा गर्दा पनि पार्टीहरूभित्र हावी भएका निहित स्वार्थी तत्त्वहरूले दबाब दिए । संविधानमा उल्लेख भएको आकस्मिक सेवा सम्बन्धी धारालाई कार्यान्वयन गरिएको छैन । वास्तवमा आकस्मिक र आधारभूत सेवा बिमाको माध्यमबाट प्रवाहित होइन निःशुल्क र निसर्त हुनुपर्छ । विभिन्न क्यान्सर, मुटु, मृगौला तथा मस्तिष्क सम्बन्धी रोगको निजी अस्पतालहरूमा उपचार गर्दा दसौं लाख रुपैयाँ खर्च हुने गरेको छ । नयाँनयाँ घातक रोगहरूको प्रकोप पनि बढ्दो छ । साथै तिनको उपचारमा आधुनिक प्रविधिहरू विकसित भइरहेका छन्, जसमा लाखौं रुपैयाँ खर्च हुन्छ । उपचारका आधुनिक प्रविधिहरूलाई कसरी पहुँचयोग्य या सहज बनाउने भन्ने चुनौती छ ।बहुसंख्यक जनता न्यून आर्थिक अवस्थाबाट गुज्रेको र निजी क्षेत्रको आधुनिक उपचार सेवा थेग्नै नसक्ने गरी महँगो भएकाले सार्वजनिक स्वास्थ्य संस्थाहरूकै सेवाको स्तरीयता अपरिहार्य छ । यस्तो सेवा उच्च मनोबलयुक्त दक्ष पूर्णकालीन जनशक्ति, उपकरणसहितको भौतिक पूर्वाधार एवम् अन्य आर्थिक तथा प्रशासनिक व्यवस्थापनहरूबीचको संयोजनमा निहित हुन्छ । नेकपा एमालेले २०७४ को घोषणापत्रमा समेटेको एक चिकित्सक, एक संस्था को अवधारणा यसपालिको घोषणापत्रमा छैन । कसको स्वार्थका कारण यो कार्यक्रम कार्यान्वयन भएन र अहिले किन हटाइयो पत्ता लगाउन कठिन छैन । स्वास्थ्य मन्त्रालयले थप बजेट निकासासहित केही वर्षअघि केही अस्पतालमा एक चिकित्सक एक संस्था नीति कार्यान्वयन गर्न निर्देशन दिएको थियो । पालना भने हुन सकेन । संघीय स्वास्थ्य मन्त्रालयको योभन्दा ठूलो अकर्मण्यता र लाचारी के हुन सक्छ र ? अहिले कांग्रेसले पनि शतप्रतिशत पारिश्रमिक थपिने गरी एक चिकित्सक एक संस्था को अवधारणा घोषणापत्रमा समेटेको छ । वास्तवमै कार्यान्वयन गर्ने नियतका साथ प्रस्तुत गरिएको हो या एमालेकै जस्तो चुनावी नारा हो भन्ने भविष्यले नै उजागर गर्ला । स्वास्थ्य क्षेत्र सुधार्न मन्त्रालयकै स्थायी संयन्त्रलाई क्रियाशील र कामकाजी बनाउनुपर्ने हुन्छ । सोका लागि सक्षम, इमानदार एवम स्वास्थ्य क्षेत्र बुझेको असल नियतसहितको नेतृत्वको आवश्यकता छ । विज्ञ नै भए अझ श्रेयस्कर हुन्छ । अर्को हााजिर गरी नेताहरूको ताबेदारी गर्ने र आफ्नो निजी व्यवसायमै तल्लीन भै आर्थिक लाभ लिने नियत रहँदासम्म कसरी सार्वजनिक स्वास्थ्य सेवाको सुधार हुन्छ ? उदाहरणीय बन्नुपर्ने सार्वजनिक अस्पतालहरू सेवाभन्दा राजनीतिक अखाडाझैं बनिरहेका छन् । सम्पादित चिकित्सा सेवाहरूको कुनै सुपरिवेक्षण हुन्न । कार्यसम्पादनलाई मूल्यांकनको आधार बनाइन्न । समग्र स्वास्थ्य सेवाको नियमन गर्न सक्षम एवम् शक्तिशाली निकायका रूपमा स्थापित हुनुपर्ने मेडिकल काउन्सिल नियमित प्रशासनिक कार्यमा सीमित छ । त्यस्तै स्वास्थ्य बिमाको अधिकतम सीमा तोकिएको एक लाख रुपैयाँ जटिल रोगहरूका निम्ति हात्तीको मुखमा जिराझैं बन्न पुगेको थियो । सो रकमलाई दस लाख पुर्याउने घोषणा सकारात्मक छ । तर अहिले कायम प्रिमियम सोही अनुपातमा ३५ हजार रुपैयाँ पुग्दा कतिले तिर्न सक्लान् ? रकम वृद्धि गर्ने तर बिमा लागू भएका सरकारी अस्पतालमा सेवा नै उपलब्ध नभएपछि, त्यो कति सार्थक रहला ? प्रेषण र नवीकरण प्रणाली सहज र स्वचालित हुनु वाञ्छनीय हुन्छ । अमेरिका, बेलायतमा दीक्षित अर्थशास्त्रीहरूले घोषणापत्र बनाउँदा सैद्धान्तिक रूपमा अमेरिकाको रिपब्लिकन या बेलायतको कन्जर्भेटिभको पुँजीपतिकेन्द्रित उदार अर्थनीति अँगाले कि तुलनात्मक रूपमा लोककल्याणकारी नीति अँगालेको अमेरिकाको डेमोक्रेटिक या बेलायतको लेबर पार्टीको नीतिबाट बढी प्रभावित भए ? वा पूर्वअर्थमन्त्री रामशरण महतकै पदचाप पछ्याइरहेका छन् ? समीक्षा गर्नुपर्ने भएको छ । आम्दानी अनुसार स्रोतमै स्वास्थ्यकर लगाउने, कुल वार्षिक बजेटको दस प्रतिशत स्वास्थ्यमा सदुपयोग हुनेगरी छुट्याउने, जनशक्ति व्यवस्थापनलाई प्राथमिकता दिने, संविधान अनुसार आकस्मिक र आधारभूत स्वास्थ्य सेवा निःशुल्क गर्ने नीति नअँगाल्दासम्म स्वास्थ्य सेवामा सुधार ल्याउन सकिन्न । सार्वजनिक अस्पतालहरूमा क्यान्सर उपचारका निम्ति अति आवश्यक रेडियोथेरापी नै छैन, स्वास्थ्यमन्त्री भने यो उपकरणबिनाको क्यान्सर उपचार केन्द्रको उद्घाटन गरिदिन्छन्, योजस्तो गैरजिम्मेवारीपूर्ण काम के हुन सक्छ ? आफ्नो चुनाव क्षेत्र या जिल्लाको सरकारी अस्पताल नटेक्ने, आफैंले नेतृत्व गरेको चिकित्सा शिक्षा आयोग निर्णयविहीन हुने अनि फगत आफ्नै पार्टी सम्बद्ध लगानीकर्ताको प्रस्तावित मेडिकल कलेजले गोविन्द केसीका कारण स्वीकृति नपाएको भनी लगानीकर्तालाई उनीविरुद्ध उचाल्नेजस्तो चरित्र मुलुकको बागडोर सम्हाल्नेहरूमा देखिनु दुर्भाग्य छ । पटकपटक प्रधानमन्त्री भएका नेताको क्षेत्रमा वर्षौंदेखि अलपत्र परेको सार्वजनिक मेडिकल कलेज सञ्चालन होस् भनी केसी अनशन बस्नु अर्को दुर्भाग्य हो ।सार्वजनिक स्वास्थ्य र शिक्षाको सवालमा सबै मुख्य पार्टीका शीर्षनेताहरूको नियत हात्तीको देखाउने र खाने दाँत फरक भएजस्तै छ । त्यसैले विगतबाट पाठ सिकेर युवा पुस्ताका नेताहरू यो सवालमा गम्भीर बन्नुपर्छ ।"
प्रदूषणका कारण दिल्लीमा स्वास्थ्य संकटकाल,"(नयाँदिल्ली)भारतको दिल्लीमा अत्यधिक वायु प्रदूषणपछि स्वास्थ्य संकटकालको घोषणा गरिएको छ । साना बालबालिकालाई घरबाहिर निस्किनबाट रोक्न विद्यालयहरू बन्द गरिएका छन् भने कर्मचारीका लागि घरबाटै काम गर्ने सुविधा दिइएको छ । भारतीय राजधानी नयाँदिल्ली र आसपासका क्षेत्रमा नोभेम्बर महिनाको सुरुसँगै वायुमा प्रदूषणको मात्रा बढ्दै गएको छ । दूषित हावाले आम मानिसको स्वास्थ्यमा दीर्घकालीन प्रभाव पार्ने रोगहरू देखा पर्न सक्ने चेतावनी आउन थालेपछि दिल्ली सरकारले थप सावधानी अपनाएको हो । त्यसका साथै, वायु थप प्रदूषित हुन नदिन विभिन्न उपायहरू अपनाउन थालिएको छ । त्यसअन्तर्गत कक्षा ५ सम्मका विद्यालय बन्द गरिएको छ । सरकारी कार्यालयमा आधा कर्मचारीलाई कार्यालयबाट र आधालाई घरबाट काम गर्न भनिएको छ । ट्रक तथा डिजेलबाट चल्ने कार चलाउन रोक लगाइएको छ । पन्जाबका किसानले धान काटेपछिका ठुटा जनाएपछि वायुमण्डलमा फैलिएको धूवाँको असर दिल्लीमा देखिएको हो । धान कटाइपछि गहुँ खेतीका लागि खेतमा रहेका धानको पराललाई जलाउने परम्परागत विधिका कारण दिल्लीमा बर्सेनि प्रदूषणको समस्या हुने गरेको छ । त्यहाँको धूवाँ दिल्लीको आकाशमा आएपछि यहाँको हावाको गुणस्तर सूचकांक ४५० सम्म पुगेको छ । चिकित्सकहरूले त्यसलाई बालबालिका र वृद्धवृद्धाका लागि अत्यधिक खतरनाक अवस्था भनेका छन् । एक अध्ययनले दिल्लीको हालको प्रदूषित वायु दिनमा १० वटा चुरोट पिउनु बराबरको खतरनाक रहेको देखाएको छ । गुणस्तर सूचकांकमा ३ सयभन्दा माथि अवस्था मानव स्वास्थ्यका लागि धेरै खराब मानिएको छ । स्वास्थ्यकर्मीका अनुसार प्रदूषणकै कारण श्वासप्रश्वासमा समस्या, खोकी, नाक बग्ने, आँखा चिलाउने, घाँटी दुख्नेजस्ता लक्षणहरू देखिएका छन् । प्रदूषणले दिल्लीको आकाश केही दिनयता धुम्म छ । दिल्लीको प्रदूषणमा पन्जाबबाट आएको परालको धूवाँको असर ३८ प्रतिशत देखिएको छ । त्यसैका कारण आकाश सफा हुन सकेको छैन । बाहिर मात्रै होइन, घरभित्र पनि वायु प्रदूषणको असर देखिएको छ । घरभित्र रहेकालाई पनि टाउको दुख्ने, आँखा चिलाउने, पानी आउने, छाती दुख्नेजस्ता समस्या देखिएको र त्यस्ता लक्षण देखिएका छन् । प्रदूषणलाई लिएर आम आदमी पार्टी र भाजपाका नेताबीच आरोपप्रत्यारोपसमेत सुरु भएको छ । भाजापाले प्रदूषण रोक्न दिल्ली सरकारले काम गर्न नसकेको र दिल्लीको प्रदूषणमा आम आदमी पार्टीकै नेतृत्वमा रहेको पञ्जाब सरकारको पनि उत्तिकै भूमिका रहेको आरोप लगाएको छ । अर्कोतिर दिल्लीका मुख्यमन्त्री अरविन्द केजरीवाल र पञ्जाबका मुख्यमन्त्री भगवन्त मानले संयुक्त पत्रकार सम्मेलन गर्दै केन्द्र सरकारलाई प्रदूषण समस्या समाधानमा अगाडि आउन आग्रह गरेका छन् । केजरीवालले एकले अर्कालाई औंला देखाउनु र यस विषयमा राजनीति गर्नुभन्दा मिलेर काम गर्न उचित हुने बताएका छन् । दिल्लीमा एक महिनापछि दिल्ली नगर निगमको चुनाव हुँदै छ । भाजपा र आम आदमी पार्टी त्यसमा आमनसामने हुने भएकाले दिल्लीको प्रदूषणलाई पनि भएपछि चुनावी मुद्दा बनाइएको छ ।"
रुसले सर्वसाधारणको उद्धार गर्न दिने,"(मस्कोकिभ)रुसले आफ्नो नियन्त्रणमा रहेका युक्रेनका केही भागबाट सर्वसाधारणलाई उद्धार गर्न दिने भएको छ । रुसी राष्ट्रपति भ्लादिमिर पुटिनले खेर्सनका केही स्थानबाट सर्वसाधारणको उद्धार गर्न सार्वजनिक रूपमा स्वीकृति दिएका हुन् । रणनीतिक रूपमा निकै महत्त्वपूर्ण खेर्सनमा पछिल्ला दिनमा युक्रेनी सैन्य बल निरन्तर रूपमा अघि बढिरहेको जनाइएको छ । रुसी राष्ट्रपति पुटिनले सर्वसाधारण जनताले दुःख पाउन नहुने जनाउँदै खेर्सनमा बसोबास गर्ने मानिसहरूलाई सुरक्षित स्थानमा जान दिइनुपर्ने बताएका हुन् । आक्रमणको जोखिममा रहेका नागरिकलाई ती क्षेत्रबाट हटाउनुपर्छ, पुटिनले भनेका छन् । रेड स्क्वायरमा बोल्दै पुटिनले थप ३ लाख १८ हजार सैनिक युद्धमा खटिएका जनाए । यसअघि उनले युक्रेन युद्धमा थप ३ लाख सैनिक परिचालन गरिने घोषणा गरेका थिए । पछिल्लो समय खटिएकामध्ये ४९ हजार सैनिकहरू सक्रिय युद्धमा सहभागी भएका पुटिनको भनाइ छ । खेर्सन क्षेत्रबाट करिब ७० हजार जनालाई यसअघि नै अन्यत्र सारिसकिएको बीबीसीले उल्लेख गरेको छ । युक्रेनले उत्तर एट्लान्टिक सन्धि संगठन (नाटो) को सदस्यता लिने तयारी गरेपछि रुसले फेब्रुअरीमा आक्रमण सुरु गरेको हो । आक्रमणयता रुसले पूर्णरुपमा नियन्त्रणमा लिएको एक मात्र प्रमुख सहर खेर्सन हो । त्यसयता रुसले बलपूर्वक युक्रेनी नागरिकलाई अन्यत्र लगेको युक्रेनको आरोप छ । रुसी फौजले युद्ध अपराध गरेको दाबी भने रुसी अधिकारीले अस्वीकार गर्दै आएका छन् । आक्रमणसँगै रुसले नियन्त्रणमा लिएका कपितय क्षेत्रहरू युक्रेनले फिर्ता लिएको छ । जसका कारण रुसी फौजले युक्रेनका ऊर्जालगायतका पूर्वाधारलाई केन्द्रित गरी आक्रमण गरिरहेको अन्तर्राष्ट्रिय सञ्चारमाध्यमहरूले जनाएका छन् । रुसी क्षेप्यास्त्र र ड्रोन आक्रमणका कारण पछिल्ला साताहरूमा कैयौं मानिसको ज्यान गएको र युक्रेनको एक तिहाइ क्षेत्रमा विद्युत् आपूर्ति अवरुद्ध भएको जनाइएको छ । रुसले आक्रमण सुरु गरेयता नियन्त्रणमा लिएका कतिपय क्षेत्रमा भने जनमत संग्रह गरी आफूमा गाभेको छ । गत सेप्टेम्बर २३ देखि पाँच दिन लगाएर जनमतसंग्रह गरी रुसले सेप्टेम्बर ३० मा युक्रेनका रणनीतिक रूपमा महत्त्वपूर्ण क्षेत्रहरू लुहान्स्क, दोनेत्स्क, जापोरिजिया र खेर्सनलाई आफूमा गाभेको घोषणा गरेको हो । जनमतसंग्रहमा ती क्षेत्रका लगभग सबैजसो नागरिकले रुसमा गाभिने पक्षमा मत दिएका रुसी अधिकारीहरूको दाबी छ । उक्त कदमले सन् २०१४ मा क्राइमियालाई आफूमा गाभ्ने रुसी कदमको झल्को दिएको थियो । अमेरिका, युरोपेली संघलगायत पश्चिमा शक्तिले भने रुसले गरेको जनमतसंग्रह अवैधानिक घोषित गरेका थिए । रुसले सुरक्षाकर्मी र कर्मचारीमार्फत सर्वसाधारणलाई प्रभावित पारेको भन्दै जनमतसंग्रह औपचारिकता मात्रै भएको पश्चिमा देशहरूको दाबी छ । जसका कारण अमेरिका तथा युरोपेली संघले रुसविरुद्ध थप प्रतिबन्धहरू जारी गर्ने घोषणासमेत गरिसकेका छन् । पछिल्लो समय रुसलाई क्राइमियासँग जोड्ने पुलमा विस्फोट गराइएपछि रुस थप आक्रामक बनेको जनाइएको छ । रेल तथा सडक मार्ग रहेको केर्च पुलमा गराइएको विस्फोटमा ३ जनाको ज्यान गएको थियो । युक्रेन आक्रमणका लागि आवश्यक सैन्य हतियार ओसारपसारका लागि रुसले बाटो प्रयोग गर्दै आएका कार उक्त पुल युक्रेनी फौजको निसानामा परेको हो ।"
कोरोना बिमाको रकम भुक्तानी यही साता,"(काठमाडौं) भुक्तानी रोकेको करिब डेढ वर्षपछि बिमा कम्पनीहरूले कोरोना बिमाको भुक्तानी सुरु गर्ने भएका छन् । सरकारबाट १ अर्ब र बाँकी सरोकारवालाबाट करिब ८१ करोड ८४ लाख रुपैयाँ संकलन भएपछि कम्पनीहरूले यही सातादेखि भुक्तानी सुरु गर्न लागेका हुन् । सरकारले पैसा नदिएको भन्दै बिमा कम्पनीहरूले ०७७ चैतदेखि कारोना बिमाको भुक्तानी रोकेका थिए । ढिलोमा सोमबारमंगलबारदेखि नै भुक्तानी सुरु गर्न कम्पनीहरूलाई भनेका छौं, बिमा समितिका कार्यकारी निर्देशक राजुरमण पौडेलले भने, पुनर्बिमालगायत केही कम्पनीको पैसा आउन बाँकी छ भन्ने जानकारी आएको छ । सबै निकायबाट पैसा आएपछि कम्पनीहरूले भुक्तानी सुरु गर्छन् । रकम भुक्तानीका लागि बिमा समितिले सरकारबाट आएको एक अर्ब रुपैयाँ र आफूले दायित्व बहन गर्नुपर्ने ८ प्रतिशत बराबर रकम शुक्रबार नै बिमक संघको बैंक खातामा स्थानान्तरण (पठाइएको) गरिसकेको पनि पौडेलले जानकारी दिए । यसअघि बिमा समितिले सरकारलाई दिएको दोस्रो विकल्पका आधारमा अहिले रकम भुक्तानी गर्न लागिएको हो । उक्त विकल्पमा भुक्तानी गर्न बाँकी कुल रकममध्ये ५५ प्रतिशत दायित्व सरकार र बाँकी ४५ प्रतिशत बिमा समिति, पुनर्बिमा कम्पनी र बिमा कम्पनीहरूले बहन गर्ने भनिएको छ । सोही विकल्पका आधारमा सरकारले दिएको १ अर्ब रुपैयाँलाई ५५ प्रतिशत मानेर बाँकी ४५ प्रतिशत रकम बिमा समिति, पुनर्बिमा कम्पनी र बिमा कम्पनीहरूले संकलन गर्ने सहमति भएको छ, जसअनुसार पुनर्बिमा कम्पनीले १२, बिमा कम्पनीहरूले २५ र बिमा समितिले ८ प्रतिशतका दरले रकम संकलन गर्दै छन् । यसरी पुनर्बिमा कम्पनी, बिमा कम्पनी र बिमा समितिले गरेर ८१ करोड ८४ लाख ८१ हजार ८ सय ८४ रुपैयाँ रकम संकलन हुनेछ । अहिले पहिलो चरणमा सरकारबाट आएको १ अर्ब र सरोकरवालाले संकलन गरेको करिब ८२ करोड रुपैयाँ भुक्तानी गर्न लागिएको हो । बिमा समितिबाट पैसा आइसकेकाले २३ दिनमै कोरोना बिमाको भुक्तानी सुरु गरिने बिमक संघका अध्यक्ष चंकी क्षत्रीले बताए । समितिबाट रकम आइसकेको छ । एकदुई दिनमा सबै सरोकारवालाबाट पैसा आइपुग्ला । सबै रकम संकलन भएपछि पैसा बिमा पुलमा स्थानान्तरण गरेपछि भुक्तानी सुरु गर्ने हो, उनले भने । रकम भुक्तानीका लागि पनि समितिले वितरण मापदण्ड बनाएको थियो । उक्त मापदण्ड सरकार (मन्त्रिपरिषद्) बाट पनि स्वीकृत भइसकेको छ । गत सोमबार बसेको मन्त्रिपरिषद् बैठकले बिमा समितिले बनाएको मापदण्डअनुसार नै भुक्तानी दिने भन्ने निर्णय गरेको थियो । सोही निर्णयका आधारमा गत मंगलबार अर्थ मन्त्रालयले बिमा समितिलाई पत्र पठाएर सरकारको निर्णय कार्यान्वयन गर्न निर्देशन दिएको छ । मापदण्डअनुसार पहिलो चरणमा राष्ट्रसेवक कर्मचारी र संघसंस्थाले बिमा शुल्क तिरेर कोरोना बिमा गर्नेहरूले भुक्तानी पाउने छैनन् । सर्वसाधारणमध्ये पनि कोरोनाको पीसीआर पोजिटिभ रिपोर्टका आधारमा पहिला दाबी गर्नेलाई भुक्तानीमा पनि पहिलो प्राथमिकता दिइने मापदण्डमा उल्लेख छ । सरकारले बाँकी रकम भुक्तानीमा आफ्नो दायित्व रहेको स्वीकार गरिसकेकाले बाँकी रकम पनि बिस्तारै भुक्तानी गर्दै जाने र त्यही क्रममा राष्ट्रसेवक कर्मचारी र संघसंस्थाले बिमा शुल्क तिरेर कोरोना बिमा गर्नेहरूलाई भुक्तानी दिइने कार्यकारी निर्देशक पौडेलले बताए । बिमा समितिबाट ०७९ असोज २५ मा लेखी आएअनुसार नेपाल सरकारबाट कोरोना दाबी भुक्तानीका लागि प्राप्त रकमलाई ५५ प्रतिशत मानी बाँकी ४५ प्रतिशत रकम बिमक, पुनर्बिमक र बिमा समितिले बेहोरी कोरोना बिमाको दाबी भुक्तानीको व्यवस्था मिलाउने, रकम वितरण मापदण्डमा भनिएको छ ।बिमा कम्पनीहरूले कोरोना बिमाको भुक्तानी रोकेको करिब डेढ वर्षपछि सरकारले त्यसमा आफ्नो पनि दायित्व रहेको स्विकारेर १ अर्ब रुपैयाँ भुक्तानी दिएको हो । यसअघि बिमा समितिमार्फत कम्पनीहरूले पटकपटक सरकारसँग पैसा मागे पनि पाएका थिएनन् । यसरी सरकारले रकम नदिएको भन्दै बिमा कम्पनीले करिब सवा १ लाख जना बिमितको भुक्तानी रोकेका छन् । तिनलाई कम्पनीहरूले १० अर्ब ५२ करोड ३२ लाख ९० हजार रुपैयाँ भुक्तानी गर्न बाँकी छ । त्यो रकम सबै सरकारको दायित्वअन्तर्गतको हो । ०७७ जेठमा बिमा समिति, बिमा कम्पनी, पुनर्बिमा कम्पनी र सरकारबीच भएको सहमतिअनुसार कोरोना बिमामा परेको कुल दाबीमध्ये १ अर्ब रुपैयाँसम्मको बिमा कम्पनीहरूले नै भुक्तानी गर्नुपर्ने व्यवस्था छ । १ अर्बदेखि २ अर्ब रुपैयाँसम्मको नेपाल पुनर्बिमा कम्पनीले, २ अर्बदेखि साढे २ अर्ब रुपैयाँसम्मको बिमा कम्पनीहरूको महाविपत्ति कोषबाट बेहोरिने सहमति थियो । साढे २ अर्बदेखि साढे ३ अर्ब रुपैयाँसम्मको दाबी भुक्तानी बिमा समिति र साढे ३ अर्ब रुपैयाँभन्दा माथिको दाबी भुक्तानी सरकारले बेहोर्ने सहमति छ । सहमतिअनुसार बिमा समिति, पुनर्बिमा कम्पनी र बिमा कम्पनीहरूले तिर्नुपर्ने दायित्व करिब साढे ३ अर्ब रुपैयाँ मात्र हो । मापदण्डअनुसार बिमा समिति, कम्पनी र पुनर्बिमा कम्पनीले भुक्तानी गर्नुपर्ने दायित्व सबै तिरिसकेका छन् । यसकारण हाल भुक्तानी गर्न बाँकी रहेको रकम सबै सरकारको दायित्व भएको बिमा समितिले जनाउँदै आएको छ । कोरोना बिमा दाबीबापतको करिब साढे १० अर्ब तथा सरकारी कर्मचारीको बिमा गरेको बापतको शुल्क र अरू बिमितलाई बिमा शुल्कमा ५० प्रतिशत अनुदान दिएको रकम पनि जोड्दा सरकारले करिब साढे ११ अर्ब रुपैयाँ भुक्तानी गर्न बाँकी छ ।कोरोना बिमामा बिमितलाई भुक्तानी माग गर्दै विभिन्न जिल्लामा मुद्दा परेका छन् । अब बाँकी रकममध्ये पनि ५५ प्रतिशत सरकार र ४५ प्रतिशत अन्य सरोकारवालाले संकलन गरेर चरणबद्ध रूपमा बिमितलाई भुक्तानी गर्दै जाने समितिका कार्यकारी निर्देशक पौडेलले बताए । कोरोना बिमा लेखअन्तर्गत १७ लाख ५८ हजार ३ सय ४३ जनाले कोरोना बिमा गरेका थिए । बिमालेख बिक्रीबाट कम्पनीहरूले करिब १ अर्ब ५ करोड रुपैयाँ मात्र बिमा शुल्क संकलन गरेका छन् । बिमा गरेकामध्ये १ लाख ६२ हजार ३ सय ४६ जनाले बिमा दाबी गरेका छन् । यो परेको कुल दाबी १५ अर्ब ३५ करोड ६८ लाख रुपैयाँ हो । परेको दाबीमध्ये ५० हजार ४ सय ४७ जनालाई ४ अर्ब ८३ करोड ३५ लाख रुपैयाँ भुक्तानी भइसकेको छ । भुक्तानी भएको रकममध्ये बिमा पुलबाट ३ अर्ब ५० करोड रुपैयाँ र बिमा कम्पनीहरूबाट १ अर्ब ३३ करोड ३५ लाख रुपैयाँ भुक्तानी भएको छ । कोरोना संक्रमण जोखिम सुरक्षणका लागि भन्दै बिमा समितिले जारी गरेको निर्देशनअनुसार ०७७ वैशाख ७ देखि कम्पनीहरूले कोरोना बिमालेख बिक्री थालेका थिए । गत असारदेखि बिमालेखको परिपक्व अवधि सकिएको छ ।"
धितोपत्र बोर्डको लापरबाही,"चालु आर्थिक वर्षको मौद्रिक नीतिमा घोषणा भएलगत्तै बोर्डले पनि संगठित संस्था एकआपसमा गाभ्ने गाभिने तथा प्राप्तिसम्बन्धी निर्देशिकाको मस्यौदामा तयार पारेको छ । गत साउनमै तयार भएको उक्त मस्यौदा सुझावका लागि भन्दै त्यतिबेलै धितोपत्र बोर्डको बेवसाइटमा राखिएको थियो । मस्यौदा सार्वजनिक करिब ४ महिनासम्म पनि निर्देशिका लागू हुन नसक्दा त्यस्ता कम्पनीको सेयर कारोबार रोक्काबारे अन्योल बढेको हो । संगठित संस्था एकआपसमा गाभ्ने गाभिने तथा प्राप्तिसम्बन्धी निर्देशिका लागू गर्न ढिलाइ भएको बोर्डका अध्यक्ष रमेशकुमार हमालले स्विकारे । हामीले २३ महिनाअघि नै उक्त निर्देशिका लागू गर्ने गरी मस्यौदा बनाएका थियौं । विविध कारणले अझै लागू गर्न सकिएन, उनले भने, नीतिगत अन्योलबारे हामी सचेत छौं । सम्भवतः आउँदा साता निर्देशिका लागू गर्ने गरी काम अघि बढाएका छौं । मर्जर तथा एक्विजिसनमा गएका कम्पनीको सेयर कारोबार रोक्का सम्बन्धमा नीतिगत व्यवस्था नभए पनि पुरानै व्यवस्था (बैंक तथा वित्तीय संस्था आपसमा गाभ्ने, गाभिने तथा प्राप्ति (एक्विजिसन) सम्बन्धी विनियमावली, २०७३ बमोजिम मर्जरमा गएका कम्पनीको सेयर कारोबार रोकिँदै आएको नेप्सेका प्रमुख कार्यकारी अधिकृत कृष्णबहादुर कार्कीले बताए । अहिले पुरानै व्यवस्थाअनुसार सम्बन्धित कम्पनीको सेयर कारोबार रोक्का गर्दै आएका छौं, उनले भने, नियामक निकाय धितोपत्र बोर्डले नीतिगत व्यवस्था गरेपछि हामीले पनि सोहीअनुरूप गर्छौं । यसअघिको व्यवस्थाअनुसार बैंक तथा वित्तीय संस्थाले मर्जर तथा एक्विजिसनका लागि समझदारीपत्रमा हस्ताक्षर (एमओयू) गरेपछि उक्त प्रक्रियामा सामेल हुने कम्पनीका सेयर कारोबार रोक्का गर्न नेप्सेमा आवेदन दिनुपर्थ्यो । कम्पनीको पत्रका आधारमा नेप्सेले सेयर कारोबार रोक्का गरिदिन्छ । मर्जर प्रक्रिया पूरा भएपछि वा अवरुद्ध भएपछि सेयर कारोबार खुला गर्न नेप्सेलाई नेपाल राष्ट्र बैंककै पत्र चाहिन्छ । कम्पनीहरूले सेयर खुला गर्ने सम्बन्धमा राष्ट्र बैंकको पत्र लिएपछि मात्र नेप्सेले ती कम्पनीको सेयर कारोबार खुला गर्दै आएको छ ।बैंक तथा वित्तीय संस्थाबाहेक अरू क्षेत्रका (जलविद्युत्, बिमा, लगानी, उत्पादनमूलक आदि) सूचीकृत कम्पनीहरूबीचको मर्जर तथा एक्विजिसनको हकमा दोस्रो बजारमा सेयर रोक्का गर्नुपर्ने प्रावधान कतै छैन । यद्यपि नेप्सेले बैंक तथा वित्तीय संस्थाकै जस्तै गरी हाल मर्जरमा जाने बिमा कम्पनीहरूको सेयर कारोबार रोक्का गर्दै आएको छ । जबकि अन्य क्षेत्रका जस्तै मर्जरमा जाने बिमा कम्पनीहरूको सेयर कारोबार दोस्रो बजारमा रोक्नुपर्ने कुनै कानुनी व्यवस्था कहीँ छैन । तर नेप्सेले बैंक तथा वित्तीय संस्था जस्तै, अरू क्षेत्रका सूचीकृत कम्पनीहरूको हकमा पनि त्यही व्यवस्था गर्दै आएको छ ।पछिल्लो उदाहरणका रूपमा हिमालयन र इन्भेस्टमेन्ट बैंकको सेयर रोक्कालाई लिन सकिन्छ । यसअघि यी कम्पनीबीच मर्जरका लागि एमओयू भएपछि करिब १ वर्ष सेयर कारोबार रोक्का भएको थियो । सम्झौता भएको करिब ९ महिनापछि मर्जर प्रक्रिया अवरुद्ध भयो । त्यसपछि राष्ट्र बैंकले ती कम्पनीहरूको साधारण सेयर मात्र खुला गर्न निर्देशन दियो । संस्थापक सेयर कारोबार बन्द नै थियो । केही महिनाअघि हिमालयन बैंकले सिभिल र इन्भेस्टमेन्ट बैंकले मेगा बैंकसँग मर्जरका लागि सम्झौता गरेका छन् । उक्त सम्झौतापछि पुनः ती सबै कम्पनीका सेयर कारोबार रोक्का गरिएको छ । यसरी वर्षौंसम्म लगानीकर्ता सेयर किनबेचबाट वञ्चित भएको भन्दै उक्त व्यवस्था परिमार्जन गर्न सेयर लगानीकर्ताका संघसंस्थाहरूले राष्ट्र बैंकसमक्ष आग्रह गर्दै आएका थिए । उनीहरूकै आग्रहमा राष्ट्र बैंकले सेयर रोक्कासम्बन्धी विद्यमान व्यवस्था खारेज गर्ने घोषणा गरेको हो । बोर्डले तयार पारेको संगठित संस्था एकआपसमा गाभ्ने, गाभिने तथा प्राप्तिसम्बन्धी निर्देशिका को मस्यौदामा बढीमा १५ दिन मात्र सेयर कारोबार रोक्ने व्यवस्था प्रस्ताव गरिएको छ । प्रस्ताव जस्ताको तस्तै लागू भए हालको जस्तो मर्जरका नाममा महिनौं दिनसम्म कम्पनीहरूको सेयर कारोबार रोक्का हुने छैन ।मस्यौदामा गाभ्ने संस्था वा प्राप्ति गर्ने संस्था र गाभिने संस्था वा लक्षित संस्थाको सेयर मिलान, धितोपत्र पुनः दर्ता, धितोपत्रको अभौतिकीकरण तथा सूचीकरणलगायतका कार्यका लागि बढीमा १५ कार्य दिन सेयर कारोबार रोक्का राख्नुपर्ने व्यवस्था छ । संगठित संस्थाको नाम परिवर्तन नहुने भएमा अर्को संस्थालाई प्राप्ति गर्ने संस्थाको भने सेयर कारोबार रोक्का राख्नुपर्ने छैन, निर्देशिकामा भनिएको छ । संगठित संस्थाका गाभ्ने, गाभिने वा प्राप्ति प्रारम्भिक सम्झौता भएको ६ महिनाभित्र सम्पन्न गरिसक्नुपर्ने व्यवस्थासमेत मस्यौदामा छ । मर्जर तथा प्राप्तिमा जाने संस्थाहरूको सम्पत्ति दायित्व मूल्यांकन प्रतिवेदन (ड्यु डिलिजेन्स अडिट) गरेपछि मात्रै संस्थाले सेयर आदानप्रदान अनुपात (स्वाप रेसियो) निर्धारण गर्नुपर्ने प्रस्ताव पनि मस्यौदामा छ । संस्थाले एकीकृत व्यावसायिक कारोबार सुरु गरेको एक वर्षभित्र नियमनकारी निकायले तोकेअनुसार संस्थापक र सर्वसाधारणको सेयर स्वामित्व अनुपात मिलाउनुपर्ने प्रावधान पनि मस्यौदामा राखिएको छ ।"
"ब्याजको भार, पर्यटनलाई मार","(पोखरा)आन्तरिक पर्यटकले पोखरा भरिभराउ छ । पोखरा वरपरका पर्यटकीय स्थल पनि आन्तरिक पर्यटकले भरिएका छन् । विदेशी पर्यटकको संख्या भने अपेक्षा गरिएभन्दा न्यून छ । आन्तरिक पर्यटकले पर्यटन क्षेत्र चलायमान जस्तो देखिए पनि ठूला लगानीकर्ताले राहत पाएका छैनन् । यही मेसोमा बैंकको चर्को ब्याजदर र पटकपटकको ताकेताले पोखराका पर्यटन व्यवसायी त्रस्त छन् । कोभिड महामारीले दुई वर्ष पर्यटन क्षेत्र थलिँदाको असर अहिलेसम्म परिरहेको व्यवसायी बताउँछन् । कोभिड महामारीबाट गण्डकी प्रदेश र पोखराको पर्यटनले सबैभन्दा बढी क्षति बेहोर्नुपरेको व्यवसायीको भनाइ छ । अत्यधिक मार परेको क्षेत्रका रूपमा पर्यटन व्यवसायलाई राखिए पनि सरकारले दिने सहुलियत, राहत तथा अनुदानका प्याकेज चालु आर्थिक वर्षमा समेटिएन । सरकारले नीतिगत रूपमा नसमेटेका कारण बैंक तथा वित्तीय संस्थाले व्यवसायीलाई ब्याजमा छुट, पुनर्कर्जा, कर्जाको पुनर्तालिकीकरणजस्ता सुविधा दिन बाध्य भएनन् । उल्टै ब्याजदर वृद्धि गरेर किस्ता बुझाउन ताकेता गरिरहे । समयमा ऋण नतिर्ने केही व्यवसायीको नाम सार्वजनिक गरियो ।पर्यटन क्षेत्र पुनरुत्थान भएको खबरलाई आधार मानेर व्यवसायीले पाइराखेका सुविधा कटौती गर्ने नीति सरकारले लिएको पोखराका पर्यटन व्यवसायीको छाता संस्था पोखरा पर्यटन परिषद्का अध्यक्ष पोमनारायण श्रेष्ठ बताउँछन् । चाडपर्वमा आफन्त भेट्न आउने एनआरएनको आँकडासमेत देखाएर पर्यटन पुनरुत्थान भयो भन्ने तर्क गलत छ, उनी भन्छन्, आन्तरिक पर्यटकले होटल, रेस्टुरेन्टलाई केही राहत पुग्ने भए पनि ट्राभल, ट्रेकिङलगायत व्यवसायका लागि विदेशी पर्यटकको आगमन नै आवश्यक हुन्छ, जुन पर्याप्त मात्रामा भएको छैन । यस्तो बेला बैंकले ताकेता गर्दा व्यवसायी निरुत्साहित छन् । पलायन हुने मार्गमा छन् ।परिषद्ले व्यवसायीको संरक्षण, पर्यटनमा भएको लगानी र रोजगारी जोगाउन यस वर्षको मौद्रिक नीतिले नसमेटेका विषयलाई परिमार्जित गर्दै थप कार्यक्रम ल्याउनुपर्ने माग गरेको छ । राष्ट्र बैंकको पोखरास्थित प्रदेश कार्यालयमा बुझाइएको मागपत्रमा कोभिड अवधिभरको ब्याज मिनाहा गर्नुपर्ने माग छ । बैंक तथा वित्तीय संस्थाले कर्जाको ब्याजदर एक अंकमा झार्नुपर्ने, कोभिडको पहिलो लहरपछि व्यवसायीका लागि कर्जा मिलान गर्न प्रवाह गरेको अतिरिक्त कर्जा बढीमा १० प्रतिशतसम्म बैंकले मिलान गर्न ताकेता गरिराखेकामा उक्त कर्जा अवधि हालको अवस्थामा व्यवसायीलाई फिर्ता गर्न थप एक वर्ष थपिदिनुपर्ने परिषद्को माग छ । गत वर्ष सरकारले ल्याएका कार्यक्रम पुनर्कर्जा कोष, पुनर्तालिकीकरण र व्यवसायी निरन्तरता कोष जस्ता सुविधाको समयावधि न्यूनतम ३ वर्ष हुनुपर्छ, अध्यक्ष श्रेष्ठले भने, उक्त सुविधाबाट वञ्चित व्यवसायीलाई चालु आर्थिक वर्षमा उपलब्ध गराउनुपर्छ । कर्जाको भुक्तानी तालिकालाई आगामी असार मसान्तसम्मलाई पुनर्तालिकीकरण गर्नुपर्ने, बैंक तथा वित्तीय संस्थाबाट प्रवाह गरिने कर्जाको निश्चित प्रतिशत ऋण सहुलियत ब्याजदरमा कृषिमा जस्तै पर्यटन उद्योगमा अनिवार्य लगानी गर्ने गरी व्यवस्थित गरिनुपर्ने, गण्डकी प्रदेशले ल्याएको व्यवसायी जीवन रक्षा कर्जा र नेपाल सरकारले ल्याएका सहुलियतका कर्जालाई निरन्तरता दिई अझ सजिलो र झन्झटमुक्त प्रक्रियाबाट ऋण प्रवाह गर्नुपर्ने, प्रदेश र स्थानीय सरकारलाई तिर्नुपर्ने दायित्वको अतिरिक्त शुल्क मिनाहा गरी यस आर्थिक वर्षको असार मसान्तसम्म तिर्ने भाका बढाइदिनुपर्ने माग पर्यटन व्यवसायीको छ ।होटल संघ पोखराले बैंक तथा वित्तीय संस्थाले एकतर्फी रूपमा बढाएको ब्याजदर एक अंकमा झार्ने पहल नगरे नेपाल राष्ट्र बैंक र अर्थ मन्त्रालयविरुद्ध नै आन्दोलनका कार्यक्रम घोषणा गर्न बाध्य हुने चेतावनी दिएको छ । पर्यटन व्यवसाय कोभिडको महामारीबाट नकारात्मक रूपमा प्रभावित भएको अवस्थामा बैंक तथा वित्तीय संस्थाले मनोमानी रूपमा ब्याजदर बढाए पनि राष्ट्र बैंक र सम्बन्धित मन्त्रालय चुप लागेर बसेको संघको निष्कर्ष छ ।कोभिड संक्रमण केही मत्थर हुँदै गर्दा पर्यटन व्यवसाय लयमा फर्कने प्रयासमा रहे पनि होटल क्षेत्रको २०२५ प्रतिशत अकुेन्सीले सञ्चालन खर्च पनि धान्न सक्ने अवस्था नभएको संघका अध्यक्ष लक्ष्मण सुवेदीले बताए । आम्दानी पनि नभएको र पर्यटक आगमन दर पनि अपेक्षित बढ्न नसकेको अवस्थामा होटल क्षेत्र अहिले बैंकले प्रदान गरेको कर्जाको साँवा तथा ब्याज तिर्न सक्ने अवस्थामा छैन, उनले भने, दायित्वबाट पन्छन खोजेको होइन तर तिर्नुपर्ने दायित्वलाई अर्को वर्षका लागि सारिदिन मात्रै हाम्रो अनुरोध हो ।बैंक तथा वित्तीय संस्थाबाट लिएको कर्जाको ब्याज सात प्रतिशतबाट १५ प्रतिशत हुँदै २० प्रतिशत नाघ्ने अवस्था, ४० प्रतिशतसम्म लाभांश बाँड्दा घाटामा रहेको होटल क्षेत्रलाई भने तर्साउने काम भएको भन्दै उनले दुःखेसो पोखे । नाफामा गएको बैंकिङ क्षेत्रलाई राष्ट्र बैंक जोगाउनतिर लाग्यो । तर घाटा खाएको होटल क्षेत्रलाई उसले वास्ता गरेन, उनले भने, यसलाई हामी चुप लागेको रूपमा नलिइयोस्, यस्तै भए अब हामी राष्ट्र बैंक र अर्थ मन्त्रालय घेर्न बाध्य हुनेछौं ।"
सिसामा बसेर दृश्यावलोकन,"इलाम (कास) प्रदेश १ को पर्यटकीय गन्तव्य सूर्योदय नगरपालिकास्थित कन्याम आउने पर्यटकले अब सिसामाथि बसेर वरपरको रमणीय दृश्यावलोकन गर्न पाउने भएका छन् । टावरमा चढेर चियाबारीसहित कञ्चनजंघालगायत हिमालसहित नेपाल र भारतका थुप्रै भूभाग देख्न सकिन्छ । लमतन्न मेची राजमार्गले चिरेको चियाबारीसँगै बनाइएको टावर शुक्रबार औपचारिक उद्घाटपछि सञ्चालनमा आएको हो । उक्त अवसरमा सूर्योदयका मेयर रणबहादुर राईले नगरपालिकामा नयाँनयाँ आकर्षण थपिँदै जाँदा यहाँका बासिन्दाले रोजगारीको अवसर पाउने र स्वरोजगार बन्न पनि सहज भएको बताए । कन्याम क्लाउडले सञ्चालनमा ल्याएको स्काई वाकमा १६ महिलाको ५ करोड रुपैयाँ लगानी छ । पर्यटकका लागि फरक अनुभूति दिलाउन स्काई वाक निर्माण गरिएको कन्याम क्लाउडकी रीता भुसालले जानकारी दिइन् । सिँढीमार्फत टावर चढ्न सकिन्छ । सिरानमा रहेको ४ मिटर चौडाइ र ७ मिटर लम्बाइको सिसामा बसेर दृश्यावलोकन गरी पर्यटकले आनन्द लिन सक्छन् । स्काई वाकसँगै दुईवटा स्विइङ, बाल उद्यान र रेस्टुराँसमेत निर्माण भइरहेको छ । स्काई वाकको मज्जा लिन अहिले प्रतिव्यक्ति ३ सय रुपैयाँको टिकट काट्नुपर्छ । अन्य संरचनासमेत निर्माण भएपछि टिकट दर ५ सय रुपैयाँ हुने लगानीकर्ताले जनाएका छन् । थुम्काथुम्कामा मौलाएको चियाबारी र दृश्यावलोकनका लागि ख्याति कमाएको कन्याममा पछिल्लो समय मेची राजमार्ग चौडा पारिएको छ । तराईको गर्मी छल्न र पहाडी सौन्दर्यको आनन्द लिन पछिल्लो समय कन्याममा पर्यटकको ठूलो भीड लाग्ने गरेको छ । यसअघि वनभोज स्थलका लागि मात्र प्रख्यात कन्याममा पछिल्लो समय रोमाञ्चक र साहसिक खेल पनि भित्रिएका छन् । प्याराग्लाइडिङको सफल उडान भइसकेको कन्याममा जिपलाइन पनि सुरु भएको छ ।"
'स्वाइन फिभर ले मर्न थाले बंगुर,"धनगढी (कास) कैलालीको दक्षिणपूर्वी भेगमा पर्ने भजनी नगरपालिका३ भजनी बजार नजिकको एक बंगुर फर्ममा अफ्रिकन स्वाइन फिभर संक्रमणबाट एक सातामै ४०५ बंगुर मरेका छन् । स्थानीय जयबहादुर बुढाले सञ्चालन गरेको बडिमालिका कृषि प्रवर्द्धन केन्द्रको फर्ममा रहेका ४८२ बंगुरमध्ये ४०५ बंगुर उक्त रोगबाट संक्रमित हुन् । कात्तिक १४ मा मरेको एक बंगुरको रेपिड टेस्ट किटबाट परीक्षण गर्दा अफ्रिकन स्वाइन फिभर पोजिटिभ पाइएको धनगढीस्थित पशुपन्छी रोग नियन्त्रण प्रयोगशालाका प्रमुख डा नरेशप्रसाद जोशीले जनाए । नमुना संकलन गरी परीक्षणका लागि तत्काल केन्द्रीय पशुपन्छी रोग अन्वेषण प्रयोगशाला काठमाडौं पठायौं, डा जोशीले भने, कात्तिक १५ मा मलिक्युलर (आरटी पीसीआर) विधिबाट परीक्षण गर्दा अफ्रिकन स्वाइन फिभरबाट बंगुरको मृत्यु भएको पुष्टि भयो ।यसैबीच पशुपन्छी रोग नियन्त्रण प्रयोगशाला धनगढीले विज्ञप्तिमार्फत घरपालुवा सुँगुरबंगुर तथा जंगली प्रजातिमा विषाणुका कारण सर्ने अफ्रिकन स्वाइन फिभर रोग उच्च मृत्युदर भएको अति खतरनाक महामारीजन्य सरुवा रोग भएको जानकारी गराइएको छ । यो रोग विगतमा अफ्रिकी महादेशमा मात्र सीमित रहेकामा सन् २०१८ मा छमेकी चीन, भारत र भुटानमा समेत देखा परेको विज्ञप्तिमा उल्लेख छ ।"
७९९ रुपैयाँमा सीजीको १३० एमबीपीएस इन्टरनेट,"काठमाडौं (कास) सीजी नेटले आगामी विश्वकपको सिजनलाई दृष्टिगत गर्दै नयाँ अफर ल्याएको छ । कम्पनीको एफटीटीएच प्याकेजहरूमा स्प्रिन्टर प्लस १३० एमबीपीएस मासिक ७९९ रुपैयाँमा पाइनेछ । पपुलर प्रो २५० एमबीपीएस मासिक १ हजार ९९ रुपैयाँ र रकस्टार म्याक्स ३५० एमबीपीएस १ हजार २९९ रुपैयाँमा पाइने सीजी नेटले जनाएको छ । उपभोक्ताले १ महिना, ३ महिना र १२ महिनाको अवधिका ३ फरक प्याकेजबाट छनोट गर्न सक्नेछन् । यद्यपि आईपीटीभीका लागि इन्टरनेट तीनमहिने र १२ महिने सदस्यताका लागि मात्र उपलब्ध छ । सीजी इलेक्ट्रोनिक्सले विश्वकपको अवसरमा फुटबल टु द होम अफर ल्याएको छ । यसअन्तर्गत ग्राहकले १५ हजार ४९९ रुपैयाँमा ३२ इन्चको सीजी स्मार्ट टीभी किन्न पाउनेछन् । २५ हजार ९९९ मा ४३ इन्चको टीभी पाउनेछन् ।"
रेडमीको पहिलो प्याड,"काठमाडौं (कास) स्मार्टफोन कम्पनी साओमीले नेपाली बजारमा रेडमी प्याड लन्च गरेको छ । यो साओमीको रेडमी सबब्रान्डअन्तर्गत पहिलो ट्याब्लेट हो । यस प्याडमा सबै आवश्यक फिचर समावेश भएको साओमीले जनाएको छ । सुपथ मूल्यमा आधुनिक ट्याब्लेटको अनुभव लिन चाहनेलाई लक्ष्य गरी नेपाली बजारमा ट्याब ल्याइएको साओमी नेपालका कन्ट्री जनरल म्यानेजर अमितकुमार पन्डाले बताए । यसको १०६१ इन्च डिस्प्लेमा ९० हर्जको रिफ्रेस रेट रहेको उनको भनाइ छ । आठ हजार एमएएच पावरको ब्याट्रीले यो प्याडमा काम गर्न, पढ्न अथवा मनोरञ्जनकै लागि पनि दिनभर चलाउन सकिने कम्पनीको दाबी छ । ६१२८ जीबी स्टोरज अप्सनमा उपलब्ध ट्याब्लेटको मूल्य ३४ हजार ९९९ रुपैयाँ तोकिएको कम्पनीले जनाएको छ ।"
एफवान सफ्टले ल्यायो युज मोबाइल डटकम,"काठमाडौं (कास) एफवान सफ्ट इन्टरनेसनले युज मोबाइल बैंकिङ डटकमको सुरुवात गरेको छ । यस वेबसाइटले मोबाइल बैंकिङसँग परिचित गराउन थप मद्दत गर्ने कम्पनीको भनाइ छ । कम्पनीका अनुसार वेबसाइटमा मोबाइल बैंकिङसम्बन्धी नवीनतम तथ्य, तथ्यांक र डाटाका साथसाथै लेख, ब्लग र यस क्षेत्रका विशेषज्ञका विचार निरन्तर अपडेट गरिन्छ । मोबाइल बैंकिङको प्रयोगलाई बढावा दिन र बानी बसाल्न यसले मद्दत पुग्ने कम्पनीले जनाएको छ ।"
सामसङको ए०४ मोबाइल,"काठमाडौं (कास) सामसङले फ्यागसिप फोनदेखि इन्ट्री लेभलका उत्पादनमार्फत ग्राहकलाई धेरै छनोट सुविधा प्रदान गर्दै आएको छ । यस वर्ष सामसङले सार्वजनिक गरेको मिड रेन्जको फ्ल्यागसिप फोन ग्यालेक्सी ए ०४ नेपाली बजारमा ल्याउने तयारी गरेको छ । यो फोनको मुख्य आकर्षणमा ५० एमपी क्यामरा हो, जसले प्रयोगकर्तालाई आफ्ना बहुमूल्य र उत्कृष्ट पल उच्च गुणस्तरमा खिच्ने कम्पनीले जनाएको छ ।"
"'हात्तीअर्ना आवैछे, धान खाके जाइछे","(कञ्चनरूप, सप्तरी)धान पाकेर पहेँलपुर छ । खेत नजिकै एउटा जीर्ण टहरो ठडिएको छ । जसोतसो एउटा ज्यान टेको लगाउने मचानमा अडेस लागेर किसानहरू राजेश मण्डल र सीताराम शर्मा गफिँदै छन् । बाबुछोरा जस्तो उमेरका दुई किसानको साझा चिन्ता छ, पाकेका धान वन्यजन्तुबाट कसरी बचाउने ? उनीहरू कुन नेतालाई कसरी जिताउनेभन्दा पनि राति आउने जनावरको हूललाई कसरी लखेटेर अन्न बचाउने भन्नेमा केन्द्रित छन् ।सप्तरी१ मा पर्ने कञ्चनरूप, हनुमानथान र सप्तकोसी नगरपालिकाका दुई दर्जनभन्दा बढी वडावासीलाई बर्सेनी हात्ती, अर्ना, बँदेलजस्ता वन्यजन्तुबाट अन्नबाली जोगाउने चिन्ताले सताउने गरेको छ । त्यही चिन्ताका कारण राजेश मण्डलजस्ता किसानको बास यतिबेला धानखेतमा हुन्छ । बाली क्षति गर्न आउने जन्तुको चौकीदारी गर्न उनी हरेक रात जाग्छन् । रात सधैं धानखेतमा बित्छ, उनले मैथिली लवजमा गुनासो पोखे, घरमा सुत्यो भने जन्तुले अन्नबाली स्वाहा पार्छ । खेतमै रात बिताउनुपर्ने बाध्यताका कारण उनले खेत आसपासमा टहरो नै बनाएका छन् । स्थानीय भाषामा यो टहरोलाई खोपडी भनिन्छ । बाँसका खुट्टी र परालको छाना लगाएको सानो र धराप मचानमा राजेशको रात कट्छ । लाठी, टर्च र थोत्रे टिनको भरमा जन्तुको चौकीदारी गर्नुपर्छ, उनले भने, मुखैले हाहाहुहु गरेर जन्तु लखेट्नुपर्ने बाध्यता छ । खोपडी सुत्नलाई हैन, जन्तु लखेट्न बनाइएको मण्डल बताउँछन् । उनले सुनाए, सधैं चौकीदारी गरिन्छ तर पनि जनावर आउने क्रम रोकिएको छैन ।कोसी टप्पु आरक्ष आसपासको यो मध्यवर्ती क्षेत्रका सयौं किसानको व्यथा मण्डल र शर्माको भन्दा कम पीडादायी छैन । हरेक किसानको खेतमा धान लटरम्म फलेको छ तर पाकेको धान जोगाउन उनीहरूलाई हम्मे छ । रातभरि खोपडीको आड लिएर जन्तुहरू लखेट्छन् । रातभर जाग्ने किसान दिनभर यही खोपडीमा निद्रा पुर्याउँछन् । उमेरले ७० वर्ष नाघेका शर्मा अनुभव साट्छन्, वर्षौंदेखि हाम्रो जिन्दगी यही खोपडीमा बित्ने भो, न राज्यलाई चासो छ न त नेताहरूलाई । उनी खाने बेलामा मात्रै घर पुग्छन् । सुताइ र उठाइ खेतबारीको खोपडीमै हुन्छ । साँझको खानालगत्तै खेतमा पुगिहाल्नुपर्छ, शर्माले भने, नत्र जनावर छिरेको पत्तै पाइँदैन । नजिकैको कोसी टप्पु वन्यजन्तु आरक्ष क्षेत्रबाट हूल बाँधेर आउँछन् अर्नाहरू । जंगली सुँगुर (बँदेल) पनि उसैगरी धान खेततिर छिर्छन् । हञ्जासहित आएको हात्ती रोक्ने ल्याकत उनीसँग छँदै छैन । अर्ना र बँदेल आउँदा खासै डराउनुपर्दैन, अर्का किसान मोहम्मद सिकन्दर शेखले सुनाए, हात्ती आयो भने चैं ज्यान बचाउन भाग्नुपर्छ ।अरू जन्तुले भन्दा हात्तीले बालीनालीमा बढी क्षति गर्ने गरेको अनुभव शेखको छ । अजंगको शरीर भएको हात्तीको हूल पस्दा त एकै रात दसौं बिघासम्म क्षति गर्ने गरेको शेख बताउँछन् । हात्तीको दाँजोमा अर्ना र बँदेलबाट क्षति निकै कम हुन्छ, शेख भन्छन्, हात्तीले त घरै पुगेर थन्क्याएको धान पनि खाइदिन्छ । चुनाव नजिकिँदै जाँदा अन्य क्षेत्रमा झैं पूर्वी मधेसको यो मध्यवर्ती क्षेत्रमा पनि विभिन्न दलका उम्मेदवारको आउजाउ बाक्लिएको छ तर नेताहरूसँग किसानका यस्ता समस्या सुल्झाउने एजेन्डा बन्छ, कार्यान्वयन कहिल्यै हुँदैन । भोट माग्ने बेलामा आस देखाउने र जितेपछि वाचा भुल्ने सबै नेताहरूको जस्तै गुण मधेसका नेतामा पनि छ, अगुवा पत्रकार भोला पासवानले थपे, धेरै नेतालाई त जनताका समस्या थाहै छैन । थाहा हुनेहरूले पनि हल गर्न खासै चासो दिएको पाइँदैन ।उनका अनुसार २०४८ देखि नै यो क्षेत्रमा कांग्रेसले जित्दै आएको छ । कुनै बेलाका सांसद जयप्रकाशप्रसाद गुप्ता लामो समय सत्ता र शक्तिको वरिपरि हुँदा पनि यो क्षेत्रका किसानका समस्या सुल्झाउने दिशामा अग्रसर नबनेको आरोप उनीहरूको छ । यस पटक पुनः कांग्रेसकै नेता रामदेव साह उम्मेदवार छन् । अघिल्लो वर्ष संघीय समाजवादी फोरमका नेता सूर्यनारायण यादवले जित्दा साह तेस्रो भएका थिए । यो भेगका किसानका लागि जंगली जनावरबाट हुने क्षतिको कुरा ठूलो समस्या हो तर दलका नेतृत्वले समस्यालाई सधैं नजरअन्दाज गर्ने गरेको गुनासो मतदाताको छ । खेतबारीमा पसेर क्षति गर्दै आएको थियो, कञ्चनरूप४ जगतपुरका किसान मदन खत्वेको दुखेसो छ, घरभित्रै पस्न थालेपछि चाहिँ अझै डर बढ्न सुरु भएको छ । जंगली जनावर घर पस्दा भौतिकसँगै मानवीय क्षति पनि बढ्न सक्ने सम्भावना देखिन्छ ।कोसी टप्पु आरक्ष क्षेत्रका अनुसार कञ्चनरूप नगरको मध्यवर्ती फाँट बदगामादेखि झनकट्टासम्म करिब दुई किलोमिटर लामो विद्युतीय तारबार हालसालै लगाइएको छ । झापाको बाहुनडाँगीमा सफल प्रयोग भइसकेको यो अफसेट फेन्सिङ जडानपछि आरक्ष क्षेत्रबाट जनावरहरू सोझै गाउँतिर पस्ने क्रम रोकिन थालेको दाबी आरक्ष क्षेत्रको छ । तर, स्थानीयले २ किलोमिटर मात्रै तारबार भएको बाहेक अन्य क्षेत्रबाट हूलका हूल जनावरहरू छिरिरहेको दाबी गरेका छन् । हात्ती, अर्ना आवैछे, धान खाके जाइछे, स्थानीय किसान आशादेवी पासवानले मैथिलीमा पीडा पोखिन् । बदगामा पोस्टका आरक्ष कर्मचारी प्रकाश कार्कीले तारबार भएको ठाउँबाट पूर्ण रूपमा रोकिएको र तार नभएको ठाउँबाट मात्रै जनावरहरू फाट्टफुट्ट छिरेको दाबी गर्छन् । सोलार फेन्सिङ लगाएपछि खेतबारीमा खोपडी खडा गरेरै जनावरको चौकीदारी गर्ने क्रम कम भएको छ, उनले भने । दुई वर्षअघि एकै वर्ष ११ जना स्थानीयले हात्ती आक्रमणमा ज्यान गुमाएका थिए । अर्ना र बँदेल आक्रमणबाट मारिनेको संख्या भने न्यून रहेको आरक्षले जनाएको छ । हात्ती आक्रमणबाट मान्छे बाँच्न गाह्रो हुन्छ, उनले भने, अरू जनावरले घाइते मात्रै बनाएको घटना धेरै छन् ।किसानले विगतमा बाली जोगाउन खेत घेरेर अवैध रूपले विद्युतीय तार जडान गर्ने गर्थे । त्यही क्रममा २०७३ मा कञ्चनरूपको घोघनपुरमा कोसीटप्पु वन्यजन्तु आरक्षबाट छिरेका दुई अर्ना करेन्टका कारण मारिएका थिए । अर्नाले दुःख दिन थाल्दा किसानले धान जोगाउन बिजुली लगाउने चलन थियो, किसान शेखले थपे, अहिले त्यो चलन निकै कम भइसक्यो ।कोसीटप्पु मध्यवर्ती क्षेत्र व्यवस्थापन समितिका अध्यक्ष वीरेन्द्र यादवका अनुसार सबै पार्टीले प्रत्येक निर्वाचनका बेला आआफ्ना घोषणापत्रमा मिठो भाषा, शैलीमा उल्लेख गर्दै आएका छन् । यस पटक पनि त्यो उपक्रम जारी छ । तर घोषणापत्रको कुरा अहिलेसम्म सम्बोधन भएको कुरा मलाई चैं थाहा छैन, यादवले सुनाए, घोषणापत्रमा लेखेजस्तो गर्नु नेताको चुनाव जित्ने दाउमात्रै हो । उनका अनुसार मध्यवर्ती क्षेत्रका हजारौं किसानले अहिले पनि जंगली जन्तुको आतंक भोगिरहेका छन् । भौतिक र मानवीय क्षति व्यहोरिरहेका छन् । यसबारे राज्यसत्ता बेखबर पनि छैन तर थाहै नपाएको बहाना गर्दै आएको यादव बताउँछन् । निदाएकालाई जगाउन गाह्रो हुन्न, यादव थप्छन्, निदाएको अभिनय गर्नेलाई उठाउन चैं गाह्रो हुन्छ, हाम्रा नेता र राज्यसत्ताले त्यसै गरिरहेको छ ।"
जसले ल्यायो शरदमा परिवर्तन,"शरदको आफ्नै कथाउनी यसरी सुरु भए । अहिलेको आधुनिक युगमा मानिसलाई धेरैथोकको तनाव छ, चारै तर्फबाट छ । मानिस फरकफरक पृष्ठभूमिबाट आएका हुन्छन् । आआफ्नो जीवन ढाँचा हुन्छ । हुर्काइ हुन्छ । मलाई सुरुदेखि टाउको दुखाइको समस्या थियो । यस पछाडि वंशागुत कारण पनि थियो । तर म आफ्नो समस्या अरूलाई भन्न रूचाउँदैन थिएँ । मैले जति लामो समयदेखि खेलें, २० वर्ष भयो होला, दुखाइ कम गर्ने औषधि खाएरै खेलें । तर बाहिर कसैलाई भन्दिनँ थिएँ ।यी सबैबीच शरद आफ्नो खेलजीवनलाई लामो समय लम्ब्याउन चाहन्थे । त्यसैले उनले विस्तारै योग गर्न सुरु गरे । ध्यानमा बसे । उनलाई लागेको थियो, यी अभ्यासले खेलाडीलाई मदत गर्छ नै । उनलाई के पनि लागेको थियो भने यो मानिसको प्रकृतिसँग जोडिने पाटो हो । उनको यही प्रयासले उनलाई द आर्ट अफ लिभिङ सँग जोड्न मदत गरेको थियो । संयोगले यो त्यही समय थियो, जतिबेला ट्वान्टी२० विश्वकपको छनोट चलिरहेको थियो ।अनि नेपाली टिमलाई योग र ध्यानसँग जोड्ने काम भइरहेको थियो । एक प्रकारले कोर्स नै थियो त्यो । अरू खेलाडीले विश्वकपपछि के गरे वा गरेनन्, थाहा भएन । शरदले भने त्यसलाई निरन्तरता नै दिए । नभन्दै त्यसले शरदलाई धेरै फाइदा गर्यो । फाइदा क्रिकेट खेलजीवनमा मात्र थिएन, व्यक्तिगत जीवनमा पनि थियो । मूल फरक थियो, सोचमै । खेललाई लिएर शरद पहिलो जे जसरी सोच्थे, पछि त्यस्तै परिस्थितिमा सोच्ने तरिका फेरियो ।दबाबलाई जसरी नियन्त्रण गर्ने प्रयास हुन्थ्यो, त्यो फेरियो । अझ शरद भन्छन्, मेरो सोच्ने तरिकामा त १ सय ८० डिग्री परिवर्तन आयो । फेरि ध्यान र योगले मनमात्र होइन, शरीरलाई पनि फाइदा पुर्याउँछ । यो मैले मात्र भनेको होइन, अनुसन्धानले नै भनेको हो । उनकै अनुभवमा प्रत्येक खेलाडीलाई दबाबमूलक खेल अगाडि वा कुनै ठूलो प्रतियोगिता अगाडि निन्द्रा नलाग्ने समस्या हुन्छ । शरदलाई भने यस्तो समस्या अलि लामो समयकै लागि भएको थियो ।यसले उनको खेललाई नै अप्ठ्यारोमा पारेको थियो । फेरि चोटमुक्त हुन समय लाग्ने भयो । त्यसपछि त शरदलाई लाग्यो नै, केही फरक गर्नैपर्छ । अचेल उनी भन्ने गर्छन्, आफ्नो मानसिक स्थिति र रोगबारे अहिले पनि धेरै खुलेर कुरा गर्न चाहन्नन् । खेलाडीमात्र होइन, अरू सबै पनि । हाम्रो देशमा प्रत्येक परिस्थितिका लागि संघर्ष गर्नुपर्छ । भविष्यबारे अनिश्चितता छ । यही कारणले हाम्रा खेलाडी लगातार दबाबमा रहन्छन् । त्यसैले मानसिक स्वास्थ्य स्थितिलाई पनि कसरी व्यवस्थापन गर्ने हो भनेर गम्भीर भएर सोच्नुपर्छ ।कसैले के भन्ला भन्ने डरशरदको अनुभवमा आफूलाई अरू कसैले के भन्ला भन्ने डरले पनि मानसिक समस्या लुकाउने प्रवृत्ति छ । यसमा विस्तारै परिवर्तन भने भइरहेको छ । क्रिकेटकै कुरा गर्दा बाहिरका टिममा भने धेरै परिवर्तन आइसक्यो, विशेषतः अस्ट्रेलिया र इंग्लिस क्रिकेटमा । त्यहाँ खेलाडीले मानसिक दबाब भयो भनेर केही समय आराम लिने कुरा सामान्य भइसक्यो । नेपालमा यही कुरामा कसरी परिवर्तन गर्ने हो भन्ने विषयचाहिँ सबैको जिम्मेवारी हो, शरद थप्छन् ।अझ उनी सल्लाह दिन्छन्, सबै खेलाडीले ध्यान र योगलाई आफ्नो जीवनको एक भाग बनाउनुपर्छ । यसलाई दिनचर्चामा समावेश गर्नुपर्छ । खेलाडीले तनावको कसरी व्यवस्थापन गर्ने हो भनेर जान्नुपर्छ । ध्यान र योगले शरीर र मन सफा हुन्छ । विशेषतः अबका युवा खेलाडीले यसबारे जान्नुपर्छ । ध्यान भने थरीथरीका हुन्छन् । शरदको भनाइमा आफूलाई जुन उपयुक्त हुन्छ, त्यही ध्यान गरे राम्रो । तर यसका लागि प्रशिक्षण भने लिनुपर्छ ।उनी आफ्नो सामाजिक सन्जालको माध्यमबाट यसबारे बताइरहेका पनि हुन्छन् । फेरि द वर्ल्ड समिट अफ इथिक्स एन्ड लिडरसिप इन स्पोर्ट्स मा फर्किन हो भने त्यहाँ एउटा मुद्दाले खुबै जोड पाएको थियो । शरदका अनुसार सबै खेलाडीको माग थियो, विश्वस्तरमै त्यस्तो एउटा संस्था बनोस् जसमा खेलाडीको मानसिक स्थितिबारे खुलेर कुरा गर्न सकियोस् । विश्व खेलकुदमा एन्टी डोपिङ संस्था छ, एन्टी करप्सन संस्था छ । त्यसरी नै खेलाडीको मानसिक स्थितिबारे मात्र बुझ्ने र सोच्ने संस्था चाहिन्छ ।खेलाडी मात्र किन र ? सबै पेसामा लागेकाले आफ्नो मानसिक स्थिति सबल बनाउन ध्यान दिनु नै पर्छ । शरदको मन्त्र छ, पूरा शरीरलाई मन मस्तिष्कले नै नियन्त्रण गर्छ भने यसको स्वास्थ्य स्थितिमा ध्यान दिनु नै पर्छ । सबैले आफ्नो दिनचर्यामा अलिकति समय भए पनि ध्यान र योगका लागि दिनुपर्छ । मैले यस्तो जीवन बनाएको १० वर्ष जति भयो । मानिसको जीवनमा दुःख र सुख, उतारचढाव आइरहन्छ । प्रत्येक परिस्थितिमा आफूलाई कसरी उभ्याउने हो भने त्यो बुझ्न आवश्यक छ ।"
आसिफको शतकमा एपीएफको यात्रा,"(काठमाडौं)आसिफ शेखको सानदार शतकप्रेरित नेपाल एपीएफ क्लब शनिबार प्रधानमन्त्री कप पुरुष एकदिवसीय राष्ट्रिय क्रिकेट प्रतियोगिताको सेमिफाइनल पुगेको छ । आसिफले १ सय ३० रन बनाएपछि एपीएफ कीर्तिपुरस्थित त्रिवि क्रिकेट मैदानमा कर्णाली प्रदेशलाई ४४ रनले पराजित गर्दै अविजित यात्रासाथ नकआउट चरण पुगेको हो । एपीएफले समूह चरणका चार खेलबाट ७ अंक बटुल्यो । गण्डकी ३ खेलबाट ५ अंक बटुल्दै दोस्रो र त्रिभुवन आर्मी २ खेलबाट २ अंक बटुल्दै तेस्रो स्थानमा छन् । यी दुईले एकअर्कासँग प्रतिस्पर्धा गर्न बाँकी छ । यसको विजेताले नै समूह ए बाट अर्को सेमिफाइनल पुग्ने टोली टुंगो लगाउने छ । कर्णाली पहिलो दुई र सुदूरपश्चिम प्रदेश पहिलो तीन खेलमै पराजित भएर सेमिफाइनल दौडबाट बाहिरिइसकेका छन् ।अघिल्लो दिन १ सय १५ रनमै अलआउट भएर गण्डकीसँगको खेल टाइ मा टुंग्याएको एपीएफको ब्याटिङमा लगातार दोस्रो दिनमा पनि खासै सुधार भएन । प्रदीप ऐरी २०, आयुशमान बम ३, लोकेश बम १०, सन्दीप जोरा ५, पूरन विक ४, कप्तान शरद भेषावकर ६ र दीपक बोहरा १० रनमा आउट भएपछि एपीएफ ३३ ओभरमै १४०७ को स्थितिमा पुगेको थियो । आसिफले एउटा एन्ड सम्हालेर खेलेपछि एपीएफ ४७२ ओभरमा २ सय ३४ रनमा अलआउट भयो । ६२ बलमा अर्धशतक पूरा गरेका उनले भुवन कार्कीसँग आठौं विकेटमा ६३ रनको महत्त्वपूर्ण साझेदारी गरे । उनले १ सय ८ बलमा आफ्नो शतक पार गरे । कुल १ सय ३६ बलको इनिङ्समा आसिफले १५ चौका र १ छक्का प्रहार गरेका थिए । एपीएफबाट उनी आउट हुने अन्तिम खेलाडी रहे । उनलाई प्रकाश जैसीले ४८ औं ओभरमा बोल्ड गरेका हुन् । भुवनले अर्को उपयोगी इनिङ्स खेल्नेक्रममा ३० बलमा १ चौका र १ छक्का प्रहार गरी २३ रन बनाए । कमलसिंह ऐरी ४ रनमा आउट भए । कर्णालीबाट प्रकाश र दीपेन्द्र रावतले ३३ विकेट लिए । प्रकाशले ७२ ओभरमा ५७ र दीपेन्द्रले १० ओभरमा १ मेडन राख्दै २८ रन खर्चिए । दिवान पुनले २ र दिनेश अधिकारीले १ विकेट लिए । कप्तान रवीन्द्र शाहीले ८० रन बनाए पनि कर्णाली ४८१ ओभरमा १ सय ९० रनमै अलआउट भयो । ओपनर आएका उनी आउट हुने अन्तिम खेलाडी थिए । पूरनको बलमा बोल्ड हुनुपूर्व रवीन्द्रले १ सय ३८ बल खेल्दै ५ चौका र २ छक्का प्रहार गरे । विपिन शाहीले ३४, अर्जुन घर्तीले २७ र दिनेशले २० रन बनाए । एपीएफका मौसम ढकालले १० ओभरमा ५१ रन खर्चेर ४ विकेट लिए । कमल र भुवनले २२ तथा शरदले १ विकेट लिए । मधेसको लामो फड्कोलगातार दोस्रो खेल जित्दै मधेस प्रदेश सेमिफाइनल नजिक पुगेको छ । मधेसले मूलपानी क्रिकेट मैदानमा निर्णायक जस्तै मानिएको खेलमा लुम्बिनी प्रदेशलाई ९२ रनले पराजित गर्यो । मधेसको यो लगातार दोस्रो जित हो । मधेसको यस जितले नेपाल पुलिस क्लबको सेमिफाइनल प्रवेश औपचारिकता पनि पूरा भएको छ ।पुलिस ६ अंकसहित शीर्षस्थानमा छ । मधेसको ४ अंक छ । ३ खेलमा ११ जित हात पारेका लुम्बिनी र प्रदेश १ क्रमशः तेस्रो र चौथो स्थानमा छन् । पहिलो तीन खेल हारेर वाग्मती प्रदेश एक खेल खेल्नुअगाडि नै सेमिफाइनल दौडबाट बाहिरिइसकेको छ । लुम्बिनी र प्रदेश १ बीच आइतबार हुने खेलको विजेताले मात्र मधेसलाई अहिलेको अवस्थामा भेट्ने झिनो अवस्था रहन्छ । मधेसले आफ्नो बाँकी रहेको दुईमध्ये एक खेल जिते सेमिफाइनल निश्चित हुनेछ । कप्तान हरिशंकर शाहसहित सन्तोष कार्की र अनिल शाहको अर्धशतकमा मधेसले ४८४ ओभरमा अलआउट हुनुअघि २ सय ५९ रनको स्कोर बनायो । हरि र सन्तोषले २२ ओभरमा पहिलो विकेटमा १ सय ३० रन जोडे । सन्तोष ५० रन बनाएर आउट हुने पहिलो खेलाडी थिए । उनले ६० बल खेल्दै ५ चौका र ३ छक्का प्रहार गरे । रोहन बिक ७ रनमा रनआउट भए । हरिले ९० बल खेल्दै १३ चौका र १ छक्कासहित ७६ रन बनाए । अनिलले ५० रन जोडे । लगातार दोस्रो अर्धशतक बनाउनेक्रममा उनले ४९ बल खेल्दै ५ चौका र २ छक्का प्रहार गरे । विवेक यादवले २१, मोहम्मद आदिल आलमले १२ र इमरान शेखले १० रन बनाए । अन्तिम ७ विकेट ३६ रनमा गुमाएपछि मधेसको नाटकीय पतन भयो । लुम्बिनीका कृष्ण कार्कीले ८ ओभरमा १ मेडन राख्दै ३५ रन खर्चेर ३ विकेट लिए । अनिल खरेलले ९४ ओभरमा १ मेडन राख्दै ३७ रन खर्चेर २ तथा मोहम्मद हुसैन, कप्तान देव खनाल र बसिर अहमदले ११ विकेट लिए । लुम्बिनीले खेललाई ५० औं ओभरमा पुर्यायो, तर टोली १ सय ६७ रनमै अलआउट भयो । विशालविक्रम केसीले ३४ रन बनाए । उनले ५१ बल खेल्दै समान २ चौका र २ छक्का प्रहार गरे । कृष्णले ५२ बलमा ३१, सन्दीप रजालीले २७ मा २३, बसिरले १५, अनिलले २२ र हुसैनले १५ रन बनाए । मधेसबाट राजेश यादव र प्रदीप पासवानले ३३ विकेट लिए । राजेशले ८१ ओभरमा २३ र प्रदीपले १० ओभरमा २ मेडन राख्दै २५ रन खर्चे । हरिशंकरले २ र रुपेश सिंहले १ विकेट लिए ।आजका खेललुम्बिनीविरुद्ध प्रदेश १, कीर्तिपुर गण्डकीविरुद्ध आर्मी, मूलपानी"
यू१३ फुटबल सुरु,"गोरखा (कास) गोरखा नगरपालिका९ दलभञ्ज्याङस्थित ओसन क्लब मैदानमा गोरखा नगरपालिकास्तरीय यू१३ फुटबल प्रतियोगित सुरु भएको छ । गोरखा नगरपालिकाका मेयर कृष्ण रानामगरले शनिबार प्रतियोगिताको उद्घाटन गरे । आठ साता प्रत्येक शनिबार चल्ने प्रतियोगितामा गोरखा नगरपालिकाभित्रका १० विद्यालयको सहभागिता छ । पहिलो दिन लक्ष्मी सामुदायिकले वर्ल्ड क्यापिटललाई ४१ ले हरायो । महालक्ष्मी माविले सूर्यमुखी बोर्डिलाई ९० ले, जेनियसले मोर्डनलाई ५३ ले हराए भने सेन्ट जोसेफ र तारा माविबीचको खेल २२ गोलको बराबरीमा टुंगियो । अहिले सरु भएको लिग चरणको खेल ५ हप्ताको प्रत्येक शनिबार रहन्छ, त्यसपछि तीन हप्ता नकआउट चरणका खेल हुनेछ, आयोजक द ओसन क्लबका अध्यक्ष अमित खत्रीले बताए । विजेता र उपविजेता टोलीले दलभञ्ज्याङमा चैतमा हुने आठौ ओसन कप यू१३ राष्ट्रियस्तरको प्रतियोगितामा भाग लिन पाउने आयोजकले जनाएको छ ।"
प्रदीप र प्रणव सेमिफाइनलमा,"काठमाडौं (कास) दोस्रो वीर गणेशमान सिंह राष्ट्रिय टेनिस प्रतियोगितामा शनिबार पुरुष डबल्सतर्फ प्रदीप खडका र प्रणव खनालको जोडी सेमिफाइनल पुगेको छ । सातदोबाटोस्थित टेनिस कोर्टमा उनीहरूले प्रितम परियार र निजिज महर्जनको जोडीबाट वाकओभर पाए । राजवीर प्रधान र सक्षम शाहको जोडीले आशिष खडका र सौगात विकको जोडीलाई ६०, ६३ ले र ऋतिक राना र निशान श्रेष्ठको जोडीले रानव मानन्धर र निहाल थापाको जोडीलाई ६३, ६२ ले हराएर सेमिफाइनलमा स्थान बनाएका छन । केशव गौचन र सौरभ पन्तको जोडीले मनोज महर्जन र सुसल मोक्तानको जोडीलाई ६२, ६२ ले हराएर पुरुष डबल्सतर्फ नै सेमिफाइनल पक्का गरेको थियो ।३५ वर्षमाथि पुरुष डबल्सतर्फ कमल भण्डारी र यज्ञ भण्डारीको जोडीले मानबहादुर कटुवाल र भीष्म गुरुङको जोडीलाई ६०, ६३ ले हराएर सेमिफाइनलमा स्थान बनायो । राजु क्षेत्री र ईश्वर जिसीको जोडी पनि विजयी भएको छ । ५५ वर्षमाथि पुरुष एकलमा जीवन घिमिरेले ठाकुर खनाललाई ६४, ६२ ले हराएर क्वाटरफाइनलमा स्थान बनाए । जुनियर यू८ ब्वाइजमा आर्यशराज पौडेल, आयन आचार्य, भिरल अग्रवाल, अरित मल्ल, सहंश बस्न्यात, भिदान्त चालिसे र इभान भट्टराई विजयी भई क्वाटरफाइनलमा पुगेका छन । यू८ गर्ल्समा निम्ति कुँवरले पर्नवी राणा र नोर्गिमा लामाले थिया श्रेष्ठलाई हराएर सेमिफाइनल तय गरे ।यू९ ब्वाइजमा अरित मल्ल, सुजन कुइँकेल, एलिस गौतम, सभ्यजंग कार्की र कृतन्य शाहले क्वाटरफाइनल पक्का गरे । यू९ गर्ल्समा स्वरह थापाले आयनालाई हराएर सेमिफाइनलमा स्थान बनाएकी छन् ।यू१० गर्ल्समा सल्भी शेरचनले आयुश्री हजुर घलेलाई हराएर अन्तिम चारको यात्रा तय गरेकी छिन । यू१२ ब्वाइजजमा स्पन्दन उदास र गर्ल्समा स्वस्तिका विष्ट विजयी भई सेमिफाइनलमा पुगेका छन । यू१४ ब्वाइजमा अदित नेपालले शाश्वत वज्राचार्य, वृजेश अर्यालले स्पन्दन उदास र एडरिन थापाले अम्बक आचार्यलाई हराएर क्वाटरफाइनल यात्रा तय गरेका छन । यू१४ गर्ल्समा अदिती पराजुली, नाला मास्के, समृद्धि महर्जन र स्वस्तिका विष्ट क्वाटरफाइनल पुगेका छन । वीर गणेशमान सिंह स्पोर्टस कमिटीको आयोजनामा भएको प्रतियोगितामा विभिन्न २३ इभेन्टमा प्रतिस्पर्धा भएको छ ।"
सुरेशलाई लक्ष्मी बैंक गल्फ,"काठमाडौं (कास) सुरेश राणाले सातौं संस्करणको लक्ष्मी बैंक ओपन गल्फ प्रतियोगिता जितेका छन् । गोकर्ण गल्फ क्लबमा शनिबार सुरेश र किशोर बस्नेतले समान ४० स्टेबलफोर्ड अंक बटुलेका थिए । तर काउन्टब्याकको ब्याकनाइनमा २३ अंक जोडेकाले सुरेश विजेता बने । २० स्कोर गरेका किशोर उपविजेता बने । महिलातर्फको उपाधि गीता गुरुङले जितिन् । निश्चयजंग रायमाझीले वेस्ट ग्रसको उपाधि जिते । उनले ३७ ग्रस अंक बटुले । ३६ स्कोर गरेका महेन्द्र मैनाली सिनियर विजेता बने । आङदोर्जे शेर्पा ३७ अंक बटुल्दै लक्ष्मी बैंकको ग्राहकतर्फ विजेता भए । जुयिनरतर्फ आइस्टिना टन्डन ४१ स्कोर गर्दै विजेता भइन् । क्याप्टेन नोर्बु शेर्पाले लङ्गेस्ट ड्राइभ, मिथुन राईले क्लोजेस्ट टु दी पिन र वाङ्चेन ढोन्डुपले सर्वाधिक बर्डिजको उपाधि जिते ।१० औं होलमा होल इन वान गर्नेलाई हुन्डाईको कोना कार उपहार राखिएको थियो, तर कसैले होल इन वान गर्न सकेनन् । लक्ष्मी बैंकको प्रायोजनमा स्टेबल फर्म्याट ३४ ह्यान्डिक्यापमा खेलाइएको प्रतियोगितामा १ सय १३ गल्फरले भाग लिएका थिए । विजेतालाई लक्ष्मी बैंकका प्रमुख रमण नेपाल, प्रमुख कार्यकारी अधिकृत अजयविक्रम शाह, गोकर्ण गल्फ क्लबका अध्यक्ष सुहृद घिमिरे र कप्तान जोसेफ नाथनले पुरस्कृत गरे ।"
इंग्ल्यान्ड जित्दा अस्ट्रेलिया बाहिरियो,"सिड्नी (एएफपी) बेन स्टोक्सले साहसिक रूपमा अविजित ४२ रन बनाएपछि इंग्ल्यान्ड शनिबार श्रीलंकालाई ४ विकेटले पराजित गर्दै ट्वान्टी२० विश्वकपको सेमिफाइनलमा पुगेको छ । यस नतिजाले आयोजक एवं डिफेन्डिङ च्याम्पियन अस्ट्रेलिया समूह चरणबाटै बाहिरिएको हो । श्रीलंकालाई पराजित गरेमा इंग्ल्यान्डसहित न्युजिल्यान्डको पनि सेमिफाइनल स्थान निश्चित हुने थियो । इंग्ल्यान्डले सिड्नी क्रिकेट मैदानमा रोमाञ्चक प्रतिस्पर्धा दुई बलअगाडि जितेपछि अस्ट्रेलियाको सबै सम्भावना सकिएको थियो । ५ खेल समाप्तिमा न्युजिल्यान्ड, इंग्ल्यान्ड र अस्ट्रेलियाको समान ७ अंक भए पनि न्युजिल्यान्ड र इंग्ल्यान्ड रनरेटमा अगाडि रहे । श्रीलंकाले १० ओभरमा २ विकेट गुमाई ८० रन बनाउँदै राम्रो सुरुआत गरेको थियो । तर पाथुम निसान्काले ६७ रन बनाएपछि एसियन च्याम्पियनको रनमा अंकुश लागेको थियो । जसका कारण टोलीले ८ विकेट गुमाई १ सय ४१ रनमात्र बनाउन सकेको थियो । निसान्काले ४५ बल खेल्दै २ चौका र ५ छक्का प्रहार गरे । इंग्ल्यान्डका मार्क उडले ३ ओभरमा २६ रन खर्चेर ३ विकेट लिए । प्लेयर अफ द म्याच भने आदिल रशिद भए । एक विकेट लिएका उनले ४ ओभरमा १६ रन खर्चे । इंग्ल्यान्ड बिनाक्षति ८ ओभरभित्र ७५ रन बनाउँदा सजिलो विजय देखिएको थियो । त्यसपछि पतन हुँदै इंग्ल्यान्ड १११५ को स्थितिमा पुग्दा स्टोक्सले टोलीको उद्धार गरे । श्रीलंकाले सन् २०१४ को विश्वकपयता इंग्ल्यान्डलाई पराजित गर्न सकेको थिएन । स्टोक्सले ३६ बल खेल्दै २ चौका प्रहार गरी ४२ रन बनाएपछि इंग्ल्यान्डलाई पराजित गर्ने श्रीलंकाका सपना यसपालि पनि अधुरो नै रह्यो । कप्तान जोस बटलरले २३ बलमा २८ र एलेक्स हल्सले ३० बलमा ७ चौका र १ छक्का प्रहार गरी ४७ रन बनाए ।"
