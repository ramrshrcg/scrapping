शीर्षक,विवरण
सर्वाधिकारसम्पन्न मतदाताको दिन,"मतदाता परिचयपत्र नभएमा नागरिकता, राहदानी, जग्गाधनी प्रमाणपुर्जा, सवारी अनुमतिपत्र, राष्ट्रिय परिचयपत्र देखाएर मतदान गर्न पाउने व्यवस्था मिलाएको निर्वाचन आयोगले जनाएको छ । मतदान केन्द्रमा मोबाइल, क्यामेरा, सलाइ, लाइटर लैजान निषेध गरिएको छ । त्यस्तै अपांगता भएका, सुत्केरी, अशक्त, ज्येष्ठ नागरिक, गर्भवतीलाई सहजै मतदान गर्ने व्यवस्था मिलाएको आयोगको दाबी छ ।१० हजार ८ सय ९२ मतदानस्थलमा २२ हजार २ सय २७ मतदान केन्द्र कायम गरिएको छ । यसमध्ये एक सय केन्द्र अपांगमैत्री बनाएको आयोगले जनाएको छ । कैदी, बन्दी, सुरक्षाकर्मी, कर्मचारी, वृद्धाश्रममा रहेकालाई मतदानको व्यवस्था गर्न १ सय ४१ अस्थायी मतदानस्थल कायम गरिएको छ । निर्वाचन गराउन देशैभरि २ लाख ४६ हजार ९ सय ६० कर्मचारी खटिने आयोगले जनाएको छ । त्यस्तै मतदानस्थलको सुरक्षाका लागि २ लाख ९८ हजार सुरक्षाकर्मी खटिएका छन् । आयोगका अनुसार ७१ हजार ६ सय ९३ प्रहरी, १ लाख १५ हजार म्यादी प्रहरी, ७४ हजार ८ सय ४९ सेना, ३५ हजार १ सय १६ सशस्त्र प्रहरी र १ हजार ८ सय २१ जना राष्ट्रिय अनुसन्धान विभागका कर्मचारी खटिएको आयोगले जनाएको छ ।आफूले रोजेको प्रतिनिधिमार्फत शासन सञ्चालन गर्न पाउने जनताको अधिकारलाई निर्वाचनले नै सुनिश्चित गर्ने भएकाले निर्धक्क भएर मतदान गर्न आयोगले आह्वान गरेको छ । आयोगले मतदाता उत्साहित रहेकाले मतदान गर्नेको प्रतिशत विगतको भन्दा बढ्ने विश्वास लिएको छ । मतदान प्रत्येक नेपालीको नैसर्गिक अधिकार हो, मतदानमा सहभागी हुनु कर्तव्य पनि हो, आफ्नो अधिकारको सदुपयोग गर्न आफूले रोजेको राजनीतिक दल र उम्मेदवारलाई मत दिएर निर्वाचनलाई सफल बनाऔं, प्रमुख निर्वाचन आयुक्त दिनेश थपलियाले भनेका छन्, यस ऐतिहासिक अवसरमा निर्वाचनमा भाग लिई आफ्नो मताधिकार प्रयोग गर्न निर्वाचन आयोगका तर्फबाट सबै मतदातालाई हार्दिक आह्वान गर्दछु ।राष्ट्रपति विद्यादेवी भण्डारीले पनि मतदातालाई उत्साहपूर्ण सहभागिता जनाउन आग्रह गरेकी छन् । मतदान गर्नु नागरिक अधिकारको उच्चतम अभ्यास भएकाले यस निर्वाचनमा उत्साहपूर्वक सहभागिता जनाउन म सम्पूर्ण दिदीबहिनी तथा दाजुभाइहरूमा अनुरोध गर्दछु, उनले भनेकी छन्, निर्वाचनलाई स्वतन्त्र, निष्पक्ष र भयरहित वातावरण कायम गरी सफल बनाउन निर्वाचन आयोग, सुरक्षा निकाय, राष्ट्रसेवक तथा सम्बद्ध सबैमा आह्वान गर्दछु ।संविधानले सुनिश्चित गरेको संघीय लोकतान्त्रिक गणतन्त्रलाई संस्थागत गर्न आमनिर्वाचनको ऐतिहासिक महत्त्व रहेको भण्डारीले जारी गरेको विज्ञप्तिमा उल्लेख छ । निष्पक्ष, भयरहित र स्वतन्त्र वातावरणमा नागरिकले मताधिकार प्रयोग गर्दै सम्पन्न हुने आमनिर्वाचनबाट लोकतान्त्रिक प्रणाली र संस्थाहरू क्रमशः जनउत्तरदायी हुँदै जान्छन् । यसबाट शासन प्रणालीमा जनताले खोजेको सुशासन र पारदर्शिता स्थापित गर्न मद्दत पुग्दछ, राष्ट्रपति भण्डारीले जारी गरेको विज्ञप्तिमा छ, जनताले निर्वाचित गरेका प्रतिनिधिबाट मुलुकको शासन सञ्चालन हुनु लोकतन्त्रको सबैभन्दा सुन्दर पक्ष हो । आवधिक निर्वाचनले जनतामा निहित सार्वभौमसत्तालाई औपचारिक रूपले अभिव्यक्त गर्दै राज्यशक्तिको वास्तविक स्रोत जनतामा रहेको यथार्थलाई व्यवहारमा अभिव्यक्त गर्दछ ।त्यस्तै प्रधानमन्त्री शेरबहादुर देउवाले पनि मंसिर ४ मा हुने निर्वाचनलाई उत्सवका रूपमा मनाउन मतदातासँग आग्रह गरेका छन् । प्रधानमन्त्री देउवाले बिहीबार एक भिडियो सन्देश जारी गर्दै भनेका छन्, मंसिर ४ मा हुने प्रतिनिधिसभा र प्रदेशसभा निर्वाचनलाई उत्सवका रूपमा लिन सबै मतदातासँग अपिल गर्दछु । लोकतान्त्रिक शासन व्यवस्थामा निर्वाचन लोकतन्त्रको आत्मा हो, निर्वाचनको ऐतिहासिक महायज्ञलाई सफल पार्नु हामी सबैको दायित्व हो ।मतदान केन्द्रमा भरपर्दो सुरक्षा व्यवस्था मिलाइएको आयोगले जनाएको छ । मतदान अधिकृत र कर्मचारीलाई आफ्नो कर्तव्यपालन गर्न नदिने, बल प्रयोग गर्ने, डरत्रास देखाई मतदान केन्द्र कब्जा गर्न खोज्ने, कुनै मतदातालाई बाटो छेकेर मतदान केन्द्रमा जान नदिने, मतपत्र, मतपेटिका वा मतदान सामग्री खोस्ने, नष्ट गर्नेलाई कारबाहीको दायरामा ल्याउन निर्देशन दिइसकेको थपलियाले बताए । निर्वाचनलाई स्वच्छ, स्वतन्त्र, निष्पक्ष, भयरहित र विश्वसनीय बनाउन आयोगले सुरक्षा प्रबन्ध मिलाइएको थपलियाले बताए । निर्वाचन बिथोल्ने, बहिष्कार गर्ने, बुथ कब्जा गर्ने, मतदातालाई मतदानको अवसरबाट वञ्चित गर्ने, डर, धाक, धम्की दिनेलगायत कार्य गरी निर्वाचनको स्वच्छतामा असर पुर्याउने कुनै पनि गतिविधि रोक्न आवश्यक सुरक्षा रणनीतिसहित सुरक्षाकर्मी परिचालन गरिएको उनले बताए । कुनै मतदान केन्द्रमा विवाद भएमा ३० मिनेटभित्र पुग्न सक्ने गरी पर्याप्त सुरक्षाकर्मीको रिजर्भ फोर्स व्यवस्थासमेत गरिएको उनले बताए । सुरक्षा जोखिमका आधारमा गस्ती परिचालन र क्षेत्रगत संवेदनशीलतालाई मध्यनजर गरी अधिकारसम्पन्न घुम्ती टोली परिचालन गर्ने व्यवस्था मिलाइएको आयोगले जनाएको छ ।मधेसमा सबैभन्दा बढी उम्मेदवारप्रदेशमा १ मा ९३ सिटका लागि प्रत्यक्षतर्फ ३० दलले उम्मेदवारी दिएका छन् । ३३ लाख ९६ हजार ८ सय ६५ मतदाताले ५६ जना जनप्रतिनिधि चुन्नुपर्ने हुन्छ । प्रत्यक्षमा ५ सय १० उम्मेदवार छन् । त्यस्तै मधेस प्रदेशमा ३३ लाख ८६ हजार मतदाताले १ सय ७ जना जनप्रतिनिधि छनोट गर्नुपर्ने हुन्छ । प्रत्यक्ष मतदानबाट ६४ जनालाई मत दिनुपर्ने हुन्छ । सबैभन्दा बढी २ हजार १ सय ५६ मतदानस्थल र ४ हजार २ सय ३५ मतदान केन्द्र मधेस प्रदेशमै कायम गरिएको छ । मधेस प्रदेशसभाका लागि प्रत्यक्षतर्फ मात्रै १ हजार ७ जना उम्मेदवार छन् ।वाग्मतीमा ३४ लाख ७१ हजार ४ सय ९२ मतदाताले प्रत्यक्ष र समानुपातिक गरी १ जनाले १० जना जनप्रतिनिधि चुन्नुपर्ने हुन्छ । वाग्मतीमा प्रत्यक्षतर्फ ३५ वटा दलका उम्मेदवार चुनावी प्रतिस्पर्धामा छन् । गण्डकी प्रदेशमा ३३ लाख ८६ हजार ६ सय २८ मतदाताले १ सय ७ जना जनप्रतिनिधि छान्नुपर्ने हुन्छ । प्रत्यक्षतर्फ २५ दलका उम्मेदवारले उम्मेदवारी दिएका छन् । कर्णालीमा अन्य प्रदेशको तुलनामा सबैभन्दा कम मतदाता छन् । १० लाख ८ हजार ४ सय ३ मतदाताले प्रत्यक्ष र समानुपातिकमा गरी ४० जना जनप्रतिनिधि छनोट गर्नुपर्ने हुन्छ । प्रत्यक्षमा १५ दल र स्वतन्त्र गरी १ सय १६ उम्मेदवार छन् । सुदूरपश्चिम प्रदेशमा १६ लाख ५८ हजार ४ मतदाताका लागि १ हजार १ सय ६१ मतदानस्थल र २ हजार १ सय ४६ मतदान केन्द्र तोकिएको छ । यो प्रदेशमा प्रत्यक्षतर्फ २० दल र स्वतन्त्र गरी १ सय ९३ जना उम्मेदवार चुनावी प्रतिस्पर्धामा छन् ।आयोगका अनुसार स्वदेशी र विदेशी गरी ७ हजार २ सय १९ जनाले निर्वाचन पर्यवेक्षण गर्ने भएका छन् । ४४ वटा स्वदेशी संस्थाबाट ७ हजार २ सय ७ र दुईवटा अन्तर्राष्ट्रिय संस्थाबाट १२ जना पर्यवेक्षक अनुगमनमा खटिँदै छन् ।निर्वाचन पर्यवेक्षण गर्न जापानको विदेश राज्यमन्त्री तकेई शुनसुके आइतबार नेपाल आउँदै छन् । निर्वाचन पर्यवेक्षण गर्न भारत, भुटान, बंगलादेश र माल्दिभ्सका प्रमुख निर्वाचन आयुक्त, श्रीलंका र दक्षिण कोरियाका निर्वाचन आयुक्त काठमाडौं आइसकेका छन् । नेपालस्थित १८ वटा कूटनीतिक नियोगहरूले पनि मतदानको दिनको अवलोकन गर्दै छन् । उनीहरूले प्रायः काठमाडौं उपत्यकाको मतदान केन्द्रको अनुगमन गर्ने आयोगले जनाएको छ ।कसरी गर्ने मतदान ?मतदातालाई मतदान अधिकृतले चार प्रकारको मतपत्र दिनेछ । चार मतपत्रमै स्वस्तिक छाप लगाउनुपर्ने हुन्छ । प्रतिनिधिसभाका लागि दुईवटा र प्रदेशसभाका लागि दुईवटा मतपत्र हुनेछन् । मतदातालाई सबैभन्दा पहिला प्रतिनिधिसभा प्रत्यक्षतर्फको सेतो कागजमा रातो मसीको चिह्न भएको मतपत्र दिइनेछ । उक्त मतपत्रको कुनै एउटा चिह्नमा मत दिनुपर्ने हुन्छ । उक्त मतपत्र १ नम्बर मतपेटिकामा खसाल्नुपर्ने हुन्छ । त्यसपछि सेतो कागजमा कालो मसीले छापेको मतपत्र दिइनेछ । यो प्रतिनिधिसभाका लागि समानुपातिकतर्फको मतपत्र हो । प्रत्यक्षतर्फको मत उम्मेदवारलाई हाल्ने हो भने समानुपातिकतर्फको मत दललाई दिने हो । यो मतपत्रमा पनि एउटा चिह्नमा मात्रै मतदान गर्नुपर्ने हुन्छ । यो मतपत्र दुई नम्बर लेखिएको मतपेटिकामा खसाल्नुपर्ने हुन्छ । तेस्रो मतपत्र प्रदेशसभा प्रत्यक्ष उम्मेदवारलाई मत हाल्ने मतपत्र हो । यसमा पनि एक मत हाल्नुपर्ने हुन्छ । चौथो मतपत्र प्रदेशसभाको समानुपातिकतर्फको दललाई मत हाल्ने मतपत्र हो । यो चौथो मतपेटिकामा खसाल्नुपर्ने हुन्छ ।हरेक मतपत्रमा मतदान अधिकृतको हस्ताक्षर छ कि छैन, हेर्नुपर्ने हुन्छ । हस्ताक्षर नभएको मतपत्रमा मतदान भएमा बदर भएको मानिन्छ । एकभन्दा बढी चिह्नमा स्वस्तिक छाप लगाएमा बदर भएको मानिन्छ, आयोगका सहायक प्रवक्ता सूर्यप्रसाद अर्यालले भने, स्वस्तिक छाप स्पष्ट बुझिने गरी लगाउनुपर्ने हुन्छ । स्वस्तिक छाप एउटा चिह्नको बीचमा हुनुपर्छ । दुई वा दुईभन्दा बढी कोठामा छुने गरी लगाउनु हुँदैन । यस्तो भएमा कुन चिह्नमा मतदान भएको स्पष्ट नहुने भएकाले बदर हुन्छ । आयोगले उपलब्ध गराएको स्वस्तिक छापबाहेक औंठा छाप वा अन्य चिह्न प्रयोग गरेमा पनि मत बदर भएको मानिन्छ । त्यस्तै मतपत्र च्यातिएमा पनि बदर भएको मानिन्छ ।"
आजदेखि फुटबल महाउत्सव,"उनीहरू मात्र होइनन्, जम्मा ११ हजार ५ सय ८१ वर्ग किलोमिटर क्षेत्रफल रहेको कतारमा ३ लाख ५० हजारभन्दा बढी नेपाली बस्छन् र यो संख्या कतारीको जनसंख्या (करिब ३ लाख) भन्दा पनि बढी हो । कामको सिलसिलामा आएका नेपाली जस्तै आप्रवासी श्रमिकको संख्या करिब २३ लाख भएको बताइन्छ । यसमा नेपाल, भारत, पाकिस्तान, बंगलादेश, श्रीलंका, फिलिपिन्स, इन्डोनेसियाका धेरै छन् ।यस अरब क्षेत्रमा आयोजना गर्ने पहिलो देश त भयो नै । कतार विश्वकपको ९२ वर्षे इतिहासमा क्षेत्रफलको हिसाबले सबैभन्दा सानो आयोजक पनि बनेको छ । एसियामा दोस्रोपल्ट हुन लागेको विश्वकप विवादरहित भने छैन । कतारले चौथो चरणसम्म चलेको मतदानमा अमेरिकालाई उछिनेर सन् २०१० मा आयोजकबारे निर्णय गर्ने मताधिकारप्राप्त पदाधिकारीलाई घूस दिएको आरोप छ । कतारमा विश्वकप ल्याउन मुख्य भूमिका निर्वाह गरेका मोहमद बिन हमाम (एसियाली फुटबल महासंघका पूर्वअध्यक्ष) फुटबल गतिविधिमा आजीवन प्रतिबन्धमै परेका छन् । कतारले विश्वकप आयोजना अधिकार पाएपछि अन्तर्राष्ट्रिय फुटबल महासंघ (फिफा) को नेतृत्व र विश्व फुटबलमा ठूलै उथलपुथल भयो । फिफा अध्यक्ष भएकै बेला सेप ब्लाटर भ्रष्टाचारको अभियोगमा प्रतिबन्धमा परे, थुप्रै उच्च पदाधिकारी र अधिकारीमाथि प्रतिबन्ध सुनाइयो, जेल सजाय भयो ।श्रमिकलाई उचित ज्याला र सुरक्षा नदिएको, बस्नका लागि राम्रो व्यवस्था नगरेको, श्रमिकलाई न्यूनतम अधिकार नदिएको जस्ता चर्को आरोप कतार सरकारले खेपिरहेको छ । कतारमा समलैंगिकतालाई बन्देज गरिएको छ । त्यसैले केही पूर्वखेलाडी, अधिकारकर्मी, संगठन र सरकारले विश्वकपलाई बहिष्कार गर्ने घोषणा नै गरेका छन् । विशेषगरी युरोपबाट कतारको चर्को विरोध भइरहेको छ । तर, विश्वकपका टिकट बिक्री खुला गर्दा भने तुरुन्तै सोल्डआउट भएको थियो । बिक्री गरिएका २९ लाख टिकटमध्ये सबैभन्दा बढी खरिद गर्नेमा कतारीपछि अमेरिकी छन् ।कतारसँग चिसो सम्बन्ध रहेको छिमेकी साउदी अरेबिया तेस्रोमा पर्छ । तेल र प्राकृतिक ग्यासको बिक्रीबाट धनाढ्य बनेको कतारको प्रतिव्यक्ति आय नै १ लाख १३ हजार ६ सय ७५ अमेरिकी डलर छ । अरबमा को शक्तिशाली भन्नेमा कतार र साउदीको चर्को होड छ । वास्तवमा कतार सन् २००६ को एसियाली खेलकुद आयोजना गरेपछि संसारलाई समृद्धि देखाउने होडमा अगाडि बढेको हो । उसले सन् २०३० मा पनि एसियाड आयोजना गर्दै छ । साउदीको रियादमा २०३४ को एसियाड हुँदै छ । यी दुवै देश कसले पहिले ओलम्पिक खेलकुद आयोजना गर्ने प्रतिस्पर्धामा छन् ।चारचार वर्षमा आयोजना गरिने विश्वकपको कतार संस्करणका लागि भएको छनोट कोभिड१९ महामारीले पनि प्रभावित भयो । युक्रेनमाथि आक्रमण गरेकाले रुसलाई छनोटबाटै हटाइयो । क्यानडा ३६ वर्षपछि विश्वकपमा फर्कियो भने वेल्स ६४ वर्षपछि विश्वकप खेल्न योग्य भयो । युरोपेली च्याम्पियन तथा चारपल्टको विश्वकप विजेता इटाली त छनोटमै असफल भयो । पोर्चुगलका रोनाल्डो र अर्जेन्टिनी सुपरस्टार लियोनल मेसीको सम्भवतः अन्तिम विश्वकप पनि हो यो । नेयमरप्रेरित ब्राजिल, डिफेन्डिङ च्याम्पियन फ्रान्स, सदावहार शक्ति जर्मनी, ह्यारी केनको कप्तानीमा रहेको इंग्ल्यान्ड, स्टार खेलाडी केभिन डे ब्रुयनाको बेल्जियम, युवा स्टार पेड्रीको टिम स्पेनलाई कतारमा उपाधिको दाबेदार मानिएको छ ।सन् २०१४ मा ब्राजिलमा भएको विश्वकपमा १५ अर्ब डलर खर्च भएको मानिन्छ । त्योभन्दा निकै बढी खर्च कतारले गरेको छ । हालसम्मकै सबैभन्दा महँगो विश्वकपमा २ खर्ब २० अर्ब डलर लगानी भएको बताइन्छ । खेल आयोजना हुने आठमध्ये सात रंगशाला नयाँ बनाइएका छन् । ३२ देशले प्रतिस्पर्धा गर्ने विश्वकप २९ दिन चल्नेछ । च्याम्पियनको टुंगो १८ डिसेम्बरमा लुसेल रंगशालामा हुने फाइनलले गर्नेछ ।"
महिलाको जिम्मा मतदान,"देवनारायण साह (मोरङ), लक्ष्मी गौतम (पाँचथर), शंकर आचार्य (पर्सा), रमेशकुमार पौडेल (चितवन), कृष्ण थापा (नुवाकोट), नवीन पौडेल (नवलपुर), सम्झना रसाइली (तनहुँ)"
अपांगता भएकालाई सहज होला मतदान पहुँच ?,"(काठमाडौं)पोखराबाट १४१५ किलोमिटर पर्तिरको कास्कीकोट पुगेर मत हाल्नु र आफूजस्तै दृष्टिविहीनले मतदान केन्द्रमा सहज पहुँच पाउँछन्पाउँदैनन् भनेर पर्यवेक्षण गर्नु । पोखराको अमरसिंह नमुना उच्चमाविको दृष्टिविहीन कक्षाका ब्रेल शिक्षक गिरीधारी सापकोटाले आइतबार यी दुई काम एकसाथ गर्नुपर्नेछ । दृष्टिविहीन र बौद्धिक अपांगता भएकाहरूले पनि मतदानमा सहज पहुँच पाउनुपर्छ भन्ने हाम्रो माग नयाँ होइन, उनी भन्छन्, तर, हरेक पटकका चुनावमा हाम्रा गुनासा सम्बोधनमा निर्वाचन अधिकारीको स्वविवेक प्रयोग हुन्छ । कतै सजिलै हुन्छ, धेरैतिर गाह्रो पर्छ । स्थानीय तहको गएको निर्वाचनमा ह्वीलचियर प्रयोगकर्ताका लागि पनि सजिलो रहेको र्याम्पयुक्त अमरसिंह मावि केन्द्रको मतदानमा निर्वाचन अधिकारीले सीसीटीभीलाई कारण देखाई झमेला गरेको प्रसंग उनले सुनाए । त्यो बेला मतपत्रमा छाप लगाउँदै गरेको सीसीटीभीले खिच्ने ठाउँमा पर्छ भनेर अपांगता भएकाहरूका लागि मतपेटिका असजिलो ठाउँमा सारियो, जबकि सीसीटीभी क्यामरा खोलेर राखेको भए वा त्यसको कनेक्सन छुटाइदिएको भए पनि हुने विकल्प थियो, उनी भन्छन्, मतदान सबैका लागि पहुँचयुक्त हुनुपर्छ भन्ने आदर्श वाक्यलाई इमानदारीपूर्वक पालना गर्न सबैको मताधिकारको सम्मान गर्ने जिम्मेवारी कर्मचारीले पूरा गर्नुपर्छ । दैलेख, दुल्लुकी डिम्पलले यो चुनावमा पहिलो पटक आफ्नो मताधिकार प्रयोग गर्नेछिन् । उनका बाबु विमल कार्की भन्छन्, छोरीको आँखाको समस्या छ । नदेख्ने भएकाले उनलाई कसरी मतदानमा सहभागी गराउन सजिलो हुन्छ भन्नेमा चनाखो छु । यस पटक करिब १ करोड ८० लाख मतदातामध्ये पहिलो पटक मताधिकार प्रयोग गर्ने १८२५ वर्ष उमेर समूहका २२ लाख ९४ हजार १९ छन् । कुल मतदातामध्ये १२७५ प्रतिशतको एउटा प्रतिनिधि १९ वर्षीया डिम्पल पनि हुन् । मतदान गर्न म उत्साहित छु । तर, म जस्ताका लागि मतदाता शिक्षा अपुग भएको अनुभव भइरहेको छ, उनले भनिन्, मतदानमा सबैले समान सहभागिताको अवसर पाउनुपर्छ, हामीलाई सजिलोसँग मतदान गर्ने व्यवस्थासँगै चुनाव चिह्न कसरी छनोट गर्ने भन्ने पनि सिकाउनुपर्ने थियो । उनको जस्तै द्विविधा काठमाडौंकी प्रसन्ता श्रेष्ठलाई पनि छ । उनकी छोरी लुजा २२ वर्षकी भइन्, अहिलेसम्म मतदानमा सहभागी भएकी छैनन् । छोरीलाई डाउन सिन्ड्रोम (बौद्धिक अपांगता) छ । यस पटक उनको भोटर कार्ड बन्दै छ, प्रसन्ताले भनिन्, यो पहिलो मतदान हुनेछ तर चुनाव चिह्न कसरी बुझाउने भन्नेमा अलमल नै छ । पार्टीका केही चिन्छिन्, स्वतन्त्र थाहा छैन । सबै उम्मेदवारका बारेमा थाहा पाउन सकिन् भने मात्रै उनलाई ठीक लागेको ठाउँ मतदान गर्न उपयुक्त हुन्छ । मतदाता शिक्षा नै पुगेन जस्तो लाग्छ । बौद्धिक अपांगता भएकाहरूले पनि मतदानमा सहभागी हुन पाउने सुनेर आफू उत्साहित भए पनि छोरीका लागि चुनाव र मतदान गर्नुपर्ने चिह्नबारे बुझाउन गाह्रो भएको उनले सुनाइन् । उनले आफैं सकिनन् भने सहयोगीले सोधेर मतपत्रमा छाप लगाइदिनुपर्छ । तर, केमा भोट दिने भन्ने निर्णय उनलाई नै गराउन पाए राम्रो हुन्थ्यो, उनले भनिन्, अपांगता भएकाहरूका लागि विशेष प्रकारको मतदाता शिक्षाको व्यवस्था हुनुपर्छ । २४ वर्षीय प्रदेश अर्याललाई पनि लुजाजस्तै समस्या हो । दुई साताअघि सुकेधारामा आयोजित नमुना मतदानमा सहभागी भएका उनी पहिलो पटक मतदान गर्न पाउने सुनेर उत्साहित छन् । तर, आमा उमालाई अझै अलमल छ । भोट दिएमा के हुन्छ भनेर यस्ता बच्चालाई पनि बुझाउन सक्नुपर्छ, उनले भनिन्, घरमा अभिभावकले बुझाउने कोसिस गरिरहेकै हुन्छन् । मतदाता शिक्षामा पनि त्यो व्यवस्था हुनुपर्छ । मतदान केन्द्रमा पनि पहुँच सहज बनाइनुपर्छ ।मतदान गर्न पाउनु बालिग सबैको अधिकार हो । निर्वाचन निर्देशिकाले अपांगता भएकाहरूले सके आफैं, नसके एकाघरका सदस्य वा मतदान अधिकृतको सहयोगमा मतदान गर्न पाउने प्रस्ट व्यवस्था गरेको छ । तर, विगतका निर्वाचनमा सहभागिताका अवस्था सम्झेर अपांगताका क्षेत्रमा क्रियाशीलहरू ढुक्क छैनन् । जनगणना२०६८ अनुसार मुलुकमा विभिन्न प्रकारका अपांगता भएकाहरूको संख्या ५ लाख हाराहारी छ । नयाँ जनगणनाको विस्तृत विवरण केन्द्रीय तथ्यांक विभागले जारी गरिसकेको छैन । त्यसले अपांगता भएकाको संख्या अझ बढ्ने अनुमान यस क्षेत्रमा क्रियाशीलहरूको छ । अपांगता भएकाहरूलाई मतदानमा सहभागिताको मुद्दा लामो समयदेखि उठ्दै आएको हो । मतदान अधिकार प्रयोग गर्नबाट वञ्चितीकरण मानवअधिकारको उल्लंघनमा पर्छ । नेपाल अपांगताको अधिकारसम्बन्धी संयुक्त राष्ट्रसंघीय महासन्धिको पक्षधरमध्येको हो । अपांगताको अधिकारको सबालमा अपांगता भएका व्यक्तिको अधिकारसम्बन्धी ऐन२०७४ लगायत विविध राष्ट्रिय कानुन बनाएको पनि छ । त्यसैले मतदानमा सबैको सहभागिता सहज बनाउनैपर्नेमा आयोग आफैं दबाबमा छ । मतदान केन्द्रको वातावरण सहज बनाउन सकारात्मक देखिएको आयोगले मतपत्र भने दृष्टिविहीनले छामेर थाहा पाउने व्यवस्था गरेको छैन । अपांगता भएकाहरूले सके आफैं, नसके सहयोगका माध्यमबाट छाप लगाउन सक्छन् । यस पटक निर्वाचन आयोगले जारी गरेको मतदानस्थलको ढाँचाको नमुना अपांगता भएकाहरूलाई विशेष सुविधा दिइने उल्लेख छ । आयोगको आश्वासन हामीलाई आश्वस्त गराउने खालको भए पनि ढुक्क हुने ठाउँ निकै कम छ । सहभागिताका दृष्टिले मतदान केन्द्रमा हाम्रो प्रतिनिधित्व जरुरी छ, दृष्टिविहीन युवा संघका अध्यक्ष कलाधर भण्डारी भन्छन्, सबैभन्दा पहिला मतदानको दिन हामी घरबाट मतदानस्थल पुग्ने र मत हालेर फर्किने व्यवस्था हुनुपर्छ । यस पटक आयोगले अशक्तका लागि गाडी चल्न दिने आश्वासन दिनु सकारात्मक मानिएको उनले बताए । विगतमा अपांगता भएकालाई जसले मतदान केन्द्र लैजान्छ, उसले भनेकै ठाउँमा भोट हाल्नुपरेका अनुभव धेरैसँग रहेको उनले सुनाए । म जस्ता पूर्ण दृष्टिविहीनले अर्काको सहयोग लिएर मतदान गर्नुपर्छ, उनले भने, मतदान केन्द्र पनि अपांगता भएकहरूलाई पहुँचयुक्त हुनुपर्छ । ह्वीलचियर प्रयोगकर्ताले प्रवेश सहज पाउनुपर्छ । यस पटक दृष्टिविहीन युवा संघले मुलुकका १० जिल्लाका १०१० वटा मतदान केन्द्रको पर्यवेक्षणको अनुमति लिएको छ । सबै प्रकारका अपांगता भएकाहरूका लागि आयोगले यस पटक सहज पहुँचको व्यवस्था हुनेछ भनेको छ तर मतदान गर्न गएपछि मात्रै विगतको भन्दा परिवर्तन आयोआएन भनेर थाहा हुनेछ । कम्तीमा प्रतिबद्धता आउनु पनि सकारात्मक भएको उनको भण्डारीले बताए । संसारभर मतदानको तरिकामा परिवर्तन आइरहँदा सबैको पहुँच सहज बनाउन अभ्यासहरू भइरहेका छन् । दृष्टिविहीन शिक्षक सुवेदी भन्छन्, हामीलाई युरोपअमेरिका जस्तो सुविधा मागेर झट्टै आउँछ भन्ने लाग्दैन । तर, कम्तीमा परिवर्तनको सुरुवात देखिने हुनुपर्छ । अपांगता भएकाहरूले बिना कुनै भेदभाव, संकोच मतदानस्थलमा प्रवेश पाउनु, आफैं वा सहयोगीका माध्यमबाट मतदान गर्न पाउने व्यवस्था नै अहिलेका लागि उपयुक्त हुने उनको मत छ । गर्नुपर्ने त मजस्ता दृष्टिविहीनले छामेर मतपत्रको चिह्न थाहा पाउने हुनुपर्ने हो, त्यो त सुरुवात नै हुन सकेको छैन, उनले भने, तैपनि सहज पहुँच अहिलेको मुख्य मुद्दा छ । युरोपमा जस्तो हुलाकबाट मतदान वा भोटिङ मेसिन प्रयोगको विकल्पमा पनि सरकारले विचार गर्नुपर्ने उनले बताए । निर्वाचन आयोगका सहायक प्रवक्ता शालिग्राम शर्मा पौडेल अपांगता भएकाहरूका लागि यस पटक आयोगले पहुँचयुक्त मतदान व्यवस्थापनमा विशेष व्यवस्था गरेको बताउँछन् । उनका अनुसार आइतबार हुने प्रतिनिधिसभा र प्रदेशसभा निर्वाचनमा अपांगता भएका मतदाताले केन्द्रमा सहज प्रवेश पाउने व्यवस्था गरिएको छ । १० हजार ८ सय ९२ मतदानस्थल र २२ हजार २ सय २७ मतदान केन्द्रमध्ये काठमाडौंसहित सातै प्रदेशलाई छनोट गरेर एक सय वटामा नमुना मतदान केन्द्र तोकेका छौं । ती केन्द्र आयोगले अपांगता भएका मतदाताको संख्या धेरै भएका क्षेत्र छनोट गरेर तोकेको हो, उनले भने, गर्भवती, सुत्केरी, अशक्त, अपांगता भएका मतदातालाई सहज हुने गरी त्यहाँ छाप लगाउने ठाउँदेखि मतपेटिका पनि सजिलो बनाउन हामीले सर्कुलर गरिसकेका छौं । अपांगता भएकाहरूसँगको छलफलपछि नै यस्तो व्यवस्था गरेको आयोगको भनाइ छ । मतदानस्थलका ह्वीलचियरमा वा सहयोगी लिएर पुगेका अपांगता भएकाहरूले अरू जस्तो लाइन बस्न नपर्ने, छुट्टै र्याम्प हुने पनि पौडेलले बताए ।"
"दोलखा, कैलाली र बाजुरामा छुट्टै कमान्डो दस्ता","काठमाडौं (कास) दलका कार्यकर्ताले बुथ कब्जा तथा फर्जी मतदान गर्न सक्ने जोखिम औंल्याउँदै प्रहरी प्रधान कार्यालयले दोलखा, कैलाली र बाजुरामा विशेष कार्यदलबाट छुट्टै कमान्डो दस्ता परिचालन गरेको छ । दस्तालाई रेकी गर्ने र आवश्यक परे बल प्रयोगबाट स्थिति नियन्त्रणमा लिने अधिकार दिइएको छ । प्रहरीको यो दस्ता विशेष तालिम प्राप्त फौज हो ।निर्वाचन आयुक्त रामप्रसाद भण्डारी, प्रहरी महानिरीक्षक धीरजप्रताप सिंह र सशस्त्र प्रहरी महानिरीक्षक राजु अर्याल शनिबार मात्रै दोलखाका अतिसंवेदनशील केही मतदानस्थलको निरीक्षण गरी फर्किएका थिए । निरीक्षण गरिएका स्थानमै प्रहरी प्रधान कार्यालयले कमान्डो टोली तैनाथ गरेको हो । यो जनशक्ति मतदानस्थलको सुरक्षामा खटिएका, मतदान स्थलबाहिर तैनाथ गस्ती तथा भैपरी काममा रिजर्भ राखिएकाबाहेक हो । प्रहरी प्रधान कार्यालयले कार्यदलको जनशक्तिलाई विशेष गरी आतंकवाद, दंगा, अपहरण, प्रकोप तथा असामान्य परिस्थितिलाई नियन्त्रणमा लिन खटाउँदै आएको छ ।कैलालीको धनगढीमा खटिएको कमान्डो दस्तालाई बाजुरालगायतका स्थानमा समेत रेकी गर्न भनिएको छ । दोलखामा तैनाथ कमान्डोलाई त्यहींका जोखिम मानिएका क्षेत्रमा केन्द्रित गरिएको सुरक्षा स्रोतले जनाएको छ । गत स्थानीय तह निर्वाचनमा बाजुराको बुढीगंगा नगरपालिकाका कतिपय वडामा बुथ कब्जा हुनुका साथै फर्जी मतदान भएको थियो । त्यस्तै दोलखाको बैतेश्वर गाउँपालिकाको १ नम्बर वडामा ९९६५ प्रतिशत मत खसेको थियो । त्यसलाई समेत आधार मानेर शंका गरिएका मतदानस्थलमा अतिरिक्त फौज तैनाथ गरिएको हो । कमान्डो तालिम लिएका करिब ५ सय जनशक्तिलाई देशका जुनसुकै स्थानमा खटाउने गरी तयारी हालतमा राखिएकामा दोलखा र कैलालीमा भने मतदानअघि नै विशेष दस्ता खटाइएको प्रहरी प्रधान कार्यालय स्रोतले जानकारी दियो । स्रोतका अनुसार यो दस्तालाई उच्च जोखिमको सूचीमा समेटिएका क्षेत्र आसपास राखिएको र अप्रिय घटनाको जोखिमबारे सूचना पाउनेबित्तिकै तत्काल परिचालन गरिने निर्वाचन सुरक्षा रणनीति तथा व्यवस्थापनमा खटिएका एक उच्च अधिकारीले जानकारी दिए । निर्वाचनमा मतदानस्थललाई सुरक्षा जोखिमका दृष्टिकोणले अतिसंवेदनशील, संवेदनशील र कम संवेदनशील गरी तीन समूहमा वर्गीकरण गरिएकामा त्यहीअनुसार जनशक्ति व्यवस्थापन गरिएको छ, सशस्त्र प्रहरी र सेनाबाट पनि सोहीअनुसार जनशक्ति तैनाथ गरिएको छ, ती अधिकारीले भने, केही ठाउँमा बुथ कब्जा गरेर नतिजा आफ्नो पक्षमा पार्ने र त्यसलाई मतदान अधिकृतबाट वैधता दिलाउने प्रयास हुन सक्ने भएकाले घटना नहुँदै हामीले उच्च सावधानी अपनाएर कमान्डोलाई पनि छुट्टै रूपमा तैनाथ गराएका हौं ।निर्वाचनबाट प्रतिनिधिसभाका प्रत्यक्षतर्फ १ सय ६५ र समानुपातिकका १ सय १० तथा प्रदेशसभातर्फ प्रत्यक्षका ३ सय ३० र समानुपातिकबाट २ सय २० गरी संघ र प्रदेशबाट ८ सय २० जनप्रतिनिधि चयन हुँदै छन् । निर्वाचनको मतपरिणामले दलहरूको आगामी शक्तिको समेत हिस्सा तय गर्ने भएकाले अनुकूल नतिजा हात पार्न दलहरूले नै सुरक्षाकर्मी र कर्मचारीलाई दुरुपयोग गर्न सक्ने जोखिम रहन्छ । त्यसप्रति संवेदनशील भएरै सरकारले मतदान सम्पन्न गर्ने जिम्मेवारी लिएका कर्मचारी र सुरक्षाकर्मीका कामकारबाहीको समेत निगरानीका लागि छुट्टै संयन्त्र तैनाथ गरिएको गृह मन्त्रालयले जनाएको छ ।निर्वाचन आयोगले १० हजार ८ सय ९२ मतदानस्थल र २२ हजार २ सय २७ मतदान केन्द्र तय गरेको छ । कैदी, कर्मचारी, सुरक्षाकर्मी र वृद्धाश्रममा रहेकालाई मतदान गर्न १ सय ४१ अस्थायी मतदान केन्द्र निर्धारण गरेको छ । तोकिएका मतदानस्थलमध्ये करिब एकतिहाइलाई अतिसंवेदनशील सूचीमा राखिएको छ । गृह मन्त्रालयका अनुसार ३ हजार ८० अतिसंवेदनशील, ४ हजार ४ सय २० संवेदनशील र ३ हजार ३ सय ९१ लाई कम संवेदनशील मतदानस्थलको सूचीमा राखिएको छ । निर्वाचनका लागि सेना, प्रहरी, सशस्त्र, राष्ट्रिय अनुसन्धान विभाग र म्यादी प्रहरीबाट करिब ३ लाख जनशक्ति खटिएका छन् । त्यसमध्ये सेनाका करिब ७५ हजार, प्रहरीका करिब ७२ हजार, सशस्त्रका करिब ३५ हजार, अनुसन्धान विभागका करिब २ हजार र १ लाख १५ हजार म्यादी प्रहरी कार्यस्थलमा खटिइसकेका छन् ।"
"मतदाता १३, कर्मचारी २०","(ताप्लेजुङ)फक्ताङलुङ गाउँपालिका७ याङ्मामा ३० महिला र ३१ पुरुष गरी मतदाताको संख्या ६१ छ । अधिकांश बस्तीभन्दा बाहिर भएकाले आइतबारको मतदानमा १३ मत मात्रै खस्ने स्थानीयको अनुमान छ । तर, यहाँ सुरक्षाकर्मीसहित निर्वाचन कर्मचारी भने २० जना खटिँदै छन् । गत वैशाख ३० को स्थानीय तह निर्वाचनमा याङ्मामा १४ मत खसेको थियो । तीमध्येका एक जना एक दिनको पैदल दूरीमा रहेको ओलाङचुङगोलामा गएको र उनको फर्कने सम्भावना कम भएको अनुमान स्थानीयको छ । निर्वाचन व्यवस्थापन समितिका संयोजक एवं प्रमुख जिल्ला अधिकारी महेश पोखरेलका अनुसार यहाँ पुग्न कर्मचारीलाई चार दिन लागेको छ । सदरमुकाम फुङलिङबाट मंगलबार हिँडेको टोली शुक्रबार दिउँसो ३ बजेमात्रै पुगेको थियो । निर्वाचन आयोगबाट खटिएको टोलीमा मतदान अधिकृत १, सहायक मतदान अधिकृत १, सहयोगी कर्मचारी ४ जना छन् । मतदान अधिकृतले २ जना स्वयंसेवक राख्न पाउँछन् । म्यादी ९ र नेपाल प्रहरीबाट ३ जना गएका छन् । टेलिफोन सम्पर्क नहुने भएकाले टोलीलाई स्याटलाइट फोन दिइएको डीएसपी कैलाश राईले बताए ।मुख्य निर्वाचन अधिकृत निर्मला योङ्याका अनुसार यहाँको मत संकलनका लागि २ लाख ३७ हजारभन्दा बढी खर्च हुन्छ । कर्मचारीले १६ दिनसम्मको सुविधा पाउँछन् । मतदान अधिकृतले दैनिक २ हजार ५ सयका दरले ४० हजार, सहायक मतदान अधिकृतले २ हजारका दरले ३२ हजार, चार सहायक कर्मचारीले १ हजार ६ सयका दरले १४ दिनको ८९ हजार ६ सय रुपैयाँ पाउँछन् । एक सहयोगी कर्मचारीले १ हजार २ सयका दरले १४ दिनको १६ हजार ८ सय, १ हजार २ सयका दरले दुई स्वयंसेवकले तीन दिनको ७ हजार २ सय रुपैयाँ सुविधा पाउँछन् । मतदान केन्द्र निर्माण खर्च ७ हजार विविध तथा भैपरीमा ५ हजार र मतपेटिका ढुवानीमा १८ हजार रुपैयाँ खर्च पाउने मुख्य निर्वाचन अधिकृतको कार्यालयका लेखापाल धर्म तामाङले बताए । नेपाल प्रहरी र म्यादीका लागि छुट्टै सुविधा हुन्छ । निरीक्षकभन्दा तलको पदका लागि दैनिक १ हजार २ सयका दरले भ्रमण भत्ता दिइन्छ । तर यो रकम भने केन्द्रबाट आएपछि मात्रै यकिन हुने डीएसपी राई बताउँछन् । निर्वाचन कार्यालयले भने दैनिक ६ सय रुपैयाँका दरले उपलब्ध गराउँछ । यसमा २१ हजार ६ सय रुपैयाँ खर्च हुन्छ । प्रजिअ पोखरेलका अनुसार मतपेटिका ल्याउन हेलिकोप्टर माग गरिएको छ । अस्ति पनि भनेका थियौं, अझ तीन दिनमा पुग्नुपर्ने कर्मचारी चार दिनमा मात्रै पुगेपछि फेरि अनुरोध गरेका छौं, उनले भने, पैदलै ल्याउन समय धेरै लाग्ने देखियो । सरकारले पनि हिमाली क्षेत्रको मतपेटिका हेलिकोप्टरबाट संकलन गर्ने घोषणा गरेको छ । स्थानीय निर्वाचनमा भने मौसम खराब भएका कारण मतपेटिका दुई दिनमा पैदलै ल्याइएको थियो । याङ्मा, ओलाङचुङगोला, घुन्सा र ग्याब्लाको मतपेटिका हेलिकोप्टरबाट ल्याउने निर्वाचन अधिकारी दिनेश खनाल बताउँछन् । ४२ सय मिटर उचाइको यहाँ अहिले १० घरको बसोबास रहेको अध्यक्ष छेतेन लामा शेर्पाले बताए । यो बस्तीबाट २०७४ को निर्वाचनमा २४ मत झरेको थियो ।"
मतदान गर्न जानेलाई सित्तैमा बसखाना,"(चियाबारी, सिन्धुली)रिजर्भ लेखिएको बस शनिबार मध्याह्न सिन्धुलीको चियाबारीस्थित एक होटल अघिल्तिर रोकियो । समूहमा खाना खान बसेका सर्लाही ईश्वरपुर नगरपालिका२ का महादेव यादवले भने, पार्टीको खाइँदै छ । सामाजिक सञ्जालमा मतदानका लागि सर्लाही जान चाहनेका लागि सम्पर्क ठेगाना पाएपछि यादव त्यसैमार्फत जिल्ला आएका हुन् । जसमा बससहित आउने, जाने र बाटोमा खाने व्यवस्था पनि गरिएको हो । बसमा आउनुअघि उनलाई राजनीतिक आस्थाका बारेमा सोधिएपछि बस छुट्ने स्थान कोटेश्वर बोलाइएको थियो । यादव जस्तै बसभरिका मतदाता गाडी व्यवस्था गर्ने दललाई नै मतदान गर्ने विश्वास दिलाएर सित्तैमा गाउँ फर्किइरहेका थिए ।बीपी राजमार्गमा काठमाडौंतिरबाट आउँदा सिन्धुलीगढीबाट ओरालो झरेपछि फेदीमा आउने चियाबारी बजार खाना तथा खाजाका लागि प्रख्यात छ । चियाबारी बजारमा दर्जनौं संख्यामा रिजर्भ लेखिएका बस, तथा साना सवारी शनिबार खानाखाजाको लाइनमा थिए । आइतबार मतदानको दिन सवारी बन्द हुने भएकाले मतदाता कोचाकोच गरेर बसमा सवार थिए । अर्को बसबाट उदयपुरको कटारी जाँदै गरेका रमन राइले भने, मतदाता नामावलीमा गाउँबाटै नाम भएकाले घर जानका लागि कोटेश्वर आएको थिए । कुनै गाडीमा सिट पाइएन । चिनजानको साथीले रिजर्भ गरेको गाडीमा जाऔं भन्यो । मिलीजुली सित्तैमा आउन पाइयो ।पूर्वी जिल्लाहरूलाई संघीय राजधानीसँग जोड्ने छोटो र सजिलो बीपी राजमार्ग भएर घर फर्किनेको संख्या तीन दिनयता धेरै छ । सिन्धुलीका ट्राफिक प्रमुख जेजंग कार्कीका अनुसार शनिबार दिउँसोसम्म ७ हजारको हाराहारीमा सवारी साधन पास भइसकेका छन् । मतदानको अघिल्लो दिन भएकाले नौ हजार सवारीसाधन सिन्धुली हुँदै पूर्वतिर जाने हुने उनको आकलन छ । शुक्रबार ११ हजार, बिहीबार ८ हजारभन्दा बढी सवारी पास भएको ट्राफिक कार्यालयले जनाएको छ ।निर्वाचनमा मत हाल्नका लागि मतदाताले सवारीसाधन भरिएको हुनाले सकेसम्म कष्ट नहोस् भनेर परैबाट नम्बर इन्ट्री गरी पठाइने गरेको कार्कीले बताए । सिन्धुलीका प्रजिअ रमेश न्यौपानेले मतदान गर्नका लागि घर फर्किनेको लर्कोले चुनावप्रति बढ्दो उत्साहको संकेत गरे । संविधान कार्यान्वयनले पूर्णता पाएसँगै दोस्रो पटक हुन लागेको आम निर्वाचनमा भोट हाल्न मतदातामा उत्साह र उमंग छाएको छ, उनले भने, बीपी राजमार्ग भएर पूर्वी नेपालका सबैजसो जिल्ला जान प्रयोगमा आउँछ । पूर्वको ठूलो भूगोल र मधेस प्रदेश जान बीपी राजमार्ग प्रयोग हुने भएकाले चाप हुनु स्वभाविक नै हो । यहाँबाट जानेको सुरक्षा र सहजतामा हामीले सक्दो प्रयास गरेका छौं ।निर्वाचनमा एक मतले पनि हारजित हुने भएकाले पछि थकथक नलागोस् भनेर गाउँ गइरहेको धनुषाका वीरबल चौधरीले बताए । उनी राजधानीमा व्यवसाय गरेर बस्छन् । उनी जस्ता धेरै घर फर्किइरहेका थिए । बीपी राजमार्ग छोटो दूरीको भएकाले समयमा नै घर पुगिने भन्दै निर्वाचनको अघिल्लो दिन मात्र आएका उनी चियाबारीमा खाना खाँदै गरेका भेटिए । मत हाल्न पाउनु नैसर्गिक अधिकार भएकाले त्यसको प्रयोग गर्न आफूहरू फर्किएको उनले बताए । मत हालेर राम्रो उम्मेदवारलाई जिताउने र घरमा समेत परिवारजनसँग भेटघाट हुने भएकाले चाडकै रूपमा लिएको उनले बताए । बीपी राजमार्ग भएर खुर्कोटसम्म आएपछि पूर्वी पहाडी जिल्लाहरू ओखलढुंगा, उदयपुर, खोटाङ, सोलुखुम्बु, भोजपुर, ताप्लेजुङसम्म मध्यपहाडी लोकमार्ग भएर पुगिन्छ । अर्कोतिर मदन भण्डारी राजमार्ग भएर पूर्वी जिल्ला तथा सिन्धुलीकै मरिण क्षेत्र जान सजिलो हुने भएकाले पनि बीपी राजमार्गमा यतिखेर चाप छ ।"
सवारी सञ्चालनमा कडाइ,"(भक्तपुर)४ हजार ८ सय ९३ मतदाता रहेको भक्तपुर बहुमुखी क्याम्पस मतदानस्थलमा मतदाताको सहजताका लागि पाँच वटा मतदाता केन्द्र स्थापना गरिएको छ । मतदान केन्द्रमा खटिएका कर्मचारीले सर्वपक्षीय बैठक राखेर मतदान प्रतिनिधि नियुक्ति तथा परिचयपत्र वितरण, मतदाताको नामावली प्रमाणित गरी मुचुल्कासमेत गराइसकेका छन् । मतदाताको सहजताका लागि मतदानकेन्द्र निर्माण गरिसक्यौं, मतदानको सम्पूर्ण तयारी पूरा भयो, भक्तपुर बहुमुखी क्याम्पस मतदान केन्द्र क का मतदान अधिकृत रुद्रप्रसाद पन्थीले भने, अपांगता भएका मतदाताको सहजताका लागि अपांगमैत्री मतदान केन्द्र निर्माण गरेका छौं । उक्त मतदान केन्द्रमा ९ सय ५२ मतदाता छन् । जिल्लामा कार्यरत कर्मचारीहरूका लागि सोही स्थानमा छुट्टै अस्थायी मतदान केन्द्र स्थापना गरिएको छ । अस्थायी केन्द्रमा जिल्लामा कार्यरत सुरक्षाकर्मी, सरकारी कर्मचारी, संस्थान तथा अर्धसरकारी कर्मचारी गरी ८ सय ३५ मतदाताले समानुपातिक उम्मेदवारलाई मतदान गर्न पाउने अस्थायी मतदान केन्द्रका मतदान अधिकृत कृष्ण गिरीले बताए । भक्तपुर बहुमुखी क्याम्पसलगायत जिल्लाको ७६ मतदानस्थलमा २ सय २२ मतदान केन्द्र तथा एक अस्थायी मतदान केन्द्रलगायतमा १ हजार ७ सय ७६ कर्मचारी खटिएका छन् । प्रत्येक केन्द्रमा मतदान अधिकृतसहित ८ कर्मचारी र ३ जना स्वयम्सेवक गरी ११ जना खटिएका छन् । प्रतिनिधिसभा र प्रदेशसभा निर्वाचनको तयारी पूरा भएको प्रमुख जिल्ला अधिकारी रुद्रादेवी शर्माले बताइन् । आइतबार बिहान ४ देखि बेलुका ७ बजेसम्म अत्यावश्यक र पास भएका बाहेकका सवारीसाधन सञ्चालनमा रोक लगाइएको उनले बताइन् । एक प्रयोजनका लागि अनुमति लिएको सवारी अन्य प्रयोजन, मतदाता ओसारपसारलगायत कार्यमा प्रयोग भए कानुनबमोजिम कारबाही हुनेसमेत जिल्ला प्रशासन कार्यालय भक्तपुरले जनाएको छ । निर्वाचन सुरक्षाका नेपाली सेना, सशस्त्र प्रहरी, नेपाल प्रहरी र म्यादीसहित सुरक्षाकर्मी परिचालित छन् । निर्वाचनलाई शान्तिपूर्ण, भयरहित र उत्साहपूर्वक सम्पन्न गर्न सबै सुरक्षा निकायलाई उच्च सतर्कतासहित तयारी अवस्थामा राखिएको बताइन् । भक्तपुरमा प्रतिनिधिसभातर्फ २ र प्रदेशसभातर्फ ४ निर्वाचन क्षेत्र छन् । १ लाख ९४ हजार ४ सय ३९ जना मतदातामध्ये महिला मतदाता ९९ हजार ७ सय ५१, पुरुष ९४ हजार ६ सय ८३ र अन्य पाँच जना छन् । प्रमुख जिल्ला अधिकारी शर्माका अनुसार १० वटा मतदान केन्द्र अपांगतामैत्री बनाइएको छ । आइतबार हुने प्रतिनिधिसभा र प्रदेशसभा निर्वाचनपछि मतगणनाका लागि गणनास्थलमा सिसिक्यामेरा जडान र तारजाली लगाएको छ । भक्तपुर क्षेत्र नं १ तर्फको मतगणनाका लागि विद्युत् प्राधिकरण तालिम केन्द्र खरिपाटी र क्षेत्र नं २ तर्फको मतगणनाका लागि कृषि विकास बैंक तालिम केन्द्र बोडेमा मतगणनाका लागि सिसिक्यामेरा जडान गरी तारजाली लगाएको मुख्य निर्वाचन अधिकृत गोपालप्रसाद बास्तोलाले बताए । क्षेत्र नं १ तर्फको मतगणनास्थल खरिपाटीमा प्रदेशसभा १ र २ को छुट्टाछुट्टै तथा प्रतिनिधिसभाको दुई स्थानमा मतगणनास्थल निर्माण गरेको छ । उक्त क्षेत्रमा ५ वटा सिसिक्यामेरा जडान गरिएको छ । क्षेत्र नं २ तर्फको मतगणनास्थल मध्यपुर थिमि बोडेमा प्रदेशसभा १ र २ को छुट्टाछुट्टै तथा प्रतिनिधिसभा सदस्यको दुई स्थानमा मतगणनास्थल निर्माण गरेको छ । बोडेमा पनि पाँचवटै सिसिक्यामेरा जडान गरी तारजाली लगाएको छ । मतगणनास्थल सुरक्षाका लागि सिसिक्यामेरा जडान तथा तारजालीको व्यवस्था गरेको जिल्ला प्रशासन कार्यालय भक्तपुरले जनाएको छ ।"
मतगणनास्थलमा तारजाली र सिसिक्यामेरा,"नुवाकोट (कास) दुईवटा निर्वाचन क्षेत्र रहेको नुवाकोटमा निर्वाचन अधिकृतको कार्यालयभित्र मतगणनास्थल निर्माण गरिएको छ । मतपेटिका राखिने ठाउँ र मतगणनास्थलमा रडसहित तारजाली वाइल्डिङ गरेर पक्की बनाइएको छ । सिसिक्यामेरासमेत जडान गरिसकेको मुख्य निर्वाचन अधिकृत तथा जिल्ला न्यायाधीश मदनबहादुर धामीले बताए ।क्षेत्र नं २ को प्रतिनिधिसभा तथा प्रदेशसभा सदस्यको मतगणना गर्न नुवाकोट अदालत भवनको तीनवटा कोठामा ४ वटा मतगणनास्थल बनाइएको छ । तारजाली बाहिर राजनीतिक दलका उम्मेदवार र प्रतिनिधि बस्नेछन् । मतपेटिका ल्याइएपछि प्रत्यक्ष र समानुपातिकतर्फको छुट्टाछुट्टै मतपेटी राखिने कार्यालय जनाएको छ । क्षेत्र नं १ निर्वाचन अधिकृको कार्यालयले तादी गाउँपालिकाको कार्यालयमा मतगणना गरिने जनाएको छ । त्यहाँ प्रत्यक्षतर्फ प्रतिनिधिसभा र प्रदेशसभा सदस्यको चारवटा मतगणनास्थल बनाई सकिएको कार्यालयले जनाएको छ । मतगणनालाई सुरक्षित राख्न तारजाली र सिसिक्यामेरा जडान गरिएको निर्वाचन क्षेत्र नं १ का निर्वाचन अधिकृत टेकराज भुसालले बताए । रसुवामा पनि निर्वाचनको सबै तयारी पूरा भएको मुख्य निर्वाचन अधिकृत रामचन्द्र पौडेलले बताए । सुरक्षाकर्मीको साथमा सम्पूर्ण कर्मचारीहरू मतदान केन्द्रमा आवश्यक सामग्रीसहित दुई दिन अगाडि नै मतदानस्थलमा पुगिसकेका छन् । एक प्रतिनिधि र दुई प्रदेशसभा निर्वाचन क्षेत्र रहेको रसुवामा अस्थायी र स्थायी गरी ३६ मतदानस्थल र ५४ केन्द्र छन् । निर्वाचन सुरक्षाका लागि सुरक्षाकर्मीहरू परिचालन भइसकेका छन् । जिल्लाको भौगोलिक विकटतालाई मध्यनजर गर्दै निर्वाचनको सुरक्षालाई मजबुत बनाउन सबै सुरक्षा निकाय परिचालन गरिसकेको प्रमुख जिल्ला अधिकारी नवराज जैसीले बताए । निर्वाचनमा तीन घेरामा सुरक्षाकर्मी परिचान गरेका छौं, उनले भने, पहिलो घेरामा म्यादी प्रहरी तथा नेपाल प्रहरी, दोस्रोमा सशस्त्र प्रहरी र तेस्रोमा नेपाली सेना परिचालन हुनेछन् । निर्वाचनका लागि जिल्लामा नेपाली सेना, नेपाल प्रहरी, सशस्त्र प्रहरी र म्यादी प्रहरी गरी करिब एक हजार सुरक्षाकर्मी परिचालन गरिएको छ । रसुवामा ३९ हजार ४ सय ५९ मतदाता रहेका छन् ।यसैगरी मकवानपुरका दुईवटा प्रतिनिधिसभा र चारवटा प्रदेशसभा निर्वाचन क्षेत्रका लागि भएको मतदानको मतगणना हेटौंडा उपमहानगरपालिका२ मा रहेको सिद्धार्थ माध्यमिक विद्यालयका कक्षाकोठामा गरिने भएको छ । आइतबार बेलुकासम्म सबै क्षेत्रका मतपेटिका ल्याएर मतगणना सुरु गर्ने तयारी छ । मतगणनास्थललाई सुरक्षित बनाउन तारजाली र सिसिटीभी क्यामेरा जडान गरिएको मुख्य निर्वाचन अधिकृत ऋषिराम निरौलाले जानकारी दिए । मकवानपुरका दुईवटा प्रतिनिधिसभाका लागि चारवटा कोठामा र चारवटा प्रदेशसभाको चारवटा कोठामा एकैपटक मतगणना गर्ने तयारी गरिएको उनले बताए । निर्वाचन सुरक्षाका लागि मकवानपुरमा ३ हजार २ सय सुरक्षाकर्मी खटिएको प्रमुख जिल्ला अधिकारी राजेन्द्रदेव पाण्डेले बताए ।"
चिया बगानमा चौथो पुस्ता,"बुधकरण चिया कमानकै उज्यालो मुसहर बस्तीका २५ वर्षीय देवानन्द रिखियासनले भने, आफ्नो जमिन छैन, बगानकै जमिनमा सानो झुप्रो बनाएर बसेका छौं । बगानमा काम गर्दा पोसाउँदैन, बाहिर घर बनाउने मिस्त्री काम गर्न जान्छौं । उनले बगानमा काम गर्न गइएन भने बसेको ठाउँबाट उठाइदिन्छ कि भन्ने डरले कहिलेकाहीँ भए पनि बगानमा काम गर्न जाने गरेका सुनाए । बगानको काम गर्दा गर्दै रोगव्याधिले अशक्त बनेका कामदारहरूको अवस्था झनै दयनीय छ । ६७ वर्षीय चन्दन चौधरीले जीवन र जवानी चिया बनाउनमा खर्चिए । सामान्य कामदार चौधरी कामप्रति नियमित र लगनशील भएकाले चिया कारखानामा उनी इन्जिनियर भनेर चिनिन्थे । कारखानाको मेसिन उनैले चलाउँथे । बिग्रिएको भए मर्मतसम्भार गर्न अर्को मान्छे बोलाउनु पर्दैनथ्यो, चौधरी आफैंले हेर्थे । कुनैबेला स्वादिलो चिया बनाउने काम गर्न पाउँदा खुसी हुने चौधरीसँग अब पुराना जाँगरिला दिनको सम्झना मात्रै बाँकी छ । एक दिन बगानमा काम गर्दा लडेर उनको खुट्टामा चोट लाग्यो । समयमा उपचार गराउन नसक्दा रोग बल्झिँदै गयो अनि उनको दायाँ हर नै नचल्ने भयो । दुई वर्षयता दिसापिसाबसहितको ओछ्यानमा दुर्गन्धित भएर बस्न बाध्य छन् । चिसो भुइँमा च्यातिएका कपडा र प्लास्टिकका बोरा ओछ्याएर चौधरीले जीवनको दुःखद् दिन बिताउँदै छन् । दुई छाक खान मात्र पुगेको उनको कमाइले दायाँ खुट्टा नचल्ने भएर ओछ्यान लाग्दा सामान्य औषधि खाने अवस्था भएन । उनका तीन छोरा पनि बगानमै काम गर्छन् । उनीहरूको पनि अवस्था फरक छैन् । दैनिक काम गरे पनि सधैं पैसाको अभाव झेलिरहेका छोराहरूले पनि बुबाको उपचार गराउन सकेका छैनन् । मुलुकबाट बर्सेनि करिब चार अर्ब रुपैयाँको चिया निर्यात हुन्छ । विदेशी मुद्रा आर्जन गरेर बढ्दो व्यापार घाटालाई कम गर्ने निर्यातजन्य वस्तुमध्येको एक मानिने चियाको उत्पादनमा खटिएका श्रमिकहरूको अवस्था भने रामप्रसाद र चन्दनको जस्तो दुःखलाग्दो छ । राष्ट्रिय चिया तथा कफी विकास बोर्डका अनुसार मुलुकको कुल चिया उत्पादनको ९९ प्रतिशत प्रदेश १ मा हुन्छ । तर यहाँ चिया बगानमा अंकुराइरहेका चियापत्तीमा हजारौं श्रमिकको पुस्तैनी दुःख पोखिएको छ । बोर्डको तथ्यांकअनुसार हाल मुलुकको १७ हजार हेक्टरमा चिया खेती गरिएको छ, जहाँ ७० हजार बढी श्रमिक कार्यरत छन् । चिया श्रमिकका लागि छुट्टै कानुनी व्यवस्था भए पनि त्यसको पूर्ण कार्यान्वयन नहुँदा श्रमिकहरू मारमा परेका हुन् । श्रम ऐन २०७४, श्रम नियमावली २०७५ र योगदानमा आधारित सामाजिक सुरक्षा ऐन २०७४ मा समेत चिया क्षेत्रसहितका श्रमिकका लागि स्पष्ट कानुनी व्यवस्था छ । तर, चिया श्रमिकले ती कानुनहरूमा उल्लेख भएअनुसारका सेवा सुविधा पाउन सकेका छैनन् । नेपाल चिया बगान श्रमिक संघका केन्द्रीय अध्यक्ष दीपक तामाङका अनुसार ४० हजार बढी चिया श्रमिक मतदाता छन् । सरकारले श्रम ऐन २०७४ लागू गरेको छ । ऐनमा श्रमिकका लागि कोष, उपदान तथा बिमासम्बन्धी व्यवस्था उल्लेख छ । ऐनको दफा ५२ को उपदफा २ मा रोजगारदाताले सम्बन्धित श्रमिकले काम प्रारम्भ गरेको दिनदेखि नै लागू हुने गरी उनको नाममा सामाजिक सुरक्षा कोषमा रकम जम्मा गर्नुपर्ने उल्लेख छ । दफा ५३ मा रोजगारदाताले प्रत्येक श्रमिकको आधारभूत पारिश्रमिकको ८३३ प्रतिशत बराबरको रकम प्रत्येक महिना उपदानबापत श्रमिकको नाममा सामाजिक सुरक्षा कोषमा जम्मा गर्नुपर्ने व्यवस्था छ ।"
भेटिँदैनन् भुँडीफोर,"सिमलका रूख धेरै झाँगिने र अग्लो हुने भएकाले गरुडको गुँड धेरै हुने गरेको पाइएको छ । यस्तै, भुँडीफोर गरुड बस्ने रूखमुनि सर्पको काँडा, जीवको हड्डी भेटिन्छन् । यही कारणले आसपास बस्तीका बासिन्दाले रूख काट्ने गरेको पनि पाइएको उनले बताए । त्यस्तै बाटो बनाउने र घडेरी प्लटिङ गर्दासमेत त्यस्ता रूखहरू काट्ने गरिएकाले गरुडलाई बासस्थान संकट भएको छ । अग्लो रूखमा गुँड बनाउँदा प्रजनन दर सफल हुने र सुरक्षा चुनौती पनि कम हुने गरेको पाइएको छ ।भुँडीफोर गरुडले प्राकृतिक रूपमा कृषि बालीमा लाग्ने कीरालाई नियन्त्रणमा सघाउँछ । खेतबारीमा आहारा खोज्ने यो चराले बालीमा लाग्ने मुसा, भ्यागुता, सर्प, साना लोखर्के, विभिन्न प्रकारका कीरालगायत खाने गर्छ । यिनीहरूले एकदेखि तीन वटासम्म फुल पार्छन् । सामान्य अवस्थामा १२ वटा फुल पाइने गरेको छ । कोलोनी (समूह) मा गुँड बनाउँदा एउटाले पूरा रूखको रेखदेख गर्ने र पालैपालो प्रजनन गर्ने र बचरा हुर्काउने गर्छन् । यसले गर्दा खानाको अभाव नहुने विज्ञहरूको तर्क छ । कटवाल भन्छन्, कोलोनीमा बस्दा यिनीहरूले केही दिनको अन्तरालमा फुल पार्ने, बचरा हुर्काउने गर्छन् । जसले गर्दा खानाको अभाव पनि टर्छ ।हरेक वर्षको जुलाई तेस्रो सातादेखि अगस्टसम्म यिनीहरूले गुँड बनाइसक्छन् । अगस्टदेखि यिनीहरूले फुल पार्न थाल्छन् । कोलोनीमा बस्नेले एकै पटक फुल पार्दैनन्, पालैसँग फुल पार्ने कटवालले बताए । एउटा कोलोनीमा बस्दा कुनैको चल्ला हुर्किरहेको हुन्छ, कुनैले भर्खर फुल पारेको हुन्छ र कुनै जोडा ओथारो बसिरहेको हुन्छ, उनले भने, यसो हुँदा आहाराका लागि प्रतिस्पर्धा पनि हुँदैन । समान्यतः सेप्टेम्बर १५ देखि भुँडीफोरले बचेरा कोरल्न थाल्छन् । डिसेम्बर पहिलो साता बचेरा उड्न थाल्छ । डिसेम्बर पहिलो सातासम्म चाहिँ चल्लाहरू एउटा हाँगाबाट अर्को हाँगासम्म जान थाल्छन् । ३० वर्षसम्म यी प्रजातिको आयु भनिए पनि प्राकृतिक अवस्थामा कति वर्षसम्म बाँचेका छन् भन्ने किटान गर्न नसकिने उनले बताए ।"
मुलुकको भविष्य मतदाताका हातमा,"आवधिक निर्वाचनको नियमित अभ्यास गरिरहेका परिपक्व लोकतन्त्रहरूमा पनि चुनावको आफ्नै महत्त्व हुन्छ । नियमित निर्वाचन एक सुखद संयोगजस्तो मात्रै भएको हाम्रोजस्तो देशमा त यसको झनै महत्त्व छ । २०१५ सालमै पहिलो पटक संसदीय निर्वाचनमा सहभागी भएका नेपालीले त्यसयता आजसहित सातवटा मात्रै बहुदलीय संसदीय निर्वाचनमा भाग लिन पाएका छन्, संविधानसभाका निम्ति भएका दुई चुनावसमेत गरेर । प्रजातन्त्र अविच्छिन्न रहेको भए अहिलेसम्म यस्ता निर्वाचन कम्तीमा १४ वटा भैसक्थे । नेपालमा प्रजातन्त्र आउनुभन्दा तीन वर्षअघि मात्रै स्वतन्त्र भएको भारतले लोकसभाका निम्ति १७ वटा निर्वाचन गरिसकेको छ । लोकतान्त्रिक अधिकारकै निम्ति पटकपटक लड्नुपर्दा नेपालीहरू भने आज केवल आठौं पटक संसदीय चुनावमा सहभागी हुँदै छन् । लोकतन्त्र आएयता दोस्रो संसदीय निर्वाचन भैरहेको छ, मतदाताले प्रदेशसभाका निम्ति दोस्रोपटकै भोट खसाल्दै छन् । यसर्थ संघीय लोकतान्त्रिक गणतन्त्रलाई संस्थागत गर्न पनि यो निर्वाचन आफैंमा अर्थपूर्ण छ । चुनाव लोकतन्त्रमा शान्तिपूर्ण सत्ता हस्तान्तरणको अनिवार्य अस्त्र त हुँदै हो, त्योभन्दा बढी आम बालिग नागरिकले आफ्नो सार्वभौम शक्ति प्रयोग गर्ने अवसर पनि हो । परम्परागत परिभाषामा आफ्ना लागि शासन गर्नेहरू आफैं छान्ने महान् मौका हो यो, आजको मान्यतामा आफ्ना लागि सही सेवक छान्ने सुनौलो अवसर हो । यस अर्थमा आम नागरिकले आफ्ना आकांक्षाहरू आरोपित गरेको उम्मेदवारलाई मतदान गर्ने आजको दिन लोकतन्त्रको एक विशेष उत्सव हो । त्यसैले नागरिक मनोकांक्षाहरूलाई आवाज दिन र देशको लोकतन्त्रलाई सुदृढ तुल्याउन आज बढीभन्दा बढी मतदाताले मतदान गर्न आवश्यक छ । र, सही उम्मेदवारलाई विजयी तुल्याउन हरेक मतदाताले कुनै व्यक्तिगत लोभलालचभन्दा माथि उठी र कसैको डरत्रासमा नपरीकन भोट खसाल्न अपरिहार्य छ । मतदातालाई थाहै छ मतदानमार्फत उनीहरूले केवल उम्मेदवारहरूको जितहारको छिनोफानो मात्र गरिरहेका हुँदैनन्, कम्तीमा आगामी पाँच वर्षका निम्ति आफ्नो र मुलुकको पनि भाग्य र भविष्यको फैसला सुनाइरहेका हुन्छन् । कम्तीमा पाँच वर्ष किन भनिएको भने, चुनावमार्फत राम्रा उम्मेदवारहरूले जिते भने संसद् र सरकार दुवै राम्रो बन्न सक्छन्; उनीहरूले पाँच वर्ष मात्रै होइन, सुदूर भविष्यसम्मकै निम्ति राष्ट्रको सम्मुन्नतिको आधारशिला खडा गर्न सक्छन्; कथं खराब उम्मेदवारहरूले जिते भने संसद्को बनोट बिग्रन्छ, राम्रो सरकार बन्न सक्दैन । र, उनीहरूले मुलुकलाई अझ पछाडि धकेल्ने सम्भावना पनि उत्तिकै हुन्छ, जसलाई सच्याउन अरू पाँच वर्षले पनि नपुग्न सक्छ । तसर्थ, चुनावमा हरेक मतदाताले आफ्नो मतको सही उपयोग गर्न अति आवश्यक छ । अहिलेसम्म केही भएन भन्ने निराशाका माझ पनि, उम्मेदवारहरूका नाम र सम्भावित नतिजाले अतिरिक्त उत्साह नजगाएका भए पनि आज सम्भव भएसम्म सबै बालिग नागरिकले आफ्नो मताधिकार प्रयोग गर्नैपर्छ । जति धेरै मत खस्न सक्यो, त्यति नै सही उम्मेदवार छनोट हुने सम्भावना बढी हुन्छ । र, निर्वाचनको नतिजामा नागरिकको सार्थक हस्तक्षेप हुन सक्छ । यसका निम्ति सुयोग्य उम्मेदवार छनोटमा मतदाताले आफ्नो उच्चतम विवेक प्रदर्शन गर्नुपर्छ । विगतको कार्यसम्पादन र भविष्यमा मुलुक निर्माणका लागि गर्न सक्ने योगदानको कसीमा उम्मेदवारको मूल्यांकन गर्नुपर्छ । उपलब्ध भएसम्म त्यस्तो राम्रो उम्मेदवारलाई जिताउनुपर्छ, जसले जितेपछि संसद्मा जनताको आवाज गुन्जाओस्, राष्ट्रिय आवश्यकताका कानुन निर्माणमा सक्रिय होस्, जनप्रतिनिधिमूलक सर्वोच्च संस्थाको ओज राखोस्, र समग्रमा यो संसदीय लोकतान्त्रिक व्यवस्थालाई बलियो बनाओस् । राम्रा उम्मेदवार नभएमा खराबमाझ पनि कम खराबलाई जिताउनुपर्छ, ताकि यो व्यवस्था नै अधोगतितर्फ नजाओस् । प्रत्यक्षतर्फ मात्र नभएर समानुपातिकतर्फ पनि, प्रतिनिधिसभाका लागि मात्र नभएर प्रदेशसभाका लागि पनि यस्तो हेक्का मतदाताले राख्नैपर्छ ।सही जनादेशका लागि मतदाताले निर्भयका साथ मतदान गर्न पाउने वातावरण निर्वाचन आयोगले सुनिश्चित गर्नुपर्छ । निर्वाचनअघिको शान्तिसुरक्षाको अवस्था तुलनात्मक हिसाबले यसपालि शान्त नै रह्यो, मतदानको दिन आज पनि यो क्रम अक्षुण्ण रहनुपर्छ । मतदाताहरू बिनारोकटोक र डरत्रास घरबाट मतदानस्थल जानआउन सक्ने अवस्था हुनुपर्छ । मतदानस्थलमा पनि कसैको दबाबप्रभावमा नपरी पूर्ण गोपनीयताका साथ मताधिकार प्रयोग गर्न पाउनुपर्छ । बलपूर्वक बुथ क्याप्चर गर्ने वा दबाबप्रभावमा धेरैजनाको भोट कुनै अमुक व्यक्तिले खसाल्ने कार्य हुन नदिन मतदान र अनुगमनमा खटिएका कर्मचारी र सुरक्षाकर्मीहरू कटिबद्ध रहनुपर्छ । स्वच्छ र स्वस्थ प्रतिस्पर्धाका निम्ति स्वतन्त्र लगायत चुनावमा सहभागी दल तथा तिनका उम्मेदवारका प्रतिनिधिहरू पूर्ण प्रतिबद्ध रहनुपर्छ । अर्को महत्त्वपूर्ण पक्ष, वृद्धवृद्धा र अपांगता भएका मतदातालाई पनि सहजै मतदानस्थलसम्म पुग्न र मतदान गर्न निर्वाचन कार्यालयले सघाउनुपर्छ ।मतदान प्रक्रिया मात्र होइन, मतगणना पनि निष्पक्ष तवरबाट गर्न र यस क्रममा विगतका जस्ता कतिपय दुष्कर्महरू दोहोरिन नदिन आयोग लगायत सबै सरोकारवाला सम्पूर्ण रूपमा प्रतिबद्ध र प्रयत्नशील रहनुपर्छ । मुख्य सवाल भने फेरि पनि देशको विधि निर्माणको थलोमा कसलाई पठाउने भन्ने नै हो, त्यसमा आम मतदाता सचेत रहनुपर्छ । आगामी पाँच वर्षसम्म सकेसम्म पछुताउनु नपर्ने गरी मात्रै उनीहरूले आफ्नो अभिमतको स्वस्तिक छाप प्रयोग गर्नुपर्छ । अनि मात्रै लोकतन्त्रको यो उत्सव सबै अर्थमा सार्थक हुनेछ ।"
आज चुनावी रमिता !,"आज आम चुनाव ! संघीय प्रतिनिधिसभा र प्रदेशसभा सदस्य चुन्न मतदान गर्ने दिन । धेरै पहिले, आईए पढ्दै गर्दा साझा प्रकाशनले छापेको इन्द्रबहादुर राईको सानो र अलि फिका आवरणको आज रमिता छ उपन्यास पढेको सम्झना भयो । रमिता भन्नाले क्षणिक र अर्थहीन रमाइलो भन्ने पनि बुझिन्छ । उपन्यासमा लेखक राइले दार्जिलिङको चिया बगानमा काम गर्ने श्रमिकहरूको अवस्थालाई यही अर्थमा तत्कालीन राजनीतिको क्यानभासमा उतार्न खोजेका छन् । त्यसमा राजनीति र चुनावी प्रयोजनका लागि शोषण र अभावग्रस्त श्रमिकहरूको कसरी उपयोग गरिन्छ, तर तिनको कथाव्यथा उस्तै रहन्छ भन्ने चित्र छ । अन्ठाउन्न वर्ष भएछ यो उपन्यास प्रकाशित भएको । यस अवधिमा दार्जिलिङको राजनीतिमा, खास गरी त्यहाँका रैथाने नेपालीको सीमान्त अवस्थामा केकस्तो परिवर्तन भयो, राजनीतिको स्वरूपमा कति बदलाव आयो, छुट्टै चर्चा गर्नुपर्ने हुन्छ । अहिले मेरो त्यो उद्देश्य होइन । मैले यहाँ उपन्यासको साहित्यिक चर्चा गर्न खोजेको पनि होइन । चुनावको दिन संयोग र सन्दर्भ मिलेकाले मलाई उपन्यासको शीर्षकले आकर्षित गर्यो । र आज यो स्तम्भका लागि हुबहु त्यही शीर्षक जुर्यो । धेरैले भन्छन् यस पटकको चुनावले जनतालाई छुन सकेको छैन, मतदातामा उमंग छैन । मलाई पनि त्यस्तै अनुभूति भइरहेको छ । चुनाव भनेको भोट हाल्नु र केही व्यक्ति तथा पार्टीको हारजित मात्र होइन, यसले मतदातालाई राजनीतिक प्रणालीसँग भावनात्मक रूपले जोड्नु पनि पर्छ । अन्यथा भोट हाल्नु एउटा प्राविधिकताजस्तो आवधिक निरन्तरता मात्र हुन्छ । त्यसैले त लोकतन्त्रलाई चुनावी तन्त्रले विस्थापन गरिरहेको छ । तर लोकतन्त्र मात्र होइन, जुनसुकै प्रणाली होस्, आजको राजनीतिमा चुनावको विकल्प छैन । संसारभरि चुनावहरू भइरहेका छन् ।मतदातासँग भोट दिने मात्र होइन, नदिने अधिकार पनि सुरक्षित छ । हामीकहाँ जित्नेको मतको मात्र अर्थ रहन्छ, हार्नेको र मत नदिनेको कुनै हिसाबकिताब हुँदैन । यसको हिसाब नगर्ने हो भने चुनाव जित्नु पनि प्राविधिक मात्र हुन्छ, त्यसको जनाधार अपूर्ण हुन्छ । त्यसैले त चुनावपछि संसद्मा मन्त्री, प्रधानमन्त्रीको दौडबाहेक अरू काम प्रयोजनहीन हुने गरेका छन् । चुनावमा उम्मेदवार र पार्टीले पाएका मत जुवाको खालमा जुवाडेले बाजी मारेर पैसा सोहोरेजस्तो होइन । प्रत्येक मतको सन्देश र जिम्मेवारी बोध गर्न सक्नुपर्छ जित्ने प्रतिनिधि र चुनावबाट स्थापित नेतृत्वले । अनि मात्र चुनावको अर्थ रहन्छ र मतदाता पनि उत्साहित हुन्छन् । लोकतान्त्रिक प्रणाली सुदृढ छ भने परिवर्तनका लागि कुनै आन्दोलन वा क्रान्ति गरिरहनु पर्दैन, चुनावले नै क्रान्तिकारी परिवर्तन दिन सक्छÙ नीति र नेतृत्वमा कायापलट गर्न सकिन्छ ।म कुनै राजनीतिक दलको सदस्य छैन, पार्टी सदस्यता त्यागेको चौध वर्ष नाघेछ । पहिलो संविधानसभापछिका चुनावदेखि म पार्टी बन्धनबाट मुक्त मतदाता भएको छु । तथापि मेरा लागि चुनाव सधैं भावनात्मक आकर्षणको विषय रहँदै आएको छ । २०३७ सालको जनमतसंग्रह र २०४८ सालयता कुनै पनि चुनावमा मैले भोट नहालेको छैन । लोकतान्त्रिक प्रणालीमा भोट हाल्नु नागरिकको हस्तक्षेपकारी राजनीतिक अस्त्र हो । हो, त्यो अस्त्र सधैं धारिलो हुँदैन, भएको छैन । त्यसमाथि हाम्रोजस्तो पार्टी प्रणाली जहाँ नेतृत्वमा बस्नेको स्वार्थ नै पार्टीको नीति हुन्छ, चुनावबाट गर्न सक्ने नागरिक हस्तक्षेपको ठाउँ अत्यन्त कम हुन्छ । कुन पार्टी र कुन उम्मेदवारले कसरी जितेका छन्, प्रत्येक निर्वाचन क्षेत्रका आआफ्ना कथा होलान्, तर समग्रमा नेपालका आम चुनावका परिणामहरू अपेक्षित रूपमा परिवर्तनउन्मुख नै छन् । परिणाममा तीनचार कुरा निरन्तर देखिन्छन् स्थिरताको खोजी तर यथास्थितिमा परिवर्तन, आफ्नो घर सम्हाल्न नसकेका पार्टीहरूको पराजय, जनताका आधारभूत आवश्यकताको पूर्ति आदि । प्रत्येक पटकको चुनावले बहालवाला सत्ता समीकरण बदलेको छ । अब त सत्ता पनि छासमिसे छ, बदलिनुनबदलिनुमा के फरक होला र ? यी चुनावले गर्नै नसकेको चाहिँ नयाँ नेतृत्वको चयन हो । पार्टीहरूको हारजित भइरह्यो, तर नेतृत्वमा भने उनै अनुहार सदावहार रहे । यो दोष चुनाव र मतदाताको होइन, हाम्रो पार्टी संरचनामा छ ।नेपालमा पहिलो आम चुनाव २०१५ सालमा भयो । २०१७ सालको शाही कू र निर्दलीयताले चुँडालिदिएको निरन्तरतालाई २०४६ सालको आन्दोलनले फेरि जोड्यो । त्यसयताको मात्रै कुरा गर्ने हो भने पनि यो सातौं आम चुनाव हो । यस अवधिमा मुलुकले प्रगति नगरेको होइन, ठूलठूला पूर्वाधार निर्माणदेखि जनताको जीवनस्तर र सुविधामा वृद्धिसम्म भएका छन्Ù सडक, सहरबजारको विस्तार भएको छ । विद्यालय, महाविद्यालय, विश्वविद्यालयहरूको संख्या बढेको छ । शिक्षा र स्वास्थ्य सेवामा जनताको पहुँच बढेको छ । सुविधासम्पन्न अस्पतालहरू बढेका छन् । सुकिला लुगा लगाउने, राम्रो घरमा बस्ने र आफ्नै मोटरमा सवार हुनेको संख्या बढेको छ । ज्यालामजदुरी, तलबभत्ताको दर बढेको छ, महँगी पनि त्यही अनुपातमा बढेको छ । विश्वबजारमा उपलब्ध निजी उपभोगका साधन प्रयोग गर्ने नेपाली उपभोक्ता पनि बढेका छन् । तर यसको उत्पादन र पुँजीगत स्रोत नेपालमा छैन । वैदेशिक रोजगारीमा जाने ग्रामीण युवाले कमाएर पठाएको रेमिट्यान्स र ठूला शक्तिराष्ट्रबाट पाउने दान तथा ऋणमा आश्रित छ हाम्रो दैनिक अर्थव्यवस्थापन । त्यो कडी टुट्यो भने थेग्ने ठाउँ छैन, नाराका राष्ट्रवाद कबाडी बन्ने स्थितिमा पुग्छ ।चुनावमा पार्टीहरूले गरेका वाचा र मतदाताका गुनासालाई हेर्ने हो भने अहिले पनि कुनै मौलिक भिन्नता पाइन्न । सूचना प्रविधिले धेरै सजिलो बनाइदिएको छ । पार्टी र उम्मेदवारले भन्दा सञ्चारमाध्यमले मतदातालाई चुनावको नजिक पुर्याएका छन् । उम्मेदवारले त आफू र आआफ्नै पार्टीको बखान एवं अरूलाई गालीगलौज गरेर भ्रम बढाएका छन् । कथित सामाजिक सञ्जाल तिनकै खैंजडी भएको छ । रेडियोएफएम सुन्ने बानी छुट्यो, तर राष्ट्रिय दैनिक, टेलिभिजन च्यानल र केही वेबसाइटले आफ्नो धर्म छाडेका छैनन्, चुनाव अभियानको सत्यतथ्य र मुलुकको अवस्था दाँजेर हेर्ने अवसर जुटाइदिएका छन् । खास गरी टीभी र छापा माध्यमले दूरदराजका मतदाता र बस्तीका कथालाई जीवन्त रूपमा उतारेका छन् । कैयौं जिल्लाका ग्रामीण बस्तीमा बाटो, बिजुली बत्ती, खानेपानी पुगेको छैन । विद्यालय टाढा छ, खोलामा पुल छैन । स्वास्थ्य चौकी छैन । हिमाली क्षेत्रका अति दुर्गम र अत्यन्त पातलो बस्ती भएका ठाउँहरूको मात्र कुरा होइन, काठमाडौं उपत्यकावरिपरि डाँडाकाँडाका विपन्न बस्तीहरूमा पनि त्यो अवस्था देख्न सकिन्छ । कर्णाली र सुदूरपश्चिमका ग्रामीण बस्ती होऊन् वा राजमार्ग र नदी किनारमा बस्ने भूमिहीन वा बाढीपहिरोबाट विस्थापितहरू, सबैको कथाव्यथा दशकौं मात्र होइन, शताब्दीदेखि उस्तै छ । नागरिकता छैन, बल्लतल्ल उठाएको छाप्रो र खनीखोस्री गरेको एक टुक्रा जमिन छ, तर त्यसको स्वामित्वको प्रमाण अर्थात् लालपुर्जा छैन । बाटोघाटो पुग्यो, केही बजार विस्तार भयो वा भूमाफियाको आँखा लाग्यो भने ती बिचरा भूमिहीन फेरि त्यहाँबाट पनि उखाडिनेछन् । मलाई यहाँ सुकुम्बासी शब्द उच्चारण गर्न मन लागेन, यो त राजनीति गर्नेहरूको कहिल्यै नसिद्धिने धन्दा मात्र हो । जति आयोग बने पनि, जति पटक जग्गा बाँडे पनि त्यो पहुँचवाला पार्टी कार्यकर्ताका लागि हो । सुकुम्बासीका नाममा पहाडबाट कार्यकर्ता झारेर राजमार्गछेउमा आफ्नो निर्वाचन क्षेत्र बलियो हुने गरी किल्ला बनाएका कतिपय नेता अहिले पार्टीको शीर्ष नेतृत्वपंक्तिमा पुगेका छन् । मौका परे प्रधानमन्त्री बन्ने दाउमा छन् । साँच्चै भूमिहीनको भोट तिनलाई चाहिएको पनि छैन, त्यो त ठेक्कापट्टा प्याकेजमा व्यवस्था भइहाल्छ ।मैले यहाँ उठाउन खोजेको विषय ती आवाजविहीन निमुखा मतदाता र जनसमुदायको हो जसको संख्या निश्चय पनि सानो छ, सरकारी तथ्यांकमा त्यो प्रत्येक वर्ष घट्दै पनि छ । तथ्यांक केलाएर सरदर स्तर मापन गर्नेका लागि सानो संख्याको महत्त्व नहोला, तर यहाँ मानिसको जीवनको कुरा छ, सदियौंदेखिको असमानता र विभेदको कुरा छ । दुर्गम गाउँकी कुनै गर्भवती महिला प्रसवव्यथाले थलिएर उपचारबाट वञ्चित भएको खबर हेडलाइन बनेका बेला प्रधानमन्त्रीमन्त्रीले हेलिकप्टर पठाएर उपचारका लागि उद्धार गरेका घटनाहरू देख्नसुन्न पाइन्छन् । यस्तो गरिनु राम्रो कुरा हो, सरकारमा बस्नेको नागरिकप्रतिको जिम्मेवारी पनि हो, तर यो सस्तो लोकप्रियताका लागि समाचारमा आएपछि मात्र गरिने काम होइन, सरकारमा बस्नेले चौबीसै घण्टा पालना गर्नुपर्ने कर्तव्य हो यो । अन्यथा किन कुनै ठूलो दुर्घटना हुँदा, मानिसको ज्यान जाँदा सम्बन्धित विभागका मन्त्रीले नैतिक आधारमा राजीनामा गर्ने चलन छ ? लोकतन्त्र होस् वा अन्य कुनै तन्त्र, शासन गर्नेको न्यूनतम कर्तव्य हो प्रत्येक नागरिकलाई अकालबाट ज्यान जोगाउनु । मानवीय दुर्घटना, दुर्भिक्ष, रोगव्याधि, चोरीडकैतीबाट नागरिक पीडित भएमा त्यसको दायित्व सरकारले लिनुपर्छ ।यी दुर्गम बस्तीमा मतदाताको आम गुनासो सुनिन्छ भोट माग्न आउँछन्, भोटपछि फर्केर आउँदैनन् । भोट माग्दा बाटो बनाउँछु, अस्पताल बनाउँछु, विद्यालयलाई राम्रो बनाउँछु, बाँध बाँध्न लाउँछु, लालपुर्जा दिलाउँछु सबै भन्छन्, तर जितेर गएपछि केही हुँदैन, अहिलेसम्म भएको छैन । उनीहरू भन्छन् भोट हाल्न थालेको वर्षौं भयो, हरेक पटक भोट हाल्दै आएको छु, तर गर्छु भनेको काम कहिल्यै पूरा गरेनन् । जितेपछि कुर्सीमा पुग्ने मात्रै हुन् । चुनावपछि कामै नभएका पनि होइनन्, तर त्यो यी सीमान्तीकृत बस्ती र समुदायमा पुग्न सकेन । पहुँचवालाका लागि भयो । राज्य र सरकारको साख विपन्नसम्म पुग्न सकेन । समाजवाद, साम्यवाद, जनवादको जति नारा लगाए पनि वर्गीय खाडल मेटिएन । सत्तामा पुग्नेकै वर्गीय बढोत्तरी भयो, सम्भ्रान्तमा रूपान्तरण भयो । यी सीमान्तीकृत बस्तीका मतदातालाई थाहा छ, चुनावमा एक भोटले पनि हारजित हुन्छ । तर धेरैले भनेको सुनियो, यसपालि म त भोट हाल्न जान्नँ, जोसुकैले जितून्् वा हारून् । त्यसैले नखसेका मतहरूको पनि अर्थ छ । नेपालमा मतदान गर्नेको संख्या कम छैन, ६० प्रतिशतभन्दा माथि रहँदै आएको छ । अन्तर्राष्ट्रिय मापदण्ड अनुसार यो मध्यम स्तरको हो । फोटोसहित मतदाताको सूची बनाउन सुरु गरेपछि मतदान प्रतिशत ह्वात्तै बढेको छ । दोस्रो संविधानसभामा यो ८० प्रतिशत हाराहारी पुगेको थियो । गत आम चुनावमा ६८ प्रतिशतभन्दा माथि छ । ठूलो संख्यामा मतदाता वैदेशिक रोजगारीमा गएका हुँदा उनीहरू मत हाल्नबाट वञ्चित छन्, कैयौं मतदाता सूचीमै परेका छैनन् । ३ करोड जनसंख्यामध्ये करिब २ करोड १८ वर्षमाथिका छन् । करिब २० लाख मतदाता सूचीकृत नभएको अनुमान गर्न सकिन्छ । नागरिकताका कारण पनि लाखौं मतदाता सूचीकृत हुनबाट वञ्चित छन् ।आम चुनाव कुनै शासकको दयामाया वा बक्सिस होइन, २००७ सालदेखिका क्रान्ति र आन्दोलनले स्थापित गरेको नागरिक अधिकार हो । २००७ सालको क्रान्ति मैले देखिनँ, जन्मेकै थिइनँ । २०४६ साल र २०६२६३ का जनआन्दोलनहरूमा एउटा नागरिकको हैसियतले म पनि संलग्न थिएँ । त्यसमा मलाई अहिले पनि गौरवको अनुभूति हुन्छ । त्यसको मूल्यमा चुनौती आउँदा म सडकमा दौडिन पुग्छु । यी आन्दोलनहरू निर्दिष्ट उद्देश्यका लागि थिए । ती उद्देश्य भनेका विकास र समृद्धिको रटान मात्र थिएनन्, जनतामा समानता र न्यायको प्रत्यक्ष अनुभूति दिलाउनु पनि थिए । चुनाव अभियानका क्रममा सीमान्तीकृत मतदाताको कुरा सञ्चारमाध्यममा राम्ररी उठेका छन् । बहुमतका नाममा सबैभन्दा बढी विभेद र अन्यायमा पिल्सिँदै आएको वर्ग हो यो । चुनावका नाममा उनीहरूको मुद्दा होइन, उनका मतमाथि खरिदबिक्री हुने गर्छ । जितेर गएपछि फेरि अर्को चुनावसम्म कोही फर्केर नआउनु वा केही काम नहुनुको मुख्य कारण यही हो । अब यो तोडिनुपर्छ ।शक्ति, सम्पत्ति र यौन सबै मानिस आकर्षित हुने विषय हुन् । राजनीतिको मोहनी सबैमा हुन्छ, यसमा पनि सिनेमाको जस्तै ग्लामर हुन्छ । सिनेमामा ख्याति कमाएकाहरू पनि राजनीतिमा लालायित हुन्छन् । भोगको उत्कर्ष र कहिल्यै नअघाउने लालच राजनीतिमै देखिन्छ । अनपेक्षित प्रभावको नियमन, पारदर्शिता र उत्तरदायित्व कायम गर्न नसके राजनीतिमा छाडावाद हावी हुन्छ । नेपालको राजनीति अहिले त्यस्तै अवस्थामा छ, त्यसैले चुनावलाई पनि रमिता भन्नुपरेको हो । लोकतन्त्रको संस्थागत अभ्यास बलियो बनाउन सके र पार्टीहरूमा खेलको नियम एवं नेतृत्व चयनमा मतदाताको आकांक्षालाई जोड्न सके चुनाव रमिता होइन, अर्थपूर्ण अभ्यासमा रूपान्तरण हुन सक्छ । आजको मतदानमा यो चेतना जागोस् !"
आगामी सांसद र संसद्सँग अपेक्षा,"आज प्रतिनिधिसभा र प्रदेशसभा निर्वाचन देशभरि हुन गइरहेको छ । जुन पार्टीले वा जो जसले विजय हासिल गरे पनि सांसदहरू आउँदो ५ वर्षका लागि जनप्रतिनिधि हुन् । जनप्रतिनिधि देश र जनताप्रति उत्तरदायी हुनुपर्छ । जनआवाज संसद् बैठकमा राखेर विकास एवं निकास दिन सक्नुपर्छ । कानुन बनाएर लागू गर्ने, समयमै बजेट पारित गर्ने, संसदीय समितिहरूमा भाग लिएर विधेयक तयार गर्ने लगायत काम सांसदले गर्छन् । सरकार बनाउने पनि सांसदहरूले नै हो । निर्वाचनपछि गठन भएको सरकार पाँच वर्षका लागि हुनैपर्छ । अब बारबार सरकार बनाइरहने जिम्मेवारीबाट सांसदहरू मुक्त हुनु जरुरी छ । सांसदहरूले जसको सरकार गठन भए पनि राम्रो काम गरे सहयोग गर्नु र खराब गरेमा खबरदारी गर्नुलाई मुख्य कार्यभार सम्झनुपर्छ । विकास निर्माणका लागि आवश्यक कानुन बनाउने, कलकारखाना खोल्न वातावरण मिलाएर बेरोजगारलाई रोजगारी दिने, देश र जनताको भलो हुने काममा सदैव लाग्ने तथा संसदीय समितिलाई क्रियाशील बनाउने जिम्मेवारीबाट सांसदहरू कहिल्यै पन्छिनु हुँदैन । आफ्नो क्षेत्रको समस्या र विकास निर्माणका लागि सरकारको ध्यानाकर्षण गराउने जिम्मेवारी पनि सांसदहरूकै हो । त्यसैले संसद्मा प्रभावकारी भूमिका खेल्नुपर्छ । त्यसका लागि सांसदहरू शिक्षित, योग्य, इमानदार, जाँगरिलो, जायज कामकुरामा अडान लिन सक्ने तथा नैतिकतावान् र क्षमतावान् हुनैपर्छ । राम्रो र इमानदार व्याक्ति चिनेर, निर्वाचित गराउन सक्नु नै मतदाताको पनि दायित्व हो । तिलक न्यौपाने, काठमाडौं"
निर्वाचनलक्षित बिमा,"धनकुटामा मतदान केन्द्रमा सहायक कर्मचारीका रूपमा खटिएकी शिक्षिका पवित्रा याखा लिम्बूको मृत्युको खबर आएको छ । निर्वाचन आयोगले खटाएको कर्मचारीको मृत्युको खबरले सबैको ध्यान तानिरहेको छ । आयोगले कर्मचारीदेखि उम्मेदवार लगायत मतदाताको पनि निर्वाचन सम्पन्न नभएसम्म बिमाको सुविधा गरेको छ कि छैन चासोको विषय भएको छ । त्यस्तै दुर्गम जिल्लामा कतै हिउँ छिचोल्दै, कतै नदी तर्दै कर्मचारीहरू मतदात समयमै सम्पन्न गर्न पुगेका थिए । कथम यसरी जाँदा दुर्घटनामा परे आयोगले के गर्ने भन्ने कुरा स्पष्ट छ कि छैन ? निर्वाचनको दैरान मतदाता, कर्मचारी, उम्मेदवार तथा कर्मचारीहरूको सुरक्षाको जिम्मा आयोगको हो । त्यसैले यो विषयमा आयोगको ध्यानाकर्षण होस्, र भएका बिमा सम्बन्धीको प्रावधानको पनि प्रचारप्रसार होस् । रामेश्वर बासी, चाँगुनारायण९, भक्तपुर"
बाँदर आंतक,"देशका विभिन्न भागमा बाँदर, बँदेल र जंगली हात्तीको बिगबिगी छ । विशेष गरी पहाडी भेगमा बाँदर आतंकका कारण किसानले पाकेको बाली पनि थन्क्याउन पाएका छैनन् । दोलखामा केही वर्षअघि घरमा एक्लै बसिरहेकी एक वृद्ध महिलालाई घरमा थन्क्याएको मकै खान नदिएको रिसमा बाँदरले चिथोर्दा सख्त घाइते भएकी थिइन् । यस्ता घटना अन्यत्र पनि उत्तिकै भेटिन्छ । बसाइँ हिँडेका कारण गाउँमा जंगल बढिरहेको छ र बाँदरको संख्या पनि । त्यसैले यो एउटा मुख्य समस्या बनिरहेको छ । यसका कारण किसानको बालीनालीको सुरक्षा हुन सकेको छैन । त्यस्तै चितवन तथा पूर्वी नेपालका कतिपय भेगमा भने जंगली हात्तीले ठूलो मात्रामा बालीनाली नष्ट गर्ने गरेको धेरै भयो । जंगली हात्ती आंतकका कारण त्यहाँको जनजीवन पनि अस्तव्यस्त बन्ने गरेको छ । त्यसैले पनि जंगली जनावरबाट हुने यस्तो किसिमको क्षति कम गर्ने सबाल स्थानीय सरकार सम्हालिरहेकाहरूको प्रमुख मुद्दा बन्नुपर्छ । पहाडी भेगमा बाँदर नियन्त्रणका लागि नियमित बजेटको व्यवस्था गर्नुपर्छ । सुन्नेलाई यो समस्या सामान्य लागे पनि भोग्नेका लागि यो ठूलो समस्या हो । यसलाई ख्यालख्यालमा लिनु हुन्न । बालीनाली मात्र होइन गाउँबस्तीमा जंगली जनवारले मानिसलाई समेत झम्टिने, लखेट्ने तथा अनेक दुःख दिने गरेका छन् । जंगली हात्तीको आक्रमणबाट बर्सेनि मृत्यु हुनेहरूको संख्या पनि त्यति कै छ । त्यसैले यस्तो परिस्थितिबाट अब नागरिकले छुटकारा पाउनैपर्छ । यसको नियन्त्रणका लागि सबै तहका सरकारले मिलेर योजना बनाउनुपर्छ । सम्बद्ध पक्षको ध्यान तुरुन्त यो विषयमा जाओस् । किसानहरूको खेतीपाती र जीवन रक्षा गर्नु नै जनप्रतिनिधिको मुख्य दायित्व हो । खिमराज गिरी, काठमाडौं"
चुनावका लागि घर फर्कने सम्बन्धी समाचारमा  बाट लिइएका टिप्पणी:,"जहाँ छ त्यहीँबाट भोट हाल्ने वातावरण सृजना गरेको भए कति राम्रो हुने थियो । आउँदो निर्वाचन यसरी नै खसाल्न पाइयोस् । इन्द्र भण्डारीकस्तो परिपाटी, संस्कारमा हामी बढ्दै छौं, सबै फ्री हो तर साँबाब्याजसहित निकाल्छन् । हजार खर्च गरेर करोडौं कमाइन्छ । राजु थापाकोरोना महामारीका बेला जनताले दुःख पाउँदा, यी नेता भनाउँदाहरू कहाँ थिए ? मासुभात दिएछन् भने टन्न खानुपर्छ । पैसा दिए भने पनि लिनुपर्छ । तर भोट दिने बेला युवा नेतालाई छान्नुपर्छ, जसले देश विकास चाँडै गर्न सकून् । गोपाल रानामगरनागरिकलाई दुःख दिने निर्वाचन प्रणाली सुधार नगरी काम छैन । नेपालमै हुनेहरूले त जहाँ बसेर पनि भोट हाल्ने व्यवस्था मिलाउन पर्छ । ताप्लेजुङको मान्छे भोटकै लागि जाँदाआउँदा कति खर्च हुन्छ ? कसले बेहोर्छ ? सरोजकोरोनाका बेला यसरी लगिदिएको भए भोट दिन्थे होलान् मतादातले । अहिले तँछाडमछाड गर्या छन् । त्यो पनि आफ्नो होइन ५ वर्ष लुटेको पैसा हो । राजनफर्किने बेला बिचल्ली हुन्छ । वरुण आचार्यघर जानु राम्रो कुरा हो । तर यस पटक सचेत नागरिक भएर मतदान गरौं । पार्टीलाई होइन व्यक्ति हेरी आफ्नो अमूल्य मत खसाल्नुहोस् । तिलक शर्माकुन पार्टीले कति गाडी रिजर्भ गरेछन् ? अर्जुन लामीछानेनङको नीलो मसी त दुईचार दिनमा मेटिएला, खराबलाई जिताउँदाको पश्चात्तापको मसीले पाँच वर्ष पुर्पुरोमा दाग लगाइदिन्छ । त्यसैले यसपालि सोचेर मतदान गरौं है । सुन्दर खनालएक दिन अझै थप बिदा भएको भए जनसागर अझै बढ्ने थियो । जनक भण्डारीसचेत नागरिक भएर उत्तम मान्छेलाई भोट दिएर फर्किनुहोला ! विशाल साउद"
लोकतन्त्रको एक विकृत बडापत्र,"एथेन्स डेमोक्रेसी फोरममा २८ सेप्टेम्बर २०२२ मा आयोजित अरिस्टोटलकन्फुसियस संवाद मा हार्वर्ड विश्वविद्यालयका प्राध्यापक जेफ्री साक्सले बोलेको एउटा छोटो वाक्य पश्चिमी लोकतन्त्रका लागि बौद्धिक झट्का बनेको छ । साक्सको भनाइ थियो बेलायत र अमेरिकाजस्ता देशहरू आन्तरिक रूपमा लोकतान्त्रिक हुन सक्छन् तर विदेशमा यी लोकतन्त्रहरू हिंसात्मक साम्राज्यवादी भएका छन् । साक्सले थप यो पनि भने विश्वशान्ति, मौसम परिवर्तन, वातावरण संरक्षण, गरिबी निवारण र दिगो विकासजस्ता आम मानिसको हितलाई लोकतन्त्रमै बेवास्ता गरिएको छ । मेरो विचारमा, कम्तीमा गुणस्तरीय शिक्षा र स्वास्थ्य सेवामा नागरिकहरूको समान पहुँच सुनिश्चित गर्न नसक्ने प्रणालीलाई लोकतन्त्र मान्न सकिँदैन । यस्ता आधारभूत आवश्यकता पूरा गर्न नसक्ने देशहरू हुनु वा नहुनुमा फरक पर्दैन । नेपालमा सत्तारूढ कांग्रेसमाओवादी गठबन्धन एवं प्रतिपक्ष कम्युनिस्ट र राजतन्त्रवादीको निर्वाचनएकता चर्को बहसको विषय बनेको छ । नेपालको राजनीतिक अभ्यासमा राजनीतिक सिद्धान्तको कुनै सम्बन्ध छैन भनी प्राध्यापक कृष्ण खनालले राम्रो व्याख्या गरेका छन् (कान्तिपुर, २०७९ कात्तिक ६) । राजनीतिक दल र विचारधारा जे भए पनि निम्नमध्यम वा मध्यम वर्गको नेता सत्तामा पुग्दा राजामहाराजाजस्तै देखिन्छ । उसलाई महँगो गाडी, फेन्सी कपडा, धेरै तलब र राजामहाराजा चढ्नेजस्तो घोडागाडीसमेत चाहिन्छन् । लोकतन्त्रले आम नागरिकको दैनिक जीवनको स्वास्थ्य, शिक्षा र रोजगारीजस्ता आधारभूत आवश्यकता पूरा गर्न सकेको छैन । वर्तमान विश्वस्थितिउपर विहंगम दृष्टि दिँदा, पश्चिमी लोकतन्त्रहरूमा युद्ध र जातिवादलाई सामान्य (न्यु नर्मल) मान्न थालिएको छ । शान्तिको कुरा गर्नु असामान्य भएको छ । औपचारिक रूपमा उदारवादी विचारधारा होस् वा रूढिवादीकन्जर्भेटिभ, समाजवादी होस् वा साम्यवादी, यथार्थमा चलनचल्तीको लोकतन्त्र जताततै सत्तारूढ दल र व्यापार घरानाको स्वार्थ पूरा गर्ने आधार बनेको छ । विश्वराजनीति दार्शनिक र वैचारिक क्षयबाट गुज्रिरहेको छ । यो अवस्था फ्रान्सिस फुकुयामाले भनेजस्तो एन्ड अफ द हिस्ट्री (सन् १९९२) वा विचारधाराको अन्त्य होइन । विचारहरू कहिल्यै मर्दैनन्, पुरानाचाहिँ हुन सक्छन् । विचारहरू पुराना भएपछि पुनर्परिभाषित गर्नु उपयोगी बौद्धिक अभ्यास गर्नु हो । त्यसैले आम सरोकारका विषयहरूमा राजनीतिक सिद्धान्त र अभ्यासमा समन्वय छ वा छैन भनी छलफल भैरहनुपर्छ । छलफलले सिद्धान्तहरू परीक्षण गर्न, सिद्धान्तद्वारा अभ्यास व्याख्याका साथै अभ्यास अवलोकन गरी नयाँ सिद्धान्त निर्माण गर्न मद्दत गर्छ । छलफलले विशेष गरी सामाजिक वर्ग रूपान्तरणबारे बुझ्न मद्दत गर्छ ।यस लेखको विशेष उद्देश्य (राजनीतिक सिद्धान्त र अभ्यासमा) साहित्य र राजनीतिबीचको सम्बन्ध स्थापना (र पर्दाफास) गर्नु हो । यस सन्दर्भमा मैले जर्ज अर्वेलको एनिमल फार्म लाई उपयोगी ठानेको छु । किनभने, एनिमल फार्म को विषयवस्तु क्रान्ति, परिवर्तन र लोकतन्त्रमा विश्वास गरिरहने साधारण व्यक्तिहरूसँग सम्बन्धित छ । सत्तामा रहेका व्यक्तिहरूले लोकतान्त्रिक प्रतिज्ञालाई कसरी विकृत पार्छन्, अर्थात् राजनीतिक सिद्धान्त र अभ्यासमा विसंगति बुझ्ने बौद्धिक ज्ञान छ एनिमल फार्म मा । सर्वप्रथम, वर्तमान विश्वराजनीति लोकतन्त्रको विकृत बडापत्र मा केन्द्रित छ । त्यसपछि एनिमल फार्म का पात्रहरूको वर्गचरित्र बारे छलफल गरिनेछ । राजनीतिक सिद्धान्त र अभ्यासमा छलफल गरिनुपर्ने धेरै कारण हुन सक्छन् । नेतृत्व वर्गमा देखिएका तीन प्रमुख प्रवृत्तिहरू क्रमशः अवसरवादी मध्यमवर्गीय नेतृत्व, उदारवादी र जातिवादी दलहरूबीचको गठबन्धन र युद्ध सामान्यीकरण (न्यु नर्मल) को अन्त्यमा सम्बोधन गरिनेछ । 'एनिमल फार्म बडापत्र १७ अगस्ट १९४५ मा पहिलो पटक प्रकाशित जर्ज अर्वेलको एनिमल फार्म र २४ अक्टोबर १९४५ देखि लागू भएको संयुक्त राष्ट्र संघको बडापत्रबीच दुई महिनाको अन्तर छ । अर्वेलको एनिमल फार्म स्टालिनवादी रूसका बारेमा व्यंग्य हो । तर सो व्यंग्य हाल संयुक्त राष्ट्र संघकै बारेमा सत्य भएको छ । एनिमल फार्म मा जस्तै संयुक्त राष्ट्र संघको सिद्धान्त र अभ्यासमा पनि समन्वय छैन । संयुक्त राष्ट्र संघको बडापत्र लोकतन्त्रको विकृत बडापत्र भएको छ । राष्ट्रिय स्तरमा तानाशाहीहरू मात्र होइनन्, लोकतान्त्रिक प्रणालीहरू पनि एनिमल फार्म मा परिणत भएका छन् । समग्र रूपमा अन्तर्राष्ट्रिय प्रणाली एनिमल फार्म भएको छ (कुन देश एनिमल फार्म को कुन पात्रसँग मिल्दोजुल्दो छ भनी अनुमान गर्ने जिम्मा पाठकमै छाडिएको छ ।)संयुक्त राष्ट्र संघको बडापत्रको प्रस्तावनामा उल्लेख छ, हाम्रो जीवनकालमा दुई पटक मानवजातिलाई अकथित दुःख दिएको युद्धको प्रकोपबाट आगामी पुस्तालाई बचाउन विवादको शान्तिपूर्ण समाधानको प्रतिज्ञा गर्छौं । तर संयुक्त राष्ट्र संघको स्थापनायता पनि युद्ध रोकिएको छैन । हाल युरोपको मुटुमा चलिरहेको रुसयुक्रेन युद्ध र चीनविरुद्ध अमेरिकाको आगामी युद्ध चिन्ताजनक छन् । एनिमल फार्म मा (मानव) किसानविरुद्ध नयाँ खुसीयालीपूर्ण समाज निर्माण गर्ने आशामा जनावरहरूले विद्रोह गर्छन् । अन्ततः धोका हुन्छ । नेपोलियन नामको शक्तिशाली सुँगुरको तानाशाही अन्तर्गत अवस्था खराब हुन्छ । अर्थात्, रुसमा जारशाहीलाई सन् १९१७ को क्रान्तिबाट हराई बोल्सेभिकहरू सत्तामा आए । रुसमा जोसेफ स्टालिनले विश्वासघात गरे भन्ने अर्वेलको सटीक व्याख्या छ । समाजमा विद्यमान असमानताबारे सबै जनावरहरू बराबर छन् तर केही जनावरहरू अरूभन्दा बढी समान छन् भन्ने अर्वेलको प्रसिद्ध उद्धरण संयुक्त राष्ट्र संघका पाँच स्थायी सदस्यराष्ट्रहरूको विशेष शक्ति (भिटो) मा लागू हुन्छ । संयुक्त राष्ट्र संघका शक्तिशाली पाँच स्थायी सदस्यहरू बेलायत, अमेरिका, चीन, रुस र फ्रान्सले अन्तर्राष्ट्रिय स्थिति लगभग एनिमल फार्म को जस्तै बनाएका छन् भन्दा अतिशयोक्ति नहोला । संयुक्त राष्ट्र संघका सबै सदस्यराष्ट्रको प्रतिनिधित्व भएको महासभालाई बाध्यकारी नियम बनाउने अधिकार छैन । संयुक्त राष्ट्र सुरक्षा परिषद् सबैभन्दा शक्तिशाली अंग हो जुन संसारमा पहिले कहिल्यै थिएन । तर यसका पाँच स्थायी सदस्यहरूसँग असाधारण शक्ति छ जसले निर्णय लिन मद्दत गर्न वा रोक्न सक्छन् । यी शक्तिहरूले संयुक्त राष्ट्र संघको स्थापनादेखि नै प्रत्यक्ष वा अप्रत्यक्ष रूपमा विश्वमा निरन्तर युद्ध लडिरहेका छन् । काउन्सिल अन फरेन रिलेसन्स (ग्लोबल कन्फ्लिक्ट ट्र्याकर) का अनुसार, हाल विश्वभर २७ वटा युद्ध चलिरहेका छन् । युद्धहरूमा यी शक्तिहरू प्रत्यक्ष वा अप्रत्यक्ष रूपमा संलग्न छन् । यी शक्तिहरू सबैभन्दा ठूलो हरितगृह ग्यास उत्सर्जनकर्ता हुन्, जलवायु असुरक्षाका लागि जिम्मेवार छन् । दुर्भाग्यवश, शान्ति र सुरक्षालाई यी पाँच शक्तिले निजी स्वार्थअनुकूल परिभाषित गर्ने गरेका छन् । तिनीहरू शक्तिसर्वोच्चताका लागि निरन्तर संघर्षमा छन् । ठूला शक्तिहरू कसरी युद्ध जित्ने भन्नेमा केन्द्रित छन्, शान्ति कायम गर्न होइन ।वर्गीय चरित्रसंसद्हरू जनताको साझा हित प्रतिनिधित्व गर्न किन असफल भइरहेका छन् ? वर्गीय राजनीतिको अन्त्य भएको हो वा वर्गलाई पुनर्परिभाषित गर्नुपर्ने हो ? मध्यम वर्ग सत्तामा पुगेपछि किन माथिल्लो वर्गलाई पन्छाउँछ, राजनीति विज्ञानका लागि अनुसन्धानको विषय हो यो । मध्यम वर्ग र लुम्पेन (सजिलोका लागि लम्पट) वर्गको स्वार्थ मिल्दैन (लम्पटले मध्यम वर्गको चिन्ता किन गर्नु ?) । एनिमल फार्म का मुसा र खरायोलाई लुम्पेन भनिएको छ । सुँगुर, घोडा, गधा, बाख्रा, कुकुर आदि सर्वहाराको वर्गमा छन् । फार्मका प्रत्येक पात्र र तिनको मनोवृत्तिले नेपाल र विश्वका कम्युनिस्ट (वा गैरकम्युनिस्ट) पार्टीका नेता, समर्थक र मतदातालाई सचेत गराउन सक्छ । एनिमल फार्म का विभिन्न पात्रमध्ये नेपालका को चाहिँ को हुन् भनी बुझ्ने जिम्मा पनि पाठककै । एनिमल फार्म का विशेष पात्रहरूको वर्गविशेषता निम्नानुसार पत्ता लगाउन सकिन्छ । मिस्टर जोन्स फार्म चलाउँछ । कथामा जोन्सले जार निकोलसको प्रतिनिधित्व गर्छ जसलाई रुसी क्रान्तिले हटायो । ओल्ड मेजर (बूढो सुँगुर) ले कार्ल मार्क्स वा भ्लादिमिर लेनिनको प्रतिनिधित्व गर्छ । आफ्नो जीवनको अन्त्यमा ओल्ड मेजरले सबै जनावरलाई भेला गरेर भाषण दिन्छ । ओल्ड मेजरले मानवजातिलाई जनावरहरूको शत्रु घोषणा गर्छ । काम नगरी खानेहरू निर्दयी हुन् भन्छ । सत्ता आफ्नो हातमा लिएपछि शक्तिशाली सुँगुर नेपोलियन (जोसेफ स्टालिन) ले अन्य जनावरलाई डर देखाउन र आफ्नो शक्ति सुदृढ गर्न सैन्य बल र नौ वफादार आक्रामक कुकुरहरूलाई प्रयोग गर्छ । आफ्नो समकक्षी अर्को सुँगुर स्नोबल (लियोन ट्रोत्स्की) भन्दा नेपोलियन धेरै विश्वासघाती साबित हुन्छ । स्नोबल नेपोलियनभन्दा बुद्धिमान, भावुक र वक्तृतामा निपुण छ । स्नोबलले अन्य जनावरको वफादारी जित्ने र आफ्नो शक्ति मजबुत गर्ने कोसिस गर्छ तर असफल हुन्छ । बक्सर घोडाले समर्पण र वफादारीको नमुना देखाउँछ । बक्सरले एनिमल फार्मका आदर्शहरूप्रति धेरै भक्ति देखाउँछ तर उसमा स्वतन्त्र रूपमा सोच्ने क्षमता कम छ । म कडा मिहिनेत गर्नेछु र नेपोलियन सधैं सही हुन्छ भन्ने बक्सरको आदर्श हो । स्कुएअलर (अर्को सुँगुर) ले राजनीतिक नियन्त्रण गर्न नेपोलियनको प्रचारप्रसार गर्छ । क्लोभर घोडा बक्सरको नजिकको साथी हुन्छ । उसले एनिमल कमान्डमेन्ट (सात आदेश) उल्लंघन गरेको शंका गर्छ तर बारम्बार आफूलाई दोषी ठहर्याउँछ । ती सात आदेश हुन् दुई खुट्टावाला शत्रु हो । चार खुट्टावाला वा पखेटावाला साथी हो । जनावरले लुगा लगाउनु हुँदैन । जनावर ओछ्यानमा सुत्नु हुँदैन । जनावरले रक्सी पिउनु हुँदैन । जनावरले जनावरलाई मार्नु हुँदैन । मुरिएल (सेतो बाख्रा) ले क्लोभरलाई सात आदेश दिन्छ, जब क्लोभरले सुँगुरहरूले नियम उल्लंघन गरेको शंका गर्छ । मोसेस (काग) जोन्सको विशेष घरपालुवा हो । मोसेसका माध्यमले साम्यवादले कसरी उत्पीडितहरूलाई अन्वेषण गर्न प्रयोग गर्छ भन्ने बुझाउन खोजिएको छ । मोली (सेतो घोडी) मिस्टर जोन्सको गाडी तान्छ । मोलीले पुँजीवादी प्रतिनिधित्व गर्छ । विद्रोहको कुरा गर्दा मोली रिबन लगाउन पाएकामा सत्तासँग सन्तुष्ट देखिन्छ । बेन्जामिन (गधा) ले विद्रोहबाट प्रेरित हुन अस्वीकार गर्छ । फ्रेडरिक (नाजी जर्मनी) छिमेकी फार्मको कडा चतुर मालिक हो । पिल्किङ्टन (अर्को छिमेकी) भद्र किसान हो । फ्रेडरिकको घोर शत्रु पिल्किङ्टनले इङ्ल्यान्ड र संयुक्त राज्य अमेरिकाका पुँजीवादी सरकारहरूको प्रतिनिधित्व गर्छ । ह्वाइम्पर (मानव) वकिललाई नेपोलियनले मानव समाजमा पशु फार्मको प्रतिनिधित्व गर्न नियुक्त गर्छ । ह्वाइम्परको प्रवेशले एनिमल फार्म र मानव समाजबीच सम्पर्कको सूत्रपात गर्छ, साधारण जनावरहरूलाई त्रस्त तुल्याउँछ । दुई कुकुर जेसी र ब्लुबेललाई नेपोलियनले शिक्षित तुल्याउँछ । नेपोलियनका बारेमा लेख्ने कवि सुँगुर मिनिमुस बिस्ट्स अफ इङ्ल्यान्ड लाई प्रतिस्थापन गर्न साधारण देशभक्ति गीत एनिमल फार्म लेख्छ ।अवसरवादी मध्यमवर्गीय नेतृत्वमार्क्सवादी वर्ग सिद्धान्त अनुसार व्यक्तिको उत्पादनभूमिकाबाट राजनीतिक चेतना र वर्गीय स्थिति निर्धारण हुन्छ । मलाई मार्क्सवादी वर्गीय व्याख्याभन्दा जर्ज अर्वेलको वर्ग व्याख्या सटीक र सजिलो लाग्छ । अर्वेल भन्छन् माथिल्लो वर्गले जहाँ पनि यथास्थिति कायम राख्न चाहन्छ । मध्यम वर्गले माथिल्लो वर्गलाई पन्छाउन चाहन्छ र तल्लो वर्गले वर्गविहीन व्यवस्था चाहन्छ । सामाजिक वर्ग चरित्रका बारेमा अर्को प्रचलित तर विवादास्पद दृष्टिकोण पनि छ । माथिल्लो वर्गले जानीजानी अनैतिक काम गर्छ । तल्लो वर्गले अनजानमा अनैतिक कार्य गर्छ । मध्यम वर्ग सबैभन्दा अवसरवादी हुन्छ । यस वर्गले उदार लोकतन्त्रमा जीवनको सामाजिक लयलाई नियन्त्रण गर्छ । यसलाई समाजको मेरुदण्ड भनिन्छ । त्यसैले पश्चिमा राजनीतिक दलहरूले निम्न वर्गको अस्तित्व नै नभएको झैं मध्यम वर्गलाई जोड दिन्छन् । अर्वेलको मध्यम वर्ग मार्क्सवादी लुम्पेन सर्वहारा सँग मिल्दोजुल्दो देखिन्छ । मार्क्सवादी शब्दावलीमा उत्पीडितको सामूहिक हितप्रति सचेतना नभएको वर्गलाई लुम्पेन भनिन्छ । यो सर्वहारा वर्गप्रति वफादार हुँदैन । वास्तविक सर्वहारा वर्ग सामूहिक हितप्रति सचेत हुन्छ । यस वर्गको एक मात्र सम्पत्ति श्रम शक्ति हो । अर्थात्, प्रतिदिन ज्याला कमाउने र बिहानबेलुकी जीवनयापन गर्नेलाई सर्वहारा वर्ग भानिन्छ । एनिमल फार्म मा मुसा र खरायोले तल्लो वर्गको प्रतिनिधित्व गर्छन् । नेपालमा केही बौद्धिकले मुलुक सामन्तीबाट पुँजीवादी अर्थतन्त्र मा रूपान्तरण भएको घोषणा गरेका थिए । यदि यो सत्य हो भने कम्युनिस्ट घोषणापत्रमा उल्लिखित सर्वहारा शब्दले आजको कुन वर्गलाई इंगित गर्छ ? आधुनिक कम्युनिस्ट विचारकहरूलाई यो प्रश्नको जवाफ दिन कठिनाइ हुन सक्छ । सायद उत्तरऔपनिवेशिक अध्ययन शब्द सबाल्टर्न वा सीमान्तकृत आधुनिक सर्वहारा हुन सक्छन् । कुनै पनि देश विशुद्ध रूपमा पुँजीवादी वा गैरपुँजीवादी हुँदैन । उदाहरणका लागि, बेलायत, स्विडेन र जापान सामन्ती र पुँजीवादी पनि छन् । प्रत्येक समाजमा समानान्तर रूपमा असभ्य विगत, सामन्ती व्यवहार र पुँजीवादी प्रवृत्ति वा समाजवादी परम्पराहरू पनि हुन्छन् । वर्तमान विश्वका प्रमुख आर्थिक शक्तिहरू यी सबै विशेषता एकैसाथ बाँचिरहेका छन् । आम सरोकारका विषयहरूमा राजनीतिक सिद्धान्त र अभ्यासमा समन्वय छ वा छैन भन्ने निश्चित गर्नु मुख्य मुद्दा हो । मध्यम वर्ग समाजको मेरुदण्ड हुन सक्छ । यो समस्या पनि साबित भएको छ । दर्शन र सिद्धान्तबिनाका जीवन र समाज मृततुल्य हुन्छन् । वर्गविहीन समाज सायद सम्भव छैन तर बौद्धिक रूपमा मानवतावादी बुझाइबाट वर्गविहीन हुन सम्भव छ । यसको अर्थ हो आफूलाई अरूमा देख्न सक्षम हुनु । मानवतावादी राजनीतिक शिक्षाको अभावले राष्ट्रिय र अन्तर्राष्ट्रिय राजनीतिक परिस्थितिहरू एनिमल फार्म मा परिणत भएका छन् । उदारवादी र जातिवादी गठबन्धनवर्तमानमा पश्चिमी लोकतान्त्रिक सिद्धान्त र अभ्यासमा गम्भीर विरोधाभास स्पष्ट छ । पश्चिमी उदारवादी पार्टीहरू जातिवादी पार्टीहरूसँग गठबन्धनमा छन् । उदाहरणका लागि, नवफासिस्ट जर्जिया मेलोनी इटालीको प्रधानमन्त्री भएकी छन् । स्विडेनमा, नाजी विचारधारामा आधारित जातिवादी दल इसभारिया डेमोक्रातना दक्षिणपन्थी गठबन्धन सरकारको प्रमुख साझेदार भएको छ । स्विडिस उदारवादी (लिब्रालना), दक्षिणपन्थी मोडरेट (मुदरातना) र क्रिस्चियन डेमोक्य्राटहरूले इसभारिया डेमोक्रातना को सहयोगमा देशमा शासन गरिरहेका छन् । अमेरिकामा ट्रम्पियन जातिवाद भविष्यमा कुनै पनि समय फर्कन सक्छ । ब्रिटिस लोकतन्त्र हाँसोको पात्र भएको छ । ब्रेक्सिट राष्ट्रवादी जातिवादको कारक र परिणाम हो । युरोपेली कन्जर्भेटिभ दलहरू राष्ट्रवाद र जातिवादतर्फ अघि बढिरहेका छन् । भारत धार्मिक कट्टरतातर्फ जाँदै छ । भारतमा भाजपा सत्तामा रहिरहे त्यो केही दशकभित्रै हिन्दु राष्ट्र (हिन्दु पाकिस्तान) हुने कतिपयको अनुमान छ । चीन फरक ग्रहका रूपमा विकसित हुँदै छ । वर्तमान चिनियाँ राष्ट्रपति सी चिनफिङको नेतृत्वमा सुरक्षा राष्ट्रवादी दक्षिणपन्थी भएको छ । राजनीतिक रूपमा त्यहाँको सत्तारूढ पार्टी लेनिनिस्ट लेफ्ट तर्फ जाँदै छ भनिन्छ । अर्थात्, पहिलेभन्दा धेरै पार्टीनियन्त्रण, चीनका राष्ट्रपतिमा शक्तिको केन्द्रीकरण । आर्थिक रूपमा चीन मार्क्सिस्ट लेफ्ट तर्फ बढिरहेको छ पनि भनिन्छ । अर्थात्, राजनीतिले आर्थिक नीति तय गर्ने हो । धनी हुनु गौरवको कुरा हो भन्ने देङ स्याओपिङको धारणा परिवर्तन हुँदै छ । देङका पालामा विदेशी लगानी, आर्थिक वृद्धिमा बाधा पुर्याउने नोकरशाही नियमहरू र हस्तक्षेपहरूबाट अपेक्षाकृत मुक्त अर्थतन्त्र विकासको इन्जिन बनेको थियो । त्यसमा केही परिवर्तन हुनेछ । यसको अर्थ सम्पत्तिको बाँडफाँट पनि हो । चिनियाँ कम्युनिस्ट पार्टीले एडम स्मिथको ज्याला र उत्पादकता व्यावहारिक रूपमा अपनाएको भए पनि तल्लो वर्गलाई मध्यम वर्ग बनाउनु वर्तमान चिनियाँ शासनको मूल नारा हो । सर्वहारा वर्गको सट्टा मध्यम वर्ग वर्तमान चिनियाँ समयको एजेन्डा भएको छ । युद्धको सामान्यीकरणमध्यमवर्गीय राजनीतिज्ञहरू जानाजानी दोहोरो कुरा गर्छन् । अर्वेलले आफ्नो पुस्तक नाइन्टिन एटिफोर (पहिलो प्रकाशन, ८ जुन १९४९) मा उल्लेख गरेको युद्ध शान्ति हो, स्वतन्त्रता दासत्व हो र अज्ञानता शक्ति हो भन्ने उद्धरण आधुनिक समयमा वास्तविकता बनेको छ । केही सम्मानजनक अपवादबाहेक धेरै पश्चिमी मिडियाले युद्धलाई वैधानिकता दिएका छन् । मिडियाद्वारा युद्धका लागि सहमति निर्माण जारी छ । एनिमल फार्म को स्कुएअलर (सुँगुर) ले राजनीतिक नियन्त्रण गर्न फार्मको तानाशाह नेपोलियनको प्रचारप्रसार गरेझैं युद्धप्रति मिडियाको समर्थन बढ्दै गएको छ । शान्तिका लागि नोबेल पुरस्कार विजेताहरू शान्तिकै पक्षमा बोल्ने हिम्मत गर्दैनन् । अस्ट्रेलियाका पूर्वप्रधानमन्त्री केभिन रुडले आफ्नो पुस्तक द एभोइडेबल वार ः द डेन्जर्स अफ अ क्याटस्ट्रोफिक कन्फ्लिक्ट बिट्विन द यूएस एन्ड सी चिनफिङ चाइना (सन् २०२२) मा लेखेका छन् चीन र अमेरिकाबीचको युद्ध घातक र विनाशकारी हुनेछ । भूराजनीतिक प्रकोप अझै पनि टार्न सकिनेछ र रणनीतिक प्रतिस्पर्धाका माध्यमबाट आफ्नो मूल चासोलाई धोका नदिई सहअस्तित्वको बाटो पत्ता लगाउनुपर्छ । रुस र युक्रेन युद्धबारे नोम चोम्स्की र जेफ्री साक्सले शान्तिका लागि आह्वान गरिरहेका छन् । फिलिप स्यान्ड्सले आफ्नो पुस्तक ललेस वर्ल्ड (सन् २००५) मा भनेझैं संसार कानुनविहीन भएको छ । राष्ट्रिय वा अन्तर्राष्ट्रिय स्तरमा लोकतान्त्रिक मूल्य र मानवताको अनादर गर्नेहरू नाजीवादी, फासिस्ट जातिवादी र अमानवीय हुन्छन् ।"
भयरहित निर्वाचनको आधार,"निर्वाचनलाई स्वच्छ, निष्पक्ष र भयरहित बनाउन निर्वाचन आयोगले यसको सञ्चालन, व्यवस्थापन र नियन्त्रणका लागि संवैधानिक एवम् कानुनी जिम्मेवारी पाएको छ । निर्वाचन प्रतिस्पर्धात्मक, आवधिक र समावेशी हुनुपर्ने अन्तर्राष्ट्रिय मान्यता छ । निर्वाचनले लोकतान्त्रिक प्रणालीलाई सुदृढ गर्छ र सुदृढ लोकतन्त्रले मात्रै नागरिकको राजनीतिप्रतिको आस्था, विश्वास र भरोसामा वृद्धि गर्छ । निर्वाचन परिणाम यसको स्वच्छता, निष्पक्षता, मतदाता शिक्षा र नागरिकको उत्साहजनक सहभागिताबाट निर्क्योल हुने हुँदा, निर्वाचनमा हरेक नागरिकको राजनीतिक अधिकार उपभोगको सुनिश्चितता गर्नु राज्यको प्रथम दायित्व हो । राज्यका आवधिक योजना निर्माण गर्दा समेत दलहरूका घोषणापत्रलाई आधारका रूपमा लिइने हुँदा त्यसमा नागरिकको दैनिकी र अति आवश्यक विषयवस्तु मुद्दा बन्नुपर्छ । तर यस्तो मान्यताविपरीत घोषणापत्र बनाउँदा नागरिक तहमा बृहत् छलफल नगरी दलहरूले विज्ञ समूहमार्फत हतारोमा बनाउने गरेका छन् । यस्तो अभ्यासका कारण अधिकांश दलका घोषणापत्र नागरिकको वास्तविक आवश्यकताभन्दा टाढा हुन्छन् । वातावरण, विकास र मानवअधिकारका सवालको सम्बोधन गर्नतिर लक्षित हुँदैनन् । महत्त्वाकांक्षी योजना राखी सस्तो लोकप्रियताका लागि बनाइएका घोषणापत्र कार्यान्वयनयोग्य हुँदैनन् । तसर्थ यिनले जनविश्वास आर्जन गर्न सकेका छैनन् । विगतमा दलका घोषणापत्रहरू कागजमै सीमित थिए । देशमा मानवअधिकारको अवस्था यकिन गरी आम नागरिकलाई सुसूचित गर्न संवैधानिक निकाय राष्ट्रिय मानवअधिकार आयोग क्रियाशील छ । निर्वाचनको समयमा मानवअधिकारको अवस्था प्रभावित हुन सक्ने हुँदा निर्वाचनपूर्व, निर्वाचनको दिन र त्यसपछिको परिस्थितिलाई आयोगले अनुगमन गर्दै आइरहेको छ । राष्ट्रियस्तरबाट मात्र नभई अन्तर्राष्ट्रिय तहबाट समेत विभिन्न संघसंस्थाले निर्वाचनको पर्यवेक्षण गर्ने चलन छ । निर्वाचनका क्रममा ठूलो संख्यामा हुने सुरक्षाकर्मीको परिचालनले भौतिक सुरक्षाको प्रत्याभूति त देला तर हरेक नागरिकले म सुरक्षित छु भनेर महसुस गर्ने वातावरण बनाउन भने सम्पूर्ण सरोकारवाला थप सजग, सचेत तथा संवेदनशील हुनुपर्छ । निर्वाचन अवधिमा म्यादी प्रहरीलाई मानवअधिकार तथा सुरक्षा व्यवस्थाबारे जानकार बनाउनु पनि उत्तिकै आवश्यक छ । यसका लागि सुरक्षा निकाय र सम्बन्धित सरोकारवालाबीच समन्वयको खाँचो पर्छ । निर्वाचनमा विभिन्न राजनीतिक दलले मत माग्न सामाजिक सञ्जालको अत्यधिक प्रयोग गर्न थालेका छन् । यस्तोमा उनीहरूको गतिविधिको अनुगमन गर्ने पदाधिकारी अत्यन्तै सजग तथा सचेत हुनुपर्छ । कसैको पनि दबाब वा प्रभावमा पर्नु हुन्न । पदाधिकारीहरूले दलविशेषलाई फाइदा पुग्ने पोस्ट लाई लाइक, कमेन्ट वा सेयर गरे अनुगमन तथा पर्यवेक्षण निकायहरूको निष्पक्षताप्रति शंका उठ्छ । तसर्थ अनुगमनमा खटिइएकाहरू कुनै प्रभाव, दबाब, आस र त्रासमा रहनु हुँदैन ।निर्वाचनमा राज्यको ठूलो स्रोतसाधन परिचालन भएको हुन्छ । निर्वाचन आयोग लगायत मतदाता, निर्वाचनमा संलग्न कर्मचारी, अनुगमन र पर्यवेक्षण गर्ने जिम्मेवारी पाएका निकायहरू, आम सञ्चारमाध्यम सबैले आआफ्नो जिम्मेवारी पूरा गर्ने र जवाफदेह बन्ने संस्कृतिको विकास भए मात्र निर्वाचनको वैधता झल्कन्छ । असल राजनीतिक संस्कार, सभ्य दलहरू र जनसहयोगले मात्र निर्वाचनमा खसेको मतको सुरक्षा हुन सक्छ । सिद्धान्त, आदर्श र निष्ठालाई त्यागेर जसरी पनि निर्वाचन जित्नुपर्ने राजनीतिक दलहरूको हठले निर्वाचन प्रक्रियामाथि चुनौती थपिदिन्छ । दलहरूबीच एकले अर्कोलाई समस्याका रूपमा हेर्ने र दोष देखाउने प्रवृत्ति छ, जसको अन्त्य गरी असल राजनीतिक संस्कार स्थापित गर्न अति जरुरी भइसक्यो । ग्रामीण भेगका कतिपय मतदान केन्द्रमा एउटै व्यक्तिले धेरै पटक मत हाल्नुलाई बहादुरी ठान्ने प्रवृत्ति पनि छ । यस्तो भ्रमलाई चिर्नैपर्नेछ । कतिपय स्थानमा मासु, भात, रक्सी वा पैसाको प्रलोभनबाट मतदातालाई प्रभाव पार्ने गरिन्छ, परिवारको मूलीको निर्णय अनुसार अन्य सदस्यले मत हाल्ने गरेको अझै भेटिन्छ । यस्तै कतिपय गाउँमा महिलाले अझै मतदान गर्न पाएका छैनन् । गाउँका टाठाबाठाले नै सबैका नामबाट मत हालिदिने अवस्था विद्यमान छ । निषेधित क्षेत्रमा जबरजस्ती प्रवेश गर्न खोज्दा कतिपय स्थानमा झडप पनि हुने गरेका छन् । विगतमा निर्वाचनस्थल वरपर भोजभतेर तथा होहल्ला गर्ने, पर्यवेक्षण गर्ने कतिपय व्यक्ति निषेधित क्षेत्र प्रवेश गर्न खोज्ने, एउटै व्यक्तिले अन्य व्यक्तिको नाममा मतदान गरिदिने, अपांगता भएका व्यक्तिहरूका लागि व्यवस्था गरिएका सहयोगीले अन्यत्र मत हालिदिनेजस्ता कार्य गरेको भेटिएका थिए । यही कारणले विवाद उत्पन्न हुने, झडप हुने, कतिपय स्थानमा निर्वाचन बिथोलिने र स्थगित नै हुन पुगेको पनि छ । त्यस्तै आम मतदाताले आफूलाई असुरक्षित महसुस गरी मतदानस्थलसम्म जान हिचकिचाउने गरेका पनि छन् । यस्तो अवस्थाको सम्बोधन निर्वाचन आयोगको एकल प्रयासले मात्र सम्भव छैन । जबसम्म राजनीतिक दलहरू सचेत र सजग हुँदैनन्, मतदातालाई अनेकन् दबाब र प्रभाव पर्ने अवस्था रहिरहन्छ, स्वच्छ र भयरहित निर्वाचनको आधार तयार हुँदैन । तसर्थ विगतबाट पाठ सिक्दै हरेक नागरिक, राजनीतिक दल तथा सरोकारवालाले यस विषयमा उचित ध्यान पुर्याउनु जरुरी छ । निर्वाचनलाई स्वच्छ, निष्पक्ष र भयरहित वातावरणमा सम्पन्न गर्नेगराउने पहल गर्नुपर्छ । यसका लागि सबैको इमानदार प्रयासको खाँचो छ । जवाफदेहीपूर्ण संस्कृतिको विकास हुनुपर्छ । तसर्थ यस्तो परिस्थितिको सृजना हुन नदिन सरोकारवाला निकायसँगै नागरिक पनि उत्तिकै जिम्मेवार हुनुपर्छ । पर्यवेक्षकहरूले समेत तोकिएको जिम्मेवारीमा रही निर्वाचन पर्यवेक्षण गर्नुपर्छ । त्यस्तै, नागरिकले दिएको अमूल्य मत बदर नहुने गरी निर्वाचन गर्नु पनि सरकारको प्रमुख जिम्मेवारी हो । त्यसका लागि निर्वाचन आयोगको मुख्य भूमिका हुन्छ । मतदाता शिक्षालाई निर्वाचनमा खटिने कर्मचारी साथै मतदाता स्वयम्ले पनि ध्यान दिनुपर्छ । स्वस्तिक चिह्न, मसीको प्रयोग, मतपत्रमा हस्ताक्षर, परिचयपत्र, मतदानको गोपनीयता, मतदानस्थलको संरचना लगायत पक्षमा निर्वाचन आयोगको ध्यान जानुपर्छ । अर्कातिर मतदानमा अपांगता भएका व्यक्ति, लैंगिक तथा यौनिक अल्पसंख्यक समुदाय लगायत अशक्त, अपांग, ज्येष्ठ नागरिकका लागि उपयुक्त व्यवस्था गर्नुपर्छ । तीनै तहका सरकारले उपयुक्त स्थानमा मतदानस्थलको छनोट गरी दीर्घकालीन र बहुउद्देश्यीय पूर्वाधारको निर्माणमा सहकार्य गर्न ढिलाइ गर्नु हुँदैन । यसले विद्यालय तथा स्वास्थ्य संस्था लगायतका स्थानमा राखिएका मतदानकेन्द्र प्रतिस्थापन गर्न तथा मौसमी प्रतिकूलतालाई अनुकूल बनाउनसमेत सहज बनाउँदै लैजानेछ । निर्वाचन सम्बन्धी जेजस्तो संरचना र प्रणाली विद्यमान छ, त्यसलाई जवाफदेही र उत्तरदायीपूर्ण बनाउँदै लैजानुपर्छ । निर्वाचनका बेला मतदातालाई प्रभावित पार्ने दलहरूका विभिन्न गतिविधिलाई निरुत्साहित गर्नका लागि आवश्यक तयारीमा विशेष जोड दिनुपर्छ । स्वच्छ निर्वाचनका लागि अपरिहार्य सर्त हो यो । अर्को लोकतान्त्रिक प्रणाली भएको मुलुकमा निर्वाचन नियमित प्रक्रिया हो । त्यसैले यसको सुधारमा सबै पक्षको ध्यान जानुपर्छ । नेपालमा हालसम्म निर्वाचन परिणामलाई सबै राजनीतिक दलहरूले स्विकार्ने नै गरेका छन्, जुन एउटा महत्त्वपूर्ण उपलब्धि हो । निर्वाचन प्रक्रियाप्रति नागरिक तथा सबै सहभागी राजनीतिक दलहरू विश्वस्त छन् भन्ने आधार पनि हो यो । यसलाई यथावत् राख्दै, भइरहेका कमीकमजोरी सुधार्न जिम्मेवार सबैले आआफ्नो स्थानबाट भूमिका खेल्नुपर्छ । हरेक नागरिकले आफ्नो राजनीतिक अधिकार सुरक्षित वातावरणमा उपयोग गर्न पाउनुपर्छ ।"
"बाहिर चेतावनी, भित्र ठेकेदारको संरक्षण","सडक विस्तारलाई तीव्रता दिन आग्रहलुम्बिनी बुटवलनारायणगढ सडक विस्तार कार्यलाई तीव्रता दिन बुटवल उपमहानगरपालिकाले आग्रह गरेको छ । बुटवल उपमहानगर प्रमुख खेलराज पाण्डेयले नारायणगढबुटवल सडक आयोजना (पश्चिम) का प्रमुख प्रदीपराज शाक्य, परामर्शदाता शुभम् सैजु र सुरेश विष्टसँग छलफल गर्दै सडक विस्तारको बाँकी काम बुटवलतर्फबाट तत्काल सुरु गर्न आग्रह गरेका हुन् ।पाण्डेयले सडक विस्तारको काम समयमा नहुँदा दुर्घटना बढेको, धुलोका कारण आसपासको बस्ती र व्यवसाय प्रभावित भएको, सहर कुरुप भएको लगायत विषयलाई मनन गरिदिन ध्यानाकर्षण गराए । उतिबेला बुटवलबाट सडक विस्तारको काम हुन्छ भनिएको थियो तर भनेजसरी भएको छैन, उनले भने, यसमा आयोजना कार्यालयले बुटवल क्षेत्रको अवस्थालाई बुझेर सोहीअनुसार विस्तारको काम अघि बढाउनुस्, हामीले कसरी सहकार्य र सहयोग गर्नुपर्ने हो, तयार छौं । आयोजना प्रमुख शाक्यले सडक विस्तारको कामलाई तीव्रता दिने प्रतिबद्धता जनाए । उनले निर्वाचनलगत्तै विस्तारलाई अघि बढाउने गरी तयारी भएको बताए । बुटवलनारायणगढ सडक निर्माण भएको ५७ वर्षपछि फराकिलो गर्न ०७५ माघ २४ मा सम्झौता भएको थियो । ०७५ चैत ८ मा बुटवलमा शिलान्यास भएको सडक भौगोलिक अवस्था हेरी ३, ४ र ६ लेनको बनाउन लागिएको छ । तर, चार वर्षमा आयोजनाको भौतिक प्रगति करिब १९ प्रतिशत मात्रै छ । गैंडाकोटदेखि दाउन्नेसम्मको ६५ किलोमिटर र दाउन्नेदेखि बुटवलसम्मको ४९ किलोमिटर सडकलाई दुई खण्डमा विभाजन गरेर ठेक्का लगाइएको छ । १६ अर्ब ९९ करोड ५२ लाख रुपैयाँ लागतको यो आयोजनामा एसियाली विकास बैंकको ८५ प्रतिशत र बाँकी नेपाल सरकारको लगानी छ ।"
सुरुमा १८ हजारलाई कोरोना बिमा भुक्तानी,"(काठमाडौं)पहिलो चरणमा कोरोना बिमाका १८ हजार १ सय ८२ जना बिमितले मात्र भुक्तानी पाउने भएका छन् । परेका दाबीमध्ये २५ हजार ८४ वटा व्यक्तिगत र परिवारका छन् । तीमध्ये कोरोना संक्रमण भएको पीसीआर रिपोर्टका आधारमा पहिले आउनेलाई पहिलो प्राथमिकता (फस्ट कम फस्ट सर्भिस) दिई भुक्तानी दिन बिमक संघले कम्पनीहरूलाई आग्रह गरेको छ ।यसका लागि संघले बिमा कम्पनीहरूलाई शुक्रबार पत्र लेखेको छ । सरकार र नियामक निकाय बिमा प्राधिकरणको निर्देशनबमोजिम उपलब्ध रकम संघले बिमित संख्याका आधारमा सबै कम्पनीलाई भाग लगाइसकेको छ । सोही अनुपातमा रकम वितरण गर्न बिमा कम्पनीहरूलाई उसले आग्रह गरेको हो । नेपाल पुनर्बिमा कम्पनीले थप रकम नतिर्ने र १७ वटा बिमा कम्पनीले रकम भुक्तानीबारे आफ्नो सञ्चालक समितिबाट निर्णय नगरिरहेको अवस्थामा कोरोना बिमा भुक्तानी सुरु गर्न संघले आग्रह गरेको हो ।उपरोक्त सम्बन्धमा ०७९ कात्तिक २९ मा बसेको संघको बैठकले कोरोना बिमा दाबी भुक्तानी सम्बन्धमा नियामक निकायबाट भएको अथक पहललाई मध्यनजर गरी तथा कोरोना बिमा मापदण्ड निर्देशिका ०७७ ले तोकेको सीमाभन्दा बढी भुक्तानी आकस्मिक बिमा कोषबाट मिलान गरी सञ्चित मुनाफामा सार्न सक्ने साथै उक्त खर्चलाई वास्तविक खर्चका रूपमा स्विकार्न कर विभागमा समेत सहजता गरिदिने आश्वासन भएको हुँदा बिमकहरूको वित्तीय विवरणमा खासै ठूलो असर नपर्ने छलफल गरियो, संघले कम्पनीलाई पठाएको पत्रमा भनिएको छ, तसर्थ कोरोना बिमा दाबी भुक्तानी, जोखिम समूहको पुनर्बिमा सम्झौतालगायत विभिन्न विषयमा छलफल गरी यस संघमा निर्णय भएको हुँदा आआफ्नो कम्पनीको प्रक्रिया पूरा गरी लागू गर्न अनुरोध गर्दछौं ।पहिलो चरणमा भुक्तानी गरिने दाबीकर्ताको सूची एक प्रति बिमक संघ तथा बिमा पुललाई उपलब्ध गराई आफूले प्राप्त गर्ने रकमको चेक बिमक संघबाट लिई दाबी प्रक्रियालाई सहज गर्न पनि संघले कम्पनीलाई आग्रह गरेको छ । पहिलो चरणमा व्यक्ति तथा परिवारको दाबी भुक्तानी गर्ने, कम्पनीको स्वीकृत दाबी संख्यालाई आधार मानी समानुपातिक रूपमा बाँडफाँट गर्ने, समानुपातिक रूपमा बाँडफाँट गर्दा व्यक्ति तथा परिवारलाई तिर्नुपर्ने दाबी संख्याभन्दा बढी रकम नदिने आग्रह पनि संघको पत्रमा छ । उपरोक्तबमोजिम बाँडफाँट भई बाँकी रहने रकमलाई जुन कम्पनीहरूका व्यक्ति तथा परिवारका संख्या बढी छन्, तिनै कम्पनीमा पुनः स्वीकृत दाबी संख्याको अनुपातमा बाँडफाँट गर्ने र दाबी भुक्तानी गर्ने व्यक्ति तथा परिवारको नाम कम्पनीहरूले बिमक संघबाट सहीछाप गराई आआफ्नो वेबसाइटमा प्रकाशन गर्ने पनि संघले भनेको छ ।सरकारले दिएको एक अर्ब रुपैयाँ र आफ्नो ८ प्रतिशत दायित्वबापत १४ करोड ५४ लाख रुपैयाँ गरी कुल १ अर्ब १४ करोड ५४ लाख रुपैयाँ यसअघि नै बिमा प्राधिकरणले संघलाई दिइसकेको छ । यससँगै कम्पनीहरूबाट २५ प्रतिशत र नेपाल पुनर्बिमा कम्पनीबाट १२ प्रतिशतले हुन आउने रकम गरी १ अर्ब ८१ करोड ८१ लाख रुपैयाँ संकलन गरेर पहिलो चरणमा व्यक्तिगत र परिवारलाई भुक्तानी गर्न प्राधिकरणले बिमक संघलाई गत साता नै निर्देशन दिएको थियो । उक्त निर्देशनपछि नेपाल पुनर्बिमा कम्पनीले सञ्चालक समितिबाट निर्णय नै गरेर कोरोना बिमा मापदण्ड ०७७ अनुसार आफ्नो दायित्वबापतको १ अर्ब २० करोड रुपैयाँ यसअघि नै भुक्तानी गरिसकेकाले थप रकम तिर्नु नपर्ने जानकारी बिमा प्राधिकरणलाई गराइसकेको छ । पत्र प्राप्त भएपछि आफ्नो निर्णय सच्याउन र एक साताभित्र तोकिएको रकम भुक्तानी गर्न प्राधिकरणले पुनः नेपाल पुनर्बिमालाई निर्देशन दिएको छ । उता १७ वटा बिमा कम्पनीका अध्यक्षले पनि थप रकम दिन आनाकानी गरिरहेका छन् । यसरी नेपाल पुनर्बिमा र १७ वटा कम्पनीबाट पैसा आइनसकेको समयमा संघले कोरोना बिमाको रकम भुक्तानी गर्न कम्पनीहरूलाई आग्रह गरेको हो ।सरकारबाट आएको १ अर्ब रुपैयाँलाई ५५ प्रतिशत मानेर बाँकी ४५ प्रतिशतमध्ये कम्पनीहरूले २५, नेपाल पुनर्बिमाले १२ र बिमा प्राधिकरणले ८ प्रतिशत रकम संकलन गरेर पहिलो चरणमा कुल १ अर्ब ८१ करोड ८१ लाख रुपैयाँ भुक्तानी गर्न लागिएको हो । यसअनुसार प्राधिकरणले तिर्नुपर्ने १४ करोड ५४ लाख रुपैयाँ भुक्तानी भइसकेको छ । बिमा कम्पनीले तिर्नुपर्ने २५ प्रतिशत रकममध्ये प्रत्येक कम्पनीलाई २ करोड २७ लाख रुपैयाँका दरले संकलन गर्न भनिएको छ । सोहीअनुसार शुक्रबारसम्म ३ कम्पनीले ६ करोड ८१ लाख रुपैयाँ संघलाई भुक्तानी गरेका छन् ।पुनर्बिमा कम्पनीले तिर्नुपर्ने २१ करोड ८१ लाख, सरकार तथा बिमा प्राधिकरणबाट आएको १ अर्ब १४ करोड ५४ लाख र तीन वटा बिमा कम्पनीबाट आएको ६ करोड ८१ लख रुपैयाँ गरेर १ अर्ब ४३ करोड १८ लाख रुपैयाँ बराबरको चेक शुक्रबार बिमक संघले तयार पारेको छ । दामासाही रूपमा आफूले तिर्नुपर्ने रकम नतिर्ने बिमा कम्पनीहरूलाई कोरोना बिमा भुक्तानीका लागि उनीहरूले पाउनुपर्ने रकमबाट २ करोड २७ लाख रुपैयाँ घटाएर चेक बनाइएको नेपाल बिमक संघले जनाएको छ ।शुक्रबारसम्म रकम नतिर्ने कम्पनीले बिमक संघबाट पाएको रकममा नियामक निकायको निर्देशनबमोजिम आफूले तिर्नुपर्ने २ करोड २७ लाख रुपैयाँ थपेर मात्र बिमा भुक्तानी दिनुपर्नेछ, संघका महासचिव अशोक खड्काले भने, यसकारण कम्पनीले दामासाहीमा परेको पैसा उठाएनन् भन्ने समस्या अब रहेन । तर नेपाल पुनर्बिमा कम्पनीबाट पैसा आइनसकेकाले यस्तो अवस्थामा बिमा कम्पनीहरूले वितरण कसरी सुरु गर्ने भन्ने जटिलता कायमै छ । यद्यपि सरकार र नियामक निकायको निर्देशनअनुसार निर्वाचनपछि (सम्भवतः मंगलबार वा बुधबारदेखि) केही कम्पनीबाट कोरोना बिमाको भुक्तानी सुरु गरिने खड्काको दाबी छ ।सरकारले पैसा नदिएको भन्दै बिमा कम्पनीहरूले ०७७ चैतदेखि कारोना बिमाको भुक्तानी रोकेका थिए । भुक्तानी रोकेको करिब डेढ वर्षपछि सरकारले आफ्नो दायित्व स्वीकार गर्दै दसैंअघि नै १ अर्ब रुपैयाँ निकासा गरिदिएको थियो । त्यसअघि कोरोना बिमामा बाँकी रकम भुक्तानीका लागि बिमा कम्पनीहरूले कति बेहोर्न सक्छन् भन्ने सम्बन्धमा अर्थमन्त्री जनार्दन शर्माले बिमा प्राधिकरण (साविकको बिमा समिति) सँग विकल्प मागेका थिए । यसअनुसार प्राधिकरणले दुई विकल्प पेस गरेको थियो । तीमध्ये दोस्रो विकल्पमा बाँकी रकममध्ये ५५ प्रतिशत सरकार र ४५ प्रतिशत बिमा कम्पनीहरूले बेहोर्ने उल्लेख छ ।हाल बिमा कम्पनीहरूले सवा १ लाख बिमितको भुक्तानी दिन बाँकी छ । यसअनुसार कम्पनीहरूले १० अर्ब ५२ करोड ३२ लाख ९० हजार रुपैयाँ भुक्तानी गर्नुपर्नेछ । कोरोना बिमा मापदण्ड ०७७ अनुसार त्यो रकम सबै सरकारको दायित्वअन्तर्गतको हो । ०७७ जेठमा बिमा प्राधिकरण, बिमा कम्पनी, पुनर्बिमा कम्पनी र सरकारबीच भएको सहमतिअनुसार कोरोना बिमामा परेको कुल दाबीमध्ये १ अर्ब रुपैयाँसम्मको बिमा कम्पनीहरूले नै भुक्तानी गर्नुपर्ने व्यवस्था छ ।१ अर्बदेखि २ अर्ब रुपैयाँसम्मको नेपाल पुनर्बिमा कम्पनी र २ अर्बदेखि साढे २ अर्ब रुपैयाँसम्मको बिमा कम्पनीहरूको महाविपत्ति कोषबाट बेहोरिने सहमति थियो । साढे २ अर्बदेखि साढे ३ अर्ब रुपैयाँसम्मको दाबी भुक्तानी बिमा समिति र साढे ३ अर्ब रुपैयाँभन्दा माथिको दाबी भुक्तानी सरकारले बेहोर्ने सहमति छ । यो सहमतिअनुसार बिमा समिति, पुनर्बिमा कम्पनी र बिमा कम्पनीहरूले तिर्नुपर्ने दायित्व करिब साढे ३ अर्ब रुपैयाँ मात्र हो । मापदण्डअनुसार बिमा समिति, कम्पनी र पुनर्बिमा कम्पनीले भुक्तानी गर्नुपर्ने दायित्व सबै तिरिसकेका छन् । कोरोना बिमा दाबीबापतको करिब साढे १० अर्ब तथा सरकारी कर्मचारीको बिमा गरेकोबापतको शुल्क र अरू बिमितलाई बिमा शुल्कमा ५० प्रतिशत अनुदान दिएको रकम पनि जोड्दा सरकारले करिब साढे ११ अर्ब रुपैयाँ भुक्तानी गर्न बाँकी छ ।"
"कान्ति लोकपथःव्यवस्था फेरियो, सडक खुलेन","(काठमाडौं)तत्कालीन राजा महेन्द्र र रानी कान्तिलक्ष्मी देवी शाह २०१६ सालमा कान्ति राजपथ अवलोकनमा आउँदा पूर्णबहादुर महर्जन २० वर्षका मात्र थिए । नेपाली सेना र स्थानीयको सहयोगमा राजधानीलाई हेटौंडासँग जोड्ने छोटो भरपर्दो मार्गको ट्र्याक खोलिएको थियो । त्यही ट्र्याक उद्घाटनमा पुगेका राजारानीको स्वागत गर्न प्याङगाउँमा मानापाथीको ढोका बनाइएको थियो । महर्जन पनि रमाउँदै खटिएका थिए । अहिले ८३ वर्ष टेकेका महर्जनले आँखा देख्न, कान सुन्न छाडिसकेका छन् । पूर्णबहादुर जस्तै उत्साह बोकेर हाकुपटासीमा सजिएर स्वागत गर्न पुगेकी प्याङगाउँकै कान्छी महर्जन ९२ वर्ष लागिन् । त्यतिबेला सेनासँगै ज्यामीका रूपमा खटिएका वाग्मती गाउँपालिका३ छपेलीका रणबहादुर चौरेल ८३ वर्षका भइसके । तर, ट्र्याक खोलेको ६३ वर्षमा पनि यो सडकको काम अधुरै छ । सेनाले २०१३ बाट ट्र्याक खोल्न सुरु गरेर २०१६ मा सम्पन्न गरेको थियो । राजा महेन्द्रले रानीको नाममा कान्ति राजपथ नामकरण गरेका हुन् । पञ्चायतकालमा सुरु भएको योजनाको नाम फेरिएर राजपथबाट लोकपथ बन्यो । बहुदल हुँदै देश संघीय लोकतान्त्रिक गणतन्त्रमा प्रवेश गरेको पनि डेढ दशक पुग्न लाग्यो । तर, सडक भने अझै हस्तान्तरण भएको छैन । रणबहादुरका छोरा रमेश भन्छन्, कान्ति लोकपथ हरेक पटक चुनावी मुद्दा मात्र बन्यो, मिसनका रूपमा अघि बढाउने कोही आएनन् । भएका नेताहरू पनि ठेकेदारका कुरा सुन्ने खालका मात्रै भए । ललितपुरबाट निर्वाचित नेताहरूले विभिन्न मन्त्रालय सम्हाल्ने अवसर नपाएका होइनन् । तर यो लोकपथ नेताहरूको प्राथमिकतामा कहिल्यै नपरेको स्थानीय बताउँछन् । प्याङगाउँस्थित जनभावना क्याम्पसका प्रिन्सिपल शिवराज सञ्जेलले नेताहरूले ललितपुरलाई कहिल्यै कर्मभूमिका रूपमा नलिएको गुनासो गरे । राजनीतिक स्वार्थ पूरा गर्न जनतालाई सिँढी मात्र बनाएको उनको भनाइ छ । कान्ति लोकपथ योजना प्रमुख सुरेश न्यौपाने बजेट प्राथमिकतामा नपर्दा योजना ओझेलमा परेको बताउँछन् । पहिरो रोकथाम गरी राम्रोसँग मालवाहक सवारीसाधन गुडाउने हो भने अझै २ देखि ३ अर्ब बजेट चाहिन्छ, उनले भने, योजना बनेयता २ अर्ब ७० करोड मात्र बजेट परेको छ । राजनीतिक दलका नेताहरूको भने आआफ्नै तर्क छ । राष्ट्रिय शक्ति नेपालका संयोजक केशरबहादुर विष्ट भारत सरकारले जबर्जस्ती लोकपथ बन्द गराएको बताउँछन् । त्यतिबेला सुरक्षा मामिलामा बाधा पुगेको भन्दै भारतले रोक्यो, त्यसपछि उसैले सहयोग गरेर कान्ति लोकपथभन्दा लामो त्रिभुवन राजपथ बनाउन लगायो । उनले आफू निर्वाचित भएर आएपछि बन्द भइसकेको लोकपथ पुनः अघि बढाएको दाबी गरे । मकवानपुरले बाटो बनाउने, ललितपुरले फलफूल खेती गर्नेजस्ता सिन्कालामा परियोजना ल्याएर काम गरें, उनले भने, सत्तामा नभए पनि चुप लागेर बसेको छैन । २०६४ मा माओवादीबाट निर्वाचित वर्षमान पुन कान्ति लोकपथ हेर्ने छुट्टै योजना खोलेर आफूले महत्त्वपूर्ण काम गरेको बताउँछन् । प्राथमिकतामा राख्नुपर्ने योजना हो । मेरो पालामा बजेट पनि पर्याप्त थियो, उनले भने, तर खर्च गर्न नसकेपछि कम प्राथमिकतामा परेको हो । २०७० मा कांग्रेसबाट निर्वाचित उदयशमशेर राणा अर्थराज्यमन्त्री उदयशमशेर राणा आफ्नो पालादेखि बहुवर्षीय ठेक्काअन्तर्गत काम सुरु भएको बताउँछन् । कान्ति लोकपथको लम्बाइ हेटौंडाको बुद्ध चोकदेखि सातदोबाटोसम्म ९० किमि छ । टीकाभैरवसातदोबाटो मात्र ११ किमि तथा ललितपुर र मकवानपुर खण्डअन्तर्गत २८ र ५१ किमि पर्छ । धेरै ठाउँमा कालोपत्र गरिए पनि केही ठाउँमा बर्खामा पहिरो झर्ने समस्या छ । बर्खायाममा बाटो बन्द हुनाले दक्षिण ललितपुरका कृषक प्रत्यक्ष मर्कामा पर्ने गरेका छन् । दक्षिणमा करिब ६० प्रतिशत कृषक दुग्ध र तरकारी व्यवसायमा आबद्ध छन् । यहाँ काउली, बन्दा, रायो, सिमी, बोडी, काँक्रो, फर्सी, घिरौंला, तीतेकरेला, मटरकोसा, गोलभेंडा उत्पादन हुन्छ । ललितपुरको भट्टेडाँडा, गिम्दी, आश्राङ, प्युटार, माल्टा, घुसेलबाट सिजनमा दैनिक १० देखि १५ हजार किलो र अफ सिजनमा ९ हजार किलोसम्म तरकारी आउने गर्छ । लोकपथ समयमा पूरा नभएकामा स्थानीय किसान दलहरूप्रति आक्रोशित देखिन्छन् । गिम्दीका काशीनाथ सापकोटाले अब उधारोमा भोट नहाल्ने बताए । एजेन्डामा हस्ताक्षर गराएर मात्र भोट दिने योजनामा छु, उनले भने, लोकपथ राम्रोसँग बन्ने हो भने राजधानीका लागि तरकारी उपत्यका बाहिरबाट ल्याउन पर्दैन । चापागाउँस्थित नव प्रभात डेरीका सञ्चालक मनोज हुमागाईंले लोकपथमा आउने पहिरोका कारण बर्सेनि ३० हजार लिटर दूध खेर जाने गरेको गुनासो गरे । लोकपथ पूरा नहुँदा हेटौंडाबाट हिँडेका मालवाहक सवारी पृथ्वी राजमार्ग भएर राजधानी पुग्न र पूर्व जाने सवारी नारायणघाट घुम्नुपर्दा १३३ किमि बढी यात्रा गर्नुपर्छ ।"
भारतमा थप २३५ मेगावाट बिजुली बेच्न अनुमति,"काठमाडौं (कास) नेपाल विद्युत् प्राधिकरणले देशभित्र खपत गरी अतिरिक्त भएको वर्षायामको थप २३५ मेगावाट जडित क्षमताको सोलु खोला जलविद्युत् केन्द्रको विद्युत् निर्यातका लागि अनुमति पाएको छ । भारत सरकारको विद्युत् मन्त्रालयअन्तर्गतको केन्द्रीय विद्युत् प्राधिकरणले गत २५ कात्तिकमा सोलु खोलाबाट उत्पादित बिजुली इन्डियन इनर्जी एक्सचेन्ज लिमिटेड (आईएक्स) को डेअहेड बजारमा प्रतिस्पर्धामार्फत बिक्रीका लागि अनुमति दिएको हो । प्राधिकरणले अब आठ जलविद्युत् केन्द्रबाट उत्पादित ४ सय ९ मेगावाट विद्युत् भारतीय आईएक्सको डेअहेड बजारमा बिक्रीका लागि अनुमति पाएको छ । प्राधिकरणले निजी क्षेत्रले निर्माण गरेका २९०४ मेगावाटको लिखु खोला ए, २५ मेगावाटको काबेली बी१, २२ मेगावाटको माई खोला, १४९ मेगावाटको हेवा खोला ए र १० मेगावाटको तल्लो मोदी१, ४२ मेगावाटको मिस्त्री खोला, २४२ मेगावाटको लिखु खोला ए, २३५ मेगावाटको सोलु खोला र २२१ मेगावाटको चिलिमेको विद्युत् गृहबाट उत्पादित विद्युत् निर्यातको प्रस्ताव स्वीकृतिका लागि भारतको केन्द्रीय विद्युत् प्राधिकरणसमक्ष पेस गरेको थियो । त्यसमध्ये चिलिमे र सोलु खोलाको विद्युत् निर्यातका लागि अनुमति प्राप्त भएको हो ।"
सिटी एक्सप्रेसले घोषणा गर्यो ५ तोला सुन विजेता,"काठमाडौं (कास) सिटी एक्सप्रेस मनी ट्रान्सफरले विदेशबाट सिटी आयो, दसैंतिहारलाई गोल्डेन बनायो योजनाअन्तर्गत मेगा बम्पर उपहार ५ तोला सुन विजेताको नाम घोषणा गरेको छ । विद्युतीय प्रणालीद्वारा विजेता छनोट गरिएको कम्पनीले जनाएको छ । साउदी अरबबाट रेमिट्यान्स पठाउने जीवन रायमाझीले ५ तोला सुन जितेका छन् । सिटी एक्सप्रेस मनी ट्रान्सफरले गत भदौ १५ मा दसैं, तिहार र छठलाई लक्ष्य गर्दै यो योजना घोषणा गरेको थियो । सोही योजनाअन्तर्गत लक्की ड्रमार्फत हरेक महिना १ जनालाई १ तोला सुन, हरेक साता १ जनालाई १० तोला चाँदी साथै ६३ दिन लगातार हरेक दिन १६ जना विजेतालाई आकर्षक गिफ्ट ह्याम्पर र अन्त्यमा एक जनालाई ५ तोला सुन उपहार प्रदान गरिने योजना थियो ।"
एनसेलको सहुलियत प्याक,"काठमाडौं (कास) प्रतिनिधिसभा र प्रदेशसभा सदस्यको निर्वाचनका गतिविधि ग्राहकलाई अपडेटेड गराउन एनसेलले सहुलियत दरका विभिन्न डेटा र भ्वाइस प्याक ल्याएको छ । यसअन्तर्गत ग्राहकलाई सञ्चार सेवामा पहुँच सुनिश्चित गर्ने एनसेलले जनाएको छ । आवश्यकताका आधारमा ग्राहकले दैनिक, साप्ताहिक वा मासिक प्याक छनोट गर्न सक्छन् । ग्राहकले करसहित ४८ रुपैयाँमा २४ घन्टा अर्थात् १ दिनसम्म अनलिमिटेड डेटा र नेपालको सबै नेटवर्कमा पठाउन मिल्ने ४० अल नेट एसएमएस प्याक लिन सक्छन् । एस्ट्रिक्स १७१२३ एस्ट्रिक्स २५ ह्यास डायल गरी यो प्याक लिन सक्ने कम्पनीले जनाएको छ । डेटा सेवामा ग्राहकले डबल मज्जा प्याकअन्तर्गत ७ दिनको समयसीमा रहेको ५ जीबी डेटा र १ जीबी नाइट डेटा प्रयोग गर्न सक्छन् । एस्ट्रिक्स १७१२३ एस्ट्रिक्स २२ ह्यास डायल गरी यो प्याक थालनी गर्न सकिनेछ । डबल मज्जा प्याक खरिद गर्ने ग्राहकले सोही प्याक पुनः खरिद गर्दा दोब्बर डेटा भोल्युम प्राप्त गरी डबल फाइदा लिन सक्छन् । २९ रुपैयाँमा ग्राहकले एकदिने १ जीबी अल टाइम डेटा र १०० एमबी (बोनस) डेटा प्याक प्राप्त गर्न सक्छन् । एस्ट्रिक्स १७१२३ एस्ट्रिक्स २६ ह्यास डायल गरी यो प्याक लिन सकिने कम्पनीले जनाएको छ ।"
इफाप्का अध्यक्षमा सिंह,काठमाडौं (कास) नेपाल निर्माण व्यवसायी महासंघका अध्यक्ष रवि सिंह एसियाली तथा पश्चिम प्रशान्त क्षेत्रका निर्माण संगठनको छाता संगठन (इफाप्का) को अध्यक्ष चुनिएका छन् । माल्दिभ्सको राजधानी मालेमा शुक्रबार सम्पन्न इफाप्काको ४५औं सम्मेलनले अध्यक्षमा सिंहलाई चुनेको हो । इफाप्काको महासचिवमा महासंघका सल्लाहकार इन्जिनियर वीरेन्द्रराज पाण्डे र बोर्ड सदस्यमा महासंघका केन्द्रीय सदस्य सुशीलकुमार श्रेष्ठ चुनिएका छन् । वर्णानुक्रमअनुसार इफाप्काका सदस्य राष्ट्रले संगठनको नेतृत्व गर्ने प्रचलन छ । सोहीअनुसार माल्दिभ्सपछि नेपालको पालो आएको हो । यसअघि सन् १९९८ मा नेपालका गणेशलाल श्रेष्ठ इफाप्का अध्यक्ष चुनिएका थिए । इफाप्काका निवर्तमान अध्यक्ष माल्दिभ्सका मोहमद अलि जनाले इफाप्काको नयाँ अध्यक्षका रूपमा सिंहलाई कार्यभार हस्तान्तरण गरेका हुन् । अध्यक्ष सिंहसहित नयाँ कार्यसमितिका सबै बोर्ड पदाधिकारी र सदस्यले शुक्रबार नै पद तथा गोपनीयताको शपथ लिएका छन् । नयाँ कार्यसमितिको कार्यकाल दुई वर्षको हुनेछ । इफाप्कामा एसिया प्रशान्त क्षेत्रका १९ राष्ट्र आबद्ध छन् ।
कतारलाई डेब्युमै डर,"आयोजक टिम विश्वकपको उद्घाटन खेलमा कहिल्यै हारेको छैन । समूह ए को खेल जित्न सकेन भने पनि त्यो रेकर्डलाई जोगाउनुपर्ने चर्को दबाब कतारलाई हुनेछ । गत वर्ष दोहामै आयोजित फिफा अरब कपमा तेस्रो भएको कतारी टिम स्थानीय कतार स्टार्स लिग क्लबका खेलाडीले भरिएको छ । स्पेनी र बेल्जियन क्लबमा पनि आबद्ध भएका २५ वर्षीय विंगर अक्रम अफिफ एसियाकै वर्ष २०१९ का उत्कृष्ट खेलाडी हुन् । उनले एसियन कपमा १ गोल गर्दै १० गोलको अवसर सिर्जना गरेका थिए ।अर्जेन्टिनी प्रशिक्षक गुस्ताभो अल्फारोले सम्हालेको टिम इक्वेडरमा युरोपेली लिगका अनुभवी खेलाडीहरूको पनि साथ छ । विश्वकप छनोटमा विश्व फुटबलकै महारथीहरू ब्राजिल र अर्जेन्टिनाविरुद्धका खेल बराबरीमा टुंग्याएको इक्वेडरको डिफेन्स निकै बलियो छ । उसले पछिल्ला ६ खेलमा विपक्षीलाई गोल गर्न दिएको छैन । इंग्लिस प्रिमियर लिग क्लब ब्राइटनका मिडफिल्डर जेरेमी सारमेन्तो र डिफेन्डर पेरभिस एस्तुमिनान मुख्य खेलाडी हुन् । चौथोपल्ट विश्वकपमा सहभागी इक्वेडर मिडफिल्ड कब्जा गर्दै आक्रामक खेल देखाउन चाहन्छ ।सन् २००६ मा अन्तिम १६ को यात्रा तय गरेको इक्वेडरले विश्वकपमा पहिलोपल्ट एसियाली टिमविरुद्ध खेल्न लागेको हो । इक्वेडर र कतारले आपसमा तीनपल्ट खेलेका छन्, जसमा दुवैले एकएक खेल जितेका छन् भने एक खेल बराबरी भएको छ । पछिल्लोपल्ट दोहामा चार वर्षअघि भएको मैत्रीपूर्ण खेल कतारले ४३ ले जितेको थियो ।यो समूहमा नेदरल्यान्ड्स र सेनेगल पनि छन् । त्यसैले कतार र इक्वेडरलाई समूह चरणबाटै बाहिरिन सक्ने टिम मानिएको छ । नकआउट चरण पुग्ने लक्ष्यमा अगाडि बढ्न यी दुईलाई पहिलो खेल जित्नैपर्ने दबाब हुनेछ । विश्वकपमा आयोजक समूह चरणबाटै बाहिरिएको दक्षिण अफ्रिका (सन् २०१०) मात्रै हो । त्यस किसिमको खराबीको रेकर्डबाट बच्ने चुनौतीबाट गुज्रिएको छ कतारी टिम ।५ तथ्य  विश्वकपका अघिल्ला २१ संस्करणमा आयोजक देश पहिलो खेलमा कहिल्यै हारेको छैन । आयोजकले १६ खेल जितेको छ भने ६ खेल बराबरी गरेको छ । सन् २००२ मा दुई आयोजक थिए ।  विश्वकपको उद्घाटन खेलमा आयोजक टिमले पछिल्लोपल्ट सन् १९७० को विश्वकपमा गोल गर्न सकेको थिएन । आयेजक मेक्सिकोले सोभियत संघसँग गोलरहित खेलेको थियो ।  गत वर्ष जनवरीडिसेम्बरमा भएको फिफा अरब कप२०२१ मा कतारले समूह चरणका तीनै खेल जितेको थियो ।  इक्वेडरले पछिल्लोपल्ट खेलेको विश्वकप२०१४ मा गरेको तीनै गोल इनर भ्यालेन्सियाले गरेका थिए । उनले इक्वेडरका लागि विश्वकपमा सर्वाधिक गोल गरेका अगस्टिन डेलगाडोको रेकर्ड बराबरी गरेका थिए । डेलगाडोले सन् २००६ मा २ र २००२ मा १ गोल गरेका थिए ।  इक्वेडरले पछिल्ला १५ खेलमा १ खेलमात्रै हारेको छ । उसले ५ खेल जितेको छ भने ९ खेल बराबरी गरेको छ ।"
चार ठूला स्टार,"कतार विश्वकप सुरु हुन अगाडि सबैका लागि उपाधि जित्न बलियो प्रत्याशी रहेको छ, ब्राजिल नै । ब्राजिल कीर्तिमान छैटौंपल्ट विश्वकप जित्ने अभियानमा हुनेछ र यसमा सबैभन्दा प्रमुख खेलाडी रहनेछन्, नेयमर । पेरिस सेन्ट जर्मेन (पीएसजी) का लागि उनी लयमा पनि छन् । यी ३० वर्षीय खेलाडीको उत्कृष्ट प्रदर्शनको क्रम प्रशिक्षक टिटेका लागि खुसीको समाचार पनि हो । नेयमरसामु यस विश्वकपमा एउटा अद्वितीय कीर्तिमान बराबरी गर्ने अवसर पनि छ र त्यो हो, ब्राजिलका लागि सर्वाधिक गोलकर्ता हुन् र पेलेको बराबरी गर्न जम्मा दुई गोलको मात्र आवश्यकता । तर उनले पेलेको तुलनामा २९ बढी खेल खेलिसकेका छन् । ब्राजिल चार वर्ष अगाडि रुसमा बेल्जियमको हातबाट सेमिफाइनलमा पराजित रहेको थियो । त्यस अगाडि आफ्नो घरमै ब्राजिल जर्मनीसँग लज्जास्पद रूपमा ७१ ले पराजित हुँदा नेयमर घाइते थिए र खेल्न पाएका थिएनन् ।"
"यस्ता छन्, विश्वकपका आठ रंगशाला","अधिकांश रंगशालाको दर्शक क्षमता ४० हजार भए जस्तै अलजनोब रंगशालाले आतिथ्य दिने पनि यत्तिकै संख्यामा हो । दोहाको दक्षिणमा पर्छ, यो रंगशाला । अलवाक्राह सहरमा अवस्थित यस रंशागाला त्यस्तो डुंगाको आकारमा रहेको छ, जसको प्रयोग परम्परागत माछा मार्ने काममा प्रयोग हुन्थ्यो ।"
मोटर स्पोटर््समा सहभागी नेपाली टोली सम्मानित,"काठमाडौं (कास) विश्व मोटर स्पोर्ट्समा प्रतियोगितामा सहभागी नेपाली टोलीलाई हालै सम्मान गरिएको छ । फ्रान्सको मार्सेमा भएको प्रतियोगितामा नेपालबाट अनिलकुमार बराल, दिप्रश शाक्य, जिस्वान तुलाधर एवं अफिसियलमा यदुराम लामिछाने र सिर्जना बराल सहभागी थिए ।नेपाल अटोमोबाइल एसोसिएसन (नासा) ले आयोजना गरेको कार्यक्रममा पर्यटन तथा नागरिक उड्डयनमन्त्री जीवनराम श्रेष्ठले सहभागी नेपाली टोलीका सदस्यलाई सम्मान गरेका थिए । मोटर स्पोटर््सको अन्तर्राष्ट्रिय महासंघ फेडेरेसन इन्टरनेसनल डे अटोमोबाइल (एफआईए) ले आयोजना गरेको विश्वकपसरहको यो प्रतियोगितामा नेपालले पहिलो पटक सहभागिता जनाएको हो । मोटर स्पोर्ट्सका १७ वटा विभिन्न विधाका खेलहरू समावेश गरिएको सो प्रतियोगितामा नेपालसहित विश्वका ७० देशका १ हजार खेलाडीको सहभागिता रहेको थियो । नेपालबाट मोटर स्पोर्ट्समा अनिल (टिम कप्तान), दिप्रश (कार्टिङ स्प्रिन्ट) र जिस्वान सहभागी थिए । नेपालमा मोटर स्पोटर््सका लागि आवश्यक भौतिक पूर्वाधार एवं प्रशिक्षणको अभावका बावजुद पनि खेलाडीहरूले सोचेभन्दा राम्रो खेल प्रदर्शन गरेको खेलाडी दिप्रशले बताए । नासाका अध्यक्ष दशरथ रिसालले ओलम्पिक फरम्याटमा सञ्चालन गरिएको मोटर स्पोर्ट्समा नेपालले भाग लिन पाउनु गौरवान्वित क्षणका रूपमा लिएको र अबको लक्ष्य पदक रहेको जनाए ।"
शिवसुन्दर र राजेन्द्रलाई उपाधि,"काठमाडौं (कास) शिवसुन्दर गोथे र राजेन्द्र कपालीले दोस्रो एपीएम अन्तर्राष्ट्रिय भेट्रान टेबलटेनिस प्रतियोगितामा स्वर्ण जितेका छन् । भेट्रान सिंगल्सको पुरुष ४० वर्षमाथि शिव र ५० वर्षमाथि राजेन्द्र च्याम्पियन बनेका हुन् । विजेताद्वय गोड स्पिन टीटी एकेडेमीका हुन् ।भैंसेपाटीस्थित आयोजक नेपाल एपीएम प्रालि को हलमा भएको ४० वर्षमाथि फाइनलमा तीनपटकका राष्ट्रिय च्याम्पियन शिवले अर्का राष्ट्रिय खेलाडी चन्दन शाहीलाई ११४, ११६ र ११७ को सोझो सेटमा पराजित गरे । ललितपुर टीटी क्लबका नवीनबहादुर शाक्य र सीवाईसी टीटी क्लबका रवीन्द्र शाक्य तेस्रो भए ।राजेन्द्रले ५० वर्षमाथि स्वर्ण भिडन्तमा ललितपुरका कपुर शर्मा पौडेललाई सीधा सेटमा १२१०, १११ र ११३ ले हराए । सीवाईसीका राजेन्द्र वज्राचार्य र कान्तिपुर भ्याली पिङपोङ क्लबका निसान प्रधान तेस्रो बने ।भेट्रान पुरुष टिम इभेन्टमा गोड स्पिन (राजेन्द्र कपाली, शिवसुन्दर गोथे, रोशन प्रधान, रविनमुणि वज्राचार्य र जविन्द्र वज्राचार्य) पहिलो भयो । फाइनलमा गोड स्पिनले राजेन्द्र वज्राचार्य, रवीन्द्र शाक्य, राजिप वज्राचार्य, किरण व्यञ्जनकार र आनन्दरत्न धाक्वा सम्मिलित सीवाईसी टोलीलाई ३१ ले पन्छायो । ललितपुरका चन्दन शाही, जयराम महर्जन, निम जोशी, नवीनबहादुर सिंह र कपुर शर्मा पौडेल तथा आयोजक एपीएमका विश्वास गौचन, ठाकुर थापा, पूर्णशंकर श्रेष्ठ र सुमन खड्गी तेस्रो स्थानमा रहे ।प्रतियोगिताअन्तर्गत पुरुषमा ४ र महिलामा १ गरी ५ स्पर्धामा प्रतिस्पर्धा भएको थियो । पुरुष ६० वर्षमाथि सिंगल्समा नेपालका रञ्जन सुब्बा पहिलो, दक्षिण कोरियाका नाम साङ वन दोश्रो तथा नेपालका आनन्दरत्न धाक्वा र जगदीश्वर जोशी तेस्रो भएका थिए । महिला ४० वर्षमाथि सिंगल्समा नेपालकी इन्दिरा पराजुलीले स्वर्ण, नेपालकी सम्झना पोखरेलले रजत तथा नेपालकी सरिता बस्नेत र दक्षिण कोरियाकी इम ए सुकले कांस्य जितेका थिए ।प्रतियोगिताका दौरान यू१६ ब्वाइजगर्ल्सको संयुक्त प्रतिस्पर्धा पनि गराइएको थियो । एपीएमका आशिष महता पहिलो, बुटवलका बिसु सुनार दोस्रो तथा एपीएमकी योङगी पौडेल र दक्षिण कोरियाकी पार्क तेस्रो भएका थिए ।भेट्रानतर्फ कुल पुरस्कार राशि ४ लाख ५० हजार रुपैयाँ रहेको थियो । हरेक स्पर्धामा शीर्ष तीन स्थान हात पार्नेले क्रमशः ५० हजार, २० हजार र १०१० हजारका दरले नगद पुरस्कार प्राप्त गरे । यू१६ का पदक विजेतालाई १ लाख रुपैयाँ बराबरको जिओम नेपालको टेबलटेनिस खेल सामग्री प्रदान गरिएको थियो ।विजेतालाई टेबलटेनिसमा ओलम्पिककी स्वर्णधारी दक्षिण कोरियाकी याङ योङ जा, अखिल नेपाल टेबलटेनिस संघका प्रथम उपाध्यक्ष धर्ममान वज्राचार्य, एपीएमका निर्देशक दानबहादुर महता, जिओम नेपालका प्रबन्ध निर्देशक ज्याकी महर्जनलगायतले एक कार्यक्रमबीच पुरस्कृत गरे । समापनकै अवसरमा भेट्रानमा सहभागीहरूको लक्की ड्र गराई १ विजेतालाई सामसुङ मोबाइल प्रदान गरिएको थियो । त्यसमा राजेन्द्र वज्राचार्य भाग्यमानी रहे । भेट्रानमा ७० तथा यू१६ मा २८ खेलाडी सहभागी थिए ।"
गौतम उपाध्यक्षमा मनोनीत,टेबलटेनिसका वरिष्ठ प्रशिक्षक शंकर गौतम एसियाली टेबलटेनिस युनियनको उपाध्यक्षमा मनोनीत भएका छन् ।गौतमलाई थाइल्यान्डको बैंककमा भएको युनियनको विशेष साधारणसभाले उपाध्यक्षमा मनोनीत गरेको अखिल नेपाल टेबलटेनिस संघका प्रथम उपाध्यक्ष धर्ममान वज्राचार्यले जनाए ।सो सधारणसभामा अखिल नेपाल टेबलटेनिस संघका अध्यक्ष चतुरानन्दराज वैद्य सहभागी भएका थिए । गौतमको कार्यकाल भने सेप्टेम्बरदेखि मात्र लागू हुने प्रथम उपाध्यक्ष वज्राचार्यले जानकारी गराए । गौतम दक्षिण एसियाली टेबलटेनिस महासंघका महासचिव पनि हुन् ।
