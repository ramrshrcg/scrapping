शीर्षक,विवरण
'के यो देश हाम्रो पनि होइन र ?,"उमेश चौहान, निशान खतिवडा भूषण यादव (बारामा लक्ष्मी साह र रौतहटमा शिव पुरीको सहयोगमा)"
भूकम्पले ६ को मृत्युपछि गैरागाउँ शोकमा,प्रभावित गाउँमा नेताउम्मेदवारको लर्कोनिर्वाचनको मुखमा भएको दुःखद घटनामा सहानुभूति दिन भूकम्प प्रभावित गाउँमा नेता तथा उम्मेदवारहरू पुगेका छन् । गैरागाउँमा मृतकका आफन्तलाई भेट्न डोटीका प्रतिनिधिसभा सदस्य उम्मेदवार प्रेमबहादुर आले बिहान ६ बजे नै पूर्वीचौकी गाउँपालिका पुगेका थिए । घटनास्थल पुग्न सडकबाट अढाई घण्टा लाग्ने भएकाले आले जान सकेनन् । उपचारका लागि ल्याउँदै गरेका घाइतेलाई बीच बाटोमै भेटेर फर्किए । उनले पीडित परिवारलाई डेढ लाख रुपैयाँ नगद राहत दिने घोषणा गरे । यता एमालेका प्रदेश (१) का उम्मेदवार चक्र मल्ल भने घटना भएकै ठाउँमा पैदल पुगे । उनले पीडित परिवारका लागि एक लाख रुपैयाँ राहत दिने घोषणा गरे । कांग्रेसका प्रदेश (१) का उम्मेदवार नरेन्द्रबहादुर सिंहले घाइतेहरूलाई जिल्ला अस्पताल डोटीमा भेट्नुका साथै मृतकको दाहसंस्कारमा समेत सहभागी भए । समानुपातिक उम्मेदवारहरूसमेत सहानुभूति प्रकट गर्नका लागि पुगेका थिए ।
डेंगीको जोखिम कायमै,"(काठमाडौं)  जाडो सुरु भए पनि लामखुट्टेले सार्ने डेंगीलगायतका रोगको जोखिम कायमै रहेको चिकित्सकहरूले बताएका छन् । पछिल्लो साता उपत्यकालगायतका ठाउँमा डेंगीका बिरामीको संख्यामा कमी देखिए पनि यसको संक्रमण हुने क्रम रोकिएको छैन । बुधबारसम्म डेंगी संक्रमणले ५७ जनाको ज्यान लिइसकेको छ । पछिल्ला ९ दिनमा काठमाडौंमा २ सय २१, भक्तपुरमा ४२ र ललितपुरमा ३९ गरी उपत्यकामा ३ सय २ जनामा संक्रमण देखिएको छ । सोही अवधिमा मुलुकभर ६७ जिल्लामा १ हजार १ सय ६६ जनामा डेंगीको संक्रमण देखिएको स्वास्थ्य सेवा विभाग, इपिडिमियोलोजी तथा रोग नियन्त्रण महाशाखा (ईडीसीडी) का निर्देशक डा चुमनलाल दासले बताए । १० जिल्ला बढी प्रभावित छन् । यी जिल्लामा मात्रै ८४ प्रतिशत संक्रमित छन् । काठमाडौंमा १३ हजार ७ सय ८७, ललितपुरमा ९ हजार ५ सय २२, भक्तपुरमा ५ हजार ४ सय ८९, मकवानपुरमा ५ हजार ३ सय ४७, चितवनमा २ हजार ६ सय २७, दाङमा २ हजार ३ सय ८८, धादिङमा १ हजार ४ सय ११, रूपन्देहीमा १ हजार १ सय ९५, काभ्रेपलाञ्चोकमा ५ सय ३६ र सुर्खेतमा ४ सय ७७ जनामा संक्रमण देखिएको छ । शुक्रराज ट्रपिकल तथा सरुवा रोग अस्पताल टेकुको आईसीयूमा ३ जना डेंगी संक्रमित भर्ना छन् । त्यहाँ दिनहुँ पुग्ने ज्वरोका ५० बिरामीमध्ये बहुसंख्यक डेंगीबाट संक्रमित छन् । जाडो आयो भन्दैमा डेंगी हुँदै हुँदैन भनेर ढुक्क हुनु भएन, लापरबाही गर्नु भएन, शुक्रराज अस्पतालका प्रमुख कन्सल्टेन्ट फिजिसियन डा बिमल चालिसेले भने । उनका अनुसार घरबाहिर तापक्रम कम भए पनि घरभित्रै वा कुनाकाप्चामा बस्ने लामखुट्टेले अझै डेंगीलगायत संक्रमण गराउन सक्छ । पछिल्ला दिन संक्रमण ओरालो लाग्नुमा तीन प्रमुख कारण रहेको डा चालिसे बताउँछन् । उनका अनुसार चिसो बढेसँगै लामखुट्टेको सक्रियता कम हुनु, जाडोले गर्दा शरीर ढाक्ने गरी कपडा लगाउनु र जाडोमा बाहिर हिँड्ने क्रम घट्दै जानुले संक्रमणमा कमी आएको हो ।ईडीसीडीको कीटजन्य रोग नियन्त्रण शाखाका प्रमुख डा गोकर्ण दाहाल अब बिस्तारै डेंगी कम हुनुपर्ने बताउँछन् । पछिल्ला वर्षको तथ्यांक हेर्दा अक्टोबरमा डेंगी संक्रमण उच्चस्तरमा देखिने गरिएको छ । मुलुकमा एन्डेमिक (कुनै खास ठाउँ वा समुदायमा आइरहने प्रकोप) मा रूपमा डेंगी देखा पर्न लागिसकेको छ । यो प्रत्येक वर्ष देखिन्छ, पूर्ण रूपमा हट्यो भन्ने हुँदैन, उनले भने । ईडीसीडीका अनुसार गत जनवरीयता बुधबारसम्म ७७ वटै जिल्लामा ५१ हजार १ सय ७७ जनामा डेंगी संक्रमण देखिएको छ । जुनमा ९३, जुलाईमा ७ सय २०, अगस्टमा ३ हजार ७ सय ८, सेप्टेम्बरमा २७ हजार ५ सय २९ र अक्टोबरमा १७ हजार ५ सय १७ जनामा डेंगी देखिएको हो । सय जना संक्रमित हुँदा करिब ९० जनालाई एक साताभित्र आफैं निकै हुन्छ भने १० देखि १५ प्रतिशतलाई अस्पताल भर्ना गर्नुपर्ने अध्ययनहरूले देखाएका छन् ।"
डेंगी र निमोनियाबाट मन्त्री थापाको निधन,"(विराटनगर)  प्रदेश १ का वन, वातावरण तथा भूसंरक्षणमन्त्री ५७ वर्षीय शेखरचन्द्र थापाको उपचारका क्रममा बुधबार नोबेल शिक्षण अस्पतालमा मृत्यु भएको छ । उनी एक महिनादेखि डेंगी र पछिल्लो समय निमोनियाबाट संक्रमित थिए । उनी मोरङ ३ (१) मा प्रदेशसभा सदस्यका लागि कांग्रेसबाट उम्मेदवार पनि थिए । असोज २३ मा उम्मेदवारी दर्ता गरेलगत्तै डेंगी संक्रमित भएपछि उनलाई अस्पताल भर्ना गरिएको थियो । नोबेलमा तीन दिन राखिएपछि थप उपचारका लागि असोज २७ मा हेलिकप्टरबाट काठमाडौंको ह्याम्स अस्पताल पुर्याइएको थियो । त्यहाँ १७ दिन आईसीयू र ५ दिन वार्डमा राखेर उपचार गरेपछि गत सोमबार साँझ विराटनगर ल्याएलगत्तै श्वासप्रश्वासमा समस्या देखिएकाले फेरि नोबेलमा भर्ना गरिएको परिवारको भनाइ छ । अस्पताल भर्ना भएपछि चुनाव प्रचार क्रममा मतदाताको घरदैलो कार्यक्रममा सहभागी हुन नसकेको भन्दै थापाले सामाजिक सञ्जालमा क्षमा पनि मागेका थिए । नोबेलमा पुनः भर्ना भएपछि थापालाई क्याप्सिका निमोनिया संक्रमण पुष्टि भएको अस्पतालका निर्देशक नारायण दाहालले बताए । पथरी शनिश्चरे नगरपालिका८ का थापा त्यस क्षेत्रमा सादगी नेताका रूपमा चिनिन्थे । ०७० को संविधानसभा निर्वाचनमा उनी एमालेका चण्डी राईसँग पराजित भएका थिए । उनी २०७४ को निर्वाचनमा समानुपातिकबाट प्रदेश सांसद चुनिएर गठबन्धन सरकारमा प्रदेशमन्त्री बनेका थिए । उनका श्रीमती, एक छोरा र एक छोरी छन् । कांग्रेस प्रदेश १ संसदीय समितिका सदस्य रहेका उनी विगतमा झन्डै एक दशकसम्म पूर्वप्रधानमन्त्री स्व गिरिजाप्रसाद कोइरालाका स्वकीय सचिवको भूमिकामा थिए । मन्त्री थापाको निधनको शोकमा प्रदेश सरकारले बिहीबार सार्वजनिक बिदा दिने निर्णय गरेको छ । आन्तरिक मामिला तथा कानुन मन्त्रालयका निमित सचिव अर्जुन निरौलाले जारी गरेको सार्वजनिक सूचनामा सार्वजनिक बिदाका साथै राष्ट्रिय झन्डा झुकाउने निर्णय भएको उल्लेख छ ।यसैबीच, निर्वाचन आयोगले मोरङ क्षेत्र नं ३ (१) का लागि नयाँ निर्वाचन कार्यक्रम सार्वजनिक गरेको छ । कांग्रेसका तर्फबाट उम्मेदवार रहेका थापाको निधन भएपछि आयोगले सो दलका लागि उम्मेदवार मनोनयनसहितका नयाँ निर्वाचन कार्यक्रम तय गरेको हो । आयोगले बिहीबार र शुक्रबार नै उम्मेदवारी मनोनयन दर्ता, दाबी विरोध तथा अन्तिम नामावली सार्वजनिक गर्ने गरी तालिका ल्याएको छ । मनोनयन दर्ता भएर निर्वाचन चिह्नसमेत दिइसकिएको र प्रचारप्रसार गरिरहेको अवस्थामा उम्मेदवारको मृत्यु भएको भन्दै आयोगले सम्बन्धित दलले पुनः उम्मेदवार मनोनयन गर्नुपर्ने कार्यक्रम बनाएको हो ।"
"पानी चुनावी एजेन्डा, धाराबाट थोपा खस्दैन","(भक्तपुर)  चाँगुनारायण नगरपालिका४ खोरियाका शान्ति तामाङको घरमा तीनवटा धारा जोडिएका छन् । तर, कुनैबाट पनि पानी आउँदैन । शान्तिको घरसम्म खानेपानीका लागि जडित पाइपहरू मुहान खोलाखोल्सामै हराइसकेका छन् । उनले डोकोमा पानी नबोकी परिवारको तिर्खा मेटिँदैन । डोकोभरि बोतल बोकेर कुवा धाउनु उनको दैनिकी हो । डोकोमा पानी बोक्दाबोक्दै थाप्लो खुइँलिसक्यो, खानेपानीको सुविधा पाएको छैन, उनले भने, कात्तिकभरि कुवामा पानी रहन्छ, कुवा सुकेपछि अझ ओरालो झरेर खोल्सामै पुग्नुपर्छ । माघफागुनपछि त खोल्सामा समेत पानी रित्तिन्छ ।शान्तिको घरबाट झन्डै एक किलोमिटर ओरालो झरेपछि कुवा आइपुग्छ । दिनहुँ बिहान ४ देखि ८ बजेसम्म खोरिया, चापाख्वाल, छापलगायतका बासिन्दा डोकोमा खाली गाग्री र बोतलहरू बोकेर पानी भर्न कुवा झर्छन् । परिवारको एक जनाका लागि पानी ओसार्ने ठेक्का जस्तै छ, मान्छे, गाईबस्तुलाई बोकेकै पानीले पुर्याउनुपर्छ, उनले भने । पानीको समस्या सधैं झेल्नुपरेको उनी गुनासो गर्छिन् । ०७२ सालको भूकम्पपछि कुवासमेत सुक्न थालेको छ । वर्षात्मा कुवाको भर, हिउँद लागेपछि ट्यांकरको भर पर्नुपरेको छ, उनी भन्छन् ।०४६ मा प्रजातन्त्रको पुनःस्थापनापछिको निर्वाचनमा एकलौटी जित हासिल गरेको नेमकिपा, प्रदेशमा पालैपालो विजयी भएको एमाले, कांग्रेसका नेताहरूको अल्पकालीन योजनाबाट चाँगुनारायणवासी थप पीडित बनेको शान्ति बताउँछन् । पटकपटक खानेपानीको योजना नआएको होइन तर त्यो कहिल्यै दीर्घकालीन बन्न सकेन, उनले भने, वर्ल्ड भिजन, खोरिया खानेपानी आयोजना पाइपलाइन विस्तार एवं ट्यांकी निर्माणका योजनाहरू आए, धारामा पानी नझर्दै योजना विफल भयो । यस भेगका बासिन्दा पीडितको पीडित नै छौं । आजकल उनलाई खानेपानीको विषयमा कुरा गरेकै सुन्न मन लाग्दैन । पहिलेपहिले पनि योजनाहरू नबनेको होइन तर ती योजनाहरू कता हराए, किन पानी आएन हामीलाई के थाहा ? उनी प्रतिप्रश्न गर्छन्, मेरो घरमा मात्र नआएको भए पो थाहा पाउनु, सबै जना थाप्लो खुइँलिने गरी पानी बोकिरहेका छन्, कसलाई प्रश्न गर्नुहुन्छ ? जसले योजना ल्यायो, त्यसले खायो, हामी कुवाको पानी खाइरहेका छौं । प्रतिनिधिसभा र प्रदेशसभा निर्वाचनमा राजनीतिक पार्टी, स्वतन्त्र उम्मेदवारहरू आआफ्नो एजेन्डा बोकेर घरदैलोमा निस्किएका छन् । मुख्य राजनीतिक दलको चुनावी प्रतिबद्धता एक घर एक धारा वितरण कार्यक्रम अभियानकै रूपमा चलाएर परम्परागत मुहानहरूलाई संरक्षण गर्ने, शुद्ध पानी जनताको अधिकारलाई सुरक्षित गर्न पानीको गुणस्तर मापन केन्द्र पायक पर्ने ठाउँमा स्थापना गर्नेछ । यो चुनावमा पनि दलका मुख्य एजेन्डामा खानेपानी जोडिएकै छ । तर, चाँगुनारायण चापाख्वाल, छाप, खोरियालगायत बासिन्दाले कहिल्यै एजेन्डा अनुरूप काम भएको देखेका छैनन् । एक घर एक धारा भन्ने नारा लगाउँछन् । आफ्नो पीडा सधैंको उस्तै, स्थानीय रेजिना मगरले भनिन्, धारा चुनावी एजेन्डा मात्र नबनोस्, पानी आउने धारा पनि बनोस् । अघिल्ला निर्वाचनहरूमा जस्तो एजेन्डामा नलोभिएको चाँगुनारायणका बासिन्दा बताउँछन् । नेतालाई भोट चाहिएको छ, तत्काल पानी खसाल्ने योजना बुन्दै छन्, अब हामीलाई नझुक्याओस्, चाँगुनारायण दबा टोलकी ज्ञानमाया गुरुङले भनिन् ।"
मृत भेटिए पत्रकार अधिकारी,"काठमाडौं (कास) पत्रकार तथा लेखक सरोजराज अधिकारी मृत अवस्थामा भेटिएका छन् । अधिकारी बुधबार अपराह्न सुन्धाराको एक होटलमा झुन्डिएको अवस्थामा फेला परेका हुन् । काठमाडौं प्रहरी परिसर प्रमुख एसएसपी भरतबहादुर बोहराले उनलाई होटलको कोठामा झुन्डिएको अवस्थामा भेटिएको बताए । अधिकारी सोमबार पौने १० बजेतिर घरबाट निस्किएका थिए । त्यसपछि परिवारका सदस्यसँग सम्पर्कविहीन भएपछि उनको खोजतलासका लागि बुधबार परिसरमा निवेदन परेको थियो । प्रहरीले उनको मोबाइल सिमको लोकेसन ट्र्याक गर्ने क्रममा सुन्धारा क्षेत्र देखिएपछि प्रहरी र परिवारका सदस्य खोजबिनमा जुटे । होटलहोटल पुगेर खोजतलास गर्दा उनी बसेको होटलको कोठामा भित्रबाट चुकुल लगाएको भेटिएपछि ढोका फोरेर प्रवेश गर्दा मृत फेला परेका थिए । परिसर प्रमुख बोहराले शव पोस्टमार्टमका लागि त्रिवि शिक्षण अस्पताल महाराजगन्ज लगिएको र घटनाबारे अनुसन्धान भइरहेको बताए । विगतमा कान्तिपुर दैनिक, नयाँ पत्रिका, नेपाल लाइभलगायत सञ्चारमाध्यममा आबद्ध अधिकारी पछिल्लो समय एसआरए शो युट्युब च्यानल चलाउँदै आएका थिए । उनका जासुसीको जालो, चक्रव्यूहमा चन्द्रसूर्य, धम्बोझी र रूपबजारकी नोरा पुस्तक प्रकाशित छन् ।"
भुटेको अन्नबाट आकृति,"भक्तपुर (कास) मन्दिर परिसरमा दाफा भजन । बीचमा भुटेको मकै, कालो भटमास, गहुँबाट बनाइएको मूर्तिमन्दिरको आकृति । यो आकृति मंगलबार साँझ कात्तिक शुक्ल पूर्णिमा अर्थात् सकिमना पुन्ही (पूर्णिमा)को अवसरमा घरघरबाट ल्याएको भुटेको मकै, कालो भटमास, गहुँजस्ता गेडागुडी तथा स्वारी मालपुवालगायत रोटीबाट बनाइएको हो । भक्तपुर नगरबासीले टोलटोलको मठमन्दिरमा मकै, कालो भटमास, गहुँलगायतबाट मूर्ति तथा मन्दिरको आकृति बनाएर सकिमना पुन्ही मनाएका छन् । अन्नको आकृति बनाइने संस्कृतिलाई हरिमन्दि तथा नसा ब्वयेगु भन्ने चलन छ । भक्तपुरका नेवार समुदायले मंगलबार कात्तिक शुक्ल पूर्णिमा अर्थात् सकिमना पूर्णिमा मनाएका हुन् । भक्तपुरको भैरवनाथ मन्दिर, दत्तात्रय मन्दिर, ज्याठा गणेश, बाराहीस्थान, सूर्यविनायक गणेश मन्दिरलगायत टोलटोलका मन्दिरहरूमा नसा ब्वयेगु देख्न सकिन्छ । संस्कृतिकर्मी ओम धौभडेलका अनुसार नेवार समुदायले चन्द्रमाको गतिलाई आधार मानेर वर्षभरि विभिन्न जात्रा, चाडपर्व मनाउने चलन छ ।"
'निर्वाचनका कतिपय कुरा नेपालबाट भारतले सिक्नुपर्छ,"आमनिर्वाचनलाई विश्वसनीय र बढी स्वीकार्य बनाउन कुनकुन कुरा महत्त्वपूर्ण हुन्छन् ?कुनै पनि निर्वाचनलाई विश्वसनीय बनाउन सबैभन्दा पहिला मतदाता नामावली दुरुस्त हुनुपर्छ । मतदानका लागि योग्यता पुगेका सबै व्यक्ति मतदाता सूचीमा समावेश भएको सुनिश्चित गरिनुपर्छ । मतदाता हुन योग्यता पुगेका व्यक्ति नै नामावलीमा छुट्नु पहिलो समस्या हुन पुग्छ । अर्को, चुनावी प्रक्रिया गल्तीरहित हुनुपर्छ । त्यसका लागि नियमित अभ्यास भइरहनुपर्छ । चुनावको हरेक प्रक्रिया जस्तो कि उम्मेदवारी दर्ता, चुनावी प्रचारप्रसार, मतदान वा गणना सबैमा निर्वाचन आयोगको निष्पक्षता सबैभन्दा जरुरी रहन्छ । चुनावका लागि ल्याइने सबै कर्मचारीको निष्पक्षता, इमानदारीमाथि पूर्ण रूपमा नजर राखिनुपर्छ । थोरै पनि गुनासो आयो वा आममानिस वा कुनै राजनीतिक दलले कर्मचारीको काममा प्रश्न उठाए भने तत्काल परिवर्तन गरिनुपर्छ । त्यसलाई आयोग वा कसैले प्रतिष्ठाको विषय बनाउनु हुँदैन । कुनै पार्टीको गुनासो आयो भने तर्कवितर्क गर्नुको सट्टा संक्षिप्त अनुसन्धान गरेर कर्मचारीलाई परिवर्तन गरिनुपर्छ । तटस्थ कर्मचारी हुनु एकदमै जरुरी हुन्छ । तेस्रो, निर्वाचन आयोगले सबै पार्टीसँग निष्पक्षताका साथ डिल गर्नैपर्छ । खास गरेर विपक्षी दलको गुनासो बढी हुन सक्छ । त्यसलाई ध्यान दिनुपर्छ । कमजोर पार्टीको कुरालाई पनि उत्तिकै महत्त्वका साथ सुनिनुपर्छ । आयोगको बढी सहयोग उनीहरूले नै खोजेका हुन्छन् । आयोगले जहिले पनि विपक्षी र कमजोर पार्टीको विषयलाई गम्भीरता पूर्वक लिनुपर्छ । गुनासोलाई हल्का ढंगले डिसमिस गर्नुहुन्न । सरकारमा रहेका दलले एक प्रकारको प्रिभलेज पाइरहेकै हुन्छ । सत्तारूढ दलले जिल्ला अधिकारी वा सुरक्षा अधिकारी दुरुपयोग गर्न सक्छन् । त्यसतर्फ गम्भीर भएर नजर राखिनुपर्छ ।भारतमा चुनावमा खटाइने कुनै अधिकारी आफ्नो गृहजिल्लामा कार्यरत रहेको भए वा लगातार तीन वर्षभन्दा बढी एकै ठाउँमा बसेको छ भने परिवर्तन अनिवार्य हुन्छ । आफ्नो जिल्लामा रहेका वा लामो अवधिदेखि एकै ठाउँमा बसेका अधिकारीको स्थानीय प्रभाव हुन्छ । मतदानस्थलमा परिचालित शिक्षककर्मचारी पोस्टिङमा पनि ध्यान दिनुपर्छ । आफ्नो घर भएको वा कार्यरत रहेको निर्वाचन क्षेत्रमा खटाइनु हुँदैन । यसको सामान्य उद्देश्य हो, उसको स्थानीय प्रभावको प्रयोग चुनावमा नहोस् । राजनीतिक दलहरूसँग छुट्टाछुट्टै भेटेर पनि कुनै गुनासो, शंका छ कि भनेर जानकारी लिनुपर्छ । गुनासोलाई सम्बोधन गर्नुपर्छ । आयोगको नजरमा राम्रो रहेको अधिकारीविरुद्ध पनि उजुरी पर्न सक्छ । त्यसमा बहस गर्नुभन्दा सम्बन्धित कर्मचारीलाई विश्वासमा लिएर अर्को राम्रो पोस्टिङ दिनु उत्तम हुन्छ । दिनदिनै एउटा पक्षको गुनासो सुन्ने र जवाफ दिइरहनेभन्दा त्यही उपाय राम्रो । मिडियामार्फत आउने कमीकमजोरीलाई पनि तल्लो तहसम्मले तत्कालै सच्याउने तत्परता देखाउनुपर्छ । चौथो, एकअर्कालाई गालीगलौज, एकअर्काको प्रचारलाई अवरोध गर्ने जस्ता कामलाई अस्वीकार्य बनाइनुपर्छ । साम्प्रदायिक वा जातीय अपिललाई रोक्नुपर्छ । निर्वाचन आयोगमाथि जनताको विश्वास सबैभन्दा महत्त्वपूर्ण पक्ष हो । विश्वास गुमेको खण्डमा आयोगले राम्रो काम गर्दा पनि जनताले त्यसलाई गलत बुझ्ने स्थिति आउँछ, त्यो अवस्था आउन दिनुहुन्न ।निर्वाचन आयोगको भूमिका कस्तो हुनुपर्छ ?निर्वाचनमा सबैभन्दा ठूलो र संवेदनशील भूमिका नै आयोगको हुन्छ । चुनावका लागि सम्पूर्ण योजना, व्यवस्थापन र नियन्त्रण उसैको हातमा हुन्छ । निष्पक्ष र शान्तिपूर्ण निर्वाचनको ग्यारेन्टी उसैले गर्छ । चुनाव जति विश्वासिलो हुन्छ, स्वीकार्यता उति बढ्छ । हार्ने पार्टीले पनि आयोगमाथि औंला नउठाउने वातावरणको जिम्मेवारी उसैको हुन्छ । कतिपय देशमा चुनावको परिणाम हार्नेले स्विकार्दैनन् । भारतमा हार्ने पार्टीले निर्वाचनको विश्वसनीयतामाथि कहिले पनि प्रश्न उठाएको छैन । चुनाव यस्तो इभेन्ट हो, जहाँ ६०७० प्रतिशत राम्रो गरेर हुँदैन, शतप्रतिशत नै राम्रोसँग सञ्चालन हुनुपर्छ । महिला वा पुरुष हरेक मतदाताले स्वस्थ वातावरणमा गोप्य मतदान गर्न पाउनुपर्छ । कसैको हस्तक्षेप वा जोरजबर्जस्ती मतदातामाथि हुनुहुँदैन । त्यसको जिम्मेवारी निर्वाचन आयोगको काँधमा हुन्छ । मेरो अनुभवमा नेपालमा पनि निर्वाचन आयोग विश्वसनीय छ । त्यहाँका चुनावहरू पनि शान्तिपूर्ण र विश्वसनीय रूपमा भएका छन् । कतिपय कुरामा नेपाल भारतभन्दा अगाडि छ । नेपालको कुन पक्ष तपाईंले भारतको भन्दा राम्रो देख्नुहुन्छ ? नेपालमा प्रमुख निर्वाचन आयुक्त र आयुक्तहरूको नियुक्ति प्रक्रिया राम्रो छ । विपक्षी दलको पनि सहभागितामा र संसदीय सुनुवाइपछि मात्रै नियुक्ति गर्ने जस्ता प्रक्रिया भारतको भन्दा उत्तम छन् । निर्णय प्रक्रियामा विपक्षी दल र संसद्को समितिमा सबै सहभागी हुने भएकाले आयोगका पदाधिकारीमाथि प्रश्न उठाउने बाटो बन्द हुन पुग्छ । भारतमा सरकारले नै नियुक्ति गर्छ । त्यसमा विपक्षी दल वा संसद्को कुनै पनि सहभागिता हुँदैन । सामर्थ्य र विश्वसनीयतामा पनि नेपालको निर्वाचन आयोग कम छैन । प्रदेश र केन्द्रको चुनाव एकैसाथ गराउने अभ्यास नेपालले थालेको छ । भारतमा त्यस विषयमा अहिलेसम्म बहस चलिरहेको छ । तेस्रो, नेपालमा समानुपातिक प्रतिनिधित्व प्रणाली पनि धेरै राम्रो छ । त्यसले सबै क्षेत्र र वर्गको प्रतिनिधित्व बढाएको छ । नेपालको संसद्मा महिलाको उपस्थिति गज्जबले बढाएको छ । ३३ प्रतिशत महिलाको सुनिश्चितता अत्यन्तै प्रगतिशील कदम हो । भारतको संसद्मा महिला प्रतिनिधित्व १४ प्रतिशत मात्रै पुगेको छ । त्यो उपस्थिति नै पछिल्लो ७० वर्षमा सबैभन्दा बढी हो । नभए ९१० प्रतिशतको हाराहारी मात्रै हुन्थ्यो । नेपालमा समानुपातिक प्रणालीबाट गरिने चयनमाथि भने प्रश्न उठिरहेको छ । नेताहरूले आफ्ना निकटलाई त्यसमा प्राथमिकता दिएको सुनिन्छ । तर त्यसमा भोलि पक्कै सुधार आउने विश्वास गर्न सकिन्छ । सिधा सरकारकै सिफारिसबाट नियुक्ति भएका आयोगमाथि सरकारको प्रभावलाई लिएर प्रश्न उठ्दैन ? कहिलेकाहीं आयोगमाथि त्यस्तो औंला उठाइन्छ । त्यसका लागि आयोगका पदाधिकारीको जिम्मेवारी रहन्छ । संस्थाको प्रतिष्ठा बचाउने जिम्मेवारी पदमा रहेका व्यक्तिकै हो । अहिलेको जमानामा केही पनि लुक्दैन । नेपालको तुलनामा भारतको नियुक्ति प्रक्रिया कमजोर छ । भारतमा कतिपय पदहरूको नियुक्तिमा प्रधानमन्त्री, विपक्षी दलको नेता र प्रधानन्यायाधीशको सहभागिता हुन्छ । तर निर्वाचन आयोगको हकमा सिधा सरकारले सिफारिस गर्ने र राष्ट्रपतिबाट नियुक्ति हुने गर्छ । त्यसकारण सरकारले नियुक्ति गरेको कमिस्नरले सरकारलाई फेभर गर्न सक्ने शंका जन्माउने बाटो दिन्छ । तसर्थ, त्यस्तो शंकालाई हटाउन पनि आयोगमा हुने नियुक्तिका लागि नेपालकै जस्तै संसदीय समितिको समेत संलग्नता रहने विधि राम्रो हुन्छ । भारतमा लामो समयदेखि विद्युतीय मेसिन (ईभीएम) बाट मतदान भइरहेको छ । तर अझै पनि त्यसमाथि प्रश्न उठ्छ नि ? सन् १९८० मा सबैभन्दा पहिले केरलामा प्रयोगात्मक हिसाबले ईभीएमबाट मतदान गराइएको थियो । त्यो प्रयोग सफल भएको थियो । त्यसपछि राजनीतिक दलबाटै पनि त्यसको प्रयोगको माग बढ्दै गयो । तर, चुनाव हार्नेले त्यसलाई चुनौती पनि दिन थाल्यो । सर्वोच्च अदालतसम्म पुग्यो । र, अदालतले ईभीएमको प्रयोगमा रोक लगायो । त्यतिबेला कानुनमा कागजी मतपत्रको कुरा मात्रै थियो । कानुनमै नभएको कुरा गर्न नसकिने भनेर अदालतको आदेश दिएको थियो । सन् १९९८ मा ईभीएमको प्रयोगलाई कानुनमा राखियो । त्यसपछि यसको प्रयोग सबैतिर हुन थालेको हो । आवश्यकता र मागअनुसार ईभीएममा सुधार गरिँदै आएको छ । अहिले ईभीएममा भीभीप्याट (भोटर भेरिफाइड पेपर अडिट ट्रायल) सुरु गरिएको छ । २००९ मा ईभीएमविरुद्ध विवाद शिखरमा थियो । बीजेपीले विरोध गरिरहेको थियो । उनीहरूले मेसिनमाथि प्रश्न उठाउँदै एउटा किताब नै लेखे डेमोक्रेसी इन द डेन्जर । त्यतिबेला म प्रमुख आयुक्तको जिम्मेवारीमा आएँ । सबै पार्टीको बैठक बोलाइयो । त्यहाँ मेसिनमा पारदर्शिता छैन भन्ने प्रश्न आयो । मतदाताले मेसिन दबाएपछि जसलाई मत दिएको हो, उसैलाई गयो कि गएन भन्ने सुनिश्चितता मतदातालाई भएन, त्यसको प्रमाण कुनै भएन, विश्वासको कुरा मात्रै भयो भनियो । अनि भीभीप्याट ल्याउने निर्णय भएको हो । जसलाई भोट दिएको, त्यो मतदाताले स्क्रिनमा पनि हेर्न मिल्ने र त्यसको पर्ची छापिएर एउटा गोप्य बक्सामा पनि खस्ने प्रविधि हो यो । ७ सेकेन्डसम्म स्क्रिनमा देखिएपछि मतदान गरेको प्रिन्टेड कागज डब्बामा जम्मा हुन्छ । यसबाट मेसिन र बक्सा दुईतिर मत सुरक्षित हुन्छ । अहिले एउटा निर्वाचन क्षेत्रमा ५ स्थानमा मेसिनसँगै बक्सामा खसेका मतलाई पनि गनिन्छ । त्यसले दुवैतिरको मत बराबरी पुष्टि गर्दै आएको छ । सर्वोच्च अदालतको आदेशका कारण ५ स्थानमा त्यस्तो गणना हुन्छ । नेपालमा ईभीएमको प्रयोग गर्न राजनीतिक दलहरू हिचकिचाइरहेका छन् । तपाईंको सुझाव के रहन्छ ? सुरुवाती चरणमा त्यस्ता शंका रहन्छन् । नेपालका अधिकारीहरूले त भारतमा ईभीएम प्रयोगको अवलोकन र अध्ययन गरेका छन् । कागजी मतपत्रको प्रयोग गर्दा गणनामा समय मात्रै लाग्दैन, बदर मतको संख्या पनि ठूलो हुन्छ । मतपत्रमा छाप तलमाथि हुँदा नै बदर मतको संख्या उल्लेख्य हुन पुग्छ । कतिपय अवस्थामा कुनै निर्वाचन क्षेत्रमा जितको अन्तरभन्दा पनि बदर मतको संख्या बढी हुन पुग्छ । मेसिनमा एउटा मत पनि बदर हुँदैन । बटम थिचेपछि जसका लागि मत दिएको हो त्यहीं जान्छ । ईभीएमको प्रयोगमा मतपत्रको जस्तो मिसाएर गणना गर्न मिल्दैन । त्यसले निश्चित समाज वा ठाउँ विशेषको मतको गोप्यता भने कायम गर्न सकिँदैन । त्योबाहेक कुनै नोक्सान छैन । ईभीएमको प्रयोग अगाडि जाने कुरा हो । नेपाल पनि यस दिशामा जाँदा राम्रो हुन्छ । अर्को प्रसंग, तपाईंको विचारमा राजनीतिक दललाई ॅस्टेट फन्डिङ कति उपयुक्त हो ?भारतमा त्यस्तो व्यवस्था छैन । राजनीतिक दलले आफ्ना सदस्य र कर्पोरेट डोनेसनबाट फन्ड जम्मा गर्छन् । त्यसबापत सरकारमा गएपछि दलले केही न केही रिटर्न पनि दिएका हुन्छन् । कर्पोरेट फन्डिङमा पारदर्शिता छैन । मेरो विचारमा कर्पोरेट डोनेसनलाई पूर्ण रूपमा बन्द गरेर चुनावमा पाएको मतका आधारमा सरकारले सम्बन्धित पार्टीलाई बजेट दिने प्रणाली राम्रो हुन्छ । त्यसको स्वतन्त्र अडिट गराइनुपर्छ । विश्वका धेरै देशमा यस्तो प्रावधान छ । तपाईंले नेपालको चुनावको अवलोकन पनि गर्नुभएको छ । कस्तो पाउनुभएको छ ? मैले नेपालको चुनावी प्रक्रिया स्वस्थ र धेरै राम्रो पाएको छु । निर्वाचन आयोगको विश्वसनीयता पनि उच्च पाएको छु । चुनाव विश्वसनीय ढंगले भइरहेका छन् । नेपालमा दुई सातापछि एकैसाथ प्रदेश र प्रतिनिधिसभाको चुनाव हुँदै छ । यस्तो बेला सरोकारवालालाई तपाईंको सुझाव कस्तो रहन्छ ? सबैभन्दा पहिले निर्वाचन आयोगलाई आफ्नो प्रतिष्ठाको ख्याल हुनैपर्छ । जसले आयोगको निष्पक्षतामाथि शंका हुने कुरा गर्नु हुँदैन । यो महत्त्वपूर्ण पक्ष हो । विश्वले नेपालको चुनावलाई नजर गरेको छ । राजनीतिक दलहरूले पनि त्यसलाई ख्याल राख्दै स्वस्थ प्रतिस्पर्धा गर्नुपर्छ । चुनावको गुणवत्ताले देशको प्रतिष्ठालाई पनि निर्धारण गर्छ । त्यसतर्फ सबै सरोकारवालाको ध्यान रहनुपर्छ । मतदाताले पनि इमानदारी देखाउनुपर्छ । कसैको लोभ लालच, रक्सी, मासु वा पैसामा आफ्नो मतलाई प्रयोग गर्नु हुँदैन । पार्टी र उम्मेदवारले पनि मतदातालाई त्यसरी लोभ्याउनु हुन्न । नेपालमा एकसाथ प्रदेश र संघको चुनाव हुन्छ, भारतमा त्यसको बहस मात्रै भइरहेको छ । के एकैसाथ चुनाव हुनु राम्रो हो ? प्रधानमन्त्री हुनुपूर्व नै नरेन्द्र मोदीले सन् २०१३ मा एकैसाथ चुनाव गर्ने विषयमा राष्ट्रिय बहसको सल्लाह दिएका थिए । एकैसाथ चुनाव हुनुको फाइदा के हो भने सबैलाई सुविधा हुने भयो । मतदाता, मतदान केन्द्र सबै एउटै छन् । चुनाव गराउने आयोगको संयन्त्र र सुरक्षा बल पनि त्यही हो । एकै पटक चुनाव गराउँदा सबैलाई सुविधा हुने भयो । यसको नोक्सान के हो भने स्थानीय र केन्द्रीय मुद्दा मिसमास हुन पुग्छन् । अर्कातिर जनताले पाउने महत्त्व घट्ने भयो । जति पटक चुनाव हुन्छ, जनताले त्यति नै पटक महत्त्व पाउँछन् । एकै पटक चुनाव हुँदा पाँच वर्षमा एकचोटि मात्र नेता जनता कहाँ पुग्ने स्थिति आउँछ । जनताकामा पटकपटक जानुपर्ने स्थितिले पार्टी र नेताहरूको जवाफदेहिता बढाउँछ । एकै पटक चुनाव हुँदा मतदाताले केन्द्र र प्रदेशमा एउटै दललाई मत दिन्छन् कि फरकफरक, त्यो पनि विचारणीय हुन सक्छ । अब नेपालकै अभ्यासले धेरै कुरा बताउनेछ । यो अध्ययनकै विषय हो । नेपालले अपनाएको मिश्रित चुनाव प्रणालीलाई कसरी हेर्नुभएको छ ? भारतमा प्रयोग भइरहेको पहिलो मत ल्याउने व्यक्ति निर्वाचित हुने प्रावधानको म पक्षधर थिएँ । सबैभन्दा सजिलो उपाय यही हो जस्तो लाग्थ्यो । कुनै जटिलता पनि छैन । तर २०१४ को चुनावपछि मैले मेरो विचारलाई बदलेको छु । त्यतिबेला बहुजन समाजवादी पार्टीले २० प्रतिशत मत ल्याएको थियो । तर संसद्मा उसको सिट शून्य थियो । २० प्रतिशत भोटको भ्यालु शून्य हुने स्थिति त राम्रो भएन । समानुपातिक प्रणालीले उसको प्रतिनिधित्व सुनिश्चित गर्थ्यो । त्यही भएर यस सिस्टमलाई दोषपूर्ण मान्छु । मैले नेपालले अपनाएको मोडललाई राम्रो भन्दै आएको छु । नेपालबाट हामीले सिक्नुपर्छ । मैले समग्रमा नेपालले अपनाएको निर्वाचन प्रणाली राम्रो देखेको छु ।"
अख्तियारको आरोपमाथि यथोचित छानबिन होस्,"देशभर चुनावी माहोल गर्माएका बेला एउटा महत्त्वपूर्ण संवैधानिक अंग अख्तियार दुरुपयोग अनुसन्धान आयोगले विशेष अदालतमाथि संगीन आरोप लगाएको छ । अख्तियारले मंगलबार पत्रकार सम्मेलन गरेरै लगाएको सर्वोच्च अदालतबाट स्थापित नजिरविपरीत प्रतिवादीहरूलाई सफाइ दिइएको आरोप असामान्य छ । विशेष अदालतले तथ्य र प्रमाण अनदेखा गरेको, आरोपितको बयानलाई आधार बनाएको र भएका प्रमाण बेवास्ता गरेको अख्तियारको तर्क छ । आफ्ना मुद्दाहरू हेर्ने सुरुआती न्यायालयमाथि अख्तियारले औंला उठाएको यो घटनालाई सम्बन्धित सबैले गम्भीर रूपमा लिनुपर्छ । एकअर्काप्रति आरोपप्रत्यारोप लगाउने र इबी साध्नेभन्दा पनि भ्रष्टाचार न्यूनीकरणलाई केन्द्रमा राखेर यस्तो सवालको निरूपण खोजिनुपर्छ । सामान्यतया राज्यको एउटा जिम्मेवार निकाय अख्तियारले यसरी न्यायालयलाई आरोप लगाउनै पाउँदैन । यहाँ न अख्तियार कुनै व्यक्ति हो, न त विशेष अदालत । दुवै सार्वजनिक निकायका संविधान र कानुनद्वारा निर्दिष्ट आआफ्ना दायित्व छन् । दुवै आआफ्ना जवाफदेहीबाट भाग्न पाउँदैनन् । अख्तियारले आफ्नो अनुसन्धान निष्पक्ष र सही ढंगले गर्नुपर्छ । बरामदी मुचुल्का लगायत उसका सबै सबुतप्रमाणहरू अकाट्य हुनुपर्छ । अभियोगलाई पुष्टि गर्ने सम्पूर्ण आधारहरू पेस गर्नुपर्छ । त्रुटिपूर्ण प्रमाणहरूलाई अदालतले मान्य ठहर्याउन सक्दैन, जसमा ध्यान पुर्याइनुपर्छ । यसरी सबै प्रमाण पुगेका मुद्दामा अदालतले अभियुक्तलाई सफाइ दिन सक्दैन, मिल्दैन । कथं केही कारणले विशेष अदालतबाट त्रुटि भयो भने अख्तियार पुनरावेदनमा जान स्वतन्त्र छ, त्यही गर्नु पनि पर्छ ।विशेष अदालतको पुनरावेदन सर्वोच्च अदालतमा हुन्छ । अतः विशेषले त्रुटि गरेको रहेछ भने त्यसलाई सर्वोच्चले सच्याउँछ । सच्याएका उदाहरण पनि छन् । गत असारयता मात्रै अख्तियारले प्रतिवादीको पक्षमा भएका र आंशिक सजाय दिलाइएका लगायत मुद्दामा ४२ करोड १६ लाख २६ हजार ४ सय ६२ रुपैयाँ बिगो, बिगो बमोजिम जरिवाना र कैद सजाय मागदाबी गरिएका १ सय २४ मुद्दामा विशेषको फैसलाविरुद्ध सर्वोच्चमा पुनरावेदन दिएको छ । यिनमा पनि यथोचित फैसला आउला नै । तर यसरी न्यायालयमाथि सोलोडोलो आरोप नै लगाउनु भने निःसन्देह शोभनीय होइन । एकातर्फ, अख्तियारले यसरी औंलो ठड्याएको विषयलाई अदालतले आफ्नो मानहानिका रूपमा लिन सक्छ भने अर्कातिर यसबाट दुई निकायबीच अनावश्यक दरार उत्पन्न भई कार्यसम्पादनमै प्रभाव पर्न सक्छ । अख्तियारले दायर गरेका मुद्दाको सफलता दर गत आर्थिक वर्षमा पछिल्लो एक दशकयताकै कमजोर देखिएको छ । २०७०७१ मा कुल अभियोगमध्ये ८० प्रतिशत फैसला अख्तियारका पक्षमा आएको देखिन्छ । विशेषमा दायर मुद्दामध्ये २०७१७२ मा ८१५ प्रतिशत, २०७२७३ मा ६०, २०७३७४ मा ७३१३, २०७४७५ मा ६७८२, २०७५७६ मा ८८२४, २०७६७७ मा ८४८ र २०७७७८ मा ७१६८ प्रतिशत फैसलामा अख्तियारले जितेको छ । गत आर्थिक वर्षमा भने विशेषबाट भएका फैसलामध्ये अख्तियारको पक्षमा आश्चर्यजनक रूपमा घटेर ३८५१ प्रतिशत मात्रै आएको छ । यही कारण अख्तियार यसरी सार्वजनिक रूपमा विशेषमाथि खनिएको देखिन्छ । त्यसो त, अख्तियारको यिनै सफलता दर मापन पनि प्रश्नातीत छैनन् । एउटा मुद्दामा कैयौं प्रतिवादीमध्ये एकलाई अदालतले थोरै दण्डसजाय दिए पनि अख्तियारले त्यसलाई शत प्रतिशत सफलता मान्छ, जुन आफैंमा सही होइन । मुख्य सवाल त अख्तियारले नलगाउनु आरोप लगाइसकेको छ, अब यसका प्रमाणहरू पनि मूर्त रूपमै राख्नुपर्छ । बहुसंख्यक फैसला प्रतिवादीको पक्षमा आउन थालेपछि आफ्नो बचाउ तथा सार्वजनिक खपतका निम्ति मात्रै आरोप लगाइएको हुनु हुन्न । केही साना माछा लाई त्रासमा राखेर सबै ठूला माछा सँग आफैं त्रसित हुने अर्थात् उच्च राजनीतिज्ञका आर्थिक काण्डहरूमा अनुसन्धान गर्न सदैव उदासीन रहने गरेको आफूमाथिको आरोपबाट ध्यान अन्यत्रै मोड्न अख्तियारले अरूमाथि दोषारोपण गरेको हुनु हुन्न । उसले अभियोग, अनुसन्धानबाट खुलेका तथ्य प्रमाण, आरोपितले स्विकारेका विषय सबैबाट मुद्दा बलियो भए पनि अदालतबाट धमाधम प्रतिवादीको पक्षमा फैसला आउन थाल्यो, यो विरोधाभास र त्रुटिपूर्ण छ भनेर मात्र पुग्दैन, त्यसका पर्याप्त आधार पनि पेस गर्न सक्नुपर्छ । कुनै राजनीतिक नाराबाजी, आक्षेप वा आरोपप्रत्यारोपजस्तो अख्तियारको यस्तो दोषारोपणको प्रभाव क्षणिक हुँदैन । त्यसैले अख्तियारले गर्ने पुनरावेदनमा सर्वोच्चले आफ्नो विवेक पुर्याउनुपर्ने पक्ष त छँदै छ, न्यायालयमाथि यसरी सार्वजनिक आरोप नै लागेपछि न्यायपरिषद् र प्रधानन्यायाधीश स्वयंकै पनि विशेष ध्यानाकर्षण हुनुपर्छ । अख्तियारआरोपका सवाललाई लिएर विशेष अध्ययन नै गराउनुपर्छ । यसमा अख्तियारकै कमजोरी छ या विशेष अदालतको पनि भन्ने राम्ररी हेरिनुपर्छ । अदालतले कानुन, सर्वोच्चका नजिर र प्रमाणलाई अनदेखा गरेर प्रतिवादीलाई सफाइ दिइयो भनेर न्यायाधीशको क्षमतामाथि पनि प्रश्न उठाएकाले यो विषयलाई प्रधानन्यायाधीशले विशेष रूपमा लिनुपर्छ । यी समस्याहरूको आलोकमा समाधानका समुचित उपाय खोजियो र जिम्मेवारीप्राप्त निकायहरूले सही कार्यसम्पादन गरेमा मात्रै नेपाल अति भ्रष्टाचार हुने देशहरूको सूचीबाट तल ओर्लिन सक्छ । र, जनाधिकार संरक्षण गर्नुपर्ने न्यायालयमाथिको जनआस्था पनि धरमराउन पाउँदैन ।"
सम्पादकलाई चिठी,"चुनावी माहोल छ, दिल खोलेर भूकम्पबाट प्रभावितलाई राहतको यथोचित व्यवस्था मिलाएर जनताको दुःख र पीडामा सरकार अभिभावकत्वको भूमिकामा रहेको महसुस गराउन सक्नुपर्छ । सुरेन्द्र महर्जनिििनेपाली भूभागमा जुनसुकै बेला सानोठूलो भूकम्प जान सक्ने भएकाले अब बन्ने घरहरूलाई भूकम्प प्रतिरोधात्मक बनाउन सरकारले उचित कानुन बनाउन तथा कार्यान्वयन गराउन तत्तत् ठाउँ तथा निकायहरूबाट पहल चालियोस् । सकुल श्रेष्ठिििभूकम्पले मानवीय क्षति गरेको खबर सुनेर साह्रै दुःख लाग्यो । घाइतेहरूको शीघ्र उपचारसहित स्वास्थ्यलाभको कामना गर्छु । बोधनाथ पौडेलिििपीडितहरूलाई तत्काल राहत पुर्याउनमा चुनाव निहुँ नहोस् । त्यसो भए गरिब, अपांगता भएका व्यक्ति, गर्भवती, ज्येष्ठ नागरिकसँगै केटाकेटीलाई निकै असर पर्नेछ । सम्वद शर्मा चापागाईििियोभन्दा ठूलो भूकम्प आउने संकेत हुन सक्छ । सबैले सतर्कता अपनाउनुपर्छ । कोपिला केसीिििछिटो ती परिवारको पुनःस्थापना र क्षतिग्रस्त घरहरूको पुनर्निर्माण गर्न सम्बन्धित निकायको ध्यान जाओस् । खगेन्द्र राईिििउद्धार र राहतमा स्थानीय सरकारको ध्यान जानु जरुरी छ । नारायण गौतमिििढुंगा र माटाको घरको भर छैन । नयाँ बनाउँदाको कुरा याद गरौं । भूकम्पले यस्ता प्रकृतिका घरलाई बढी नोक्सान पुर्याउँछ । गोपाल कटुवाल"
संसदीय निर्वाचनमा दलित सहभागिताको प्रश्न,"निष्कर्ष दलित र अरू सीमान्तीकृत समूहलाई निचोर्दै लैजाने झेली खेल अहिले मात्र चलेको होइन, दलितमाथि दासत्वको इतिहास लामो छ । लोकतान्त्रिक गणतन्त्रमा प्रवेश गरिसकेपछि पनि संविधान मस्यौदा गर्दादेखि नै दलितलाई थाङ्नामा सुताइयो । परिणामतः, संविधानमा समानुपातिक समावेशिताका आधारमा राज्यका अंगमा सहभागिता गराउने लेखिए पनि अभ्यासमा २ प्रतिशत दिन पनि आनाकानी भइरहेको छ । यसका पछाडि मूलतः दुई कारण देखिन्छन् । पहिलो, दलितलाई सबैले भोट दिँदैनन् भनेर सत्ताबाट कटाउने कुटिल जातवादी मानसिकता । दोस्रो, महँगो चुनावलाई थेग्न नसक्ने दलित उम्मेवारको कमजोर आर्थिक हैसियत, जसको सग्लै फाइदा सम्भ्रान्त आर्य, खस र अरू गैरदलितको पोल्टामा पुगेको छ । पहिलो संविधानसभाताका ८ प्रतिशत नाघेको दलित सहभागिता क्रमशः ओरालो लाग्दै छ । दलित सहभागिता बढेर २० प्रतिशततिर पुग्नुपर्नेमा झन् खस्किँदै जानु प्रतिगमनको द्योतक हो । राज्यका सबै क्षेत्रमा पछाडि परेकोपारिएको समुदायलाई कम्तीमा समानुपातिक ढंगले समावेश गर्नुको सट्टा उल्टै पाखा लगाउँदै जानुले समाजवादउन्मुख लोकतान्त्रिक गणतन्त्रको खिल्ली उडाउने काम भएको छ । सदियौंदेखि संरचनागत लाभांशमा रजगज गरिरहेका सम्भ्रान्तहरूबाट सजिलै सहभागिताको आशा गर्न सकिने देखिँदैन । इतिहासतिर नियाल्दा सत्ता संघर्षबाटै हासिल भएको हुँदा दलितहरू आफ्नो अधिकारका लागि सचेततापूर्वक संगठित भई संघर्ष गर्नुको विकल्प छैन । अनि मात्र दलित सहभागिताले सार्थकता पाउनेछ ।"
ओझेलमा प्रदेशसभाको निर्वाचन,"संविधानको परिकल्पना अनुसार आवधिक निर्वाचनलाई आत्मसात् गर्दै प्रतिनिधिसभा र प्रदेशसभा चुनाव एकै पटक हुँदै छ । निर्वाचनपश्चात् यी दुई सभाले दोस्रो पटक निर्वाचित प्रतिनिधित्व प्राप्त गर्नेछन् । चुनावी वातावरणमा प्रदेशका विविध समूहका विचार, अभिव्यक्ति र अनुभवले फल्नेफुल्के मौका पाउने आशा धेरैले गरेका थिए, तर यो आशा वास्तविकतामा परिणत हुन सकेन, जबकि संविधानले प्रादेशिक अभ्यासका लागि अभिरेखांकन गरिसकेपछि चुनावी राजनीतिका बखत प्रादेशिक राजनीतिले मुखर रूपमा ध्वनित हुने अवसर पाउनुपर्ने हो । कोही नेताबाट संघीयताबारे मनचिन्ते कथाव्यथा अवश्य सुनिन्छ तर त्यस्ता कथाव्यथाको तथ्यपरक लेखाजोखा कहीँकतै छैन । संविधान अनुसार प्रादेशिक अभ्यासको प्रभावशाली कार्यान्वयनका लागि समेत चुनावबाहेक अर्को उपाय छैन । चुनावले शान्तिपूर्ण रूपान्तरणको ढोका खोलिदिने आशा गरिएको हुन्छ । संविधानमा लेखेर हुँदैन, निर्वाचनमार्फत त्यो निरन्तर विकसित भइराख्छ । तर प्रतिनिधिसभा र प्रदेशसभा चुनाव एकै पटक गराइँदा संघीय राजनीतिले प्रदेशहरूको राजनीति छोपियो । केन्द्र चुनावी राजनीतिको केन्द्रमा बस्न फेरि सफल भयो ।प्रतिनिधिसभा र प्रदेशसभा निर्वाचन एकै पटक गरिँदा रिक्तता कहाँनिर भयो, त्यो विवेच्य विषय हुनुपर्छ । सिंगो नेपालको नौलो भविष्यका निम्ति पनि प्रदेशहरू एक निर्णायक एवं सकारात्मक तत्त्वका रूपमा परिलक्षित हुनैपर्छ । प्रत्येक प्रदेशको विविधता र बहुअस्मिता छ, जसले प्रतिनिधिसभाभन्दा फरक समयमा निर्वाचन भएको भए स्वाभाविक रूपमा मुखरित हुन पाउँथ्यो । एकै पटक निर्वाचन गर्नुको अन्तर्य हो संविधाननिर्माता शक्तिहरूले प्रदेशमाथि केन्द्रको बेलगाम नियन्त्रणलाई निरन्तरता दिने मनसाय राख्नु । यी तिनै शक्तिहरू हुन्, जसले संघीयतालाई एउटा वरेण्य र वाञ्छनीय जीवनमूल्यका रूपमा कहिल्यै लिएनन् । प्रादेशिक अभ्यासमा जानका लागि सर्वथा नयाँ सोच र संस्कारको खाँचो छ । यस्तो सोच र संस्कार आकाशबाट बर्सने होइन । प्रतिबद्ध चुनावी राजनीतिले प्रणालीको गतिशीलता उजागर गर्छ ।संघीय प्रणाली नौलो र पहिलो अभ्यास हो तर यो निर्वाचनको दोस्रो चरणमा आइपुगेको छ । लामो समयको एकात्मक र केन्द्रीकृत शासन प्रणालीका उपलब्धि हरू गरिबी, जातीयलैंगिकभौगोलिक विभेद, सीमान्तीकरण, शासकीय कमजोरीहरूको सम्बोधनका लागि संघीय प्रणाली ल्याइएको हो । संविधानद्वारा नै संघीय एकाइहरूमा शक्तिको विकेन्द्रीकरण र स्वायत्तताको प्रत्याभूति संघीय व्यवस्थाको विशेषता हो । यसलाई थप फराकिलो र लोकप्रिय बनाउँदै नेपाली जनताको जीवन पद्धतिसँग एकाकार गराउनु चुनावी राजनीतिको कार्यभार हुनुपर्थ्यो । यसले नेपालमा बढी लोकतान्त्रिक समाजको ढाँचा तयार गर्छ । शासकीय रूपान्तरणले सामाजिक रूपान्तरणलाई आयामित गर्न सक्नुपर्छ, भलै त्यो क्रमिक रूपमा होस्, तर हुनैपर्छ । राजनीतिक प्रयत्नबाट सांगठनिक सोचाइहरूमा गरिने परिवर्तन चाहिएको हो ।प्रसिद्ध लेखक जर्ज अर्वेलको भनाइ छ, भूतकालमा नियन्त्रण राख्नेले भविष्यलाई पनि नियन्त्रण गर्छ । यस कथनलाई हाम्रो प्रादेशिक अभ्यासको आलोकमा हेर्दा हिजो जुनजुन शक्तिले आफ्नो सर्तमा संघीयता दिए, तीती शक्तिले आफ्नो निहितार्थमा भोलिको प्रादेशिक अभ्यासलाई अनुवाद गर्न खोजे । प्रादेशिक अभ्यासका जेजति ढाँचा र ढर्राहरू देखिए पनि ती सबै वर्चस्वशाली शक्तिको अनुकूलताको संरक्षणका कारण सम्भव भएका हुन् । शासकीय अभ्यासलाई यसरी सीमित व्यक्तिको पेवा बनाउनमा संविधान होइन कि संविधान निर्माण गर्दाताकाको शक्ति समीकरण जिम्मेवार छ ।यसअघिको आम निर्वाचन विशेष परिस्थितिमा भएको थियो । संविधानलाई कार्यान्वयनको चरणमा लैजाने चटारो थियो । तर यतिखेर फराकिलो दृष्टि राख्नुपर्थ्यो । एक त अझै पनि संघीयतालाई मन नपराउने एउटा जमात छ, जो प्रादेशिक अभ्यासका क्रममा देखिएका असफलता, असहजता र अस्पष्टतालाई आधार बनाएर यसको खारेजीको तर्क गर्छ । कसैकसैले त चुनावमा समेत यही नारा लगाएका छन् । यस्तोमा संघीयताको पक्षमा राजनीतिक एवं नैतिक पक्ष राख्ने काम चुनावी राजनीतिमा देखिएन । संविधान निर्माण गर्ने शक्तिहरूले हरेक कुरालाई यथास्थितिवादी ढंगले हेर्ने, त्यतिले नपुगे आफूलाई केन्द्रमा राखेर हेर्ने गरे । शीर्ष तहले आफूलाई सत्तालालसाबाट पृथक् राख्न सकेन । फलतः प्रतिनिधिसभा र प्रदेशसभा निर्वाचन एकै पटक गर्दा केन्द्र फेरि प्रभावी देखियो । प्रदेशसभाका लागि टिकट छनोट उही साबिककै माथि बाट, घोषणापत्र माथि बाटै, लाइभ डिबेटको प्रस्ताव माथि बाटै ! अर्थात्, सबै थोक केन्द्रबाटै भइराखेको छ । भोलि संघीय संसद्को गणित के होला, सत्ताको साँचो कोसँग होला, प्रधानमन्त्रीराष्ट्रपति कोको बन्लान्, चुनावी विमर्श यसैमा सीमित छ । प्रदेशसभाहरूको गठन, सामर्थ्य र सम्भावना, भावी मुख्यमन्त्रीको प्रस्तुतिजस्ता विषयहरू किनारामा परेका छन् । अर्थात्, चुनावी राजनीतिमा प्रदेशहरूको अस्मिता र अस्तित्व ओझेलमा परेको छ ।प्रदेश र स्थानीय तहको निर्वाचन अबउप्रान्त एकै पटक गराइनुपर्छ । यसले संविधान कार्यान्वयन क्रममा विद्यमान विषमतामूलक पक्षलाई निर्मूल गर्छ । जनताले सरकारको अनुभूति गर्ने सबैभन्दा नजिकको सरकार स्थानीय तह हो । स्थानीय सरकारसँग जनताको सरोकार र सम्बन्ध बढी हुन्छ । प्रदेशले कतिपय अवस्थामा स्थानीय तहहरूबीच समन्वय र सहजीकरण गरिदिनुपर्ने हुन्छ । दिगो विकासको योजना तर्जुमा गर्दा अन्तरस्थानीय तह संवाद सामञ्जस्य स्थापित गर्ने भूमिका सम्बिन्धत प्रदेश सरकारको हुन्छ । चिन्तक प्रदीप गिरि जहिले पनि रसायनशास्त्रको शब्दावलीमा भन्नुहुन्थ्यो, उत्प्रेरक तत्त्वले आफूमा स्वायत्त र विशेष शक्ति राख्दैन । उचित यौगिक मिश्रणमा यसको उपस्थिति मात्रले सर्वथा नवीन र गुणात्मक फड्को सम्भव तुल्याउँछ । प्रदेशले स्थानीय तहमा नियन्त्रण राख्ने होइन, उदार निगरानी र सहज उत्प्रेरक बनिदिने हो । यस कोणबाट मन्थन गर्दा, प्रदेश र स्थानीय तहको निर्वाचन एकै पटक हुँदा नै चुनाव खर्च पनि नियमित हुने र चुनावी विमर्शको केन्द्रविन्दुसमेत प्रदेश र स्थानीय तह हुने हुन्छन् ।अहिले प्रदेशसभाका प्रत्याशीहरू कोको छन्, मतदाताहरूको ठूलो संख्यालाई यसबारे सही सूचना सायदै छ, बढी चर्चा प्रतिनिधिसभाकै प्रत्याशीहरूको छ । प्रतिनिधिसभाका प्रत्याशीको हात समाएर दुइटै गठबन्धनका बहुतांश प्रदेशसभा प्रत्याशीहरू चुनावी खोला तर्ने अवस्थामा छन् । २०७४ सालको चुनावमा त प्रमुख दलहरूले प्रतिनिधिसभाका प्रत्याशीको अनुकूलतामा प्रदेशसभाका प्रत्याशी तय गरेका थिए । यस पटक गठबन्धन राजनीतिका कारण त्यो सम्भव हुन पाएन । आम मतदातामा प्रदेशकेन्द्रित चनाखोपन पाइएन । जब चुनावका बेला प्रादेशिक पक्ष प्रबल देखिँदैन, आम नागरिकले बुझ्दैनन्, स्वभावतः एक प्रकारको उदासीनता फैलिन्छ, जुन फेरि केन्द्रमै गएर ठोक्किन्छ । उखु किसान होउन् वा मिटरब्याजपीडित वा निर्मला पन्तका लागि न्यायको खोजी, आखिरमा सबै काठमाडौं नै धाउँछन् । त्यही विकल्प मात्र देख्छन् ।प्रदेशको राजनीति आयामित गर्ने तत्त्व त्यहीँ राजनीतिक प्रवृत्तिहरू हुन्छन् । पछिल्लो समय केन्द्र र केही प्रदेशमा एउटै दलको सरकार रह्यो, संघ र प्रदेशमा फरकफरक दलका सरकार पनि रहे, कुनै प्रदेशको मन्त्रिमण्डलमा हेरफेर भए पनि मुख्यमन्त्रीले निरन्तरता पाइरहे । एक समय त संघ र प्रदेशमा लगभग एकल दल (मधेश प्रदेश छाडेर) कै प्रभुत्वझैं थियो । खड्गप्रसाद शर्मा ओलीले प्रधानमन्त्री हुँदा प्रदेशसभाहरूमा भाषण गर्दै हिँडे तर अन्तरप्रदेश परिषद्को बैठकलाई त्यति सहज रूपमा लिएनन् । शेरबहादुर देउवाले त प्रदेशसभाहरूमा भाषण गर्न पनि रुचाएनन् । प्रधानमन्त्री र मुख्यमन्त्रीहरूबीच संवैधानिक अभ्यासलाई परिपक्व, विश्वासिलो र सहज बनाउन चिठीपत्रको आदानप्रदान भएको सुनिएन । मधेश आन्दोलनसँग जोडिएका दलहरू जो चरित्रले क्षेत्रीय दल हुन् को संख्या, भूमिका एवं प्रभावले पनि संघ र प्रदेश सम्बन्धले परिभाषा निर्माण गर्न खोज्यो । दलहरूमा जति विविधता हुन्छ, त्यही अनुपातमा प्रादेशिक राजनीति प्रभावित हुन्छ । संघ र प्रदेशमा विपरीत दलहरूको उपस्थितिले समेत सम्बन्धको प्रगाढताको स्तर निर्धारण हुने गर्छ । संघीय संसद्मा कुनै दलको बहुमत नभएर गठबन्धनको सरकार भएको अवस्थामा संघीय सरकारले प्रादेशिक राजनीतिलाई प्रभावित गर्ने सम्भावना सीमित हुन्छ ।प्रदेशहरू प्राथमिकतामा नपर्नुको सोझो सन्देश हो हामी आलंकारिक प्रादेशिक अभ्यासमा रमाइरहेका छौं । प्रदेशहरूको भूमिका खोजीको फराकिलो तात्पर्य दलहरूका प्रादेशिक समितिहरूको निर्णायकत्व स्थापित गर्नु हो । विगतका प्रदेश सरकारहरूका कामको मूल्यांकन, संघप्रदेश सम्बन्धका अवरोधकहरूको पहिचान, प्रभावकारी प्रादेशिक राजनीतिका लागि स्थानीयता मुखर हुनु जरुरी छ । यतिखेर अमुक दल वा पात्रलाई संघीयता कार्यान्वयनमा अवरोधकका रूपमा मतदाताको अदालतमा उभ्याइएको छैन । उसो त संविधानको रक्षाजस्ता अमूर्त कुराहरू सुनिएका छन् तर व्यवहारमा प्रादेशिक राजनीतिलाई कुपोषित गर्ने खेल जारी छ ।यो निर्वाचन जनमतसंग्रह होइन । तैपनि संविधानका अन्तर्वस्तु नै फेर्ने वाचा गरिँदै छ । जे छ, त्यसलाई जीवन्त कसरी बनाउने भन्ने मार्गचित्र चुनावी राजनीतिमा दृष्टिगोचर हुनुपर्थ्यो । आफ्नो प्रादेशिक आधारलाई चुनावमा प्रेरित र संगठित गर्न दलहरूले स्पष्ट विचार र ठोस कार्यक्रम अगाडि सार्न ढिलो गर्नु हुँदैन ।"
गठबन्धन : कालो बादल र चाँदीको घेरा,"गठबन्धनका सकारात्मक पक्ष१ गठबन्धनले परस्परविरोधी वा भिन्न विचारधारा भएका दलहरूलाई एकअर्कालाई बुझ्न र एकअर्काबाट सिक्न बाध्य बनाएको छ । २०४७ सालमा प्रजातन्त्रको पुनःस्थापना भएदेखि नै देशका मुख्य दुई दल नेपाली कांग्रेस र नेकपा एमालेमा एकअर्काको अवसानमा मात्र आफ्नो उन्नति देख्ने जिरो सम मानसिकता हाबी भयो, जसको अभ्यास हाम्रो देशको राजनीति विकृत पार्ने प्रमुख कारक हो । तर अहिलेको मिसमास गठबन्धनले नेपाली कांग्रेस र कम्युनिस्टहरूबीच संवाद, सहअस्तित्व र सहकार्यको सम्भावनाको ढोका खोलेको छ ।२ एमाले र राप्रपाको चुनावी तालमेलले विभिन्न वादका नाममा राष्ट्रिय दलहरूसमेतलाई राजनीतिक अछुतको व्यवहार गर्ने निषेधको राजनीति अब समाप्त भएको देखाउँछ ।३ गठबन्धनबाट दलहरू, खास गरी दुवै खेमाका कम्युनिस्ट दलहरूको लोकतन्त्रीकरणले गति लिएको छ । उनीहरू विचारधारात्मक दलबाट राजनीतिक दल बन्ने, कार्यकर्तामा आधारितबाट सदस्यता दिनमा उदार मास बेस्ड दल बन्ने प्रक्रिया तीव्र बनेको छ । हिजोसम्म आफैंले शत्रु, वर्गशत्रु घोषणा गरेका दलहरूसंग मिलेर मित्रशक्ति भनेका दलविरुद्ध सत्ता साझेदारी र चुनावी तालमेल गरेबाट म्याद गुज्रेको यो शत्रु सिद्धान्तलाई उनीहरूले छोडेको देखिन्छ ।४ एउटै एजेन्डा बोकेका र एउटै जनाधार, मताधार र स्पेस भएका मधेशकेन्द्रित दलहरू जसपा र लोसपा आपसमा तालमेल नगरी जसपा एमालेसँग र लोसपा पहिले एमालेसँग र पछि गएर कांग्रेससँग मिल्नुबाट क्षेत्रीय दलहरू कमजोर हुँदै गएको र राष्ट्रिय दल नै राजनीतिको चालक सिटमा भएको पुष्टि भएको छ ।५ समग्रमा जातीय, क्षेत्रीय, वामपन्थी, दक्षिणपन्थीजस्ता विभिन्न आवरणका अतिवादबाट राजनीति मध्यमार्गतर्फ उन्मुख भएको संकेत गठबन्धनले गरेको छ ।अन्त्यमा, गठबन्धन गरेर दलहरूले आफ्नो विचार त्यागेको, उनीहरूबीच अब नीति तथा कार्यक्रममा कुनै भिन्नता नभएको भन्ने आलोचना धेरै सुनिएको छ, खास गरी कुनै न कुनै राजनीतिक वैचारिकीबाट दीक्षित मानिसहरूको समूहबाट । यसमा अलिकति आउट अफ द बक्स गएर सोचौं त, राष्ट्रनिर्माण, जनसेवा वा आर्थिक विकासका लागि राजनीति गर्ने होइन कि अपरिवर्तनीय र जड बनाइएको मनोगत वाद का नाममा सधैं आपसमा लडिरहने असंख्य दल हुनु देश र जनताका लागि राम्रो हो ? त्यो त होइन ।हो, सत्ताका लागि हुने गठबन्धन देशको समस्याको समाधान होइन, तर दुर्भाग्य, अहिलेका दुवै गठबन्धन मूलतः सत्ताप्राप्तिकै लागि हुन् । भोलि चुनावपछि दुवै खेमाको नेतृत्व गरेकाबाहेक अरू दल सत्तामा आकर्षक हिस्सेदारीको प्रस्ताव जताबाट आउँछ त्यतै जाने सम्भावना छ । परिणामतः, देश फेरि राजनीतिक अस्थिरताको चपेटामा पर्न सक्नेछ । यसले गर्दा जनचाहना बमोजिमको राजनीतिक स्थायित्व र विकासनिर्माण घटीमा अर्को पाँच वर्ष पर धकेलिनेछ । तर के गर्नु, बाध्यतै बनिसकेपछि गठबन्धनको आलोचना मात्र गरेर भएन ! यसका सकारात्मक पक्ष र सम्भावनाको पनि खोजी गर्नुपर्यो । अहिलेको गठबन्धन अभ्यासले भविष्यको न्यूनतम साझा कार्यक्रममा आधारित, नभए पनि मुद्दामा आधारित गठबन्धनका निम्ति बाटो खोल्न सके राजनीति धेरै सुध्रन्थ्यो ।"
'पुरुष क्लब बन्दै हो सीपीसी ?,"माओ त्सेतुङको नेतृत्वमा चीनमा कम्युनिस्ट पार्टी अफ चाइना (सीपीसी) स्थापित भएको १०१ वर्ष भैसकेको छ । सन् १९४९ मा जनगणतान्त्रिक मुलुक बनेको चीनमा त्यसयता सोही कम्युनिस्ट पार्टीको एकल शासन निरन्तर छ । ७३ वर्षदेखि आफ्नै नेतृत्वमा स्थिर र तीव्र विकास गर्दै आएको सीपीसीप्रति ९५ प्रतिशत चिनियाँ जनता सन्तुष्ट रहेको सर्भे प्रतिवेदन सन् २०२० मा हार्वर्ड केनेडी स्कुल अफ गभर्नमेन्टले सार्वजनिक गरेको थियो । यसमा चिनियाँ नागरिकको पनि स्वीकारोक्ति देखिन्छ । मौलिक विशेषतासहितको समाजवादको राजनीतिक सिद्धान्त अंगीकार गर्दै आएको चीनले विकासका क्षेत्रमा आश्चर्यजनक सफलता हासिल गरिरहेको छ । अमेरिकापछि विश्वको दोस्रो ठूलो अर्थतन्त्र भएको मुलुकमा चीन दरिसकेको छ । तर लैंगिक समानताको सवालमा भने चीन झन् पछि पर्दै गएको सीपीसीको हालै सम्पन्न बीसौं महाधिवेशनबाट समेत झल्किएको छ । गत अक्टोबर १६ देखि २२ सम्म बेइजिङको तियानमेन स्क्वायरमा भएको महाधिवेशनले चिनियाँ राजनीतिको माथिल्लो तहमा स्पष्ट लैंगिक असन्तुलनलाई उजागर गरेको छ । महाधिवेशनले २ सय ५ पूर्ण सदस्यीय केन्द्रीय कमिटी घोषणा गर्दा ११ जना महिला मात्र अटाउन सके । केन्द्रीय कमिटीभन्दा माथिको २५ सदस्यीय पोलिटब्युरोमा यस पटक महिलाको सहभगिता शून्य रह्यो । अठारौं महाधिवेशनमा २ जना र उन्नाइसौं महाधिवेशनमा १ जना महिला सहभागी रहेको पोलिटब्युरो अहिले पूर्णतः महिलाविहीन छ । २५ वर्षपछि पोलिटब्युरोमा महिला सहभागिता शून्यमा पुगेको हो । त्यसो त सन् १९४९ पछि पोलिटब्युरोमा ६ जना महिला मात्र पुगेका र तीमध्ये ३ जना संस्थापकका श्रीमती नै थिए । पोलिटब्युरो स्ट्यान्डिङ कमिटी भने अहिलेसम्म पुरुष क्लब नै बनिरहेको छ । आइरन लेडी अफ चाइना का रूपमा पनि परिचित सन चुनलान यसअघि पोलिटब्युरोमा थिइन् । उनी पहिलो पटक महिला सदस्यका रूपमा स्ट्यान्डिङ कमिटीमा पुग्ने आकलन पनि कतिपयले गरेका थिए । तर उमेरका कारण उनले यो महाधिवेशन चलिरहँदा राजनीतिबाट अवकाश लिइन् । अघिल्लो पाँचवर्षे कार्यकालमा पोलिटब्युरो सदस्यको हैसियतले प्रतिष्ठायुक्त भाइस प्रिमियर (उपप्रधानमन्त्री) पद उनले पाएकी थिइन् । राष्ट्रपति सी चिनफिङले उनलाई शून्य कोभिड नीति कार्यान्वयनको प्रमुख जिम्मेवारी पनि सुम्पेका थिए । चुनलानको बहिर्गमनले राजनीतिमा महिलाको हस्तक्षेपलाई ठूलो धक्का लाग्नेछ नै । विश्वकै ठूलो राजनीतिक पार्टीको कुल सदस्य संख्याको लगभग २९ प्रतिशत महिला रहे पनि उनीहरूको हैसियत तल्लो तहका कमिटीतिरै सीमित छ । सीपीसीका संस्थापक अध्यक्ष माओ महिला सहभागिताको सवालमा उदार देखिन्थे । उनको विमेन होल्ड अप हाफ द स्काई (महिलाले आधा आकाश ओगट्छन्) भनाइ चीनमा अझै चर्चित छ । समाजवादी मुलुकको हैसियतले स्वतः अंगीकार गर्नुपर्ने लैंगिक नीतिको झल्को माओको यो भनाइले जरुर दिलाउँछ । तर राजनीतिक क्षेत्रमै लैंगिक समानता अझै कार्यान्वयनमा नआउनुले माओको भनाइको औचित्य नरहनु मात्र हैन, चीनमा समाजवाद स्थापना गर्नदेखि अहिलेसम्म पुरुषसरह योगदान दिएका महिला नेताहरूको भूमिकालाई समेत अवमूल्यन गरिएको टिप्पणी भइरहेको छ । राजनीतिमा रुचि राख्ने महिला चीनमा बढिरहेका छन् भन्ने कुरा जनवरी २०२० देखि जुन २०२१ बीच पार्टीको नयाँ सदस्यता लिनेहरूमध्ये आधाभन्दा बढी महिला भएबाट पुष्टि हुन्छ । तर राजनीतिक सिँढीको शीर्षस्थानमा उक्लिनका लागि नेतृत्वको सहयोग र समर्थन नहुँदा जति माथिल्लो तह, त्यति महिला सहभागिता कम हुने स्थितिले सीपीसीलाई गाँजेको छ । महाधिवेशनका २ हजार ३ सय प्रतिनिधिमध्ये महिलाको संख्या एकतिहाइभन्दा कम भएका कारण केन्द्रीय कमिटीमा उल्लेख्य महिला पुग्न सकेनन्, जसको असर पोलिटब्युरो र स्थायी समिति चयनमा देखियो । संयुक्त राष्ट्रसंघको सन् २०२१ को तथ्यांक अनुसार चीनमा महिलाको संख्या समग्र जनसंख्याको ४८ दशमलव ७ प्रतिशत छ । पार्टीको सदस्यता विस्तार गर्दा पछिल्लो समय पुरुष संख्याकै सरह महिलाहरू समाहित हुने गरेका छन् । तैपनि महिलालाई जिम्मेवारी दिँदै अघि बढाउने नेतृत्वको योजना नहुँदा राजनीतिबाट पलायन हुने महिलाको संख्या उति नै बढिरहेको र सक्रिय हुनेहरू पनि स्थानीय तहबाट माथि उक्लिन नपाएको देखिन्छ । राष्ट्रपति सी चिनफिङका धेरै विश्वासपात्र तथा पूर्वसहकर्मी पोलिटब्युरोमा अटाएका छन् तर महिला सहकर्मी भने शीर्ष प्रान्तीय पदहरूमा समेत उल्लेखनीय रूपमा पुगेका छैनन् । सन् २०१२ मा पार्टी महासचिव भएपछि राष्ट्रपति सी चिनफिङले आफूमाथि सम्पूर्ण शक्ति केन्द्रित गरेका छन् । पार्टी, सरकार र सेना तीनै क्षेत्रको प्रमुखका हैसियतले उनी सर्वशक्तिमान् छन् । अघिल्लो महाधिवेशनबाट १० वर्षमा पार्टीको नेतृत्व परिवर्तन गर्ने संवैधानिक प्रावधान हटाएपछि उनले जे चाहन्छन् त्यो लागू गर्न कुनै अप्ठेरो छैन । तर पार्टी संरचनामा महिलाको सहभागितातर्फ उनले ध्यान दिनु जरुरी ठानेका छैनन् । अझ पार्टीको निर्णायक तहमा महिलालाई पुर्याउने ध्येयमा उनी उदासीन रहेको चिनियाँ राजनीतिका जानकारहरू स्विकार्छन् । यो महाधिवेशनमार्फत माथिल्ला निर्णायक कमिटीहरूमा आफ्ना विश्वासपात्रको मण्डली बनाउन उनी जसरी अग्रसर रहे, त्यसरी नै महिला सहभागिताको सवालमा पनि सकारात्मक हुन्थे भने पोलिटब्युरो महिलाविहीन हुने थिएन ।समाजवादी मुलुक हुँदाहुँदै पनि चीनमा महिलाहरूको मुख्य पहिचान राजनीति नभएर कला, संगीत, एक्रोब्याट्स, जिम्न्यास्टिक, सर्कस जस्ता क्षेत्रमा सीमित हुने गरेको छ । यसका निम्ति बाल्यकालदेखि नै उनीहरूको गन्तव्य निर्धारण गर्न सरकारसमेत लागिरहेको छ । तसर्थ प्राज्ञिक तहमा समेत महिलाको उपस्थिति यथेष्ट हुन सकेको छैन । पार्टी नेतृत्वमा महिलाको कमजोर उपस्थितिको प्रभाव अन्तर्राष्ट्रिय संस्थाहरूमा समेत परेको छ । संयुक्त राष्ट्रसंघको एक सर्वेक्षण अनुसार अन्तर्राष्ट्रिय संस्थाहरूमा नेतृत्व गरिरहेका ३१ चिनियाँ नागरिकमध्ये ४ जना मात्र महिला छन् । चिनियाँ समाज पितृसत्तात्मक भएकाले ठूला कम्युनिस्ट नेताहरूसमेत महिलालाई कार्यालयमा भन्दा घरमै बसेको हेर्न रुचाउने तथ्य स्थापित छ । सिद्धान्तमा कम्युनिस्ट चीनले संसारकै सबैभन्दा समतावादी शासन भएको दाबी गर्छ । जनवादी गणतन्त्रको स्थापना भएदेखि नै सीपीसीले लैंगिक समानताको प्रत्याभूतिका लागि पुरानो चीन भन्दा समाजवादी शासन व्यवस्था हरतरहले उत्कृष्ट भएको देखाउन पछि नपरेको चिनियाँ राजनीतिमा महिला प्रतिनिधित्व सम्बन्धी प्रतिवेदन ले बताउँछ । यो महाधिवेशनको उद्घाटन सत्रमा पनि आधुनिक समाजवादी देश निर्माण गर्ने राष्ट्रपति सी चिनफिङले उद्घोष गरे । तर समाजवादी देशका आवश्यक पूर्वसर्त केके हुन् भन्नेबारे चीन आफैं अन्योलग्रस्त छ । लोकतान्त्रिक मुलुकमा महिलालाई अधिकारका लागि विद्रोह गर्ने छुट भए पनि एकल पार्टीको अधिनायकत्व भएको मुलुकमा यो सुविधा नहुँदा चीनमा महिला सहभागिता वृद्धि हुन नसकेको पश्चिमा राजनीतिक विश्लेषकहरूको तर्क छ । तिनै तर्कलाई बल पुर्याउने एक घटना यहाँ सान्दर्भिक देखिन्छ । पश्चिमा देशहरूमा मी टु अभियानले धेरै राजनीतिक नेता तथा सरकारी अधिकारी कारबाहीमा परे तर चीनको एक घटनामा पीडित झनै पीडित हुनुपर्ने अवस्था आयो । केहीअघि टेनिस स्टार पेङ सुईले एक शीर्ष चिनियाँ अधिकारीलाई यौन दुर्व्यवहारको आरोप लगाएपछि धेरै हप्तासम्म पीडित आफैं गायब हुनुपर्यो । हाल सेवानिवृत्त आरोपित अधिकारी झाङ गाओली भने यो अधिवेशनको उद्घाटन सत्रअगाडिको लाइनमा प्रमुख सिटमा विराजमान थिए । समाजवादसँग असंगत हुने यी र यस्तै व्यवहार नसच्चिए सीपीसी पुरुष नेताहरूको क्लब मात्रै बन्न के बेर ? (एजेन्सीहरूको सहयोगमा)"
तल्लो सदनमा बहुमत गुमाउँदै डेमोक्रेटिक,"एजेन्सीहरू (वासिङटन)  अमेरिकामा भएको संसदीय निर्वाचनमा रिपब्लिकन दलले तल्लो सदन हाउस अफ रेप्रिजेन्टेटिभ्स (प्रतिनिधिसभा) मा बहुमत ल्याउने लगभग निश्चित भदेखिएको छ । मंगलबार भएको मध्यावधि निर्वाचनको परिणामले राष्ट्रपति जो बाइडेनलाई धक्का लाग्ने ठानिएको छ ।तल्लो सदनका सबै ४ सय ३५ सिट र माथिल्लो सदन सिनेटका ३५ सिटका लागि मंगलबार अमेरिकीहरूले मतदान गरेका हुन् । यसका साथै कतिपय राज्यमा गभर्नरहरू पनि निर्वाचित भएका छन् । तल्लो सदनमा बहुमत ल्याउन २ सय १८ सिट आवश्यक पर्छ । यसअघि वर्तमान राष्ट्रपति बाइडेनको डेमोक्रेटिक दलसँग २ सय २० सिटसहित बहुमत थियो । तल्लो सदनमा रिपब्लिकन दलले बहुमत ल्याउने लगभग निश्चित देखिएको सीबीएस न्युजले जनाएको छ । अन्तिम चुनावी परिणामअनुसार रिपब्लिकन दल २ सय १ सिटसहित अग्रस्थानमा छ । त्यस्तै, डेमोक्रेटिक दल १ सय ८२ स्थानमा विजयी भएको जनाइएको छ । बाँकी सिटमध्ये कुन दलले कति जित्लान् भन्ने यकिन नभइसकेको जनाइएको छ । तर विश्लेषकहरूले रिपब्लिकनले तल्लो सदन प्रतिनिधिसभामा बहुमत ल्याउने तर माथिल्लो सदन सिनेटबारे यकिन नभएको जनाएका छन् । डेमोक्रेटिकको भन्दा एक मात्र सिट बढी ल्याए पनि रिपब्लिकन दलका नेता केभिन मक्कार्थी सभामुख चुनिने छन् ।चुनावी परिणामले जो बाइडेनको राष्ट्रपतीय कार्यकालका लागि भने कुनै असर नपार्ने भए पनि यसले सन् २०२४ मा हुने राष्ट्रपतीय चुनावमा असर पुग्न सक्ने आकलन गरिएको छ । तर संसद्का कुनै पनि सदनमा बहुमत ल्याएको खण्डमा रिपब्लिकन दलले डेमोक्रेटिकलाई कानुन तथा नीति निर्माणमा अवरुद्ध पार्न सक्छ । रिपब्लिकनका तर्फबाट सन् २०२४ को राष्ट्रपतीय चुनावका मुख्य दाबेदार फ्लोरिडाका गभर्नर रोन डिसेन्टिस पुनः एक पटक विजयी भएका छन् । माथिल्लो सदन सिनेटमा भने डेमोक्रेटिक र रिपब्लिकन पार्टीबीच निकै कडा प्रतिस्पर्धा देखिएको छ । सिनेटका एक सय सिटमध्ये ३५ मा मात्रै मंगलबार निर्वाचन भएको छ । अहिले सिनेटमा दुवै दलको हाल ५०५० सिट छ । तर डेमोक्रेटिक दलबाट उपराष्ट्रपति बनेकी कमला ह्यारिसले सिनेटमा निर्णायक मत दिन पाउँछिन् । पछिल्लो चुनावी परिणामअनुसार सिनेटमा ४८ सिटसहित डेमोक्रेटिक अगाडि छ । उसलाई पछ्याइरहेको रिपब्लिकनको ४७ सिट छ । सिनेटमा यी दुई दलबीच निकै कडा प्रतिस्पर्धा देखिएको छ । यस पटक सिनेटको दौडमा कुन दल सफल हुन्छन् भन्ने एरिजोना, नेभादा र जोर्जिया राज्यको परिणामले निर्धारण गर्ने देखिएको छ । यी सबै राज्यमा कडा प्रतिस्पर्धा भइरहेकाले यकिन प्रक्षेपण भएको छैन । जर्जियामा डेमोक्रेटिकका राफेल वार्नक रिपब्लिकनका हर्सेल वाल्करभन्दा अघि भए पनि उनले ५० प्रतिशत मत नकटाउने भएका छन् । जसका कारण डिसेम्बर ६ मा पुनः चुनाव हुने देखिएको छ । अमेरिकी संसद्मा दुई सदन छन् । तल्लो सदनका सदस्यको कार्यकाल २ वर्षको हुन्छ भने सिनेट सदस्यहरूको कार्यकाल ६ वर्षको हुन्छ । राष्ट्रपतीय निर्वाचित भएको दुई वर्षपछि हुने चुनावलाई मिडटर्म इलेक्सन (मध्यावधि चुनाव) भनिन्छ । डेमोक्रेटिक दलले संसद्मा बहुमत कायम गर्न चुक्ने भएसँगै गर्भपतनको अधिकार, बन्दुक नियन्त्रणको मुद्दा र स्वास्थ्यसम्बन्धी सेवामा असर पुग्ने ठानिएको छ । अमेरिकी सर्वोच्च अदालतले गत जुनमा संवैधानिक रूपमा संरक्षण गरिएको गर्भपतनसम्बन्धी अधिकारको अन्त्य गरिसकेको छ । संसद्मा बहुमत ल्याउने दलले अब यसबारे नयाँ कानुन निर्माण गर्नेछ ।चुनावी मुद्दाका रूपमा डेमोक्रेटिक दलले गर्भपतनमा कानुनी पहुँच कायम राख्ने वाचा गरेको थियो भने रिपब्लिकनले १५ साताभन्दा बढीको गर्भपतनमाथि कानुनी प्रतिबन्ध लगाउने जनाइसकेको छ । तर चुनावी परिणामसँगै कतिपय राज्यमा भने यसबारे कडा नियम आउने देखिएको छ । रिपब्लिकनले संसद्मा बहुमत ल्याएको खण्डमा अध्यागमन, धार्मिक अधिकार र हिंसात्मक अपराधसम्बन्धी नियममा थप कडाइ हुन सक्ने देखिएको छ । त्यस्तै, बाइडेन प्रशासनको अध्यागमन नीतिसमेत परिवर्तन गर्ने दाउ रिपब्लिकनको छ । चुनावी परिणामले भने पूर्वराष्ट्रपति डोनाल्ड ट्रम्पलाई सन् २०२४ को चुनावमार्फत पुनः राष्ट्रपतिमा फर्कने अवस्था केही असहज बनेको देखिएको छ । उनले छनोट गरेका कतिपय उम्मेदवारहरू चुनावमा असफल भएका कारण उनीमाथि फ्लोरिडाका गभर्नर रोन डिसान्टिस हाबी हुन सक्ने देखिएको छ । डिसान्टिस अत्यधिक मतसहित पुनः विजयी भएका छन् ।"
मुद्रा कोषले बंगलादेशलाई साढे ४ अर्ब डलर दिने,"वासिङ्टन (एजेन्सी) अन्तर्राष्ट्रिय मुद्रा कोष (आईएमएफ) ले बंगलादेशलाई ऊर्जा र खाद्यान्नको बढ्दो मूल्यसँग जुध्न ४ अर्ब ५० करोड अमेरिकी डलरको सहायता प्याकेज उपलब्ध गराउने भएको छ । युक्रेनमाथि रुसले गरेको आक्रमणपछिको तीव्र मूल्यवृद्धिका कारण बंगलादेश पनि प्रभावित भएको छ । करिब १७ करोड जनसंख्या रहेको दक्षिण एसियाली राष्ट्रले यस वर्षको सुरुमा आईएमएफसँग सहयोगका लागि आग्रह गरेको थियो । जसअनुसार बुधबार प्रारम्भिक सम्झौता भएको जनाइएको छ । आईएमएफको एक प्रतिनिधिमण्डल र बंगलादेशका प्रतिनिधिबीच आर्थिक नीतिलाई सहयोग गर्न कर्मचारीस्तरीय सम्झौता भएको अन्तर्राष्ट्रिय सञ्चारमाध्यमहरूले जनाएका छन् । बंगलादेशी आईएमएफले एक विज्ञप्ति जारी गर्दै विभिन्न सुविधाअन्तर्गत कुल ४ अर्ब ५० करोड अमेरिकी डलर बराबरको सम्झौता भएको जनाएको छ । बंगलादेशले आईएमएफको ऋणलाई आफ्नो विदेशी विनिमय सञ्चिति बढाउन प्रयोग गर्ने योजना बनाएको छ । जुन ४६ अर्ब डलरबाट ३४ अर्ब डलरमा झरेको छ ।हालैका महिनाहरूमा बंगलादेशी मुद्रा (टाका) को मूल्य २५ प्रतिशतले घटेको छ । आधिकारिक तथ्यांकअनुसार मुद्रास्फीति १० प्रतिशतको नजिक पुगेको छ । अर्थशास्त्रीहरूले भने वास्तविक आँकडा २० प्रतिशतको नजिक रहेको दाबी गरेका छन् । आर्थिक संकटका कारण घरायसी बजेटमा ठूलो असर परेको छ र सरकारले जनताको असन्तोषलाई दबाउन चामललगायत धेरै मुख्य खाद्य पदार्थको मूल्य निर्धारण गर्ने प्रतिबद्धता जनाएको छ ।युक्रेनमा रुसको युद्धका कारण महामारीबाट बंगलादेशको बलियो आर्थिक पुनरुत्थान अवरुद्ध भएको छ । जसले गर्दा चालु खाता घाटा तीव्र रूपमा बढेको छ, विदेशी मुद्रा सञ्चितिमा तीव्र गिरावट आएको छ, बढ्दो मुद्रास्फीति र सुस्त आर्थिक वृद्धि भएको छ, आईएमएफका टिम लिडर राहुल आनन्दले भने । बंगलादेशले यी तात्कालिक चुनौतीहरूको सामना गरिरहेको भए पनि जलवायु परिवर्तनसँगै उत्पन्न हुने संरचनात्मक समस्यासँग सम्बन्धित मुद्दालाई सम्बोधन गर्नुपर्ने उनको सुझाव छ ।"
अस्ट्रेलियामा दुई सातामा पाँच नेपालीको मृत्यु,"(अस्ट्रेलिया)  अस्ट्रेलियामा पछिल्ला दुई सातामा ५ नेपालीले ज्यान गुमाएका छन् । ज्यान गुमाउनेमा ३ बिद्यार्थी र २ अभिभावक छन् । उनीहरूको मृत्यु भएको अस्ट्रेलियास्थित नेपाली दूतावासले समेत पुष्टि गरेको छ ।न्यु साउथ वेल्स राज्यको सिड्नीमा २ जना विद्यार्थीले ज्यान गुमाएका हुन् भने एक अभिभावकको मृत्यु भएको हो । यसैगरी, क्विन्सल्यान्डमा समेत एक बिद्यार्थी तथा एक अभिभावकले ज्यान गुमाएका छन् । उनीहरूको परिवारलाई दूतावासका साथै एनआरएनए र अन्य सामाजिक संस्थाले सहयोग पुर्याइरहेका छन् । एनआरएनए न्यु साउथ वेल्सका संयोजक देव गुरुङका अनुसार करिब २ महिनाअघि आएका २३ वर्षीय युवाको केही दिनअघि १२ तलाको भवनबाट खसेर मृत्यु भएको हो । त्यस्तै, सोमबार सिड्नीस्थित ह्यारिस पार्कमा करिब १९ वर्षीया युवतीको रेल स्टेसनमा मृत्यु भएको छ । उनीहरू उच्च शिक्षा अध्ययनका लागि करिब २ महिनाअघि मात्र अस्ट्रेलिया आइपुगेका बताइएको छ । यसैगरी, आफ्ना परिवार भेट्न आएका केही समयअघि सिड्नी आएका एक वृद्धको समेत मृत्यु भएको छ । उनी सिड्नीस्थित होमबुसमा रहेका आफ्ना परिवार भेट्न नेपालबाट भिजिट भिसामा आएका थिए । गुरुङले उनीहरूको परिवारलाई दूतावास, वाणिज्य दूतावासका साथै एनआरएनएलगायतका अन्य सामाजिक संस्थाले सहयोग गरिरहेका छन् । मृत्यु भएका मध्ये सिड्नीका युवालाई सहयोग गर्न म्याग्दी ओभरिसज नेप्लिज एसोसिएसन (मोना) ले पहल गरिरहेको छ । एनआरएनएका अनुसार क्विन्सल्यान्डको सनसाइन कोस्टमा पनि एक विद्यार्थीको मृत्यु भएको छ भने हार्भी बेमा आफ्ना परिवार भेट्न आएका एक ६० वर्षीय वृद्धले ज्यान गुमाएका छन् । एनआरएनए क्विन्सल्यान्डका संयोजक विनोदभक्त आचार्यले करिब ४ वर्षअघि अस्ट्रेलिया आएका २२ वर्षका युवा एक साताअघि आफ्नै ओछ्यानमा बेहोस भेटिएका र उनको उपचारको क्रममा मृत्यु भएको जनाए । उनको परिवारको आग्रहमा शव नेपाल पठाउन पहल भइरहेको आचार्यले बताए । त्यस्तै, हार्भी बेमा बस्दै आएका अभिभावकलाई छातीमा समस्या भएपछि अस्पताल लगिएको र उनको उपचारका क्रममा मृत्यु भएको हो । क्यानबेरास्थित नेपाली दूतावासका उपनियोग प्रमुख कुलबहादुर मगरले दूतावासले घटनाबारे जानकारी पाएको र आवश्यकताअनुसार सक्दो सहयोग पुर्याइरहेको बताए । उनले मृत्यु भएका सबैको विवरण संकलन गर्ने कार्य भइरहेको जनाए । परिवारको आग्रहमा अनुसार शव नेपाल पठाउने विषयमा आफूहरूले विभिन्न संघसंस्थाको समन्वयमा काम भइरहेको उनको भनाइ छ ।"
आन्दोलन रोक्न महासंघको आग्रह,"ब्याजदर वृद्धिविरुद्ध आन्दोलनका सबै कार्यक्रम स्थगन गर्न उद्योग वाणिज्य महासंघले मातहतका जिल्ला र प्रदेश संघहरूलाई आग्रह गरेको छ । बुधबार आकस्मिक रूपमा बसेको महासंघको बैठकले उक्त निर्णय गरेको हो । यही मंसिर ४ मा प्रतिनिधिसभा एवं प्रदेशसभा निर्वाचन हुन गइरहेको र लोकतान्त्रिक व्यवस्था एवं खुला बजार अर्थतन्त्रका लागि निर्वाचन महत्त्वपूर्ण रहेको विषयलाई मनन गर्दै हाल सञ्चालित विरोधका कार्यक्रम स्थगन गर्न महासंघ सम्पूर्ण प्रदेश च्याप्टर र सदस्य संस्थाहरूलाई आग्रह गर्दछ, महासंघको विज्ञप्तिमा भनिएको छ ।तरलता अभावका कारण निरन्तर बढिरहेको कर्जाको ब्याजदर स्थायित्व र चालु पुँजी कर्जा मार्गदर्शन स्थगन गर्न महासंघले नेपाल सरकार तथा राष्ट्र बैंकसमक्ष माग गरेको छ । बजारको न्यून मागका कारण व्यापार व्यवसाय प्रभावित भइरहेका बेला बढेको ब्याजदर र यही कात्तिकबाट केन्द्रीय बैंकले लागू गरेको मार्गदर्शनका कारण निजी क्षेत्र मर्माहत भएको पनि विज्ञप्तिमा उल्लेख छ । तरलता व्यवस्थापन, ब्याजदर स्थायित्व र चालु पुँजी कर्जा मार्गदर्शन स्थगनका लागि महासंघका सदस्य जिल्लानगर उद्योग वाणिज्य संघहरू एवं वस्तुगत संघहरूले राखेका मागप्रति आफ्नो ऐक्यबद्धता रहेको महासंघले जनाएको छ ।तर, बैंकको चर्को ब्याजदर घटाउन र कर्जा निक्षेप अनुपात (सीडी रेसियो) खारेजीको माग गर्दै काठमाडौं उपत्यकाबाहिरका उद्योगीव्यवसायी भने बुधबार आन्दोलनमा उत्रिए । उनीहरूले दुई साताभित्र आफ्ना माग सुनवाइ नभए सशक्त आन्दोलन गर्ने चेतावनीसमेत दिएका छन् । आन्दोलनको पहिलो चरणमा बुधबार मोरङ व्यापार संघ, उद्योग संगठन र नेपाल उद्योग परिसंघले सयुक्त रुपमा कालोबस्त्र लगाएर मौन र्याली प्रर्दशन गरे । सोही क्रममा उनीहरूले राष्ट्र बैंकको विराटनगर शाखा निर्देशक मिना पाण्डे र मोरङका प्रमुख जिल्ला अधिकारी काशीराज दाहालमार्फत प्रधानमन्त्री शेरबहादुर देउवा र राष्ट्र बैंकका गर्भनर महाप्रसाद अधिकारीलाई ज्ञापनपत्र पठाएका छन् । यसअघि उद्योग वाणिज्य महासंघ प्रदेश १ ले पनि मंगलबार प्रजिअमार्फत प्रधानमन्त्री र गर्भनरलाई ज्ञापनपत्र पठाएको थियो ।वीरगन्जका उद्योगीव्यवसायीले पनि खस्कँदो आर्थिक अवस्थालाई गतिशील बनाउन र आर्थिक दुर्घटनाबाट बचाउन राष्ट्र बैंकले कात्तिक १ देखि जारी गरेको चालु पुँजी कर्जासम्बन्धी मार्गदर्शन कम्तिमा ५ वर्षका लागि स्थगन गर्न माग गरेका छन् । वीरगन्ज उद्योग वाणिज्य संघका कार्यवाहक अध्यक्ष अनिलकुमार अग्रवालले कोभिड महमारीका कारण प्रभावित निजीक्षेत्रलाई आर्थिक सहुलियत, सेवासुविधा, छुटको व्यवस्था गरी आर्थिक क्षेत्रको पुनरुत्थान गर्दै जानुपर्नेमा त्यसको उल्टो आर्थिक क्षेत्र नै धरापमा पर्ने गरी नीति आएको दाबी गरे ।दाङको घोराही र तुलसीपुरका उद्योगीव्यवसायीले बुधबार नेपाल बैंकमा धर्ना दिएका छन् । यसअघि, ब्याजदर वृद्धिको विरोधमा घोराही र तुलसीपुर बजारमा प्रदर्शनसमेत गरिएको थियो । बैंकले एक्कासी ब्याज वृद्धि गर्दा व्यवसाय नै धरासयी भएको दाङ जिल्ला उद्योग वाणिज्य संघका अध्यक्ष टंकसिंह बुढाथोकीले बताए । व्यवसायीका माग सुनुवाइ नभए थप कडा कार्यक्रम तय गर्न बाध्य हुने उनले चेतावनीसमेत दिए ।"
मुख्यमन्त्रीमन्त्रालय विवादले यातायातमा नगदरहित भाडा प्रणाली रोकियो,"(काठमाडौं)  वाग्मती प्रदेश मुख्यमन्त्री कार्यालय र प्रदेशको श्रम, रोजगार तथा यातायात मन्त्रालयबीच विवाद हुँदा सार्वजनिक सवारीसाधनमा नगदरहित भाडा भुक्तानी प्रणालीको डिभाइस खरिदसम्बन्धी प्रस्ताव ६ महिनादेखि रोकिएको छ । प्रक्रिया रोकिएपछि प्रस्ताव पेस गर्नेबारे प्रदेशका यातायातमन्त्री घनश्याम दाहाल र मुख्यमन्त्री राजेन्द्र पाण्डेबीच विवाद चुलिएको छ ।सरकारी लगानीबिनै ८० करोड रुपैयाँभन्दा बढीको आर्थिक भार निजी क्षेत्रले बेहोरेर काठमाडौंका सार्वजनिक यातायातमा डिभाइस जडान गर्न लागिएको हो । जसको प्रस्ताव (टेन्डर) प्रक्रिया अन्तिम चरणमा पुर्याएका बेला मुख्यमन्त्री कार्यालयले तीन पटकसम्म कार्यविधि परिवर्तन गर्न लगाएर टेन्डर प्रक्रिया अघि बढ्न नदिएको मन्त्रालय स्रोतको दाबी छ । सार्वजनिक यातायातमा यात्रुले भाडा तिर्दा नगदरहित (क्यासलेस) प्रणाली लागू गर्ने उद्देश्यले यातायात मन्त्रालयले डिभाइस र सीसीटीभी जडान तथा प्रिपेड कार्ड खरिद गर्न सार्वजनिक टेन्डर रोकिएको छ, स्रोतको दाबी छ, अमुक कम्पनीको पक्षमा परेर मुख्यमन्त्री कार्यालयले प्रक्रिया अघि बढ्न नदिएको हो भन्ने हाम्रो अनुमान छ ।बिनाकारण प्रक्रिया रोकिएपछि यातायातमन्त्री दाहालले मुख्यमन्त्री पाण्डेबीच विवाद भएको थियो । बिनाकारण मेरो मन्त्रालयको काममा हस्तक्षेप गर्नुहुन्छ भने सबै जिम्मा तपाईंले नै लिनुस् भनेर दुई साताअघि दाहालले पाण्डेलाई भनेका थिए, स्रोतको दाबी छ । दाहालले पनि आफूले मुख्यमन्त्री र प्रमुख सचिव मुकुन्द निरौलालाई भेटको स्विकारे । तर, उनीहरूसँग भएको कुरा भने बताएनन् । मन्त्रीका नाताले मुख्यमन्त्री र प्रमुख सचिवसँग भेटघाट त भइहल्छ नि, उनले भने । डिभाइस खरिद प्रस्तावबारे मुख्यमन्त्री कार्यालयले सबै जिम्मा लिएकाले उतै सोध्न उनको आग्रह छ । काम मेरो मन्त्रालयको हो तर उहाँहरूले जिम्मा लिएकाले यसबाट पछि हटिसकें । अब जे गर्छ मुख्यमन्त्री कार्यालयले गर्छ, उनले भने । यही विषयमा कुरा नमिल्दा मुख्यमन्त्री पाण्डेले यसअघिका यातायात सचिव र प्रमुख सचिवहरूलाई नै सरुवा गरेको प्रदेशका एक मन्त्रीले जनाए । आफू चाहेजस्तो नभएपछि निमित्त प्रमुख सचिव यमलाल भुसाल र यातायात सचिव नेत्रप्रसाद सुवेदीलाई पाण्डेले सरुवा गरिदिएका हुन्, ती मन्त्रीले भने ।यातायात मन्त्रालयले विज्ञ नराखी बनाएको आर्थिक र प्राविधिक प्रस्तावमाथि शंका लागेर चासो लिएको मुख्यमन्त्री पाण्डे बताउँछन् । अरू कुरा केही होइन, उनले भने, राष्ट्र बैंकबाट स्वीकृति पाएका र सूचना प्रविधिमा ज्ञान एवं अनुभव भएका कम्पनी छान्नुपर्ने विषय भएकाले विज्ञ समिति बनाउन सल्लाह दिएको हुँ । मन्त्रालयले आफूखुसी गरेकाले आफूहरूले के हो भन्ने चासो लिएको उनको भनाइ छ । विज्ञ समूहले आफूलाई प्रतिवेदन दिइनसकेकाले पनि निर्णय रोकिएको उनले प्रस्ट्याए ।प्रक्रिया अघि बढ्न नदिन अहिले पनि मुख्यमन्त्री कार्यालयले राष्ट्र बैंक र प्रधानमन्त्री कार्यालयका विज्ञ बोलाएर टेन्डरको आर्थिक प्रस्तावबारे अध्ययन गरिरहेको छ । स्रोतका अनुसार उसले आर्थिक प्रस्ताव पेस गर्ने ३ कम्पनीमध्ये एउटाको मात्र फाइल अध्ययन गरेको छ । आफूले चाहेको एक कम्पनीको प्रस्ताव रद्द गराएर २ कम्पनीलाई संयुक्त रूपमा काम गर्ने परिस्थिति बनाउन खोजिएको छ, मुख्यमन्त्री कार्यालयका एक अधिकृतले भने । टेन्डरका लागि फिनटेच इन्टरनेसनल प्राइभेट लिमिटेड, वी पे थ्री सिक्टी जेभी र डिजिटल भ्याली प्रालि छनोटमा परेका थिए । सुरुमा गत चैत ९ मा डिभाइस खरिदसम्बन्धी प्राविधिक प्रस्ताव आह्वान गरिएको थियो । उक्त प्रस्ताव मुख्यमन्त्री कार्यालयकै दबाबमा चैत २५ मा रद्द गरियो । दोस्रो पटक साउन १० मा आह्वान गरिएको प्रस्ताव मन्त्रिपरिषद्बाट साउन १९ मा स्वीकृत गरिएको थियो । डिभाइस खरिदका लागि सेवा प्रदायक ५ कम्पनीले प्रस्ताव गरेकामा ३ वटा प्रिक्वालिफाइड भएका थिए ।तर, तीनै कम्पनीको आर्थिक प्रस्ताव खोल्ने सूचना प्रकाशन गर्नै बन्देज लगाइएको थियो । पहिलो पटक प्राविधिक र दोस्रो पटक आर्थिक प्रस्ताव रोकेर मुख्यमन्त्री कार्यालयले पटकपटक हस्तक्षेप गरेको यातायात मन्त्रालयका अधिकारीहरूको भनाइ छ । डिभाइस खरिदको अन्तिम प्रक्रियामा पुगेका बेला मन्त्रालयले गत भदौ २० मा प्रकाशन गर्न खोजेको आर्थिक प्रस्ताव खोल्ने सूचना नै मुख्यमन्त्री कार्यालयले रोकेपछि विवाद बढ्दै गएको हो । मुख्यमन्त्री कार्यालयको चाहनाविपरीत गएपछि तत्कालीन यातायात सचिव सुवेदीलाई गत असारमा लुम्बिनी प्रदेशमा सरुवा गरिएको थियो ।खरिद प्रक्रियामा धेरै कम्पनी भाग लिन पाउने र यसलाई पारदर्शी गराउन खोजेपछि सुवेदीलाई सरुवा गरिएको स्रोतको दाबी छ । सचिव सरुवाका विषयमा मन्त्री दाहालले मुख्यमन्त्री पाण्डेसँग असन्तुष्टि जनाएका पनि थिए । तर, पाण्डेले संघीय मामिलामन्त्री राजेन्द्रप्रसाद श्रेष्ठलाई फोन गरेर सुवेदीको सरुवा गर्न लगाएको स्रोतको दाबी छ ।कम्पनीहरूले राखेको आर्थिक प्रस्ताव खोल्न काठमाडौंको एक दैनिक पत्रिकामा पठाएको सूचना रोकिएको थियो । हामीले भदौ २० मा प्रकाशन गर्न पत्रिकालाई भदौ १९ मै सूचना पठायौं तर छापिएन । किन छापिएन भनेर सोध्दा पत्रिकाले मुख्यमन्त्री कार्यालयले फोन गरेर नछाप्न भनेकाले रोकेको जवाफ दियो, मन्त्रालयका एक अधिकारीले भने, मुख्यमन्त्रीले टेन्डर प्रक्रियामा चासो दिएपछि समस्या भएको हो । मुख्यमन्त्री कार्यालयले टेन्डर पाउने ३ कम्पनीमध्ये एकलाई हटाउन चाहेको छ । त्यसका लागि उसले कार्यविधिमा भएको वित्तीय संस्थालाई टेन्डरमा भाग लिन नपाउने प्रावधान राख्न खोजेको थियो । तर, मन्त्रालयले उक्त प्रावधान हटाउन नहुने अडान लिएपछि मुख्यमन्त्री कार्यालयले अधिकार क्षेत्र नाघेर विज्ञहरूको सल्लाह लिने भन्दै पुनः समिति गठन गरेर सर्तहरु अघि सारेको मन्त्रालयका अधिकारीहरू बताउँछन् । विज्ञ समिति आवश्यक भए प्राविधिक समितिले नै बनाउनुपर्छ । तर, मुख्यमन्त्री कार्यालयको अनुरोधमा प्रधानमन्त्री कार्यालय र राष्ट्र बैंकका एकएक जना कर्मचारी राखेर विज्ञ टोली बनाइएको छ । टोलीका विषयमा यातायात मन्त्रालय अनभिज्ञ छ, यसबारे जानकार प्रदेशका एक मन्त्रीले भने । कार्यविधिको १३औं बुँदामा विद्युतीय कार्ड र दूरसञ्चारका माध्यमबाट भुक्तानी गर्न राष्ट्र बैंकको स्वीकृति वा अनुमतिप्राप्त भएको प्रमाणपत्र पेस गर्नुपर्ने वा भाडा भुक्तानी गर्न राष्ट्र बैंकबाट स्वीकृति वा अनुमतिप्राप्त भएको प्रमाण पेस गर्नुपर्ने उल्लेख छ । प्रावधानमा भए पनि मुख्यमन्त्री कार्यालयले भने वित्तीय संस्थालाई टेन्डर प्रक्रियामा भाग लिन नपाउने प्रावधान राख्न जोड गरेको मन्त्रालयको भनाइ छ । त्यस्तो प्रावधान राखे मुख्यमन्त्रीले चाहेको कम्पनीको मात्र प्रस्ताव पारित हुने स्रोतको दाबी छ । प्रमुख सचिव निरौलाले मन्त्रालयले गरेको मूल्यांकनका विषयमा प्रस्ट हुन राष्ट्र बैंकलाई अनुरोध गरिएको बताए । मुख्यमन्त्री कार्यालयको हस्तक्षेप र काममा भएको ढिलाइका विषयमा मलाई जानकारी छैन । मेरो मान्यता जे काम गर्न खोजिन्छ, त्यो दिगो होस् भन्ने हो, उनले भने ।"
सरकारको नेतृत्व गर्ने एमालेका तीन दाबी,"एमालेले यो आमनिर्वाचनमा बहुमत ल्याउने तीन आधार अघि सारेको छ । एमाले उपमहासचिव प्रदीप ज्ञवालीले स्थानीय निर्वाचनमा वडाध्यक्षको मत परिणामका आधारमा पार्टी एक नम्बर भएकाले सरकारको नेतृत्व गर्ने बताए । यसलाई एमालेले चुनावी मुद्दासमेत बनाएको छ । स्थानीय निर्वाचनमा हामी सबैभन्दा ठूलो पार्टी हौं, त्यसपछि पनि पार्टी प्रवेशको लहर चलेको छ, उनले भने, दोस्रो आधार हामीले प्रतिनिधिसभामा १४१ उम्मेदवार उठाएका छौं । यहीअनुसार हामी परिणाम ल्याउँछौं । प्रतिनिधिसभामा समानुपातिकमा ५० र प्रत्यक्षतर्फ कम्तीमा ९० सिट ल्याउँछौं । उनले बहुमत ल्याउने तेस्रो आधारका रूपमा गठबन्धनमा रहेका दलभित्र व्याप्त अविश्वास भएको उल्लेख गरे । देउवा, प्रचण्ड आफैं विश्वस्त हुनुहुन्न, गठबन्धनका उम्मेदवारलाई त्यहाँ रहेका अर्को पार्टीको मत आफूलाई खस्छ भन्नेमा आशंका छ, उनले भने, यी तीन आधारमा हामी सरकारको नेतृत्व गर्छौं ।"
अर्थ संक्षेप,"दराज ११ः११ मा ८० प्रतिशतसम्म छुट र मेगा भौचरकाठमाडौं (कास) अनलाइन बजार दराजले कात्तिक २४ मध्यरातबाट सुरु हुने ११ः११ मेलामा ग्राहकलाई आकर्षित तथा रोमाञ्चक सपिङको अनुभव प्रदान गर्ने जनाएको छ । मेलामा सामान खरिद गर्दा ८० प्रतिशतसम्म छुट, ११ हजार १११ रुपैयाँसम्मको मेगा भौचर, प्रि पेमेन्टमा २० प्रतिशत वा अधिकतम ३ हजार रुपैयाँसम्म छुट उपलब्ध हुनेछ । खेल एक रुपैयाँ र मेगा गिभअवे को रूपमा ६५ इन्चको टीभी उपहार प्रदान हुनेछ । यस योजनामा १ रुपैयाँमा खेल खेलेर हजारौं मूल्यका उत्पादन ग्राहकले जित्न सक्नेछन् । ११ः ११ मा किनमेल गर्नेले प्रिपेमेन्ट गर्दा पाउने छुटका लागि दराजले विभिन्न बैंकहरूसँग सम्झौता गरेको छ । सम्झौता गरिएका बैंकको क्रेडिट कार्डमार्फत ग्राहकले २० प्रतिशत वा अधिकतम ३० हजार रुपैयाँ र डेबिट कार्डमार्फत १५ प्रतिशत वा अधिकतम २५ हजार रुपैयाँसम्म छुट पाउने कम्पनीले जनाएको छ । यस्तै, आईएमई पे वालेटमार्फत भुक्तानी गरेमा १५ प्रतिशत वा अधिकतम १ हजार १११ रुपैयाँसम्म छुट उपलब्ध हुनेछ । नबिलको खुलामुखी ॅफ्लेक्सी क्याप फन्ड निष्कासन काठमाडौं (कास) नबिल इन्भेस्टमेन्ट बैंकिङले बुधबारदेखि सर्वसाधारण लगानीकर्तामा नबिल फ्लेक्सी क्याप फन्ड नामक खुलामुखी म्युचुअल फण्डको बिक्री खुला गरेको छ । प्रतिइकाइ मूल्य १० रुपैयाँका दरले सर्वसाधारणमा पहिलो चरणमा ५ करोड इकाइ बिक्रीका लागि खुला गरिएको छ । बाँकी निष्कासन गरिने इकाइ कोष प्रवर्द्घक नबिल बैंक तथा योजना व्यवस्थापक नबिल इन्भेस्टमेन्ट बैंकिङलाई छुट्याइएको छ । सर्वसाधारण लगानीकर्ताले न्यूनतम १०० इकाइदेखि अधिकतम ७५ लाख इकाइसम्म आवेदन दिन सक्नेछन् । कात्तिक २३ बाट निष्कासन भएको यो फण्डमा लगानीकर्ताले छिटोमा कात्तिक २७ सम्म र ढिलोमा मंसिर ७ सम्म धितोपत्र बोर्डबाट आस्वा अनुमति लिएका बैंक तथा वित्तीय संस्था वा मेरो सेयरबाट पनि आवेदन दिन सक्नेछन् ।कोकाकोलाको विश्वकप क्याम्पेन ॅड्रिंकबिलिभविनकाठमाडौं (कास) विश्वकप फुटबललाई लक्षित गर्दै कोकाकोलाले नेपाली फुटबलप्रेमीमाझ विशेष क्याम्पेन सार्वजनिक गरेको छ । ड्रिंकबिलिभविन नामक यस क्याम्पेनअन्तर्गत उपभोक्ताले फिफा वर्ल्डकप अफिसियल फुटबल, टिसर्ट, ज्याकेटलगायत जित्ने मौका पाउनेछन् । क्याम्पेनमा सहभागी हुन उपभोक्ताले कोक बोतलमा अंकित फिफा वर्ल्डकप लेबलमा भएको क्यूआर कोड स्क्यान गरी युनिक कोड पठाउनुपर्ने हुन्छ । जसका लागि मोबाइलको म्यासेज बक्समा गई कोक (स्पेस), लेबलपछाडिको नम्बर (स्पेस), आफ्नो नाम टाइप गरी ३४९४९ मा एसएमएस पठाउनुपर्छ । अथवा कोकाकोला नेपालको वेबसाइटमा गएर आवश्यक जानकारी लिई क्याम्पेनमा सहभागी हुन सकिनेछ । आगामी कात्तिक १५ देखि सुरु भएको यो क्याम्पेन मंसिर २८ सम्म लागू हुनेछएनआईसी एसियाको खुलामुखी योजनामा प्रतिफल लगानी गर्न पाइने काठमाडौं (कास) एनआईसी एसिया बैंकको म्युचुअल फन्डअन्तर्गत सञ्चालित पहिलो खुलामुखी योजना एनआईसी एसिया डाइनामिक डेप्ट फन्ड का इकाइधनीले आफूले पाउने प्रतिफल पुनः लगानी गर्न पाउने भएका छन् । इकाइधनीलाई हालै करसहित ६ प्रतिशतका दरले प्रतिफलको घोषणा गरिएको थियो । उक्त प्रतिफल वितरण गर्न गत कात्तिक १५ मा दर्ता किताब बन्द गरिएको थियो । कम्पनीले अहिले सो फन्डबाट वितरण गरिने प्रतिफललाई पुनः लगानी गर्न मिल्ने गरी डिभिडेन्ड रिइन्भेस्टेन्ट प्लान सञ्चालन गरिरहेको छ । यो योजनामा सहभागी हुन बैंकको वेबसाइटमा गई आवश्यक विवरण भर्न सकिनेछ यसमा कात्तिक ३० सम्म आवेदन दिने इकाइधनी मात्रै सहभागी हुन पाउने बैंककले जनाएको छ । उक्त समयसीमापछि सम्बन्धित धनीको खातामा सोझै लाभांश रकम जम्मा हुनेछ ।सिद्धार्थ बैंकले थाल्यो ॅभिसा रेमिट्यान्स सेवाकाठमाडौं (कास) सिद्घार्थ बैंकले रेमिट्यान्स सेवालाई सरल, सहज र सुरक्षित बनाउने उद्देश्यले भिसा इन्टरनेसनलसँगको सहकार्यमा भिसा रेमिट्यान्स सेवा थालेको छ । यो सेवामार्फत विश्वका १८० भन्दा बढी देशबाट स्वदेशी तथा विदेशी ग्राहकले आफ्ना परिवार, आफन्त तथा साथीहरूलाई छिटो तथा सुरक्षित तरिकाले रकम पठाउन सक्नेछन् । ग्राहकले भिसा रेमिट्यान्स सेवामा आबद्ध भएका बैंकहरूको मोबाइलइन्टरनेट बैंकिङ र रेमिट्यान्स कम्पनीमार्फत भिसा कार्डको १६ अंकको नम्बर प्रयोग गरी रकम पठाउन सक्ने बैंकले जनाएको छ । यसरी पठाइएको रकम बैंकले जारी गरेको भिसा डेबिट तथा क्रेडिट कार्डमा सोझै प्राप्त गर्न सकिने पनि बैंकको भनाइ छ ।सनराइज क्यापिटलले २५ प्रतिशत नगद लाभांश वितरण गर्नेकाठमाडौं (कास) सनराइज बैंकको सहायक कम्पनी सनराइज क्यापिटलले २५ प्रतिशत लाभांश पारित गरेको छ । कम्पनीको शुक्रबार बसेको साधारणसभाले गत आर्थिक वर्ष ०७८७९ को मुनाफाबाट २५ प्रतिशत (करसहित) नगद लाभांश वितरण गर्ने प्रस्ताव पारित गरेको हो । सभाले गत आवको वार्षिक प्रतिवेदन, सोही अवधिको असार मसान्तको वासलात, नाफानोक्सान हिसाब, नगद प्रवाह विवरण र चालु आवका लागि लेखापरीक्षक नियुक्त गरी निजको पारिश्रमिकको निर्धारण प्रस्ताव सर्वसम्मतबाट पारित गरेको छ । सेल्सबेरीको ब्ल्याक फ्राइडे अफरमा ५० प्रतिशतसम्म छुट काठमाडौं (कास) सेल्सबेरी डिपार्टमेन्ट स्टोरले रिटेल चेनमा यो वर्ष पनि ब्ल्याक फ्राइडे अफर सार्वजनिक गरेको छ । गत वर्षको अफर लोकप्रिय रहेको जनाउँदै स्टोरले यो वर्ष पनि नोभेम्बर १११८ सम्म लागू हुने गरी अफर घोषणा गरेको हो । अफरअन्तर्गत टीभी, फ्रिज, वासिङ मेसिनलगायत घरायसी सामानमा ५० प्रतिशतसम्म छुट मिल्नेछ । अफर सेल्सबेरीका विभिन्न शाखा तथा पोखरा सेल्वेजका शाखाहरूमा पनि पाइने स्टोरले जनाएको छ । म्याग्दी खोला जलविद्युत्मा ४ बैंक र सञ्चय कोषले लगानी गर्नेकाठमाडौं (कास) ५७३ मेगावाटको म्याग्दी खोला जलविद्युत् आयोजना निर्माण गर्न कर्मचारी सञ्चय कोष र ४ वटा वाणिज्य बैंकले करिब ८ अर्ब रुपैयाँ लगानी गर्ने भएका छन् । हाइड्रो भिलेजले निर्माण गर्न लागेको आयोजनामा ऋण लगानीबारे काठमाडौंमा एक कार्यक्रममा सम्झौता भएको हो । १० अर्ब ७४ करोड रुपैयाँ लागत अनुमान गरिएको आयोजनामा नेपाल बैंकको अगुवाइमा मेगा बैंक, कृषि विकास बैंक, कर्मचारी सञ्चय कोष र नेपाल एसबीआई बैंकले लगानी गर्ने सहमति भएको हो । आयोजनामा वित्तीय संस्थाहरूबाट ७५ प्रतिशत (८ अर्ब ५ करोड ७० लाख रुपैयाँ) र स्वपुँजी २५ प्रतिशत (२ अर्ब ६८ करोड ६० रुपैयाँ) लगानी हुनेछ । आयोजना क्षेत्रका बासिन्दा र सर्वसाधारणका लागि २० प्रतिशत लगानी छुट्याइएको छ । आगामी हिउँददेखि आयोजनाको मुख्य भौतिक संरचना निर्माण थालनी गरिने कम्पनीले जनाएको छ । काम थालेको ४० महिनाभित्र सम्पन्न गर्ने लक्ष्य लिइएको छ । एलजीले बजारमा ल्यायो यूक्यू सिरिजका टीभी काठमाडौं (कास) एलजी ब्रान्डको आधिकारिक बिक्रेता सीजी इम्पेक्सले फिफा विश्वकप फुटबललाई लक्षित गरी यूक्यू सिरिजका यूएचडी टीभी बजारमा ल्याएको छ । एलजीको यूएचडी श्रेणीमा ४३, ५०, ५५, ६५, ७५ र ८६ इन्चका टीभी बजारमा आएका छन् । रियल फोरके डिस्प्लेसँगै तीन साइड सिनेमा स्कृन डिजाइनमा टीभी उपलब्ध गराइएको छ । साथै क्वाडकोर प्रोसेसर, वेभ ओएस ६० अपरेटिङ सिस्टम, आईपीएस प्यानल, एचजीआईजी मोड, अटोलो ल्याटेन्सी मोड (एएलएलएम), गेम अप्टिमाइजर, एआई ब्राइटनेस, एआई साउन्ड, एचडीआर टेक्नोलोजीजस्ता विशेषता पनि यसमा छन् । एमाजोन ऐलेक्सा, गुगल असिस्टेन र एप्पल एयर प्ले २ सँग होमकिटलगायतका विशेषता पनि रहेको कम्पनीले जनाएको छ । गुगल असिस्टेनको मद्दतले टीभीलाई आफ्नै आवाजले नियन्त्रण गर्न सकिन्छ ।फोनपेमा मर्चेन्टको संख्या १० लाख पुग्योकाठमाडौं (कास) भुक्तानी प्रणाली सञ्चालक फोनपेको क्यूआर मर्चेन्ट संख्या १० लाख नाघेको छ । कारोबारलाई क्यासलेस बनाउने योजनाअनुसार नगद छोडौं, फोनपे गरौं भन्ने नारासहित ३ वर्षअगाडि स्थापना भएको फोनपेमा व्यवसायीको आकर्षण बढ्दै गएको छ । फोनपे नेटवर्कमार्फत हाल दैनिक ४ अर्ब रुपैयाँभन्दा बढीको कारोबार हुने गरेको कम्पनीले दाबी गरेको छ । नेपाल राष्ट्र बैंकबाट भुक्तानी प्रणाली सञ्चालकको अनुमति प्राप्त फोनपे सर्भिस लिमिटेड एफवान सफ्ट ग्रुपको सहायक कम्पनी हो । फोनपेमा अहिले ६० भन्दा बढी बैंक तथा वित्तीय संस्था आबद्ध छन् । एक करोड ७० लाखभन्दा धेरै मोबाइल बैकिङ प्रयोगकर्ता तथा भुक्तानी प्रणाली सेवा प्रदायकका मोबाइल एपमार्फत फोनपेले सेवा पुर्याउँदै आएको छ ।"
बलियो इंग्ल्यान्ड र तीन देशको प्रतिस्पर्धा,"प्रमुख खेलाडी ः सरदार अजमोनबायर लेभरकुसेनका फरवार्ड अजमोनको गोलसँगको लगाव उनको घोडाप्रति प्रेमसँग मात्र दाँज्न मिल्छ । जब उनी क्लब र राष्ट्रका लागि गोल गरिरहेका हुँदैनन्, तब २७ वर्षे यी खेलाडी आफू जन्मेको उत्तरी सहरमा घोडा दौड र तिनको स्याहारसुसारमा संलग्न हुन्छन् । इरानी मेसी भनेर चिनिने उनलाई इरानका महान अली देइसँग पनि तुलना गरिन्छ । राष्ट्रिय टोलीबाट खेल्दा उनले प्रत्येक तीन खेलमा औसत २ गोल गर्दै आएका छन् । रुसका तीन क्लबबाट खेलेपछि उनी यसै वर्ष जर्मनी पुगेका थिए ।"
मानेका लागि पुकार्दै सेनेगल,"डकार (एएफपी) साडियो मानेले विश्वकप खेल्नेमा शंका उत्पन्न भएपछि पूरा सेनेगल बुधबार स्तब्ध बनेको छ । सेनेगेली राष्ट्रपति म्याकी सलले ट्विट गर्दै लेखेका छन्, साडियो, अफ्रिकाको सिंह, मेरो शुभेच्छा छ । बायर्न म्युखिकका लागि बुन्डेसलिगामा वेडर ब्रेमनविरुद्धको खेलमा ३० वर्षीय माने घाइते भएका थिए । त्यस खेलमा उनी २० मिनेटपछि चोट बोक्दै मैदान छाड्न बाध्य भएका थिए । उनको खुट्टाको चोटबारे थप परीक्षण हुनेछ । बायर्नका प्रशिक्षक जुलियन नेगल्समनले मानेको दायाँ घुँडामा चोट लागेको बताएका छन् । तर फ्रान्सेली पत्रिका ले किपले मानेको विश्वकप खेल्ने सम्भावना समाप्त भएको जनाएको छ । कतार विश्वकप नोभेम्बर २० बाट सुरु हुँदै छ । बायर्नले बुधबार अबेर मानेको स्थितिबाट अहिले नै यस्तै हो भन्नु हतार भएको जनाएको छ । जर्मन च्याम्पियनले ट्विटरमा भनेको छ, मानेले चोट बोकका छन् । शनिबार साल्केविरुद्धको खेलमा उनी हुने छैनन् । अबको केही दिनमा थप परीक्षण हुनेछ ।"
सन विश्वकपमा फर्किने,"लन्डन (एएफपी) दक्षिण कोरियाली फरवार्ड सन ह्युङमिनले चोटका कारण विश्वकप गुमाउने डर भइरहेका बेला कतारमा आफ्नो सुन्दर देशको प्रतिनिधित्व गर्न व्यग्र प्रतीक्षा मा रहेको बताएका छन् ।टोटेनहमका फरवार्ड सनलाई भाँचिएको आँखाको हाडको शल्यक्रिया आवश्यक छ, जुन गत साता च्याम्पियन्स लिगमा मार्सेविरुद्ध स्पर्सले २१ ले जितेको खेलमा भएको थियो । दक्षिण कोरियाले उरुग्वेविरुद्ध २४ नोभेम्बरमा खेल्दै विश्वकपको यात्रा थाल्ने छ । त्यसपछि कोरियाले समूह एच मा घाना र पोर्चुगलविरुद्ध प्रतिस्पर्धा गर्नेछ ।यो साता सन्देश समर्थनमा सन्देश पठाउने सबैलाई म धन्यवाद भन्न चाहन्छु । त्यसमध्ये धेरै मैले पढेको छु । वास्तवमै सबैलाई सम्मान गर्न चाहन्छु । यो कठिन समयमा तपाईंहरूबाट बलियो समर्थन पाएको छु, सनले इन्स्टाग्राममा लेखेका छन्, धेरै बालबालिका हुर्किरहँदा आफ्नो देशको निम्ति विश्वकपमा खेल्नु सबैको सपना हुन्छ । त्यस्तै एउटा मेरो पनि हो । विश्वकै लागि म यो (विश्वकप) गुमाउन चाहन्न । हाम्रो सुन्दर देशको प्रतिनिधित्व गर्नका लागि म प्रतीक्षा गर्न सक्दिनँ । चाँडै भेटौंला ।क्लब र देशका लागि उत्कृष्ट प्रदर्शनसँगै सन कोरियाली टिमको नायक र कप्तान भएका हुन् । उनले १ सय ६ अन्तर्राष्ट्रिय खेलमा ३५ गोल गरेका छन् । उनले पछिल्ला १४ खेलमा ९ गोल गरेका छन् । ३० वर्षीय सन मार्सेका डिफेन्डर चान्सेल एम्बेमासँग ठोक्किएर घाइते भएका थिए । एम्बेमालाई कोरियाली समर्थकले अनलाइनमा रंगभेदी दुर्व्यवहार गरेका छन् ।एसियाली खेलकुद २०१८ मा स्वर्ण पदक जितेपछि सनलाई राष्ट्रिय सेवा (सेनाको तालिम) बाट छुट दिइएको थियो । उनी गत वर्ष अक्टोबरमा भएको विश्वकै सर्वोत्कृष्ट खेलाडीको अवार्ड बालोन डीअरको मतदानमा ११ औं स्थानमा रहेका थिए । गत सिजन उनी सबैभन्दा बढी गोल गर्दै इंग्लिस प्रिमियर लिगमा संयुक्त रूपमा गोल्डेन बुट अवार्ड जितेका थिए । सनले विश्वकपअघि टोटेनहमका दुई खेल गुमाउने अनुमान गरिएको छ । टोटेनहमले लिग कपमा नटिङघम फरेस्ट र प्रिमियर लिगमा लिड्सविरुद्ध प्रतिस्पर्धा गर्दै छ ।"
सनसनी जितसहित पाकिस्तान फाइनलमा,"सिड्नी (एएफपी) मोहम्मद रिजवान र बाबर आजमले अर्धशतक बनाएपछि पाकिस्तानले न्युजिल्यान्डलाई ७ विकेटले पराजित गर्दै बुधबार ट्वान्टी२० विश्वकप क्रिकेटको फाइनल पुगेको छ । यससँगै पाकिस्तान दोस्रो उपाधि नजिक पुगेको छ । उपाधिको भिडन्तमा पाकिस्तानको सामना इंग्ल्यान्ड र भारतबीच बिहीबार एडिलेडमा हुने दोस्रो सेमिफाइनलको विजेतासँग हुनेछ । फाइनल आइतबार मेलबर्न क्रिकेट मैदानमा हुनेछ । सिड्नी क्रिकेट मैदानमा प्राप्त जितमा पाकिस्तान सुरुमा सटिक फिल्डिङ र अनुशासित बलिङ गर्दै न्युजिल्यान्डलाई ४ विकेटमा १ सय ५२ रनमै खुम्च्याएको थियो । पाकिस्तानी समर्थक बाहुल्य रहेको ४३ हजार ४ सय ४३ दर्शकसामु रिजवानले ५७ र आजमले ५३ रन बनाए । न्युजिल्यान्डको फिक्का बलिङसामु उनीहरूले पहिलो विकेटका लागि ठोस १ सय ५ रनको साझेदारी गरे । खेलको अन्त्यतिर हल्का दबाबमा पाकिस्तानको जित सहज भने रह्यो । उसका लागि मोहम्मद ह्यारिसले २६ बलमा ३० रन बनाए । प्लेयर अफ द म्याच घोषित रिजवानले खेलपछि भने, मैले र बाबरले सुरुदेखि आक्रामक भएर खेल्ने निर्णय गरेका थियौं, किनभने यो पिच सजिलो थिएन । पावर प्लेको खेल सकिएपछि हामीमध्ये एकले तीव्र गतिमा रन बटुल्ने गरेका थियौं । पाकिस्तानले सन् २००९ मा लर्डसमा श्रीलंकालाई ८ विकेटले हराएर पहिलोपल्ट ट्वान्टी२० विश्वकपको उपाधि जितेको थियो । यसपल्ट नाटकीय खेलको शृंखलाबाट गुज्रिँदै पाकिस्तान तेस्रोपल्ट फाइनल पुगेको हो । समूह चरणमा भारतविरुद्ध अन्तिम बलको हारसँगै जिम्बावेविरुद्धको खेल गुमाएपछि पाकिस्तानले फाइनल पुग्न उत्कृष्ट पुनरागमन रचेको हो । समूह चरणमा नेदरल्यान्ड्स र दक्षिण अफ्रिकालाई हराएर पाकिस्तानले अहिले फाइनलको अविश्वसनीय यात्रा तय गरेको हो । दक्षिण अफ्रिकालाई नेदरल्यान्ड्सलाई स्तब्ध बनाएपछि पाकिस्तानको भाग्य खुलेको हो । यसैक्रममा पाकिस्तानले लिग चरणको आफ्नो अन्तिम खेलमा बंगलादेशलाई पन्छाएको थियो । न्युजिल्यान्डले भने सुपर१२ को ग्रुप१ जितेको थियो र लगातार दोस्रोपल्ट फाइनल पुग्ने अवसर पाएको थियो । तर अहिलेसम्म ट्वान्टी२० विश्वकप उपाधि जित्न असफल न्युजिल्यान्ड फेरि एकपल्ट निराशाजनाक रूपमा प्रतियोतिगाबाट बाहिरिएको छ । सिड्नीको मैदानमा टस जितेर पहिले ब्याटिङ गरिरहेको जितले लगातार जितेको स्थितिमा न्युजिल्यान्डले पनि त्यस्तै गर्ने निर्णय गरेको थियो । तर न्युजिल्यान्ड कप्तान केन विलियम्सनको यस्तै निर्णयलाई भाग्यले साथ दिएन । खेलपछि उनले भने, खेलको मध्यभागमा पुग्दा हामीलाई लागेको थियो, हामीले चाहिँदो स्कोर खडा गरेका थियौं । तर हामीले पाकिस्तानलाई कडा संघर्ष गर्न बाध्य पार्न सकेनौं । यो हार हाम्रा लागि आत्मसात् गर्न सजिलो छैन । इमान्दारितापूर्वक भन्ने हो भने पाकिस्तान जितको हकदार थियो र हामीले आफ्नै अपेक्षाअनुसार पनि प्रदर्शन गर्न सकेनौं । न्युजिल्यान्डका लागि ड्यारेल मिचेलले ५३ र विलियम्सनले ४६ रन बनाए । शाहिन साह अफ्रिदीले २४ रनमा २ विकेट लिए । आजम आफ्नो अर्धशतक बनाएलगत्तै आउट भए र न्युजिल्यान्डको केही आस पलाएको थियो । लगतै रिजवान पनि आउट भए । तर यो न्युजिल्यान्डको जितका लागि पर्याप्त थिएन । आजमले पछि थपे, हामी आफ्नो समर्थकलाई धन्यवाद दिन चाहन्छौं । यो खेल हामीलाई घरमै खेलिरहे जस्तो लागेको थियो ।"
कोहलीलाई रोक्ने चुनौती,"एडिलेड (एएफपी) इंग्ल्यान्डले ट्वान्टी२० विश्वकपको दोस्रो आकर्षक सेमिफाइनलमा बिहीबार उपाधिको बलियो प्रत्याशी भारतको सामना गर्दै छ । बेन स्टोक्सको ब्याटबाट बहादुरीपूर्ण खेलपछि इंग्ल्यान्ड आफैं उत्साहित छ । एडिलेड ओभलमा हुने खेल दर्शकबाट भरिभराउ हुनेछ, किनभने यो ट्वान्टी२० क्रिकेटका शीर्ष वरीयताका दुई टिमबीचको खेल हुनेछ । त्यसमाथि जस बटलरको दोस्रो वरीयताको इंग्लिस टिम एकदिवसीय विश्वकपको वर्तमान च्याम्पियन पनि हो । अफगानिस्तानविरुद्धको फिक्का जित तथा वर्षाले प्रभावित खेलमा आयरल्यान्डसँग पराजित इंग्ल्यान्डको अस्ट्रेलियाविरुद्धको खेल पनि वासआउट भएको थियो । तर, उसले चरणका अन्तिम दुई खेल भने जितेको थियो । त्यसका लागि इंग्ल्यान्डले सबैभन्दा पहिले न्युजिल्यान्डलाई पन्छाएको थियो । यस खेलमा टेस्ट टिमका कप्तान स्टोक्सले नटआउट रहेर ४२ रन बनाएका थिए । सेमिफाइनल प्रवेशका लागि भने इंग्ल्यान्डले श्रीलंकामाथि तनावपूर्ण जित निकालेको थियो । सुरुमा स्टोक्सको ट्वान्टी२० टिम चयनमै विवादमा परेको थियो । तर कप्तान बटलरले भने स्टोक्स फरक भूमिका खेल्न माहिर रहेको बताए । यसबाहेक ब्याटबाट स्वयं बटलर र एलेक्स हल्स लयमा छन् भने बलबाट साम कुरान सटिक देखिएका छन् । सेमिफाइनलमा इंग्लिस बलरको प्रमुख काम हुनेछ, भारतका विराट कोहलीलाई रोक्ने । कोहली आफैं उत्कृष्ट लयमा छन् । उनले प्रतियोगितामै सबैभन्दा बढी रन बनाएका छन् । यस्तै उनी ट्वान्टी२० विश्वकपमै सर्वाधिक रन बनाउने खेलाडी भएका छन् । भारत भने सन् २०१३ को च्याम्पियन्स ट्रफीयता पहिलो आईसीसी उपाधि जित्न चाहन्छ । टोलीका लागि सूर्यकुमार यादव पनि प्रमुख खेलाडी हुनेछ । सूर्यकुमार ट्वान्टी२० क्रिकेटका नम्बर एक ब्याटर हुन् ।"
एपीएफलाई बेलबारी गोल्डकप,"(विराटनगर)  एपीएफ क्लबले मोरङको लक्ष्मीमार्गमा भएको पाँचौं बेलबारी गोल्डकप फुटबल प्रतियोगिताको उपाधि जितेको छ । एपीएफले बुधबार फाइनलमा राजारानी फुटबल क्लब धनकुटालाई १० गोलले हराएरु ८ लाख १ हजार रुपैयाँ पुरस्कार जित्यो । राजारानीले ४ लाख रुपैयाँमा चित्त बुझायो ।चौथो संस्करणमा एपीएफ हिमालयन शेर्पासँग स्तब्ध हुँदै उपविजेतामा सीमित भएको थियो । खेलको दोस्रो हाफमा एकतर्फी खेल पस्केको एपीएफका लागि ४८ औं मिनेटमा हरि कार्कीले गरेको गोल नै निणार्यक बन्यो । उनले ३५ यार्डबाट गरेको प्रहार राजारानीका गोलकिपर पुजन होनाले पञ्च गर्दा रिवाउन्ड भएको बललाई हरिले पोस्टको दिशा देखाए । उनी खेलका म्यान अफ द म्याच भए ।प्रतियोगितामा उत्कृष्ट गोलकिपर एपीएफका राजु नगरकोटी, डिफेन्टर पिटर सेगुन, मिडफिल्डर मणि लामा, उत्कृष्ट स्ट्राइकर राजारानीका बुद्ध चेम्जोङ, बढी गोलकर्ता सिराहाका फोडे फोफोना र प्रतियोतिाका उत्कृष्ट खेलाडी एपीएफका टोपबहादुर विष्ट घोषित भए । उत्कृष्ट खेलाडीले २५ हजार पुरस्कार पाए । बाँकी विधागत उत्कृष्ट खेलाडीले जनही १५ हजार पुरस्कार पाए । बेलबारी गोल्डकप फुटबल मोरङको उत्तरी ग्रामीण क्षेत्रमा हरेक वर्ष नियमित रूपमा आयोजना हुँदै आएको छ । डाँगीहाट युथ क्लबले आयोजना गरेको प्रतियोतिामा तीन विदेशीसहित १० टिम सहभागिता थियो । मुलुकमै कहलिएको र प्रदेश १ को राजधानी विराटनगरमा मौसमी रूपमा आयोजना हुने गरेको विराट गोल्डकपले समेत निरन्तरता पाउन नसक्दा यस क्षेत्रका फुटबल पारखीहरू जिल्लाको ग्रामीण क्षेत्रमा हुने बेलबारी गोल्डकपजस्ता प्रतियोगितामा रमाउनुपरेको छ ।"
आयोजक रेडियन्ट विजयी,"काठमाडौं (कास) आयोजक रेडियन्ट पब्लिकले आठौं रेडिअन्ट कप अन्तरविद्यालय बास्केटबल प्रतियोगिताको सिनियर गर्ल्समा सफलता पाएको छ ।घरेलु कोर्टमा रेडियन्टले बुधबार रिब्सलाई १८७ स्कोरले पराजित गर्यो । रेडियन्टकी दिव्यांशा कार्कीले ८ स्कोर जोडिन् । रेडियन्ट समूह सी को विजेता बन्दै क्वाटरफाइनल पुग्यो । रिब्स पनि समूह उपविजेताका भएर क्वाटरफाइनल पुग्यो ।गर्ल्समै इनोभेटिभले सनसाइनलाई ११६ र स्वर्णिमले विल्सनलाई ११५ ले हराए । इनोभेटिभकी पूजा थापाले ८ र स्वर्णिमकी अरिभानाले १० स्कोर गरे ।सिनियर ब्वाइजमा इडेन ब्रिज एकेडेमी (ईबीए) ले रेडियन्ट रिडर्सलाई ३७२४ ले हराएर प्रिक्वाटरफाइनलमा स्थान सुरक्षित गर्यो । ईबीएका सौगातले १७ स्कोर जोडे । जेनिथले बौद्ध चिल्ड्रेन हेभनलाई ३५१४, काठमाडौं जेभियरले हार्टल्यान्डलाई ४०३६ तथा स्वर्णिमले नेपाल सेन्ट्रललाई ३११८ ले निराश पारे । जेनिथका सुशील शाहीले १४, काठमाडौं जेभियरका आदित्यले १० र स्वर्णिमका दिपेश शाक्यले १७ स्कोर बनाए ।जुनियर ब्वाइजमा ईबीएले ओरेकल रेमाथि २६३ स्कोरको सहज जित दर्ता गर्यो । ईबीए क्वाटरफाइनलमा पुग्यो । टोलीका निखिल शाहीले २० स्कोर गरे । जुनियर ब्वाइजमै विधान कार्कीको १० स्कोरमा आयोजक रेडियन्टले महामन्जुश्रीलाई १३१० ले हरायो ।"
उपाधिमा दाबेदारीमा नेपाल बलियो,(काठमाडौं)  सब्स्टिच्युट खेलाडी सेनु परियारको निर्णायक गोल मदतमा नेपालले बुधबार बंगलादेशको ढाकामा वुमेन्स यू१५ साफ च्याम्पियनसिपको खेलमा भुटानलाई १० ले हराएको छ । यो जितसँगै नेपालले उपाधिका लागि बलियो दाबेदारी पनि प्रस्तुत गरेको छ । नेपालले अब शुक्रबार बंगलादेशविरुद्ध हुने अन्तिम खेलमा कम्तीमा हार टारेमा पनि उपाधि जित्न सक्नेछ । डबल राउन्ड रोबिनको आधारमा भइरहेको प्रतियोगितामा नेपाल ३ खेलबाट ९ अंकसहित शीर्षस्थानमा छ । बंगलादेश ३ खेलबाट ६ अंक जोडेर दोस्रो स्थानमा छ । लिग खेल समाप्तिमा अंक तालिकाको शीर्षस्थानमा रहने टिमले उपाधि जित्ने छ । नेपालले आफ्नो दोस्रो खेलमा बंगलादेशलाई हराएको थियो । भुटानविरुद्ध गोलरहित बराबरीपछि सेनुले ४९ औं मिनेटमा गोल गरिन् । उनी वर्षा ओलीको स्थानमा मैदानमा छिरेकी थिइन् । भुटानमाथि नेपालको यो लगातार दोस्रो जित हो । पहिलो खेलमा भुटानलाई ७० ले हराएको थियो । प्रतियोगितामा नेपालको यो तेस्रो जित हो । यसअघि नेपालले बंगलादेशलाई १० ले हराएको थियो । लगातार चौथो हार बेहोर्दै भुटानले निराशाजनक रूपमा प्रतियोगिता टुंग्याएको छ ।
टेनिसमा प्रदीप र प्रणवलाई सफलता,"(काठमाडौं)  प्रदीप खड्का र प्रणव खनालले दोस्रो वीर गणेशमान सिंह राष्ट्रिय टेनिसमा पुरुष एकलतर्फ क्वाटरफाइनल पक्का गरेका छन् । सातदोबाटोस्थित टेनिस कोर्टमा बुधबार प्रदीपले आयुष्मान घलेलाई ६३, ६३ ले र प्रणवले राजवीर प्रधानलाई ६२, ६० ले हराए । प्रणव मानन्धरले भने गोविन्द नेपालीलाई ६१, ६१ ले र गौरवप्रताप शाहीले सुशील मोक्तानलाई ६०, ६० ले हराएर आन्तिम आठमा स्थान बनाए । क्वाटरफाइनल पुग्नेमा सौगात बिक, निहालजंग थापा, निसन श्रेष्ठ र ऋतिक राना छन् । सौगातले विष्णु नेपालीबाट वाकओभर पाए भने निहालले सौरभनाथ पन्तलाई ६०, ६० ले, निसनले प्रितम परियारलाई ६०, ६० ले र ऋतिकले आशिष खड्कालाई ६२, ६३ ले हराए । पुरुषको ३५ वर्षमाथि एकलमा सन्तोष कार्की, जितेन्द्र परियार, कमल भण्डारी र सीमान्त गुरुङले सेमिफाइनलमा स्थान बनाए । ४५ वर्षमाथि एकलमा महेश श्रेष्ठ, रोहित सुनुवार, मनोजविक्रम शाह र विमलकुमार गुरुङले अन्तिम चारको यात्रा तय गरे । ५५ वर्षमाथि एकलमा उत्तमकुमार लामा, निरञ्जनकुमार श्रेष्ठ, विमलकुमार गुरुङ र जीवन घिमिरे अन्तिम चारमा पुगेको आयोजक वीर गणेशमान सिंह स्पोर्ट्स कमिटीले जनाएको छ ।२३ इभेन्टमा भइरहेको प्रतियोगिताका जुनियरबाहेक सबै विधाका विजेता खेलाडीले नगद पुरस्कार पाउनेछन् ।"
