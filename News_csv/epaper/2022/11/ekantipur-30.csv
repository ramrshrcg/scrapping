शीर्षक,विवरण
अभियुक्त 'माननीय,"जिल्ला अदालत महोत्तरीले २०७६ असोज २ मा कोइरीलाई १ लाख रुपैयाँ धरौटीमा छाड्ने आदेश दिएको थियो । आदेशविरुद्ध पुनरावेदन परेपछि जनकपुर उच्च अदालतले २०७७ मंसिर १९ मा जिल्लाको फैसला उल्ट्यायो र कोइरीलाई थुनामै राखेर मुद्दा अघि बढाउन आदेश दियो । त्यसयता कानुनको नजरमा फरार उनी कानुन निर्माण गर्ने सभाको सदस्यमा निर्वाचित भएका छन् ।कानुनको पहुँचबाट भाग्दै आएका उनी उम्मेदवारी दिनसमेत आफैं गएनन् । वारेसबाट उम्मेदवारी दिएका उनले विजयी भएपछि प्रमाणपत्र लिन पनि वारेस नै पठाए । उनका तर्फबाट मिथिलेश यादवले प्रमाणपत्र बुझे, सडकमा निस्किएको विजय जुलुसमा भने फूलमाला र अबिरले छोपिएका कोइरी बधाई थापिरहेका थिए । प्रहरी पनि उनको सुरक्षामा खटिएको थियो । उता, जिल्ला अदालत महोत्तरीका स्रेस्तेदार मदन जयसवाल भने कोइरी अहिले पनि सम्पर्कमा नआएको बताउँछन् । थुनामा राखेर मुद्दा चलाउनु भनेर अदालतबाट आदेश आएको छ तर उनी सम्पर्कमा आएका छैनन्, उनले भने । फरार सूचीमा रहेका कोइरीका वारेसलाई प्रमाणपत्र दिने निर्वाचन अधिकृत गुणराज श्रेष्ठ भने उनलाई प्रमाणपत्र नदिनु भनेर निर्वाचन आयोगबाट निर्देशन नआएकाले आफूले स्वाभाविक जिम्मेवारी पूरा गरेको बताउँछन् । निर्वाचित व्यक्ति अपराधका आरोपित हुन्, प्रमाणपत्र नदिनु भनेर हामीलाई आयोगबाट निर्देशन आएन, आएको भए रोकिन्थ्यो । तर, अदालतले नै पक्राउ गरी थुनामा पठाउनु भनेर आदेश दिएको छ भने शपथग्रहण रोकिन्छ । विक हत्या घटनाका अर्का अभियुक्त अभिराम शर्मा पनि महोत्तरी३ (१) मा लोसपाबाट प्रदेशसभामा निर्वाचित भएका छन् । उनी मधेसमा सामाजिक विकास राज्यमन्त्री पनि भएका थिए । अर्का आरोपित कौशल यादव भने महोत्तरी४ (१) मा पराजित भएका छन् । लोसपाका उम्मेदवार बनेका उनलाई एमालेका सरोजकुमार यादवले हराएका हुन् । कौशल पहिलो संविधानसभा सदस्य र निवर्तमान प्रदेशसभा सदस्य हुन् । उता भ्रष्टाचार अभियोगमा विशेष अदालतमा मुद्दा खेपिरहेका कांग्रेस नेता तथा पूर्वमन्त्री टेकबहादुर गुरुङ मनाङबाट प्रतिनिधिसभा सदस्यमा चुनिएका छन् । तत्कालीन प्रधानमन्त्री सुशील कोइरालाको नेतृत्वमा श्रम तथा रोजगार राज्यमन्त्री भएका उनले काठमाडौं फनपार्कको जग्गा भाडामा लगाउँदा भ्रष्टाचार गरेको अभियोग छ । अख्तियारले उनीसहित १६ जनाविरुद्ध माघ २०७५ मा विशेष अदालतमा दायर गरेको मुद्दा विचाराधीन छ । गुरुङलाई मात्रै ३१ करोडको बिगो तोकिएको छ । सरकारी सम्पत्ति हिनामिना गरेको अभियोग लागेका उनी पनि संसद् सदस्यमा चुनिएका छन् । हुम्लाबाट प्रतिनिधिसभा सदस्य निर्वाचित कार्चेन भनिने छिरिङ डम्डुल लामाको पृष्ठभूमि पनि आपराधिक छ । चीनको तिब्बतस्थित खोचेरनाथ गुम्बाबाट १२ सय वर्ष पुरानो मूर्ति चोरीको अभियोगमा अदालतबाट दोषी ठहर भएर उनी दुई वर्ष जेल बसेका थिए । माओवादीले उनलाई नै कानुन निर्माताका रूपमा संसद्मा ल्याएको छ । माओवादी अध्यक्ष पुष्पकमल दाहालकै निर्देशनमा उनी २०७८ माघमा कर्णाली प्रदेशको मन्त्री बनेका थिए । त्यति बेला उनी प्रदेशसभा सदस्य थिएनन् । जरिवाना तिरिसकेका लामालाई चुनावमा भाग लिन कानुनले छेक्दैन । तर, नैतिक पतन देखिने अपराधमा दोषी ठहर व्यक्तिलाई कानुन बनाउने थलोमा पुर्याउनु कानुनकै मजाक हुने विश्लेषकहरू बताउँछन् । जघन्य तथा नैतिक पतन देखिने अपराधमा मुछिएका व्यक्तिलाई संसद्मा पुर्याउँदा न्यायिक भावना तहसनहस हुन्छ भन्ने उनीहरूको चिन्ता छ । रौतहटबाट स्वतन्त्र निर्वाचित प्रभु साह विश्व हिन्दु युवा संघ पर्साका अध्यक्ष काशी तिवारी हत्याकाण्डका आरोपित हुन् । जिल्ला प्रहरी कार्यालय पर्साले हत्या योजनाकारका रूपमा उनीविरुद्ध मुद्दा चलाउन सिफारिस गरे पनि तत्कालीन प्रधानमन्त्री बाबुराम भट्टराई र महान्यायाधिवक्ता मुक्ति प्रधानको हस्तक्षेपपछि सरकारी वकिलको कार्यालयले फाइल तामेलीमा राखेको हो । त्यसको फाइदा उठाउँदै उनी पटकपटक सांसद र मन्त्री बनेका छन् । माओवादीबाट नेकपा हुँदै एमालेबाट राजनीतिमा क्रियाशील साहले यसपालि स्वतन्त्र उम्मेदवारी दिएका थिए । उनी स्वतन्त्र उम्मेदवार ओमप्रकाश जयसवाललाई पराजित गर्दै प्रतिनिधिसभा सदस्यमा चुनिएका छन् । सिक्टा सिँचाइ आयोजनाको ठेकेदार कम्पनी कालिका कन्स्ट्रक्सनका मालिक विक्रम पाण्डे चितवन३ बाट प्रतिनिधिसभा सदस्यमा निर्वाचित भएका छन् । अख्तियार दुरुपयोग अनुसन्धान आयोगले पाण्डेसहित २१ जनाविरुद्ध साढे ८ अर्ब बिगो, त्यति नै जरिवाना तथा २ वर्ष कैद मागदाबीसहित चार वर्षअघि दायर गरेको मुद्दामा विशेष अदालतले गत असार ५ मा सफाइ दिएको थियो । फैसलाको पूर्ण पाठ आएपछि सर्वोच्चमा पुनरावेदन गर्ने अख्तियारको तयारी छ तर त्यसअघि नै पाण्डे भने संसद् पुगिसकेका छन् । उता, बाँकेकी एकल महिला निर्मला कुर्मीको शंकास्पद मृत्यु र उनको सम्पत्ति हडपेको भनेर अनुसन्धानबाट ठहर भए पनि बादशाह कुर्मी सत्तारूढ कांग्रेसबाट बाँके३ (२) मा प्रदेशसभा सदस्य निर्वाचित भएका छन् । गृह मन्त्रालयद्वारा हीरालाल रेग्मीको संयोजकत्वमा २०७८ कात्तिक २ मा गठित छानबिन समितिले उनलाई मुख्य योजनाकारका रूपमा लिँदै अनुसन्धान अघि बढाउन भनेको थियो । तर, कांग्रेसले कारबाही प्रक्रिया रोकेर उल्टै उनलाई प्रदेशसभा सदस्यको उम्मेदवार बनाएको थियो ।कुनै पनि अदालतमा मुद्दा खेपिरहेका व्यक्तिले चुनाव जितेर आए पनि संसदीय कामकाज गर्न पाउँदैनन् । जस्तो मनाङका टेकबहादुर सफाइ नपाएसम्म निलम्बित अवस्थामै रहनेछन् । यसअघिको प्रतिनिधिसभामा विजयकुमार गच्छदारलगायतले निलम्बित अवस्थामै कार्यकाल गुजारेका थिए । ललिता निवासको सरकारी जग्गा हिनामिना प्रकरणमा विशेष अदालतमा मुद्दा खेपिरहेका उनलाई सत्तारूढ कांग्रेसले सुनसरी३ मा उठाएको थियो । तर, एमालेकी भगवती चौधरीसँग उनी पराजित भएका छन् । गच्छदार चुनाव जितेको भए स्वतः निलम्बनमा हुन्थे । विवादास्पद पप्पु कन्स्ट्रक्सनका मालिक तथा जसपाका तत्कालीन सांसद हरिनारायण रौनियारले निलम्बनकै अवस्थामा कार्यकाल पूरा गरेका थिए । भ्रष्टाचार आरोपमा विशेष अदालतमा मुद्दा खेपिरहेका उनलाई यसपालि भने जसपाले उम्मेदवार बनाएन । अकुत सम्पत्ति आर्जनको अभियोगमा विशेष अदालतबाट दोषी ठहर भई सर्वोच्चमा पुनरावेदन गरेका पूर्वगृहमन्त्री गोविन्दराज जोशीले तनहुँ२ बाट प्रतिनिधिसभा सदस्यमा स्वतन्त्र उम्मेदवारी दिएका थिए । कांग्रेसका रामचन्द्र पौडेल विजयी भएको त्यस क्षेत्रमा उनले तेस्रो मत ल्याएका छन् । आठ जनाको ज्यान जाने गरी भएको टीकापुर हत्याकाण्डमा जिल्ला र उच्च अदालतबाट दोषी ठहर भएका रेशमलाल चौधरीले नागरिक उन्मुक्ति पार्टीका तर्फबाट बर्दिया२ मा उम्मेदवारी दिएका थिए । तर, निर्वाचन आयोगले रेशमलाई अयोग्य ठहर गर्दै उनको उम्मेदवारी खारेज गरिदियो । यसको पूर्वआकलन गरेर उनले स्वतन्त्र उम्मेदवारका रूपमा बाबुको पनि मनोनयन दर्ता गराएका थिए । नागरिक उन्मुक्तिको चुनावी अभियानमा रेशमका बाबु लालवीरले चुनाव जितिसकेका छन् । गत स्थानीय तह निर्वाचनका बेला मतदानस्थलमै प्रवेश गरी हूलहुज्जत र सांघातिक आक्रमण गरेको अभियोगमा फरार रहेका युद्धविक्रम तामाङलाई एमालेले सिन्धुपाल्चोक१ (१) मा प्रदेशसभा सदस्य उम्मेदवार बनाएको थियो । पहुँच र प्रभावकै आधारमा कारबाहीबाट बच्दै आएका तामाङ जनमतबाट भने पराजित भएका छन् । प्रमुख निर्वाचन आयुक्त दिनेश थपलिया दलहरूले निर्वाचन कानुनका छिद्रमा खेलेर विवादित व्यक्तिलाई उम्मेदवार बनाएको टिप्पणी गरे । जितेर आएका सांसदको हकमा के गर्ने भन्ने विषय अदालतबाट निर्क्योल हुनुपर्ने उनको भनाइ छ । अहिलेको कानुनले मुद्दाको अन्तिम किनारा नलागेका आरोपितलाई निर्वाचनमा भाग लिन पाउने सुविधा दिएको छ तर त्यस्ता व्यक्ति निर्वाचित भएर आए निलम्बनमा पर्छन्, थपलियाले कान्तिपुरसँग भने, फौजदारी र नैतिक पतन देखिने मुद्दा खेपिरहेको व्यक्तिलाई दलहरूले उम्मेदवार बनाउनु प्रजातन्त्रको कुरूप पक्ष हो, यसलाई सबै मिलेर सुधार्नॅपर्छ । निर्वाचन कानुनका छिद्रलाई हटाउन मस्यौदा निर्माणमा आयोग जुटेको उनले जानकारी दिए । सर्वोच्च अदालतका पूर्वन्यायाधीश बलराम केसी फौजदारी अभियोगमा मुद्दा खेपिरहेका व्यक्ति सांसद बन्नु अनैतिक र अशोभनीय भएको बताउँछन् । मुद्दाको अन्तिम किनारा नलागेसम्म सांसद, राज्य सञ्चालनका अन्य ओहदा वा सार्वजनिक पदमा जान त्यस्ता व्यक्तिलाई रोक लगाउने गरी निर्वाचन कानुन बनाउन आवश्यक रहेको उनले औंल्याए । अभियुक्तलाई सांसद बनाउँदा मुद्दाको फैसला आफ्नो पक्षमा पार्न सक्ने जोखिम रहने पनि उनको भनाइ छ । कसुर लाग्दैमा कोही व्यक्ति पनि दोषी हुँदैन, अदालतबाट अन्तिम किनारा नलागेसम्म उसले समाजमा सम्मानपूर्वक बाँच्न पाउने अधिकारको सुनिश्चितता संविधानले नै गरेको छ, केसीले भने, तर, यसको मर्म अपराधका आरोपितलाई सांसद, मन्त्री वा अरू कुनै सार्वजनिक पदमा पुर्याउने होइन । सम्मानपूर्वक बाँच्न पाउने हकसम्बन्धी संविधानको धारा १६ (१) को सही व्याख्या हुनुपर्छ र निर्वाचन कानुन संशोधन गरेर फौजदारी अपराधका अभियुक्तलाई सांसद लड्न रोक लगाइनुपर्छ । पूर्वन्यायाधीश केसी सत्तारूढ र विगतमा सरकार हाँकिसकेका दलहरूले हत्या र भ्रष्टाचारमा मुद्दा खेपिरहेका व्यक्तिलाई सांसद बनाएर दण्डहीनतालाई मलजल गरेको टिप्पणी गर्छन् । भन्छन्, सांसद सरकारमाथि लगाम लगाउने निकायको सदस्य हो, यो जिम्मेवारी निर्वाह गर्ने व्यक्ति नैतिकवान हुनुपर्छ, फौजदारी अपराधमा मुद्दा लडिरहेको व्यक्तिले कसरी आफ्नो दायित्व निर्वाह गर्न सक्छ ?"
धरानले दियो समलिंगीलाई सानदार मत,"(सुनसरी)  स्थापित दलका उम्मेदवारहरूको प्रतिष्पर्धालाई धरानमा कसले चुनौती देलान् ? प्रतिनिधिसभा सदस्यका लागि एमालेकांग्रेसले आआफ्ना चुनाव चिह्न अघि सार्नुभन्दा गठबन्धनका उम्मेदवारलाई समर्थन दिएका थिए । एमालेको समर्थन रहेका जसपाका अशोक राई र सत्ता गठबन्धनका तर्फबाट उठेका माओवादीका मुक्सामहाङ सुब्बालाई कसैले चुनौती दिन सक्थ्यो भने ती धरान नगरपालिकाका पूर्वप्रमुख मनोज मेन्याङ्बो हुनुपर्ने लख धेरैले काटेका थिए । कारण मेन्याङ्बोले एमाले छाडेर स्वतन्त्र उम्मेदवारी दिएका थिए । चुनावी हारजितको अड्कलबाजी गर्नेहरूका लागि उम्मेदवारका नाममध्ये अप्रत्याशित थियो गोमा तामाङ, चुनाव चिह्न घण्टी ।मतगणना सुरु भएपछि लगातार अग्रता लिएकी तामाङ अन्तिमतिर रोकिइन् । धरान नगरपालिकाको मत गनिसक्दासम्म उनको अग्रता थियो । तर पूरै क्षेत्र सुनसरी१ गनिसक्दा जसपाका राई १७ हजार ५९ मतका साथ विजयी भए । दोस्रोमा परेकी राष्ट्रिय स्वतन्त्र पार्टीकी तामाङले १६ हजार ६ सय ६ मत पाइन् । माओवादीका सुब्बा १३ हजार ८७ मतसहित तेस्रो भए । सोमबार मतगणनाको अन्तिम नतिजा आएपछि तामाङले मतदातालाई धन्यवाद दिइन् । आफ्नो सामाजिक अभियानलाई निरन्तरता दिने प्रतिबद्धता व्यक्त गरिन् । निर्वाचनमा पराजित भए पनि तामाङको परिचयको दायरा फराकिलो भएको छ । व्यक्तित्वको हिसाबमा सरिन भनिने गोमा तामाङ समलिंगी हुन् । २८ र २९ वर्षका दुई सन्तानकी आमा । सँगै उनी आफूजस्तै शारीरिक बनोट भएकी देविका कार्कीका श्रीमान् हुन् । पराजित नै भए पनि सरिन यस पटकको प्रतिनिधिसभा सदस्यका लागि उम्मेदवारी दिनेमा मुलुकमा सम्भवतः पहिलो महिला समलिंगी उम्मेदवार बनिन् । कान्छो पार्टी रास्वपाबाट उम्मेदवारी दिइन्, तर उनी उक्त पार्टीको कुनै पनि पदमा छैनन् । चुनावी मैदानमा उत्रिएपछि उनको परिचय राष्ट्रियस्तरमा विस्तार भयो । त्यसअघि नजिकबाट चिन्नेहरूले उनलाई वैदेशिक रोजगारीमा जान खोज्दा बेचिएका चेलीहरूको उद्धारकर्ता र सामाजिक अभियन्ता मात्र बुझेका थिए । पुरुषजस्तै हेयर स्टाइल, सर्टपाइन्टमा हिँड्ने उनी चुनाव प्रचार अभियानमा निस्केपछि धेरैले उनलाई चिने । सरिन सडकमा माइकिङ गर्दै चुनावी मैदानमा अन्य दलका उम्मेदवारलाई चुनौती दिन थालिन्, तब मतदाताको ध्यान तानियो । सामाजिक सञ्जालमा निकै सक्रिय उनी अचानक राजनीतिक नेतृत्वका लागि आकर्षित भइन् । मतगणनास्थल धरान सभागृहमा भेटिँदा ५० वर्षीया सरिनले भनिन्, खोइ म त कसरी हो कसरी राजनीतिमा आएँ, सोच्दा अचम्म लाग्छ । पदमा भए पनि, नभए पनि जनताको खातिर काम गर्छु । सन् २००६ देखि इजरायलमा केयर गिभर भएर १४ वर्ष उनले वैदेशिक रोजगारी गरिन् । सन् २०२० मा नेपाल फर्केको दुई वर्ष पनि नबित्दै उनी सामाजिक क्षेत्रमा सक्रिय भइन् । वैदेशिक रोजगारीको कमाइ आकर्षक छ, त्यो कमाइको अँध्यारो पाटो पनि छ । आकर्षक कमाइको आसमा घर र देश छाडेकाहरू अनेक संकटमा पर्ने गरेका छन् । उनले त्यो देखेकी हुन् । संकटमा परेकालाई उद्धारमा सघाएकी छन् । इजरायलमै रहँदा उनको सम्पर्क रवि लामिछानेसँग भएको थियो, मानव तस्करहरूद्वारा बेचिएका चेलीहरूको उद्धार गर्ने क्रममा । म्यानपावर कम्पनीको नाममा दलालहरूले कसरी मानव तस्करी गर्छन् र कति बिजोग पारेका छन् भन्ने विषयमा उनलाई लगभग सबै जानकारी छ । उनले भनिन्, म मानव तस्करी गर्नेविरुद्ध बाँचुन्जेल आवाज उठाउँछु, अहिले पनि पाँचसात जनालाई तत्काल उद्धार गर्नु छ । मानव तस्करहरूलाई कडा कारबाहीको दायरामा ल्याउनुपर्छ । सिरिया, साउदी, कुवेतमा अझै पनि धेरै जना अड्किएकाले तिनको उद्धारमा जुटिरहेको पनि उनले बताइन् ।ििि४९ वर्षीया गोमा तामाङको जन्म सर्लाहीको मूर्तियामा भएको हो । हालको स्थायी बसोबास धरान११ ओमशान्ति चोकमा छ । उनले एसएलसीसम्म पढेकी छन् । विगतमा उनी कसैकी श्रीमती थिइन् भने वर्तमानमा उनी कसैको श्रीमान् बनेकी छन् । हुन त राज्यले महिलाको पहिचान दिएको छ गोमा तामाङ भनेर । तर म आफूलाई पुरुषका रूपमा हेर्छु । म पुरुष नै हुँ, उनले भनिन् । श्रीमान्सँग सम्बन्धविच्छेदपछि आफूले आफ्नो पहिचानसहित खुलेर बाँच्ने वातावरण रोजेको उनले बताइन् । हाल देविका कार्कीसँग समलिंगी विवाह गरेको पनि उनले बताइन् । उनी आर्थिक उपार्जनका लागि भाइको सहयोगमा इजरायल गएकी थिइन् । त्यसबेला उनी विवाहित थिइन् । इजरायल गएको सात वर्षपछि सन् २०१३ मा श्रीमान्सँग सम्बन्धविच्छेद गरेको उनले सुनाइन् । महिलामाथि हुने हिंसाविरुद्ध सामाजिक सञ्जालमार्फत कडा शब्दमा आफ्नो विचार पोख्न थालेपछि त्यस क्षेत्रका मान्छेहरूले आफूलाई नोटिस गर्न थालेको उनको भनाइ छ । इजरायलमै रहँदा एक दिन गुल्मीको दृष्टविहीन एक दलित बच्चालाई सहयोग गर्नुपर्ने अवस्था छ भनेर जानकारी पाएँ, सामाजिक अभियानकर्मी बन्न प्रेरित गरेको विगतको घटना उनले सुनाइन्, शुक्रबार बिदाको दिन पारेर म डिब्बा बोकेर इजरायलका सडकमा पैसा संकलन गर्न थालें । पछि त्यो रकम जसको सहयोगका लागि संकलन भएको थियो उसैलाई दिन भनेर दलित अभियन्ता सरु सुनारलाई हस्तान्तरण गरें । मेरो सामाजिक सेवा अभियान यसरी सुरु भएको थियो । त्यसपछि उनी इराक, कतार, साउदी, अफगानिस्तान, कुवेतमा फँसेका र अड्किएका नेपालीका शव ल्याउने अभियानमा सक्रिय भइन् । उनले भनिन्, इराकमा माया तामाङको मृत्यु भएको समाचार सुनें, तिनको शव नेपाल लैजान पुग्ने खर्च नभएपछि रवि लामिछानेको टेलिभिजन कार्यक्रममा सम्पर्क गरेर मानव तस्करबाट इराकमा बेचिएकी ती चेलीको मृत्यु भएको र शव ल्याउन समस्या भएको विषयमा कुरा उठाएँ । अहिले पनि तिनै कामलाई निरन्तरता दिइरहेको उनले बताइन् । उनका छोरा र छोरी छन् । छोरी इजरायलमा कार्यरत छिन् भने छोरा नेपालमै छन् । धुलिखेलमा होस्टल चलाएर गुजारा गर्दै आएकी सरिनलाई राजनीतिमा लाग्न सामाजिक अभियानले नै प्रेरित गरेको हो । धरानमा आमा र परिवारका अन्य सदस्य बस्ने भएकाले उनी आइन् । तर त्यो बेला कोरोनाको महामारी फैलिएको थियो । महामारीका कारण धेरैले रोजगारी गर्न पाएका थिएनन् । लकडाउनमा भोकभोकै भएका परिवारका लागि भनेर उनी राहत संकलन र वितरण गर्न सक्रिय भइन् । त्यसबेला सुकुम्बासी बस्तीमा राहत लिएर छिर्दा राजनीति गरेको आरोप पनि खेप्नुपर्यो, उनले तीतो पोखिन्, मलाई कारबाही गर्नेसम्म पनि भनियो । तर, म डराइन् । राहत संकलन र वितरणको काम जारी राखेर निभेको चुलो बालिदिएँ । िििकाठमाडौंमा पार्टी गठनको घोषणा गरेर चितवन२ रोजेका रवि लामिछानेको चुनाव चिह्न घण्टीका विषयमा चर्चा जब सञ्चारमाध्यमहरूमा चर्चा सुरु भइसकेको थियो, सरिनले रविकै पार्टीबाट मनोनयन दर्ता गराउँदासम्म पनि चर्चाको ओझेलमा थिइन् । स्थानीय तहको गत निर्वाचनमा स्वतन्त्रतर्फ धरान नगर प्रमुखमा उम्मेदवारी दिँदा हर्कराज राईका हकमा पनि त्यस्तै भएको थियो । धेरैको ध्यान र चर्चा दलका उम्मेदवारमा थियो, उनी भने नाम चलेका उम्मेदवारमा परेकै थिएनन् । मतगणना सकिएर परिणाम सार्वजनिक हुँदा दलका अगुवा कार्यकर्ता कहाँबाट कसलाई कति मत आयो, कहाँबाट अपेक्षाकृत आएन भन्ने हिसाब गरिरहेका छन् । उनीहरूको अनुमानविपरीत सरिनले उत्साहजनक मत प्राप्त गरेकी छन् । सुनसरी१ का विभिन्न टोलबस्तीबाट धेरै मतदाताले उम्मेदवार नै नदेखी, नचिनी विश्वासको भरमा सरिनलाई मतदान गरेको खुलेको छ । उनले अरूले जस्तो कोणसभा, र्याली गरिनन् । एउटा टेम्पो लिएर चुनाव प्रचार गरिन् । घरदैलोमा निस्कँदा उनले अनेक लाञ्छना र आरोप खेपिन् । कसैले समलिंगी लेस्बियन भने, कसैले छक्कासमेत भन्न भ्याए । कतिपयले राजनीति नबुझेको र धरानमा घर नभएको समेत भने । तर ती सबै आरोपलाई पन्छाएर आफ्नो पहिचानप्रति गर्व लागेको सरिनको भनाइ छ । चुनाव प्रचार अभियान चलिरहँदा उनले आफ्नो मनोविज्ञानअनुसारको भोगाइलाई भने चुनावी एजेन्डा बनाइनन् । अर्थात् तेस्रोलिंगी, समलिंगी अधिकारका बारेमा भने चर्चा गरिनन् । तर उनले आफ्नो वास्तविक पहिचान पनि लुकाइनन् । उनी भन्छिन्, अधिकार भन्ने कुरा टेबल ठोकेर लिने हो । नीति निर्माणको तहमा पुगेपछि कानुन बनाउन दबाब दिने हो । चुनावी नतिजा आफ्नो पक्षमा नआए पनि उनले रोजेको पहिचानलाई मतदाताले मतमार्फत अनुमोदन गरिसकेको पुष्टि भएको छ । वैदेशिक रोजगारीका क्रममा मर्कामा परेकाहरूलाई सघाउने आफ्नो अभियानलाई जारी राख्ने उनले बताएकी छन् ।"
मधेसमा एमालेले आर्जेको शक्ति,"(जनकपुर)  मधेसका माग र मुद्दामा प्रतिकूल बन्ने गरेको आरोप खेप्दै आएको एमाले यसपालिको आमनिर्वाचनमा ठूलो दल बनेको छ । मुलुकमा बहुदल आएपछि मधेसले कांग्रेसमाथि भरोसा गर्यो । विभेदविरुद्ध अधिकारका लागि मधेस विद्रोह थालिएपछि यहाँका बासिन्दाले मधेसवादी दललाई साथ दिए । कांग्रेसको भरोसा र मधेसवादी दलको साथ तोड्दै मधेसले यो चुनावमा एमालेसँग साइनो जोडेको छ । मधेसले एमालेलाई साथ दिनुको दुई कारण देख्छन्, विश्लेषक विजय मिश्र । पहिलो, संविधान जारी भएपछि मधेसको मुद्दा र माग सम्बोधन गराउन मधेसवादी दल जसपा र लोसपा एमाले सरकारमा सहभागी हुनु । दोस्रो, एमाले मधेसविरोधी नरहेको प्रस्ट्याउनु । गत भदौ २७ गते जनकपुरको चुनावी सभामा अध्यक्ष केपी शर्मा ओलीले एमाले पहाडीको मात्र नभई मधेसीको पनि पार्टी रहेको उद्घोष गरेका थिए । मधेसमा मुद्दा र मागका लागि जसपा र लोसपा पालैपालो ओली सरकारमा गए, मधेस मामिलाका जानकार मिश्रले कान्तिपुरसँग भने, मधेसका मुद्दा र माग एमालेसँगै ठोक्किँदो रहेछ भन्ने मतदाताको बुझाइ भयो । मधेसवादी दललाई पनि एमाले चाहियो भनेपछि उनीहरूले सिधै एमाले रोजेको देखिन्छ । जसपासँगको तालमेलले पनि एमालेलाई फाइदा गरेको उनले बताए । ०७४ को चुनावमा एमालेले संघीय संसद्का दुई सिट जितेको थियो भने प्रदेशसभामा प्रमुख प्रतिपक्षी दल बनेको थियो । चुनावअघि मधेसमा राम्रै जोडबल गरेका कारण एमालेले संघीय संसद्का ३२ मध्ये ९ सिट जितेको छ । यस्तै, प्रदेशतर्फ ६४ सिटमध्ये १५ सिट जित्दै मधेसमा पहिलो दल बनेको छ । मधेस आन्दोलनको रापतापले मधेसमा उपस्थिति कमजोर भइरहेका बेला यसपालि एमालेको सुखद पुनरागमन भएको हो । संघीय सांसदमध्ये एमालेले सिरहा, धनुषा र बारामा २२ सिट, महोत्तरी, सर्लाही र पर्सामा ११ सिट जितेको छ । धनुषामा त जुली महतो र रघुवीर महासेठ दम्पतीले नै विजय हासिल गरेका छन् । प्रदेश सांसदतर्फ सबैभन्दा धेरै बारा र धनुषामा ४४, सिरहामा ३, महोत्तरीमा २, सप्तरी र रौतहटमा ११ सिट एमालेले जितेको छ । चुनावी अभियान क्रममा अध्यक्ष ओली मधेसमा लगालग ४ पटक आए । उनले धनुषाका दुई ठाउँ तथा रौतहट र सप्तरीमा सम्बोधन मात्र गरेनन्, अरू दलबाट थुप्रै नेताकार्यकर्ता पार्टीमा प्रवेश गराए । गठबन्धनका कारण टिकट नपाएका नेता र तिनको मतलाई एमालेले आफ्नो पोल्टामा तानेको विश्लेषकको बुझाइ छ । कांग्रेस भने मधेसमा दोस्रो शक्ति बनेको छ । कांग्रेसले संघीय संसद्मा ७ सिट र प्रदेशसभामा १३ सिट जितेको छ । ०७४ को चुनावमा कांग्रेसले ६ सिट जितेको थियो । यो चुनावमा भने कांग्रेसले १ सिट बढाएको छ । सप्तरी र पर्सामा २२, धनुषा, महोत्तरी र रौतहटमा ११ सिट कांग्रेसले जितेको हो । यसैगरी, प्रदेशसभातर्फ कांग्रेसले धनुषा, सर्लाही रौतहट र पर्सामा ३३ सिट र सप्तरीमा १ सिट गरी १३ सिट जितेको छ । यसअघि, मधेसमा पहिलो दल जनता समाजवादी पार्टी भने संघ र प्रदेशमा पनि तेस्रो स्थानमा झरेको छ । जसपाले संघीय संसद्मा ६ र प्रदेशसभामा ९ सिट जितेको छ । ०७४ को चुनावमा जसपाले ९ सिट र प्रदेशसभातर्फ १९ सिट जितेको थियो । जसपाकै नेतृत्वमा मधेस प्रदेश सरकार ५ वर्ष पूरै कार्यकाल चल्यो । एमालेसँग तालमेल गरेका कारण मधेसमा जसपासित असन्तुष्टि देखिएको थियो । जसपाले सिरहामा २ सिट र सप्तरी, धनुषा, बारा तथा पर्सामा ११ सिट जितेको हो । प्रदेशसभातर्फ बारा र पर्सामा २२ तथा सिरहा, धनुषा, महोत्तरी, सर्लाही र रौतहटमा ११ सिट जितेको छ । जसपाका अध्यक्ष उपेन्द्र यादव, प्रदेशमा मन्त्री रहेका जसपाका नेता विजय यादव र शैलेन्द्र साह नयाँ शक्तिका रूपमा उदाएको जनमत पार्टीसित आधार क्षेत्र मधेसमै पराजित हुन पुगे । मधेसमा लोसपा र स्वतन्त्र चौथो शक्ति बनेका छन् । लोसपाले संघीय संसद्मा ३ र प्रदेशसभामा ७ सिट जितेको छ । महोत्तरी३ बाट अध्यक्ष महन्थ ठाकुर, २ बाट शरतसिंह भण्डारी र सर्लाही१ बाट रामप्रकाश चौधरी विजयी भएका हुन् । नेताहरू राजेन्द्र महतो, अनिल झा र लक्ष्मणलाल कर्ण पराजित भए । ०७४ मा लोसपाले मधेसमा सबभन्दा बढी संघीय संसद्मा १० र प्रदेशसभामा १५ सिट जितेको थियो । मधेसमा यसपालि स्वतन्त्र उम्मेदवारले पनि उत्साहजनक सिट ल्याएका छन् । संघीय संसद्मा ३ र प्रदेशसभामा स्वतन्त्रका ६ जना निर्वाचित भएका हुन् । उनीहरू दलप्रतिको असन्तुष्टिपछि स्वतन्त्र उठेका थिए । कांग्रेसबाट टिकट नपाएपछि अमरेशकुमार सिंहले सर्लाही४ बाट स्वतन्त्र उम्मेदवारी दिएका हुन् । रौतहट२ र ३ बाट जितेका किरण साह र प्रभु साहले एमाले छाडेर स्वतन्त्र उम्मेदवारी दिएका थिए । प्रदेशमा भने स्वतन्त्रबाट ६ जना जितेका छन् । सप्तरी, महोत्तरी, सर्लाही, रौतहट, बारा र पर्साबाट ११ जना स्वतन्त्रले जितेका छन् । पहिलोपटक संसदीय निर्वाचनमा भाग लिएको जनमत पार्टी पनि मधेसमा नयाँ शक्तिका रूपमा देखिएको छ । जनमतका अध्यक्ष चन्द्रकान्त (सीके) राउतले सप्तरी२ मा जसपा अध्यक्ष उपेन्द्र यादवलाई पराजित गरे । जनमतले प्रदेशसभामा ६ सिट जितेको छ । राउतको गृहजिल्ला सप्तरीमा जनमतले ४ र सिरहामा २ सिट जितेको हो । ०७४ को चुनावमा संघीय संसद्मा ५ सिट जितेको माओवादीले यो चुनावमा १ सिट मात्र हात पार्यो । सर्लाही२ मा माओवादीको चुनाव चिह्न लिएर लडेका महिन्द्रराय यादव मात्र विजयी भएका छन् । नेताहरु गिरिराजमणि पोखरेल, मातृकाप्रसाद यादव र विश्वनाथ साह पराजित भए । प्रदेशसभामा भने माओवादीले ४ सिट जितेको छ । महोत्तरी, सर्लाही, रौतहट र पर्सामा ११ सिट जितेको छ । एकीकृत समाजवादीले भने संघीय संसद्मा मधेसबाट २ र प्रदेशसभामा ४ सिट जितेको छ । अध्यक्ष माधवकुमार नेपाल रौतहट१ र नेता कृष्णकुमार (किसान) श्रेष्ठले बारा४ बाट जित हात पारे । सप्तरी, सिरहा, सर्लाही र रौतहटमा ११ सिट एसले जितेको छ । जसपा नेतृत्वको मधेस सरकारमा माओवादी र एस सँगै छन् । मधेस प्रदेशसभामा प्रत्यक्ष र समानुपातिक गरी १ सय ७ सिट छ । नयाँ सरकार बनाउन बहुमतका लागि ५४ सांसद चाहिन्छ । मधेसमा सरकार बनाउने संख्या कुनै दलसँग छैन । समानुपातिक सिट बाँडफाँट सकिए पनि सत्ता गठबन्धन वा एमालेजसपासँग सरकार बनाउने संख्या पुग्ने छाँट देखिन्न । त्यसैले सरकार बनाउन जनमत र स्वतन्त्र निर्णायक हुन सक्छन् ।"
धनुषामा अर्का दम्पती,"(जनकपुर)  पञ्चायतकालमा धनुषामा दुई निर्वाचन क्षेत्र थिए । पञ्चायतको अन्तिम चुनावमा दुवै क्षेत्रबाट हेमबहादुर मल्ल र उनकी श्रीमती शारदा उम्मेदवार बने । दुवैले जितेपछि हेमबहादुरलाई शेर ए धनुषा को उपमा दिइयो । चार दशकपछि धनुषामा त्यसैगरी चुनावी नतिजा आएको छ, पुनः शेर ए धनुषा को उपमा ब्युँतिएको छ ।मल्ल दम्पती २०४१ सालमा राष्ट्रिय पञ्चायत सदस्यमा निर्वाचित भएका थिए, त्यसको ३८ वर्षपछि रघुवीर र जुली महासेठ दम्पतीले धनुषाबाटै इतिहास दोहोर्याएका छन् । जुली मधेस राजधानी जनकपुर नगरसमेत पर्ने धनुषा३ बाट झन्डै १० हजार मतान्तरले विजयी भइन् । रघुवीरले भने कडा प्रतिस्पर्धाबीच धनुषा४ मा १ सय २४ मतान्तरले जित हासिल गरे । जुलीले ३३ हजार ३ सय ५५ मत प्राप्त गर्दा सत्ता गठबन्धनबाट लोकतान्त्रिक समाजवादी पार्टीका अनिल झाले २३ हजार ६ सय ८६ मत ल्याए । रघुवीरले ३२ हजार २ सय ३६ ल्याउँदा कांग्रेस सहमहामन्त्री महेन्द्र यादवले ३२ हजार १ सय १२ मत पाए । यो आमनिर्वाचनमा प्रत्यक्षतर्फ निर्वाचित भएर श्रीमान्श्रीमती नै प्रतिनिधिसभा पुग्ने महासेठ दम्पती पहिलो हुन् । एमालेका मधेस प्रदेश इन्चार्जसमेत रहेका रघुवीर र उनकी पत्नी जुलीलाई पार्टीले प्रत्यक्षतर्फको उम्मेदवार बनाउने निर्णय गर्दा त्यतिबेला एमालेमै रहेका नेता प्रभु साहले आलोचना गरेका थिए । पछि, साहले पार्टी छाडेर स्वतन्त्र भएर चुनाव जिते । पार्टीइतरका नेता, कार्यकर्ताले एमालेमा हेमबहादुर प्रवृत्ति भन्दै महासेठ दम्पतीको आलोचना गरेका थिए । धनुषा४ मा रघुवीरका प्रतिस्पर्धी कांग्रेस उम्मेदवार महेन्द्र यादवले त चुनावी सभामै भनेका थिए, हेमबहादुर प्रवृत्तिका विरुद्ध मतदान गर्न अपिल गर्दछु । तर, धनुषाका मतदाताले दम्पतीलाई पत्याए । श्रीमान्श्रीमती दुवै क्षमतावान् छन् भन्ने कुरा मतदाताले प्रमाणित गरिसकेका छन्, एमाले मधेस प्रदेश कमिटी सदस्य शिवशंकर साहले भने । रघुवीर कांग्रेसका पूर्वजिल्ला उपाध्यक्ष सन्तोष यादव र एकीकृत समाजवादीका सोम शर्मालाई एमाले प्रवेश गराएर र पार्टीबाट कारबाही सिफारिस भएका मिथिला नगरका पूर्वप्रमुख हरिनारायण महतोलाई प्रदेशसभामा उम्मेदवार बनाएर निर्वाचनमा होमिएका थिए । यता, एमालेजसपा तालमेलले धनुषा३ बाट जुलीलाई जित्न सहज भयो । ०७० को निर्वाचनमा पनि महासेठ दम्पती यसैगरी नै धनुषाका दुई क्षेत्रबाट एकैपटक उम्मेदवार बने । त्यो चुनावमा जुली कांग्रेसका नेता विमलेन्द्र निधिसित पराजित भइन् । ०६४ मा समानुपातिकबाट संविधानसभा सभासद बनेकी जुलीलाई एमालेले त्यसपछि निरन्तर अवसर दियो । उनीसित महासेठको पत्नीबाहेक राजनीतिक पृष्ठभूमि छैन । तर, समर्थकले उनी सिरहाको कर्जनहामा विद्यालय पढ्दा नै अनेरास्ववियुमा आबद्ध भएकी र परिवारका कम्युनिस्ट नेता विष्णु मानन्धरसँग नजिक रहेको दाबी गर्छन् । ०७० को निर्वाचनमा निधिसँग पराजित भएपछि जुलीलाई एमालेले ०७४ को निर्वाचनमा फेरि समानुपातिक सांसद बनायो । समानुपातिक सांसद नदोहोर्याउने एमाले नीतिकै कारण उनी यसपालि प्रत्यक्ष उम्मेदवार भएर जितिन् । रघुवीरलाई भने कोलम्बो प्लानअन्तर्गत भारतको राँचीबाट इन्जिनियरिङ सकेर सिँचाइ विभागमा कार्यरत रहेकै बेला २०५१ मा एमाले सरकारले उदयपुर सिमेन्ट कारखानाको महाप्रबन्धक बनायो । जुलीसित ०५२ सालमा उनले विवाह गरे । महाप्रबन्धकबाट हटेपछि उनी एमालेको पूर्णकालीन राजनीतिमा होमिए । धनुषा५ बाट जितेका डा रामवरण यादव राष्ट्रपतिमा निर्वाचित भएपछि त्यो क्षेत्रमा २०६५ उपनिर्वाचन भयो । एमालेबाट उठेका महासेठले जित हात पारे । ०७० को निर्वाचनमा अहिलेजस्तै, रघुवीरले क्षेत्र नं ४ र जुली ३ बाट एमालेका उम्मेदबार बने । त्यतिबेला रघुवीर पूर्वराष्ट्रपति यादवका छोरा चन्द्रमोहनसित पराजित भए भने जुली कांग्रेसकै नेता निधिसित हारिन् । २०७४ को निर्वाचनमा रघुवीरले कांग्रेस उम्मेदवार महेन्द्र यादवलाई पराजित गरे ।"
"९ वर्षमा पुल त बन्यो, तर्न निषेध","(चितवन)  नेपालकै बाटो भएर प्रख्यात धार्मिकस्थल वाल्मीकि आश्रम पुग्न सकिने गरी नारायणी नदीमा निर्माण थालिएको झोलुंगे पुल ९ वर्षमा बल्ल तयार भएको छ । पुल तयार भए पनि वारपार गर्न भने अझै खुला गरिएको छैन । पुलको मुखमा खाजा पसल प्रसस्तै खुलिसके । सेल्फी र फोटो खिच्नेको पुलमा भीड लाग्छ । तर, ४७९ मिटर लामो पुलको अर्को मुखमा तारजाली लगाएर बन्द गरिएको छ ।वाल्मीकि आश्रम चितवनको माडी नगरपालिका१ मा पर्छ । चितवन राष्ट्रिय निकुञ्जको घना जंगलछेउमा रहेको आश्रमबाट थोरै समयमै पुग्न सकिन्छ, नेपालभारत सीमा । घना जंगल र अप्ठ्यारो भूगोल भएका कारण चितवन हुँदै आश्रम पुग्न सम्भव छैन । चितवनमै पर्ने भए पनि यो आश्रम चितवनभन्दा धेरै टाढा छ । नवलपरासी हुँदै वर्दघाटबाट दक्षिण लागेपछि नारायणी नदीआडको अर्को प्रख्यात तीर्थस्थल त्रिवेणी धाम पुगिन्छ ।नदी वारपार गर्न त्रिवेणीको गण्डक बाँधमा पक्की पुल छ, तर यो पुल तरेर वाल्मीकि आश्रम पुग्न झन्डै ८ किलोमिटर भारतीय भूमि पार गर्नुपर्छ । पुलको आडमा बस्ने भारतीय सीमा सुरक्षा बल र त्यसपछि वाल्मीकि टाइगर रिजर्भको पोस्टमा सुरक्षा जाँच र नाम दर्ता गरेपछि मात्रै प्रवेश पाइन्छ । साना गाडी भारतीय क्षेत्रमा पार्क गरी हिँडेर मात्रै आश्रम जान सकिन्छ ।यी कारणले नेपालीहरू त्रिवेणी पुगे पनि वाल्मीकि आश्रम कमै जान्छन् । यो समस्या हटाउन नेपाली भूमि हुँदै आश्रम आउजाउ गर्न त्रिवेणी र वाल्मीकि आश्रमलाई जोड्ने गरेर नारायणी नदीमा झोलुङ्गे पुल बनाउन निर्माण कम्पनीसँग ०७० असारमा सम्झौता भएको थियो । २ वर्षमा काम सक्ने गरी सम्झौता भए पनि निर्माण गत साउनमा मात्रै पूरा भएको हो । पुलको लागत ५ करोड ८७ लाख रुपैयाँ हो । पुलबाट आश्रम पुग्न थप १७ सय मिटर बाटो तयार गर्नुपर्ने हुन्छ । निकुञ्जको जंगल हुँदै उक्त बाटो लैजानुपर्छ । पुल बने पनि बाटो बनाउने कामको सुरसार नै छैन । पुलको आडमा सुरक्षा पोस्ट तयार गर्न पनि बाँकी नै रहेको निकुञ्जका प्रमुख संरक्षण अधिकृत हरिभद्र आचार्यले बताए । निकुञ्जजस्तो संवेदनशील क्षेत्रमा प्रवेश गर्नुपर्ने भएका कारण सुरक्षा पोस्ट आवश्यक रहेको उनको भनाइ छ ।वन्यजन्तुको बसोबास क्षेत्र भएकाले यो यात्रुकै सुरक्षाको विषय पनि हो । त्यसैले पुलको मुखमा सुरक्षा पोस्ट राखेर आवतजावतलाई व्यवस्थित बनाउनुपर्ने हुन्छ । पुलसँगै पोस्ट बनाउनुपर्ने कुरा सम्झौतामै छ, उनले भने । पोस्ट बनेपछि निकुञ्जभित्र कच्ची बाटो पनि बन्ने र आउजाउमा समस्या नहुने उनले दाबी गरे । अहिले वारपार गर्न दिएर के गर्ने ? यता निकुञ्जतिर बाटो नै छैन । मुखमा फेरि ठूलो पहरो पनि छ । पोस्ट राखेर व्यवस्थित नगर्दासम्म यात्रुलाई आउनजान दिएर पनि त भएन । निकुञ्जको त्रिवेणी मध्यवर्ती उपभोक्ता समितिले पुलको मुखमा तारजालीको छेकबार लगाएर प्रवेश निषेधको ब्यानर राखेको छ । त्रिवेणीतर्फको पुलको मुख खुला भएकाले दिनमा सयौं व्यक्ति फोटो खिचाउनका लागि पुलको पल्लो किनारसम्म पुग्ने गरेका फोटोग्राफर सागर थापाले बताए । त्रिवेणी, वर्दघाट र परासी आसपासका साथै भारतको बिहार र उत्तर प्रदेशबाट पनि मान्छेहरू पुलमा आएर फोटो खिचाउने गरेको उनले सुनाए । त्रिवेणीतर्फ पुलको मुखमा खाजा पसलहरू पनि खुलेका छन् । पुल बन्यो तर वारपार गर्न पाइएको छैन । घुम्ने मान्छेहरू यहाँ आउँछन् तर तरेर आश्रम पुग्न नपाएपछि के अर्थ रह्यो र ? यो पुल तयार भए आफ्नै देशको बाटो हुँदै आश्रम जान सकिन्थ्यो । भारतीय सुरक्षाकर्मीसँग सवालजवाफ गर्न पर्दैन थियो, पुलको मुखमा खाजा पसल सञ्चालन गर्दै आएका नारायणप्रसाद उपाध्यायले भने ।फोटो खिच्न आउनेहरूले पुललाई झोलुंगोजस्तै हल्लाउने, केबलहरू तान्ने गरेको देखिन्छ । उनीहरूको गतिविधि नियमन गर्ने, रोक्ने कोही नहुँदा पुल टुटफुट वा कुनै दुर्घटना हुने खतरा पनि उत्तिकै रहेकोमा उनले चिन्ता जनाए ।वाल्मीकि आश्रमको पुरानो मन्दिरका पुजारी रामशरण गिरी नेपालबाट आउन सुविधा नभएका कारण आश्रम आउनेहरूमा ८० प्रतिशत भारतीय हुने गरेको बताउँछन् । त्रिवेणीबाट झोलुंगे पुल तरेर आउन पाए एक घण्टामा यहाँ आउन सकिन्छ । भारतको बाटो हुँदै आउन २३ घण्टा लाग्छ । यता भारत हुँदै आउँदा पनि २३ वटा खोला तर्नुपर्छ । बर्खामा त हामी पूरै थुनिनुपर्छ, उनले भने । पुल सञ्चालनमा आए तीर्थालु, मन्दिरका पुजारी तथा मन्दिर आडमा वर्षौंदेखि बस्दै आएका १२१५ घर स्थानीयलाई धेरै नै सुविस्ता हुने उनले बताए । चितवन निकुञ्ज विश्व सम्पदामा सूचीकृत छ । वातावरणीय प्रभाव मूल्यांकन नगरी पुल निर्माणको सम्झौता गरेका कारण सुरुमा काम गर्न अप्ठ्यारो पर्यो । युनेस्कोसम्मलाई पत्रचार गरेर सबै प्रक्रिया पूरा भएपछि बल्ल निर्माणको काम अगाडि बढेको हो । पूर्व रक्षासचिव आत्माराम पाण्डेले यो काममा निकै दौडधुप गरे । पहिले सम्झौता भएको निर्माण कम्पनीले काम नगरेपछि तारा पौडेल काममा खटिए । मैले सुरु गरेलगत्तै कोभिड महामारी सुरु भयो । समुद्रजस्तो देखिने नारायणीको माथि काम गर्नुपरेको छ । ढुंगा वर्दघाटबाट ल्याउनुपर्यो । काम गर्दागर्दै एक जना नदीमा खसे तर उद्धार गर्न सकियो । निकै कष्टले काम गरेको हो, उनले अनुभव सुनाए ।सस्पेन्सन ब्रिज डिभिजनका इन्जिनियर गोपाल थापा सुरक्षा पोस्ट बनाउने काम अगाडि बढेको बताउँछन् । चुनावअघि म आफैंले फिल्डमा गएर जग्गा नापजाँच गरें । पोस्ट बनेपछि निकुञ्जभित्र पदमार्ग पनि बनाउन सुरु हुन्छ । हामी आउँदो असारभित्रै सबै काम सक्नेछौं, उनले भने ।"
सुवाल इन्टरनेसनल कलेज सञ्चालक पक्राउ,"काठमाडौं (कास) नियामकको अनुमति नलिई कलेज सञ्चालन गरी विद्यार्थी अभिभावकबाट शुल्क असुल्ने सञ्चालक पक्राउ परेका छन् । भक्तपुरको सूर्यविनायकमा रहेको सुवाल इन्टरनेसनल कलेजका सञ्चालक प्रकाश सुवाललाई भक्तपुर प्रहरीले नियन्त्रणमा लिएको हो । विद्यार्थीले प्रहरी वृत्त जगातीमा जाहेरी दिएपछि उनलाई नियन्त्रणमा लिएको भक्तपुर प्रहरीका डीएसपी राजु पाण्डेले जानकारी दिए । बिहान आरोपितलाई सोधपुछका लागि बोलाएका थियौं, दिउँसो २ विद्यार्थीले जाहेरी दिनुभयो, त्यसपछि नियन्त्रणमा लिएका हौं, उनले भने, ठगीअन्तर्गत अनुसन्धान अघि बढ्छ । जाहेरीमा उक्त कलेजका सयभन्दा बढी विद्यार्थीको समेत हस्ताक्षर छ ।कान्तिपुर दैनिकमा मंगलबार अनुमति र सम्बन्धनबिनै कलेज सञ्चालन गरेकोबारे समाचार प्रकाशन भएको थियो । कलेज अवैध रहेको थाहा पाएपछि बिहानै विद्यार्थीले कलेज घेराउ गरेका थिए । अभिभावकसमेत कलेज पुगेपछि जगाती प्रहरीले सुवाललाई सोधपुछका लागि बोलाएको थियो । विद्यार्थीले प्रहरी वृत्त पुगेर नाराबाजी गरेका थिए । कलेज सञ्चालकले कम्पनी रजिस्ट्रार कार्यालयमा संस्था दर्ता गरेको बाहेक शैक्षिक कार्यक्रम सञ्चालन गर्न पाएको कुनै पनि अनुमति देखाउन सक्नुभएन, एक अभिभावकले भने, शिक्षण संस्था सञ्चालन गर्न अनुमतिबिनै विद्यार्थी भर्ना गराएर शुल्क लिएको थाहा पाएपछि प्रहरीमा जाहेरी दिइएको हो ।कलेजले नर्सिङ, फार्मेसी र एचएमा २७० जनाभन्दा धेरै विद्यार्थी भर्ना गरेर शुल्क उठाएको पाइएको छ । कलेजले अमेरिकी विश्वविद्यालयबाट सम्बन्धन लिएको दाबी गर्दै नर्सिङ, फार्मेसी र एचएमा पठनपाठन थालेको थियो भने इन्जिनियरिङ, चिकित्सा शिक्षालगायत विषयमा भर्नाका लागि सूचना आह्वान गरेको छ । प्रतिविद्यार्थी ७५ हजारको दरले २ करोडभन्दा रुपैयाँभन्दा बढी शुल्क असुलिएको अनुमान गरिएको छ ।"
कांग्रेसले उपेक्षा गरेको क्षेत्रमा प्रदीपको जित,"(काठमाडौं)  सत्ता गठबन्धनले टिकट बाँडफाँट गर्दा काठमाडौंका १० निर्वाचन क्षेत्रमध्ये कांग्रेसको भागमा ६ क्षेत्र परेका थिए । काठमाडौं ५ बाट ०७४ मा प्रतिस्पर्धा गरेका कांग्रेस प्रवक्ता प्रकाशशरण महतले चाहेको भए टिकट लिन सक्थे तर जोखिम लिन चाहेनन् किनकि कांग्रेसकै आकलनमा पनि यो क्षेत्र जित्ने सूचीमा थिएन । त्यसैले पार्टी सभापति शेरबहादुर देउवाका विश्वासपात्र महत आफैंले रोजेर कांग्रेसको समानुपातिकतर्फ खस आर्यको पहिलो नम्बरमा सुरक्षित बसे । महतले मैदान खाली गरेपछि अर्थशास्त्री स्वर्णिम वाग्ले र नेविसंघका पूर्वअध्यक्ष नैनसिंह महर उक्त क्षेत्रमा चुनाव लड्न तम्सेका थिए तर वाग्लेप्रति बालुवाटार सकारात्मक भएन । प्रधानमन्त्री एवं कांग्रेस सभापति देउवाले महरलाई टिकट दिन चाहेका थिए । तर, रामचन्द्र पौडेल र सिटौलाको पहलमा युवा नेता प्रदीप पौडेलले टिकट पाए, अन्तिम संघारमा । यसमा प्रदीपको भन्दा पनि रामचन्द्र र कृष्ण सिटौलाको चासो धेरै थियो । प्रदीप आफैंले गृह जिल्ला तनहुँको क्षेत्र नं २ बाट टिकट चाहेका थिए । ०७४ मा उनी त्यही क्षेत्रको प्रदेशसभा१ मा प्रतिस्पर्धी पनि थिए । यस पटक गृह जिल्लाबाटै प्रतिनिधिसभामा लड्न लामो समयदेखि तयारी गरेका उनी नतिजा आफ्नो पक्षमा पार्नेमा विश्वस्त थिए । तर, तनहुँ१ मा टिकट लिइसकेका रामचन्द्र पौडेलले अर्को क्षेत्रबाट चुनाव लड्दै आएका शंकर भण्डारीलाई टिकट नदिँदा दोष आफूमाथि पर्ने ठाने, भण्डारीले असहयोग गरेमा यसपालि पनि निर्वाचन हार्न सकिनेमा उनी सतर्क थिए । त्यस्तै अर्को जोखिम प्रदीपले टिकट नपाए पनि हुने आकलन थियो । भण्डारी र पौडेल दुवैको साथ लिन रामचन्द्र आफैं अघि सरे । उता, आफ्नो समूहमा रहेर साथ दिँदै आएका प्रदीपलाई टिकट दिलाउनै पर्ने अवस्थामा थिए नेता सिटौला । पौडेल र सिटौलाले जोड मिलाएर देउवालाई गलाए र प्रदीपलाई काठमाडौं ५ बाट उम्मेदवार बनाएका हुन् । मनोनयनको दिन कात्तिक २२ गते मध्याह्न मात्र टिकटको टुंगो लाग्यो । सभापति देउवाले टिकट थमाउँदै प्रदीपलाई भनेका थिए, भाइले टिकट त लिनुभयो तर जितेर आउन धेरै गाह्रो छ ।०७४ मा महतको पराजय, ०७९ वैशाखको स्थानीय निर्वाचनमा एमालेले कायम गरेको पकड र एमाले अध्यक्ष केपी ओलीपछि दोस्रो वरीयतामा रहेका वरिष्ठ उपाध्यक्ष तथा पूर्वउपप्रधानमन्त्री ईश्वर पोखरेल प्रतिस्पर्धी रहेकाले देउवालगायत धेरै नेतालाई काठमाडौं ५ सहज लागेको थिएन । तर, रामचन्द्रको जित सुनिश्चित गर्न र सिटौलाको अस्तित्व स्विकारिदिन प्रदीपलाई तनहुँको सट्टा काठमाडौंको भुङ्ग्रो मा पुर्याइएको गुनासो उनकै समर्थक र शुभचिन्तकले गरिरहेका थिए । त्यसमाथि उनलाई बाहिरिया भन्ने प्रचार एकातिर चर्कियो भने स्वतन्त्र पार्टी र अन्य स्वतन्त्र उम्मेदवारको बलियो उपस्थितिले पनि प्रदीपको यात्रालाई चुनौतीपूर्ण बनाइरहेको थियो । तर, पौडेलले करिब ५ हजारको अन्तरमा एमाले वरिष्ठ उपाध्यक्ष पोखरेललाई पराजित गरे । पौडेलले १५ हजार २ सय ३७ मत ल्याउँदा पोखरेलले १० हजार १ सय ७५ मात्रै पाए । समानुपातिकतर्फको मतमा राष्ट्रिय स्वतन्त्र पार्टी पहिलो, कांग्रेस दोस्रो र एमाले तेस्रोमा छ । प्रत्यक्षतर्फ राष्ट्रिय स्वतन्त्र पार्टीका उम्मदेवार प्रणयशमशेर राणाले पनि ५ हजार ४ सय ७३ मत ल्याएका छन् । यो सबै चुनौतीबीच प्रदीपले परिणाम आफ्नो पक्षमा रूपान्तरित गरे । उता, पार्टीको आन्तरिक सर्वेक्षणमा जित्ने सूचीमा रहेका पाँच क्षेत्रमध्ये काठमाडौं६ मा भीमसेनदास प्रधान तेस्रो भए । राष्ट्रिय स्वतन्त्र पार्टीका शिशिर खनालले १४ हजार २ सय ४ मत ल्याउँदा प्रधानले ८ हजार ८ सय ५ मत मात्रै पाए । दोस्रो स्थानमा आएका एमालेका सर्वेन्द्र खनालले ८ हजार ९ सय ११ मत ल्याए । प्रदीपले स्थानीय मुद्दासँगै राष्ट्रिय राजनीति शुद्धीकरणको मुद्दालाई प्रमुख बनाएर घरदैलो गरे । यस क्षेत्रमा आँट गर्न गाह्रो थियो किनकि समग्र राष्ट्रिय राजनीतिमै बेथिति बढ्यो भनेर राजधानीका मतदातामा आक्रोश थियो तर राजनीति सफा गर्ने अभियानको थालनी राजधानीबाटै हुनुपर्छ भनेर मैले मूल नारा बनाएँ, त्यसले आममतदातालाई छोयो, पौडेल भन्छन्, धेरै पटक पदमा पुगेका, उपप्रधानमन्त्री र पटकपटक मन्त्री भइसकेका, निर्वाचनमा आवश्यक पर्ने सबै चीजबाट सम्पन्न उच्च तहको नेतासँग प्रतिस्पर्धा गर्न सहज पक्कै थिएन तर निर्वाचनमा सबैभन्दा ठूलो मुद्दा हो, त्यो यसपालि पुष्टि भएको छ । गृह जिल्ला तनहुँ भए पनि विद्यार्थी राजनीतिदेखि नै उनको कर्मथलो भने राजधानी नै हो । सिद्धार्थ वनस्थलीमा पढ्दैदेखि उनी राजनीतिमा होमिएका थिए । अखिलको गढ भनिने अमृत साइन्स क्याम्पसमा टिमका सबै साथीहरू पराजित हुँदा पनि स्ववियु सभापतिमा पौडेल निर्वाचित भएका थिए । यही बाटो उनी नेपाल विद्यार्थी संघको केन्द्रीय अध्यक्षसमेत बने । सिद्धार्थ वनस्थलीमा प्रदीपलाई पढाएका शिक्षक टेकप्रसाद घिमिरेका विचारमा वैचारिक प्रस्टता, शालीन र सबैसँग घुलमिल गर्न सक्ने चरित्रका कारण पौडेलले मतदाताको मन जित्न सकेका हुन् । गगन, विश्वप्रकाश र प्रदीपप्रति मुलुकले नै ठूलो आशा राखेको छ, नेतृत्वमा हस्तक्षेप गर्छन् भन्ने विश्वासले मतदाताले तीनै जनालाई जिताएका छन्, घिमिरे भन्छन्, गगन, विश्व र प्रदीप सँगै हुन्छन् । यी तीन नेताको सामूहिक प्रयत्नले केही परिवर्तन हुन्छ भन्ने विश्वास जागेको छ ।एमालेभित्रको विवादले पनि पौडेललाई सहज भएको बुझाइ कांग्रेसको चुनाव प्रचार समितिका संयोजक रामचन्द्र घिमिरेको छ । प्रदीपको उपस्थितिले पार्टीभित्रको अन्तरसंघर्ष पनि मत्थर भयो, पार्टीभित्र परिवर्तनको पक्षमा र बेथितिको विरोधमा उभिने पृष्ठभूमि बनाएकाले पनि उनलाई रोजे, घिमिरे भन्छन्, नरहरि दाइ (आचार्य) को प्रयत्न र उहाँसँग जोडिएको मनोविज्ञानले पनि राम्रो माहोल खडा गर्यो तर एमालेभित्र भने शक्ति संघर्ष थियो । ०६४ र ०७० को संविधानसभाका दुई निर्वाचनमा यो क्षेत्रबाट आचार्यले जितेका थिए । १४ औं महाधिवेशनमा पार्टी सभापति देउवाकै प्यानलबाट महामन्त्रीमा प्रतिस्पर्धा गरेका पौडेल पार्टीभित्रको शक्ति संघर्षमा आफूलाई कहाँ उभ्याउँछन् भन्नेमा सबैको चासो छ । संसदीय दलको नेतामा पुराना नेता देउवालाई आराम गर्न दिएर नेतृत्व लिन महामन्त्री गगन थापा अघि सरेका छन् । त्यसका लागि अर्का महामन्त्री विश्वप्रकाश शर्माले सुरुवाती दिनदेखि नै आडभरोसा दिएका छन् । अब धेरैको नजर प्रदीपतिर सोझिएको छ । उनी पुरानै नेता सिटौला कित्तामा रहलान् वा गगनविश्वप्रकाशसँगै जोडिएलान् ? यो विषयमा उनी धेरै बोल्न चाहँदैनन् । यति मात्र भन्छन्, समयले एक मौका दिन्छ, त्यो मौका मैले पाएको छु, पौडेल भन्छन्, यो मौकालाई म परिवर्तनकै पक्षमा लैजान चाहन्छु । राष्ट्रिय राजनीतिमा देखा परेका विकृतिविरुद्धको लडाइँमा उभिन्छु ।"
कोप२७ समीक्षा मन्त्री रेग्मीद्वारा बहिष्कार,"(काठमाडौं)  सोमबार अपराह्न २ः३० बजे स्थान ः बसेरा बुटिक होटल, सिंहदरबार कार्यक्रम ः कोप२७ को समीक्षाआयोजक ः वन तथा वातावरण मन्त्रालय प्रमुख अतिथि ः महिला, बालबालिका तथा ज्येष्ठ नागरिकमन्त्री उमा रेग्मीअध्यक्षता ः सचिव पेमनारायण कँडेलमन्त्री रेग्मीकै नेतृत्वमा नेपाली टोलीले कात्तिक २० देखि मंसिर २ सम्म इजिप्टको शर्म अल शेखमा भएको राष्ट्रसंघीय जलवायु सम्मेलन (कोप२७) मा भाग लिएकाले मन्त्रालयले समीक्षामा मन्त्री रेग्मीलाई प्रमुख अतिथिकै रूपमा निम्त्याएको थियो । कोप सकिएपछि हरेक वर्ष मन्त्रालयले समीक्षा आयोजना गर्छ । निर्धारित समयभन्दा आधा घण्टा ढिला समीक्षा कार्यक्रम सुरु गरे, मन्त्रालयको जलवायु परिवर्तन व्यवस्थापन महाशाखा प्रमुख रहेका जलवायु फोकल पर्सन बुद्धिसागर पौडेलले । स्वागतलगत्तै कोप२७ का उपलब्धि र अबको बाटो बारे प्रस्तुति दिन थाले । प्रस्तुतिका क्रममा उनले कोपमा जानुअघि काठमाडौंमा भएका तयारी बैठक, ग्लास्गो सम्मेलन (कोप२६) पछि मन्त्रालयले गरेका काम, कोप२७ मा नेपालले अघि सार्ने विषयको फेहरिस्त, त्यसअघि नेपालले गरेका तयारी र स्टाटस पेपर बारे जानकारी गराए । दोस्रो चरणमा करिब दुई साता शर्म अल शेखमा नेपालको व्यस्तताबारे बयान सुरु गरे । मन्त्री रेग्मीले चाखपूर्वक पौडेलको प्रस्तुति सुनिरहेकी थिइन् । कोप२७ मा मन्त्रालयबाट सहभागी सचिव कँडेल, अन्य मन्त्रालयका सचिवहरू, सहसचिवहरू, विभागीय प्रमुखहरू, वन मन्त्रालयका उपसचिवलगायत केही विज्ञहरूका भूमिकाबारे पनि पौडेलले सुनाए । तर, उनले कोप२७ मा नेपाली टोलीको नेतृत्व गरेकी मन्त्री रेग्मीको भूमिकाबारे प्रस्तुतिमा कत्ति पनि स्थान दिएनन् । वन तथा वातावरणमन्त्रीको समेत जिम्मा सम्हालेका प्रधानमन्त्री शेरबहादुर देउवाकै चाहनाअनुसार मन्त्रिपरिषद्ले रेग्मीलाई टोलीको नेतृत्व गर्दै शर्म अल शेख पठाएको थियो । कोप२७ को उच्चस्तरीय सत्रमा राष्ट्रप्रमुख र कार्यकारीले सम्बोधन गर्ने कार्यक्रम थियो । मन्त्रीहरूले त्यहाँ बोल्न पाउने व्यवस्था थिएन, त्यही भएर मन्त्री रेग्मीले मूल समारोह (मेन इभेन्ट) मा मन्तव्य दिने अवसर पाइनन् । त्यसमा उनी खिन्न भइरहेकी थिइन् । तर, मन्त्रालयकै पहलमा केही साइड इभेन्ट र दक्षिण एसियाली मन्त्रीहरूको बैठकलगायतमा उनले सम्बोधन गरेकी थिइन् । पौडेलको प्रस्तुतिमा भने कोप२७ मा मन्त्रीको भूमिका समेटिएको थिएन । केवल सरकारी अधिकारीको भूमिका र उनीहरूको मात्र गुणगान गाएको आभास पाएर हुन सक्छ मन्त्री रेग्मीले रिस थाम्न सकिनन्, अनि माइक समातेर बोल्न थालिन् । कोपमा मैले खेलेको भूमिका किन प्रस्तुतिमा समेटिएन ? उनी प्रश्न गर्न थालिन्, के मेरो कुनै भूमिका थिएन कोपमा, कि मलाई हेपेको ? प्रस्तुतिमा सरकारका कर्मचारीका विषयले मात्र स्थान पाएकामा मन्त्री रेग्मीको मुख्य गुनासो थियो । सबैतिर कर्मचारीतन्त्र हाबी हुने ? उनले थप प्रश्न गरिन्, प्रधानमन्त्रीज्यूले मलाई कुनै काम नभएर पठाउनुभएको हो ?कोप बसाइका क्रममा आफूले विषयवस्तुसँग सम्बन्धित भएर गरेका समकक्षी भेट, छलफल र अन्य सम्बोधनलाई कुनै उपलब्धि नभनिएकामा मन्त्री रेग्मीको गुनासो थियो । तपाईंहरूले जानाजान अन्डर इस्टिमेट गर्नुभयो, कहीं महिला भनेर हेप्नुभएको त होइन ? उनले आक्रोशित हुँदै भनिन्, यस्तो कार्यक्रममा म बस्दिनँ र यो कार्यक्रमको भर्त्सना गर्छु । मन्त्रालयका अधिकारीले गल्ती भएको भन्दै मन्त्रीलाई रोक्न खोजे पनि उनी आफ्ना गुनासा पोखेर कार्यक्रमबाट बाहिरिइन् । सचिव कँडेल र महाशाखा प्रमुख पौडेलले उनलाई रोक्न सकेनन्, कार्यक्रमको समीक्षा चलिरह्यो । मन्त्रालयमा सुविधायुक्त हल हुँदाहुँदै मन्त्रालयले सिंहदरबार ढोकैमा रहेको बुटिक होटलमा समीक्षा आयोजनागरेको थियो ।"
सुकुम्बासीलाई उसै उठीबास नलगाऊ,"प्रजातन्त्र पुनःस्थापनायताका तीन दशकमा मात्रै भूमिहीन तथा सुकुम्बासी समस्या समाधान गर्न करिब डेढ दर्जन आयोगहरू बने । यीमध्ये आधा दर्जनले झन्डै लाख परिवारलाई जग्गा बाँडे पनि । तर पनि समस्या ज्युँका त्युँ छ । खास गरी सहरी क्षेत्रमा सार्वजनिक जग्गा र खोलानदी किनारमा टहरा हाली बस्ने सुकुम्बासी सम्बन्धी समस्या एकछेउ पनि समाधान भएको छैन । उनीहरूलाई व्यवस्थित बसोबास उपलब्ध गराउने सरकारी पहल उपलब्धिहीन छ । बरु, उक्त अतिक्रमित क्षेत्र खाली गराउन बेलाबेलामा सरकारी निकायले जोरजुलुम गर्दा तनाव उत्पन्न हुने गरेको छ । काठमाडौंको थापाथलीस्थित वाग्मती किनारको सुकुम्बासी बस्ती र काठमाडौं महानगरपालिकाको नगरप्रहरीबीच सोमबार भएको झडप यसैको पछिल्लो दृष्टान्त हो ।शंकै छैन, आफ्नो क्षेत्रभित्रको सार्वजनिक जग्गासम्पत्ति संरक्षण गर्नु महानगरको दायित्व हो । अनधिकृत संरचनाहरू हटाउनु उसको अधिकार हो । तैपनि यस क्रममा सुकुम्बासीभूमिहीनका भनिएका बस्तीहरू त्यत्तिकै हटाउनु भने न्यायोचित हुन्न । बलप्रयोग गरेर जबर्जस्ती हटाउँदा उनीहरूको बसोबास तथा आवासको हक छिनिन्छ, जुन अनधिकृत संरचना हटाउन पाउने पालिकीय अधिकारभन्दा बढी महत्त्वपूर्ण छ । एक त, भूमिहीनसुकुम्बासीहरूको हक संरक्षण गर्नु राज्यको आफ्नै दायित्व हो भने अर्को, न्यूनतम मानवीयताका हिसाबले पनि कसैलाई उसै उठीबास लगाउन मिल्दैन । अतः जबसम्म सम्बन्धित बस्तीका प्रतिनिधिसहितको सहभागितामा उनीहरूका निम्ति मानवोचित विकल्प खोजिन्न, तबसम्म उनीहरूलाई जर्बजस्ती हटाउनु हुन्न ।यसको मतलब, चिरकालसम्म यी बस्तीहरूलाई त्यसै रहन दिनुपर्छ भन्ने होइन । सोही जग्गा उनीहरूका नाममा गरिनुपर्छ भन्ने पनि होइन । घना सहरमाझको सार्वजनिक जग्गा ओगटेर कालान्तरमा त्यसलाई आफ्नै बनाउने मनसुबा कसैमा हुन सक्छ, राजनीतिक स्वार्थका निम्ति अमुक दल तथा नेताहरूले त्यस्तो सपना देखाएका पनि हुन सक्छन् । तर यसो गर्नु जायज हुन्न । सहरी सभ्यता मात्र होइन, प्रकृतिपर्यावरण संरक्षणका दृष्टिले पनि व्यस्त सहरका सार्वजनिक स्थल र नदी किनाराका अनधिकृत बस्तीहरू हटाउनैपर्छ । उनीहरूलाई जति त्यहाँ रहन दियो, त्यति समस्या जेलिँदै जान्छ । खालि यसका निम्ति बिनाविकल्प सरकार त्यहाँ डोजर लिएर पस्नु हुँदैन । निरुपाय अवस्थामै डोजर चलाउँदा सहर खाली हुँदैन, खालि बस्ती उजाडिन्छ, मनुष्यता मासिन्छ, अनि राज्य कसका निम्ति भन्ने कठोर प्रश्न फेरि ब्युँतन्छ । त्यसैले महानगरको नियत सफा र सहरनदी सभ्यता संरक्षणका निम्ति यो कदम उचित भए पनि अहिल्यैआजै बस्ती हटाइहाल्नुपर्ने आतुरी सही होइन । राज्यका निकायहरूले कामकारबाही गर्दा परिणाम मात्र होइन, प्रक्रिया पनि हेर्नुपर्छÙ कानुनकै पालना गर्दागराउँदा पनि न्याय भयो कि भएन भन्नेमा पनि सचेत रहनुपर्छ । अन्यत्र पुनःस्थापना नगरी घरटहरा हटाउँदा सरकारले कानुन पालना गरेकै भए पनि त्यहाँका बासिन्दाको न्याय हरिन्छ । पालिका नेतृत्व र हाल वाग्मती सौन्दर्यकरण परियोजना सञ्चालन गरिरहेको अधिकारसम्पन्न वाग्मती सभ्यता एकीकृत विकास समितिका पदाधिकारीहरूमा यो जिम्मेवारी बोध र परिपक्वता हुनैपर्छ । निश्चय पनि, काठमाडौं मात्र होइन, अन्यत्र पनि यस्ता बस्तीमा बस्नेहरू सबै सुकुम्बासी नहुन सक्छन् । सम्बन्धित सहरमा नभए पनि उनीहरूमध्ये केहीको अन्यत्र घरजग्गा हुन पनि सक्छ । स्थापित नेताहरूलै नै भूमिहीनका नाममा जग्गा लिएको देशमा कोही अरू टाठाबाठा ले पनि धमिलो पानीमा माछा मार्न खोजेका हुन सक्छन् । तर यसो भनेर मात्रै सबै सुकुम्बासीलाई बेवास्ता गर्न मिल्दैन, वास्तविक भूमिहीनका समस्याप्रति उदासीन रहन पाइँदैन । को सुकुम्बासी हो, को होइन भन्ने तथ्यांक राज्यसित हुनुपर्छ । राज्यले यसबारे खोज्नुपर्छ, सम्बन्धित सबैको विवरण अद्यावधिक राख्नुपर्छ । र, तथ्यांक अनुसार आपसी संवाद र सहभागितामूलक निर्णयका आधारमा समस्या सल्टाउनुपर्छ । यस क्रममा वास्तविक भूमिहीनहरूलाई राज्यले उपलब्ध गराउने विकल्प मानवोचित हुनुपर्छ भने सुकुम्बासीले पनि अनुचित अत्तो थाप्नु हुँदैन, दुवै पक्षले जित्ने बाटो पहिल्याउनुपर्छ । अनि पनि अटेर गरेमा मात्रै पूर्वसूचना दिएर बस्ती हटाउनु मुनासिब हुन्छ ।भूमिहीनहरूका समस्या समाधानका लागि सरकारले २०७८ भदौ २९ मा गठन गरेको राष्ट्रिय भूमि आयोग क्रियाशील छ । पूर्ववर्ती सरकारले २०७६ चैत ९ मा गठन गरेको भूमि सम्बन्धी समस्या समाधान आयोगलाई खारेज गरी वर्तमान सरकारले नयाँ संयन्त्र बनाएको हो । उक्त आयोग बिनाउपलब्धि २२ करोड सकेर खारेजीमा परेको थियो, अझ भनूँ राजनीतिक दाउपेचको सिकार भएको थियो । सरकार बनेपिच्छेजसो सुकुम्बासी आयोग बने पनि तिनको उद्देश्य समस्या समाधान गर्नेभन्दा पनि राजनीतिक स्वार्थको रोटी सेक्ने मात्रै भएकाले यो मामिला सधैं बल्झिने गरेको हो । भूमिहीन तथा सुकुम्बासीहरूको पहिचान गरी बसोबासका लागि घरघडेरी तथा जीविकोपार्जनका लागि कृषियोग्य जमिन वा रोजगारीको व्यवस्था गर्दै पुनःस्थापना गर्ने राज्यको नीति हुने संविधानमै उल्लेख छ । यसर्थ पनि सरकारले यो समस्यालाई दलीय स्वार्थबाट माथि उठेर गम्भीरतापूर्वक लिनैपर्छ । भूमि आयोगलाई प्रभावकारी तुल्याउन उसले यथोचित भूमिका निर्बाह गर्नुपर्छ । सुकुम्बासी समस्या समाधानका उपाय खोजिरहँदा यसअघि उनीहरूका निम्ति बनाइएका सरकारी आवास किन प्रयोगमा आउन सकेनन् भनेर पनि व्यावहारिक अध्ययन गरिनुपर्छ । सहरका हुन् या गाउँका, राजधानीका हुन् या अन्यत्रका, सबै भूमिहीनहरूलाई पुनःस्थापनाको यथोचित प्रबन्ध केही वर्षभित्र मिलाउनुपर्छ । त्यतिन्जेल यो विषयमा महानगर र समिति दुवैले धैर्य गर्नु उचित हुन्छ । सुकुम्बासी मामिला महानगर एक्लैको भन्दा पनि समग्र राज्यको समस्या हो, अतः तिनै तहका सरकार मिलेर यसको समाधानको पहल गर्नुपर्छ । यस क्रममा राजनीतिक दलहरूको ध्याउन्न समस्या बल्झाइरहन होइन, सुल्झाउनमा केन्द्रित हुनुपर्छ ।"
सम्पादकलाई चिठी,"यसपालिको जनादेश युवालाई नेतृत्व यसपालिको जनादेश के हो, आम मतदाताको भावना के हो अनि परम्परागत पार्टीहरूले कस्तो अभ्यास गर्दै छन् भन्ने प्रश्नतर्फ गम्भीर भएर सोच्ने र सच्चिने बेला आएको छ । समयको गतिसँगै बढ्न नसके ठूला पार्टीका ठूला नेताहरू डाइनोसोर जस्तै हुनेछन् । यसपालिको जनादेश नै सक्षम युवा नेताहरूलाई देश हाँक्न देऊ भन्ने हो । त्यसैले ६० वर्षभन्दा बढी उमेरका धेरै नेता यसपालि पाखा लागेका छन् । नाम चलेका तर योजना र भिजन नभएका धेरै नेताहरूलाई मतदाताले पाखा लगाएका छन्, जुन राम्रो संकेत हो । सधैं एउटै अनुहारलाई अवसर दिने प्रवृत्तिलाई पनि मतदाताले रुचाएनन् । त्यसैको परिणाम हो सोबिता गौतमले पूर्वसभामूख ओनसरी घर्तीलाई तथा पटकपटक मन्त्री बनेकी पम्फा भुसाललाई तोसिमा कार्कीले हराउनु । समयको माग र आवेगलाई ठूला भनाउँदा पार्टीहरूले जतिचाँडो बुझ्न सक्छन् उति नै पार्टीहरूप्रति विश्वास बढ्न सक्छ । यो मतादेशले भनेझैं सबै पार्टीमा आन्तरिक लोकतन्त्र र युवाहरूलाई अवसरको वातावरण बनाउनु जरुरी छ । पहिलो खुड्किलो पार्टीहरूले संसदीय दलको नेतामा युवा अनुहारहरूलाई अगि सार्ने हो । प्रतिस्पर्धा गर्ने वातावरण दिने हो । कांग्रेसमा अरू पार्टीको भन्दा आन्तरिक लोकतन्त्र बढी फराकिलो भएकाले संसदीय दलको नेताको प्रतिस्पर्धामा झन्डै आधा दर्जन सांसद अगि आएका छन् । तर एमालेमाओवादीमा के छ ? किन केपी शर्मा ओली र पुष्पकमल दाहालसँग संसदीय दलको नेता बन्न आफूहरू पनि लड्छु भन्न सकिरहेका छैनन् युवा नेताहरू ? यो आन्तरिक लोकतन्त्रको अभावले त भैरहेको छैन ? नेतृत्वको डरले त भैरहेको छैन ? एमाले, माओवादीजस्ता पार्टीका जिम्मेवार नेताहरूले यस्ता प्रश्नको जवाफ खोज्ने बेला आयो । आन्तरिक लोकतन्त्र र प्रतिस्पर्धाको वातावरण नभएको पार्टीमा युवाहरूको प्रवेश न्यून हुन्छ । गोपाल देवकोटा, गोकर्णेश्वर८, काठमाडौं िििविजयी उम्मेदवारहरूले जनविश्वासलाई कायम राख्दै, हाम्रालाई भन्दा राम्रालाई प्रधानमन्त्री छान्नुपर्छ । ताकि ५ वर्षभित्र देश र जनताको समृद्धिको आधार तयार हुन सकोस् । महँगी, बेराजगारी र भ्रष्टाचारको मारमा परेका जनताले केही नयाँ होस् भन्ने चाहेका छन् । त्यसैले नयाँ अनुहारलाई छानेर संसद् पठाएका छन् । यो कुरा ठूला भनिएका पार्टीहरूले बुझ्नुपर्यो । आशा र भरोसाका केन्द्र सांसदहरूले आफ्नो विचार प्रयोग गरी देश र जनताको विकास गर्न सक्ने छान्नुपर्यो । बलराम थापा, क्षेत्रपाटी, काठमाडौं"
हामीजस्ता मान्छेहरूको उमंग !,"भ्रामक उत्साहआजीवन प्रजातन्त्रवादी रहेका लोकराज बराल वा कृष्ण खनालजस्ता विद्वान्हरूलाई लाग्दो हो, भित्तेघडीको दोलकसरि घरी देब्रे र घरी दाहिने हल्लिरहने उपेन्द्र यादव वा महन्थ ठाकुरभन्दा बरु घोषित रूपमै विकासवादी विद्वान् सीके राउत नै बेस, कम्तीमा उनले नेकाको भोट त काट्दैनन् । राजनीतिमा नयाँ भएकाले राउतको परिवार एवं मित्रहरूको बाहुल्य रहेको दलसँग लेनदेन पनि अपेक्षाकृत सजिलो हुनेछ । बौद्धिकहरू आफ्नो उल्लास सहजै सार्वजनिक गर्दैनन्, तर प्रजातान्त्रिक पत्रकारहरूमा छचल्किरहेको जोस झन्डैझन्डै सर्वव्यापी छ । तिनको आकलनमा एमालेको गढ मानिने काठमाडौं र चितवनबाट घन्टीको आवाज देशभरि गुन्जिएको छ । समानुपातिकमा रास्वपाले मूलतः नेकाको भोट काटे के भो त ? उमेरको पाँच दशक नकाटी कहिल्यै नेकामा चुनावी टिकटसम्म नपाउनेहरू पार्टी एकीकरण भएमा तेर्सो प्रवेशमार्फत सोझै टिकट वितरण गर्ने तहमा पुग्न सक्नेछन् । नयाँ मुलुकका खसआर्य मतदाता उहिल्यै नेकाको हातबाट फुत्किएर एमाले र माओवादी कित्तामा पुगिसकेका थिए । तिनलाई तह लगाउन रेशम चौधरी नै ठीक छन् । हाजमा जमात अतार्किक कुरा कहिल्यै गर्दैन । देशलाई तथाकथित वृद्ध, भ्रष्ट एवं कान्तिहीन नेतृत्वबाट मुक्त गर्न नेपालका सेवानिवृत्त सरकारी अधिकारी, विप्रेषणको भरमा बाँचिरहेका वयष्क दम्पती, घरभाडा उठाएर चारधाम गर्न पल्केका रैथाने व्यापारी, गैसस उद्यम वा परामर्श व्यवसायबाट मनग्गे कमाएका पेसाकर्मी एवं श्रम निर्यातले गर्दा चम्केका वित्तीय व्यवसायी जति जम्मैलाई भ्रष्टाचारविरोधी र युवा नेतृत्व चाहिएको छ ।हाजमा जमात घनश्याम भुसाल हारेकामा प्रसन्न छ । स्वर्णिम वाग्लेले टिकट नपाएकाले गर्दा दुःखित छ । विश्व पौडेलको पराजयलाई पचाउन सकिरहेको छैन । सुदूरपश्चिमको चुनावी मैदानबाट माओवादी बाहिर धकेलिएकामा हर्षबढाइँ गर्न आतुर छ, तर त्यसै क्षेत्रमा सन् १९९० दशकदेखिको निर्बाध जितको इतिहास कायम गरेका नेका अध्यक्षभन्दा नाम कमाउन प्रतिस्पर्धी बन्न गएका युवालाई बढी भाउ दिइरहेको छ । कम्तीमा समानुपातिकमा आफ्नो मत घन्टी वा सूर्य चिह्नलाई दिएका हुन सक्छन्, भावी प्रधानमन्त्री भने तिनैलाई गगन थापा चाहिएको छ । सबै नभने पनि अधिकांश हाजमा गन्यमान्यहरूको सम्पन्नताको मूलस्रोत तिनका पुर्खाको संरचनागत शोषणमा सहभागिता, आफ्नै विगतको अनैतिक कारोबार वा आफन्तहरूको भ्रष्टाचार हुन सक्दछ । भ्रष्टाचारबाट मुक्ति सबभन्दा पहिले तिनैलाई चाहिएको छ । भ्रष्टाचार बढाउनुपर्दछ भन्ने कुरा त यतीओम्नी प्रवृत्तिका प्रवर्द्धक एवं समृद्धि राजनीतिका प्रणेता सर्वेसर्वा शर्मा ओली पनि गर्दैनन् । विकास नगरौं भन्ने धारणा कुन राजनीतिकर्मीको होला र ! राम्रो स्कुल र अस्पताल बन्नुपर्दछ भन्ने कार्यक्रममा भला कसले विमति जनाउला ? प्रजातान्त्रिक प्रक्रियाको अन्तर्निहित सीमितता नै के हो भने सबैलाई सन्तुष्ट पार्दै अगाडि बढ्ने प्रक्रियाको दिशा स्पष्ट भए पनि गति चामत्कारिक हुन सक्दैन । अधिनायकवादी व्यवस्थाको सामर्थ्य एवं कार्यकुशलताबाट आकर्षित हुने प्रजातन्त्रवादीहरू कालान्तरमा जनोत्तेजक, अल्पसंख्यकद्वेषी एवं प्रियतावादी हुँदै अन्ततः निर्वाचित तानाशाहमा परिणत हुन बेर लाग्दैन । दक्षिणपन्थीहरूको विश्वव्यापी प्रसार मतपेटिकामार्फत क्रान्ति गर्ने हतारबाट उब्जिएका हुन् । ब्राजिलमा राष्ट्रपति लुलाको विजयबाट उत्साहित हुने अग्रगामीहरूले के बिर्सिदिन्छन् भने आफ्ना सबै असफलताहरूका बावजुद बोल्सेनारोले ४९ प्रतिशतभन्दा बढी मत पाएका छन् । हिंसक क्रान्तिबाहेक विश्व इतिहासमा व्यक्तिको सम्पत्तिको अधिकारमाथि सबभन्दा ठूलो हमला भारतको विमुद्रीकरण थियो, र कोभिड१९ प्रकोपको व्यवस्थापन गर्ने सबभन्दा असफल कार्यकारी प्रमुखहरूमा प्रधानमन्त्री नरेन्द्र मोदी पनि पर्दछन् । तर उनी दोस्रो कार्यकालमा छन् । जनोत्तेजक प्रियतावाद, नग्न बहुसंख्यकवाद तथा हाजमा जमातको तर्कहीन उत्साह (इर्यासनल इक्जुबरन्स) बारे सचेत गराएर सर्वेसर्वा शर्मा ओलीले पारम्परिक राजनीतिक दलहरूलाई सुध्रिने सन्देश पनि दिएका छन् । पुराना पुस्ताका लागि डोको तयार पारेर भीरतिरको बाटो सम्याइरहेका राजनीतिकर्मीहरूले आफ्नै भविष्य सुनिश्चित गर्न पनि पार्टी निर्माण, विस्तार, सुधार एवं सुदृढीकरणमा बढी ध्यान दिन समीचीन हुनेछ । राम्रो कुरा त सर्वेसर्वा शर्मा ओलीकै पनि सुनिनुपर्दछ ।"
नेपालमा कलकारखानाको दयनीय स्थिति,"अर्थराजनीतिको खेल माथि उठाइएका प्रश्नहरू नेपालको अर्थराजनीतिक संरचनासँग जोडिएका छन् । आर्थिक विकासको गति देशको राजनीतिक मूल्यमान्यता र संरचनासँग गासिएको हुन्छ । यो संरचनालाई सार्वजनिक नीतिनिर्माताहरूले कुन लक्ष्यका लागि प्रयोग गर्छन् भन्ने बुँदा महत्त्वपूर्ण हुन्छ । सरकारको नीति निर्माण र उद्यमशीलताको प्रवर्द्धन जब एकै लयमा अगाडि बढ्छ, त्यस बखत आर्थिक वृद्धिले गति लिन स्वाभाविक हुन आउँछ । बजारमा आएको नयाँ श्रमशक्तिको व्यवस्थापन देशभित्रै गर्नुपर्ने बाध्यता भएको भए निश्चय पनि सत्ताधारीहरूका लागि आयात प्रतिस्थापन र निर्यातमूलक उद्योगको विकास अनिवार्य हुने थियो । अन्यथा बेरोजगार युवाहरूको आवाज र संघर्ष सडकमा आउने थियो । तर यो अवस्थालाई वैदेशिक रोजगारीमा वृद्धि र यसबाट विप्रेषण आम्दानीमा आएको नयाँ स्रोतले टारिदिएको छ अनि देशमा रोजगारी वृद्धि नभए पनि शासन चलाउन र विकासको नारा दिन सजिलो भएको छ । विप्रेषणको आम्दानीले बैंकहरूमा सञ्चिति बढ्यो र बैंकहरूको आकार ठूलो हुँदै गयो । यसरी बढेको सञ्चितिको उपयोगमा लगानी र उपभोगबीच सन्तुलन राख्ने प्रयास भएन । नेपाल सरकार र वित्तीय व्यवस्थाले नयाँ सञ्चितिलाई खुला दिलले उपभोगमा खर्च गर्यो । भारतमा बैंकिङ व्यवस्थाले उपभोगलाई दिएको ऋणसँग नेपालको तथ्यांक तुलना गरेर हेरे यो स्पष्ट हुन्छ । स्वभावतः नेपालका बैंकहरूले कर्जामा गरेको व्यापक विस्तार औद्योगिक र कृषिपट्टि नभएर विदेशी सामान आयातमा केन्द्रित रह्यो । नेपालको शासक वर्गले यो नीति प्रोत्साहन गर्यो किनभने यही नीतिबाट छोटो समयमा आयात भन्सारका माध्यमले राजस्व वृद्धि गर्न सकिने भयो । स्वभावतः देशको अर्थतन्त्र आयात व्यापारकेन्द्रित हुँदै गयो र यसको अनुपातमा व्यापार घाटा बढ्दै गयो । व्यापार घाटा र विप्रेषणको वार्षिक तथ्यांक हेरे यो स्पष्ट हुन्छ । अर्थात्, निर्यात निरुत्साहित हुने र आयात बढ्ने अघोषित नीति लागू भयो । औपचारिक रूपमा निर्यात बढाउन अध्ययन र कार्यक्रमहरू तयार भए पनि नीतिहरू लागू गर्ने चासो अथवा बाध्यता सरकारलाई रहेन । आयातबाट राजस्व आएकै छ, आयातका विभिन्न पक्षबाट कमिसन र घूस आएकै छ र विद्रोही हुन सक्ने युवाहरूलाई देशबाहिर पठाउन पाएकै छ । यति सजिलो संरचना हुँदाहुँदै किन निर्यात वृद्धि र आयात प्रतिस्थापन उद्योगको विकास र आन्तरिक रोजगारीको विस्तार गर्न सुशासनका लागि चाहिने सार्वजनिक नीति लागू गर्ने ? स्वभावतः नेपालमा उद्योगको विनाश हुन थाल्यो । कृषि र उद्योगको अन्तरसम्बन्ध बढाउने प्रयास भएन र बैंकमा आएको अधिकांश रकम विदेशबाट आयात गर्न खर्च भयो । यसलाई प्रोत्साहन गर्न राष्ट्र बैंक, नेपाल सरकार र बैंकिङ क्षेत्र सबै केन्द्रित भए । सजिलै पाइने ऋणको प्रयोग नाफा गर्ने क्षेत्रहरू (जग्गा कारोबार, सेयर बजार इत्यादि) अगाडि बढे । स्मरणीय छ, जग्गाको भाउ मात्रै बढ्नु र यस्तो क्षेत्रमा बैंकको लगानी एकोहोरिनु आर्थिक विकासको मापदण्ड होइन । ठोस उत्पादन र निर्यात वृद्धिबिनाको वित्तीयकरणको विस्तारले अन्ततोगत्वा बैंकहरूलाई संकटमा पुर्याउँछ र विदेशी मुद्रा सञ्चितिमा संकट ल्याउँछ । अलिकति इमान भएको सामान्य मानिसले पनि बुझ्ने कुरा हो यो, धेरै ठूलो अर्थशास्त्री हुनु पर्दैन । यस दृष्टिले विप्रेषण आम्दानीमा अलिकति धक्का लाग्यो भने जग्गाको भाउ घट्न र सेयर बजार खस्कन सक्छ अनि बैंकहरू अहिले कल्पना नगरेको संकटमा पर्न सक्नेछन् । यसले राज्य व्यवस्थामा कस्तो असर पर्ला ? कल्पना गर्नसम्म गाह्रो छ । आखिर अमेरिका जस्तो देशमा पनि सन् २००८ को आर्थिक संकट नआउन्जेल अर्थशास्त्रमा दिग्गज मानिनेहरू, नोबेल पुरस्कार जित्ने अर्थशास्त्रीहरू पनि त्यसबारे बेखबर थिए । जहाँसम्म नेपालका उद्यमीहरूको प्रश्न छ, तीमध्ये अधिकांश उद्योगमा लागेर दीर्घकालीन नाफाका पछाडि लाग्नुको सट्टा सत्तामा बस्नेहरूको खल्ती भर्दै छिटो नाफा हुने व्यापारतिर दौडेका छन्Ù कोही आफैं सत्तामा पुगेर सत्ता र सम्पत्तिबीचको दूरी हटाउने प्रयासमा छन् । समष्टिमा खर्बौंको आयातसँग आउने कुत नै आजका सत्ताधारीहरूलाई पर्याप्त थियो । त्यसैले औद्योगिक क्षेत्र र रोजगारी विस्तारका लागि चाहिने कार्यकुशलता र प्रतिस्पर्धात्मक क्षमता बढाउने नीतिहरूको निर्माण र कार्यान्वयन व्यवहारमा कहिल्यै हुन सकेन । अग्रगमन र जनताका नाममा इमानदारी र अनुशासनका ठूला भाषण भए तर व्यवहारमा पाखण्डले जरो गाड्दै गयो । सार्वजनिक र निजी क्षेत्रका उद्योगहरू बिरामी हुँदै गए तर त्यो चासोको विषय रहेन किनभने आयातउन्मुख अर्थतन्त्रमा सार्वजनिक नीतिनिर्माण र निर्णय जनताको हितका लागि नभएर शासकको शक्ति र सम्पन्नतामा केन्द्रित रह्यो । यो पाखण्ड अहिले झन् बढेको छ । फलस्वरूप, जहानियाँ शासनमा शोषण थेग्न नसकेर उन्नाइसौं शताब्दीमा मुग्लान पसेका नेपालीहरू आज खाडी मुलुकमा भौंतारिन बाध्य भएका छन् । नेपालका शासकहरूलाई यसमा चासो छैन र नेपाल आज औद्योगिकीकरणको सट्टा उल्टो बाटामा हिँडिरहेको छ र बेरोजगारी विकराल अवस्थामा छ । आशा गरौं, नयाँ सरकारले समस्या समाधानमा ध्यान दिनेछ । अब विगतका वर्षहरूमा जस्तो राष्ट्रदोहन गर्ने छुट छैन । पहिलेजस्तै दोहन प्रक्रिया कायम रहे श्रीलंकामा जस्तो प्रधानमन्त्री र अर्थमन्त्रीहरू भाग्नुपर्ने अवस्था आएमा आश्चर्य हुनेछैन ।लोहनी राप्रपा निर्देशन समितिका अध्यक्ष हुन् ।"
विश्वव्यापी बन्दै गिभिङ ट्युस्डे,"इन्डियाना (एजेन्सी) यस वर्षको गिभिङ ट्युस्डे मा विश्वका ८० भन्दा बढी देशका नागरिकहरू सहभागी भएका छन् । हुनेले दान दिऊँ, सक्नेले स्वयंसेवा गरौं र केही नसके मुस्कान दिऊँ, भन्ने अभियानसँगै एक दशकअघि सुरु भएको गिभिङ ट्युस्डे मा ३ अर्ब अमेरिकी डलरभन्दा बढी दान गरेका जनाइएको छ । नोभेम्बर महिनाको चौथो बिहीबार अमेरिकामा मनाइने थ्यांक्सगिभिङ पछिको पहिलो मंगलबार दयालुपन प्रवर्द्धन गर्ने गिभिङ ट्युस्डे का दिन लाखौं मानिसले आफूले सक्दो दान दिने गर्छन् । गिभिङ ट्युस्डे नामको गैरनाफामूलक संस्थाले सन् २०१२ मा सुरु गरेको अभियानले हरेक मानिसले गर्ने सक्दो दानको हरेक क्षण गणना हुने जनाएको छ । संस्थाका अनुसार सन् २०२१ को गिभिङ ट्युस्डे मा अमेरिकामा मात्रै ३ करोड ५० लाख मानिसले २ अर्ब ७० करोड अमेरिकी डलर दान गरेका थिए । यो दान हालसम्मकै बढी भएको जनाइएको छ । उक्त रकम सन् २०२० को तुलनामा १० प्रतिशत बढी थियो । सर्वसाधारणले दान दिने पैसा मात्र नभई स्वयंसेवाको कार्य र कसैप्रति प्रकट गरेको मुस्कान पनि महत्त्वपूर्ण हुने गिभिङ ट्युस्डे की सहसंस्थापक आशा कुरनको भनाइ छ । गिभिङ ट्युस्डेको प्रतिबद्धता भनेको संसारमा हामीले गर्ने सूक्ष्म कार्यमा पनि कसरी दयालुपन कायम गर्न सकिन्छ भन्ने नै हो, उनले भनिन् । उनका अनुसार दयालुपन कारोबारमार्फत मात्रै अभिव्यक्त गर्नुपर्छ भन्ने होइन । वास्तवमा यो हामीले समग्र मानव जातिलाई हाम्रो जीवनमा के कस्तो व्यवहार गर्छौं भन्ने पनि हो, कुरनले भनिन् । त्यसका साथै, आफूलाई बेवास्ता गर्न सक्ने मानिसलाई बोलाएर पनि दयालुपन देखाउन सकिन्छ । अमेरिकाको न्युयोर्कमा सामाजिक क्षेत्रमा क्रियाशील कुरनले सन् २०१२ मा हेनरी टिम्ससँग मिलेर गिभिङ ट्युस्डे स्थापना गरेकी हुन् । सामाजिक सञ्जालका माध्यमबाट दयालुपन भाइरल बनाउने सोचका साथ यसको स्थापना गरिएको उनको भनाइ छ । तर स्थापनाको सुरुवातमा नै यो अवधारणाले अपेक्षा गरेको भन्दा निकै ठूलो सफलता पाएको कुरनले बताइन् । अभियानमा एकपछि अर्को गर्दै विभिन्न देश थपिए । हालसम्म यो अभियान ८५ भन्दा बढी देशमा पुगिसकेको छ, उनले भनिन् । लन्चगुड क्राउडफन्डिङका सहसंस्थापक अमेनी किलावीले आफ्नो संस्थामार्फत मात्रै पछिल्ला दुई वर्षमा १० लाख अमेरिकी डलर बढी सहयोग जुटाएको र यस वर्ष त्योभन्दा बढी जुटाउने अपेक्षा गरेको बताएकी छन् । उनले आफ्नो अनुभव सुनाउँदै अन्य दिनमा भन्दा गिभिङ ट्युस्डे मा मानिसले धेरै दान गर्ने गरेका जनाइन् । गिभिङ ट्युस्डे कुनै एक कारण वा संस्थासँग मात्र सम्बन्धित छैन । त्यसैले यसमा सहभागिता जनाउन चाहनेले आफूलाई प्रभावित पार्ने विषय वा पक्षलाई ध्यान दिन सकिने कतिपयको भनाइ छ । त्यसका साथै, यसमार्फत पैसा दान नदिए पनि अन्यखाले सहयोग गर्न सकिने बाटो पनि खुला छ । त्यसैगरी, स्वयंसेवक हुन चाहेको खण्डमा पनि वेबसाइटमार्फत सम्भावित कामको सूची सार्वजनिक गरिएको छ । इच्छुक मानिसले स्थानीय विषयदेखि पाकिस्तानको बाढीजस्ता विश्वव्यापी समस्यामा पनि सहयोग पुर्याउन सक्छन्, कुरनले भनिन्, त्यसका साथै तपार्इंका कामबारे पनि सोच्नुस् र त्यस्ता सूक्ष्म कार्यले अरू कसैको दिन उज्यालो भयो भनेर पनि ।"
केजरीवालको प्रवेशले गुजरातमा त्रिपक्षीय प्रतिस्पर्धा,"(नयाँदिल्ली)  प्रधानमन्त्री नरेन्द्र मोदी र गृहमन्त्री अमित शाहको गृहराज्य गुजरातमा शुक्रबार विधानसभा चुनाव हुँदै छ । चुनावी मैदानमा आम आदमी पार्टी (आप) ले समेत आफ्नो स्पेस बढाउँदै लगेपछि गुजरातमा २७ वर्षदेखि शासनमा रहेको सत्तारूढ भारतीय जनता पार्टी (भाजपा) ले आफ्नो विरासत जोगाइराख्न प्रचारप्रसार र चुनावी रणनीतिमा पूरा शक्ति लगाएको छ । प्रधानमन्त्री मोदी र गृहमन्त्री शाह मात्रै होइन उत्तर प्रदेशका मुख्यमन्त्री आदित्यनाथ योगीदेखि मध्यप्रदेशका मुख्यमन्त्री शिवराज चौहानसम्म, पार्टी अध्यक्ष जेपी नड्डाका साथै भाजपा नेताहरू मतदाता रिझाउन गुजरातमा व्यस्त छन् । पहिलो चरणको चुनावको प्रचार प्रसारको अवधि मंगलबार सकिँदै गर्दा नेताहरूले एकै दिनमा दर्जनौं चुनावी सभामा सम्बोधन गरेका छन् । पार्टीका सबै स्टार प्रचारक नेतालाई भाजपाले गुजरातको चुनावी मैदानमा प्रचारप्रसारका लागि उतारेको छ ।गुजरातको १ सय ८२ विधानसभा सिटका लागि डिसेम्बर १ र ५ मा गरी दुई चरणमा मतदान हुँदै छ । ८ तारिकमा परिणाम घोषणा हुनेछ । दिल्लीपछि पञ्जाब प्रान्तमा सरकार बनाउन सफल आम आदमी पार्टीले विभिन्न कार्यक्रमहरूको आश्वासन बाँडेर गुजरातका मतदाता रिझाउने कोसिसमा जुटेको छ । आप नेता अरविन्द केजरीवाल कहिले अटो चालकको घरमा खाना खाएर वा विभिन्न खाले फ्री स्किम हरूको नारा बाँडेर मतदातालाई आफ्नोतर्फ आकर्षित गर्न खोज्दै छन् । सोसल मिडियामा सबैभन्दा सशक्त प्रचार आपकै मानिएको छ । गुजरातमा केजरीवालको प्रवेशले भाजपा र कंग्रेसबीच हुँदै आएको प्रतिस्पर्धा पहिलो पटक त्रिकोणीय हुन पुगेको छ । कांग्रेस नेता राहुल गान्धी भारत जोडो यात्रा गरिरहेका बेला पार्टी अध्यक्ष मल्लिकार्जुन खडगेलगायत शीर्ष नेताहरू भने गुजरातमा व्यवस्त छन् । भाजपा र कांग्रेस दुवैको वक्तव्यबाजीको आक्रमण केजरीवालमाथि छ । विश्लेषकहरूले पहिलो पटक गुजरातको चुनावी मैदानमा उत्रेका आम आदमी पार्टीलाई कमजोर आँकेका छैनन् । त्यसले पनि भाजपा र कांग्रेसको चुनौती बढाएको हो । चुनाव अगाडि गरिएका मत सर्वेक्षणहरूले आपको प्रवेशले भाजपाको जितलाई सजिलो बनाउने देखाएका छन् । विपक्षको मत कांग्रेस र आपमा बाँडिँदा त्यसको लाभ भाजपालाई हुने बताइएको छ । कंग्रेसले आपमाथि भाजपासँगै साँठगाँठ गरेको आरोपसमेत लगाउँदै आएको छ । कंग्रेसले आपलाई भाजपाको बी टिम भनेको छ । कंग्रेसको सरकार रहेको प्रदेशमा भाजपासँग मिलेर कंग्रेसलाई हराउने तथा गुजरातमा भाजपालाई मद्दत पुर्याउन आप आइपुगेको कंग्रेस नेताहरूले सार्वजनिक अभिव्यक्ति नै दिँदै आएका छन् । दिल्ली र पञ्जाबमा कंग्रेसकै सरकारलाई विस्थापन गरेर आपको सरकार बनेको हो । भाजपा विरोधी मतदाताहरूले मोदी र भाजपालाई टक्कर दिने विकल्पमा कंग्रेसको साटो आपलाई चुनेको खण्डमा पनि केजरीवाल गुजरातमा स्थापित हुनेछन् । अर्कोतिर, कंग्रेसले कहिले पनि नजितेका ४८ सहरी क्षेत्रमा आपले भाजपालाई कडा टक्कर दिइरहेकाले त्यसले भाजपालाई हानि पुर्याउने विश्लेषण पनि छ । सन् २०१७ को चुनावमा भाजपाले ९९ र कंग्रेसले ७७ सिट जितेको थियो । १ सय १२ बाट ९९ मा झर्नुलाई भाजपाको परिणामलाई राम्रो मानिएको थिएन । अहिले कंग्रेस र आप दुईवटा विपक्षीसँग टक्कर लिएर सिटको संख्या बढाउन भाजपाका अगाडि चुनौती मानिएको छ । २७ वर्षदेखि सत्तामा रहेका भाजपाका अगाडि सत्ताविरोधी लहर को चुनौती पनि छ । गत महिना मोरबीमा भएको पुल दुर्घटनामा १ सय ४० जनाको मृत्यु भएको थियो । विपक्षीले यो विषयलाई पनि चुनावी मुद्दा बनाएर सरकारविरोधी जनमत तयार पार्ने प्रयास गरेका छन् । तर, प्रधानमन्त्री मोदीको लोकप्रियताले सबै खाले चुनौती चिर्ने विश्वास भाजपा नेताको छ । भाजपाले आपलाई टक्कर दिन पुराना धेरै नेतालाई बिदा गरेर नयाँ तथा युवा उम्मेदवारलाई अघि सारेको छ । गुजरात चुनावलाई २०२४ मा हुने लोकसभा चुनावसँग पनि जोडेर हेरिएको छ । मोदी र शाह गुजरातमा कमजोर भएको खण्डमा त्यसको प्रभाव सबैतिर पर्ने भएकाले सिट घट्न नदिन र त्यसलाई बढाउन भाजपाले पूरा शक्ति लगाएको हो । मोदी सन् २००१ देखि २०१४ सम्म गुजरातको मुख्यमन्त्री थिए । मुख्यमन्त्रीकै रूपमा लोकप्रियता कमाएका मोदीकै फेस देखाएर भाजपाले २०१४ को लोकसभा चुनाव लडेको थियो । पार्टीले पूर्ण बहुमत पाएपछि मोदी प्रधानमन्त्री भएका थिए । उनले प्रधानमन्त्रीका रूपमा हाल दोस्रो कार्यकाल गुजार्दै छन् । सन् २०२४ मा हुने लोकसभा चुनावमा पनि मोदीकै नाममा भाजपाले चुनाव लड्ने निश्चित छ । भाजपाले केन्द्र, प्रदेश र स्थानीय तहसम्मको चुनावको प्रचारमा मोदीकै फेस भ्यालु लाई जोड्दै आएको छ । दिल्लीमा भइरहेको नगर निगमको चुनावमा वडाका प्रतिस्पर्धीले पनि मोदीलाई देखाएरै उनकै नाममा मतदातासँग भोट माग्दै छन् ।कंग्रेस अध्यक्ष मल्लिकार्जुन खडगेले गुजरातको एक चुनावी सभामा सबैतिर मोदीकै नाममा भोट मागिएको विषयलाई आलोचना गरेका छन् । हरेक ठाउँ, हरेक मुद्दा, पार्षद् चुनाव, एमएलए चुनाव, लोकसभा सबैतिर मोदीकै तस्बिर देखाइन्छ, भाजपामाथि व्यंग्य गदै खडगेले भने, के रावणको जस्तै मोदीको पनि सयौं मुख छ ?"
गीता महोत्सवको कन्ट्री पार्टनर नेपाल,"नयाँदिल्ली (कास) भारतको हरियाणा सरकारले आयोजना गरेको अन्तर्राष्ट्रिय गीता महोत्सवमा नेपाल कन्ट्री पार्टनर रहेको छ । हरियाणाको ऐतिहासिक तथा धार्मिक महत्त्वको सहर कुरुक्षेत्रमा आयोजित महोत्सवको मंगलबार राष्ट्रपति द्रौपदी मुर्मुले उद्घाटन गरेकी छन् । कार्यक्रममा भारतका लागि नेपाली राजदूत शंकर शर्माले नेपालको प्रतिनिधित्व गरेका थिए । आयोजकले प्रधानमन्त्री शेरबहादुर देउवालाई निमन्त्रणा गरेको थियो । तर, देउवा नेपालमा जारी चुनावी प्रक्रियालगायतका कारणले सहभागिताका लागि असमर्थता जनाएका थिए । नेपाल सरकारका तर्फबाट प्रधानमन्त्री देउवाको सन्देश कार्यक्रममा सुनाइएको थियो ।मन्त्रोचारण, शंखनाद र श्लोकोच्चारणबीच राष्ट्रपति मुर्मुले महोत्सवको उद्घाटन गरेकी थिइन् । हरियाणाका राज्यपाल बंडारु दत्तात्रेय, मुख्यमन्त्री मनोहर लालसहित प्रदेशका उच्च अधिकारीहरूमाझ नेपाली राजदूत शर्माको पनि उपस्थिति थियो । महोत्सवमा भारतका विभिन्न राज्यबाट आएका कलाकाले आफ्नो प्रदेशको कला संस्कृतिको झाँकी प्रदर्शन तथा सांस्कृतिक कार्यक्रम देखाए । कन्ट्री पार्टनर का रूपमा नेपालले पनि आफ्नो कार्यक्रम नोभेम्बर ४ मा प्रदर्शन गर्दै छ । त्यसबाहेक व्यापार व्यवसायका हिसाबले पनि महोत्सवमा स्टलहरू राखिएका छन् । नेपालको पहिचान देखिने हस्तकला, नेपाली टोपी, खुकुरी, पस्मिना, रुद्राक्षसहितका सामग्रीको स्टल राखिएको दूतावासका कल्चरल काउन्सिलर यदु पौडेलले बताए । एक साता चल्ने मेलालाई ४५ लाख जनाले अवलोकन गर्ने आयोजकको अनुमान छ । धार्मिक, ऐतिहासिक र व्यासायिक सबै डाइमेन्सनबाट मेलाको महत्त्व देखिएको छ, पौडेलले भने हामीले यसबाट लाभ लिन सक्नुपर्छ ।"
भेरीमा पुल नहुँदा डोल्पामा महँगी दोब्बर,"(तल्लुबगर, जाजरकोट)  जाजरकोटडोल्पा सडकको डोल्पाखण्डमा तोकिएको समयमा पुल निर्माण नहुँदा तीन जिल्लाका बासिन्दालाई दैनिक सास्ती भोग्नुपरेको छ । तीन वर्षअघि एक वर्षभित्र निर्माण हुने भनिएका पुल अहिलेसम्म नबन्दा डोल्पा, जाजरकोटको पूर्वी भेग र रुकुमको उत्तरी क्षेत्रका सर्वसाधारणले दुःख भोगिरहेका छन् । जाजरकोटको रग्दास्थित चौखामा बेलिब्रिज, डोल्पाको खदाङ, करबगाड र त्रिपुराकोट बगरमा पक्की पुल र रूपगाडमा बेलिब्रिज समयमै बनेका छैनन् । पुल निर्माण हुने योजनास्थलमा जगमा सामान्य पिलर मात्र उठाइएको छ । जबकि ती स्थानमा हालसम्म पुल निर्माण भइसक्नुपर्ने थियो । जाजरकोटको होलुखोला, रिम्ना र चिसापानीमा पक्की पुल, कैनाखोला र नलगाडमा बेलिब्रिज निर्माण भई सवारीसाधनलाई सहज भए पनि अरु ठाउँमा नबन्दा यात्रुलाई सास्ती भएको हो । चर्को ढुवानी भाडाकै कारण जाजरकोटमा १६ सय पर्ने १ क्विन्टल सिमेन्ट डोल्पामा ३५ सय, बढीमा ११ हजार पर्ने एक बन्डल जस्तापाता १८ हजार, एक क्यारेट अन्डा ५ सय, फलामे रड प्रतिक्विन्टल १८ हजार, चिनी प्रतिकिलो १ सय ३०, दाल प्रतिकिलो २ सय रुपैयाँ र सामान्य चामल प्रतिकिलो १ सय रुपैयाँमा बिक्री हुने गरेको डोल्पाका व्यवसायी तेजप्रकाश बुढाले जनाए । हामीलाई पनि समस्या छ, सडकमा पुल नबन्दा एकातिर समयमै सामान ढुवानी हुँदैन, ढुवानी भए पनि भाडा ज्यादै महँगो छ, उनले भने, हामी त थोरै नाफा खाएर खाद्यान्न र निर्माण सामग्री बिक्री गर्न बाध्य छौं । जाजरकोट र रुकुम पश्चिमको बीचमा रहेको भेरी नदीको तल्लु बगरमा बेलिब्रिज निर्माण गर्न गत आर्थिक वर्षमा मात्र बोलपत्र आह्वान गरिएको थियो । यो भेरी कोरिडोरअन्तर्गत निर्माण गरिनुपर्ने मुख्य बेलिब्रिज हो । यसले डोल्पालाई सडक सञ्जालसँग जोड्छ । तर त्यस ठाउँमा पक्की पुल नहुँदा ढुवानी भाडा अत्यधिक महँगो छ, जसका कारण तीन जिल्लाका बासिन्दा सडक सुविधा भए पनि अत्यधिक महँगीको मार खेप्न बाध्य छन् । पुलको ठेक्का सम्झौता ०७८ पुस १६ मा भएको हो भने ०७९ असार १५ भित्र बनाइसक्नुपर्ने थियो । तर अहिलेसम्म यसको एकतिरको फाउन्डेसन र बीचको पिलरको काम मात्र भएको छ । पुल निर्माणमा ढिलाइ भएपछि व्यवसायीलाई कार्यालयमै बोलाएर पुस मसान्तभित्र निर्माण सक्ने प्रतिबद्धता गराइएको चौरजहारीस्थित सडक डिभिजन कार्यालयका प्रमुख आशुतोष कर्णले बताए । ३ करोड ८५ लाख रुपैयाँ लागतमा हिमसगरमाथाखड्काकृष्ण जेभीलाई पुल निर्माण जिम्मा दिइएको छ । डोल्पा सदरमुकाम दुनै नजिकैको रुपागाट पुल पनि अलपत्र छ । यो पुल पनि ०७८ चैत मसान्तभित्रै सकिइसक्नुपर्ने थियो । जाजरकोटको नलगाड नगरपालिका११ र रुकुम पश्चिमको आठबीसकोट६ अनाहबीचमा रहेको भेरीमा पुल नबन्दा यात्रुहरूले दैनिक सास्ती भोग्नुपरेको डोल्पाको ठूलीभेरी नगरपालिकाका जयकृष्ण हमालको भनाइ छ । सडक बन्यो । तर पुल नबन्दा हामीलाई जिल्लामा सडक पुगेको अनुभूति नै भएको छैन, उनले भने, सडकखण्डमा झन्डै ५ दर्जन खोला छन्, भेरीमा पनि पुल बनेको छैन, पुल नभएपछि बीचबीचमा गाडीबाट झरेर झोलुंगे पुल तर्नुपर्छ, गाडीमा राखेका सामान यात्रुले नै पल्टी गरेर वारपार गराउनुपर्छ ।डोल्पाको ठूलीभेरी नगरपालिकास्थित रूपगाडमा पुल नबन्दा काठको लाप्कोमा जोखिमपूर्ण तरिकाले यातायातका साधन राखेर वारपार गराउनुपरेको डोल्पाका प्रमुख जिल्ला अधिकारी वेदनिधि अधिकारीले जनाए । सदरमुकाम दुनै र जुफाल जोड्ने मुख्य सडक र भेरी करिडोरका लागि यहाँ पुल बन्न अत्यन्त जरुरी छ, उनले भने, रुपागाडसँगै अरु ठाउँमा पनि पुल नबन्दा डोल्पामा उत्पादित स्याउ, जिम्बु र अन्य जडीबुटीले बजार पाएका छैनन्, दैनिक उपभोग्य सामान पनि महँगो भाडा तिरेर ढुवानी गर्नुपर्छ । नेपालगन्जबाट सदरमुकाम दुनैसम्म प्रतिकिलो ८० रुपैयाँसम्म ढुवानी भाडा तोकिएको छ, जसका कारण डोल्पालीहरूले सडक पुगे पनि महँगीको मार खेप्नुपरेको उनले बताए । पक्की पुल नबन्दा झोलुंगे पुलमा स्थानीय मजदुरलाई प्रतिकिलो ४० रुपैयाँमा सामान बोकाएर सामान पल्टी गर्नुपर्ने बाध्यता भएको डोल्पाका व्यापारी हरिचन्द्र बुढाको भनाइ छ । जिल्लामा हुने सबैखाले निर्माणका सामग्री यही सडकबाट ढुवानी हुने भएकाले हरेक सामग्री महँगो र तोकिएको समयमा नपुग्ने समस्या छ । जाजरकोट सदरमुकामबाट नलगाड नगरपालिका११ तल्लुसम्म कालोपत्रका लागि ठेक्का भएर काम सुरु गरिए पनि सडकमा पुल नै नबन्नु दुःखद भएको उनी बताउँछन् । सडक स्तरोन्नतिको काममा पनि ढिलाइ भइरहेको स्थानीय अगुवा राजेन्द्रविक्रम शाहले जनाए । पुल र सडक स्तरोन्नतिमा ढिलाइ हुँदा डोल्पाको जगदुल्ला जलविद्युत् आयोजनाको पहुँच मार्ग निर्माणमा समेत सुस्ती छाएको छ । भेरी करिडोरमा निर्माण हुन बाँकी चार पुल आगामी वैशाखसम्म निर्माण सकिने सडक डिभिजन कार्यालयका प्रमुख कर्णको भनाइ छ । सुर्खेत, नेपालगन्जलगायत स्थानमा पुल निर्माणका सामग्री भण्डारण गरी राखिएका छन् । ठेकेदार कम्पनीलाई ती सामग्री छिटो ल्याएर पुल निर्माणको काम सक्न ताकेता गरिरहेको उनले बताए ।भेरी करिडोरअन्तर्गत जाजरकोटबाट डोल्पासम्म १ सय १८ किमि सडक पर्छ । नेपाली सेनाले निर्माण गरेको उक्त सडक तीन वर्षअघि मात्र सरकारलाई हस्तान्तरण गरिएको थियो । यससँगै सडक डिभिजनले सडकको स्तरोन्नतिदेखि पुल निर्माणको कामसमेत थालेको थियो । पहिलो चरणमा जाजरकोटको जिरो पोइन्ट (बोहरा पासागाड) बाट रिम्नासम्मको १७ किमि कालोपत्रको काम सुरु गरिएको हो । काम भने अहिलेसम्म एक मिटर पनि भएको छैन । निर्माणको जिम्मा लिएका ठेकेदारले सडक चौडा बनाउने काम मात्र गरिरहेका छन् । जाजरकोट खण्डको भूभागमा वातावरणीय प्रभाव मूल्यांकनदेखि अन्य काम सकेर बाँकी सडक कालोपत्रका लागि ठेक्का लगाउने काम सुरु भएको रुकुम चौरजहारीस्थित सडक डिभिजन कार्यालय प्रमुख आशुतोष कर्णले बताए । कालोपत्रको ठेक्का यती बिल्डर्सले लिएको छ । तर ठेकेदार कम्पनीले जिम्मा लिएको एक वर्षमा सामान्य काम पनि नसकिएको स्थानीय भद्र बोहराले बताए । रणनीतिक महत्त्वको यो सडक ०६५ सालमा जाजरकोटको पासागाडदेखि डोल्पा सदरमुकाम दुनैसम्म खन्न सुरु गरिएको थियो । रेखांकन विवादका कारण सुरुका दुई वर्ष सडक निर्माण रोकिएको थियो । तर रेखांकन पुनर्निर्धारण भएपछि ०६६ सालदेखि निर्माणले तीव्रता पाएको थियो । तीन वर्षअघि मात्र नेपाली सेनाले ट्र्याक खोलेर सरकारलाई सडक हस्तान्तरण गरेको थियो ।"
१९ महिनापछि फर्कियो चाइना साउदर्न,"(काठमाडौं)  कोरोना महामारीका कारण देखाएर काठमाडौं उडान रोकेको चाइना साउदर्न एयरलाइन्सले १९ महिनापछि चीनको व्यापारिक सहर ग्वाङझाउकाठमाडौं उडान सुरु गरेको छ । योसँगै कोभिडपछि चीनबाट नेपाल उडान फेरि गर्ने वायु सेवाको संख्या दुई पुगेको छ । कोभिडअघि चीन र हङकङबाट ६ वटा वायु सेवाले नेपालका लागि उडान गर्दै आएका थिए । यिनले चीनबाट सातामा नेपालका लागि गर्ने उडान त्यसबेला भारतीय वायु सेवाले भारतबाट गर्नेभन्दा बढी थियो । चाइना साउर्दनको काठमाडौं कार्यालयका अनुसार मंगलबार दिउँसो पौने २ बजे उक्त एयरलाइन्सको उडान नम्बर सीजेट६०६७ को विमान १८ जना यात्रु लिएर त्रिभुवन अन्तर्राष्ट्रिय विमानस्थलमा अवतरण भएको थियो भने यहाँबाट ६५ यात्रु लिएर चीनको ग्वाङझाउ फर्किएको थियो । चाइना साउदर्नका डेपुटी सेल्स म्यानेजर धिरज श्रेष्ठका अनुसार चीनका विभिन्न सहरमा अझै आइसोलेसनमा अनिवार्य बस्नुपर्ने नियम कायमै भएकाले अहिले एयरलाइन्सले सातामा एक दिन मंगलबार मात्रै ग्वाङझाउकाठमाडौंग्वाङझाउ उडान गर्ने तालिका तय गरेको छ । कोरोना संक्रमणविरुद्ध उच्च सतर्कता अपनाएको चीनले अन्तर्राष्ट्रिय उडान बिस्तारै खुला गर्दै गइरहेको छ । भारतमा अझै चीनबाट उडान खुला भइसकेको छैन । अहिले एसियामा सिंगापुर, मलेसिया, बंगलादेश अनि नेपालमा उडान खुला भयो, बिस्तारै अरू मुलुकमा पनि उडान खुल्दै जानेछ, श्रेष्ठले भने । कोभिडअघि चाइना साउदर्न अस्ट्रेलिया, अमेरिका, क्यानडालगायतका मुलुकमा जाने नेपाली विद्यार्थी, तिनका अभिभावक र व्यापारीहरूको रोजाइमा पर्ने चिनियाँ वायु सेवा हो । अहिले उक्त वायु सेवाबाट यात्राका लागि ग्वाङझाउकाठमाडौंका लागि मात्रै ओहोरदोहोर गर्ने चीनमा अध्ययनरत नेपाली विद्यार्थी, त्यहाँ किनमेल गर्न जाने व्यापारीले मात्रै टिकट पाउनेछन् । युरोप, अमेरिका वा चीनबाट अहिले पर्यटकले यात्रा गर्न पाउने छैनन्, श्रेष्ठले भने, उता चीनमा अझै ५ दिन होटल क्वारेन्टिन, काठमाडौंको चिनियाँ दूतावासको वेबसाइटबाट हरियो बारकोड अनिवार्य लिनुपर्ने र यात्रा गर्नुभन्दा ४८ घण्टाअघिको पीसीआर नेगेटिभ भएको प्रमाणपत्र अनिवार्य चाहिने नियम छ । त्यस्तै चीनको ग्वाङझाउबाट अर्को प्रान्तमा जानुपर्नेले त्यहाँको सरकारले बनाएको होम क्वारेन्टिन अनिवार्य पालना गर्नुपर्नेछ ।नागरिक उड्डयन प्राधिकरणका सहायक प्रवक्ता ज्ञानेन्द्र भुलका अनुसार कोभिडअघि काठमाडौंका लागि चीनको कुनमिङबाट चाइना इस्टर्न, ल्हासा र छेन्दुबाट सिचुवान एयरलाइन्स र तिब्बत एयरलाइन्सले गर्ने व्यावसायिक उडान अझै सुरु भएका छैनन । कोभिडका कारण नेपाल उडान बन्द गर्ने चिनियाँ सरकार स्वामित्वको एयर चाइनाले भने छेन्दुबाट उडान सुरु गरिसकेको छ । उनका अनुसार कोभिडअघि भारतबाट नेपाल उडान गरिरहेका स्पाइसजेट, बैंककको थाई एयर र कुवेतको वातानिया एयरका जहाज फेरि आएका छैनन् । कोभिडपछि नयाँ वायु सेवाका रूपमा प्राधिकरणले कुवेत एयरवेज, थाई लायन र थाई स्माइललाई नेपालमा व्यावसायिक उडान अनुमति दिएको छ ।"
साना उद्योगमा घट्यो लगानी प्रतिबद्धता,"काठमाडौं (कास) अघिल्लो वर्षको तुलनामा गत वर्ष लघु, घरेलु तथा साना उद्योगमा लगानी प्रतिबद्धता ११२८ प्रतिशतले घटेको छ । उक्त अवधिमा उद्योग दर्ता गर्नेको संख्यासमेत २१९६ प्रतिशतले घटेको उद्योग विभागको तथ्यांक छ । यससँगै देशभर हालसम्म लुघ, घरेलु तथा साना उद्योगको संख्या ५ लाख ८७ हजार ८ सय २ पुगेको छ ।आर्थिक वर्ष ०७६७७ मा घटेको लघु, घरेलु तथा साना उद्योगको संख्या र लगानी प्रतिबद्धता दोस्रो लहरको कोरोना संक्रमण कम भएसँगै आर्थिक वर्ष ०७७७८ मा बढेको थियो । तर गत वर्ष पुनः घटेको हो । आर्थिक वर्ष ०७६७७ मा १ खर्ब ११ अर्ब १५ करोड ९४ लाख ७ हजार रुपैयाँ लगानी गर्न भन्दै ४८ हजार ८ सय ५४ वटा यस्ता उद्योग दर्ता भएका थिए । अघिलो वर्ष एक खर्ब ८५ अर्ब २० करोड ५५ लाख ४ हजार रुपैयाँ लगानीका ८३ हजार ३ सय ८६ वटा उद्योग दर्ता भएको विभागको तथ्यांक छ । गत वर्ष १ खर्ब ६४ करोड २९ करोड ९७ लाख ३६ हजार रुपैयाँ लगानीका ६५ हजार ६९ दर्ता भएका हुन् ।आर्थिक वर्ष ०७७७८ मा ४३ हजार ५ सय ६६ जना महिला र ४६ हजार ३ सय ५८ जना पुरुष उद्यमी थिए्, जसले ३ लाख ११ हजार ६ सय ९३ जनालाई रोजगारी प्रस्ताव गरेका थिए । आर्थिक वर्ष ०७८७९ मा महिला उद्यमी बढेको विभागको तथ्यांक छ । विभागका अनुसार गत वर्ष ४१ हजार ८७४ महिला उद्यमी पुगेका छन् । पुरुष उद्यमी भने ३६ हजार ४ सय १५ जना छन् । यी उद्यमीले २ लाख ४५ हजार ८८८ जनालाई रोजगारी प्रस्ताव गरेका छन् ।विभागले आठ वर्गीकरणमा राखेर लघु, घरेलु तथा साना उद्योग दर्ता गर्दै आएको छ । यसमा उत्पादनमूलक, ऊर्जामूलक, कृषि तथा वनजन्य, खनिज, पर्यटन, सेवामूलक, निर्माण र सूचना तथा प्रविधि उद्योग छन् । आर्थिक वर्ष ०७७७८ मा सबैभन्दा बढी कृषि तथा वनजन्य उद्योगमा ४८ हजार ८ सय ५२ र सेवामूलकमा १८ हजार २१८ दर्ता भएका थिए । गत वर्ष पनि कृषि तथा वनजन्य उद्योगमा ३९ हजार ७ सय ५५ र सेवामूलकमा १४ हजार २२६ उद्योग दर्ता छन् । तर आर्थिक वर्ष ०५१५२ देखि हालसम्मको तथ्यांक हेर्दा सेवामूलक उद्योग नै बढी दर्ता भएको देखिएको छ । आर्थिक वर्ष ०५१५२ देखि हालसम्म सेवामूलकमा १ लाख ९० हजार २३४ उद्योग दर्ता छन् । औद्योगिक व्यवसाय ऐन ०७६ ले लघु उद्यम र घरेलु उद्योगबाहेकको १५ करोड रुपैयाँसम्म स्थिर पुँजी भएको उद्योगलाई साना उद्योगको वर्गीकरणमा राखेको छ । घरजग्गाबाहेक बढीमा २० लाख रुपैयाँसम्मको स्थिर पुँजी रहेका उद्योगलाई लघु, परम्परागत सीप र प्रविधिमा आधारित हुनेलाई घरेलु उद्योगमा वर्गीकरण गरेको छ ।"
बाजुरा र स्याङ्जाको निर्णय कहिले ?,"काठमाडौं (कास) स्याङ्जा र बाजुरामा पुनः निर्वाचन गर्ने कि मतगणना सुरु गर्ने भन्नेमा निर्वाचन आयोगका पदाधिकारीबीच नै मत नमिल्दा अन्योल लम्बिँदै गएको छ । आयोगले विवादितमध्ये दोलखामा मात्रै पुनः मतदानको निर्णय गरेको छ ।स्याङ्जा२ र बाजुरामा एमाले र कांग्रेसले एकअर्कालाई बुथ कब्जा गरेको आरोप लगाइरहेका छन् । एमालेले पुनः मतदानको माग गरिरहेको छ भने कांग्रेसले मतगणनामा जोड दिइरहेको छ । स्रोतका अनुसार आयोगका ५ पदाधिकारीमध्ये केहीले पुनः मतदानको जिकिर गरिरहेका छन् भने अन्यले मंसिर ४ मा खसाइएकै मत गन्नुपर्नेमा जोड दिइरहेका छन् । आयोगले टोली पठाएर छानबिन गर्ने विषयमा समेत आयोगका पदाधिकारी एकमत हुन सकेका थिएनन् । आयुक्त ईश्वरी पौड्यालले स्याङ्जामा मतगणना गर्नुपर्ने र छानबिन टोली नै पठाउन नहुने भन्दै आयोगको निर्णयमा फरक मत राखेका थिए । निर्वाचन अधिकृतलाई मतगणनाको निर्देशन दिनुपर्ने उनको जिकिर थियो । आयोगले बहुमतको निर्णयका आधारमा स्याङ्जा र बाजुरामा सहसचिवको नेतृत्वमा छानबिन टोली पठाएको थियो । टोलीले मंगलबार आयोगमा प्रतिवेदन बुझाएका थिए । दुवै टोलीले पुनः निर्वाचन गर्ने वा मतगणना गर्ने यकिन सुझाव दिएका छैनन् । मंगलबार साँझ बसेको आयोगको बैठकमा पौड्याल गणनाको पक्षमा खुलेका थिए । आयुक्तद्वय सगुनशमशेर जबरा र जानकी तुलाधर निश्चित मतदान केन्द्रमा पुनः मतदान गरेर भए पनि आयोगप्रतिको विश्वास जोगाउनुपर्ने पक्षमा उभिएका छन् । स्याङ्जामा मृतक र विदेशमा भएकाको नाममा समेत मतदान गरिएको गुनासो आएको र बाजुरामा मतदानका क्रममा मृत्युसमेत भएकाले निश्चित मतदानस्थलमा पुनः मतदान गर्नुपर्ने उनीहरूको तर्क छ । प्रमुख आयुक्त थपलिया र अर्का आयुक्त रामप्रसाद भण्डारी सहमतिमै निर्णय गर्नुपर्ने पक्षमा छन् । मंगलबार बैठकमा सहमति जुट्न नसकेकाले बुधबार पुनः बैठक हुने आयोगले जनाएको छ । जिल्लाबाट फर्केका टोलीले दिएको प्रतिवेदन अध्ययन भइरहेको छ । बुधबार मध्याह्नसम्म दुवै जिल्लाको निर्णय भइसक्छ, प्रमुख निर्वाचन आयुक्त दिनेश थपलियाले भने । उनले यस विषयमा निर्णय लिनुअघि कानुनी परामर्श पनि गर्ने जानकारी दिए । बुथ कब्जा गरेर मृत्यु भएका र विदेशमा रहेका मतदाताको नाममा पनि मत खसालेको भन्दै सुरु भएको स्याङ्जा२ को विवाद जिल्लास्तरबाट सुल्झन नसकेर आयोगमा आइपुगेको हो । स्याङ्जाको चापाकोट नगरपालिका३ को दिसिङकोट आधारभूत विद्यालय, वडा ४ को राम मन्दिर मावि, वडा ५ का जनसक्रिय आधारभूत विद्यालय र दिनदलायु आधारभूत विद्यालयका सबै मतदात केन्द्रमा कांग्रेसका कार्यकर्ताले बुथ कब्जा गरेर फर्जी मत खसालेको एमालेको दाबी छ । चापाकोट नगरपालिका१ को भानु मावि आधीचौघेरा, गल्याङ नगरपालिका७ मनहरिखर्कको मतदान केन्द्र, कालीगण्डकी गाउँपालिकाको अमरदीप मावि र कोटाकोटा आधारभूत विद्यालय केन्द्रमा एमालेले बुथ कब्जा गरेको कांग्रेसको आरोप छ । बाजुरामा एमालेले ८ र कांग्रेसले १६ ठाउँमा बुथ कब्जा गरेको एकअर्काको आरोप छ । बाजुराकै बुढीनन्दा५ मा स्थगित मतदान भने भइसकेको छ । बाजुराको त्रिवेणी७ को मतदानस्थलमा विवाद हुँदा प्रहरीको गोली लागेर सञ्जीव अयडीको मृत्यु भएको थियो । कांग्रेस समर्थित समूहको कुटपिटबाट अनेरास्ववियुका केन्द्रीय सदस्य चेतन अयडीको ज्यान गएको थियो ।"
डेढ दशकदेखि हिउँ चितुवा पछ्याउँदै,"(काठमाडौं)  फुर्तिलो जन्तु, जो हिमाली क्षेत्रमा मात्रै पाइन्छ । आहाराका लागि वन्यजन्तु सिकार गर्छ । मान्छेबाट कोसौं टाढा बस्छ । हिमाली बस्तीमा पस्यो भने घरपालुवा जन्तु मार्छ । हिमाली क्षेत्रमा लुकामारी गर्दै बाँच्ने हिउँ चितुवालाई तस्बिरमा कैद गर्नु सजिलो छैन । किनभने नजिक पर्दैन, मान्छेका गतिविधि चाल पाउँदा यति छिटो भाग्छ कि उसलाई भेट्न शक्तिशाली लेन्स बोकेकाहरूले पनि भाग्यको भर पर्नुपर्छ । तिनै हिउँ चितुवा तस्बिरहरू यतिबेला प्रदर्शनीमा छन् । ललितपुर झम्सिखेलस्थित विन्डहर्स ग्यालरीमा शनिबार सुरु भएको प्रदर्शनी मनाङका टासी आर घलेको हो । वन्यजन्तु फोटोग्राफीमा क्रियाशील घलेले डेढ दशक अघिदेखि खिचेका हिउँ चितुवा तथा हिमाली परिवेशका दृश्यहरूलाई मेल्टिङ प्याराडाइज शीर्षकमा प्रदर्शनी राखेका हुन् । प्रदर्शनीमा क्युरेटरका रूपमा उजेन नोर्बु गुरुङ छन् । प्रदर्शित तस्बिरहरू, आहारा प्रजाति, हिमाली भूभागका दृश्यहरूले जोकोहीलाई आकर्षित गर्ने खालका छन् । मनाङमा होटल व्यवसाय गर्ने घलेलाई जबदेखि फोटोग्राफी, त्यसको पनि वन्यजन्तु विधामा रुचि भयो, निरन्तर लागि परे । सन् २००६ मा उनले पहिलो पटक आफ्नो क्यामराले हिउँ चितुवा खिचेका थिए । उनी भन्छन्, १६ वर्षको अवधिमा मैले करिब ३० पटक हिउँ चितुवा देखें, २९ पटक फोटो खिच्न सफल भएको छु । हिमाली क्षेत्रमा हुर्केकाले उनका लागि हिउँ चितुवा नौलो जन्तु होइन । तर चाहेका बेला खिच्न भने कहिल्यै सजिलो भएन । केही ठाउँमा लगातर पछ्याएपछि मात्र तस्बिर लिन सफल भएको उनी सुनाउँछन् । कहिलेकाहीँ त्यतिकै फोटो खिच्न हिँड्दा पनि हिउँ चितुवा देखियो, उनले भने, कुनै बेला दुईतीन महिना पछ्याउँदा पनि भेटिएन । एकपटक एकै ठाउँ ११ घण्टासम्म कुरेर फोटो लिएको छु । खिचेपछि तस्बिर हेर्दा आकर्षक देखिने हिउँ चितुवालाई क्यामरामा कैद गर्न सक्नु सजिलो नभएको उनको अनुभव छ । हिउँ चितुवा खिच्न निस्कनुअघि उनीहरूका आनीबानीबारे अध्ययन जरुरी हुने उनी बताउँछन् । भाले र पोथीमा केही फरक हुन्छन् । पुच्छरको टुप्पोबाट नै यिनीहरूको फरक छुटिन्छन्, उनले भने । भाले ५५ किलो र पोथी ३५ किलोसम्मका हुन्छन् । हिउँ चितुवाहरू गर्भधारणको अवधिबाहेक अधिकांश समय एक्लै यात्रा गर्छन् । त्यसपछि पोथीले बच्चा जन्माउने, हुर्काउने, सुरक्षा दिने र सिकार गर्न सिकाउने गर्छ । भालेको भूमिका हुँदैन । तस्बिर कैद गर्ने क्रममै उनले तीन घण्टासम्म पोथी हिउँ चितुवा र बच्चासँगै खेलेको हेर्न पाएको सुनाए । उनले भने, १८ देखि २१ महिनापछि माउ छाडेर बच्चा एक्लो जीवन बिताउन हिँड्न थाल्छन् । आफूसँग छुटेर गए पनि यदि बच्चाले सिकार गर्न सकेन वा संकटमा परेको भान भए माउ फर्केर आउने रहेछन्, उनी भन्छन्, मैले फोटोका लागि पछ्याइरहँदा तिनीहरू सँगै खेल्ने, हिँड्ने मुभमेन्टहरू हेरेको छु । घलेले ४० देखि ८० मिटरसम्मको दूरीबाट हिउँ चितुवाको तस्बिर लिएका छन् । तस्बिर कैद गर्ने क्रममा हावा बहने विपरीत दिशाबाट जानुपर्ने उनी बताउँछन् । उच्च हिमाली भेगमा हिउँ चितुवा खिच्न हिँड्दा त्यसले मानिसलाई आक्रमण गरेका घटना घलेले देख्नुसुन्नुपरेको छैन । हिउँ चितुवाहरू लजालु स्वभावका हुन्छन् । सुरक्षाप्रति चनाखो भइरहने उनीहरू टाढैबाट जोखिम आभास भए लुक्छन् । फोकस र लाइटसँग खेल्नुपर्ने फोटोग्राफी कला हो, घले भन्छन् यसमा पनि एउटा खास क्षेत्रको फोटो खिच्छु भने निरन्तर लागिपर्नु आफैंमा सजिलो होइन ।"
दिनकै योजना बनाउनमा व्यस्त डेसच्याम्प,"दोहा (एएफपी) फ्रान्सेली प्रशिक्षक डिडियर डेसच्याम्पले मंगलबार करिम बेन्जेमाबारे बोल्न अस्वीकार गरेका छन् । बालोन डीअर विजेता बेन्जेमा विश्वकपबाट फिर्ता भएयता बिदा मनाइरहेका छन् । रियल म्याड्रिड स्ट्राइकरले खुट्टाको चोटका कारण फ्रान्सेली टिम छाडेका थिए । त्यसयता उनी रियुनियन टापुमा देखा परेका थिए । उनी चाँडै रियलको प्रशिक्षणमा फर्कने पनि बताइएको छ । उनी कम्तीमा एक साता त्यस टापुमै रहने भनिएको छ । औपचारिक रूपमा अझै पनि फ्रान्सेली टिमको सदस्य रहेका बेन्जेमाबारे सोधिएको प्रश्नमा डेसच्याम्प चुप रहे । प्रशिक्षकले डेसच्याम्पको स्थानमा केही पनि नयाँ खेलाडी टिममा राखेका छैनन् । यो अप्ठ्यारोमा पार्ने प्रश्न हो, तर यी सबै मेरो मनमा छैन । मलाई कसले के, कहाँ र किन कस्तो भनिरहेको छ, मतलब छैन, उनले भनेका छन् । ट्युनिसियाविरुद्धको खेलअघि मिडियासामु प्रस्तुत हुने क्रममा बेन्जेमाबारे प्रशिक्षकले अनभिज्ञता देखाएका हुन् । उनले भने, मैले टिम छाडेयता बेन्जेमासँग कुरा गरेको छैन । सबैलाई थाहा छ, उनको स्थिति कस्तो छ र उनी कति समय मैदानबाहिर रहनेछन् । म भने अहिले यहाँ उपलब्ध २४ खेलाडीमै केन्द्रित छु । कसैले चाहन्छ भने यो विषयमा म तर्क गर्न सक्छु । तर मैले यस्तो काम गर्ने पनि छैन, किनभने प्रत्येक दिनको योजनामा व्यस्त छु । फ्रान्सेली फुटबल संघले बेन्जेमालाई तीन साताका आराम चाहिएको बताएको छ । त्यसको अर्थ विश्वकपको फाइनलअगाडिसम्म पनि उनी पूर्णतः फिट हुने छैनन् । फ्रान्स समूह डी को सुरुआती दुवै खेलमा विजयी छ । टोलीले अस्ट्रेलिया र डेनमार्कमाथि जित निकालेको हो । बुधबार ट्युनिसियाविरुद्धको खेलमा बराबरी गरे पनि फ्रान्स समूह विजेता हुँदै अन्तिम १६ मा प्रवेश गर्नेछ । फ्रान्सलाई गोलअन्तरको धेरै फाइदा रहेको स्थितिमा डेनमार्कविरुद्धको खेल गुमाए पनि उसलाई खासै घाटा नहुन सक्छ । त्यसैले प्रशिक्षक डेसच्याम्प अन्तिम १६ को खेलअगाडि केही नयाँ खेलाडीलाई मौका दिन सक्ने स्थितिमा हुनेछ । उनी भन्छन्, सबैलाई थाहा छ, हामी अर्को चरण पुगिसकेका छौं, जसरी ब्राजिल र पोर्चुगल पुगेका छन् । त्यसैले हामीलाई टिममा केही परिवर्तन गर्ने अवसर हुनेछ । तर हामी यो तेस्रो खेललाई कम महत्त्व दिन चाहँदैनौं । हामी राम्रो नतिजाका लागि सक्दो प्रयास गर्ने पक्षमै छौं । यो विश्वकप हो र हामी जितको लय कायम राख्न चाहन्छौं । हामीलाई जित आवश्यक नहुन पनि सक्नेछ, तर हामी यही नतिजाका लागि नै खेल्नेछौं । ट्युनिसियालाई अर्को चरण पुग्ने सम्भावना जीवन्त राख्न एजुकेसन सिटी स्टेडियममा हुने यो खेल जित्नैपर्ने हुन्छ । संयोगले ट्युनिसियाको टिममा फ्रान्समा जन्मेका १० खेलाडी रहेका छन् । ट्युनिसियाले अहिलेसम्म दुईपल्टको विश्वकप विजेता फ्रान्सलाई हराउन भने सकेको छैन । प्रशिक्षक जलेल कादरी भन्छन्, म सबै खेलाडीलाई के भन्न चाहन्छु भने असम्भव भनेको केही छैन । हामी अझै पनि प्रतियोगितामा कायम छौं ।"
अर्जेन्टिनालाई ब्युँझाउँदै मेसी,"दोहा (एपी) लियोनल मेसीले विश्वकपमा एकपल्ट त अर्जेन्टिनाको उद्दार गरिसकेका छन् । उनले आफ्नो देशका लागि फेरि एकपल्ट यही काम गर्नुपर्नेछ । फुटबल भनेपछि मेरिमेट्ने अर्जेन्टिनामा मेसीलाई भगवान्सरह मान्ने गरिन्छ । तिनै मेसीको अर्जेन्टिनाले बुधबार पोल्यान्डको सामना गर्नेछ । यो मेसीका लागि एक अर्को भावनात्मक खेल रहनेछ । उनी सम्भवतः आफ्नो खेलजीवनको अन्तिम विश्वकप खेलिरहेका छन् । सायद पोल्यान्डका स्ट्राइकर रोबर्ट लेवान्डोस्की पनि अन्तिमपल्ट नै विश्वकप खेलिरहेका हुनेछन् । उनका लागि सन् २०२६ को विश्वकपमा फर्कन गाह्रै हुनेछ । तर एउटा तथ्य निश्चित छ, विश्व फुटबलका सबैभन्दा उत्कृष्ट खेलाडीमध्ये एक रहेका मेसी प्रतियोगिताको अन्त्यसम्म कायम रहोस् भन्ने इच्छा त सबैको हुँदो हो । समूह सी मा अझै पनि धेरैथोकको निर्णय हुन बाँकी छ । यदि अर्जेन्टिना पोल्यान्डविरुद्ध विजयी रह्यो भने सजिलै अर्को चरणको यात्रा तय गर्नेछ । त्यो पनि समूह विजेताका हैसियतमा । बराबरीको नतिजाले पनि अर्जेन्टिनालाई दोस्रो स्थानमा राखेर अर्को चरण पुर्याउन सक्छ । डर के रहनेछ भने त्यो स्थितिमा अर्जेन्टिनालाई साउदी अरेबिया र मेक्सिकोले उछिन्न सक्नेछ । जतिबेला अर्जेन्टिना र पोल्यान्ड भिडिरहेका हुनेछन्, ठीक त्यही समय साउदी अरेबिया र मेक्सिकोको पनि खेल हुनेछ । अनि अर्जेन्टिनाको हार ? यो त उसका समर्थकले पटक्कै सोच्न सक्दैनन् । त्यस्तो भए अर्जेन्टिना प्रतियोगिताबाट बाहिरिने मात्र छैन । त्यो त अर्जेन्टिना र मेसीको लज्जास्पद प्रदर्शन नै हुनेछ । त्यतिमात्र कहाँ हो र ? सम्भवतः मेसीले फेरि दोहोर्याएर अर्जेन्टिनाको प्रसिद्ध आकासे र सेतो धर्के जर्सीमा दोहोर्याएर खेल्ने छैनन् । यो त अर्जेन्टिनी समर्थकका लागि त असह्य परिस्थिति नै हो । त्यसैले जतिबेला अर्जेन्टिनाले मेक्सिकोलाई शनिबार २० ले पराजित गरेको थियो, त्यतिबेला अर्जेन्टिनाको टेक्निकल सहयोगी र उसका समर्थकले आँसुसमेत रोक्न सकेनन्, त्यति धेरै भावुक भएका थिए । त्यस जितको अर्थ आफ्नो पहिलो खेलमा साउदी अरेबियासँग स्तब्धपूर्ण बेहोरेको २१ को हारपछिको पुनरागमन जित थियो । तर टिममाथि सन् २००२ यता पहिलोपल्ट समूह चरणबाटै बाहिरिने डरबाट गुज्रिरहने छ । मेसीले भनिसकेका छन्, हाम्रा लागि त अर्को विश्वकप सुरु भएको छ । सन् २०२२ मै मेसीले आफ्नो देशका लागि १३ गोल गरिसकेका छन् । यो एक वर्षमा उनको अहिलेसम्मकै सबैभन्दा राम्रो प्रदर्शन पनि हो । विश्वकप सुरु हुनु अगाडि मेसीको स्वास्थ्य स्थितिबारे पनि धेरै चिन्ता थियो । सातपल्टको विश्व वर्ष खेलाडीले दुई दिन त एक्लै अभ्यास गरे । तर उनले सुरुआती दुवै खेलमा पूरा ९० मिनेट खेलेका छन् । मेक्सिकोविरुद्धको खेलपछि उनी केही चोटग्रस्त देखिएका थिए । तर, उनले नै त्यसबारे केही चिन्ता गर्न आवश्यक नरहेको बताइसकेका छन् । पोल्यान्डका लागि ३४ वर्षीय लेवान्डोस्कीले साउदी अरेबियाविरुद्ध गोल गरेपछि केही राहत महसुस गरेका छन् । उनी अब आफ्नो टिमलाई नकआउट चरण पुर्याउन चाहन्छन्, जहाँ सन् १९८६ यता पुग्न सकेको छैन । अर्जेन्टिनी समर्थकलाई लेवान्डोस्कीप्रति डर रहनेछ, आखिरमा उनी उत्तिकै उम्दा खेलाडी हुन् । तर उनीभन्दा ठूला स्टार भने मेसी नै हुन् । उनी आफ्नो खेलजीवनको अन्त्य पुगेर पनि उत्तिकै राम्रो खेलिरहेका छन् । उनी एक्लैले खेलको रूप नै मोड्न सक्छन् । प्रश्न हो, के एकपल्ट फेरि उनले अर्जेन्टिनाका लागि यस्तै गर्न सक्नेछन् त ?"
नेदरल्यान्ड्स र सेनेगल अन्तिम १६ मा,"काउलीबेलीको निर्णायक गोलस्माइल सरले ४४ औं मिनेटमा पेनाल्टीमा गोल गर्दै सेनेगललाई अग्रता दिलाएका थिए । तर, मोइसेस काइसेडोले ६७ औं मिनेटमा गोल गरेर बराबरी गर्दै इक्वेडरको नकआउट प्रवेशको सम्भावना कायम राखेका थिए । प्रिमियर लिग क्लब चेल्सीका डिफेन्डर कालिडोउ कोउलिबेलीले ७० औं मिनेटमा निर्णायक गोल गरेर सेनेगललाई अन्तिम १६ मा पुर्याए ।"
प्रायोजकले छाडेपछि प्रतियोगिता स्थगित,"(विराटनगर)  सगरमाथा कप क्रिकेट प्रतियोगिता विराटनगरमा स्थगित भएको छ । प्रायोजक पछि हट्दा प्रदेश १ क्रिकेट संघको आयोजना र लेभिन स्पोर्टस कमर्सियल पाटर्नरको व्यवस्थापनमा विराटनगरको बैजनाथ रंगशलामा भइरहेको प्रतियोगिता बिचैमा स्थगन भएको हो । प्रतियोगिताको स्थगनसँगै होटल र यातायात व्यवसायीले बसेको, खाएको र गाडीमा गुडेको रकम असुलीका लागि आयोजक तथा व्यवस्थापकलाई सोमबार दिनभर खोजी गरेका थिए । यो प्रतियोगिताका लागि डाफा न्यूज, ड्रिम एलेभन र फ्यान कोडले हरेक म्याच टेलिभिजनबाट प्रत्यक्ष प्रसारण गर्ने सहमतिमा ७० हजार डलर प्रायोजन गरेका थिए । आइतबार भएको नेपाल प्रहरी र इस्टर्न रेल्वे पटनाबीचको १० औं म्याच टेलिभिजनबाट प्रत्यक्ष प्रसारण नभएको र अनलाइनमा क्रिकइन्फोबाट पनि लाइभ अपडेट नभएपछि असन्तुष्ट भएर प्रायोजक पछि हटेको बताइएको छ ।यो प्रतियोगिताको प्रत्यक्ष प्रसारणको जिम्मेबारी ऐरिना टेलिभिजनलाई दिइएको थियो । गत आइतबार म्याच हुँदै गर्दा रंगशालामा राखिएको जेनेरेटरले काम नगरेपछि प्रत्यक्ष प्रसारण नहुँदा प्रायोजक पछि हटेर प्रतियोगिता स्थगित भएको व्यवस्थापक लेभिन स्पोटर्सका निर्देशक रोशन धितालले बताए । हरेक म्याच टेलिभिजनबाट प्रत्यक्ष प्रसारण हुँदा यूटुबबाट विश्वभर प्रसारण भएको थियो । त्यसकै आधारमा प्रायोजकले प्रतियोगिताको स्कोर बेटिङ एपलाई बिक्री गर्दै आएको थियो । प्रविधि र दक्ष प्राविधिकको अभावमा म्याचको प्रसारण हुन नसकेको स्वीकार्दै धितालले चाँडै प्रतियोगिता सञ्चालनका लागि पहल गर्ने बताए । प्रतियोगितामा १८ लिग म्याच र एक फाइनल म्याच हुने तय गरिएको थियो । विजेताले ३ लाख र उपविजेताले १ लाख रुपैयाँ पुरस्कार पाउने थिए ।प्रतियोगितामा नेपालका तीन विभागीय टिम नेपाल प्रहरी, सशस्त्र प्रहरी र आर्मीसहित प्रदेश १ तथा भारतको इस्टर्न रेल्वे र ध्रुव क्रिकेट ऐकेडेमी लखनउको सहभागिता थियो । प्रायोजकको असन्तुष्टिका कारणले प्रतियोगिता बन्द भएको खबरसँगै खेलाडी र अफिसियल बसेका होटलवाला रकम असुलीका लागि प्रतियोगिताका व्यवस्थापक धिताललाई खोज्दै हिडे पछि यसको सर्वत्र चर्चा भएको थियो ।प्रतियोगिताका आयोजक र व्यवस्थापकले खेलाडी तथा अफिसियल बसेका होटल र खेलाडी ओसारपसार गर्ने यातायात व्यवसायीलाई र अफिसियललाई करिब १५ लाख रुपैयाँ तिर्न बाँकी रहेको धितालले बताए । प्रतियोगिताका अफिसियल होटल इस्टर्न स्टार तथा खेलाडीहरू दिव्यरत्न, ड्राइगनलगायतका होटलमा बसेका थिए । धिताल सुरक्षाका लागि सोमबार साँझ आफै जिल्ला प्रहरी कार्यालय मोरङमा आएको मुद्दा शाखाका डीएसपी टीकाबहादुर कार्कीले बताए । मंगलबार होटल र यातायात व्यवसायीसहित आयोजक र व्यवस्थापकबीच मोरङ प्रहरी कार्यालयमा भएको सर्वपक्षीय सहमति पछि यसको विवाद तत्काल साम्य भएको छ ।सहमतिअनुसार होटल र यातायात व्यवसायीलाई तिर्नुपर्ने रकमको ४० प्रतिशत १२ दिनभित्र र बाँकी रहेको ६० प्रतिशत रकम थप १८ दिनभित्र चुक्ता गर्ने सहमति भएको छ । सहमति पत्रमा आयोजकका तर्फबाट क्रिकेट संघ प्रदेश १ का सचिव मनोज कटुवाल र व्यवस्थापक धितालले हस्ताक्षर गरेको प्रहरीले बताएको छ । धितालले मंगलबार नै केही होटल र यातायात व्यवसायीलाई ब्याकडेटको चेक दिएको बताइएको छ ।"
वाग्मतीको प्रभाव निरन्तर,"(काठमाडौं)  सुदूरपश्चिमले जस्तै वाग्मती प्रदेशले पनि वाइवाइ यू१९ पुरुष राष्ट्रिय क्रिकेट प्रतियोगितामा लगातार चौथो खेल जितेको छ । वाग्मतीले मंगलबार कर्णाली प्रदेशलाई ७ विकेटले पराजित गर्यो । अर्को खेलमा प्रदेश १ ले मधेस प्रदेशमाथि १० विकेटको जित निकाल्यो । सुदूरपश्चिम र वाग्मतीको समान ८ अंक छ । राम्रो रनरेटका हिसाबमा सुदूरपश्चिम शीर्षस्थानमा छ । सबै ७ प्रदेशले एक आपसमा प्रतिस्पर्धा गरेपछि शीर्ष दुई टोलीले फाइनल खेल्नेछन् । लुम्बिनी प्रदेशको ३ खेलमा ४ र प्रदेश १ को ४ खेलमा ४ अंक छ । कर्णालीले ४ खेलमा २ अंकमात्र जोडेको छ । गण्डकीले ४ र मधेसले ३ खेल हारेका छन् । कर्णाली, गण्डकी र मधेस फाइनल दौडबाट बाहिरिइसकेका छन् । ओपनर विपिन रावलले ६८ रन बनाए पनि कर्णाली त्रिवि क्रिकेट मैदान कीर्तिपुरमा ३६२ ओभरमा १ सय ३० रनमै अलआउट भयो । कप्तान विपिनले ९२ बल खेल्दै ९ चौका प्रहार गरे । अर्का ओपनर मनीष थापाले ३५ बल खेलेर ४ चौका प्रहार गर्दै २५ रन बनाए । यी दुईबाहेक दोहोरो स्कोर बनाउनेमा अनिरुद्ध कुँवर (११) मात्र थिए । सक्रिय कार्कीले ५ विकेट लिँदै कर्णालीको स्कोर खुम्च्याउन सहयोग गरे । प्लेयर अफ द म्याच उनले ७२ ओभरमा २ मेडन राख्दै २३ रन खर्चे । अहमद राजाले ७ ओभरमा १ मेडन राख्दै १९ रन खर्चेर ३ तथा ओमकार यादव र अभिषेक कोइरालाले ११ विकेट लिए ।ओपनर लक्की कठायतले अविजित ५१ र कप्तान अशोक पौडेलले ५९ रन बनाएपछि वाग्मतीले ३०१ ओभरमा लक्ष्य पूरा गर्यो । सक्षम बस्ताकोटी २, उत्तम थापामगर १ रनमै आउट भए पनि लक्की र अशोकले तेस्रो विकेटमा १ सय ५ रनको साझेदारी गरे । लक्कीले ९२ बल खेलेर ८ चौका र अशोकले ६४ बलमा ७ चौका र १ छक्का प्रहार गरे । कर्णालीका अनुज चुनारा, युनिश सिंह र आवास शाहले ११ विकेट लिए ।मूलपानी क्रिकेट मैदानमा प्रदेश १ ले १९३ ओभरमै ७२ रन बनायो । सोनु अन्सारीले ६७ बलमा ४ चौका र १ छक्कासहित ४५ र शुभन गहतराज ५० बलमा ३ चौका प्रहार गर्दै २४ रनमा अविजित रहे ।यसअघि मधेसको इनिङ्स ३१३ ओभरमा ७० रनमा खुम्चिएको थियो । ओपनर मायन यादवले १९ र दब्लु मलिकले १२ रन बनाउनुबाहेक अन्यले दोहोरो स्कोर बनाउन सकेनन् । प्रदेश १ का दीपेश कँडेलले ८३ ओभरमा ३ मेडन राख्दै ६ र विपिन महतोले ८ ओभरमा २ मेडन राख्दै १४ रन खर्चेर ३३ विकेट लिए । सन्देश भट्टराईले २ तथा आशिष मगर र अश्विन महतोले ११ विकेट लिए ।"
आहाराराको सम्झौता १० वर्ष थप,"(पोखरा)  आहारारा गोल्डकप फुटबल प्रतियोगिता अब आहारारा पोखरा गोल्डकप को नामबाट हुने भएको छ । पोखराको व्यावसायिक घराना केसी ग्रुपले थप १० वर्ष मुख्य प्रायोजनलाई निरन्तरता दिने सम्झौता भएसँगै प्रतियोगिताको नाम फेरिएको हो । केसी ग्रुपको हिमश्री फुड्स प्रालिले प्रतियोगिताको मुख्य प्रायोजन गर्दै आएको थियो । उक्त अवधि १० वर्ष बढाउने प्रतियोगिता आयोजक सहारा क्लब र हिमश्री फुड्सबीच मंगलबार पोखरामा सम्झौता भएको छ । प्रालिका कार्यकारिणी अध्यक्ष प्रेमकुमारी केसी र आयोजक सहाराका अध्यक्ष हरिराम गुरुङबीच सम्झौतापत्रमा हस्ताक्षर भयो । २०८८ सम्मको सम्झौताबमोजिम हिमश्रीले कुल २ करोड ७१ लाख क्लबलाई प्रदान गर्नेछ । पोखराका समाजसेवी, उद्योगी एवं पूर्वसांसद सूर्यबहादुर केसीको पहल र सक्रियतामा ०५९ मा आहा गोल्डकपमा हिमश्री फुड्सको उत्पादन आहा तयारी चाउचाउले मुख्य प्रायोजनको सम्झौता गरेको थियो । त्यसको १० वर्षपछि ०६९ आहारारा गोल्डकप नामकरणमा १० वर्षको करार भएकोमा अब आहारारा पोखरा गोल्डकप फुटबल प्रतियोगिता नामकरणसहित सम्झौता भएको हो । मुख्य प्रायोजनवापत पहिलो ३ वर्षमा वार्षिक १८ लाख, दोस्रो ३ वर्ष वार्षिक २१ लाख, तेस्रो ३ वर्ष वार्षिक २४ हजार र ०८८ मा २७ लाख रुपैयाँ चरणबद्ध रूपमा प्रदान गर्ने सहमति भएको छ । प्रतियोगिताको व्यवस्थापकीय पक्षका लागि प्रालिले प्रत्येक ३ वर्ष ४ लाख ५० हजार, दोस्रो ३ वर्ष ५ लाख २५ हजार, तेस्रो ३ वर्ष ६ लाख २५ हजार र ०८८ मा ७ लाख रुपैयाँ प्रदान गर्नेछ । पछिल्लोसहित ३० वर्षसम्मको दीर्घकालीन सम्झौता नेपाली खेलक्षेत्रमा मुख्य प्रायोजनवापत सबैभन्दा लामो समयसम्मको पहिलो सम्झौता हो ।यसबाहेक हिमश्रीले स्व सूर्यबहादुर केसी सहारा फुटबल एकेडेमीलाई दुई वर्षदेखि वार्षिक १५ लाख रुपैयाँ प्रदान गर्दै आएको छ । १० वर्षसम्मको उक्त सम्झौताबमोजिम ३० लाख रुपैयाँ प्राप्त भइसकेको क्लबका महासचिव रामजीप्रसाद अधिकारीले जनाए । हिमश्री फुड्सका निर्देशक किरण केसी र प्रकाश केसीले बुवा (सूर्यबहादुर)को खेल लगायत विभिन्न क्षेत्रमा सहयोगको भावनाको स्मरण गरे । उनीहरूले बावुको पदचाप आफूहरूले पछ्याएको र आगामी दिनमा समेत सन्ततिले पनि सहारालाई टेवा दिइरहने विश्वास व्यक्त गरे । फुटबलमार्फत सामाजिक सेवामा क्रियाशील सहारा मोफसलको प्रतिष्ठित क्लब रहेको बताउँदै उनीहरूले आफूहरूबीच अन्योन्याश्रित सम्बन्ध रहेको बताए । सहारा क्लबले पहिलोपल्ट ०५८ मा क्याराभान गोल्डकप गरेको थियो । त्योसहित अब २२ औं संस्करण पुस १४ देखि २३ पोखरा रंगशालामा हुँदै छ । प्रतियोगितामा १० टिमले भाग लिनेछन् । कठिन परिस्थिति एवं विपन्न वर्गका बालकलाई शिक्षा, दीक्षा तथा फुटबल सिकाउन आवासीय सुविधासहित क्लबले पोखरा१७ दोभिल्लामा स्वसूर्यबहादुर केसी सहारा एकेडेमी सञ्चालन गर्दै आएको छ । एकेडेमीमा हाल तेस्रो ब्याचका १३ बालक आश्रित छन् ।"
शीर्ष वरीयताकी सर्भांनी विजयी,"पोखरा (कास) पोखरामा जारी आईटीएफ जे५ टेनिस प्रतियोगितामा शीर्ष वरीयताकी सर्भांनी श्रेष्ठले मंगलबार महिला डबल्सतर्फ जित हासिल गरेकी छन् । भारतकी इशी महेश्वरीलाई पार्टनर बनाएकी नेपाली तेस्रो वरीयताप्राप्त सर्भानीको जोडीले भारतकै पद्मा मनिकोन्डा र संस्कृति भडाकट्टु जोडीमाथि ६०, ६० को सहज जित निकाल्यो ।भारतका सेली र साक्षी ठाक्करको जोडीले श्रीलंकाकी भिस्मी ओन्थेरा सेरासिंगे र भारतकी श्रीथिका रेड्डिको जोडीलाई ६३, ६४ को सोझो सेटमा हरायो । कोरियाकी डोङ ह्युनयुम र केगान जोनाथनको जोडीले भारतका आर्यन अरोरा र मायंका शर्माको जोडीलाई पराजित गर्दै दोस्रो चरणमा स्थान बनायो । भारतकै श्रीनिधी बालाजी र लक्ष्मीश्री डन्डुको जोडीले भारतकी देवांशी गोहिल र नेपालकी रायना शाहको जोडीलाई हरायो । नेपालकी आध्या पौडेल र कोरियाकी युन्जी जोङको जोडी भारतीय जोडीसँग हार्यो । पुरुष डबल्सतर्फ भारतका सिद्धान्त शर्मा र रुसका फेडोर सोसेड्किन जोडीले नेपालका राजविक्रम प्रधान र सक्षमविक्रम शाहलाई ६४, ६१ को सेटमा पराजित गर्यो । नेपालका आर्यन गिरी र भारतका वंश नन्दलको जोडीले भारतका विभु चालागुण्डला र श्रीनिकेत कन्ननको जोडीलाई ६४, ६२ को सेटमा हरायो ।"
उद्धवले जिते दुई पदक,काठमाडौं (कास) नेपाली भेट्रान खेलाडी उद्धव थापा मगरले उमा (वर्ल्ड युनिफाइड मार्सल आर्ट्स) ब्रिटिस च्याम्पियनसिपमा दोहोरो पदक जितेका छन् । युकेमा भएको प्रतियोगितामा उद्धवले चाइनिज प्याटर्न फर्ममा स्वर्ण र वेप्पन प्याटर्न फर्ममा रजत जितेका हुन् । नेपाल उमा कुङफु संघका अध्यक्ष सिद्धार्थ लामाका अनुसार उद्धवले ४५ वर्षमाथि उमेर समूहमा सफलता हात पारे ।
टेबलटेनिसको दक्षिण एसियाली छनोट हुने,"काठमाडौं (कास) विश्व टेबलटेनिस च्याम्पियनसिपको क्षेत्रीय छनोटका रूपमा साउथ एसियन रिजनल च्याम्पियनसिप २०२२ अर्को साता काठमाडौंमा हुने भएको छ । नेपाली टेबलटेनिस इतिहासमा यो नै नेपालमा हुन लागेको अहिलेसम्मको सबैभन्दा ठूलो अन्तर्राष्ट्रिय प्रतियोगिता हुनेछ । यसैक्रममा दक्षिण एसियाकै अब्बल खेलाडीको प्रदर्शन देख्न पाइनेछ । अन्तर्राष्ट्रिय टेबलटेनिस महासंघ (आईटीटीएफ) अन्तर्गत एसियाली टेबलटेनिस महासंघ (एटीटीयू) ले यस छनोट प्रतियोगिता आयोजनाका लागि नेपाललाई अवसर दिएको हो । प्रतियोगिता मंसिर २२ देखि २५ सम्म लैनचोरस्थित राष्ट्रिय टेबलटेनिस प्रशिक्षण केन्द्रमा आयोजना हुनेछ । त्यसका लागि यस संघले आवश्यक तयारी पूरा गरेको मंगलबार आयोजित पत्रकार सम्मेलनमा जानकारी दिइयो । प्रतियोगिताको सफल आयोजनाका लागि संघले विभिन्न कमिटी गठन गरेको छ । त्यसमध्ये शंकर गौतम टुर्नामेन्ट डाइरेक्टर र तेजेन्द्रसिंह महरा कम्पिटिसन म्यानेजर रहेका छन् भने धर्ममान वज्राचार्यको नेतृत्वमा म्यानेजमेन्ट कमिटी रहनेछ । प्रतियोगितामा दक्षिण एसियाका ६ देशको सहभागिता रहनेछ । सहभागी हुने देशमा नेपालसँगै भारत, पाकिस्तान, बंगलादेश, श्रीलंका र माल्दिभ्स छन् । प्रत्येक देशबाट प्रतियोगितामा ५ पुरुष र ५ महिला गरेर कुल १० खेलाडीको सहभागिता रहनेछ । पुरुष एकल र महिला एकलमा लिगकम नकआउटकका आधारमा हुने प्रतियोगिताबाट १६१६ खेलाडी छनोट हुनेछन् । नेपालबाट भाग लिने खेलाडीमा पुरुषतर्फ रुबिन महर्जन, प्रदीप रोक्का, संयोग कपाली, विनेश खनिया र शिवसुन्दर गोथे छन् । महिलातर्फ नविता श्रेष्ठ, एलिना महर्जन, रविना महर्जन, सिक्का सुवाल र इभाना थापामगर छन् । टिमको मुख्य प्रशिक्षकमा संजीव ढुंगेल छन् भने उनका सहायकमा सञ्जय अर्याल र सन्ध्या शाक्य रहेका छन् । पत्रकार सम्मेलनमा अखिल नेपाल टेबलटेनिस संघका अध्यक्ष चतुरानन्द राजवैद्यसँगै गौतम, महरा र प्रशिक्षक ढुंगेलले प्रतियोगिताबारे जानकारी दिएका थिए ।झन्डै ३० लाख खर्च हुने प्रतियोगितालाई एनसेल, नेपाली घर, ब्रोडलिंक, नेबिकोलगायतले प्रायोजन गरेको कार्यक्रममा जानकारी गराइयो ।"
