शीर्षक,विवरण
पाँचदलीय गठबन्धनकै सरकारको गृहकार्य,"यता, सरकार निर्माणमा पहलकदमी लिन खोजेका एमाले अध्यक्ष ओली पर्ख र हेरको स्थितिमा छन् । मतगणनाको मध्यान्तरमा गठबन्धनको बहुमत नपुग्ने र एमाले पहिलो दल हुने सम्भावना देखिएको थियो । त्यहीबीच गोरखा२ बाट विजयी दाहाललाई बिहीबार टेलिफोन गरी ओलीले सहकार्यमा जान सकिने सन्देश दिएका थिए । तर, साँघुरो भए पनि सत्ता गठबन्धन बहुमतमा पुग्ने सम्भावना बढेपछि एमालेको सक्रियता तत्काल मत्थर भएको छ ।वर्तमान गठबन्धन कायम रहेसम्म सरकार निर्माणमा एमालेले अग्रसरता नराख्ने उपमहासचिव विष्णु रिमालले बताए । बरु, आगामी सरकारलाई स्थिर बनाउन सहकार्यका लागि कांग्रेस तयार हुनुपर्ने एमालेको सन्देश छ । गठबन्धनको बहुमत आउन पनि सक्छ वा एकदुई सिट कम हुन सक्छ, गठबन्धन एक ठाउँमा हुन्जेल एमाले अग्रसर हुने कुरा आउँदैन, रिमालले भने, हामी कांग्रेसभन्दा दुईतीन सिट कमले दोस्रो हुन सक्ने स्थिति छ । यो अवस्थामा स्थिरता र विकासका लागि कांग्रेसले नै बढी जिम्मेवार ढंगले भूमिका खेलोस् भन्ने हाम्रो चाहना हो । झिनो बहुमतमा सरकार बनाएर अस्थिरतातिर मुलुकलाई लैजानुभन्दा एमालेसँग मिलेर सरकार बनाउनुपर्ने मत पनि कांग्रेसमा छ । संस्थापन इतरपक्षमा रहेका केही नेताले यसका लागि कसरत गरिरहे पनि प्रधानमन्त्री देउवा भने माओवादीलाई धोका दिनु नहुने र ओलीसँग सहयकार्य गर्न कठिन हुने तर्क गरिरहेका छन् ।कांग्रेस प्रवक्ता महत कमजोर बहुमतमा सरकार बन्दैमा अस्थिरता नआउने दाबी गर्छन् । हिजो झन्डै दुई तिहाइ बहुमतको सरकार पनि पूरा टिक्न सकेन । झिनो बहुमतको सरकार बन्दा झन् सतर्कता बढ्छ, नराम्रो काम गरियो भने सरकार ढल्छ कि भन्ने चिन्ता हुन्छ, त्यसैले अहिलेकै गठबन्धनको सरकार बन्छ, उनले भने । माओवादी नेता हरिबोल गजुरेल भने प्रधानमन्त्री पदलाई केन्द्रमा राखेर हुने गठबन्धनको अभ्यासले राजनीतिलाई थप समस्यामा पार्ने बताउँछन् । चुनावी गठबन्धनदेखि नै नेताहरू गलत बाटामा छन् । विचार, एजेन्डालाई प्राथमिकता राख्नेभन्दा कसरी र कुन बाटोबाट प्रधानमन्त्री हुन सकिन्छ भन्नेमा बढी ध्यान गयो । जसपालाई सत्ता गठबन्धनबाट बाहिर निकालेर एमालेको कित्तामा पुर्याउनु, एमाले र राप्रपाबीच गठबन्धन हुनु कतैबाट पनि संगतिका कुरा थिएनन् । यसभित्र प्रधानमन्त्री बन्ने दाउ थियो, गजुरेलले भने, निर्वाचनपछि पनि यस्ता कमजोरी सच्याउनेभन्दा प्रधानमन्त्री कसरी हुन सकिन्छ भन्ने दिशातिरै नेताहरूको दौडधुप सुरु भएको छ । यो चिन्ताको विषय हो । विगतमा अपारदर्शी निर्णय हुँदा दुर्घटनामा परिएको उल्लेख गर्दै नेता गजुरेलले आलोपालो प्रधानमन्त्रीदेखि सरकार निर्माणका कुनै पनि विषयमा अपारदर्शी निर्णय गर्न नहुने बताए । हिजो नेकपामा छँदा पनि पारदर्शी छलफल भएन । आलोपालो प्रधानमन्त्री चलाउने भनेर अँध्यारो कोठामा बनेको समझदारी पछि दुर्घटनामा पर्यो, उनले भने, यस पटक पनि त्यही बाटोमा जान खोजिएको हो कि भन्ने लागेको छ । यो गतिविधिले मुलुकलाई हित गर्दैन । स्थायित्व र स्थिरताका लागि नेताहरूले सोच्नुपर्छ ।"
दललाई कोठा खोज्दै संसद् सचिवालय,"यसअघि राष्ट्रिय प्रजातन्त्र पार्टीबाट एक जना मात्रै सांसद रहेकाले एउटा मात्र कोठा दिइएको थियो । यसपालि राप्रपा राष्ट्रिय पार्टी हुँदै छ । उसलाई संसदीय दलको नेता, प्रमुख सचेतक, सचेतक, कार्यालयसहित कम्तीमा चारवटा कोठा उपलब्ध गराउनुपर्ने हुन्छ । नयाँ दल राष्ट्रिय स्वतन्त्र पार्टीलाई पनि संसदीय दल, प्रमुख सचेतक, बैठक कक्ष, कार्यालयका लागि कोठा चाहिन्छ । कांग्रेस, एमाले, माओवादी, एकीकृत समाजवादी, जनता समाजवादी पार्टी र लोकतान्त्रिक समाजवादी पार्टीका लागि यसअघिकै कार्यालय काम लाग्नेछ । जनमोर्चा र मजदुर किसान पार्टीलाई पनि यसअघि एउटा कोठा उपलब्ध गराइएको थियो । एक क्षेत्र मात्रै जितेको नयाँ दल जनमत पार्टीलाई पनि छुट्टै कार्यालय चाहिन्छ । प्रत्यक्षमा तीन क्षेत्र जितेको नागरिक उन्मुक्ति पार्टीका लागि दलका नेता, सचेतक र कार्यालयका लागि कोठा दिनुपर्नेछ । यसपालि स्वतन्त्र सांसद मात्रै ५ जना हुने देखियो, संसद् सचिवालयका प्रवक्ता पाण्डेले भने, नयाँ दल र स्वतन्त्रलाई गरी कम्तीमा १६ वटा कोठा थप चाहिन्छ । संविधानसभाका बेला सचिवालयले ३३ वटा दलका लागि कार्यालय व्यवस्था गरेको थियो । त्यसबेला कार्यालय राखिएको सर्भिस सेन्टरको कोठा अहिले अर्कै प्रयोजनमा रहेकाले यसपालि समस्या भएको सचिवालयले जनाएको छ । कोठा व्यवस्थापन गर्न सचिवालयले गृह मन्त्रालयसँग छलफल गर्न लागेको छ । मन्त्रालयको पुरानो भवनमा दलको कार्यालय राख्न सकिने विकल्प रहेको सचिवालयले जनाएको छ । अर्को विकल्पमा पर्यटन र महिला, बालबालिका मन्त्रालयको भुइँ तलालाई हेरिएको छ । नत्र अस्थायी टहरा बनाएर र बानेश्वरस्थित संसद् भवनसँगै रहेको कानुन आयोगको टहरा लिएर भए पनि दल र स्वतन्त्र सांसदलाई ठाउँ उपलब्ध गराइने सचिवालयले जनाएको छ ।"
चित्रबहादुरको सादा चित्र,"(पोखरा)  चित्रबहादुर केसीको नाम नसुन्ने सायदै होलान् । संसद्मा होस् वा अन्य सभासमारोहमा, उखानटुक्का मिसाएर बोल्ने उनलाई संघीयताको विरोध र एकात्मक शासन प्रणालीको वकालत गर्ने नेताका रूपमा धेरैले चिन्छन् ।उनी अहिले ८२ वर्षको उमेरमा प्रतिनिधिसभा सदस्य निर्वाचन जितेर थप चर्चामा छन् । संघीयतालाई भालुको कन्पट भन्दै विरोधी अभियान चलाएका राष्ट्रिय जनमोर्चा (राजमो) का अध्यक्ष केसी यसपटक बागलुङ क्षेत्र१ मा सत्ता गठबन्धनबाट उम्मेदवार भएर विजयी बनेका हुन् । उनले २१ हजार ४ सय ६४ मत ल्याएर विजयी बन्दा निकटतम प्रतिद्वन्द्वी एमालेका सूर्य पाठकले १८ हजार ८ सय ४५ मत पाए । यो उमेरमा पनि केसीले आफ्नो निर्वाचन क्षेत्रका ३७ वटा वडा एक महिनामा डुलेर मत मागेका थिए । जितपछिको पञ्चेबाजामा पनि उनको नाच युवाको भन्दा कम थिएन । संघीयताविरोधी अभियान चलाएको जनमोर्चाको पकडकै रूपमा थियो बागलुङ । तर राजनीतिक लाइन र चुनावी प्रतिस्पर्धा विरोधाभाषपूर्ण रहँदारहँदै पनि २०७४ को निर्वाचनमा प्रदेशसभाको चुनावी प्रतिस्पर्धामा मात्रै होमियो । राष्ट्रिय एजेन्डा नमिले पनि जनमोर्चाले उतिबेला वाम गठबन्धनबाट प्रदेशसभाका २ स्थानबाट उम्मेदवारी दिएर जितेको थियो । एमाले र माओवादीले संघीयतासहित संविधान मुख्य उपलब्धि भएको र त्यसको कार्यान्वयनका लागि भन्दै भोट माग्दै गर्दा जनमोर्चाले संघीयताविरोधी नारासहित मत मागेको थियो । केसीले २०५६ र २०६४ सालमा तत्कालीन बागलुङ क्षेत्र२ बाट सांसद भएका थिए । यो पटक भने कांग्रेससहितको सत्ता गठबन्धनको साथमा तेस्रो पटक निर्वाचित भएका हुन् । २०७० को संविधानसभामा केसी समानुपातिक सभासद थिए । केसीले एमसीसी र नागरिकता विधेयकको पनि विरोध गर्दै आएका छन् । उनको जीवनमा सम्भवतः यो नै अन्तिम निर्वाचन हो । आफ्नो उम्मेदवारी राष्ट्रियता र संविधान रक्षाका लागि बाध्यात्मक रहेको भन्दै उनले मत मागेका थिए । अघिल्लो पटक केपी ओलीलाई समर्थन गरेकामा संविधानमा धोका भएपछि सत्ता गठबन्धनमा आउनुपरेको उनको भनाइ छ । मुलुकमा लोकतन्त्र संस्थागत नभएकाले यसलाई संस्थागत गर्न राजनीतिक पार्टीदेखि नागरिक समाजका सबै लाग्नुपर्ने अवस्था छ, प्रतिगामीले टाउको उठाउने प्रयास गरिरहेका छन्, उनले भने, सबैको प्रयासमा हिजो राणा, पञ्चायत र राजा फाल्न सकिएकाले अब लोकतन्त्र पनि संस्थागत गर्न सबै मिल्नुको विकल्प छैन । यही पटक पनि चाहेर लडेको होइन, देशको राष्ट्रियता र संविधान रक्षाका लागि बाध्यात्मक उम्मेदवारी थियो । केसी सादगी र स्वच्छ नेताका रूपमा चिनिन्छन् । भड्किलो जीवनशैली उनमा कहिल्यै देखिएन । उपप्रधानमन्त्री भइसकेपछि पनि टेम्पो चढेर उनी एकपटक चर्चामा आएका थिए । सत्ता र शक्तिमा भएकाको जस्तो भड्किलो जीवनशैली अपनाउन आफ्नो मनले नमानेको उनी बताउँछन् । सत्ता र शक्तिमा रहेका मुठीभरका व्यक्तिले कमाए होलान् तर अधिकांश गरिब छन्, उनले भने, तर मलाई कहिल्यै सम्पत्ति जोड्नुपर्छ भन्ने मनमै आएन । कमाएर अरुको दुःख र रमिता हेर्नुपर्छ भन्ने सोचले कमाइतर्फ ध्यान गएन ।लगातार निष्ठाको राजनीति, राष्ट्र, राष्ट्रियताको सवालमा पृथक् मत राख्ने जनमोर्चको संगठन निरन्तर ओरालो लाग्दै गएको छ । यसले पनि संसद्मा उसको उपस्थिति कम देखिन्छ । पार्टीमा लागेपछि अनुशासित, नैतिकवान् हुनुपर्यो, त्यो सबैमा सम्भव छैन, उनले भने, हामीले राजनीतिलाई शुद्ध सेवाको रूपमा मात्र लिएका छौं । अरू पार्टीको चरित्र, नीति, शैलीको जनताले महसुस गर्न थालेको भन्दै उनले सादा जीवन बिताउँदा मात्र राजनीतिमा पनि जनताले पत्याउने बताए । संघीयता घाँडो भएको सबैलाई महसुस भएको छ । एकात्मक राज्यप्रणाली नै उत्तम हो भन्ने भएको छ, उनी भन्छन्, यसले पार्टी सानो भए पनि विचार ठूलो भएकाले कुनै दिन पार्टी ठूलो हुने अवस्था पनि आउँछ । केसीले संसद्मा उठाउनुपर्ने धेरै कुरा रहेको बताए । देशमा सुशासन छैन, राष्ट्रियतामाथि वैदेशिक हस्तक्षेप बढ्दो छ, महँगी नियन्त्रण गर्नुछ, उनले भने, देशमा सबै क्षेत्र अस्तव्यस्त भएकाले उठाउनुपर्ने विषय धेरै छन् ।२०७४ को मा उनी निर्वाचनमा भाग नलिई बागलुङबाट रूपन्देहीमा बसाइँ सरे । यसले केसीले राजनीतिबाट संन्यास लिएको अर्थमा पनि बुझे धेरैले । तर माइक्रोबसबाट खसेर घाइते भएकाले २०७४ को निर्वाचनमा उम्मेदवार हुन नसकेको उनले स्पष्ट पारे । केसी ७५ वर्षको उमेरमा २०७२ मा उपप्रधान एवं सहकारी तथा गरिबी निवारणमन्त्री बनेका थिए । अहिले तेस्रोपटक सांसद हुँदै गर्दा उनका चेला नै प्रधानमन्त्री भइसकेका छन् । केसीको जन्मथलो गल्कोटमा पढाउन पुगेका झलनाथ खनाल केसीका कार्यकर्ता थिए । १९९७ सालमा निम्न वर्गीय परिवारमा उनी जन्मिएका थिए । लेकको गोठमा ८ वर्षको उमेरमै एक्लै बसेर पनि गाईवस्तु स्याहारेको उनी सम्झन्छन् । सोही क्रममा उनले लेखपढ गर्न सिकेका थिए । २०२५ मा नेपाली र राजनीतिशास्त्रमा स्नातक उत्तीर्ण उनले २०१८ देखि ०२९ सम्म पटकपटक गरी ७ वर्ष शिक्षण गरे । काठमाडौंको पद्मोदय हाई स्कुलमा पनि २०१९ मा पढाएका थिए । २०१४ सालमा नेपाल कम्युनिस्ट पार्टीमा प्रवेश गरेका उनले २०१५ मा पार्टी सदस्यता लिए । २०२३ मा केन्द्रीय सदस्य हुँदै भूमिगत बनेका उनी २०२८ मा राजकाज मुद्दामा ९ महिना जेल बसे । २०४३ तत्कालीन नेकपा मसालको महामन्त्री बनेका उनी त्यसयता जनमोर्चा नेपालको अध्यक्षको जिम्मेवारीमा छन् ।"
हिउँ चितुवाको तस्बिर फेक पुष्टि भएपछि,"(काठमाडौं)  अमेरिकी फोटोग्राफर कित्तिया पाब्लोभ्स्कीले सगरमाथा र पुमोरी हिमालका आसपास पुगेर खिचेको भनिएको हिउँ चितुवाका केही अभूतपूर्व तस्बिरहरू सम्पादित वा फेक भएको दाबी आएको छ । यस्तो दाबी आएपछि उनले सामाजिक सञ्जालका आफ्ना युजर डिएक्टिभ गरेकी छन् । इन्स्टाग्राम र फेसबुकमा उनको खाता बन्द भएको छ । उनको वेबसाइट भने शनिबारसम्म सञ्चालनमै रहेको पाइएको छ । जहाँ उनले हिउँ चितुवाका तस्बिर खिच्दाको क्षण र यात्रा वर्णन गर्दै लेखेको घोस्ट अफ द हिमालयज शीर्षकको पोस्ट अझै पनि छँदै छ ।कित्तियाले खिचेको भनिएका तस्बिरहरू केही दिनअघि मात्रै सामाजिक सञ्जाल र सञ्चारमाध्यमहरूमा चर्चित भएका थिए । सबैको वाहवाही पाएका ती तस्बिरहरू साँच्चै त्यस्तै खिचेको नभई सम्पादित तस्बिरहरूको मोन्टाज भएको एक तथ्य जाँच संस्थाको विस्तृत रिपोर्टले सार्वजनिक गरेको छ । फ्रान्सेली अनलाइन म्यागजिन अल्पाइन म्याग ले सार्वजनिक गरेको रिपोर्टअनुसार तस्बिरहरू अविश्वसनीय रूपमा सम्पादित, हेरफेर गरिएको र नमिलेको पाइएको छ । तथ्य जाँचका क्रममा लेखकहरूले हिमाली वन्यजन्तु विज्ञसँग कुराकानी गर्दा हिउँ चितुवा हिमनदीमा त्यसरी नबस्ने पनि बताएका छन् । उनीहरूले प्रस्ट लेखेका छन्, कित्तियाले विश्वलाई आश्चर्यचकित पार्ने गरी सार्वजनिक गरेको उक्त तस्बिरहरूमध्ये कम्तीमा तीनवटा फेक वा सम्पादित फोटोमोन्टाज हुन् ।तथ्य जाँच गर्नेहरूमध्ये एक, फोटोग्राफर भिन्सेन्ट मुनियरले तस्बिरहरू फोटोसपजस्ता सफ्टवेयरहरूको प्रयोग गरेर बनाइएको सिर्जनात्मक प्रस्तुति भएको बताएका छन् । मलाई यस्तो किसिमको सिर्जनासँग कुनै आपत्ति छैन, उनले भनेका छन्, तर सत्यतथ्य लेखिनुपर्यो । कित्तियाले ती सिर्जनाहरूलाई आफैंले खिचेको वास्तविक तस्बिर भन्दै दाबी गर्नु गलत हो । कित्तियाले चाहिँ आफूले तस्बिर सम्पादन गर्ने गरेको भए पनि हिउँ चितुवाका तस्बिर भने सम्पादन नगरिएको भन्दै शनिबार बिहान फेसबुक र इन्स्टाग्रामका पुराना पोस्ट सम्पादन गरेकी थिइन् । त्यसको केही बेरपछि उनका सामाजिक सञ्जाल खाता अनअभाइलेबल देखिएका छन् ।तथ्य जाँचमा संलग्नहरूले तस्बिरहरूको प्रकृति, संयोजन, प्रकाश, स्थान र मुख्यतः तस्बिरको सत्यतामा नै गम्भीर समस्या रहेको औंल्याएका छन् । अमेरिकी फोटोग्राफर भनिएकी कित्तियाकै बारेमा फोटोग्राफी अथवा हिमाली र वन्यजन्तु फोटोग्राफी क्षेत्रका कसैले पनि अहिलेसम्म नसुनेको उल्लेख गरिएको छ । आफ्नो करियर नै वन्यजन्तु र हिमाली फोटोग्राफी र हिउँ चितुवाको खोजीमा बिताएका वरिष्ठ फोटोग्राफरहरूले यी तस्बिरहरू प्राविधिक र प्राकृतिक रूपमै असत्य रहेको आधारहरू पेस गरेका छन् ।नेपालस्थित अमेरिकी दूतावास, टाइम्स अफ लन्डनलगायत विश्वका विभिन्न प्रख्यात संस्थाहरूले समेत प्रशंसा गर्दै प्रकाशित गरेको उक्त तस्बिरहरू कहाँबाट आए र तिनलाई आफ्नो भनेर दाबी गर्ने कित्तिया खासमा को हुन् भन्ने विषयमै लेखमा प्रश्न उठाइएको छ । तस्बिरहरूले नेपालको र विशेषगरी हिमाली पदयात्रा क्षेत्रको प्रवर्द्धन गरेका छन् र यो क्षेत्रको सुन्दरतालाई फोटोमार्फत देखाउने प्रयास गरेका छन् । यो नेपालका लागि राम्रो कुरा हो तर यी प्रयासहरू इमानदार र पारदर्शी हुनुपर्ने जोड यो तथ्य जाँचमा दिइएको छ ।नेपालमा चाहिँ कित्तियाले खिचेको भन्दै तस्बिरहरू काठमाडौंस्थित नेपालका लागि अमेरिकी दूतावासले आफ्नो आधिकारिक फेसबुक र ट्वीटरमा गत कात्तिक २३ मा पोस्ट गरेपछि भाइरल भएको थियो । नेपाली सञ्चारमाध्यम मात्र नभई संसारका चलेका अनलाइनहरूले उनको फोटोग्राफीको प्रशंसा गर्दै समाचारहरू प्रकाशित गरेका थिए । वन्यजन्तुविज्ञ करणबहादुर शाहले उक्त दिन संवाददातासँगको कुराकानीमा हिउँ चितुवा हिमाली भेगमा पाइनुलाई नौलो मान्न नहुने भए पनि तस्बिर अपत्यारिलो भएको बताएका थिए । उनले भनेका थिए दोलखा च्छो रोल्पाको ५८ सय मिटरको टसिलाप्चा भन्ज्याङलाई पार गरेर हिउँ चितुवा सोलुखुम्बुको फोक्चे जाने गरेको भेटिएको छ, उनले भनेका थिए, तर, मलाई अहिलेका यी फोटोहरू पत्यारिलो लागेको छैन । केही गडबड हुन सक्छ । कित्तियाले फोटो सम्पादन गरेर गलत दाबी गरेको समाचार अल्पाइनले बाहिर ल्याएपछि उनी चुपचाप छिन् । दूतावासको फेसबुक पेजमा पोस्ट अझै देख्न सकिन्छ । हिमाली क्षेत्रको यात्रासँगै फोटोग्राफी गर्दै आएका मनिराज सेढाईंले शनिबार अल्पाइनको समाचारलाई पोस्ट गर्दै ट्वीटमा लेखेका छन् मैले धेरै पटक सगरमाथा क्षेत्र र आसपास पदयात्रा गरेको छु । तस्बिरहरू खिचेको छु । तर मलाई लागिरहेको त्यो फोटो कहाँ कसरी खिचियो होला ?(अल्पाइन म्यागजिनको सहयोगमा)"
सत्ता र शक्तिविरुद्ध मतदाता,"(काठमाडौं)  गृहमन्त्री बालकृष्ण खाँणले कात्तिक २६ मा बुटवलमा कांग्रेसनिकट नेपाल दलित संघले आयोजना गरेको चुनावी कार्यक्रममा भनेका थिए, गोप्य अध्ययनले १ सय ३१ क्षेत्रमा गठबन्धन विजयको माला पहिराउने गरी अगाडि देखिएको छ । खाँण आफैं पनि प्रतिनिधिसभातर्फ रूपन्देही३ बाट राप्रपाका दीपक बोहरासँग प्रतिस्पर्धामा थिए । खाँणले थपेका थिए, थप २३ क्षेत्रमा पनि प्रतिस्पर्धीका रूपमा गठबन्धन देखापरेको छ । एमाले २१ क्षेत्रमा मात्रै अगाडि छ ।खाँणको दल कांग्रेससहित माओवादी, एकीकृत समाजवादी, लोसपा र राष्ट्रिय जनमोर्चा देशभर एमालेविरुद्ध गठबन्धन गरेर चुनावमा होमिएका थिए । एमालेले केही सिटमा राप्रपा र जसपासँग तालमेल गरेको थियो । त्यही मेसोमा चुनावी कार्यक्रममै खाँणले गोप्य रिपोर्टको हवाला दिँदै गठबन्धन एक्लैले प्रत्यक्षमा बहुमतनजिक सिट जित्ने दाबी गरेका थिए । उक्त अभिव्यक्तिपछि सुरक्षा संयन्त्र दुरुपयोग गरेर रिपोर्ट तयार पारेको भन्दै खाँणको आलोचना भएको थियो । हुन पनि नेपाल प्रहरी र सशस्त्र प्रहरीको खटनपटन गृह मन्त्रालयबाटै हुन्छ । प्रधानमन्त्री मातहत राखिए पनि राष्ट्रिय अनुसन्धान विभागले शान्ति सुरक्षा, अपराध अनुसन्धान तथा नियन्त्रण, कानुन कार्यान्वयन र सूचना संकलनलगायतका काम गृहमन्त्रीकै खटनपटनमा गर्ने गर्छ । चुनावी सुरक्षा रणनीति निर्माण र कार्यान्वयनमा सेनाले केन्द्रीय सुरक्षा समितिअन्तर्गत रहेर काम गर्छ । सुरक्षा समितिको अध्यक्ष स्वयं गृहमन्त्री हुन् । राज्यका महत्त्वपूर्ण र गोप्य सूचनाको पहुँच गृहमन्त्रीसँग रहन्छ । त्यसकै आडमा खाँणले सिट संख्या तोकेरै अभिव्यक्ति दिएको आशंका गरिएको थियो ।उक्त अभिव्यक्तिको अर्को साता प्रतिनिधिसभा र प्रदेशसभा सदस्य चयनका लागि चुनाव सम्पन्न भयो । मत परिणाम आउने क्रम जारी छ । आगामी ५ वर्ष कुन दलको कस्तो हैसियत रहन्छ भन्ने लगभग अनुमानयोग्य भएको छ । मत परिणाम अन्तिम चरणमा पुग्दा गृहमन्त्री खाँणले दिएको अभिव्यक्ति गलत सावित मात्रै भएन, उनी आफैंले पनि जित्न सकेनन् । उनको ठाउँमा राप्रपाका दीपक बोहरा विजयी भएका छन् । सत्ता गठबन्धनले चुनावअघि गरेको प्रक्षेपण पनि गलत ठहरियो । चुनावले गठबन्धनमा आबद्ध माओवादी र एकीकृत समाजवादीलाई ठूलै धक्का दियो । कांग्रेसले पनि अनुमान गरेभन्दा कम सिटमा चित्त बुझाउनुपरेको छ । गठबन्धनले सानो आकारमा खुम्चिने आकलन गरेको एमाले कांग्रेसकै हाराहारीमा रहने देखिएको छ । योभन्दा रोचक त अघिल्लो आमनिर्वाचनमा राष्ट्रिय पार्टी नै बन्न नसकेको राप्रपा उल्लेख्य सिटसहित संसद् प्रवेश गर्दै छ । राष्ट्रिय स्वतन्त्र पार्टीले छोटो समयमै उल्लेख्य सिट जितेको छ । नागरिक उन्मुक्ति र जनमत पार्टी क्षेत्रीय शक्तिका रूपमा उदाएका छन् ।सत्ता र शक्तिमा रहेका दलले विगतको नतिजालाई देखाएर तथा सरकारी स्रोत साधनको नजानिँदो रूपमा दोहन गरेर जनमत तान्ने प्रयासलाई यस पटक मतदाताले दण्डित गरिदिएका छन् । राजनीतिशास्त्रका प्राध्यापक लोकराज बरालका अनुसार जनतामा आएको चेतनाका कारण शक्तिको दुरुपयोग कम हुँदै गएको छ । भन्छन्, अब शक्तिमा बस्नेले निर्वाचनमा धाँधली गरेर जित्छु भन्ने मानसिकता नराख्दा हुन्छ । समय नै पारदर्शिताको आएकाले त्यो सम्भव छैन ।हरेकजसो निर्वाचनमा सरकारमा रहेका दलले राज्यको स्रोत साधन र शक्ति दुरुपयोग गरेर जनमत पोल्टामा पारेको आरोप लाग्ने गर्छ । हुन पनि चुनाव आफ्नो पक्षमा पार्न सरकारमा भएका दलले सुरक्षाकर्मीदेखि प्रशासन र मतदान अधिकृतसम्मलाई दुरुपयोग गरेका कैयौं तथ्य र प्रमाण बाहिरिएका पनि छन् । तर, अपवादबाहेक सत्ता र शक्तिमा रहेर निर्वाचन गराउने दल तथा नेताको विपक्षमा जनमत गएको देखिन्छ । पूर्वगृह सचिव खेमराज रेग्मी शक्तिको दुरुपयोग गरेर निर्वाचन जित्ने अवस्था अन्त्य हुँदै गएको बताउँछन् । पञ्चायतमा कतैकतै प्रशासन लगाएर धाँधली गर्न खोज्दा त सम्भव थिएन, अब झन् कठिन छ, उनले भने । प्रमुख जिल्ला अधिकारी हुन् या जिल्ला प्रहरी प्रमुख, शक्तिमा रहने कसैकसैले व्यक्तिगत स्वार्थका लागि राजनीतिक व्यक्तिलाई रिझाउन खोजे पनि फिल्डका कर्मचारीले नमान्ने अवस्था बनेको उनी बताउँछन् । शक्तिमा हुनेको फुर्तिफार्तीले मतदातामा झन् बढी नकारात्मक असर पर्ने धारणा उनको छ । प्रमुख जिल्ला अधिकारीले अह्राउने प्रहरी प्रमुखलाई हो, उसले पनि मातहतका जुनियर अफिसरलाई अह्राउने हो, उनी भन्छन्, ती जुनियरहरू शिक्षित भएर सेवामा प्रवेश गरेका हुन्छन् । सही के, गलत के छुट्याउन सक्छन् ।२०४६ को बहुदलपछि पाँचवटा आमनिर्वाचन र दुई पटक संविधानसभा सदस्य निर्वाचन भए । एकाधबाहेक अधिकांशको नतिजाले पहिले ठूलो शक्तिमा रहेका दललाई जनताले सबक सिकाएको देखिन्छ । कतिसम्म भने प्रधानमन्त्री, गृहमन्त्री र विगतमा शक्तिशाली मन्त्रालयको जिम्मेवारी सम्हालिसकेका स्थापित नेताहरूले पराजय भोगेको देखिन्छ । ०४६ मा प्रजातन्त्र बहालीपछि अन्तरिम सरकारमा कांग्रेस सभापति कृष्णप्रसाद भट्टराई प्रधानमन्त्री र कांग्रेसकै नेता योगप्रसाद उपाध्याय गृहमन्त्री बने । त्यही सरकारले ०४८ मा आमनिर्वाचन गरायो । पार्टीलाई भट्टराईले बहुमत दिलाए तर उनी स्वयं भने काठमाडौं१ मा कम्युनिस्ट नेता मदन भण्डारीसँग पराजित भए । आमनिर्वाचनबाट त्यसबेलाको २ सय ५ सिटमा कांग्रेस एक्लैले १ सय १०, एमालेले ६९, संयुक्त जनमोर्चाले ९ सिट र बाँकी अरूले जितेका थिए ।निर्वाचनपछि गिरिजाप्रसाद कोइरालाको नेतृत्वमा कांग्रेसको एकल बहुमतको सरकार गठन भयो । शेरबहादुर देउवा गृहमन्त्री भए । आमनिर्वाचनबाट दिइएको ५ वर्षे जनादेशको अवधि नपुग्दै २०५१ मा मध्यावधि निर्वाचन भयो । प्रधानमन्त्री कोइराला र गृहमन्त्री देउवाले गराएको निर्वाचनबाट कांग्रेसको हैसियत खुम्चियो, ठूलो दल एमाले बन्यो । कांग्रेस ८३ सिटमा सीमित भयो भने ८८ सिटसहित एमालेले अल्पमतको सरकार बनायो । ९ महिनामै सरकार ढलेपछि कहिले राप्रपाको लोकेन्द्रबहादुर चन्द समूह त कहिले राप्रपाकै सूर्यबहादुर थापा समूहसँग मिलेर कांग्रेस र एमालेले सरकार बनाउनेढाल्ने खेल खेलिरहे । त्यही क्रममा अर्को आमनिर्वाचन हुनुअघि नै एमाले फुट्यो । त्यसको असर २०५६ को आमनिर्वाचनमा पर्यो । प्रधानमन्त्री गिरिजाप्रसाद कोइराला र गृहमन्त्री गोविन्दराज जोशी थिए । त्यस निर्वाचनबाट एमाले पुरानो हैसियत गुमाएर ७१ सिटमा खुम्चियो भने कांग्रेसले एकल बहुमतसहित १ सय ११ सिट जित्यो ।२०६२६३ को जनआन्दोलनपछि संविधानसभाबाट संविधान लेख्ने सर्तसहित माओवादी शान्ति प्रक्रियामा आयो । सात दल र माओवादीबीच भएको सम्झौताअनुसार संविधानसभा निर्वाचन गराउने गरी कांग्रेस सभापति गिरिजाप्रसाद कोइराला र गृहमन्त्री कृष्णप्रसाद सिटौलासहित ७ दलीय गठबन्धनको सरकार बनेको थियो । त्यही सरकारले २०६४ चैतमा गराएको संविधानसभा निर्वाचनमा शक्तिशाली गृहमन्त्री सिटौला माओवादीका जिल्लास्तरका नेतासँग पराजित भए । त्यति मात्र होइन, कांग्रेस माओवादीभन्दा सिटका आधारमा निकै तल खुम्चियो । स्थापित दल कांग्रेस र एमालेलाई निकै तल धकेलेर माओवादीले एक्लै प्रत्यक्षमा १ सय २० र समानुपातिकमा १ सय सिट हात पार्यो । कांग्रेस प्रत्यक्षमा ३७ र समानुपातिकमा ७३ तथा एमाले प्रत्यक्षमा ३३ र समानुपातिक ७० सिटमा खुम्चिए । संविधान लेख्न नसकी कार्यकाल सकिएपछि म्याद थपेर संविधान लेख्ने प्रयास भए पनि कांग्रेस र एमालेले असहमति जनाए । त्यसपछि तत्कालीन प्रधानन्यायाधीश खिलराज रेग्मीको नेतृत्वमा चुनावी सरकार बन्यो । गैरराजनीतिक व्यक्तिहरूको सरकारमा माधव घिमिरे गृहमन्त्री थिए । त्यो सरकार गठनमा एमालेकांग्रेसकै रुचि थियो । त्यसले गराएको चुनावमा अघिल्लो पटक सबैभन्दा ठूलो दल बनेको माओवादी तेस्रोमा खुम्चियो । कांग्रेस र एमालेको पक्षमा नतिजा आयो । संविधान जारी भएपछि संघीय अवधारणाअनुसार ०७४ मा आमनिर्वाचन सम्पन्न भयो । चुनावी सरकारको नेतृत्व देउवाले गरेका थिए । गृहमन्त्रीको समेत कार्यभार सम्हालेर चुनाव गराएका देउवाले पार्टीको आकार भने थप घटाए । चुनावले एमाले र माओवादीको पक्षमा करिब दुई तिहाइ जनमत दियो । त्यसपछि केपी शर्मा ओली एमालेबाट प्रधानमन्त्री भए । माओवादीएमाले एकता भएर नेकपा बन्यो । तर अनेक राजनीतिक खिचातानीका कारण उत्पन्न परिस्थिति र संसद् विघटनको खेलले नेकपा विभाजित भएर एमाले र माओवादी आआफ्नै हैसियतमा फर्किएपछि नयाँ राजनीतिक समीकरण बन्यो । २०७८ असारमा देउवा प्रधानमन्त्री बने । त्यसपछिको करिब डेढ वर्ष कांग्रेस, माओवादी, एकीकृत समाजवादीसहितको सरकारले हालै चुनाव गरायो तर गृहमन्त्री खाँण नै पराजित भएका छन् । उनी मात्रै होइन, पूर्वगृहमन्त्री कृष्ण सिटौला पनि राजावादी नेता राजेन्द्र लिङ्देनसँग झापामा पराजित भए । पूर्वगृहमन्त्री कमल थापालाई उनकै राजनीतिक चेला राप्रपाका दीपक सिंहले मकवानपुरबाट पराजित गरे । पश्चिम नवलपरासीमा पूर्वगृहराज्यमन्त्री देवेन्द्रराज कँडेललाई राप्रपाकै ध्रुवबहादुर प्रधानले हराए ।"
गृहमन्त्री खाँण पराजित,"(रूपन्देही)  मनोनयन दर्तापछि अधिकांश समय निर्वाचन क्षेत्रमा बिताएका गृहमन्त्री बालकृष्ण खाँण राप्रपाका दीपक बोहरासँग २ हजार ६ सय ८१ मतले पराजित भएका छन् । खाँणमाथि आफ्नै पार्टी सम्हाल्न नसकेको आरोप लाग्दै आएको छ । सरकारी गुप्तचरले गृहमन्त्रीले चुनाव जित्ने रिपोर्ट पेस गरेका थिए । स्वयं खाँणले पनि जिल्लामा आयोजित कार्यक्रममा गठबन्धनले १ सय ३० सिट जित्ने दाबी गरेका थिए । खाँणले ३४ हजार ३६ मत पाएका छन् भने बोहराले ३६ हजार ७ सय १७ मत ल्याएका छन् । २०७४ को निर्वाचनमा कांग्रेसको समर्थनमा उम्मेदवार बनेका बोहरालाई यस पटक एमालेले सहयोग गरेको थियो । पाँच वर्षअघि कांग्रेसका सबल र दुर्बल पक्ष बुझेका बोहराले यस पटक नबोलेरै चुनावमा जित प्राप्त गरे । ९ पटक मन्त्री भइसकेका उनी कोभिडपछिको समस्याका कारण बोल्न सक्दैनन् ।गृहमन्त्री हुनुपूर्व खाँण जिल्लामा लोकप्रिय मानिन्थे । गत मंसिरमा भएको पार्टीको जिल्ला अधिवेशनमा परिवारका सदस्यलाई काखी च्यापेको आरोप उनीमाथि छ । आफ्नै भाइ रामकृष्णलाई जिल्ला सभापति बनाए । २०७४ मा अवसर पाएर पराजित उनै रामकृष्णलाई गत वैशाखमा सम्पन्न स्थानीय तह निर्वाचनमा तिलोत्तमा नगरपालिकाको प्रमुख बनाए । आफ्नै श्रीमती मञ्जु खाँणलाई समानुपातिक सूचीमा राखे । त्यस कारण पनि रूपन्देहीमा कांग्रेस निर्माण गर्न लागेका धेरै महिला परिचालन भएनन् ।आफ्नै भाइ प्रमुख रहेको तिलोत्तमा नगरपालिकामा असार मसान्तमा बजेट पारित गर्ने विषयमा एमाले र कांग्रेसबीच विवाद भयो । विवाद बढेपछि प्रहरी परिचालन गरेर नगरसभा गर्ने प्रयास गर्दा इलाका प्रहरी कार्यालयका प्रमुख प्रहरी नायब उपरीक्षक ठकबहादुर केसीले तिलोत्तमा४ का वडाध्यक्ष हरिबहादुर क्षेत्रीलाई नजिकैको स्विमिङ पुलमा धकेलिदिएका थिए । केसीले आफू गृहमन्त्रीको खास मान्छे भन्दै स्थानीयलाई धम्की दिने गरेको विषयले पनि निर्वाचनमा चर्चा पायो । गृहमन्त्रीका रूपमा जिल्लामा आउँदा हुने प्रहरीको बाक्लो उपस्थिति र निकट कार्यकर्ताको रजगजले उनलाई आफ्नै कार्यकर्ताभित्र आलोचित बनाइरहेको थियो ।गत मंसिरमा कांग्रेसको जिल्ला अधिवेशनमा रूपन्देही ३ (१) को निर्वाचन भएर मतगणना भइरहेकै बेला विवाद बढेपछि कार्यकर्ताबीच झडप भएको थियो । झडपमा उम्मेदवारसहित ५ जना घाइते भए । कार्यकर्ता शैलेश पन्तको नाकको हड्डी नै भाँचिएको थियो तर त्यसमा गृहमन्त्रीले आक्रमणकारीलाई संरक्षण गरेको आरोप कार्यकर्ताबाटै लाग्दै आएको छ । सोही विषय स्थानीय तह निर्वाचनमा पनि जोडतोडका साथ उठेपछि पार्टीभित्रै दुई गुट बनेको थियो । त्यही विवादमा रूपन्देही३ का पूर्वक्षेत्रीय सभापति मातृका यादवले राजीनामा दिए । स्थानीय तह निर्वाचनमा टिकट वितरणको विषयलाई लिएर क्षेत्र २ का सभापति हरि लम्सालले पनि राजीनामा दिए । त्यो विवाद अहिलेको निर्वाचनमा विपक्षीलाई मसलाका रूपमा प्रयोग भयो ।कांग्रेसको लुम्बिनी प्रदेशमा देउवा समूहका भरत शाह पराजित भएपछि उनी खाँणसँग असन्तुष्ट बने । त्यसले क्षेत्र ५ बाट चुनाव लडेका शाह र खाँणका कार्यकर्ताले अहिलेको चुनावमा एकअर्कालाई हराउन अभियान नै चलाएका थिए । प्रतिनिधिसभा क्षेत्र १ को प्रदेशसभा (२) बाट निर्वाचन लडेका पार्टीका पूर्वजिल्ला सभापति अब्दुल रजाक गद्दीसँग पनि खाँणको सम्बन्ध राम्रो हुन सकेन । पार्टीको तल्लो तहदेखि माथिल्लो स्तरसम्मका कार्यकर्तासँगकै सम्बन्ध सुधार गर्न नसक्नु नै खाँण पराजितको प्रमुख कारण रहेको कांग्रेसका पूर्वक्षेत्रीय सभापति हरि लम्सालले बताए । राजनीति परिवारमा केन्द्रित गर्नु, पुराना कार्यकर्तालाई सँगै लिएर हिँड्न नसक्नु, नवप्रवेशी र सेल्फी खिच्नेको भीडमा अल्मलिनु पनि पराजयका कारण रहेको उनले बताए । खाँणले विष्णु पौडेलको रूपन्देही क्षेत्र २ का दुई जनाको उम्मेदवारी खारेजपछि गठबन्धनबाट जातीय पार्टी जनमुक्तिलाई समर्थन गर्ने निर्णय केन्द्रबाटै गराएका थिए । त्यसको उद्देश्य तिलोत्तमा नगरपालिकामा रहेको जनमुक्तिको झन्डै ६ हजार भोट आफूलाई आउने विश्वास थियो तर कांग्रेस कार्यकर्ताले त्यसलाई स्वीकार नगर्दा तिलोत्तमामा पनि जनमुक्तिको मत उनलाई जान सकेन । नदी दोहन गर्नेहरूलाई संरक्षण गरेको भन्दै तिनाउ किनारका बासिन्दाको मत पनि पाउन नसकेको उनका कार्यकर्ता बताउँछन् ।"
आलम परिवारको विरासतमा विराम,"(रौतहट)  गौरचन्द्रनिगाहपुर सडक खण्डको बमनहरबाट झन्डै सात किलोमिटर पश्चिम गएपछि राजपुर फरदहवा गाउँ आउँछ । यो तत्कालीन कांग्रेस नेता शेख इद्रिसको राजनीतिक उर्वर भूमि हो । इद्रिसपछि उनका भतिजा पूर्वमन्त्री मोहम्मद आफताब आलमले राजनीतिक विरासत सम्हालेका थिए । हरेक राजनीतिमा देखिने आलम परिवारको दबदबा अब टुटेको छ । आलम परिवारको लामो पारिवारिक राजनीतिक विरासत तोड्दै स्वतन्त्र उम्मेदवार किरणकुमार साह रौतहट२ बाट प्रतिनिधिसभा सदस्य निर्वाचित भएका छन् । पहिलो संविधानसभा निर्वाचनको अघिल्लो रात २०६४ चैत २७ गते राति राजपुर४ स्थित इद्रिसकै गोठमा बम विस्फोट हुँदा घाइतेलाई जिउँदै चिम्नी भट्टामा हालेको आरोपमा आफताब पुर्पक्षका लागि नख्खु कारागारमा छन् । प्रतिनिधिसभाको यो चुनावमा सत्य र न्यायको जित हुने भन्दै आएको आलम परिवारले जेठो छोरा फिरदोस आलमलाई चुनावी मैदानमा अघि सारेको थियो । बुवा जेल परेपछि नेपाल प्रहरीमा (इन्स्पेक्टर) चिकित्सकका रूपमा कार्यरत फिरदोसले राजीनामा दिई गाउँ आएर राजनीति थालेका थिए । फिरदोस त्यही क्षेत्रका अर्का नेता साहसँग ४ हजार ५ सय ९४ मतान्तरले पराजित भए । स्वतन्त्र उम्मेदवार साहले ३२ हजार ८ सय ४२ मत ल्याए भने फिरदोसले २८ हजार २ सय ४८ मत पाए । ०७४ मा किरण आफताबसँग पराजित भएका थिए ।एकै परिवारमा राजनीति घुमिरहेको जनताले बर्दास गरेनन्, साहले भने, यस पटक मुस्लिम समुदायले समेत मलाई माया गरे । सामान्य परिवारका साहले तत्कालीन माओवादी नेता प्रभु साहनिकट रहेर काम गरे । ०७३ मा माओवादी छाडेका उनी ०७४ मा प्रतिनिधिसभा सदस्यमा आफताबसँग पराजित भए । त्यसपछि गाउँमै बसेर स्थानीय मुद्दा र मतदातासँगको सम्बन्ध विस्तारमा लागे । आफताबविरुद्धको मुद्दामा पनि उनले स्थानीयस्तरमा भूमिका खेले । गत स्थानीय तह निर्वाचन अगाडि प्रभु साहले किरणलाई आफूसँगै एमाले प्रवेश गराएर श्रीमती उषा कोइरालालाई राजपुर नगरपालिका प्रमुखमा उम्मेदवार बनाए । उषा आफताबका छोरा राजिकसँग पराजित भइन् । एमालेजसपा गठबन्धनमा रौतहट२ जसपाको भाग परेपछि प्रभु साहकै निर्देशनमा किरणले स्वतन्त्र उम्मेदवारी दिएका थिए । बैरियाका शेख अब्दुल काकादेखि सुरु गरेको राजनीति भतिजा हुँदै छोरासम्म आएकाले जनताले स्विकार्न नसक्ने बताउँछन् । एउटै परिवारभित्रका मानिसले मात्र चुनावमा भाग लिँदै गए अरूको पालो कहिले आउने ? उनले भने ।मुस्लिम बहुल यो क्षेत्रमा आफताब चुनाव लड्दा एकलौटी मत उनकै पक्षमा खस्थ्यो । शेख परिवारमा जन्मेका आलम राजपुरका रैथाने हुन् । राजपुरमा मात्र करिब १० हजार मुस्लिम मतदाता छन् । यस क्षेत्रमा २०१५ सालदेखि नै शेख परिवारको राजनीति हाबी हुँदै आएको छ । ०१५ सालमा प्रजापरिषद्बाट चुनाव जितेका इद्रिस ०४८ को आमनिर्वाचनमा पनि निर्वाचित भएका थिए । काका इद्रिसपछि आफताब कांग्रेस नेताका रूपमा उदाए । उनले रौतहट२ बाट ०५३ को उपनिर्वाचनमा पहिलो पटक सांसद बन्ने मौका पाए । ०५६ र ०६४ मा पनि जितेका उनी ०७० मा आफ्नै भान्जा मुस्ताक आलमसित पराजित भए । ०७४ मा आफताब पुनः निर्वाचित भए । उनी दुई पटक कांग्रेस जिल्ला सभापतिसमेत भए । मधेस आन्दोलनका बेला मधेसकेन्द्रित दलप्रति आक्रामक रूपमा प्रस्तुत भएका थिए । पार्टीका शीर्ष नेताहरूले उनको यो कदमलाई रुचाए । उनले चन्द्रनिगाहपुरमा सद्भाव कायम राख्न पैदल यात्रासमेत गरेका थिए । प्रतिनिधिसभा निर्वाचनमा जेठो छोरालाई उम्मेदवार बनाएपछि केही मुस्लिम समुदाय चिढिएको विजयी साह बताउँछन् । सबैको पालो आउँछ, चुनावमा हामी मात्रै उम्मेदवार भन्ने हुँदैन, उनले भने, जनताको चाहना र न्यायका लागि उठेको हुँ । आफताबका भाइ महताब पनि दुई पटक पार्टीको जिल्ला सभापतिमा पराजित भएका हुन् । उनी पनि राजपुर घटनामा पक्राउ परेपछि पुर्पक्षका लागि गौर कारागारमा छन् । आफताब ०५४ मा श्रम सहायकमन्त्री भए । ०५५ मा गिरिजाप्रसाद कोइराला नेतृत्वको सरकारमा वन सहायकमन्त्री भए । कृष्णप्रसाद भट्टराई नेतृत्वको सरकारमा स्थानीय विकास राज्यमन्त्री भएका उनी फेरि कोइराला नेतृत्वको सरकारमा भूमिसुधारमन्त्री बन्ने अवसर पाए । माधवकुमार नेपाल नेतृत्वको सरकारमा उनी श्रम तथा यातायातमन्त्री बनेका थिए ।"
कांग्रेसबाट प्रत्यक्ष जित्ने एक्ली महिला,"(तेह्रथुम)  तेह्रथुमकी सीता गुरुङ प्रतिनिधिसभाको प्रत्यक्षतर्फ चुनाव जित्ने कांग्रेसकी एक्ली महिला भएकी छन् । ४५ वर्षीया गुरुङ एमालेका अध्यक्ष विजय सुब्बालाई १ हजार ७९ मतले पछाडि पार्दै विजयी भएकी हुन् । पराजित सुब्बा एमाले केन्द्रीय निर्वाचन आयोगका अध्यक्ष हुन् । सत्ता गठबन्धनबाट साझा उम्मेदवारी दिएकी गुरुङले १९ हजार ७ सय २ भोट पाएकी छन् । एमालेका सुब्बाको पक्षमा १८ हजार ६ सय २३ मत मात्र खसेको छ । सुब्बा ०४८ र ०५६ मा प्रत्यक्ष निर्वाचित र ०७४ का समानुपातिक सांसद हुन् । गुरुङ भने ०६४ र ०७० को संविधानसभामा समानुपातिक सदस्य थिइन् । उनी भौतिक पूर्वाधार तथा यातायात राज्यमन्त्री भइसकेकी छन् । गुरुङ ०७४ को आमनिर्वाचनमा हालका स्वास्थ्यमन्त्री भवानीप्रसाद खापुङसँग २ हजार २१ मतले पराजित भएकी थिइन् । कांग्रेस केन्द्रीय सदस्य गुरुङ प्रधानमन्त्री तथा पार्टी सभापति शेरबहादुर देउवानिकट हुन् । सुब्बा भने ०६९ मा एमाले परित्याग गरी संघीय समाजवादी फोरममा लागेका उनी ०७१ असारमा पुनः एमालेमै फर्केका थिए । बीचमा पार्टी छाडेका कारण उनीसँग एमाले नेताकार्यकर्ता रुष्ट थिए । उनी अध्यक्ष केपी शर्मा ओलीनिकट मानिन्छन् । ०४६ मा कांग्रेसको राजनीतिमा जोडिएकी गुरुङ ०६० मा नेपाल महिला संघको केन्द्रीय सचिव र ०६७ मा कांग्रेस केन्द्रीय सदस्य निर्वाचित भइन् । ०७२ र ०७८ मा सम्पन्न कांग्रेसको केन्द्रीय महाधिवेशनमा पनि केन्द्रीय सदस्य निर्वाचित भइन् । उनले राजनीतिशास्त्रमा स्नातकोत्तर गरेकी छन् । तेह्रथुममा २०१५ देखि नै लिम्बू समुदायका उम्मेदवारले मात्रै संसदीय चुनाव जित्दै आएका थिए । उक्त परम्परालाई गुरुङले तोडेकी छन् । चुनाव जितेपछि मतदातालाई शनिबार म्याङलुङमा सम्बोधन गर्दै उनले सडक निर्माण, गुणस्तरीय शिक्षा र स्वास्थ्य, गुराँसभूमि तीनजुरे मिल्के जलजले क्षेत्रको पर्यटन प्रवर्द्धनलगायतमा काम गर्ने प्रतिबद्धता जनाएकी छन् ।"
पशुपति धर्मशालामा बलमिचाइँको विरोध,"काठमाडौं (कास) व्यवसायी र स्थानीयले अवरोध गरेपछि पशुपतिस्थित गौशाला र धर्मशाला भत्किनबाट जोगिएको छ । शनिबार बिहान पशुपति क्षेत्र विकास कोषले डोजर लिएर गौशाला र धर्मशाला भत्काउन गएको थियो । मारवाडी समुदाय ठूलो संख्यामा उपस्थित भई गौशालाको मुख्य गेट बन्द गरेका थिए । कोषले गौशाला धर्मशाला खाली गर्न गौशाला धर्मशाला मारवाडी सेवा समितिलाई शुक्रबार कार्यालय समयपछि पत्र काटेको थियो । कोषका सदस्य सचिव मिलनकुमार थापाले कार्यालय समयपछि चिठी काटेर शनिबार बिहान ९ बजे सरिसक्न निर्देशन दिएका थिए । कोषले २०६० मा भएको सम्झौताविपरीत काम गरेको दाबी गर्दै सामान हटाउन निर्देशन दिएको हो । कोषले यसअघि दिइएको सूचना र निर्देशनसमेत बेवास्ता गरेकाले भत्काउन लागिएको दाबी गरेको छ । मारवाडी सेवा समितिका अध्यक्ष कैलाशकुमार गोयलले भने, सम्झौताविपरीत कुनै काम गरेका छैनौं । ८२ वर्षदेखि धर्मशाला चलाएका छौं । त्यतिबेला नक्सा पास गर्ने चलन नै थिएन । कुन वैध कुन अवैध भनेर छुट्याउनै मुस्किल छ । वैध र अवैध छुट्याउने काम कोषको नभई महानगरको भएको उनले बताए । २०६० मा भएको सम्झौताअनुसार कोषलाई मारवाडी सेवा समितिले रकम बुझाउँदै आएको पनि गोयलले बताए । सम्झौताअनुसार समितिले वर्षमा ५१ हजार रुपैयाँ बुझाउँछ । यो आर्थिक वर्षको रकमसमेत बुझाइसकेको गोयलले जानकारी दिए । यो रकम सहयोग रकम हो । एक संस्थाले अर्को संस्थालाई सहयोग गर्ने भनेर यो रकम तोकिएको हो, गोयलले थपे, यो कुनै भाडा रकम भने होइन । मारवाडी सेवा समिति धर्मशाला क्षेत्रको मोहीसमेत हो ।"
नुवाकोटमा गठबन्धनको जित,नुवाकोट (कास) नुवाकोटको प्रतिनिधिसभा सदस्यका दुई र प्रदेशसभा सदस्यमा सत्ता गठबन्धनका चार उम्मेदवार नै निर्वाचित भएका छन् । नुवाकोट२ मा कांग्रेसका अजुर्ननरसिंह केसी २८ हजार १ सय ७ मत ल्याएर विजयी भए । उनका निकटतम प्रतिस्पर्धी राष्ट्रिय स्वतन्त्र पार्टीका सुमनविक्रम पाण्डे र एमालेका नारायणप्रसाद खतिवडा थिए । २०७४ को निर्वाचनमा एमालेका खतिवडासँग १० हजार ५ सय ५७ मतान्तरले केसी पराजित भएका थिए । ५ वर्षपछि केसीले खतिवडालाई १२ हजार ५ सय ४६ मतले हराए । यसैगरी क्षेत्र नं १ मा गठबन्धनतर्फका माओवादी केन्द्रका उम्मेदवार हितबहादुर तामाङले एमालेका बद्री मैनालीलाई पराजित गरे । गठबन्धनतर्फ माओवादीका तामाङले २६ हजार ५ सय ४८ मत प्राप्त गरी विजयी भए । उनका निकटतम प्रतिद्वन्द्वी एमालेका मैनाली थिए । नुवाकोट १ (१) मा गठबन्धनबाट माओवादीकी राधिका तामाङ दोस्रो पटक निर्वाचित भएकी छन् । उनले निकटतम प्रतिद्वन्द्वी एमालेका सुशीलकुमार खड्कालाई पराजित गरिन् । १(२) मा पनि कांग्रेसका रमेशकुमार महत निर्वाचित भए । उनले १ हजार ८ सय ९६ मतान्तरले एमालेका उम्मेदवार पूर्णलाल श्रेष्ठलाई पराजित गरेका हुन् । २ (१) मा गठबन्धनतर्फबाट माओवादीका रामप्रसाद ढुंगाना निर्वाचित भएका छन् । उनले निकटतम प्रतिद्वन्द्वी एमालेका केशवराज पाण्डेलाई पराजित गरे । ढुंगानाले १२ हजार १ सय १० मत ल्याउँदा पाण्डेको ११ हजार ६ सय ६२ मत मात्र आएको थियो । २ (२) को प्रदेशसभा सदस्यमा कांग्रेसका बहादुरसिं लामा तामाङ निर्वाचित भएका छन् । उनका निकतटतम प्रतिस्पर्धी एमालेका विजयसिं लामा तामाङ थिए ।
चेपबाट उठेका पाण्डे,"(चितवन)  एकै क्षेत्रबाट लगातार पाँचौं पटक चुनावमा उठेर दोस्रो जित हात पारेका राष्ट्रिय प्रजातन्त्र पार्टी (राप्रपा) का केन्द्रीय उपाध्यक्ष विक्रम पाण्डेले प्रदेशसभामा पनि अनपेक्षित नतिजा निकाले । चितवन३ मा अघिल्लो पटक सत्तारूढ गठबन्धनको साथ पाएर यही क्षेत्रबाट चुनाव लडेका पाण्डे वामपन्थी गठबन्धनका साझा उम्मेदवार माओवादी केन्द्रका अध्यक्ष तथा पूर्वप्रधानमन्त्री पुष्पकमल दाहालसँग ९ हजार मतान्तरले पराजित भएका थिए । यो पटक एक्लै चुनावमा उठेका पाण्डेले सत्ता गठबन्धनका उम्मेदवारलाई त्यत्ति नै मतान्तरले पराजित गरे । आफू हुर्केबढेको चितवन शिवनगरमा नयाँ घरमा सरेका दाहालले चितवन३ बाटै फेरि चुनाव लड्ने धेरैको अनुमान थियो । तर अन्तिम समयमा आएर दाहालले गोरखा२ बाट चुनाव लड्ने निधो गरे । यता ०५६ सालबाट लगातार चुनाव लड्दै आएका पाण्डे यो पटक पनि उठ्छन् भन्नेमा सबै विश्वस्त थिए तर एमालेले उनलाई समर्थन गर्छ वा एक्लै लड्छन् भन्ने कौतूहलता बाँकी थियो ।गएको स्थानीय चुनावमा भरतपुर महानगरपालिका र माडी नगरपालिकामा तालमेल गरेको हुँदा पाण्डेलाई एमालेको समर्थन रहने चर्चा थियो । तर मनोनयन दर्ता हुने दिन एमालेका चितवन जिल्ला अध्यक्ष रामप्रसाद न्यौपानेले पार्टीका तर्फबाट उम्मेदवारी दर्ता गराए । तर पार्टी अध्यक्ष केपी शर्मा ओलीले पठाएको पत्रका आधारमा निर्वाचन अधिकृतको कार्यालयले न्यौपानेको नाम उम्मेदवारको सूचीबाट हटायो । एमालेले राप्रपाका पाण्डेलाई नभएर स्वतन्त्र उठेका कांग्रेस केन्द्रीय सदस्य दिनेश कोइरालालाई समर्थन गर्यो । एकातिर सत्ता गठबन्धन, अर्कोतर्फ एमाले र स्वतन्त्र उम्मेदवारको तालमेलबीच पाण्डेले नवगठित दल राष्ट्रिय स्वतन्त्र पार्टीको लहर को पनि सामना गर्नुपर्यो । दाहालको साटो सत्ता गठबन्धनले चितवन३ मा माओवादीले युवा चिकित्सक डाभोजराज अधिकारीलाई उठायो । अन्ततः पाण्डेले ३५ हजार ५५ मत ल्याई दोस्रो पटक सांसद बने । डाअधिकारी २५ हजार ८ सय २२ मतमै सीमित भए । पाण्डे यसअघि ०७० को संविधानसभा सदस्य निर्वाचनमा तत्कालीन चितवन५ बाट विजयी भएका थिए । एमालेको समर्थन पाएका दिनेश कोइरालाले १२ हजार २ सय ७५ मत मात्रै ल्याए । चितवन३ मा राष्ट्रिय स्वतन्त्र पार्टीकी उम्मेदवार जिता बराल १८ हजार ८ सय ४२ मतसहित तेस्रो स्थानमा आइन् । गत स्थानीय तह निर्वाचनमा सत्तारूढ गठबन्धनबाट भरतपुर महानगरपालिका प्रमुखको उम्मेदवारमा माओवादी केन्द्रकी रेनु दाहालविरुद्ध उठेर चर्चामा आएका कांग्रेसका पुराना नेता जगन्नाथ पौडेलले यो पटक स्वतन्त्र उम्मेदवारी दिएका थिए । त्यसबेला १५ हजारको हाराहारीमा मत ल्याएका पौडेलले यो पटक ३ सय ६५ मात्रै भोट पाए । उनले भन्दा बढी भोट मंगोल नेसनल अर्गनाइजेसनका फैइन्द्रजंग गुरुङले ल्याए । चितवन३ मा १२ स्वतन्त्रसहित २० उम्मेदवार थिए ।राप्रपाले प्रदेशसभामा पनि चितवन३ मा अनपेक्षित नतिजा ल्यायो । राप्रपाका उम्मेदवार एक क्षेत्रमा विजयी नै भए, अर्कोमा निकटतम प्रतिद्वन्द्वी रहे । चितवन ३(१) मा सत्ता गठबन्धनले कांग्रेसका सूर्यकान्त घिमिरेलाई उठाएको थियो । प्राडा घिमिरे कृषि तथा वन विज्ञान विश्वविद्यालयका पूर्वरजिस्ट्रार पनि हुन् । त्यसैगरी एमालेबाट प्रदेशसभाका निवर्तमान सदस्य कृष्ण भुर्तेल उठेका थिए । तर राप्रपाबाट उठेका गिरबहादुर तामाङले निर्वाचन जिते । खासै नाम नसुनिएका तामाङले १७ हजार ८ सय १३ मत ल्याउँदा प्राडा अधिकारीले १४ हजार ९ सय ५६ मत ल्याए । एमालेका भुर्तेल ११ हजार ६ सय २३ मत ल्याई तेस्रो भए ।अघिल्लो पटक समानुपातिकबाट वाग्मती प्रदेशसभा सदस्य भएकी राप्रपाकी रिना गुरुङ यो पटक चितवन ३ (२) मा उम्मेदवार थिइन् । भरतपुर महानगर क्षेत्रको मतगणना सकिँदासम्म अग्रतामा रहेकी गुरुङ माडीको गणनापछि पछि परिन् र सत्ता गठबन्धनका उम्मेदवार माओवादीका ठाकुर ढकालसँग पराजित भइन् । ढकाल माडी नगरपालिकाका निवर्तमान प्रमुख पनि हुन् । ढकालले १५ हजार ४ सय ६१ मत ल्याउँदा गुरुङको १४ हजार ६ सय १५ मत आयो । एमालेकी सरस्वती विष्ट १० हजार १ सय २४ मतसहित तेस्रो भइन् । गठबन्धन र तालमेलबिना एक्लै चुनाव लडेका पाण्डेले स्वयं जित्दै पार्टीलाई प्रदेशमा पनि चिनाए ।"
लुपस जसका ९० प्रतिशत पीडित महिला छन्,"(काठमाडौं)  धरानकी बिनु विश्वकर्मालाई सुरुमा हात सुनिन्ने र घाउ आउने भयो । बाआमाले जाँच गराउन नजिकैको बीपी कोइराला स्वास्थ्य विज्ञान प्रतिष्ठान पुर्याए । उनी त्यतिबेला १३ वर्षकी थिइन् । बच्चाको वार्डमा राखेर उपचार गरायो, बच्चाकै औषधि खुवाएको थियो, हाल २१ वर्षीया बिनुले फोनमा सुनाइन्, निको हुनु त कहाँकहाँ उल्टै कपाल झर्ने, घाउहरू बढ्ने भयो । यसपछि छालासम्बन्धीको रोग हुन सक्ने आशंकाले फेरि जाँच भयो । रगतको विशेष जाँच गराउँदा लक्षण लुपससँग मिल्दोजुल्दो पाइयो । कपाल झर्थ्यो । जोर्नीभित्रै हड्डीसम्म दुख्थ्यो । चिसो पानी छुनेबित्तिकै छालाको रंग फेरिएर रातो थिग्रा बन्थ्यो । घाममा जानेबित्तिकै ज्वरो आउने, गाला रातो हुने, घाउ आउने हुन्थ्यो । अनुहार पुतली आकारको दादले भरिन थाल्यो । जोर्नी दुख्न सुरु भएको आठ महिनाभित्रमा यी सबै लक्षण देखिए । जसलाई लुपसको सामान्य लक्षण मानिने बाथरोग विशेषज्ञ बुद्धि पौडेल बताउँछन् । ज्वरो, थकान, छाती र जोर्नी दुखाइ, पुतली आकारको दाद आउने, मिर्गौला फेल, छालाको संक्रमण, रक्तअल्पता, मुखमा घाउ आउने, तौल घट्ने, शरीरका विभिन्न भागमा दाद आउने लक्षण हुन्छन् । उनका अनुसार लुपसका लक्षण सबै एकैचोटि देखा पर्दैनन् । पाँचदेखि सात वर्षअघि नै लक्षण आएको हुन सक्छ । धेरै र थोरै मात्राको हुन्छ । वंशाणुगत, हर्मोनल (प्रतिरोधात्मक क्षमतामा गिरावट), वातावरणको प्रदूषण (घाममा निस्किनेबित्तिकै विकिरण) लगायत धेरै कारणले हुन्छ । तर वंशाणुगत मात्रै पनि कारण हुँदैन । मेडिकल हिस्ट्री ल्याब रिपोर्ट हेरेर सुरुमै थाहा पाउन सकियो भने बिरामीले सामान्य जीवनयापन गर्न सक्छ । तर नेपालमा संक्रमणले शारीरिक अंगहरू काम नलाग्ने बनाइदिएपछि अन्तिम चरण मात्रै बिरामीहरू अस्पताल आइपुग्ने भएकाले रोग पत्ता लगाउँदालगाउँदै धेरै नै अप्ठेरो हुने पौडेलले बताए । जोर्नी दुख्यो भने बुफ्रिन खानेखुवाउने, गालामा रातो आयो घरायसी दबाई गर्ने, फार्मेसीबाट आफूखुसी औषधि लिने चलन छ । गाह्रो भएपछि मात्रै आउने अस्पताल जाने, सही ठाउँमा पुग्दा ढिला भइसक्छ, बिरामीले धेरै खर्च गरिसकेको हुन्छ, धनीगरिब भन्दैन, पाटन अस्पतालमा औषधि विभाग प्रमुखसमेत रहेका विशेषज्ञ पौडेलले भने । रोग पहिचान गर्न मात्रै ५ देखि ७ महिना लाग्छ ।घोपा क्याम्पमा आठ महिनासम्म नियमित जाँचपछि बिनुलाई लुपस भएको यकिन भयो । उनलाई औषधि खान दिइयो । यसअघि कहिल्यै नजानेकोनसुनेको रोग लागेको थाहा पाएपछि घोपा क्याम्पको उपचारले मात्रै चित्त बुझेन । कपाल धेरै झरेको भएर क्यान्सर हुन सक्ने डरले काठमाडौं आएर हरिसिद्धिस्थित नेपाल क्यान्सर अस्पतालमा देखाए । क्यान्सर अस्पतालले लुपस नै भएको बतायो । बरु, खाइरहेको औषधिले मिर्गौलामा प्रतिकूल असर पर्ने हुँदा राम्ररी जचाउन सुझाव दियो । बिनुलाई धरान फर्काएर घोपा क्याम्पमै मिर्गौला जाँच गरियो । ८ वर्षदेखि लुपस रोगसँग लडिरहेकी उनले भनिन्, मिर्गौलाको नियमित जाँच गराइरहेका छौं, अहिलेसम्म चाहिँ समस्या देखाएको छैन । म ती भाग्यमानीमध्येको लुपस सर्भाइभर हुँ जस्तो लाग्छ । जोर्नी दुख्ने, दाद आउने, कपाल झर्ने भइरहन्छ । स्नातक तेस्रो वर्ष अध्ययनरत उनलाई कोही बेला पढाइको बोझ र तनाव बढ्छ । त्यतिबेला लुपस सक्रिय हुन्छ । औषधि खान केही ढिला भयो वा छुट्यो भने दुखाइ बढेर कलेज जानै सक्दिनन् । लुपस बाथका रोगमध्येकै एक प्रकारको रोग हो । शिक्षण अस्पतालमा बाथरोग विशेषज्ञ साकेत झाका अनुसार यो अटोइम्युन डिजिज हो । लुपस भएपछि एकै पटक वा पटकपटक गरेर शरीरका विभिन्न अंगमा असर पार्छ । कपालदेखि खुट्टाको नङसम्म असर पुग्छ । प्रजनन उमेर १५ देखि ४५ वर्ष उमेरको महिलाहरू यस रोगको सिकार हुन्छन् । दीर्घकालीन छालामा असर पुग्छ । सेतो रगत घटाउने, हेमोग्लोबिन घटाउने, फोक्सो, मुटु, मिर्गौलामा असर पार्ने कडा खालका लक्षणभित्र पर्छन् । विशेषज्ञहरूको भनाइमा लुपस लागेपछि शरीरमा रोग प्रतिरोधात्मक क्षमतालाई कमजोर बनाउँछ । उपचार ढिला भयो भने अंगप्रत्यांगमा असर पुग्छ । औषधि, सन्तुलित खानपानले नियन्त्रण गर्न सकिन्छ । अस्पतालमा आइपुग्ने लुपस रोगीमध्ये ९० प्रतिशत महिला भएको पाइएका छन् भने १० प्रतिशत संख्या पुरुषको पनि छ । पुरुषलाई लुपस भएको खण्डमा सामान्य अवस्थामा ल्याउन महिलाको जसरी सहज छैन । लुपस आम बाथभन्दा जोखिमपूर्ण हुन्छ । आम बाथ ६० प्रतिशत महिला र ४० प्रतिशत पुरुषलाई हुन्छ । बिनुलाई नेपालकै उपचारले चित्त नबुझेर भारत पनि पुगेकी थिइन् । उताको औषधि नियमितता गर्न फेरि जान सकिनन् । उनका बाआमा र दाजु धरानकै एक सुन पसलमा काम गर्थे । कोरोना महामारीपछि पसल बन्द भयो । आयआर्जन छैन । नेपालमै उपलब्ध उपचार गर्न पनि धौधौ हुने अवस्था आइसकेको उनले बताइन् । गाह्रो भयो कि हस्पिटल गइहाल्नुपर्छ । स्वास्थ्य बिमाले गर्दा उपचार, टेस्टहरूमा लाग्दैन, औषधिमा महिनाको १५२० हजार खर्च हुन्छ, उनले भनिन्, यो पनि एउटा घातक रोग भइरहेको छ, क्यान्सर, मृर्गौला फेलियरलाई सरकारले निःशुल्क गरेजस्तै उपचार खर्च दिए हुन्थ्यो । उनका बाआमा पनि बिरामी छन् । बाबुको जन्डिस बिग्रेको छ, आमालाई उच्च रक्तचाप, दम र मधुमेह छ । बाथरोग विशेषज्ञ पौडेलले बिरामी जीवनभर महँगो उपचारमा बस्ने हुँदा राज्यले उपचारमा हेर्नुपर्ने बताउँछन् । नेपालमा जिन्दगीभरि चुरोट खान्छ, फोक्सोको क्यान्सर भए उपचार सुविधा सरकारले दिन्छ, लुपस रोगी बिचराको दोष छैन, अटोइम्युन डिजिज हो, कुनै सुविधा छैन, विशेषज्ञ पौडेलले भने, बिरामी कम्ती छन् भनेर आवाज नपुगेको होला । उपचार महँगो छ, त्यही भएर बिरामीको पहिचान हुनेबित्तिकै स्वास्थ्य बिमा गर भर्न्छौं । बिमा गरे पनि हरेक पटक त्यहाँको हेल्थ सेन्टरको सिफारिस चाहिन्छ, कतिले त्यो दिँदैनन् । नेपालमा लुपस बिरामी कति छन् भन्ने यकिन तथ्यांक सरकारी निकायसित छैन । उनले कुल जनसंख्याको ०१ देखि ०२ प्रतिशत हुन सक्ने आकलन गर्छन् । बिनुलाई लक्षण देखिएदेखि आमाले धेरै ख्याल राख्छिन् । आमालाई सर्छ कि भन्ने डर लाग्थ्यो । पछि बिरामीको सहायता समूह लुपस नेपालमा जोडिन पाइन् । समूहमा भएका बाथरोग विशेषज्ञहरूबाट नयाँनयाँ कुरा जान्ने मौका पाइन् । यसले उनलाई हिम्मत बढ्छ । आफन्त र साथीहरूले बुझिदिँदैन, जतिखेरै छाता ओडेर हिँड्छ भन्छन्, गाला रातो भयो भने मेकअप गरेर आइछ भन्छन् । मन गिर्छ नै, बाबा, ममी दाजुको केयर पाएको छु, आत्मविश्वास बढ्छ । २०६७ मा स्थापना भएको लुपस नेपालको संस्थापक हुन् सृष्टि जोशी । उनी आफैंले लुपससँग लड्न थालेको दशक भइसकेको छ । मनोसामाजिक परामर्शसमेत गर्ने उनी भन्छिन्, दीर्घकालीन रोग बोकेर बस्नुपर्ने, औषधि गर्न आइरहनुपर्ने भनेपछि बिरामीलाई परिवार, साथीभाइ, आफन्तको हेरचाह, माया चाहिरहन्छ । तर, हामीकहाँ बोझका रूपमा लिइन्छ । बिरामीमध्ये ८० देखि ९० प्रतिशत मानसिक रोगी हुन्छन् । तनाव र औषधिको साइडइफेक्टले गर्दा डिप्रेसनको सिकार हुने जोखिमबारे उनी प्रस्ट्याउँछिन् । उनलाई पनि सुरुमा लुपस भएको थाहा भएपछि अरूलाई सर्ला भन्ने डर भएको थियो । तर यो रोगीबाट हेरचाहकर्तालाई सर्दैन । लुपस रोगी महिलाहरू बढी हुने, बच्चा नहुने, उपचार गराइरहनुपर्ने भ्रम र झन्झटहरूले गर्दा बिरामीमध्ये ५० प्रतिशतको विवाह नहुने, भए पनि पारिवारिक सहयोग नपाउने, सम्बन्धविच्छेद हुने, सम्बन्ध टुट्ने, सामाजिक तिरस्कारको डरले रोगै लुकाएर राख्ने, ५० देखि ६० प्रतिशत महिलाले कामलाई नियमितता दिनै नसक्ने हुन्छ । उनी आफैंको वैवाहिक सम्बन्धविच्छेद भइसकेको छ । बेला बखत लुपस सक्रिय भइरहन्छ, जोर्नी दुख्ने हुन्छ । घाममा निस्कनेबित्तिकै सक्रिय हुन्छ, काममा जान सकिँदैन, उनले भनिन्, बिरामीलाई बिहे गरेको, मेरो छोराले बिहे गर्यो भाग्यमानी हौं भनेर सासूले वचन लगाइरहने त्यही कुराले झन् तनाव भएर लुपस झन् सक्रिय हुने हुन्थ्यो । उनी राति १२ वटा, बिहान ५ वटा औषधि लिन्छिन् । लुपस लागेपछि व्यक्तिगत, मानसिक, आर्थिक, पारिवारिक, सामाजिक असर पर्ने हुँदा राज्यले उपचार सुविधामा सहायता दिनुपर्ने उनले बताइन् । विडम्बना के छ भने, सचेतनाको कमीले लुपस लागेकालाई डाक्टर र नर्सले नै डर देखाइदिन्छन् । बाँचिँदैनजस्तो कुरा सुनेपछि मैले दिल्लीमा उपचार गराउने गरेकी छु, उनले भनिन्, सरकारले संवेदनशीलतापूर्वक लिएकै छैन । हामी एड्भोकेसी गरिरहेका छौं, सरकारले अरू रोगमा कति सहयोग दिएको छ, लुपसलाई छैन । लुपस नेपालमा काठमाडौं, धरान, चितवनका ८ सयभन्दा बढी बिरामी जोडिएका छन् । जोशीले सचेतना बढाउन टिकटक, ट्वीटरमा भिडियो बनाएर पोस्ट गर्छिन् । यसले गर्दा समूहमा जोडिनेहरू बढ्दै छन् तर दूरदराजमा हुने बिरामीहरू लुपसबारे नजानेरै बसेको उनले बताइन् । उनलाई १२ वर्षअघि जोर्नी केही दुखेको थियो । दुखाइ बढेपछि हात नै उठाउन कठिन हुन थाल्यो । उपचार गराउन जाँदा स्वास्थ्यकर्मीले युरिक एसिड, थाइराइड भन्थे । पिसाब जाँच गराउँदा प्रोटिनको मात्रा देखायो, यसले लुपस हुने आशंका भयो । निरन्तर ज्वरो आउँथ्यो । दुई हप्ताभित्रमा तौल घट्यो । कपाल खस्यो । उनको फोक्सोमा पानी जम्ने भयो । डाक्टरले लुपस लागेको पत्ता लाउँदा मिर्गौला ड्यामेज भइसकेको थियो । मस्तिष्कमा असर परेको छ । सर्जरी गरेको छ । पुतली आकारको दाद हटाउनलाई तीन वर्ष लागेको थियो । उनको अनुभवमा लुपस भएपछि घामबाट बच्नुपर्छ । तनाव लिनु हुँदैन । स्वास्थ्य जाँच नियमित गराउनुपर्छ । सन्तुलित भोजन गर्नुपर्छ । एकदममै सीमित संख्यामा यसका चिकित्सक छन् । ढिला भए निको हुन गाह्रो छ । तर, चाँडै उपचार गर्दा कम असर हुन सक्छ, लुपसको संक्रमण भएपछि अलि बढी ख्याल गर्नुपर्छ ।आँखा, मुख, नाक, मिर्गौला, फोक्सोलगायतमा लुपससम्बन्धी लक्षण असर जान्नेले मात्रै यसको सही डाइग्नोसिस गर्न सक्छन् । नेपालमा यस्ता विशेषज्ञ पर्याप्त छैनन् । विशेषज्ञ र तालिम लिएका जनशक्ति गरेर १५ जना जति मात्रै छन् । काठमाडौंमा सरकारी अस्पतालहरूमध्ये पाटन र शिक्षण अस्पतालमा उपचार हुन्छ । पाटनमा आइतबार, मंगलबार र शुक्रबार जनरल, सोमबार प्राइभेट लुपससम्बन्धी ओपीडी सञ्चालन हुन्छ । पाटनमा बाथरोगका तीन विशेषज्ञ र दुई तालिम लिएका गरेर पाँच जनाले हेर्ने लुपस ओपीडीमा दिनमा २० देखि ३० जना जति आउँछन् । जुनसुकै बेला पाटनको जनरल वार्ड पुग्दा ५ देखि १० जना लुपस रोगी भेटिन्छन् । स्वास्थ्य मन्त्रालयका प्रवक्ता सञ्जयकुमार ठाकुर सामाजिक सुरक्षा कोष, स्वास्थ्य बिमा र नियमित जाँचबाट लुपस बिरामीले तत्काललाई केही सहजता पाउने बताउँछन् । यो रोगको विशेषज्ञ कम छ, उपचार महँगो छ भनेर मन्त्रालयले महसुस नगरेको होइन । पटकपटक यसका लागि दरबन्दी सिर्जना गर्न अर्थ मन्त्रालय र संघीय मामिलामा प्रयास गरेका छौं, उनले भने, बजेटलगायतका कारणले होला हुन सकेको छैन । यस वर्ष सम्भव हुन सक्छ, बिस्तारै सेवासुविधा बढ्छ ।"
सम्पादकलाई चिठी,"मतदातालाई कतिसम्म भेडा ठान्दा रैछन् यी तीन ठूला भनाउँदाहरूले । पकेट क्षेत्र रे, आफ्नो इलाका रे, आजीवने पार्टी रे ! कतिसम्मको अहं । धन्न यही निर्वाचनबाट परिवर्तनको हावा चल्न थालेको छ । उज्ज्वल घिमिरेििियसपालिको गठबन्धनले कांग्रेस धेरै भाग्यशाली बन्न पुग्यो । यत्रो गठबन्धन हुँदा पनि ९० मा ५० हाराहारी सिट धेरै कम हो । गठबन्धन नभएको भए माओवादीको भन्दा पनि कमजोर हुने रहेछ कांग्रेस । प्रकाश थापािििताल न बेतालको गठबन्धन । न देश बनाउने भिजन छ न कुनै मतलब । स्वार्थप्रेरित यो गठबन्धन पूर्णतः पराजय भएको छ । दीपेन्द्र लामिछानेिििनो नट अगेन को आँधीबेहरीले धेरैलाई सोत्तर पार्यो तर मुख्य तीन शीर्ष नेताहरू केपी शर्मा ओली, पुष्पकमल दाहाल तथा शेरबहादुर देउवा भने बचे । कृष्ण पुनमगरिििकांग्रेसले हिजो प्रत्यक्षमा २३ सिट जितेकाले अहिले करिब ५५ जित्दै छ, माओवादीलाई जसरी देशव्यापी रूपमा लखेट्ने काम सबैबाट भयो, यसका बावजुद उल्लेखनीय उपस्थितिसहित तेस्रो दल बन्दै छ तर गणितीय हिसाबले हिजो एमालेको ९२ सिटसहित संसद्मा शानदार उपस्थिति थियो अहिले यो घट्ने निश्चित छ । राष्ट्रिय स्वतन्त्र पार्टीले चुनावमा भाग नलिएको भए, जस्तै गगन थापाको काठमाडौं र चितवनमा हेरौं, कांग्रेसले अझै १०१२ सिट बढाउन सक्थ्यो, एमाले अझै खुम्चिने थियो ! अब भन्नुहोस् कसलाई घाटा भयो ? कसलाई फाइदा भयो ? वासुदेव न्यौपानेिििशीर्ष नेताहरूले बनाएको गठबन्धनलाई अधिकांश निर्वाचन क्षेत्रका मतदाताले अवलम्बन गरेको देखिएन । कांग्रेसप्रति आस्थावान् मतदाताले अरू पार्टीका उम्मेदवारलाई मतदान गरेनन्, अरू दलकाले कांग्रेसका उम्मेदवारलाई मतदान गरेनन्, हिसाबकिताब बराबर । सुरेन्द्र महर्जन"
भोट बैंक मात्रै होइनन् ज्येष्ठ नागरिक,"संयुक्त राष्ट्र बालकोषमा २९ वर्ष काम गरेका ७२ वर्षीय श्रीमान्को दैनिकी बिहान पाँच बजे सुरु हुन्छ । घरका सदस्य नउठ्दै बिहानको चिया पकाएर खाएपछि एक घण्टा व्यायाम गर्ने श्रीमान् बेलुकी प्रायः आफैं खाना बनाएर खाने गर्नुहुन्छ । बेलुकीपख सधैंजसो कौसीमा पानी हाल्नु उहाँको दैनिकीमा पर्छ । जागिरे जीवनमा गाडी चलाउन सिकेका श्रीमान् अझै पनि लामो यात्रा गर्न रुचाउनुहुन्छ । यसरी श्रीमान्जस्ता कतिपय ज्येष्ठ नागरिकले पनि व्यक्तिगत रूपमा शारीरिक र मानसिक स्वास्थ्यका लागि सक्रिय जीवनशैली अपनाउने गरेका छन् । यस्तो जीवनशैलीले घरपरिवार र समाजमा जीवनको उत्तरार्द्धमा पनि सक्रिय जीवन बिताउन सकिन्छ भन्ने सकारात्मक सन्देश प्रवाह गरिरहेको छ । कतिपय ज्येष्ठ नागरिक भने समग्र ज्येष्ठ नागरिकहरूको हकहितका लागि सामाजिक कर्ममा होमिएका छन् । ३५ वर्ष प्रहरी सेवामा आफ्नो ऊर्जाशील उमेर खर्चेका छत्र प्रधान तीमध्ये अग्रपंक्तिमा पर्नुहुन्छ । राष्ट्रिय ज्येष्ठ नागरिक महासंघका अध्यक्षसमेत रहेका प्रधानले १८ वर्षदेखि ज्येष्ठ नागरिकहरूका विविध मुद्दामा पैरवीकर्ताको भूमिका निर्वाह गर्दै आउनुभएको छ । महासंघले सबै जिल्लामा शाखा विस्तार गरेको छ । हामी नेपाली जीवनको ६० औं वसन्त पार गरेपछि आफूलाई बुढेसकालले छोयो भनेर चिन्तित हुन थाल्छौं । कतिपय मानिस जीवनको पूर्वार्द्धमा सक्रिय भए पनि उत्तरार्द्धमा निष्क्रिय जीवनशैली अपनाउन थाल्छन् । निष्क्रिय जीवनशैली अपनाउने कतिपय ज्येष्ठ नागरिकमा यही कारण शारीरिकमानसिक रोग देखा पर्न थालेको छ । निष्क्रिय जीवनशैली अपनाउने अधिकांश ज्येष्ठ नागरिक कालान्तरमा घरपरिवार र समाजबाट दूरीको जीवन बिताउने गरेको आफ्नै टोलछिमेकमा देख्न सक्छौं । एउटा अध्ययन अनुसार, घरपरिवार र समाजबाट परपरै रहनेहरूमा विस्मृतिको रोग बढी देखिने गरेको छ । यस्तै विस्मृति रोगका कारण कतिपय ज्येष्ठ नागरिक परिवारका सदस्यलाई नभनी सुटुक्क घर छाड्ने गर्छन् । धेरै वर्षअघि मैले चिनेका दुई जना ज्येष्ठ नागरिक परिवारलाई थाहै नदिई घर छाडेको घटना मेरो मानसपटलमा ताजै छ । पछिल्लो समय वैदेशिक रोजगारी तथा अध्ययनका लागि छोराछोरी बिदेसिन थालेपछि ज्येष्ठ नागरिकहरूको दैनिकी झनै कष्टकर बन्दै गएको छ । बिदेसिएका अधिकांश छोरानाति पुस्ताहरूमा सामाजिकीकरणको पूर्णतया कमी देखिन्छ । किनभने तिनीहरू बेलाबेला आफन्तजनसँग भेटघाट गर्न स्वदेश आए पनि अधिकांशले धरातल बिर्संदै गएको देखिन्छ । यसले गर्दा पनि डाँडाको घाम बनिसकेका ज्येष्ठ नागरिकहरूको उत्तरार्द्ध कष्टकर बन्दै गएको छ । यस्तै कारणले पनि बहुसंख्यक ज्येष्ठ नागरिकहरू कुण्ठाग्रस्त जीवन बिताउन बाध्य छन् । कतिपय यस्ता ज्येष्ठ नागरिकहरू बाहिरबाट सुखी र सम्पन्न देखिए पनि मानसिक रूपले अस्वस्थ बन्दै गएका छन् । त्यसो त स्वदेशमै आफ्ना छोराबुहारीसँग बस्दै आएका अधिकांश ज्येष्ठ नागरिक छोराबुहारी रिसाउँछन् कि भनेर पनि धेरै कुरा व्यक्त गर्न सक्तैनन् । जनजीविकाका लागि छोराबुहारीमा आश्रित कतिपय ज्येष्ठ नागरिक आफूले भनेजस्तो सक्रिय जीवनशैली अपनाउन सक्तैनन् ।हिजोका दिन गाँस, बास र कपासको खोजिमा बिदेसिन बाध्य बाबुबाजे पुस्ता र आज उच्च शिक्षा लगायत राम्रो अवसरको खोजीमा बिदेसिएका छोरानाति पुस्ताबीच नपुरिने खाडल तयार हुँदै छ । छोरानाति पुस्ताको बदलिँदो जीवनशैली र मानसिकतालाई सहजै ग्रहण गर्न बाबुबाजे पुस्तालाई सकस परेको छ ।विश्वमा हाल ६० वर्षमाथिको जनसंख्या ९० करोड छ भने, नेपालमा चाहिँ २०६८ सालको जनगणना अनुसार कुल जनसंख्याको ९१ प्रतिशत छ । संयुक्त राष्ट्रसंघका पछिल्लो अध्ययन अनुसार १ जना शिशु जन्मिँदा ३ जना ज्येष्ठ नागरिक तयार भइसकेका हुन्छन् । राष्ट्रिय योजना आयोगको एउटा प्रक्षेपण अनुसार, नेपालमा ६५ वर्षमाथिका नागरिकको संख्या सन् २०२८ मा कुल जनसंख्याको ७ प्रतिशतभन्दा बढी र सन् २०५४ मा १४ प्रतिशतभन्दा बढी हुनेछ (नेपाल साप्ताहिक, २०७६ भदौ १) । यसरी नेपालमा मात्रै हैन, विश्वभरि नै ज्येष्ठ नागरिकहरूको संख्या बढ्दै छ । तीमध्ये नगण्यले मात्र जीवनको उत्तरार्द्धमा सक्रिय जीवन बिताउने अवसर पाएका छन् । नेपालको संविधानको धारा ४१ मा ज्येष्ठ नागरिकहरूलाई राज्यबाट विशेष संरक्षण तथा सामाजिक सुरक्षाको हक हुनेछ भनिएको भए पनि, ऐनमा ज्येष्ठ नागरिक कल्याण कोष एवं हेरचाह केन्द्र वा दिवा सेवा केन्द्रको स्थापना र सञ्चालन सम्बन्धी व्यवस्था गर्ने भनिएको भए पनि सरकार वृद्धभत्ता बाँडेर पन्छिने गरेको छ । पछिल्लो समय बरु नागरिकस्तरबाट स्वतःस्फूर्त रूपमा ज्येष्ठ नागरिक दिवा केन्द्र तथा वृद्धाश्रम स्थापना तथा निर्माण गर्न थालिएको छ । यस्ता दिवा केन्द्र तथा वृद्धाश्रम निर्माणमा राज्यले आंशिक रूपमा आर्थिक सहयोग गरे पनि सञ्चालन खर्च ज्येष्ठ नागरिकहरू स्वयंले जोहो गर्दै आएका छन् । जीवनको पूर्वार्द्धमा विभिन्न क्षेत्रमा आफ्नो ऊर्जाशील समय खर्चेका ज्येष्ठ नागरिकहरूको अनुभव र योग्यताको सही मूल्यांकन न राज्यले गर्न सकेको छ न त नागरिक समाजले नै । विडम्बना भन्नुपर्छ, ज्येष्ठ नागरिकहरूलाई अन्य क्षेत्रमा अयोग्य देख्ने नेपाली समाजले राजनीतिमा भने ज्येष्ठ नागरिकहरूकै बाहुल्यलाई स्विकारिरहेको छ । यसले नेपाली समाजको चरित्र बुझिनसक्नु बनाएको छ । अझै पनि प्रमुख दलहरूमा ज्येष्ठ नागरिकहरूकै बोलवाला छ । दशकौंदेखि राजनीतिको शीर्षस्थ पदमा आसीन हाम्रा राजनीतिकर्मीहरू आफूजस्तै ज्येष्ठ नागरिकहरूको पक्षमा संविधानले प्रत्याभूति गरेको अधिकार दिलाउन भने असफलजस्तै देखिएका छन् । जीवनको उत्तरार्द्धमा पनि राजनीतिमा क्रियाशील हुने ज्येष्ठ नागरिकहरूको पहिलो कर्तव्य भनेको आफूजस्तै नागरिकहरूको हकहितका लागि पैरवी गर्नु हो । हामीकहाँ सामाजिक संरचनाले गर्दा पनि ज्येष्ठ नागरिकहरूको वर्तमान र भविष्य असुरक्षित बन्दै गएको छ । किनभने आमाबुबाप्रतिको कर्तव्य निर्वाह गर्नेभन्दा पनि अधिकार खोज्ने प्रवृत्ति छोरानाति पुस्तामा झाँगिँदै गएको छ । यसरी जीवनको पूर्वार्र्द्धमा छोराछोरी हुर्काउँदै जोडेको जायजेथामा छोराहरूले आँखा गाड्न थालेपछि सुरु हुन्छ गृहकलह । पछिल्लो समय सम्पत्तिकै कारण ज्येष्ठ नागरिकहरू घरपरिवारभित्रै एक्लिँदै गएका छन्, अंशलाई लिएर मनमुटाव बढ्दै गएको छ । कतिपय ज्येष्ठ नागरिक छोरानातिबाट प्रताडित छन्, यस्ता प्रताडनाबाट मुक्ति पाउन वृद्धाश्रम पुगेका छन् । यस्ता कतिपय कारणले गर्दा पनि नेपाली समाजमा वृद्धाश्रमहरूको आवश्यकता महसुस गर्न थालिएको छ । पक्कै पनि नेपाली समाजमा वृद्धाश्रमहरूको संख्या बढ्नु राम्रो हैन, जीवनको पूर्वार्द्धमा समाज र घरपरिवारका लागि आफ्नो ऊर्जाशील उमेर र समय खर्चेका ज्येष्ठ नागरिकहरूले जीवनको उत्तरार्द्धमा पनि घरपरिवारसँग बस्न पाउनुपर्छ भनेर नागरिकस्तरबाटै पैरवी गर्न जरुरी छ । राजनीतिकर्मीहरूले पनि ज्येष्ठ नागरिकहरूलाई भोट बैंक मात्र हैन, उनीहरूको पक्षमा बनेका नीतिनियम व्यवहारमा उतार्न रणनीतिक योजना तर्जुमा गर्नुपर्छ ।"
चिसोमा कठ्यांग्रिँदै ६० लाख युक्रेनी,"एजेन्सीहरू (किभ)  रुसले पछिल्लो समय युक्रेनका ऊर्जा केन्द्रहरूमाथिको आक्रमण तीव्र पारेपछि कम्तीमा ६० लाख मानिसहरू चिसोमा कठ्यांग्रिन बाध्य भएका छन् । आजका दिनसम्म राजधानी किझ र अधिकांश क्षेत्रहरूमा अन्धकार छ, युत्रेनी राष्ट्रपति भ्लोदिमिर जेलेन्स्कीले भनेका छन् । प्रभावित घरहरूको संख्या केही दिनयता घटेको भए पनि अझै दसौं लाख बिजुली, पानी र न्यानोको अभावमा रहेका उनको भनाइ छ । एक भिडियो सम्बोधनका क्रममा जेलेन्स्कीले किभ र वरपरका क्षेत्रमा २० देखि ३० घण्टासम्म लोडसेडिङको अवस्था रहेको बताए । त्यसैगरी, ओडेसा लभिभ, भिनिस्तियालगायतका स्थान निकै प्रभावित भएका उनको भनाइ छ । कम विद्युत् खपतका लागि उपायहरूको खोजी गर्न उनले सर्वसाधारणलाई आग्रह गरेका बीबीसीले जनाएको छ । उत्तर एट्लान्टिक सन्धि संगठन (नाटो) को सदस्यता लिने तयारी गरेपछि रुसले गत फेब्रुअरी २४ मा युक्रेनमाथि आक्रमण सुरु गरेको हो । त्यसयता रुसी आक्रमणका कारण हजारौं युक्रेनी सर्वसाधारणले ज्यान गुमाइसकेका छन् भने अर्बौं डलर बराबरको भौतिक संरचना ध्वस्त भएको जनाइएको छ । आक्रमण सुरु गरेयता रुसले युक्रेनका विभिन्न क्षेत्रहरूमाथि नियन्त्रण कायम गरेको थियो । तर पछिल्लो समय कतिपय क्षेत्रहरू युक्रेनले फिर्ता लिएको छ । जसका कारण रुसी फौजले युक्रेनका ऊर्जालगायत पूर्वाधारलाई केन्द्रित गरी आक्रमण गरेको थियो । रुसी क्षेप्यास्त्र र ड्रोन आक्रमणका कारण युक्रेनको एक तिहाइ क्षेत्रमा विद्युत् तथा ऊर्जा आपूर्ति अवरुद्ध भएको जनाइएको छ । पछिल्ला दिनमा रुसी फौजले नियोजित रूपमा सर्वसाधारणका संरचनामा आक्रमण गरेर युद्ध अपराध गरेको युक्रेन र उसका साझेदार पश्चिमा देशहरूको आरोप छ । तर उक्त आरोप रुसले अस्वीकार गर्दै आएको छ ।गत शुक्रबार खेर्सनका क्षेत्रीय गभर्नरले रुसको निरन्तरको आक्रमणका कारण अस्पतालबाट बिरामीहरू समेत अन्यत्र सार्नुपरेको बताएका थिए । ती आक्रमणहरूमा कम्तीमा १५ जनाले ज्यान गुमाएका अधिकारीहरूको भनाइ छ । पछिल्लो समय रुसलाई क्राइमियासँग जोड्ने पुलमा विस्फोट गराइएपछि आक्रामक बनेको रुसले युक्रेनका ऊर्जालगायतका पूर्वाधारलाई लक्षित गरी आक्रमण तीव्र पारेको हो । युक्रेन आक्रमणका लागि आवश्यक सैन्य हतियार ओसारपसारका लागि रुसले बाटो प्रयोग गर्दै आएका कारण उक्त पुललाई युक्रेनी फौजले निसानामा परेको हो । सन् २०१८ मा केर्च पुल मार्गको उद्घाटन गर्दै रुसी राष्ट्रपति भ्लादिमिर पुटिनले शताब्दीकै उत्कृष्ट संरचना भएको दाबी गरेका थिए । जसका कारण क्रुद्ध बनेका राष्ट्रपति पुटिनले युक्रेनमा देशव्यापी आक्रमणका लागि निर्देशन दिएको जनाइएको छ । आक्रमण सुरु गरेयता रुसले चारवटा क्षेत्रलाई भने आफूमा गाभेको छ । पाँच दिन लगाएर जनमतसंग्रह गरी रुसले रणनीतिक रूपमा महत्त्वपूर्ण क्षेत्रहरू लुहान्स्क, दोनेत्स्क, जापोरिजिया र खेर्सनलाई आफूमा गाभेको हो । रुसी अधिकारीहरूका अनुसार जनमतसंग्रह मार्फत ती क्षेत्रका अधिकांश युक्रेनीले रुसमा गाभिने पक्षमा मत दिएका थिए । उक्त कदमले सन् २०१४ मा क्राइमियालाई आफूमा गाभ्ने रुसी कदमको झल्को दिएको थियो । अमेरिका, युरोपेली संघलगायत पश्चिमा शक्तिले भने रुसले गरेको जनमतसंग्रह अवैधानिक घोषित गरेका थिए । रुसले सुरक्षाकर्मी र कर्मचारीमार्फत सर्वसाधारणलाई प्रभावित पारेको भन्दै जनमतसंग्रह औपचारिकता मात्रै भएको पश्चिमा देशहरूको दाबी छ । जसका कारण अमेरिका तथा युरोपेली संघले रुसविरुद्ध थप प्रतिबन्धहरू जारी गर्ने घोषणासमेत गरिसकेका छन् । नियन्त्रणमा लिएकामध्येको ठूलो सहर खेर्सनबाट भने रुसले दुई साताअघि सेना फिर्ता गरिसकेको छ । रुसी फौज बाहिरिएसँगै खेर्सनमा युक्रेनी सेना पुगेपछि युक्रेनी झन्डा बोकेका सर्वसाधारणहरूले सडकमा खुसीयाली मनाएका थिए । खेर्सनमा खटिएका आफ्ना सेनाका लागि आवश्यक सामग्री आपूर्ति गर्न सम्भव नभएको बताउँदै सेना फिर्ता गरेको हो । उक्त क्षेत्रमा ३० हजार रुसी सेना तैनाथ थिए । त्यसका साथै, ५ हजार वटा सैन्य सामग्री, हतियार तथा प्रविधि पनि रुसले त्यहाँबाट हटाइसकेको छ । रुसी सेना फिर्ताको घटनालाई अमेरिका, बेलायतलगायतका पश्चिमा देशले युक्रेनको असामान्य जित का रूपमा व्याख्या गरेका थिए । अमेरिकी राष्ट्रपति जो बाइडेनले खेर्सनमा रुसी सेना समस्यामा परेका कारण फिर्ता भएको दाबी गर्दै आएका छन् । पछिल्लो समय युक्रेनी फौजबाट कडा प्रत्याक्रमणको सामना गरिरहेको रुसका लागि सेना फिर्ता गर्नु बाध्यता भएको मानिएको छ । केही दिनयता युक्रेनी क्षेप्यास्त्र आक्रमणका कारण केही पुलहरू ध्वस्त भएका कारण निप्रोमा रुसको आपूर्ति लाइन प्रभावित भएको थियो । जसका कारण रुसले आफ्ना हजारौं नागरिकलाई डुंगाबाट अन्यत्र सारेको थियो । त्यसका साथै प्रतिकूल मौसमका कारण पनि रुसी सेना तत्कालका लागि पछि हट्न बाध्य भएको कतिपयको भनाइ छ ।"
पश्चिम अस्ट्रेलियामा झल्कियो नेपाल,"(अस्ट्रेलिया)  अस्ट्रेलियाको पर्यटकीय सहर पर्थ शनिबार बिहान नेपालमय बन्यो । नेपाली परम्परागत पोसाक, विभिन्न झाँकी, कलासंस्कृति झल्काउने पहिचानसहितको प्रभातफेरीले पश्चिम अस्ट्रेलियाको राजधानी पर्थलाई शनिबार सानो नेपाल भन्न मिल्ने बनाइदिएको थियो । बिहानै सयौंको संख्यामा सहभागी नेपालीले सुरु गरेको प्रभातफेरीमा नेपालीमात्र नभई स्थानीयले समेत सहभागिता जनाएका थिए । उनीहरूले महोत्सव, नेपालबारेमा चासो र उत्साहसँगै ताली बजाएरसमेत स्वागत गरेका थिए । हरेक दुई वर्षमा प्रवासी नेपालीको संगठन एनआरएनएले गर्ने कार्यक्रमले नेपालको पर्यटन प्रवर्द्धनमा टेवा पुर्याउनुका साथै नेपालीको पहिचान अझ सुदृढ र सबल बनाउन भूमिका खेलिरहेको आयोजकको भनाइ छ । आयोजक समितिका संयोजक दीपक बस्नेतले नेपाली दोस्रो पुस्ता बढिरहेका कारण कार्यक्रमले उनीहरूलाई आफ्नो कलासंस्कृति र परम्परालाई नजिकबाट चिन्न र बुझ्न यस्तो कार्यक्रमले सहयोग पुरयाउने सुनाए । अस्ट्रेलियामा विभिन्न समयमा महोत्सवहरू हुने भए पनि नेपाल महोत्सवको अलग महत्त्व र पहिचान रहेको आयोजकको दाबी छ । एकातिर यो अस्ट्रेलियाको हरेक राज्यमा आयोजना गरिन्छ भने अर्कोतिर यसलाई सफल बनाउन नेपाली समुदायका साथै काउन्सिल, स्थानीय सरकार र अस्ट्रेलियाली नेताहरूको पनि साथ र सहयोग रहने गर्छ, एनआरएनएका डेपुटी युथ कोअर्डिनेटर उत्तम अधिकारीले भने । महोत्सव सफल बनाउन स्थानीय काउन्सिल र राज्य सरकारले समेत प्रवर्द्धन र प्रचारप्रसारमा सहयोग पुर्याएको थियो । करिब एक महिनाअघिदेखि नै सहरका मुख्य भागमा काउन्सिलले प्रचारप्रसारका लागि बोर्ड राखिदिएको थियो भने गाडीहरूमा समेत प्रचार सामग्री राखिएको थियो । कार्यक्रमका सहभागीलाई मनोरञ्जन प्रदान गर्द स्थानीय सांगीतिक ब्यान्ड र कलाकारका साथै नेपालबाट आएका रिदम ब्यान्ड, दीपक बज्राचार्य र सन्दीप क्षत्रीले विभिन्न प्रस्तुति दिएका थिए ।"
नयाँ सरकार बन्नुअघि नै लघुबिमा लाइसेन्स बाँड्ने चलखेल,जीवन लघुबिमातर्फ िस्वर्गद्वारी लघु जीवन बिमा िसुरक्षा लघु जीवन बिमा िहिमशिखर जीवन लघुबिमा िक्रेस्ट माइक्रो लाइफ िश्री शक्ति लघु जीवन बिमा िस्वदेशी लघुजीवन बिमा िजानकी लघु जीवन बिमा िगार्जियन माइक्रो लाइफ इन्स्योरेन्स िउन्नति माइक्रो लाइफ इन्स्योरेन्स िलुम्बिनी लघु जीवन बिमा िमुक्तिनाथ माइक्रो लाइफ िसीजी लाइफ इन्स्योर माइक्रो इन्स्योरेन्स िप्रोटेक्टिभ माइक्रो लाइफ िलिबर्टी माइक्रो इन्स्योरेन्स िगरिमा माइक्रो लाइफ
एक वर्षदेखि अलपत्र सडक कालोपत्र योजना,"(म्याग्दी)  राष्ट्रिय पुनर्निर्माण प्राधिकरणले भूकम्प प्रभावित सडकअन्तर्गत निर्माण गर्नुपर्ने अन्नपूर्ण गाउँपालिका६ घारको पोखरेचित्रे १८५ किमि सडक कालोपत्र कार्यक्रम अलपत्र परेको छ । सडक निर्माण नसकिँदै प्राधिकरणले जिल्लामा रहेको आयोजना कार्यान्वयन इकाइ हटाएपछि सडक स्तरोन्नतिको काम अलपत्र परेको हो । सम्झौताअनुसार ०७७ जेठ २२ सम्म कालोपत्र भइसक्नुपर्ने थियो । तर ४५ प्रतिशत मात्रै काम सकेर प्राधिकरणले आयोजना कार्यान्वयन इकाइ ०७८ भदौ मसान्तदेखि फिर्ता गरेपछि कामले निरन्तरता नपाएको हो । प्राधिकरणले योजनाको बाँकी काम प्रादेशिक पूर्वाधार कार्यालय म्याग्दीलाई हस्तान्तरण गर्न खोजेको थियो । तर कार्यालयले सकार्न नमानेपछि ०७८ असोज १ देखि योजना अलपत्र छ । पोखरेचित्रे १८५ किमि सडक कालोपत्र स्तरवृद्धि कार्यक्रम कसले हेर्ने भन्ने विषयमा विवाद रहिरहेकैले गत वर्ष बजेटविहीन भएको प्रतिनिधिसभाका निवर्तमान सदस्य भूपेन्द्रबहादुर थापाले बताए । चालु आर्थिक वर्षमा भने उक्त सडक संघीय मन्त्रालयअन्तर्गत पोखरास्थित पूर्वाधार विकास कार्यालयमा हस्तान्तरण भएको छ । चालु आर्थिक वर्षमा उक्त योजना हेर्ने निकाय टुंगो गरी ८ करोडभन्दा बढी बजेट निकासा भइसकेको छ, थापाले भने, अब ठेकेदारसमेत काममा फर्कन्छन् । सोही सडकअन्तर्गत पाउद्वार गाउँ जोड्ने घारखोला पुल पनि अलपत्र परेको थियो, चालु वर्षमा पूर्वाधार कार्यालय पोखरालाई बजेट निकासा भइसकेको छ । काम छिटो हुने विश्वास लिएको छु ।पोखरेचित्रे सडकको भौतिक प्रगति ५४ र वित्तीय प्रगति ५२२५ प्रतिशत मात्र छ । सम्झौतामा १८५ किमि सडक कालोपत्र गर्ने उल्लेख भए पनि आयोजनाले समयसमयमा डिजाइन परिवर्तन गरी ४३ किमि ढुंगाको स्वेलिङ, २३ किमि आरसीसी ढलान र बाँकी कालोपत्र गर्ने रहेको जिल्ला आयोजना कार्यान्वयन इकाइले त्यति बेला बताएको थियो । सडकका विभिन्न खोल्सामा भलबाढी तर्काउन ९० एमएमका ११ मध्ये ४ वटा र ६० एमएमका ३३ वटा ह्युमपाइप राख्न बाँकी छ । आयोजना कार्यान्वयन इकाइको पछिल्लो रिभाइज डिजाइनअनुसार पहिरो जोखिमयुक्त क्षेत्रमा पिच गर्दा बेस, सबबेस मिलाउन १० टनभन्दा बढीको रोलिङ मेसिनले लोड दिँदा वरपरको पूरै जमिन भाइब्रेट भई थप पहिरो जान सक्ने भएकाले कतै ढुंगाको सोलिङ मात्र, कतै ढलान र धेरै कालोपत्र गर्न लागिएको आयोजनाका प्राविधिकले बताए । ढुंगा सोलिङ र ढलान ४४ मिटर चौडा र कालोपत्र भने डबलकोट ३७५ मिटर र सिंगलकोट ४५ मिटरको रहने बताइएको छ ।"
सरकारले धान नकिन्दा किसानलाई मर्का,"बर्दिया (कास) मंसिर दोस्रो साता बितिसक्दा पनि राजापुरस्थित खाद्य व्यवस्था व्यापार केन्द्रले किसानबाट धान खरिद गरेको छैन । धान खरिद नहुँदा किसान सस्तो मूल्यमा व्यापारीलाई बेच्न बाध्य छन् । तर, हालसम्म सरकारले रकम निकासा नगर्दा धान खरिदबिक्री प्रभावित भएको केन्द्रको भनाइ छ ।दुई साताअघि सरकारले धानको न्यूनतम समर्थन मूल्य तोके पनि बजेट नपठाउँदा खरिद हुन नसकेको केन्द्र प्रमुख धर्मराज पन्तले बताए । बजेट निकासाका लागि मुख्यालयमा पत्राचार गरिसकिएको छ तर आएको छैन । माथिको निर्देशन आउनासाथ धान खरिद प्रक्रिया अघि बढाउने छौं, उनले भने, यस वर्ष ३५ हजार क्विन्टल धान खरिद गर्ने लक्ष्य छ । गत वर्ष ५० हजार क्विन्टल धान खरिद गर्ने लक्ष्य लिए पनि बेमौसमी वर्षा र बाढीका कारण भिजेको धान खरिद भएन । नभिजेको ७ हजार क्विन्टल धान खरिद भएको थियो ।राजापुरका किसान भने दिनहुँ केन्द्रमा धान बिक्री गर्न आउँछन् । तर, केन्द्रले माथिको निर्देशन नआउँदा धान खरिद गर्न नसक्ने भन्दै किसानलाई फिर्ता पठाइरहेको छ । राजापुर१ का किसान नरेश थारूले केन्द्रले धान खरिद नगर्दा व्यवसायीबाट उचित मूल्य नपाएपछि घर फर्काएको गुनासो पोखे । उनीजस्ता धेरै किसानले धान फिर्ता गरे पनि घरखर्च टार्न साना किसानले भने सस्तोमै व्यापारीलाई धान बेचिरहेका छन् ।सरकारले मोटा धानको प्रतिक्विन्टल मूल्य २ हजार ९ सय ६७ रुपैयाँ र मसिनो धानको ३ हजार १ सय २८ रुपैयाँ तोकेको छ । तर, किसान व्यापारीलाई २ हजार ५ सयदेखि २ हजार ६ सय रुपैयाँसम्ममा धान बिक्री गर्दै आएको बताउँछन् । सरकारले छिटोभन्दा छिटो धान खरिद गर्ने व्यवस्था मिलाउन यहाँका किसानले माग गरेका छन् । पश्चिम नेपालमा सबैभन्दा बढी धान उत्पादन हुने राजापुर नगरपालिका र गेरुवा गाउँपालिका हुन् । १६ हजार हेक्टरभन्दा बढी क्षेत्रफलमा यहाँ धान खेती हुने गरेको प्रधानमन्त्री कृषि आधुनिकीकरण परियोजनाका प्रमुख कृष्ण धितालले बताए । १४ हजार हेक्टरमा सिँचाइ र २ हजार हेक्टरमा आकाशेपानीको भरमा यहाँ धान खेती हुँदै आएको उनले जनाए ।"
अर्थ संक्षेप,"जीवन बिमक संघको अध्यक्षमा पौडेल काठमाडौं (कास) जीवन बिमा कम्पनीहरूको छाता संगठन जीवन बिमक संघको अध्यक्षमा पोषकराज पौडेल चुनिएका छन् । शुक्रबार सम्पन्न वार्षिक साधारणसभाले पौडेलको नेतृत्वमा नयाँ कार्यसमिति चुनेको हो । पौडेल सिटिजन लाइफ इन्स्योरेन्सका प्रमुख कार्यकारी अधिकृत हुन् । संघको उपाध्यक्षमा नेपाल लाइफ इन्स्योरेन्सका प्रमुख कार्यकारी प्रवीणरमण पराजुली, महासचिव ज्योति लाइफ इन्स्योरेन्सका प्रमुख कार्यकारी अधिकृत प्रकाशविक्रम खत्री र कोषाध्यक्षमा एसियन लाइफ इन्स्योरेन्सका प्रमुख कार्यकारी अधिकृत दिनेशलाल श्रेष्ठ चुनिएका छन् । संघको कार्यकारी सदस्यमा एलआईसी नेपालका प्रमुख कार्यकारी अधिकृत एलपी दास, आईएमई लाइफका प्रमुख कार्यकारी अधिकृत कवि फुयाल र रिलायबल लाइफ इन्स्योरेन्सका प्रमुख कार्यकारी अधिकृत नारायणबाबु लोहनी छन् । नेपालमा १९ वटा जीवन बिमा कम्पनी सञ्चालनमा छन् । साना उद्यमीलाई मुक्तिनाथको साथ काठमाडौं (कास) काठमाडौंको पुतलीसडकस्थित कफी सोलुसन प्रालि र मुक्तिनाथ विकास बैंकबीच कफी व्यवसाय सञ्चालन गर्न चाहनेहरूलाई व्यावसायिक कर्जा प्रवाह गर्ने सम्बन्धमा सम्झौता भएको छ । सम्झौताअनुसार कफी सोलुसनले कफीसम्बन्धी व्यवसाय गर्न इच्छुक व्यक्तिलाई छनोट गरी आवश्यक तालिम दिई सक्षम बनाई सशुल्क कफी मेसिन उपलब्ध गराउनेछ । बैंकले भने कफी मेसिनको लागतको ५० प्रतिशतसम्मको लागत बराबरको रकम व्यवसायीलाई बिनाधितो ऋण उपलब्ध गराउनेछ । ऋण लिएर व्यवसाय सुरु गरी त्यही व्यवसायबाट आर्जन गरेको रकमले बैंकलाई मासिक किस्ता तिर्न मिल्ने व्यवस्था गरिएको छ । यसबाट साना व्यवसायीको दैनिक जीविकोपार्जन र स्वरोजगार बन्नमा सहयोग पुग्ने बैंकका प्रमुख कार्यकारी अधिकृत प्रद्युमन पोखरेलले बताए । हिमालयनले डिस्कभर कार्ड स्विकार्नेकाठमाडौं (कास) हिमालयन बैंकले अन्तर्राष्ट्रिय सञ्जाल डिस्कभरका कार्ड स्वीकार गर्ने भएको छ । डिस्कभर्स फाइनान्सियल सर्भिसेजको गठबन्धन सञ्जालको कार्ड बैंकका विभिन्न पोस मेसिनमा प्रयोग गर्न सकिने भएको छ । कार्डवाहकलाई पनि यसले नेपालका विभिन्न मर्चेन्टमा भुक्तानी गर्ने विकल्प उपलब्ध हुनेछ । डिस्कभर कार्ड स्विकार गर्ने नेपालका विभिन्न मर्चेन्टले उक्त नेटवर्कका विश्वभरि फैलिएका २८ करोड ग्राहकले वार्षिक रूपमा गर्ने ५ सय अर्ब डलर बराबरको खर्चमा आफ्नो पहुँच पाउने बैंकले जनाएको छ । बैंकले काठमाडौं, पोखरा, चितवन, लुम्बिनीलगायत पर्यटकीय क्षेत्रका विभिन्न होटल, रेस्टुराँ, खुद्रा व्यापार तथा अन्य मर्चेन्टमा रहेका आफ्ना पस मेसिनमा उक्त नेटवर्कका कार्ड स्वीकार गर्नेछ ।सेन्साईको विश्वकप अफरकाठमाडौं (कास) सेन्साईले विश्वकप फुटबल प्रतियोगितालाई लक्ष्य गर्दै विश्वकप च्याम्पियन अफर ल्याएको छ । यस योजनाअन्तर्गत ग्राहकले सेन्साई टेलिभिजन किन्दा ३० हजार १ सय रुपैयाँसम्मको आकर्षक नगद छुट पाउने कम्पनीले जनाएको छ । एक भाग्यशाली ग्राहकले बम्पर उपहारअन्तर्गत ६५ इन्चको फोरके वेबओएस टेलिभिजन पनि जित्न सक्ने कम्पनीले बताएको छ । ग्राहकले आफूलाई बम्पर उपहारमा सहभागी गराउन सेन्साई टाइप गरी आफ्नो नाम, ठेगाना र खरिद गरिएको सामानको वारेन्टी कार्ड नम्बर लेखी ३१००३ मा एसएमएस गर्नुपर्नेछ । मंसिर १ देखि सीमित अवधिका लागि देशभर यो योजना रहेको कम्पनीले जनाएको छ । सेन्साई ब्रान्डको आधिकारिक विक्रेता चौधरी ग्रुपको सीजी इलेक्ट्रोनिक्सअन्तर्गत सीजी ईओएल हो ।"
फ्रान्स नकआउट चरणमा,"अस्ट्रेलियाको पहिलो विजयअस्ट्रेलियाले अन्तिम १६ मा पुग्ने आशा जीवितै राख्नेक्रममा शनिबार ट्युनिसियाविरुद्ध १० को विजय हात पारेको छ । विश्वकप इतिहासमै टोलीको यो तेस्रो जित हो । स्ट्राइकर मिचेल डुकले २३ औं मिनेटमा गरेको हेड गोल अस्ट्रेलियालाई विजय दिलाउन पर्याप्त बन्यो । ट्युनिसियाका बाक्लो समर्थकको हुटिङमाझ गोल गरेका डुकले उक्त गोल छोराप्रति समर्पित गरे । विश्वकपका लागि अस्ट्रेलियाली टोलीमा परेपछि उनले आफ्नो छोरालाई भनेका थिए । त्यसपछि छोराले उनलाई राम्रो खेल्न प्रेरित गरेका थिए । डुकले विश्वकपमा गोल गरे छोराको नाममा खुसी मनाउने प्रतिबद्धता जनाएका थिए ।पहिलो खेलमा अस्ट्रेलिया फ्रान्ससँग ४१ ले पराजित भएको थियो । अन्तिम खेलमा डेनमार्कलाई पराजित गरेमा अस्ट्रेलिया नकआउट चरणमा पुग्नेछ ।लेवान्डोस्कीको पहिलो गोलरोबर्ट लेवान्डोस्कीले विश्वकपमा पहिलो गोल गरेपछि पोल्यान्डले शनिबार साउदी अरेबियामाथि २० को विजय हात पारेको छ । यस नतिजाले समूह सी सबैका लागि खुला भएको छ । साउदीले पहिलो खेलमा दाबेदार अर्जेन्टिनालाई २१ ले स्तब्ध पारेको थियो । मेक्सिकोसँग पहिलो खेलमा पोल्यान्ड गोलरहित बराबरीमा रोकिँदा बार्सिलोनाका स्ट्राइकर लेवान्डोस्कीले पेनाल्टीमा गोल गर्न चुकेका थिए । तर, ८२ औं मिनेटमा गोल गरेपछि उनी विश्वकपकै आफ्नो पहिलो गोल भएका कारण भावुक हुन पुगेका थिए । लेवान्डोस्कीकै पासमा पियोटर जिलिन्स्कीले पोल्यान्डलाई ३९ औं मिनेटमा अग्रता दिलाए ।मध्यान्तर हुनु ठीकअगाडि क्रिस्टियन बिलिकले सालेह अल सेहरीलाई लडाएपछि साउदीले पेनाल्टी पाएको थियो । तर सलिम अलदावसारीको पेनाल्टी प्रहार पोल्यान्डका गोलरक्षक विज्सिएच स्जेस्नीले बचाउ गरेका थिए । सन् १९८६ यता पहिलोपल्ट नकआउट चरणमा पुग्ने आसमा रहेको पोल्यान्डले त्यसका लागि अन्तिम खेलमा अर्जेन्टिनालाई पन्छाउनुपर्नेछ ।"
सम्मान को लडाइँमा क्रोएसिया र क्यानडा,"दोहा (एएफपी) क्रोएसियाका प्रशिक्षक ज्लाट्को डालिचले २०१८ को विश्वकप फाइनल पुगेको आफ्नो टोलीप्रति सम्मानको माग गरेका छन् । क्यानडाका प्रशिक्षक जोन हेर्डमनले उत्तर अमेरिकी टोलीले क्रोएसियालाई पराजित गर्ने बताएपछि डालिचको यस्तो भनाइ आएको हो । डालिचको टोलीले समूह एफ को खेलमा आइतबार खलिफा अन्तर्राष्ट्रिय रंगशालामा क्यानडाको सामना गर्दै छ । दुवै टोली नकआउट चरणमा पुग्न संघर्षरत छन् । क्यानडा पहिलो खेलमा बेल्जियमसँग १० ले पराजित भएको थियो ।बेल्जियमसँग पराजित भएपछि हडल मा आफ्ना खेलाडीलाई के भनियो त भन्ने प्रश्नको जबाफमा हेर्डमनले एक टेलिभिजन अन्तर्वार्तामा भने, तिमीहरू यो प्रतियोगितामा अझ अगाडि बढ्न योग्य छौं भनेको थिएँ ।रियल म्याड्रिडका लुका मोड्रिच जस्ता खेलाडीहरूले भरिएको क्रोएसियाविरुद्धको खेलमा नडराई सामना गर्न भन्दा क्यानडाका प्रशिक्षकले केही आपत्तिजनक भाषा प्रयोग गरेका थिए । ३६ वर्षपछि विश्वकपमा पहिलो पटक खेलिरहेको क्यानडाका प्रशिक्षक हेर्डमनले उत्तेजनक भनाइ राखेपछि क्रोएसियाले आक्रोशित हुँदै सम्मान खोजेको हो ।बेल्जियमसँग पराजित भए पनि क्यानडाले त्यस खेलमा उत्साहजनक प्रदर्शन गरेको थियो । हर्डमनले अब पछाडि फर्किनुभन्दा पनि बेल्जियमविरुद्धको खेलमा केन्द्रित हुनुपर्ने जनाए । अर्को चुनौतीका लागि तयार हुनुपर्छ भनेर मैले खेलाडीहरूलाई सचेत गराएको हुँ, हेर्डमनले भने, उनीहरूलाई पहिलो दिनदेखि नै मानसिक हिसाबमा तयार रहन भनिरहेको छु ।उनले अगाडि भने, मलाई लाग्दैन खेलाडीहरूले मेरो यो कुरा सुन्छन् । हामीले लक्ष्य बनाएका छौं, त्यो खेलाडीहरूलाई थाहा छ । त्यसलाई पूरा गर्नु छ । मोरक्कोसँग पहिलो खेलमा निराशाजनक बराबरी खेलेको क्रोएसियाले ४७ वर्षे इङ्लिस प्रशिक्षक हेर्डमनको भनाइलाई सहज रूपमा लिएको छैन । क्रोएसियाले जति सफलता हात पारेको छ, त्यसका लागि हेर्डमनले सम्मान व्यक्त गर्नुपर्ने डालिचको भनाइ छ । सबैबाट क्रोएसिया टोलीले सम्मानको हक राख्छ, विश्वकपमा हामीले खेलेको प्रदर्शन र आचरणले यो प्रमाणित गर्छ, डालिचले भने, हामीले सबैलाई समान हिसाबले सम्मान गरेका छौं । हामी सम्मानको हकदार छौं । क्यानडेलीहरूले हामीलाई सम्मान गर्नुपर्छ । उनले बोलेका शब्दहरूमा सम्मान छैन । हामी विश्वकपको उपविजेता हौं ।यसै साता क्रोएसियाको एउटा ट्याब्लोइडमा हेर्डमनको नाङ्गो तस्बिर छापिएको थियो, जसमा मुख र गोप्य अंग क्यानडाको झन्डाले छोपिएको देखाउँदै भनिएको छ, तिम्रो मुख त छ, अरू छ कि छैन । त्यसपछि उत्तेजित भएका हेर्डमनको भनाइले आगोमा घिउ थपेको थियो । विश्वकपमा क्यानडाका लागि यो निर्णायक क्षण हो, अहिले गर या मरको स्थितिमा छौं, हेर्डमनले भने, यहाँ आइपुग्न हामीले ३६ वर्ष कुर्नुपर्यो । अब कुनै प्रेरणा आवश्यक छैन । विश्वकपमा हामी लुका मोड्रिचसहितको क्रोएसियासँग खेलिरहेका छौं । निकै गर्विलो क्षण हो यो । क्यानडा आश्चार्यजनक रूपमा विश्वकपमा प्रवेश गरेको थियो भने क्रोएसियाले धेरै दबाब खेपेको थियो ।"
दुई महारथीको भिडन्त,"िस्पेनले विश्वकपमा तीन अवसरमा सुरूका दुई खेल जितेको छ, जुन सफलता सन् १९५०, २००२ र २००६ मा हासिल गरेको थियो । िस्पेनले कोस्टारिकाविरूद्ध ७० को जितमा गरेको पहिलो गोल विश्वकप इतिहासमा स्पेनले गरेको १ सय गोल हो । ियुरोपेली टिमविरूद्ध स्पेनले विश्वकपका पछिल्ला २० खेलमध्ये १९ खेलमा गोल गरेको छ, एक खेलमा मात्रै गोल गर्न असफल रह्यो । िजर्मनीले विश्वकपका कुनै पनि संस्करणमा सुरूका दुवै खेल हारेको इतिहास छैन । िजर्मनीले युरोपेली टिमविरूद्ध विश्वकपको समूह चरणमा खेलेका पछिल्ला २० खेलमध्ये १० खेल जितेको छ भने ७ खेल बराबरी गरेको छ । बाँकी ३ खेल हारेको छ ।"
इंग्ल्यान्डको फितलो प्रदर्शन,"दोहा (कास) उपाधिविहीन यात्रालाई ५६ वर्षमा पूर्णविराम लगाउने लक्ष्यसहित कतार ओर्लिएको फुटबलको जन्मदाता इंग्ल्यान्डले कठिन संघर्षपछि अमेरिकालाई गोलरहित बराबरीमा रोक्दै १ अंक जोडेको छ । खेल जित्न असफल भएपछि युरो कप उपविजेताले एक खेलअगावै नकआउट चरणमा पुग्ने पहिलो टिम बन्ने अवसर गुमायो ।पहिलो खेलमा इरानविरुद्ध ६२ को सानदार जित निकालेको इंग्ल्यान्डले अल खोरस्थित अल बायत रंगशालामा निकै फितलो प्रदर्शन गरेको थियो । प्रिमियर लिगका स्टार खेलाडीहरू सुस्त देखिए । इंग्ल्यान्डको डिफेन्सलाई अमेरिकी खेलाडीले पूरा खेलभर दबाबमा राख्यो । सन् १९६६ मा घरेलु भूमिमा भएको विश्वकपको च्याम्पियन इंग्ल्यान्डको प्रदर्शन बराबरीका लागि खेलेजस्तै थियो ।अमेरिकाले २६ औं मिनेटमा अग्रता लिने अवसर पाएको थियो । तर, टिमोथी वेहको आकर्षक क्रसमा पेनाल्टी क्षेत्रमा अनमार्क वेस्टन म्याकेन्नीको प्रहार सटिक भएन । उनले प्रहार पोस्टमाथिबाट बाहिरियो । कप्तान क्रिस्टियन पुलिसिचको ३३ औं मिनेटको सशक्त प्रहार क्रसबारमा लाग्दै बाहिरिँदा अमेरिका फेरि अग्रता नजिक पुगेर रोकिएको हो ।प्रशिक्षक गारेथ साउथगेटले दोस्रो हाफमा ज्याक ग्रिलिस, जोर्डन हेन्डरसन र मार्कस रासफोर्डलाई मैदानमा उतार्दै आक्रामणमा केही सुधार गरे पनि त्यो प्रयास एक खेल बाँकी छँदै नकआउट चरणमा स्थान सुरक्षित गर्न पर्याप्त भएन । चार वर्षअघि रुसमा सेमिफाइनल खेलेको तथा गत वर्ष युरोपियन च्याम्पियनसिप फाइनलमा पुगेको इंग्ल्यान्डलाई अब समूह चरण पार गर्न वेल्सविरुद्धको खेल निर्णायक हुनेछ ।पहिलो खेल वेल्ससँग ११ को बराबरीमा टुंग्याएको अमेरिकाले लगातार दोस्रो बराबरीसँगै विश्वकपमा इंग्ल्यान्डविरुद्धको अपराजित यात्रा भने कायम राख्यो । सन् १९५० को संस्करणमा इंग्ल्यान्डमाथि १० को नसोसचएको जित हात पारेको अमेरिकाले १२ वर्षअघि भएको समूह चरणको भेट ११ मा टुंग्याएको थियो । अमेरिकाले विश्वकपको समूह चरणका पछिल्ला सातमध्ये छैटौं खेलमा बराबरी नतिजा निकालेको हो । अमेरिकाले समूह चरणको अन्तिम खेलमा राजनीतिक रूपमा चिसो सम्बन्ध रहेको इरानविरुद्ध खेल्नेछ । शुक्रबारै नाटकीय खेलमा वेल्सलाई २० हराएर इरानले अन्तिम १६ मा स्थान बनाउने सम्भावना कायम राखेको थियो ।"
वाग्मतीको लगातार जित,"(काठमाडौं)  वाग्मती प्रदेशले वाइवाइ यू१९ राष्ट्रिय क्रिकेट प्रतियोगितामा लगातार तेस्रो जित हात पारेको छ । मधेस प्रदेशमाथि १ सय ५२ रनको विजय हात पारेपछि वाग्मती फाइनलतर्फ अग्रसर भएको छ । राउन्ड रोबिन लिगमा ७ प्रदेश एकअर्कासँग आमनेसामने भएपछि शीर्ष दुई टोली फाइनल खेल्ने प्रावधान छ ।टस जितेको वाग्मतीले ४७३ ओभर खेलि २ सय १७ रनमा अलआउट भयो । ओपनर उत्तम थापामगर र योगेश भाटको अर्धशतक मदतमा वाग्मतीले मूलपानी क्रिकेट मैदानको कठिन विकेटमा चुनौतीपूर्ण स्कोर बनाएको थियो । सक्षम बस्ताकोटी शून्यमै आउट भए पनि उत्तमले ९८ बलमा ७१ रन बनाए । उनले १२ चौका र १ छक्का प्रहार गरे । कप्तान अशोक पौडेले ८ रनमै आउट भएपछि उत्तमले योगेशसँग तेस्रो विकेटमा १ सय ११ रन जोडेका थिए । योगेशले ४० बल खेल्दै समान ४ चौका प्रहार गर्दै ५९ रन बनाए । प्रतीक श्रेष्ठले ६३ बलमा ३ चौकासहित ३० र रोशन बिकले १४ रन जोडे । मधेसका राजेश यादवले ४ विकेट लिए । उनले ९३ ओभरमा १ मेडन राख्दै २४ रन खर्चे । अविजित मण्डलले १० ओभरमा ३५ रन खर्चेर ३, रन्जित कुमारले २ र अभिषेक तिवारीले १ विकेट लिए । प्रतियोगितामा पहिलो म्याच खेलिरहेको मधेस प्रदेश २५५ ओभरमा ६५ रनमै अलआउट भयो । कप्तान अभिषेक तिवारीले १८ र मयान यादवले ११ रन बनाउनुबाहेक अन्यले दोहोरो स्कोर बनाउन सकेनन् । वाग्मतीका अहमद राजाले ५ विकेट लिए । प्लेयर अफ द म्याच उनले ७ ओभरमा १ मेडन राख्दै १५ रन खर्चे । त्यस्तै अभिषेक कोइरालाले २५ ओभरमा ९ रन खर्चेर ३ तथा सक्रिय कार्की र प्रतीकले ११ विकेट लिए ।कीर्तिपुरस्थित त्रिवि क्रिकेट मैदानमा लुम्बिनीले कर्णाली प्रदेशलाई ६ विकेटले पराजित गर्यो । लुम्बिनीले दोस्रो खेलमा आएर पहिलो जित निकालेको हो । कर्णालीको यो लगातार दोस्रो हार हो । लुम्बिनीले २०५ ओभरमा १ सय २ रन बनाउँदै जित हात पारेको हो ।ओपनर आकाश त्रिपाठीले अविजित ५२ रन बनाउँदै लुम्बिनीलाई विजय दिलाए । उनले ४७ बल खेलेर ८ चौका प्रहार गरे । देव खनाल ८, विशाल भुषाल ४, कप्तान विशालविक्रम केसी १३ र प्रज्जवल थापा १० रन बनाई आउट भए । मनोज मगर ९ रनमा अविजित रहे । कर्णालीका अनुज चुनाराले २ तथा सन्दीप शाही र मोहन बिकले ११ विकेट लिए । यसअघि टस जितेर ब्याटिङ रोजेको कर्णाली २२२ ओभरमा १ सय रनमा अलआउट भयो । कप्तान एवं ओपनर विपिन रावलले ३९ बल खेल्दै ५ चौका र १ छक्का प्रहार गरेर ३६ तथा सुवास ऐरले २३ बलमा ३ चौका र १ छक्का प्रहार गरेर २३ रन बनाए । लुम्बिनीका विशालविक्रमले ५ ओभरमा २ मेडन राख्दै १७ रन खर्चेर ४, अभिषेक गौतमले २ तथा नर सार्की, निर्मल गुरुङ र तुलबहादुर थापाले ११ विकेट लिएका थिए ।"
प्रिन्स र रसिला विजेता,"काठमाडौं (कास) राष्ट्रिय च्याम्पियन प्रिन्स दाहाल र रसिला महर्जनले प्रथम ललितपुर मेयर कप राष्ट्रिय ब्याडमिन्टन प्रतियोगिताको उपाधि जितेका छन् । ब्याडमिन्टन संघले वरीयताको मान्यता प्रदान गरेको प्रतियोगितामा नेपाल पुलिस क्लबबाट खेलेका प्रिन्सले आर्मीका प्रफुल महर्जनलाई २१९, २११४ ले हराएर उपाधि जिते । महिलामा आर्मीकी रसिलाले आफ्नै टिमकी अनुमाया राईलाई १९२१, २११५,२११८ ले पराजित गरिन् । प्रिन्स र रसिला समान ४० हजार रुपैयाँ पुरस्कार पाए । प्रफुल र अनुमायाले २० हजार रुपैयाँ प्राप्त गरे । तेस्रो स्थानमा पुरुषमा कास्कीका विधान अधिकारी र १६ फिदरका क्षितिज खनाल तथा महिलामा आर्मीकी प्रार्थना देउवा र शोभा गौचन संयुक्त तेस्रो भए । उनीहरूले १० हजार पाए ।ललितपुर जिल्ला ब्याडमिन्टन संघको आयोजना तथा नेपाल ब्याडमिन्टन संघको प्राविधिक सहयोग र ललितपुर महानगरपालिकाको मुख्य प्रायोजनामा भएको प्रतियोगिताको पुरुष डबल्सको उच्च २० वरीयताबाहेकको इभेन्टमा कास्कीका विधान अधिकारी र आर्मीका पविन लिनथेपको जोडीले ललितपुरका दीपेश शाक्य र सुमन शाक्यको जोडीलाई २११२, २११८ को सोझो सेटमा पराजित गर्यो । तेस्रो स्थानमा १६ फिदरका क्षितिज खनाल र अमन महर्जनको जोडी तथा पाँचथरका एसिया जवेगु र दिवस शंकरको जोडी रहे । यस इभेन्टका विजेताले क्रमशः ४० हजार, २० हजार र १० हजार प्राप्त गरे । बालकुमारीस्थित बालकुमारी रिमिक्स क्लबको कभर्डहलमा भएको प्रतियोगिताको यू१७ छात्र एकलतर्फ आर्मीका कविर केसी र छात्रामा आर्मीकी रिहाना शेरचनले उपाधी जिते । कविरले आर्मीकै अनिल मल्ललाई २११०, २११३ ले र रिहानाले कैलालीका रञ्जु रानालाई २१८, २११७ ले हराए । तेस्रोमा छात्रतर्फ कैलालीका रोशन साउद र शुभकामना युवा क्लबका सनौला रैनी तथा छात्रातर्फ सेनाकी समृद्धि श्रेष्ठ र ललितपुरका श्रेया वज्राचार्य विजयी भए । शीर्ष तीनस्थानमा विजेताले क्रमशः २० हजार, १० हजार र ५ हजार पुरस्कार प्राप्त गरे ।भेट्रान्स ४५ वर्ष माथि कास्कीका राजेश गुरुङ र शम्भुकुमार श्रेष्ठको जोडीले बाजी मारे । उनीहरूले कीर्तिपुर ब्याडमिन्टन क्लबका काजी कार्की र राजु महर्जनको जोडीलाई २१११, २११६ ले पराजित गरी उपाधि जिते । तेस्रो स्थानमा कालिका ब्याडमिन्टन क्लबका राम केसी र हरि खत्रीको जोडी तथा गठ्ठाघर स्पोर्टस हाउसका डेन लामा र राकेश थापाको जोडी रहे । शीर्ष तीन स्थानमा क्रमशः २० हजार, १० हजार र ५ हजार रुपैयाँ प्राप्त गरे ।"
छोटकरी,"ग्रिनल्यान्ड र एचएचसीए विजयीकाठमाडौं (कास) ग्रिनल्यान्ड र नेसनल युनाइटेडले १५ औं माछापुच्छ्रेभ्याली पब्लिक कप बास्केटबल प्रतियोगिताको सिनियर ब्वाइजमा जित पाएका छन् । ग्रिनल्यान्डले शनिबार गोल्डेनपिकलाई ४३३० स्कोरले पराजित गर्यो । ग्रिनल्यान्डका सुरेश बिसीले १९ स्कोर गरे । विराज श्रेष्ठको १० स्कोरमा नेसनल युनाइटेडले केभीकेएसएसलाई २११४ ले हरायो । सोही स्पर्धामा इडेन ब्रिज एकेडेमी (ईबीए) ले जुगल एकेडेमीलाई ४४२४ र काठमाडौं भ्यालीले टीआईएलाई ३०१६ ले हराए । ईबीएका सौगात खत्रीले २२ र काठमाडौं भ्यालीका आयुशले ८ स्कोर जोडे । आयोजक भ्याली पब्लिकको कोर्टमा एचएचसीएले दोहोरो जित निकाल्यो । एचएचसीएले काष्ठमण्डपलाई १४११ र जुगललाई २९१५ ले हराए । रेस्मा तामाङले ११ र सरा घलेले ९ स्कोर गरे । गर्ल्समै काष्ठमण्डपले जुगललाई २६१४ ले हराउँदा विजेताकी राज्भी श्रेष्ठले ८ स्कोर बटुलिन् । जुनियर ब्वाइजमा ईबीएले डाफोडिललाई ११७, ग्रिनल्यान्डले टीआईएलाई २६१६ र बसुन्धारा नेसनल एकेडेमी (बीएनए) ले गोल्डेनपिकलाई २११३ ले पन्छाए । ईबीएका निखिल शाहीले ११, ग्रिनल्यान्डका आयुश घलेले १८ र बीएनएका सुयेश गौतमले ८ अंक जोडे ।मध्यक्षेत्रीय बास्केटबल भोलिदेखिकाठमाडौं (कास) प्याब्सन मध्यक्षेत्रीय समिति काठमाडौंको आयोजनामा ११ औं प्याब्सन मध्य क्षेत्रीय बास्केटबल प्रतियोगिता आइतबार सुरु हुँदै छ । प्रतियोगितामा जम्मा ४२ टिमको सहभागिता रहने आयोजक समितिका अध्यक्ष दिनेशकुमार पाण्डेले शनिबार पत्रकार सम्मेलनमा बताए । सिनियर ब्वाइजमा १८, सिनियर गर्ल्समा १४ र जुनियर ब्वाइजमा १० टिमले प्रतिस्पर्धा गर्ने छन् । लिगकम नकआउट आधारमा हुने प्रतियोगिताका खेलसूर्योदय स्कुलको कोर्टमा खेलाइने छ । उपत्यकाव्यापी बास्केटबलकाठमाडौं (कास) ओसिस स्कुलको आयोजनामा दोस्रो ओसिस कप उपत्यकाव्यापी थ्री बाइ थ्री बास्केटबल प्रतियोगिता आइतबार सुरु हुँदै छ । प्रतियोगितामा सिनियर ब्वाइजमा १६ तथा सिनियर गर्ल्समा ७ टिमको सहभागिता रहने ओसिसकी संस्थापिका जानुका लिम्बुले जनाएकी छन् । ब्वाइज टिमलाई ४ समूह तथा गर्ल्सलाई २ समूहमा विजभाजन गरी लिगकम नकआउट आधारमा खेल खेलाइने छ । ब्वाइजमा प्रत्येक समूहको विजेता र उपविजेता क्वाटरफाइनलमा पुग्नेछन् । गर्ल्सको समूह विजेता र उपविजेता सेमिफाइनलमा पुग्नेछन् । दुईदिने प्रतियोगिताका खेल आयोजककै कोर्टमा हुनेछ ।"
