शीर्षक,विवरण
सबै प्रदेशमा मिलीजुली सरकार !,"िप्रदेश १ (५०५६ सिट)कांग्रेस ः ५ जित, ९ अग्रताएमाले ः ४ जित, १६ अग्रतामाओवादी ः २ जित, ७ अग्रताराप्रपा ः १ जित, २ अग्रता एस ः ४ अग्रता िमधेस (६०६४ सिट)कांग्रेस ः ३ जित, १० अग्रताएमाले ः २ जित, १५ अग्रतामाओवादी ः २ जित, ५ अग्रताजनमत ः ३ जित, १ अग्रताएस ः १ जित, २ अग्रता जसपा ः १ जित, १० अग्रतालोसपा ः २ जित, ३ अग्रता िवाग्मती (६४६६ सिट)कांग्रेस ः १६ जित, ४ अग्रताएमाले ः ५ जित, १४ अग्रतामाओवादी ः २ जित, १० अग्रताराप्रपा ः ३ जित, ४ अग्रताएस ः १ जित, ३ अग्रतालोसपा ः १ जित, १ अग्रता िगण्डकी (३४३६ सिट)कांग्रेस ः १० जित, ५ अग्रताएमाले ः ३ जित, ८ अग्रतामाओवादी ः ३ जित, ३ अग्रतारापपा ः १ अग्रतास्वतन्त्र ः राजीव गुरुङ िलुम्बिनी (४२ ५२ सिट)कांग्रेस ः १ जित, १२ अग्रताएमाले ः ४ जित, १४ अग्रताजसपा ः २ जितमाओवादी ः १ जित, ३ अग्रताजनमत ः १ जितलोसपा ः १ जितराप्रपा ः २ अग्रतास्वतन्त्र ः दीपेन्द्रकुमार पुन मगर िकर्णाली (१८२४ सिट)कांग्रेस ः ४ जित, २ अग्रताएमाले ः १ जित, ३ अग्रतामाओवादी ः ७ अग्रतास्वतन्त्र ः देवेन्द्र शाही सिुदूरपश्चिम (२८३२ सिट)कांग्रेस ः २ जित, ८ अग्रताएमाले ः १ जित, ५ अग्रतामाओवादी ः ३ जित, २ अग्रताउन्मुक्ति ः २ जित, ३ अग्रताएस ः २ अग्रता"
सागरको राजनीतिक सन्देश,"(डडेलधुरा)  चार महिनाअघि सामाजिक सञ्जालमा नाइट बस चढेर डडेलधुरा जाँदै छु लेखेर फेसबुकमा पोस्ट गर्ने बेलासम्म सागर ढकाल जिल्लाका निम्ति परिचित नाम थिएन । पुराना नेतादेखि कार्यकर्ता कसैसँग सागरको न कुनै सम्बन्ध थियो न सामान्य चिनाजानी । तर, यही अपरिचित भूगोलमा आएर नेपाली कांग्रेसका सभापति एवं प्रधानमन्त्री शेरबहादुर देउवासँग स्वतन्त्र उम्मेदवारी दिएर पराजय बेहोरे पनि सागरले सिंगो डडेलधुरामा नयाँ राजनीतिक बहस सुरु गराइदिए । देउवाले २५ हजार ५ सय ३४ मत ल्याए भने सागरले पुराना प्रतिस्पर्धी दलका अन्य उम्मेदवारले भन्दा धेरै अर्थात् १३ हजार ४३ मत ल्याए । उनको यो मतले दशकौं पुरानो राजनीतिक विरासतमा प्रश्न मात्रै छाडेको छैन, धेरैको मन पनि जितेको छ । अढाई दशकदेखि देउवाका प्रियपात्र रहेका कर्ण मल्लदेखि अन्य दलका रैथाने उम्मेदवारलाई मतले पछि पारेर गुल्मी सत्यवती६ खैरेनीका ३१ वर्षीय सागरले व्यक्तिगत अठोट मात्रै भयो भने जहाँबाट पनि चुनाव उठ्न सकिन्छ र त्यसका निम्ति कुनै शक्तिको छातामुनि बस्न पर्दैन भन्ने सन्देश दिएका छन् । सुरुवाती दिनमा सागरको चुनावी कुदाकुदको दृश्य धेरैका निम्ति अनौठो थियो । चार महिनामा जिल्लाका ५२ वटै वडा घुमेका सागरले यसबीच जात्रा र मेलामा डेउडा गाउनेदेखि स्थानीयकै चुलोमा बसेर खाना खाएर उनीहरूलाई नजिकबाट बुझ्ने प्रयत्न गरे । जनतासँग नजिकिएकै कारण कुनै संगठित शक्ति र विरासतबिनै सागरले दोस्रो धेरै मत ल्याएका छन् । चुनावी कुदाकुदमा उनले सुदूरपश्चिमको भूगोल मात्रै बुझेनन्, यहाँको भाषा, संस्कृति र परम्परालाई पनि नजिकबाट नियाले । सुरुसुरुमा शक्तिशाली दलको सभापतिको किल्लामा चुनाव लड्न आएको भन्दै उनलाई हियाउने पनि कम थिएनन् । अहिले उनीहरूले नै राजनीति गर्नेहरूका निम्ति जनतासँगको संवादको कति अर्थ रहेछ भनेर बुझ्न थालेका छन् । नाइट बसमा डडेलधुरा पुग्दा सागरले काठमाडौंबाट हिँड्ने बेला लेखेको स्टाटस भाइरल भइसकेको थियो । डडेलधुरा पुगेर सुरुमा परशुरामपुरका स्थानीय इन्जिनियर महेश धामीलाई भेटे । यही भेटपछि उनले चुनावी अभियान सुरु गरे । प्रदेश १ बाट उम्मेदवार बनेका महेशले उनलाई डडेलधराको भूगोल मात्रै चिनाएनन्, सदरमुकामका युवा सुरत तमोली, दीपक नाथ, नवीन साउद, ईश्वर नेपाललगायतलाई प्रचारप्रसारको टिममा पनि जोडे । यसरी शून्यबाट सुरु भएको उनको राजनीतिक गतिविधि बिस्तारै गाउँतर्फ मोडिँदै गयो । प्रचारका क्रममा मतदाताकै घरमा खानेबस्ने गरे, उनको यो शैलीले स्थानीयसँग नजिकिन सघायो । कतिपय गाउँलेले त उनलाई चन्दा नै उठाएर खर्च पानी पनि जुटाइदिए । म सदरमुकाममा एक जना दिदीको घरमा कोठा भाडा लिएर बसेको छु, सागरले भने, उहाँको नाम थाहा छैन, जिल्ला प्रशासन जाने बाटोमा उहाँको घर छ । साढे दुई हजार रुपैयाँ पर्ने एउटा कोठा भाडामा लिएर झोला बिसाएपछि कैयौं दिनसम्म सागर डेरामा फर्किएनन् । बुधबार कान्तिपुरसँग कुराकानी गर्दै उनले भने, इतिहासको ब्याज मात्र खाएर मुलुक बन्न सक्दैन, समाजमा असल छवि भएका, पढेलेखेका र मुलुकका लागि केही गर्नुपर्छ भन्ने भावना बोकेका युवा राजनीतिमा आउनुपर्छ भन्ने मान्यता बोकेर डडेलधुरा आएको हुँ । इमानदार भएर जनतामाझ जाने हो भने चुनावमा कुनै खर्च लाग्दैन भनेर पनि उनले बुझ्न पाए । कहीं पनि मैले खानबस्नका लागि खर्च गर्नुपरेन । गाउँलेले माया गरेर खाना दिए, बासको प्रबन्ध मिलाए, उनले भने, एक सयदेखि २५ हजारसम्म आर्थिक सहयोग पनि गरे । डेरा लिएको कोठामा आफू मतगणना सुरु भएपछिका चार दिन मात्रै सुत्न पाएको उनी बताउँछन् । सागरले चुनावी प्रचारमा सहरभन्दा गाउँलाई धेरै प्राथमिकतामा राखेका थिए । सुरुमा जिल्लाका दुर्गम गाउँ पुगेका उनले दोस्रो चरणमा सदरमुकाम क्षेत्रका गाउँलक्षित प्रचार गरे । तेस्रो चरणमा मात्रै सहरी क्षेत्रका मतदातासम्म पुगे । सागरको प्रचारलाई नियालिरहेका जोगबुढाका युवा हरि धामी भन्छन्, प्रचार गर्दा उनी मुलुकमा भइरहेको बेथिति, विकास हुन नसक्नुका कारण, दल र दलका नेताको अकर्मण्यतादेखि वडा र प्रधानमन्त्री कार्यालयसम्म भइरहेको संस्थागत भ्रष्टाचारका विषयमा सर्वसाधारणलाई जानकारी गराउँथे, त्यसैले धेरैले उनका कुरा सुने । सागरले स्वदेशमा रोजगारी नपाएर विदेशिनुपर्ने बाध्यताका कथादेखि रोजगारी सिर्जना हुन नसक्नुका कारण र कसरी रोजगारी सिर्जना गर्न सकिन्छ भन्ने विषयलाई पनि केन्द्रमा राखे । परम्परागत दलका उम्मेदवारले कहिल्यै नसुनाएका कुरा उनले बुझाइरहेको आफूले आएको धामी बताउँछन् ।भागेश्वरका युवक ललित भट्टका अनुसार देउवाविरुद्ध चुनाव लड्ने केटो कस्तो रहेछ भनेर सर्वसाधारण सुरुसुरुमा सागरलाई हेर्ने जान्थे । सागरले जसरी मसिनो तरिकाले मतदातालाई आफ्नो उद्देश्य बताउन थाले, दोस्रो पटक गाउँ आउँदा सर्वसाधारण स्वस्फूर्त उनैको सभामा ओइरिन थाले । चुनावी पराजयपछि पनि सागर जिल्लामा चर्चाको केन्द्रमा नै छन् । उनले छोटो अवधिमै कसरी यति धेरै मत ल्याए भनेर धेरैले कुरा गरिरहेका भेटिन्छन् । सागरले दुईअढाई हजार मत ल्याउलान् भन्ने धेरैले सुरुमा अनुमान गरेको भागेश्वर गाउँपालिकाका शिक्षक भुवन भट्टले सुनाए । लामो समय राजनीतिमा बिताएका कांग्रेस बीपीका उम्मेदवार कर्ण मल्लभन्दा झन्डै दोब्बर मत ल्याएका सागर भन्छन्, रोजगारीका लागि बिदेसिएका युवाका परिवार, जिल्लामै रहेका १८ देखि ४० वर्षमुनिका अधिकांश युवा, पार्टी र पार्टीका उम्मेदवारप्रति असन्तुष्ट मतदाताले मलाई मत दिएका हुन् । भट्टका अनुसार सामाजिक सञ्जालमा सक्रिय रहेकाले पनि तेस्रो मुलुक र भारतमा रोजगारीमा रहेका युवाले आफ्ना परिवारलाई सागरलाई मत हाल्न आग्रह गरेका थिए । यस्ता परिवारले सागरलाई स्वस्फूर्त आर्थिक सहयोग पनि गरेको भट्ट बताउँछन् । रोजगारीका लागि देशबहिर रहेका युवा साथी र प्रचार क्रममा गाउँमा जाँदा स्थानीयले दिएको चन्दा जोड्दा झन्डै १६ लाख रुपैयाँ जम्मा भएको छ, सागरले भने ।प्रधानमन्त्री देउवाबाहेक डडेलधुरामा कांग्रेस बीपीका कर्ण मल्ल, राप्रपाका गोविन्द खडायत दलबाट उम्मेदवार थिए । एमालेका केन्द्रीय सदस्य भइसकेका विक्रम शाही स्वतन्त्र उम्मेदवार थिए । एमालेले सुरुमा मल्ललाई सहयोग गर्ने निर्णय गरे पनि पछि जिल्लास्तरका कमिटीले सहयोग नगर्ने निर्णय गरे । यस्तो पृष्ठभूमिमा एमालेको असन्तुष्ट मत पनि सागरले पाउँदा उनको धेरै मत आएको कतिपयको आकलन छ । स्वतन्त्र उम्मेदवार शाहीले ५ सय मत पनि पाएनन् । राजनीतिक दलमा आबद्ध तर नेतृत्वप्रति असन्तुष्टको ठूलो मत सागरले पाएको देखिन्छ । दलसँग आबद्ध शिक्षक र बुद्धिजीवीको एउटा तप्का खुलेर नलागे पनि भित्री रूपमा उनीहरूले सागरलाई नै सहयोग गरेका थिए । विदेशमा रहेका युवाका परिवार मात्र होइन जिल्लाका शिक्षित र विवेकशील मतदाताका मत पनि मैलै नै पाएको छु, सागरले भने । पाँच वर्षअघि बीबीसी मिडिया एक्सनको साझा सवाल कार्यक्रममा तत्कालीन प्रधानमन्त्री देउवासँग सवालजवाफ गरेर त्यसबेला चर्चामा थिए सागर । पुल्चोक क्याम्पसबाट हाइड्रो मेकानिकल इन्जिनियरिङको पढाइ सकेका उनले पराजयपछि पनि आफ्नो राजनीतिक यात्रा नरोकिने सुनाए । यो सुरुवात मात्रै हो, म सुदूरपश्चिमबाट अर्को आमनिर्वाचनका लागि अभियान सुरु गर्ने तयारीमा छु, उनले भने । शीर्ष नेतृत्वपछिको राजनीतिक पुस्ता पनि परम्परागत रहेको बताउँदै उनले ४० वर्षमुनिका युवाको राष्ट्रिय सञ्जाल बनाएर अगाडि बढ्ने योजना रहेको सुनाए । सबैभन्दा पहिले डडेलधुराका ५२ वटै वडामा पुगेर मतदातालाई धन्यवाद दिनेछु, उनले निर्धक्क भएर भने, निर्वाचनमा भएका सबै गतिविधि सार्वजनिक गरेपछि मेरो नयाँ अभियान सुरु हुन्छ । पाँच वर्षपछि फेरि डडेलधुराबाटै निर्वाचन लड्छु ।"
राज्यसँग बुलेट र पार्टीसँग ब्यालेट विद्रोह,"(रुकुम पूर्व)  पुथाउत्तरगंगा१ मैकोटका ४४ वर्षीय सुरुल पुन १७ वर्षको उमेरमै माओवादी लडाकु बने । ३० वर्षअघि समाज परिवर्तन गर्ने उद्देश्यले सशस्त्र विद्रोहमा सहभागी उनी रुकुम पूर्व (१) बाट हाल प्रदेशसभा सदस्यमा निर्वाचित भएका छन् । माओवादी केन्द्रबाट टिकट नपाएपछि स्वतन्त्र उम्मेदवारी दिएका उनले जित हासिल गरेका हुन् ।मलाई स्वतन्त्र उम्मेदवार हुन बाध्य पारियो, उनी भन्छन्, माओवादीबाटै चुनाव लड्न चाहन्थें तर अवसर प्राप्त भएन । २०५२ सालदेखि २०६३ सम्मै उनले माओवादी लडाकुका रूपमा सशस्त्र विद्रोहमा सहभागी भएर बन्दुक बोकेका थिए । परिवर्तन गर्ने भनेर बन्दुक बोके पनि त्यसरी लडेर निर्माण गरेको पार्टी संगठन राम्रो हुन नसकेको उनको बुझाइ छ । माओवादीप्रति माया भए पनि विश्वास नरहेको उनी बताउँछन् । शान्ति प्रक्रिया सुरु भएपछि उनी रोल्पाको दहबनस्थित क्यान्टोन्मेन्टमा बसेका थिए । त्यसपछि घर फर्किएर सामान्य जीवन थाले । खेती किसानी गरें, गाउँघरमा अर्मपर्ममा सरिक भएँ, उनले भने, तर, राजनीतिक चेत जोगाइराखें । पार्टीले दिएको काम र जिम्मेवारीमा खटिइरहें । पार्टी बुलेटबाट ब्यालेटमा प्रवेश गरेदेखि नै आफूलाई संसदीय यात्रामा सरिक हुने चाहना भएको उनले बताए । जनप्रतिनिधि हुन्छु भन्यो भने छुच्चो ठहरिएला भनेर म चुपचाप पार्टी काममै लागें, उनले भने, हामीलाई पद र जिम्मेवारी होइन, परिणाम चाहिएको थियो । यसकारण अरूलाई पालो दिएँ । यस पटक पार्टीले अवसर नदिए पनि प्रतिनिधिसभा र प्रदेशसभा निर्वाचनमा उम्मेदवार बन्नुपर्छ भनेर कार्यकर्ताले सुझाएको उनले बताए । उनले माओवादी जिल्ला इन्चार्ज तेजबहादुर वलीविरुद्ध बागी उम्मेदवारी दिएका थिए । संगठनकै विभिन्न जिम्मेवार नेताको समर्थनमा पहिलोपल्ट चुनावी मैदानमा उत्रिएका उनलाई पार्टी हितविपरीत गएको भन्दै कारबाही पनि गरिएको थियो । सबै सहुँला, बुझाउँला भन्दै अघि बढें, उनले भने । उनको उम्मेदवारीपछि एमालेले प्रदेशमा आफ्नो उम्मेदवार निष्क्रिय तुल्याएर सहयोग गर्ने घोषणा गरेको थियो । म जनताको काम गर्न आएको हुँ । अवसर पाएको छु, गरेर देखाउँछु, उनी भन्छन्, कसैसँग केही गुनासो छैन, हिजोसम्म म एउटा पार्टीमा थिएँ, अब जनताको भएको छु । सबैको भएको छु । २०५० सालमा तत्कालीन एकता केन्द्रको कलाकार टोलीबाट राजनीतिमा प्रवेश गरेका उनी त्यसबेला पार्टीका कार्यक्रममा नाच्ने र गाउने गर्थे । एकता केन्द्र जनमोर्चा हुँदै तत्कालीन माओवादीमा परिणत भएपछि उनी सशस्त्र युद्धमा सरिक भए । पार्टी संगठनले खटाएको ठाउँमा गएर जनताका विभिन्न काम गरें, उनले भने, ग्राम सुरक्षा दल हुँदै २०५२ सालपछि जनमुक्ति सेनाको सैन्य प्लाटुन सदस्य बनेर काम थालें । पूर्वपश्चिमका विभिन्न स्थानमा भएका सानाठूला आक्रमणमा सहभागी भएका उनीसित द्वन्द्वका तीतामिठा अनुभूति छन् । दहवन क्यान्टोन्मेन्टमा बसेका उनले सेनामा समायोजन नहुने निर्णय गरे र घर फर्किए । २०६४ सालमा पहिलो र २०७० मा दोस्रो संविधानसभाको निर्वाचन भयो । माओवादी संसदीय राजनीतिमा संलग्न भयो । पुनलाई घरव्यवहार चलाउन गाह्रो भयो । वृद्ध बाआमा, जहान अनि दुई छोराको जिम्मेवारी काँधमा आएपछि दैनिक खर्च धान्न हम्मे परेको उनी सुनाउँछन् । २०७० को दोस्रो संविधानसभा निर्वाचनपछि आफूसँगैका साथीहरू धेरैले विभिन्न अवसर पाए पनि आफूलाई जीवन धान्न गाह्रो भएपछि काम खोज्दै भारत गएको उनको भनाइ छ । क्रान्तिको राग थियो । अब देशमा गरिब, निमुखाको हित हुन्छ भन्ने आस थियो, उनले भने, शान्ति प्रक्रियापछि हामी निकै आशावादी थियौं तर आसैआसमा मरिन्छ जस्तो भयो । २०७० सालतिर म काम खोज्दै भारत पसें । भारतको हरिद्वारमा चार महिना मजदुरी गरेर फर्किएपछि खेतीकिसानी सुरु गरेको उनले बताए । दुई पटकको संविधानसभा अनि आमनिर्वाचन र स्थानीय तह निर्वाचन गरेर जम्मा चारवटा निर्वाचनमा माओवादी सहभागी भयो । विगतमा राम्रो होला भन्ने आसा अरूलाई छोडियो, उनले भने, यस पटक पनि मेरो क्षेत्र र समुदायको प्रतिनिधित्व नहुने देखेपछि म विद्रोह गरेर माओवादीकै विरुद्धमा चुनावी मैदानमा उत्रिन बाध्य भएँ । बागीभन्दा आफूलाई विद्रोही उम्मेदवार भन्न रुचाउने सुरुललाई यस पटक रुकुम पूर्वकै विभिन्न माओवादी नेताको घोषित साथ रह्यो भने एमालेले समेत आफ्नो उम्मेदवारलाई पछि सारेर समर्थन गर्ने जनाएपछि चुनावी मैदानमा उनी बलशाली देखिए । त्यही बलमा उनले चुनाव लडे र जिते । चुनावअघि माओवादी लुम्बिनी प्रदेश सदस्य रहेका पुनलाई पार्टीले कारबाही गरिसकेको छ, अब उनी स्वतन्त्र हैसियतमा छन् । आगामी राजनीतिक यात्रा केकसरी अगाडि बढ्छ, त्यसमा उनी अहिले नै केही भनिहाल्ने पक्षमा छैनन् ।"
ठूलो बन्न कांग्रेसएमालेबीच प्रतिस्पर्धा,"(काठमाडौं)  यस पटक पनि कांग्रेस र एमालेबीच को पहिलो दल हुने भन्ने मुख्य प्रतिस्पर्धा देखिएको छ । ०७४ को निर्वाचनमा वाम गठबन्धन हुँदा पहिलो दल बनेको एमालेले यो आमनिर्वाचनमा त्यही स्थान कायम गर्ने निश्चित भइसकेको छैन । माओवादीसहित पाँच दलीय गठबन्धन बनाएर निर्वाचनमा होमिएको कांग्रेस बुधबार रातिसम्म प्रतिनिधिसभाको प्रत्यक्षतर्फको नतिजा र समानुपातिकतर्फको मतको ट्रेन्ड हेर्दा एमालेभन्दा केही सिटले अघि हुने सम्भावना छ । समानुपातिकमा कांग्रेसलाई धेरै मतले पछि पारे एमाले पहिलो हुने सम्भावना पनि देखिन्छ । प्रतिनिधिसभामा समानुपातिकको बुधबार रातिसम्म करिब ११ प्रतिशत मतगणना भएको छ । मुख्यगरी प्रत्यक्षका सबै र समानुपातिकमा गणना गर्न बाँकी ८९ प्रतिशत मतले कांग्रेस र एमालेमध्ये को पहिलो हुने स्पष्ट गर्नेछ ।कांग्रेसले २२ सिटमा जित निकालेको छ भने ३६ मा अग्रता लिएको छ । अग्रता लिएका सबै सिट जित्न सक्दा कांग्रेसले प्रत्यक्षतर्फ ५८ सिट पाउने देखिन्छ । समानुपातिकतर्फको ११ प्रतिशत मतगणना हुँदा एमाले अघिअघि र कांग्रेस पछिपछि छन् । बुधबार १० बजेसम्मको गणनाअनुसार एमालेले २८, कांग्रेसले २६, राष्ट्रिय स्वतन्त्र पार्टीले १४ र माओवादी केन्द्रले १३ प्रतिशत मत पाएका छन । एमाले र कांग्रेसबीच समानुपातिकमा मतान्तर फराकिलो बनेमा एमाले पहिलो दल बन्ने सम्भावना रहन्छ । एमालेले बुधबार रातिसम्म प्रत्यक्षतर्फ ७ सिट जितेको छ भने ३७ सिटमा अग्रता लिएको छ । अग्रता लिएका सबै सिट जित्दा कांग्रेससँग १२१३ सिटको अन्तर हुन्छ । प्रत्यक्षतर्फको अन्तरलाई समानुपातिकले कभर गर्न सक्दा मात्रै एमाले ठूलो दल बन्न सक्छ, जुन सम्भावना कमजोर देखिन्छ ।कांग्रेस नेतृत्वको सत्ता गठबन्धनले निर्वाचनबाट बहुमत ल्याउने सम्भावना अझै टरेको छैन । माओवादी र एकीकृत समाजवादीले अपेक्षाकृत नतिजा पाएका छैनन् । कांग्रेसको मत ट्रान्सफरमा समस्या देखिएको निष्कर्षमा रहेका माओवादी र एसका नेताहरूले प्रत्यक्षतर्फको नतिजा पूरा नआउँदासम्म औपचारिक प्रतिक्रिया दिन मानेका छैनन् । माओवादी र एकीकृत समाजवादी गठबन्धनमा रहने वा नरहने भन्ने विषयले सत्ता गठबन्धनको भविष्य र सरकार निर्माणको रेखा कोरिनेछ ।कांग्रेस, माओवादी, एकीकृत समाजवादी, लोकतान्त्रिक समाजवादी र राष्ट्रिय जनमोर्चासमेतको गठबन्धनले बहुमत ल्याउने दाबी कांग्रेस महामन्त्री विश्वप्रकाश शर्माको छ । उनले नतिजा प्रारम्भिक अवस्थामै रहेकाले सरकारको समीकरण र नयाँ दलसँगको गठजोडको विषयमा अहिल्यै बोल्नु परिपक्व नहुने बताए । शर्मा तेस्रो पटकको प्रयासमा संसद्मा आउन सफल भएका छन् । ०७० र ०७४ को निर्वाचनमा पराजित उनले यस पटक फराकिलो मतान्तरसहित जितेका छन् । उनको जितमा पार्टीको सांगठिनकभन्दा व्यक्तिगत प्रभाव र परिवर्तनको मुद्दा कारण बनेका छन् ।कांग्रेसमा महामन्त्रीद्वय गगन थापा र शर्मा, केन्द्रीय सदस्य प्रदीप पौडेलसहितका युवा नेताको संसद् यात्रालाई अर्थपूर्ण रूपमा हेरिएको छ । प्रधानमन्त्री बन्न खोजिरहेका शेरबहादुर देउवालाई रोकेर थापा अघि बढ्न खोजेका छन् भने शर्मा र पौडेलजस्ता युवा नेताले उनलाई बल दिइरहेका छन् । शर्माले गगनलाई संसदीय दलको नेता बनाउन प्रस्ताव गर्ने बताए । अहिलेको परिवर्तनको सन्देश बुझेर देउवा आफैंले सरकारको मोर्चा हस्तान्तरण गर्नु बढी उपयुक्त हुने उनको भनाइ छ । सभापतिज्यूले नेतृत्व हस्तान्तरण गर्दा उहाँको ओज र उचाइ अझै बढेर जान्छ, बदलिएको परिवेश र परिस्थितिलाई आत्मसात् नगर्ने हो भने निर्वाचित सांसदहरूले निष्कर्ष निकाल्ने विकल्प छ, शर्माले कान्तिपुरसँग भने, आफ्नो भूभाग र जनताको भावनालाई आत्मसात् गर्न राष्ट्रिय राजनीतिमा सांसदहरूले निर्णायक पहल गर्नुपर्छ । त्यसले मात्रै पार्टीलाई बदल्न सक्छौं । ०७४ मा पराजित भएका कांग्रेसका रमेश लेखक, रामहरि खतिवडा, उदयशमशेर राणा, हृदयराम थानी, शंकर भण्डारी, रमेश रिजाल, अजयकुमार चौरासियालगायतले यस पटक जितेका छन् । एमाले अध्यक्ष केपी ओली ठूलो मतान्तरसहित झापा ५ बाट निर्वाचित भएका छन् । यस क्षेत्रमा उनले ०६४ बाहेक सबै निर्वाचन जितेका छन् । ओलीले यस पटक २८ हजार ५ सय ७६ मतान्तरमा कांग्रेसका पुरानै प्रतिद्वन्द्वी खगेन्द्र अधिकारीलाई पराजित गरेका हुन् । ओलीले ५२ हजार ३ सय १९ मत ल्याएका छन् । एमाले सचिव गोकर्ण विष्टले आफ्नै पार्टीकी पूर्वनेतृ रामकुमार झाँक्रीलाई पराजित गरेका छन् । अर्का सचिव योगेश भट्टराई ताप्लेजुङबाट झिनो मतान्तरमा निर्वाचित भएका छन् । उनले गठबन्धनबाट उम्मेदवार बनेका माओवादीका खेलप्रसाद बुडाक्षेत्रीलाई १ सय ९० मतान्तरले पराजित गरेका हुन् । भट्टराईले २१ हजार ९ सय ४३ मत ल्याउँदा बुडाक्षेत्रीले २१ हजार ७ सय ५३ मत ल्याएका थिए । इलाम १ मा एकीकृत समाजवादीका झलनाथ खनाललाई एमालेका महेश बस्नेतले पछि पारिरहेका छन् । ३८ स्थानमा अग्रता लिइराख्दा अध्यक्ष ओलीका उत्तराधिकारी मानिएका महासचिव शंकर पोखरेल जोखिममा छन् । दाङ २ मा उनलाई माओवादीकी नेतृ रेखा शर्माले सुरुवातदेखि नै पछि पारिरहेकी छन् । ओली सरकारका मन्त्रीहरू प्रदीप ज्ञवाली, गोकुल बाँस्कोटा, भानुभक्त ढकाल, शेरबहादुर तामाङलगायत नेताहरू पनि जोखिममा परेका छन् । एमालेले जित्ने दाबी गरिएका क्षेत्रमध्ये गणना भएको भक्तपुर २ मा महेश बस्नेत जोखिममा छन् । एमालेका चर्चित अनुहारहरू लालबाबु पण्डित, शान्ता चौधरी, बसन्तकुमार नेम्वाङ, झपटबहादुर रावल, भीमप्रसाद आचार्य, शेरधन राईसमेत पछि परिरहेका छन् ।माओवादीले बुधबार रातिसम्म ३ सिटमा जितेको छ, १३ मा अग्रता लिएको छ । माओवादी अध्यक्ष पुष्पकमल दाहाल गोरखा २, वर्षमान पुन रोल्पा र जनार्दन शर्मा रुकुम पश्चिमबाट फराकिलो मतान्तरसहित अगाडि छन् । यीबाहेक माओवादीले सर्लाही २, ३, भोजपुर, सिन्धुपालञ्चोक १, कैलाली २, खोटाङ १, कालीकोट १, मोरङ ४, जाजरकोट १ मा अग्रता लिइरहेको छ । लमजुङमा माओवादी महासचिव देव गुरुङ र गण्डकी प्रदेशका पूर्वमुख्यमन्त्रीसमेत रहेका एमाले नेता पृथ्वीसुब्बा गुरुङसँगको प्रतिस्पर्धा रोचक बनेको छ । अहिले एमाले नेता गुरुङले माओवादी महासचिव देव गुरुङलाई पछि पारेका छन् । माओवादी अध्यक्ष दाहालकी बुहारी बिना मगर, हितबहादुर तामाङ, मातृकाप्रसाद यादव, गिरिराजमणि पोखरेल, चक्रपाणि खनाल पछि परेका छन् । पूर्वसभामुखसमेत रहेकी ओनसरी घर्ती काठमाडौं २ मा पराजित भइसकेकी छन् भने अर्की नेतृ पम्फा भुसालको पराजय निश्चित छ ।राष्ट्रिय स्वतन्त्र पार्टीले चार सिटमा जित निकालेको छ । पाँच सिटमा उसको अग्रता छ । शिशिर खनाल काठमाडौं ७, सोविता गौतम काठमाडौं २, विराजभक्त श्रेष्ठ काठमाडौं ८ र गणेश पराजुली काठमाडौं ७ बाट निर्वाचित भएका छन् । रवि लमिछाने चितवन २ मा फराकिलो मतान्तरले अघि छन् । ललितपुर ३ मा तोसिमा कार्की जितनजिक छिन् । राप्रपाले पाँचौं स्थान लिने अवस्था बन्दै छ । प्रत्यक्ष र समानुपातिकतर्फ उसले हासिल गरेको उपलब्धिले यस्तो संकेत देखाउँछ । प्रत्यक्षतर्फ रापप्राले एक सिटमा जित हासिल गरिसकेको छ भने ४ मा अग्रता छ । राप्रपा अध्यक्ष राजेन्द्र लिङदेन झापा ३ मा कांग्रेस नेता कृष्णप्रसाद सिटौलाभन्दा धेरै अघि छन् । नवलपरासी बर्दघाट पश्चिम २ मा ध्रुवबहादुर प्रधानले कांग्रेसका पूर्वगृह राज्यमन्त्री देवेन्द्रराज कँडेललाई, जुम्लामा ज्ञानेन्द्रबहादुर शाहीले माओवादीकी गोमा गौतमलाई फराकिलो अन्तरमा पछि पारेका छन् । चितवन ३ मा विक्रम पाण्डेले माओवादीका भोजराज अधिकारीलाई उछिनेका छन् । एकीकृत समाजवादीले दुई सिट जितेको छ, ७ मा अग्रता छ । बारा ४ बाट कृष्णकुमार श्रेष्ठ र अछाम १ बाट शेरबहादुर कुँवर विजयी भएका छन् । यसअघि तनहुँ २ बाट निर्वाचित श्रेष्ठ कांग्रेस नेता रामचन्द्र पौडेललाई उक्त निर्वाचन क्षेत्र छाडेर बारा ४ पुगेका थिए । अध्यक्ष माधवकुमार नेपालले रौतहट १ बाट जित्ने करिब निश्चित छ । धादिङ १ मा राजेन्द्रप्रसाद पाण्डे, दाङ १ मा मेटमणि चौधरी, सल्यान १ मा प्रकाश ज्वाला, दैलेख १ मा अम्मरबहादुर थापा, बझाङ १ मा भानुभक्त जोशी, डोल्पा १ मा धनबहादुर बुढा र डोटी १ बाट प्रेम आलेले अग्रता लिएका छन् । जीवनराम श्रेष्ठ, रामकुमारी झाँक्री, जगन्नाथ खतिवडा पराजित भइसकेका छन् भने झलनाथ खनाल, सोमप्रसाद पाण्डे, रामचन्द्र झा, विरोध खतिवडालगायत नेता जोखिममा छन् । कुनै बेला वैकल्पिक राजनीतिक शक्तिका रूपमा उदाएको उपेन्द्र यादव नेतृत्वको पार्टी यस पटक अस्तित्वको संकटमा छ । जसपाबाट अहिलेसम्म पर्सा १ मा प्रदीप यादव मात्रै विजयी भएका छन्, ४ क्षेत्रमा उसको अग्रता छ । अन्तिम समयमा सत्ता गठबन्धन छाडेर एमालेसँग तालमेल गरेको जसपाले ठूलो धक्का व्यहोरेको छ । उसलाई सत्ता गठबन्धन र मधेसमै नयाँ शक्तिका रूपमा उदाएको सीके राउत नेतृत्वको जनमत पार्टीले धक्का दिएको छ । अध्यक्ष यादव जनमत पार्टीका अध्यक्ष राउतसँग १८ हजार ६३ मतको अन्तरमा पराजित भएका छन् । सिराह २ मा जनमत पार्टीकै विनोदकुमार यादवले अग्रता लिएका छन् । मधेसलाई आधार मानेको महन्थ ठाकुर नेतृत्वको लोकतान्त्रिक समाजवादी पार्टी पनि संकटमा छ । रूपन्देही४ बाट सर्वेन्द्रनाथ शुक्लले जित निकालेका छन् । सर्लाही १ बाट रामप्रकाश चौधरी र महोत्तरी २ बाट शरतसिंह भण्डारीले अग्रता लिएका छन् । अध्यक्ष ठाकुर, राजेन्द्र महतो र अनिलकुमार झा जोखिममा छन् । अर्को क्षेत्रीय पार्टीका रूपमा उदाएको नागरिक उन्मुक्ति पार्टीले एक क्षेत्रमा जित निकालेको छ भने एक क्षेत्रमा अग्रता लिएको छ । कैलाली ३ बाट गंगाराम चौधरी विजयी भएका छन् भने कैलाली १ मा रन्जिता श्रेष्ठले अग्रता लिइरहेकी छन् ।"
"ओलीको छैटौं, शर्माको पहिलो जित","(बिर्तामोडकाँकडभिट्टा)  आफ्नो जित निकाल्न एमाले अध्यक्ष केपी शर्मा ओलीले यसपल्ट विगतभन्दा धेरै मिहिनेत गरे । पछिल्लो तीन महिना उनी दस दिनको समेत फरक नपारी गृहजिल्ला झापा आइरहे । अधिकांश समय दमकमा बिताए र झापा५ को गौरादह, गौरीगन्ज, केर्खा, तोपगाछी, लखनपुरलगायतका स्थानका विभिन्न कार्यक्रम सहभागी भए ।मिहिनेत गरेअनुसार नै ओलीले बुधबार बेलुकी निर्वाचनको नतिजा प्राप्त गरेका छन् । उनी सोचेभन्दा राम्रो २८ हजार ५ सय ७६ मतको भारी अन्तरले निर्वाचित भए । ओलीले ५२ हजार ३ सय १९ मत पाउँदा निकटतम प्रतिस्पर्धी कांग्रेसका खगेन्द्र पाण्डव अधिकारीले २३ हजार ७ सय ४३ मत मात्र पाए । ओलीले ०७४ को निर्वाचनमा समेत अधिकारीलाई नै पराजित गरेका थिए । त्यतिबेला पनि उनी २८ हजार ८ सय ४२ मतको भारी अन्तरले निर्वाचित भएका थिए । उक्त निर्वाचनमा ओली माओवादी केन्द्रसहितको वाम गठबन्धनको उम्मेदवार थिए । ओलीलाई त्यसबेला पनि राप्रपाले सहयोग गरेको थियो । अघिल्लो चुनावमा कांग्रेस एक्लै प्रतिस्पर्धामा थियो । उसलाई यसपटक माओवादी र एकीकृत समाजवादीको पनि साथ थियो । वैशाखको स्थानीय निर्वाचनमा झापा५ का चारवटा पालिकामध्ये एमालेले एउटा मात्रै पालिका जितेको थियो । एमालेको गढ मानिएको दमक नगरपालिकामै प्रमुखउपप्रमुख गुमाएपछि दबाबमा रहेका ओलीले आफ्नो पक्षमा माहोल बनाउन निकै मिहिनेत गरेका थिए । ०७४ को चुनावमा भने ओलीले आफ्नो क्षेत्रका दुईटा चुनावीसभालाई मात्र सम्बोधन गरेका थिए । ओली ०६४ को पहिलो संविधानसभा चुनावबाहेक ०४८ यताका सबै चुनावमा निर्वाचित हुँदै आएका छन् । देशैभरि पुराना नेताहरूको विपक्षमा नतिजा आइरहँदा ओलीले भने उत्साहजनक मत पाएका छन् । दुईपटक प्रधानमन्त्री भइसकेकाले पनि गृहक्षेत्रमा ओलीप्रतिको लोकप्रियता नघटेको उनका चुनावी अभियानका कमान्डर एवं राष्ट्रिय सभामा एमालेका प्रमुख सचेतक देवेन्द्र दाहाल बताउँछन् ।०७० को चुनावमा झापा७ बाट ओली ८ हजार मतान्तरले विजयी भएका थिए । त्यतिबेला उनलाई निर्वाचन गौरीगन्ज र खजुरगाछी क्षेत्रका केहीबाहेक अन्य सबै मतदान केन्द्रबाट भारी मत खसेको थियो । उक्त क्रम ०७४ को निर्वाचनमा पनि जारी रयो । त्यसैले ओलीले यसपटक दक्षिणी क्षेत्रमा बढी मिहिनेत गरेका थिए । फलस्वरूप यसपटक उनी गौरीगन्ज क्षेत्रकै मतबाट सुरुआती अग्रता लिन सफल भए । ओलीले ०७२ र ०७४ मा प्रधानमन्त्री हुँदा आफ्नो क्षेत्रअन्तर्गत दमक नगरपालिकामा दर्जनौं योजना ल्याएका छन् । २५ तलाको दमक भ्यू टावर निर्माणाधीन छ । १ हजार ५ सय जना अट्ने दमक सभागृह निर्माणको अन्तिम चरणमा छ । विश्वकै अग्लो बुद्धमूर्ति, औद्योगिक पार्क, अन्तर्राष्ट्रिय रंगशालालगायतका योजना निर्माणको प्रक्रिया सुरु गरिएको छ । दमकमा मात्र होइन, उहाँको नेतृत्वमा देशैभरि सयौं योजना सुरु गरिएका छन्, ती योजना पूरा गर्न फेरि पनि उहाँको नेतृत्व आवश्यक छ, दाहालले भने, समग्रमा भन्नुपर्दा समृद्ध नेपाल, सुखी नेपालीको अभियान उहाँकै नेतृत्वमा पूरा गर्नुछ ।०२२ सालदेखि कम्युनिस्ट आन्दोलनमा सक्रिय बनेका ओली ०२८ को झापा विद्रोहका प्रमुखमध्येका हुन् । ओली तत्कालीन नेकपा (माले) को संस्थापकमध्येका पनि हुन् । पञ्चायती व्यवस्थाविरुद्धको संघर्षका क्रममा उनले ०२८ देखि ०४४ सम्म लगातार १४ वर्ष जेल जीवन बिताएका थिए । उनले गृहमन्त्री र उपप्रधान तथा परराष्ट्रमन्त्रीको जिम्मेवारीसमेत सम्हालिसकेका छन् । उनी ०४८, ०५१ र ०५६ को संसदीय निर्वाचनमा झापा६ बाट निर्वाचित भएका थिए । ०६४ को संविधानसभा निर्वाचनमा झापा७ मा माओवादीका विश्वदीप लिङ्देनसँग पराजित भएका थिए ।िििकरिब तीन दशक लामो राजनीतिक जीवनमा पटकपटक पराजय भोगेका विश्वप्रकाश शर्मा यसपटक फराकिलो मतान्तरले विजयी भएका छन् । प्रतिनिधिसभा झापा१ बाट तेस्रोपटक उम्मेदवार बनेका उनले एमाले स्थायी कमिटी सदस्य अग्निप्रसाद खरेललाई १४ हजार २ सय ७५ मतान्तरले पराजित गर्दै रोमाञ्चक जित हासिल गरेका हुन् । उनले ३९ हजार ३ सय २४ मत पाउँदा खरेलले २५ हजार ३ सय ४९ मत पाए । नेपाल विद्यार्थी संघको स्कुल इकाइ समितिबाटै राजनीतिमा होमिएका शर्मा ०५७ मा नेविसंघको केन्द्रीय सभापति भएका थिए । त्यसअघि २०४५ सालताका झापाको मेची क्याम्पसमा स्ववियु सभापतिमा पराजित भएका उनले त्यही बेलादेखि हार स्विकार्ने राजनीतिक संस्कार सिकेको जनाएका छन् तर उनी कहिल्यै विचलित भएनन् । हार स्विकार्ने सकारात्मक राजनीतिक संस्कारकै कारण शर्मा राजनीतिमा अहिले सफल बन्दै गएका हुन्, कांग्रेस झापाका नेता राम कट्टेलले भने, यसखाले थितिलाई सबै दलका नेताले पछ्याउन जरुरी छ । २०७० को दोस्रो संविधानसभा निर्वाचनताका जब अन्तिम नतिजा आउँदै थियो, प्रतिस्पर्धी एमालेका रविन कोइराला गणनास्थलमा थिएनन् । उनी पराजित हुने पक्का भएको भन्दै काँकडभिट्टास्थित घरतिर लागेका थिए । नतिजा कोइरालाको पक्षमा पल्टियो । शर्माले उनलाई फोन गरेर सुनाए, तपाईंले चुनाव जित्नुभयो, चन्द्रगढीमा हामी पर्खिरहेका छौं, आउनुहोला । नभन्दै कोइराला हतारिँदै आए । शर्माले उनलाई फूलमाला पहिर्याएर अंकमाल गर्दै शुभकामना दिए । लामो समय राजधानीमा केन्द्रित भएर राजनीति गतिविधिमा संलग्न शर्मा झापा सभापतिमा लड्न काठमाडौं छाडेर गृहजिल्ला आए २०६८ ताका । उनी उद्धव थापासँग पराजित भए । पराजयलाई नौलो कुरा नमान्ने शर्माले सभापति थापालाई माला पहिर्याए, शुभकामना दिए । अनि पुनः राजनीतिक कर्ममा सक्रिय बने । जिल्ला सभापतिमा पराजित भएको दुई वर्षपछि दोस्रो संविधानसभा निर्वाचनमा उनी झापा १ बाट उम्मेदवार भए । सधैं हार मात्रै व्यहोरेका शर्माले जित्ने कुरामा कार्यकर्ता पंक्ति ढुक्क थिएन । नभन्दै उनी थोरै मतान्तरले पराजित भए । २०७४ को प्रतिनिधिसभा निर्वाचनमा पुनः उम्मेदवार बने झापा १ बाट । उनको हारको शृंखला तेस्रो पटक पनि जारी रह्यो । तत्कालीन वाम गठबन्धनका उम्मेदवार माओवादी नेता राम कार्कीसँग उनी पराजित भए । सधैझैं जिविस झापाको कार्यालय परिसरको मतगणनास्थल पुगेर उनले कार्कीलाई अबिर लगाएर अंकमाल गरी फर्किए । यसपटक भने उनले हार स्विकार्नुपरेन न कसैलाई अबिरमाला लगाएर शुभकामना नै दिनुपर्यो । बरु लामो धैर्य र मिहिनेतपछि उनले पहिलोपटक संसदीय यात्रा तय गरेका छन् । जितपछि उनी मतगणनास्थल रहेको मेचीनगर नगरपालिका भवनमा देखिएनन् । पहिलो चुनाव परिचयको थियो, दोस्रो अनुभवको, जितपछि शर्माले पुरानै भनाइ दोहोर्याए, यो परिणामको चुनाव थियो, त्यस्तै भयो ।"
२० वर्षदेखि अस्थायी टहरामै सेना,"(रामेछाप)  होचा अस्थायी टहरा । ठूलो हुरी र पानी पर्दा ओतकै चिन्ता । हिउँदका कठ्यांग्रिने चिसोमा शीत चुहिने पिरलो । रामेछापको दोरम्बा र मन्थलीमा रहेका सैनिक ब्यारेक वर्षौंदेखि यही हालतमा छन् । ब्यारेक बसेको २० वर्षमा पनि सेनाले आफ्नो क्षेत्र यकिन गरेर स्थायी संरचना निर्माण गर्न सकेको छैन । नेपाली सेनाको रामेछाप गण मातहतमा रहने गरी द्वन्द्वकालमा दोरम्बा र मन्थलीमा गुल्म राखिएका हुन् । दुवै गुल्मको आफ्नो नाममा जग्गा छैन, जसका कारण सेनाले स्थायी संरचना निर्माणमा लगानी गर्न नसकेको हो । ४२ डिग्रीभन्दा बढी गर्मी हुने मन्थली र जाडोको बेला माइनससम्म तापक्रम झर्ने दोरम्बामा अस्थायी संरचनामा बस्ने सैनिकले कठिनाइ भोग्नुपरेको छ । मन्थलीमा प्राथमिक स्वास्थ्य केन्द्र, नगर विकास समिति, कृषि, मालपोत, केही व्यक्तिको र सार्वजनिक जग्गा ओगटेर ब्यारेक राखिएको छ । व्यक्तिको जग्गा प्रयोग गरेबापत अहिले पनि हरेक वर्ष सेनाले क्षतिपूर्ति दिँदै आएको छ । २०५८ सालमा जिल्ला सदरमुकामको सुरक्षाको जिम्मेवारीसहित रामेछापबाट एउटा गुल्म मन्थलीमा राखिएको हो । जग्गाको व्यवस्थापमा यसअघि पटकपटक प्रयास भएको छ । तर निर्णय भने भएको छैन । गणको नेतृत्व परिवर्तन हुने मात्र नभई ब्यारेक नै सरुवा भएर अर्को आउँदा जग्गा आफ्नो नाममा ल्याउने सेनाको प्रयासमा गतिरोध हुँदै आएको छ । एउटा ब्यारेकले अलि प्रयास गरे जस्तो गर्छ, त्यसको सरुवा भएपछि जग्गा प्राप्ति गर्ने कुरा फेरि ओझेलमा पर्छ, स्थानीय नारायण श्रेष्ठ भन्छन्, त्यसैले २० वर्षसम्म समस्या उस्तै छ । सैनिक ब्यारेक जिल्ला सदमुकाममा राख्नैपर्ने भएकाले आसपासको जग्गा उपलब्ध गराउन स्थानीय बासिन्दा तयार छन् । ब्यारेकको लागि उपयुक्त जग्गा अधिग्रहण गरेर लिनुपर्दा या सार्वजनिक र सामुदायिक वन क्षेत्र दिन स्थानीय बासिन्दा तयार रहेको स्थानीय दीपक दाहालले बताए । उनले सेनाले जग्गा रोजेर यकिन गरेको खण्डमा जग्गा प्राप्तिको विषय स्थानीयको कारणले रोकिँदैन । दोरम्बामा पनि जंगलमा लगेर सेना राखिएको छ । द्वन्द्वको उत्कर्षका बेला दोरम्बामा सेना पठाइएको हो । शान्ति स्थापना भएपछि दोरम्बाबाट सेनाको गुल्म फिर्ता गर्न खोजिएको थियो । तर स्थानीयहरू ब्यारेक रहनुपर्ने माग गर्दै सैनिक मुख्यालयसम्म पुगेका थिए । सदरमुकामबाट झन्डै ५० किलोमिटर टाढाको दोरम्बामा पनि पूर्वाधारको अभाव छ ।"
काठमाडौंमा नयाँ अनुहारको हस्तक्षेप,"(काठमाडौं)  काठमाडौंका १० वटै निर्वाचन क्षेत्रको प्रतिनिधिसभाको मतगणना सकिएको छ । निर्वाचन आयोगका अनुसार काठमाडौंका ५ वटा क्षेत्रमा कांग्रेस, ४ वटामा राष्ट्रिय स्वतन्त्र पार्टी र एउटामा एमालेका उम्मेदवार विजयी भएका छन् ।काठमाडौं१ मा प्रकाशमान सिंह, ३ मा सन्तोष चालिसे, ४ मा गगनकुमार थापा, ५ मा प्रदीप पौडेल र १० मा राजेन्द्रकुमार केसी कांग्रेसबाट निर्वाचित भएका छन् । त्यस्तै काठमाडौं२, ६, ७, ८ मा क्रमशः स्वतन्त्र पार्टीका सोविता गौतम, शिशिर खनाल, गणेश पराजुली र विराजभक्त श्रेष्ठ निर्वाचित भएका हुन् । नेकपा एमालेका उम्मेदवार कृष्णगोपाल श्रेष्ठ क्षेत्र नम्बर ९ बाट विजयी भए । २०७४ को निर्वाचनमा काठमाडौंका ६ वटा क्षेत्रमा एमाले उम्मेदवार विजयी भएका थिए । तत्कालीन वाम गठबन्धनका कारण कांग्रेसले ४ वटा क्षेत्रमा मात्रै जित हासिल गरेको थियो । त्यतिबेला १ देखि १० क्षेत्रमा क्रमशः प्रकाशमान सिंह, माधवकुमार नेपाल, कृष्ण राई, गगनकुमार थापा, ईश्वर पोखरेल भीमसेनदास प्रधान, रामवीर मानन्धर, जीवनराम श्रेष्ठ, कृष्णगोपाल श्रेष्ठ र राजेन्द्र केसी निर्वाचित भएका थिए । नेपाल, राई, पोखरेल, मानन्धर, जीवनराम र कृष्णगोपाल एमालेबाट र सिंह, थापा, प्रधान र केसी कांग्रेसबाट विजयी भएका थिए । यस पटकको निर्वाचनमा तीमध्ये सिंह, थापा, कृष्णगोपाल श्रेष्ठ र केसी पुनः निर्वाचित भएका हुन् ।काठमाडौं१ मा सिंहले राप्रपाका उम्मेदवार रवीन्द्र मिश्रलाई पराजित गरेका हुन् । सिंह ७ हजार १ सय ४३ मतसहित विजयी बने । मिश्रले ७ हजार १८ मत प्राप्त गरे । क्षेत्र नम्बर २ मा राष्ट्रिय स्वतन्त्र पार्टीकी गौतमले एमाले उम्मेदवार मणिराम फुँयाललाई हराएकी छन् । उनले १५ हजार २ सय २९ मत प्राप्त गर्दा फुँयालले ११ हजार ५ सय ५५ मत प्राप्त गरेका छन् । पूर्वसांसद राईलाई हराउँदै क्षेत्र नम्बर ३ मा सन्तोष चालिसे विजयी भए । चालिसेले १५ हजार १ सय ५८ मत प्राप्त गर्दा राईले ११ हजार १ सय ९६ मत ल्याएका छन् ।क्षेत्र नम्बर ४ मा गगन थापाले २०७४ कै प्रतिस्पर्धी राजन भट्टराईलाई हराएका हुन् । थापाले २१ हजार ३ सय २ मत प्राप्त गर्दा भट्टराईले १३ हजार ८ सय ५५ मत प्राप्त गरे । क्षेत्र नम्बर ५ मा प्रदीप पौडेल एमाले नेता ईश्वर पोखरेललाई हराउन सफल भए । उनले १५ हजार २ सय ३७ मत ल्याउँदा पोखरेलले १० हजार १ सय ७५ मत ल्याए ।काठमाडौं६ मा एमाले उम्मेदवार एवं पूर्वप्रहरी महानिरीक्षक सर्वेन्द्र खनाललाई हराउँदै स्वतन्त्र पार्टीका शिशिर खनाल विजयी बनेका हुन् । शिशिरले १४ हजार २ सय ४ मत प्राप्त गर्दा सर्वेन्द्रले ८ हजार ९ सय ११ मत मात्रै प्राप्त गरे । उक्त क्षेत्रका पूर्वसांसद प्रधानले ८ हजार ८ सय ५ मत मात्रै प्राप्त गरेका छन् । क्षेत्र नम्बर ७ मा पनि स्वतन्त्र पार्टीले जित निकालेको छ । पराजुलीले ८ हजार ७ सय ४३ मत प्राप्त गरेका छन् भने उनका निकटतम प्रतिस्पर्धी एमाले उम्मेदवार श्यामकुमार घिमिरेले ६ हजार ८ सय मत ल्याएका छन् । उक्त क्षेत्रमा सत्ता गठबन्धनकी उम्मेदवार मानुषी यमी भट्टराईले ६ हजार ६३ मत मात्रै पाएकी छन् । स्वतन्त्र उम्मेदवारी दिएका पूर्वसांसद मानन्धरले ७ सय ५३ मत मात्रै प्राप्त गरे ।क्षेत्र नम्बर ८ मा हाम्रो नेपाली पार्टीका सुमन सायमीलाई करिब दोब्बर मतान्तरले पराजित गर्दै विराजभक्तले जित निकालेका हुन् । उक्त निर्वाचन क्षेत्रमा सत्ता गठबन्धनका उम्मेदवार तेस्रो र एमाले उम्मेदवार चौथो भएका छन् । उक्त क्षेत्रका पूर्वसांसद जीवनरामले ४ हजार ८ सय ७७ मत मात्रै ल्याए । उनी सत्ता गठबन्धनतर्फका उम्मेदवार थिए । काठमाडौं ९ मा एमाले उम्मेदवार तथा पूर्व सांसद श्रेष्ठ ११ हजार ९ सय ५६ मत सहित विजयी भएका हुन् । उनका प्रतिस्पर्धी स्वतन्त्र पार्टीका टेकबहादुर पोखरेलले १० हजार ९ सय ६१ मत प्राप्त पाएका छन् । काठमाडौं १० मा भने एमाले उम्मेदवार हिमेश केसीलाई पराजित गर्दै राजेन्द्र केसी विजयी बनेका छन् । उनले १४ हजार ४ सय ४८ मत प्राप्त गर्दा हिमेशले ११ हजार ७ सय ८६ मत प्राप्त गरेका छन् ।माओवादी केन्द्रले सत्ता गठबन्धनको तर्फबाट काठमाडौं २, ७, ९ र १० मा उम्मेदवारी दिएको थियो । यी ४ वटै क्षेत्रमा माओवादी केन्द्रका उम्मेदवार तेस्रो र चौथो भएका छन् । २ मा ओनसरी घर्ती, ७ मा यमी भट्टराई, ९ मा कल्पना धमला र १० मा अञ्जना बिशंखेले उम्मेदवारी दिएका थिए । २०७४ को प्रतिनिधिसभामा वाम गठबन्धन गर्दासमेत माओवादी उम्मेदवार काठमाडौंमा पराजित भएका थिए ।"
दाहाल र बानियाँ विजयी,"सिन्धुलीमकवानपुर (कास) सिन्धुली२ बाट प्रतिनिधिसभा सदस्यमा माओवादी केन्द्रका लेखनाथ दाहाल विजयी भएका छन् । उनी यस पटकको निर्वाचनमा माओवादीबाट जित हासिल गर्ने पहिलो उम्मेदवार भएका छन् । २०७० सालको दोस्रो संविधानसभा निर्वाचनमा सिन्धुली१ मा माओवादीका तर्फबाट सभासदको प्रत्याशी बनेका दाहाल निकटतम प्रतिस्पर्धी भए । त्यो निर्वाचनमा एमालेका गणेश पहाडी विजयी भए । २०७४ मा एमाले र माओवादी केन्द्रबीच वाम गठबन्धन बनेपछि दुई वटा क्षेत्र मात्र भएको सिन्धुलीको क्षेत्र नं १ (१) प्रदेशसभा सदस्यको उम्मेदवार बनेर दाहाल विजयी भएका थिए । त्यतिबेला क्षेत्र नं २ मा हालका माओवादी केन्द्र उपमहासचिव हरिबोल गजुरेलले चुनाव जितेका थिए । लगातार दुई पटक निर्वाचन जितेका गजुरेललाई पछि पार्दै यसपालि दाहालले टिकट पाएका थिए । सत्ता गठबन्धनका कारण उनले फराकिलो मतान्तरले जित हासिल गरे । दाहालले २७ हजार ५१७ मत प्राप्त गर्दा उनका निकटतम प्रतिस्पर्धी एमालेका मनोजजंग थापाले २१ हजार ६८७ मत पाएका छन् । दाहाल पाँच हजार ८३० मतान्तरले विजयी भएमा हुन् ।यस्तै, मकवानपुर२ को (२) बाट नेपाली कांग्रेसका उम्मेदवार इन्द्रबहादुर बानियाँ विजयी भएका छन् । सत्तारूढ गठबन्धनका तर्फबाट उम्मेदवार उनले एमालेका लालबहादुर थापालाई पराजित गरे । कांग्रेस वाग्मती प्रदेश सभापति बानियाँले १८ हजार ७१६ मत प्राप्त गरे । प्रतिस्पर्धी थापाले १६ हजार ९३४ मत प्राप्त गरे । बानियाँ अघिल्लो पटक यसै निर्वाचन क्षेत्रबाट वाम गठबन्धनका उम्मेदवारलाई पराजित गर्दै विजयी भएका थिए । उनी कांग्रेसका वाग्मती प्रदेशसभा संसदीय दलका नेतासमेत हुन् । बानियाँ यस पटक मुख्यमन्त्रीका दाबेदार हुन् । उनले चुनावी अभियानका क्रममा मुख्यमन्त्री बन्न उम्मेदवार बनेको प्रतिक्रिया दिएका थिए ।"
मतगणनामा अनपेक्षित अलमल,"प्रमुख निर्वाचन आयुक्त दिनेश थपलियाले गत बिहीबार आयोजित पत्रकार सम्मेलनमा प्रतिनिधिसभा तथा प्रदेशसभा सदस्यका लागि प्रत्यक्षतर्फको मतगणना तीन दिनभित्र सार्वजनिक गर्ने गरी तयारी भैरहेको जानकारी गराएका थिए । पहिलो हुने निर्वाचित हुने प्रणालीतर्फको नतिजा सार्वजनिक गरेको पाँच दिनभित्र समानुपातिकतर्फको पनि मत गनिसक्ने जनाएका थिए । तर, मतदान सम्पन्न भएको तेस्रो दिन बुधबार साँझ सात बजेसम्म प्रतिनिधिसभाका २३ स्थानको मात्र नतिजा घोषणा गरिएको छ भने १२९ स्थानको मतगणना जारी छ । १३ स्थानको गणना सुरु गरिएकै छैन । प्रदेशहरूको गणना पनि लगभग यही अनुपातमा छ । अहिले निर्वाचन अधिकृतको कार्यालयले प्रतिनिधिसभाको प्रत्यक्ष र समानुपातिकको एकएक ठाउँमा तथा प्रदेशसभाको प्रत्यक्ष र समानुपातिकको एकएक ठाउँमा गणना गरिरहेका छन् । मतदानका क्रममा एउटा सभाको मतपत्र अर्को सभाको मतपेटिकामा खसेको गुनासो आएका कारण प्रतिनिधिसभा र प्रदेशसभाका प्रत्यक्ष र समानुपातिक गरी चारवटै पेटिकाका मत एकै पटक गन्नुपरेकाले लक्ष्य अनुसार गणना नसकिएको आयोगको स्पष्टोक्ति छ । खसेको मत खेर नजाओस् भनेर दुवै सभाको प्रत्यक्ष र समानुपातिक मत एकै पटक गणना गर्नु सकारात्मक नै छ, तर यहीअनुरूप गन्दा पनि गति बढाउनु आवश्यक छ । अचम्म त, सबै मतपेटिकाहरू पहिल्यै संकलन भैसकेका दोलखा र स्याङ्जामा मतगणना थालिएकै छैन । निर्वाचनमा धाँधली भएको आरोप सम्बन्धी उजुरीमा आयोगले निर्णय दिन ढिलाइ गरेकाले विलम्ब भएको हो । निश्चय पनि सम्बन्धित क्षेत्रका राजनीतिक दल र उम्मेदवारहरूको जायज चासोको सम्बोधन गरेर मात्रै आयोगले गणना थाल्नुपर्छ, तर यसका निम्ति लामो समयसम्म अनिर्णयको बन्दी भइरहनु भने हुन्न । यसमा आयोग अविलम्ब उचित निर्णयमा पुगी पुनः मतदान वा गणनाको प्रक्रिया थाल्नुपर्छ । यस अतिरिक्त, हिंसात्मक घटनाका कारण बाजुराको बुढीनन्दा नगरपालिकामा पुनः शान्तिपूर्ण मतदानको व्यवस्था मिलाउनुपर्छ । अनपेक्षित रूपमा ढिलाइ भैरहेमा सम्बन्धित निर्वाचन अधिकृतहरूको मात्र होइन, निर्वाचन आयोगकै समग्र व्यवस्थापन कौशलमा प्रश्न उठ्नेछ । गत स्थानीय तह निर्वाचन लगायत विगतका पाठबाट सिकेर पनि आयोगले यो पक्षमा ध्यान पुर्याउनुपर्छ । अहिलेको मतपत्र स्थानीय चुनावको जस्तो गन्न समय लाग्ने लम्बेतान छैन । एउटा मतपत्रमा एउटा मात्रै उम्मेदवारलाई छाप लगाउनुपर्ने भएकाले स्वाभाविक रूपमा स्थानीय चुनावको जति ढिलाइ नभए पनि जुन गतिमा गणना भैरहेको छ, त्यो नै पनि अपेक्षित छैनÙ आयोगको पूर्वयोजना अनुसार पनि यसलाई स्वाभाविक मान्न सकिँदैन । यति बेला सिंगै देश अन्तिम मत परिणाम सुन्न आतुर छ । सुरुआती नतिजाले संसद्को बनोट कस्तो बन्दै छ भन्ने कौतूहल सबैमा बढाएको छ । गणना टुंग्याउन विलम्ब हुँदा उम्मेदवार र दलसम्बद्ध नेताकार्यकर्ताको व्यग्रता मात्र बढिरहेको छैन, परिणामप्रतिको गहिरो जिज्ञासाका कारण मतदाता तथा आम नागरिकको ऊर्जाशील समय पनि खेर गैरहेको छ । देशै एक हिसाबले ठप्पजस्तो छ । त्यसैले मंसिर २२ गतेसम्म राष्ट्रपतिसमक्ष प्रतिवेदन बुझाउने लक्ष्य भए पनि आयोगले यथाशीघ्र गणना सक्ने रणनीति अपनाउनुपर्छ । मतगणना निष्पक्ष अवश्य हुनुपर्छ, तर थोरै टोलीले गन्दा मात्र यसको सुनिश्चितता हुने होइन । अधिकतम गणक टोली बनाएमा मत गन्न आवश्यक स्रोत र व्यवस्थापन कुशलताबाहेक अर्थोक चाहिँदैन । त्यसैले आयोगसित स्रोतको व्यवस्था मिलाउन लगाएर निर्वाचन अधिकृृतहरूले आवश्यक तारतम्य मिलाउनुपर्छ । र, दुवै सभाका प्रत्यक्ष र समानुपातिक दुवैतर्फको मतगणना समयमै सक्नुपर्छ ।अर्को, निर्वाचन आयोगले मतपरिणामको सूचना दिन आफ्नो वेबसाइटलाई पहिलेका तुलनामा निकै व्यवस्थित तुल्याए पनि यसको सञ्चालन छिटोछरितो छैन । आधिकारिक निकायबाट समयमै सूचना नआउँदा नागरिकहरू सामाजिक सञ्जाल लगायत अनेकौं स्रोतमा निर्भर हुन बाध्य छन्, जहाँ प्राप्त सूचना सही नभएका उदाहरण बग्रेल्ती छन् । यसबाट मतदाता भ्रममा पर्न गएका छन् । तसर्थ, नागरिकलाई सही सूचना यथासमय प्रवाह गर्न आयोगले पहिलो सूचना आफ्नो वेबसाइटमा तुरुन्तै राख्ने व्यवस्था मिलाउन जरुरी छ । यसो भएमा सोझै आयोगको वेबसाइट वा उक्त स्रोत अनुसार सूचना दिने अरू सञ्चारमाध्यमबाट नागरिकले बेलैमा सही सूचना पाउन सक्छन् ।यसर्थ, सबै क्षेत्रमा मतगणना थाल्ने प्रबन्ध मिलाउन, एकाध घण्टामै गणना सक्न र त्यस सम्बन्धी आधिकारिक सूचना बेलैमा प्रवाह गर्न आयोगले आफ्नो कार्यशैलीमा सुधार ल्याउनु अपरिहार्य छ ।"
सम्पादकलाई चिठी,"यसकारण पछारियो माओवादी यसपालिको निर्वाचनमा नेकपा माओवादी केन्द्रले नराम्रो पराजय बेहोर्ने देखिएको छ । यस्तो लज्जास्पद नतिजा आउनुमा अरू कसैको होइन, माओवादी स्वयंकै हात छ । अघिल्लो निर्वाचनमा एमालेसँग वाम गठबन्धन गरेर निर्वाचनमा गएको माओवादीले प्रत्यक्षतर्फ ३६ र समानुपातिकतर्फ १७ सिट जितेको थियो । अहिले भने प्रत्यक्षतर्फ १७ सिट जित्न पनि हम्मेहम्मे पर्ने देखिन्छ । उता समानुपातिकमा चौथो स्थानमा पुग्ने सम्भावना छ । माओवादीको यो हविगत किन भयो भनेर यहाँ राखिएको छ ।देश बनाउनभन्दा बढी सत्तामोह र कुनै न कुनै माध्यमले राजनीतिको केन्द्रमै रहिरहने पुष्पकमल दाहालको चाहनाले माओवादी पराजित भएको हो । आफूले ताकेको ठाउँमा सिधै पुग्न नसके, पहिले अरूलाई अवसर दिएरै पनि पछि सो ठाउँमा पुगिछाड्ने, आलोपालोको खेल खेल्न माहिर दाहालले यो प्रवृत्ति छोड्न सकेनन् । दाहालको सम्पूर्ण ध्यान पार्टी बनाउनभन्दा पनि कांग्रेससँगको गठबन्धन जोगाउनतिर केन्द्रित थियो । यसले कांग्रेसलाई नै फाइदा पुगेको छ, माओवादीलाई घाटा भयो । कांग्रेसका मतदाताले स्वस्फूर्त माओवादीलाई मत दिन्छ भन्ने विश्वासमा दाहाल परे र आफ्ना नेता कार्यकर्तादेखि मतदातासम्मलाई ढुक्कसँग रूखमा भोट हाल्न हौस्याए । माओवादीका मतदाताले कांग्रेसलाई मत दिए तर कांग्रेसबाट तिनले मत पाएनन् । त्यस्तै माओवादीले आफ्नो पकड भएका ठाउँका उम्मेदवारलाई अन्यत्रै उतार्यो । अन्य दलले थोरै भए पनि युवा पुस्तालाई अगाडि सारेका थिए । तर माओवादीले भने पटकपटक पुरानै अनुहारलाई अवसर दियो । गठबन्धन गरेर निर्वाचन लडेको देखेर माओवादी मतदानको उत्साह कम भयो । धेरै मतदानमा पनि सहभागी भएनन् । माओवादी नेतृत्वलाई आफ्नो गल्तीप्रति कहिल्यै आत्मग्लानि भएन । समयक्रमसँगै यो झन्झन् बढ्न पुग्यो र आज यस्तो परिणाम भोग्नुपर्यो । सुजन देवकोटा, पालुङ्टार४, गोरखा"
दार्जिलिङको आँखाबाट नेपाल,"नेपालको चुनावसित दार्जिलिङलाई कुनै वास्ता भएको या त दार्जलिङे आम जनताले चासो राखेको मलाई थाहा छैन । कमसेकम अघिका चुनावहरूबारे यो कुरा निर्धक्कसित भन्न सकिन्छ । सन् १९८६ अघि राजनीतिमा दार्जिलिङकालेबुङका आम मानिसको चासो थिएन । सायद चासोभन्दा चेतना नै थिएन भन्नु उचित होला । सन् १९८६ पछि आएको राजनीतिक चेतनाबारे पनि लामै तर्क गर्न सकिन्छ । सन् १९८६ अघि राजनीतिमा जाति महत्त्वपूर्ण थिएन । सन् १९८६ पछि जातिबाहेक अर्को कुनै कुरा पनि राजनीतिको चासोको विषय भएर उभिन सकेन । यही समयदेखि दार्जिलिङले नेपाललाई एउटा राजनीतिक शत्रुका रूपमा हेर्न सुरु गर्यो । भारतमा नेपालीहरूको दमन र शोषणको कारक बनेको नेपालको कमजोर राजनीति अनि सन् १९५० को भारतसितको मैत्री सन्धिलाई कोस्याउन थाल्यो । यस्तो परिवेशको सबैभन्दा धेर सिकार आदिकवि भानुभक्त भए जब विभिन्न ठाउँमा तिनको मूर्ति तोडियो । नेपाल शक्तिशाली अनि समृद्ध भएको मन नपराउने कुनचैं नेपाली होला र ! सिक्किम, दार्जिलिङ, आसाम, डुवर्स अनि देहरादूनतिर नेपालीहरू जति नै बलियो भए पनि नेपाली स्वाभिमानका निम्ति नेपाल नै दह्रिलो हुनुपर्छ । सामाजिक सञ्जालले पिटेको यो समय अर्को महत्त्वपूर्ण कारण हुन सक्छ जसले गर्दा नेपालका घटनाहरू संसारका घटनाहरूझैं स्वतः सञ्जालमा देखिन थालेपछि बिस्तारै चासो लाग्न सुरु भयो । हर्क साम्पाङ र बालेन शाहहरू चर्चाको विषय भए । काठमाडौंलाई सफा र खुला बनाउन बालेनको डोजर चल्न थालेपछि नेता त त्यस्तो होस् न भनेको कालेबुङदार्जिलिङतिर पनि सुनिन थाल्यो । पछिबाट तिनै नामहरूमा रवि लामिछाने र सागर ढकालहरू जोडिन पुगे । विदेशतिर पढेर उच्च शिक्षा हासिल गरी नेपाल फर्केकाहरू चाकरीको पछि लाग्नुको साटो देश बनाउने उद्देश्यले राजनीतिमा ओर्लेको देख्दा यतातिर पनि आम मानिसमा जाँगर पलाउनु स्वाभाविक थियो ।केही वर्षअघि इराकमा अमेरिकी कम्पनीमा काम गर्न गएका नेपाली श्रमिकहरूलाई विद्रोहीहरूले पक्रेर जमिनमा सुताई गोली हानी मारेको बीभत्स दृश्य देखेर हामी मर्माहत भएका थियौं । बिचरा, अनपढ नेपाली श्रमिकलाई अन्तर्राष्ट्रिय राजनीति र धार्मिक कट्टरपन्थी परिवेशको के जानकारी थियो होला र ! रोजगार कमाउन गएकाहरूले ज्यान गुमाउनुपरेको त्यो दृश्यले धेरै दिन हाम्रो पनि मन अमिलो भएको थियो । त्यो दृश्य भाइरल भएपछि मानिसहरूले चर्चा गरेको सुनियो, इराकमा एउटा अमेरिकी या त युरोपियन नागरिक मारियोस् त, उनीहरूको देशले फौज पठाउँछ आक्रमण गर्नुलाई । तर जाबो एउटा अमेरिकन टिसर्ट लाएको दोषमा कसरी निर्दयतापूर्वक मार्यो नेपाली नागरिकलाई ! गर्यो क्यै नेपालले ? विरोधसम्म जनाउने आँट गरेन । गरिब देशको कमजोर कूटनीतिको सिकार भए बिचरा श्रमिकहरू ! कसैले त पत्याउँदैन नेपाललाई !इन्डियामै पनि काँ पत्याउँछ र हामीलाई ! पत्याउने भए सानोसानो मागका निम्ति त्यत्रो आन्दोलन गर्दा पनि खोइ त दिएको ?यस प्रकारका गुनासाहरू प्रायै सुनिन्थे ।सायद त्यसैले गर्दा होला, भारतीय नेपालीहरूले स्वयंलाई नेपालदेखि अलग देखाउने प्रयासमा गोर्खाल्यान्डको आन्दोलन गरे जो अझै जारी छ । सुवास घिसिङको आन्दोलनको मूल विचार यही थियो, हामी नेपाली होइन तर गोर्खा हौं । आफैंलाई नेपाली भन्नसाथ हामी नेपालसित जोडिन पुग्छौं । यो शब्दले भाषा होइन तर नागरिकता बोक्छ । जबसम्म नेपालसित सबै सम्बन्ध तोडिँदैन तबसम्म भारतले हामीलाई शंकाको नजरले हेर्न छोड्दैन ।यही धारणालाई मूल मन्त्र बनाएर जाति गोर्खा, भाषा गोर्खा भन्ने प्रचार गरियो । रामकृष्ण शर्माजस्ता चिन्तक अनि कलकत्ता उच्च न्यायालयका न्यायाधीशको ओहोदामा बसेका व्यक्तिले सन् १९५० को सन्धि कुनै हालतमा पनि भारतीय गोर्खाहरूको पक्षमा छैन भन्ने लेखे । सन् १९५० को सन्धिको कारण भारतमा नेपाली अनुहार नै नेपालीको ठेगाना अनि परिचयपत्रजस्तो शंकास्पद विषय भयो । दार्जिलिङमा हुने परिचयको प्रत्येक आन्दोलनलाई दिल्लीले सन् १९५० को धमिलो चस्माले हेर्ने काम गर्यो जो अझै पनि परिवर्तन भएको छैन । अमेरिका र युरोपमा चुनाव हुँदा दार्जिलिङले निक्कै चासो लिएर हेर्छ, चर्चा गर्छ । नेपालमा चुनावको कुनै चर्चा यो पासपोर्ट र भिसा नलाग्ने बोर्डरबाट त्यसरी छिर्दैन, जसरी धुलाबारीबाट विदेशी जिन्स, कम्बल, ज्याकेट र फ्लासहरू छिर्छन् । कालेबुङदार्जिलिङबाट प्रकाशित हुने पत्रपत्रिकामा संसारका खबरहरू छापिँदा नेपालको चुनावको कतै उल्लेख देखिँदैन । ओबामा, ट्रम्प र बाइडेनदेखि थ्याचर, मेजर र जोन्सनहरू लोकप्रिय हुँदा अधिकारी, देउवा र कोइरालाहरू चर्चामा आउँदैनन् । माओवादी आन्दोलनको समय प्रचण्ड चर्चामा थिए । नेपालीले पनि भूमिगत आन्दोलन गर्न सक्दो रहेछ त भन्ने सोचेर एक थरी आन्दोलनकारीहरू उत्साहित थिए । सायद भारतको ठूलदाइजस्तो हेप्ने बानीमा केही लगाम लगाउन प्रचण्ड सफल भएयता भारतीय नेपालीहरूको पनि केही इज्जत बढ्ने थियो भन्ने धारणा पनि कतैकतै थियो कि भन्ने लाग्छ । दार्जिलिङबाट प्रकाशित हुने सञ्चारमाध्यममा नेपालको चुनावको चर्चा गर्नलाई अर्को पनि अप्ठ्यारो छ । कतै हाम्रो नागरिकतामाथि शंका गर्ने अझ दह्रिलो हतियार त हामी सरकारको हातमा थमाउँदैनौं ? प्रशान्त तामाङ तेस्रो इन्डियन आइडलको प्रतिस्पर्धामा हुँदा दार्जिलिङमा आयोजित तिनको कार्यक्रममा सहभागिता जनाउन नेपालबाट पनि दर्शकहरू आएका थिए । नेपालको राष्ट्रिय ध्वजा चौरस्तामा लहराइएको थियो । भारतीय मिडियाहरूले त्यसको सक्दो दुष्प्रचार गरे । ग्रेटर नेपालको काल्पनिक आन्दोलनसित लगेर जोडे त्यो विशुद्ध सांगीतिक कार्यक्रमलाई । त्यसै त घिसिङको आन्दोलनको समय भारतका रक्षा विशेषज्ञ भरत बर्माले गोर्खाल्यान्डको आन्दोलनमा नेपाल र चीनको हात भएको रिपोर्ट लेखेका थिए, नेपाली चुनावमा चासो देखाउँदा परिस्थिति कति जटिल बन्न सक्छ भन्ने कुरा आम जनतालाई पनि स्पष्ट छ ! यस्तो पूर्वाग्रहयुक्त अनि वैमनस्यतापूर्ण मानसिकता भएका व्यक्तिहरू देशको महत्त्वपूर्ण ओहोदामा बसेकै कारण भारतीय गोर्खाहरूले आफ्नो राजनीतिक आन्दोलनलाई होसियारीसित जोगाएर अघि बढ्नुपर्ने आवश्यकता हुन्छ । परिस्थितिलाई बुझेर आवश्यकता अनुरूपको रणनीति बनाउन सक्ने नेतृत्वको दार्जिलिङमा अझै कमी छँदै छ । भर्खरै बेलायतमा ऋषि सुनक प्रधानमन्त्री हुँदा दिल्लीमा कस्तो चहलपहल देखिन्थ्यो ! अब बेलायत भारतको अधीनमा आयो भन्ने प्रकारको वातावरण थियो दिल्लीमा । २०० वर्षको उपनिवेशको बदला लियो भन्ने प्रकारको सन्तुष्टि थियो । थोरैले मात्र यो सोचे होला कि त्यो त उनीहरूको स्वस्थ र सबल प्रशासनिक व्यवस्थाका कारण सम्भव भएको थियो जहाँ निर्वाचनमा जाति होइन, व्यक्तिको योग्यता नै आधार थियो । तर परिणामलाई लिएर चर्चा गर्ने अनि पद्धतिलाई नजरअन्दाज गर्ने हाम्रो प्रवृत्ति छ । यस्तो परिस्थितिमा सोसियल मिडियाले महत्त्वपूर्ण भूमिका निर्वाह गरेको देखिन्छ । भारतमा अहिलेजस्तो सरकार छ, मिडिया पनि त्यस्तै छ । एउटै पनि सञ्चारमाध्यम भरोसायोग्य छैन । सरकारसित नजिकको सम्बन्ध भएका उद्योगपतिहरू प्रायै इलेक्ट्रोनिक अनि प्रिन्ट मिडियाका मालिक छन् । यदि सोसियल मिडिया नहुँदो हो त भारतको प्रजातन्त्रको आजसम्म अन्त भइसकेको हुने थियो । त्यही सोसियल मिडियामार्फत हामी भारतमा बसेका गोर्खाहरू, अनि विशेष रूपले कालेबुङदार्जिलिङकाहरू नेपालको चुनावको खबर अनि त्यहाँका जनताको आशा, आकांक्षा र उत्साह हेर्न पाइरहेका छौं । यति बेला हामीले भारतमा बसेर उत्सुकतासित पढिरहेका नामहरू हुन् साम्पाङ, शाह, लामिछाने र ढकालहरू नै । कताकता नेपाल बुढ्यौलीदेखि तन्देरीमा झरेको अनुभव हुँदै छ । युवाहरूको आक्रोशित तर्क सुन्दा आशा लाग्नु स्वाभाविक हो । सबैतिर, जहाँ पनि परिवर्तनका निम्ति आन्दोलन भएको छ, त्यहाँ शिक्षित र निर्भीक युवाहरू नै परिवर्तनको मूल हतियार भएका छन् । युवाहरू त यता दार्जिलिङमा पनि प्रशस्तै थिए तर अर्ध र अल्पशिक्षितहरू बहुमतमा भएका कारण परिवर्तनको आन्दोलनले सही दिशा लिन सकेन । मलाई तर फेसबुकमा देखिएका, नेपाली चुनावमा प्रतिस्पर्धा गरिरहेका शिक्षित युवाहरूको तर्क सुन्दा आम आदमी पार्टीका सुरुआती दिनहरूको याद आयो । त्यसताका दिल्लीमा भारतभरिका शिक्षित युवाहरू भेला भएका थिए । कवि, लेखक अनि चिन्तकहरू एकत्रित थिए । देशले स्वच्छ, पारदर्शी अनि इमानदार राजनीतिको सपना देखाएको थियो । आज ठीक त्यस्तै परिवेश नेपालमा हामी साम्पाङको जाँगर अनि शाहको आँटमा देखिरहेका छौं । लामिछाने र ढकालमा त्यही जोस देखिरहेछौं । नेपालको चुनाव जति नै अर्को देशको भनेर नकारे पनि जातीय स्वाभिमान र आत्मसम्मानको कुरा शक्तिशाली नेपाल राष्ट्रद्वारा मात्र विश्वभरिका नेपालीहरूका निम्ति सम्भव छ भन्ने हामी बुझ्छौं किनकि संसारमा जतैका पनि नेपालीलाई बाँकी संसारले नेपालसित जोडेरै हेर्छ । नेपाल हाम्रो सांस्कृतिक राजधानी भएको कुरा कसैले नकार्न सक्दैन । अब आऔं राजनीतिक यथार्थको कुरामा । अहिले देखिएका उत्साह र आक्रोशहरू परिवर्तनका निम्ति यथेष्ट छैनन् भन्ने कुरा दार्जिलिङमा हामीले भोगेका दुईवटा आन्दोलनले स्पष्ट पारिसकेका छन् । राष्ट्रव्यापी संगठन अनि राष्ट्रव्यापी कार्यक्रमसितै एउटा बलियो दलीय संविधान अनि त्यस्तो अक्षरशः पालनाको अभावमा जनसमर्थनको बाढीबाट विकासको ऊर्जाको साटो विनाशको बाढी मात्र सम्भव हुन्छ । दल अनुशासित नभए समर्थन खेरो जान्छ । नेतृत्वलाई जतिसुकै बलियो जनसमर्थन होस् तर नेतृत्वसित नीतिगत दर्शनको अभाव भए त्यही समर्थनले भ्रष्टाचारलाई निम्तो दिन्छ । सुवास घिसिङ र विमल गुरुङका आन्दोलनहरूमा हामीले भोगिसकेका छौं यी कुराहरू । त्यही नीति र दर्शनको कमजोरीका कारण आम आदमी पार्टीबाट कुमार विश्वास र योगेन्द्र यादवहरू बाहिरिए । साम्पाङ र शाहहरूले यसबाट पाठ लिनु जरुरी छ । सन् १९८६ मा दार्जिलिङको राजनीतिक मानचित्रमा घिसिङ देखा पर्दा आम जनताको उत्साह चरममा थियो । सिकार मर्ने प्रबल सम्भावना देखएपछि ब्वाँसोहरू हूल बाँधेर दलमा पस्छन् । आन्दोलनको आडमा त्यही व्यक्ति स्वार्थी अनि जनविरोधी क्रियाकलापमा लिप्त हुन्छ । यसो हुँदा दलको छवि बिस्तारै धूमिल हुँदै जान्छ । आम मानिसमा सुरुमा देखिएको दलप्रतिको आस्था खस्किँदै जान्छ । यस्ता तत्त्वहरूदेखि नेतृत्व सतर्क रहनुपर्यो । आपराधिक पृष्ठभूमि भएका व्यक्तिहरूलाई दलमा प्रवेश दिनु भएन । केही दिनअघि मैले सामाजिक सञ्जालमा मदनकृष्ण श्रेष्ठ अनि हरिवंश आचार्य पनि यो नयाँ क्रान्तिमा जोडिएको देखें । अर्थात्, हामीले झैं नेपालभित्र बसेर नेपालको भलो सोच्ने सचेत वर्गले पनि अहिलेको परिवेश सम्भावनापूर्ण देखेको छ भन्ने संकेत पाइयो । पुराना नेताहरूमाथि व्यंग्य कसेर बनाइएका गीत र टिकटकहरू पनि प्रचुर मात्रामा देखिँदै छन् । पुराना पार्टी अनि नेताहरूविरुद्ध आम मानिसले पनि आफ्नो आक्रोश सार्वजनिक गरिरहेका छन् । नक्सामा छैन भने बालेनले दरबार पनि तोड्ने अरे !ठीकै हो, नेता भनेको त्यस्तो त हुनपर्यो, होइन र ? हाम्रोतिर त नेता भएपछि अपराध गर्ने लाइसेन्स पाएझैं हुन्छ, काँबाट हुन्छ त विकास ?तर मार्छ होला है बिचरालाई यो लुटेर खानु पल्केकाहरूले ?रवि लामिछानेको गाडीमा त ढुंगामुढा गर्यो अरे भन्ने सुनिन्छ नि !अनि तुरुन्तै वाटस्यापमा देखा परे रवि लामिछाने । हिन्दी सिनेमाको हिरोजस्तै जोस र आक्रोशसित । तिनलाई देख्दा तिनी कताकता मलाई नेपालको नभएर हाम्रै नेताझैं लागे । राम्रोसित जोडिन कसलाई मन पर्दैन र ? यता फुटबलको मैदानमा सुनील छेत्री र भाइचुङ भुटियालाई देख्दा हामी आफैं खेलको मैदानमा पुग्छौं । नब्बे मिनेटका निम्ति उनीहरू नै हाम्रो भारत हुन्छन् । त्यसै कारण त कालेबुङदार्जिलिङमा पनि राजनीतिको चर्चा हुने ठाउँमा अचेल हामीलाई पनि हर्क साम्पाङ र बालेन शाहजस्ता नेता चाहिन्छन् भन्ने कुरा हुन्छ । कतिचैं फेरि क्रान्तिकारी हुने (मुखैले मात्र भए पनि) सुयोग देखेर नेपालमाथि जाई लाग्छन्, होइन, बिल्डिङ भत्काउँदा त भुइँमुनि त खोला पो भेटिएछ ! त्यस्तो मुलुकमा आम जनताको समस्याको कुरा कसले गर्ने ? हाम्रो त मूल थलो नै बिग्रेको कारण पनि हामीले दुःख पाएको हो ।यस्तो वर्गकाहरू आफ्नै आँगनमा आफ्नै नेताहरूले गरेको मन परी देख्दैनन् तर नेपालको व्यवस्थालाई दोष्याउनमा भने कसै गरेर पनि पछि पर्दैनन् । धरानमा साम्पाङले पानी ल्याएको दृश्य मैले पनि हेरें । आफैं पाइप राख्ने, कुलो खन्ने अनि पाइप बिछ्याउने काम गरिरहेका साम्पाङलाई देख्दा देवकोटाको कवितापंक्ति याद आयो चुम्दछ ईश्वर काम सुनौला गरिरहेको हात ।तिर्खाएका त यता हामी पनि छौं कालेबुङदार्जिलिङमा, तर उद्यमी हर्क साम्पाङहरूको अभाव छ ।तर यी सबै आशा र उत्साहहरूमाझ सतर्क हुनुपर्ने ठाउँहरू पनि प्रशस्तै छन् । सन् १९८६ अनि सन् २००७ मा सुवास घिसिङ र विमल गुरुङलाई हामीले त्यसरी नै हेरेका थियौं जसरी आज नेपालमा बालेन शाह र हर्क साम्पाङलाई हेरिँदै छ । तर जसलाई मानिसले मुक्तिदाता सोचेका थिए, आन्दोलन सकेर व्यवस्थामा बस्नासाथ तिनै मुक्तिदाताहरूको रूप बदलियो । सत्ता सम्हालेको वर्षदिन पनि नपुगी हिरोहरू भिलेन भए । जो व्यक्ति ठाउँमा हुँदैनन्, तीहरू सधैं इमानदार हुन्छन् किनकि बेइमान हुने मौका नै त पाएका हुँदैनन् । द टेस्ट अफ द पुडिङ इज इन द इटिङ भनेझैं सत्ताको आगोमा नपरिन्जेल को इमानदार हो भन्ने थाहा पाइँदैन । शिशु अवस्थामा कुनै पनि आन्दोलन कलकलाउँदो अनि रहरलाग्दो हुन्छ । हुर्किंदै गएपछि विकृतिहरू देखा पर्न थाल्छन् । ठीक कुकुर र बिरालोका बच्चाहरूजस्तो । काखमा बोकेर हिँड्ने कुकुरको बच्चा ठूलो भएर रछ्यानतिर डुल्न थालेपछि काठा मा परिणत हुन्छ । नेपालको चुनावमा देखिएका यी कलकलाउँदाहरूलाई हिरोदेखि काठामा परिणत हुनबाट जोगाउने जिम्मा नेपाली नागरिकहरूको हो । तर त्यसमाथि पनि एउटा कुरा याद राख्नुपर्छ ।अघिल्ला दलहरू र नेतृत्वले ठूलठूला आश्वासन दिएर आन्दोलन त गरे तर न राष्ट्रलाई अघि लगाउन सके न त आम जनताको जीवन नै केही सजिलो पार्न सके । देश उत्तानो परेको साङ्ले कीराजस्तो भयो । जति नै हातखुट्टा चाले पनि ऊर्जा त खर्च भयो तर देश र जनता जहाँको तहीँ । राजनीतिमा जुनै जोगी आए पनि कानै चिरेको र लंकामा सबै रावण भन्ने प्रचलित उखानहरू छन् । जनता न जोगीका बारेमा कुनै जानकारी लिन्छन् न त लंका पुगेर फर्केका अनि लंका जाँदै नगएकाहरूको पर्यवेक्षण गर्छन् । मौका पायो कि एउटा उखानको थाग्रो आफ्नो वक्तव्यको पछि गाडिदिन्छन् अनि त्यसपछि अरू तर्कको सम्भावना नै बन्द हुने गर्छ । पुरानाहरूले नयाँविरुद्ध यी उखानहरू प्रयोग गर्ने नै हुन् अनि त्यसको सिकार पनि केही मानिसहरू हुने नै हुन् । आम जनताले नयाँ भनिएको जोगीको खरानी कति बाक्लो छ या त कान चिरिएको छ कि छैन भन्ने कुरा आफैंले जाँचेर हेर्नुपर्छ । चुनावमा परिवर्तनले जनतालाई भलै केही दिन नसकोस् तर जनतालाई आफ्नो जागिर सम्झेर हेला गर्नेहरूलाई प्रजातन्त्रमा अन्तिम शक्ति भनेको जनता नै हुन् जो स्थायी छन् अनि नेता अस्थायी, यदि जनताले चाहे तथाकथित शक्तिशालीहरूलाई सडकमा झारिदिनसक्छन् भन्ने आभास मात्र दिलाउन सके पनि चुनावको महत्त्व केही हदसम्म पूरा हुन्छ । जनताले पुनः एकपल्ट आफ्नो क्षमता थाहा पाउनलाई पनि परिवर्तन आवश्यक हुन्छ । अचेल परिवर्तन अनि विकास जस्ता शब्दहरू नेताको मुखबाट स्वतः निस्कने थेगोहरू हुन् जसको कुनै अर्थ हुँदैन । वक्तव्यमा क्रान्तिको कुरा पनि टोपीको फुर्का हो जो टाउकोलाई तातो राख्नलाई नभएर वक्तव्य सिँगार्न मात्र प्रयोग गरिन्छ । घिसिङले कोक्रो र गर्भको नानीको भविष्य प्रयोग गरे अनि गुरुङले हराएकी आमाको खोज । परिषद्लाई घिसिङले बाघको बच्चा, डमरु हो अनि बढेर बाघ हुन्छ भने । तर न त डमरु बढेर बाघ भयो न गुरुङले हराएकी आमा नै भेट्टाए । शब्दहरूले अर्थ हराउँदै गएको यो समयमा वक्तव्यकै भरमा कसैलाई विश्वास गर्नु भनेको खाडलमा आफैं हामफाल्नु बराबर हो । वक्तव्यकै भरमा त हर देशमा प्रत्येकपल्ट चुनाव हुँदा यति धेरै राम्रा, इमानदार र जनताप्रति समर्पित मानिस भेटिन्छन् कि आफूमाथि आफ्नै विश्वास हराउँछ । शब्दै त हो, बेइमानलाई इमानदारीको कुरा गर्न केले रोक्नु सक्छ र ? चुनाव भनेको सैतानले पनि धर्मशास्त्र व्याख्या गर्ने उत्सव हो । चुनावको समयमा चेतनामाथि भावना हावी हुने गर्छ । विभिन्न दलका समर्थकहरू पनि धेरजसो दलको पतनको कारण बन्न सक्छन् । भर्खरै मैले नेपाली चुनावकै एक उम्मेदवारलाई तिनका समर्थकहरूले भगवान्को उपाधि दिएको सुनें । अनावश्यक श्रद्धाले मान्छे बिग्रिन्छ । घिसिङलाई पनि गोर्खे पिता, महामहिम, पृथ्वीनारायण शाह, गोर्खा टाइगर आदि विशेषणको भारी बोकाउँदा दार्जिलिङले धेरै भोग्नुपरेको थियो । नेपालको राजनीतिक पृष्ठभूमिमा देखा परेका नेताहरूको पनि धेरै विशेषणको बगैंचामा डुल्ने बानी बसेको खण्डमा तिनीहरूलाई जनताले क्रियाको खेतमा भेट्नेछैनन् । नेपालका जनता यसप्रति पनि सतर्क रहून् । अहिले यी युवा नेताहरू निष्कलंक र निश्छल देखिँदै छन् । गोपालप्रसाद रिमालले विक्रम संवत् २००७ सालको क्रान्तिपछि निराश भएर देखेको आमाको सपना एकचोटि फेरि नेपालका आँखामा होला, हाम्रा आँखामा पनि छ । पश्चात्तापमा फेरि त्यही पंक्ति नदोहोरियोस् भन्ने सुझाव अगावै राख्न चाहन्छुतर त्यो तिमी नै हौला भन्नेमेरो जीवनभरिको सपना थियो ।भारतको कालेबुङ निवासी छेत्री पश्चिम बंगाल राज्यका पूर्वविधायक हुन् ।"
समानुपातिक प्रणालीको गणितीय सूत्र र प्रयोग,"सिट बाँडफाँटको कानुनी व्यवस्था सबै निर्वाचन क्षेत्रबाट समानुपातिक निर्वाचन प्रणाली बमोजिम हुने निर्वाचनको मतगणना भएपछि निर्वाचन अधिकृतले सदर मत जोडी दलविशेषले पाएको कुल मत संख्या यकिन गर्नुपर्ने हुन्छ । र, निर्वाचन अधिकृतले मत परिणाम विभाजक सूत्रका आधारमा दलले पाउने सिट संख्या निर्धारण गरी आयोगसमक्ष पेस गर्नुपर्नेछ । यस्तो सिट संख्या निर्धारण गर्दा दलले पाएको सिट संख्याका आधारमा महिला तथा अन्य समावेशी समूहबाट प्रतिनिधित्व गराउनुपर्ने संख्यासमेत निर्धारण गर्नुपर्नेछ । र मतपरिणाम विभाजक सूत्रका आधारमा कोटा निर्धारण गरिनेछ । विज्ञहरूका अनुसार डिहरेन्ट सूत्रबाट ठूला दललाई र सेन्ट लग सूत्रबाट साना दललाई फाइदा पुग्छ । फिजीमा खुला सूची समानुपातिक प्रणालीमा सिट बाँडफाँट गर्न डिहरेन्ट सूत्र प्रयोग गरेको पाइन्छ, त्यहाँ राष्ट्रिय पार्टी हुन न्यूनतम ५ प्रतिशतको थ्रेसहोल्ड तोकिएको छ । नेपालमा भने यस्तो थ्रेसहोल्ड ३ प्रतिशत छ । प्रत्यक्षतर्फ पहिलो हुने निर्वाचित हुने निर्वाचन प्रणालीमा मत खेर जाने, जित्नेले सम्पूर्ण पाउने, मतदातामा नैराश्य आउनेजस्ता अवगुण हन्छन् भन्ने तर्क राख्दै पूर्ण समानुपातिकताको वकालत गर्नेको संख्या धेरै छ । राज्यले अपनाएको शासकीय स्वरूप तथा निर्वाचन प्रणाली अनुरूप निर्वाचनका सूत्र तथा मत गणना विधि प्रयोगमा ल्याइएको हुन्छ ।"
इरानमा किन चर्कंदै छ प्रदर्शन ?,"एजेन्सीहरू (तेहरानदोहा)  धार्मिक प्रहरीद्वारा पक्राउ परेकी इरानी युवतीले हिरासतमा ज्यान गुमाएपछि सुरु भएको विरोध प्रदर्शन पुनः चर्केको छ । कुर्दिस्तानस्थित आफ्नो घरबाट इरानको राजधानी तेहरान जाने क्रममा २२ वर्षीया महसा अमिनीलाई हिजाबसम्बन्धी कानुन उल्लंघनको आरोपमा गस्तइइरसाद प्रहरीले सेप्टेम्बर १३ मा पक्राउ गरेको थियो । पक्राउ परेको तीन दिनपछि उनले हिरासतमा ज्यान गुमाएकी थिइन् । प्रहरीले भने हिजाबसम्बन्धी नियमको प्रशिक्षणका क्रममा हृदयाघात भएपछि अमिनीको मृत्यु भएको बताएको थियो । तर उनको पारिवारिक सदस्यका अनुसार पक्राउ पर्नुअघि अमिनीमा कुनै स्वास्थ्य समस्या थिएन । पक्राउपछि अमिनीलाई प्रहरी भ्यानमा राखिएको र टाउकोलगायतका अंगमा कुटपिट गरिएको प्रत्यक्षदर्शीले देखेका बीबीसीले जनाएको छ । उनका बुबा अमजादले मृत्युपछि अमिनीको अनुहार र खुट्टा मात्र देखिने गरी शव दाहसंस्कारका लागि तयार गरेर राखिएको र आफूलाई हेर्न नदिइएको बताएका थिए । उनको मृत्युपछि इरानी राजधानी तेहरानलगायत विभिन्न सहरमा विरोध प्रदर्शन चर्केको थियो । प्रदर्शनकारीमाथि सरकारी फौजले चरम दमन गरेको र त्यसका क्रममा ४० जनाभन्दा बढीको ज्यान गएको थियो । अन्तर्राष्ट्रिय सञ्चारमाध्यमहरूका अनुसार करिब ८ सयजना पक्राउ परेका थिए । त्यसलगत्तै केही शान्त बनेको इरान पछिल्लो समय फेरि तातिएको छ । इरान सरकारले अल्लाहसँग दुश्मनी गरेको भन्दै ६ जना प्रदर्शनकारी एक साताअघि मृत्युदण्ड दिएपछि प्रदर्शन चर्केको हो । तेहरानस्थित रेभुलुसनरी अदालतका अनुसार एक जनाले आफ्नो कारले ठक्कर दिएर प्रहरीलाई मारेका र दोस्रो व्यक्तिले बन्दुक र चक्कु लिएका जनाएको छ । तेस्रो व्यक्तिले सडक अवरुद्ध पारेर आतंक सिर्जना गरेका र चौथो व्यक्तिमाथि चक्कु आक्रमण गरेको आरोप लगाइएको हो । मानवअधिकारकर्मीहरूले निष्पक्ष सुनुवाइबिना नै मृत्युदण्ड दिइएको भन्दै भर्त्सना गरेका छन् । छानबिनका क्रममा प्रदर्शनकारीलाई कानुन व्यवसायीसँग पहुँच दिइएन । त्यसका साथै, शारीरिक र मानसिक यातना दिइयो, नर्वेस्थित इरान मानवअधिकारका निर्देशक महमुद अमिरीमोगादमले भने । मानवअधिकारकर्मीहरूका अनुसार हालसम्मका प्रदर्शनका क्रममा कम्तीमा तीन सय जनाको मृत्यु भइसकेको छ । मानव अधिकारकर्मी समाचार संस्थाले कम्तीमा ३ सय ४८ जनाको मृत्यु भइसकेको छ भने १५ हजार ९ सय जना पक्राउ परिसकेका जनाएको छ । अन्तर्राष्ट्रिय सञ्चारमाध्यमहरूका अमिनीको मृत्युसँगै इरानी महिलाले लामो समयदेखि नरुचाएको कानुन विरुद्ध प्रदर्शन चर्केको हो । त्यसका साथै हिजाब कानुन पालना गराउने धार्मिक प्रहरी गस्तइइरसाद को ज्यादती, अपमान र दण्ड सजायका कारण पनि इरानी महिलाहरू आक्रोशित भएर सडकमा उत्रेका हुन् ।महिलाहरूको अगुवाइमा सुरु भएको प्रदर्शनलाई पछिल्लो समय पुरुषले पनि साथ दिएका छन् । उनीहरूले इरानको कठोर धार्मिक कानुन खारेजीको चर्को रूपमा माग गरेका छन् । महिलाहरूले सार्वजनिक स्थानमा अनुहार र हातबाहेक सबै अंग ढाक्नुपर्ने नियमको उनीहरूले विरोध गरिरहेका छन् । त्यस्तै, महिलाविरुद्ध हुने हिंसा र भेदभाव अन्त्यको समेत आवाज उठेको छ । विरोध प्रदर्शनका क्रममा महिलाहरूले सार्वजनिक स्थलमा कपाल काट्ने र हिजाब जलाउने गरेका सामाजिक सञ्जालहरूमा सार्वजनिक भिडियोमा देख्न सकिन्छ । पछिल्ला प्रदर्शनहरूमा महिलासँगै पुरुषहरूको पनि सहभागिता बढेको छ । प्रदर्शनमा देशको आर्थिक अवस्था र भ्रष्टाचारविरुद्ध पनि आवाज उठ्न थालेको छ । तर सरकारले भने प्रदर्शनकारीका मागको बेवास्ता गर्दैर् दमनको नीति अख्तियार गरेको छ । सामाजिक सञ्जालमा सार्वजनिक दृश्यहरूमा ठूलो संख्यामा तैनाथ सुरक्षाकर्मीहरूले प्रदर्शनकारीलाई बन्दुक र पानीको फोहोरा प्रहार गरेका देखिन्छ । मोबाइल तथा इन्टरनेट सेवा अवरुद्ध गरिएको छ । इरानी रिभोलुसनरी गार्ड्सले प्रदर्शनलाई देशद्रोही कार्य को संज्ञा दिँदै प्रदर्शनकारीलाई पाठ सिकाउनुपर्ने चेतावनी दिएको जनाइएको छ । केही दिनयता भने विरोधका स्वर कतारको राजधानी दोहासम्म पनि पुगेको छ । विश्वकप फुटबल प्रतियोगिताका क्रममा सोमबार इरान र इंग्ल्यान्डविरुद्ध खेल भइरहेको समयमा खालिफा अन्तर्राष्ट्रिय रंगशालाको बाहिर दर्जनौं मानिसहरूले प्रदर्शन गरेका थिए । प्रदर्शनकारीले महिला, जीवन र स्वतन्त्रता नारा लेखिएका टिसर्ट लगाएर उनको नाम महसा अमिनी भन्दै नाराबाजी गरेका थिए । अधिकारको माग गर्दै इरानी महिलाहरूले विरोध प्रदर्शन चर्काएको यो पहिलो पटक भने होइन । सन् १९७९ को इस्लामिक विद्रोहयता नै इरानी महिलाले हिजाब कानुनलाई चुनौती दिँदै आएका छन् । सन् २०१७ मा एक महिलाले इरानी राजधानी तेहरानको मध्यभागमा हिजाब निकालेर लाठीमा राखेर हल्लाएपछि यसले अभियानकै रूप लिएको हो ।इरानमा पछिल्लो समय चर्किएको प्रदर्शन सन् २०१९ यताकै ठूलो हो । इन्धनको मूल्यवृद्धिको विरोधमा सन् २०१९ को नोभेम्बरमा सुरु भएको आन्दोलनलाई सरकारले दमन गर्ने क्रममा १ हजार ५ सय जना मारिएका थिए । आन्दोलनलाई इरानको इतिहासकै सबैभन्दा रक्तपातपूर्ण बताइएको छ । मुस्लिम महिलाहरूले परम्परागत रूपमा टाउको ढाक्न प्रयोग गर्ने वस्त्र हो हिजाब । यो लगाउँदा मानिसको टाउकोदेखि घाँटी हुँदै छातीसम्म छोपिन्छ । तर अनुहार भने खुला रहन्छ । अरबी शब्द हिजाब को अर्थ अवरोध हो । इरानले सन् १९७९ को इस्लामिक क्रान्तिपछि हिजाब कानुन लागू गरेको हो । त्यसयता इरानी महिलाहरू घरबाहिर निस्कँदा अनिवार्य रूपमा हिजाब लगाउँदै आएका छन् । इरान घुम्न जाने अन्य देशका नागरिकले पनि त्यहाँका महिलाले जसरी हिजाब लगाउनुपर्ने नियम छ ।इस्लामिक कानुनअनुसार महिलाले घरबाहिर निस्कँदा आफ्नो अनुहार र हात (नाडीसम्म) बाहेक सम्पूर्ण अंग छोप्नुपर्छ । तर यथार्थमा भने यो नियम पूर्ण रूपमा कार्यान्वयनमा भने आएको देखिँदैन । यद्यपि, केही महिलाले भने यो कानुनको पालना गर्ने गरेका छन् । इरानमा यो कानुन लागू गरिएसँगै महिलाहरूले असन्तुष्टि व्यक्त गर्दै आएका थिए । त्यसयता उनीहरूले पटकपटक उक्त कानुनको सार्वजनिक रूपमा विरोधसमेत गर्दै आएका छन् । बासिज अर्धसैनिकले सहयोग गर्ने धार्मिक प्रहरी गस्तइइरसाद ले हिजाबसम्बन्धी कानुन कार्यान्वयन गर्दै आएको छ । यसले तोकिएको नियमअनुसार हिजाबको प्रयोग भएनभएको हेर्ने, महिलाले आफ्नो केश तथा शरीर ढाकेनढाकेको हेर्ने र शृंगारका सामग्रीको प्रयोगलाई दुरुत्साहन गर्ने काम गर्छ । हिजाबको प्रयोग सही तरिकाले नभएको खण्डमा चेतावनी दिने, जरिवाना लिने र पक्राउसमेत गर्नका लागि गस्तइइरसादलाई गठन गरिएको थियो । तर केही समयअघिको सुधारअन्तर्गत केही समयपछि उक्त फौजले ती काम गर्न नपाउने बताइएको छ । त्यसको साटो ७ हजार सादा पोसाकका धार्मिक प्रहरीले हिजाबसम्बन्धी नियम उल्लंघन गर्ने महिलाका विषयमा प्रहरीलाई जानकारी दिने जनाइएको छ । पछिल्लो समय खासगरी सहरी धनी वर्गका महिलाले हिजाबसम्बन्धी नियम पूर्ण रूपमा पालना नगरेको पाइन्छ ।"
सिड्नीमा नेपाल महोत्सव,"अस्ट्रेलिया (कास) गैर आवासीय नेपाली संघ (एनआरएनए) न्यू साउथ वेल्सको आयोजनामा अस्ट्रेलियाको सिड्नीमा नेपाली महोत्सव सम्पन्न भएको छ । बरउड पार्कबाट नेपाली कला, संस्कृति, परम्परा झल्काउने नाँच, झाँकी तथा रथयात्रासहित सुरु भएको महोत्वसमा व्यावसायिक तथा सांस्कृतिक स्टलहरू राखिएको थियो । कार्यक्रमलाई सम्बोधन गर्दै अस्ट्रेलियाका लागि नेपाली राजदूत कैलाशराज पोखरेलले एनआरएनएनले आयोजना गरेको नेपाली फेस्टिबलले अस्ट्रेलियामा नेपाली भाषा, कला, संस्कृतिको जग बसाउनको निम्ति महत्त्वपूर्ण हुने बताए । अस्ट्रेलियन समुदायमा बढ्दै गइरहेको नेपाली जनसंख्यालाई मध्यनजर गर्दै यस प्रकारका सांस्कृतिक पर्वले नेपाली पहिचान र मौलिकताको विकासमा टेवा पुग्ने मात्र नभएर नेपालमा पर्यटन प्रवर्द्धनमा पनि भूमिका खेल्ने उनको भनाइ छ । प्रत्येक २ वर्षमा आयोजना हुँदै आएको नेपाली विविधता र नेपाली मौलिक पन बोकेको नेपाली मेलाले यहाा हुर्कंदै गरेका ससाना बालबालिकाहरूलाई पनि विभिन्न नेपाली कला संस्कृतिको पहिचान गराउन मद्दत पुग्ने एनआरएनए अस्ट्रेलिया अध्यक्ष नन्द गुरुङले बताए । कार्यक्रममा प्रकाश सपुत, गायक दीपक बज्राचार्य, सन्दिप क्षेत्री तथा रिदम ब्यान्डले प्रस्तुति दिएका थिए ।"
धेरै आयकर तिर्ने व्यक्ति विजय शाह र संस्था सूर्य नेपाल,"छिमेक लघुवित्त लघुवित्त वित्तीय संस्थाहरूमध्ये सबैभन्दा बढी कर तिरेको भन्दै यो वर्ष विभागले छिमेक लघुवित्त वित्तीय संस्थालाई सम्मान गरेको छ । यो कम्पनी यसअघि पनि ६ पटकसम्म (२०७१, २०७३, २०७५, २०७६ र २०७७) सबैभन्दा बढी कर दाखिला गर्ने कम्पनीका रूपमा सम्मानित भइसकेको छ ।"
अन्तर्राष्ट्रिय व्यापार मेलामा नेपालका ३ स्टल,"(नयाँदिल्ली)  भारतको दिल्लीस्थित प्रगति मैदानमा भइरहेको अन्तर्राष्ट्रिय व्यापार मेलामा नेपालले पनि उपस्थिति जनाएको छ । नोभेम्बर १४ देखि सुरु भएको मेलाको ४१ औं संस्करण नोभेम्बर २७ सम्म चल्नेछ । मैदानको ७५ हजार वर्गमिटर क्षेत्र मेलाका लागि छुट्याइएको छ । जहाँ भारतका २९ राज्य तथा बाह्य मुलुकका पनि दर्जनौं स्टलहरू छन् । त्यसबाहेक फुड कर्नर, सांस्कृतिक कार्यक्रम तथा ठूला उद्योगहरूले आफ्ना उत्पादन बेच्न स्टलहरू पनि राखेका छन् । दैनिक लाखौंको संख्यामा सर्वसाधारण तथा उद्योगी, व्यापारीले मेलाको अवलोकन गरिरहेका छन् ।भारतले आयोजना गर्ने अन्तर्राष्ट्रिय मेलाहरूमा यसलाई ठूलो र विशेष महत्त्वको मानिन्छ । विभिन्न मुलुकलाई भारतीय बजारमा आफ्नो उत्पदानको प्रचार र व्यापारको मौका यो मेलाले दिँदै आएको छ । त्यसबाहेक भारतकै एउटा राज्यको उत्पादनलाई अर्को राज्यसम्म पुर्याउने उद्देश्यसमेत मेलाले राख्दै आएको छ । कोभिड महामारीका कारण पछिल्ला २ वर्ष मेला आयोजना गरिएको थिएन । सोही कारण यस वर्ष मेलामा भीड बढेको बताइएको छ ।मेलामा नेपालले २७ वर्गमिटर क्षेत्र भाडामा लिएर ३ वटा स्टल राखेको छ । जसका लागि २१ लाख रुपैयाँ खर्चिइएको छ । ३ वटा स्टलमा ६ व्यवसायीलाई स्थान दिइएको छ । हस्तकलाका सामग्री, उनी कपडा, पस्मिना, रुद्राक्ष, खुकुरी, पत्थरले बनाइएका शृंगार प्रयोजनका सामग्रीहरू लिएर नेपाली व्यापारी मेलामा सहभागी छन् । नेपाल हस्तकला कालिगड संघका अध्यक्ष हरि सेन्चुरी विकले नेपाली उत्पादनलाई अन्तर्राष्ट्रिय बजारसम्म पुर्याउन मेला उपयोगी देखिएको बताए ।नेपालमा उत्पादन चिनाउने अवसर मेलाले दिए पनि यहाँको बजारअनुसार हाम्रो तयारी नपुगेको जस्तो मैले महशुश गरें, उनले कान्तिपुरसँग भने, अझै धेरै तयारीका साथ यहाँ उपस्थित हुनुपर्ने रहेछ । त्यसका लागि नेपालका ठूला उद्योगी व्यसायीहरूको पनि साथ लिएर नेपाली उत्पादनलाई चिनाउने र व्यापार फैलाउने मौकाको सदुपयोग गरिनुपर्छ । उनका अनुसार नेपाली रुद्राक्ष, टोपी, पस्मिना र उनी कपडा खोज्ने ग्राहकहरू प्रशस्तै आएका छन् । मेलाको पहिलो ५ दिन व्यापारीहरूका लागि मात्रै खुला गरिएको थियो । जहाँ सामान हेर्दै व्यापारीहरूले आगामी दिनका लागि सम्बन्ध विस्तार गर्ने र खरिद माग गरेका थिए । आफूहरूले पनि भोलिका दिनका लागि सम्बन्ध विस्तारको मौका पाएको उनले सुनाए ।मेलामा सहभागिताका लागि व्यापार तथा निकासी केन्द्रले जारी गरेको सूचनापछि १५ व्यवसायीले चासो राखेका थिए । जसमध्ये ६ जनालाई केन्द्रले अवसर दिएको हो । सोम हिमालय हस्तकला केन्द्रका सोम मुडवरीले मेलामा रुद्राक्ष खोजीको सूचीमा रहेको बताए ।मेला घुम्न पुगेका दिल्लीमै बस्दै आएका रमेश जोशीले भने मेलामा नेपालको उपस्थिति फितलो देखिएको टिप्पणी गरे । ग्राहकलाई नेपाली सामानबारे राम्ररी व्याख्या गर्न सक्ने क्षमता नै बिक्रेतामा नदेखिएको उनको भनाइ छ । नेपालको झन्डामुनि राखिएको स्टलमा न त्यसअनुसारका सामान छन् न त्यसको व्यापार प्रवर्द्धनका लागि मार्केटिङ पोलिसी अपनाइएको देखिन्छ । उपस्थितिका लागि उपस्थिति मात्रै भएको पाइयो, उनले भने ।नेपाली दूतावासका इकोनोमिक काउन्सिलर बद्रि तिवारी नेपालको उत्पदानलाई बजारीकरणमा मद्दत पुर्याउन दिल्लीमा बर्सेनि हुने यो मेला धेरै उपयोगी रहेको बताउँछन् । यस अवसरको सदुपयोग नेपालका ठूला अद्यौगिक घरानाहरूले पनि उठाउनुपर्ने उनले बताए । भारतभित्र र बाहिरबाट ठूलाठूला स्टल तथा ठूलो परिणाममा सामग्रीहरू राखिएका ठाउँमा निश्चय पनि नेपालको उपस्थिति कमजोर देखिनै नै भयो, उनले भने तर सानो उपस्थितिले पनि नेपालका केही उत्पादनहरूलाई चिनाउने बजारीकणमा यसले सहयोग भने पुर्याएको छ ।"
बाजुरामा उच्चस्तरीय छानबिन माग,"(धनगढी)  बाजुरामा मतदानका दिन भएका झडप र दुई जनाको मृत्यु घटनाको उच्चस्तरीय छानबिन हुनुपर्ने माग नेपाली कांग्रेस बाजुराले गरेको छ । मार्तडीमा बुधबार पत्रकार सम्मेलन गर्दै पार्टीले पछिल्लो असहज अवस्थाबारे धारणा सार्वजनिक गरेको हो । मतदानका दिन भएका घटनाको छानबिन उच्चस्तरीय समिति गठन गरेर हुनुपर्छ, प्रतिनिधिसभा सदस्यका उम्मेदवारसमेत रहेका कांग्रेस सहमहामन्त्री बद्रीप्रसाद पाण्डेले भने, जिल्लाको अवस्था सहज बनाउन हामी जस्तोसुकै पहल गर्न तत्पर छौं । मतदानका दिन एउटा मतदान केन्द्रमा भएको झडपमा प्रहरीको गोली लागेर एक युवकको मृत्यु भएको थियो भने तीन जना घाइते भएका थिए । सोही दिन दिउँसो एक समूहको कुटपिटमा परेका युवकलाई राति घर पुगेपछि बाहिर निकालेर कुटपिट गर्दा मृत्यु भएको थियो । मतदानका दिन भएका घटनाले आफूलाई खिन्नता र लज्जाबोध भएको पाण्डेले बताए । हामीलाई मात्रै होइन, सबै दलका नेता र बाजुरावासीको शिर निहुरिएको अवस्था छ, उनले भने, अब अवस्था सामान्यतर्फ फर्काउन प्रयास गर्नु सबैको दायित्व हो । चुनाव त पाँच वर्षमा एक पटक आउने हो, हाम्रो सामाजिक सद्भाव बिग्रन दिनु हुँदैन ।पाण्डेले एमालेका प्रतिनिधिसभाका उम्मेदवार कर्णबहादुर थापाका कार्यकर्ताले सुरुमै बुथकब्जा गरेर विपक्षी मतदातालाई मतै हाल्न नदिएपछि जिल्लाको वातावरण बिग्रेको आरोप लगाएका छन् । जिल्लाभरका ८ वटा मतदानस्थलमा एमालेले कब्जा गरेको कांग्रेसको आरोप छ । ती मतदान केन्द्रमा पुनः मतदान गराउन मुख्य निर्वाचन अधिकृतको कार्यालयमा अनुरोध गरिएको पनि पाण्डेले बताए । आयोगले जे निर्णय गर्छ, त्यो हाम्रा लागि स्विकार्य हुन्छ, उनले भने । एमाले बाजुराले भने १६ वटा केन्द्रमा पुनः मतदान हुनुपर्ने धारणा मंगलबार नै सार्वजनिक गरिसकेको छ । त्रिवेणी७ को मतदानस्थलमा मतदान सकिनै लाग्दा विवाद भएपछि प्रहरीले चलाएको गोली लागेर कांग्रेस समर्थित युवा सञ्जीव अयडीको मृत्यु भएको थियो । सोही दिन अर्को केन्द्रमा विवाद हुँदा कांग्रेस समर्थित समूहले स्थानीय अनेरास्ववियुका केन्द्रीय सदस्य चेतन अयडीलाई कुटपिट गरी घाइते बनाएका थिए । पछि राति उनको घरमै गएर कुटपिट गरी हत्या गरेको दाबी एमालेको छ । उक्त घटनालाई लिएर स्थिति तनावपूर्ण भएपछि सदरमुकाम मार्तडीमा बजार र विद्यालय ठप्प छन् । गाडी चलेको छैन । सदरमुकाममा सुरक्षाकर्मी तैनाथी बढाइएको छ । प्रमुख जिल्ला अधिकारी प्रकाशचन्द्र अधिकारीले जिल्लाको अवस्था सामान्य बनाउने प्रयास भइरहेको बताएका छन् । अवस्थालाई सामान्य बनाउन प्रयास गरिरहेकै छौं, उनले भने सबै पक्षको सहयोग चाहियो । मृतक दुवैको शव मंगलबार जिल्ला अस्पतालमा ल्याइएको छ । निर्वाचन आयोगले स्थगित भएको बुढीनन्दा५ को मतदान पुनः गराउन आगामी शनिबारको मिति तोकिसकेको छ । तर पुनः मतदान कसरी गराउने भन्नेमा मुख्य निर्वाचन अधिकृतको कार्यालय र सुरक्षा निकायले समेत चुनौती देखेको छ । जिल्ला निर्वाचन कार्यालयका प्रमुख नवराज अवस्थीले आयोगले तोकेको मितिमै निर्वाचन गराउने तयारी भइरहेको बताए ।"
ब्रेक फेल भएर जिप खस्दा ५ को मृत्यु,"गुल्मी (कास) ब्रेक फेल भएर जिप सडकबाट करिब २ सय मिटर तल खस्दा सत्यवती गाउँपालिकामा मंगलबार राति ५ जनाको मृत्यु भएको छ । सत्यवती३ ठूलोलुम्पेकबाट कुड्डाँडा जाँदै गरेको लु३च ५३४० नम्बरको जिप कुड्डाँडामा दुर्घटना हुँदा चार जनाको घटनास्थलमै र एक जनाको उपचारका लागि पाल्पा लैजाँदै गर्दा बाटोमा मृत्यु भएको प्रहरीले जनाएको छ । दुर्घटनामा चार जना घाइते छन् । दुर्घटनामा मृत्यु हुनेमा सत्यवती३ का जिपधनी ५१ वर्षीय झलक सोमै, ५५ वर्षीय टीका राहादी, ४७ वर्षीय रनबहादुर सिंजापती, २५ वर्षीय मिलन तरामु, ४३ वर्षीया जमुना सोमै रहेको डीएसपी माधवराज खरेलले बताए । दुर्घटनामा मृत्यु भएका झलक सोमै र जमुना सोमै श्रीमान्श्रीमती हुन् । उनीहरूका दुई छोरा ३३ वर्षीय कार्बोलिन र १६ वर्षीय खण्डन घाइते भएका छन् । खण्डनको अवस्था गम्भीर रहेको प्रहरीले जनाएको छ । दुर्घटनाका अन्य घाइतेमा सत्यवती३ का ३२ वर्षीय चेतमान सिंजाली र ४९ वर्षीय गिरबहादुर राहादी छन् । ब्रेक फेल भएर दुर्घटना भएको अनुसन्धानबाट खुलेको प्रहरीले जनाएको छ । घाइतेलाई उपचारका लागि पाल्पा लगिएको छ । जिप सडकबाट करिब २ सय मिटर तल खसेको थियो ।"
नेपालका लागि चिनियाँ राजदूतमा छन सोङ,काठमाडौं (कास) चीनले नेपालका लागि नयाँ राजदूतमा छन सोङलाई सिफारिस गरेको छ । परराष्ट्र स्रोतका अनुसार काठमाडौंमा रिक्त रहेको राजदूत पदमा चीनले कूटनीतिज्ञ छनलाई नियुक्त गर्न लागेको हो । सिफारिसमा परेका उनी हाल विदेश मन्त्रालयको दक्षिण एसिया मामिला विभागका उपमहानिर्देशक हुन् । छनले नेपालसहित दक्षिण एसियाली मुलुकहरू हेर्दै आइरहेका छन् । चीनले नेपाललाई प्राथमिकतामा राख्नुका कारणले गर्दा पनि लामो समय दूतावासको नेतृत्व खाली राख्ने गरेको छैन । नयाँ राजदूत छन नेपालसहित दक्षिण एसियाली क्षेत्रीय सहयोग संगठन (सार्क) मुलुकहरूलाई नजिकबाट हेरिरहेका कूटनीतिज्ञ हुन् । होउ यान्छीले नेपालमा चारवर्षे कार्यकाल पूरा गरी गएपछि चीनले नयाँ राजदूतलाई पठाउन लागेको हो । चीनका लागि नेपाली राजदूत विष्णुपुकार श्रेष्ठले नेपालका लागि चीनले नयाँ राजदूत नियुक्त गरेको बारेमा आफूले अनौपचारिक रूपमा थाहा भएको बताए । कूटनीतिक स्रोतका अनुसार श्रेष्ठले छनलाई बेइजिङमा भेटेर बधाईसमेत दिइसकेका छन् । नयाँ राजदूत छनको एग्रिमो (सहमति) का लागि चीन सरकारले नेपाल सरकारलाई पत्राचार गर्न भने बाँकी छ । एग्रिमो पाएपछि चीनले छनलाई राजदूतका रूपमा औपचारिक रूपमा नियुक्त गर्नेछ ।
अर्थपूर्ण मौनतामा नेयमर,"दोहा (एपी) विश्वकपका लागि कतार आएयता नेयमरले केही पनि बोलेका छैनन् । खासमा उनलाई बोल्नु आवश्यक छैन । यस्तो किनभन्दा विश्वकपलाई लिएर उनको जे जस्तो नियत छ, त्यो खुलस्त छ । पेरिस सेन्ट जर्मेन (पीएसजी) का स्टारले हालै सामाजिक सन्जालमा एक तस्बिर राखेका छन् । त्यसमा कतार उड्न लागेका नेयमरले आफ्नो पोसाकमा छ तारा देखाएका छन् । यसको संकेत हो, ब्राजिलले छैटौंपल्ट विश्वकप जितोस् भन्नु नै न हो ।दक्षिण अमेरिकी टिमका फरवार्ड रिचार्लिसन भन्छन्, यो त हामी सबैको सपना हो । नेयमरले किन यस्तो तस्बिर राखे भने यो उनको पनि सपना हो । उनी जित्न चाहन्छन् । त्यसका लागि उनी आफूले सक्दो गर्न तयार छन् । उनी जे गर्न चाहन्छन्, गर्न सक्छन् । नेयमर खुसी भएमा हामी पनि खुसी हुनेछौं । यो नै हाम्रा लागि सबैभन्दा महत्त्वपूर्ण कुरा हो । खासमा यो ब्राजिली टिमकै भावना हो । सबैलाई थाहा छ, नेयमरको लय र मानसिक स्थितिले धेरै हदसम्म ब्राजिलको यात्रा तय गर्नेछ ।ब्राजिलले बिहीबार विश्वकपमा आफ्नो पहिलो खेल खेल्दै छ । प्रतिद्वन्द्वी छ सर्बिया । यो यस्तो विपक्षी टिम हो, जसले विश्व फुटबलको माथिल्लो स्तरमा अहिलेसम्म खासै केही गरेको छैन । अहिले नेयमर लयमा छन्, उनमा चोटको समस्या छैन । सन् २०१८ को विश्वकपमा ब्राजिल बेल्जियमको हातबाट क्वाटरफाइनलमा पराजित हुँदा नेयमर घाइते थिए । उनीबारे एउटै मात्र समस्या छ । त्यो हो, उनी ढिला मात्रै इटालीको टुरिन पुगे ।टुरिनमा ब्राजिलले आफ्नो प्रशिक्षण केन्द्र बनाएको थियो, तर नेयमर विमान यात्राको तालिकामा समस्या हुँदा त्यहाँ समयमै पुग्न सकेनन् । ब्राजिली प्रशिक्षक टिटेसामु टिमको पहिलो खेलमा सबै खेलाडी ठीकसँग उपलब्ध हुनेछन् । उनले एउटै प्रश्नको उत्तर खोज्नुपर्नेछ, नेयमरसँगै मिडफिल्डर लुकास पाक्वेटालाई खेलाउने हो कि आक्रामक मनस्थितिका भिनिसियस जुनियरलाई उतार्ने हो ? अहिलेसम्म नेयमरले ब्राजिलका लागि ७५ गोल गरिसकेका छन् ।उनले थप दुई गोल गर्ने हो भने पेलेको नाममा रहेको कीर्तिमान बराबर हुनेछ । त्यसमाथि नेयमरका लागि भाग्य भनौं वा के उनले विश्वकप जस्तो प्रतियोगितामा यो कीर्तिमान बराबरी गर्नेमात्र होइन, त्यसलाई उछिन्ने अवसर पनि छ । संयोग भनौं, विश्वकप आफैं त्यो देश कतारमा भइरहेको छ, जसले उनको क्लब पीएसजीमा लगानी गरेको छ । पीएसजीमा उनलाई भित्र्याउन पनि कतारले कीर्तिमान २३ करोड डलर खर्चेको थियो ।स्वतन्त्र देशको पहिचान पाएयता सर्बिया चौथोपल्ट विश्वकप खेलिरहेको छ र अहिलेसम्म उसले एकैपल्ट मात्र समूह चरण काटेर अगाडि बढेको छ । पाँचपल्ट प्रयास गर्दा पनि यो टिम अहिलेसम्म युरोमा छनोट हुन सकेको छैन । अहिलेको सर्बियाली टिममा तिनै खेलाडीको बाहुल्य छ, सन् २०१५ जसले यू२० विश्वकपको फाइनलमा ब्राजिललाई हराएर उपाधि जित्दा खेलेका थिए । यही टिमले त्यसको दुई वर्षअघि यू१९ युरोको फाइनलमा पनि फ्रान्सलाई हराएको थियो ।एलेक्जान्डर मिट्रोभिच, सेर्गेज मिलिनोकोभिचसाभिच, नेमन्जा माकसिमोभिच र आन्द्रेजिया जिभ्कोभिचले उमेर समूहको प्रतियोगितामा जस्तै सफलता पाए पनि त्यसलाई राष्ट्रिय टिममा भने भित्र्याउन सकेका छैनन् । सायद सर्बियाली टिमको सबैभन्दा ठूलो आस २२ वर्षीय सेन्टर फरवार्ड डुसान भ्लाहोभिचमा टिकेको छ, जसले फिओरेन्टिना र युभेन्ट्सका लागि पछिल्ला दुई सिजन सबैखाले प्रतियोगितामा गरेर ५० गोल गरेका छन् ।यो महत्त्वपूर्ण प्रश्न, के सर्बियाली टिममा त्यस्तो रक्षापंक्ति पनि छ र, जसले ब्राजिलको विविधताले भरिएको आक्रमण रोक्न सक्छ । समूह सी मा ब्राजिलका प्रतिद्वन्द्वीमा स्विट्जरल्यान्ड र क्यामरुन छन् । सर्बियाली प्रशिक्षक ड्रागन स्टोजकोभिच भन्छन्, यो समूह वास्तवमै कठिन छ । हाम्रा लागि आफूलाई सिद्ध गर्ने यो राम्रो अवसर हो । तर यही चुनौती ब्राजिलका लागि धेरै नहुन सक्छ, विशेषतः नेयमर जत्तिको खेलाडीका लागि ।"
बिक्रीमा रोनाल्डो !,"दोहा (एपी) बिक्रीमा छन् क्रिस्टियानो रोनाल्डो । तिनै रोनाल्डोले पोर्चुगलका लागि बिहीबार आफ्नो पाँचौं तथा सम्भवतः अन्तिम विश्वकप सुरुआत गर्दैछन् । यी ३७ वर्षीय मंगलबार रातिबाट क्लबविहीन भएका छन् । म्यानचेस्टर युनाइटेडले उनीसँगको अनुबन्ध तोडेको छ । कारण स्पष्ट छ, केही दिनअगाडि उनले अन्तर्वार्ता दिने क्रममा म्यानचेस्टरका व्यवस्थापक एरिक टेन हाग, क्लब मालिक र आफ्ना अधिकांश सहकर्मीको अचम्मले खेदो खनेका थिए । अहिले तत्कालका लागि उनलाई किन्न सक्ने टिम कोही पनि छैन । हुनसक्छ, यस विश्वकपमा राम्रो प्रदर्शन गर्न सक्यो भने उनका सम्भावित क्रेता पनि अगाडि आउनेछन् । तर, सबैलाई लागिरहेको छ, पाँचपल्टको बालोन डीअर विजेता रोनाल्डोले आफ्नो खेलजीवनका सबै राम्रा दिन पछाडि छाडिसके । भलै, उनले अहिलेसम्म गोल गर्ने कला भने बिर्सेका छैनन् । क्लब र खेलाडीबीचको आपसी सहमतिमा अनुबन्ध तोड्ने निर्णययता रोनाल्डोले पहिलोपल्ट मिडियासामु बोलेका छन् । उनी भन्छन्, म्यानचेस्टरसँगको कचमचले पोर्चुगलका लागि उनको प्रदर्शनमा केही फरक पर्ने छैन । तर त उनी कुनै प्रकारले टिममा व्यवधान पुर्याउन चाहन्छन् । पोर्चुगल आफैंले भने स्टेडियम९७४ मा हुने समूह चरणको खेलमा घानाको सामना गर्दै छ । तय के छ भने यी सबै पृष्ठभूमिमा रोनाल्डो आफ्ना आलोचकलाई शान्त पार्न अझ राम्रो खेल्न प्रेरित रहन सक्छन् । उनी पक्कै पहिलोपल्ट विश्वकप जित्न चाहन्छन् । यसले उनको सम्भावित क्रेता पनि तयार पार्नेछ । दोहा झरेयता उनले भनेका छन्, यो पोर्चुगाली टिमलाई केहीले पनि हल्लाउन सक्ने छैन । सायद घानाविरुद्धको खेलमा पोर्चुगल पराजित भए, टिम आफैं नराम्रोसँग हल्लिने छ । विश्वकपमा जति टिम छन्, त्यसमध्ये सबैभन्दा तल्लो वरीयताको टिम हो घाना । त्यसो भनेको ६१ औं नम्बरको टिम । यो समूहका अन्य दुई टिम उरुग्वे र दक्षिण कोरिया कम्तीका छैनन् । अझ बलिया नै छन् । घानाका लागि साउदी अरेबियाले बाटो देखाइसकेको छ । साउदी टिमले मंगलबार मात्रै लियोनल मेसीको अर्जेन्टिनालाई अचम्मको तरिकाले हराएको थियो । घाना फेरि कमजोर छैन लुइस स्वारेजले हुँदै झेल्ली नगरेर बल हातले नरोकेको भए सन् २०१० को विश्वकपमा यो टिमले सेमिफाइनल खेलिसक्थ्यो । द ब्ल्याक स्टार्स सँग अहिले उत्तिकै लयमा रहेका खेलाडी छन् । आर्सनलका मिडफिल्डर थोमस पार्टे भरपर्दा छन् । उनकै प्रदर्शनको मदतमा आर्सनल लिगमा उकालो लागिरहेको छ । घानासँग मोहम्मद कुडोस पनि छ । यी खेलाडीले युरोपेली च्याम्पियन्स लिगमा अयाक्सका लागि मौका पायो कि गोल गरिहाल्ने काम गरिरहेका छन् । खेलअगाडि त पोर्चुगल नै जितका लागि बलियो प्रत्याशी हो । प्रशिक्षक फर्नान्डो सान्तोसका लागि टिम कति गहिरोसँग विकल्प छ भने उनीसामु विकल्प नै विकल्पमात्र छ । उनकै नेतृत्वमा पोर्चुगलले सन् २०१६ को युरो पनि जितेको थियो । पोर्चुगाली टिम सम्हालेको ८ वर्ष भयो उनी समर्थकमाझ झन् लोकप्रिय छन् । उनी कडा निर्णय गर्न माहिर छन् । रोनाल्डोलाई बेन्चमा राखेर खेल सुरु गर्न पनि डराउँदैनन् । किनभने उनले यस्तै काम जुनमा आफ्नो खास प्रतिद्वन्द्वी स्पेनविरुद्ध गरेका थिए । यो नेसन्स लिगको खेल थियो । रोनाल्डोलाई नखेलाउनु पछाडि उनले रणनीतिक कारण देखाएका थिए । सायद घानाविरुद्ध पहिलो खेलमै उनले रोनाल्डोलाई नखेलाउने सम्भावना कम छ । सायद सान्तोस आफैंले पनि म्यानचेस्टर र रोनाल्डोबीच के कस्तो भएको थियो, त्यसमा धेरै ध्यान दिने पक्षमा छैनन् ।"
जापानसँग जर्मनी स्तब्ध,"(दोहा)  पहिलोपल्ट खाडी क्षेत्रमा आयोजित विश्वकपको उद्घाटन खेलमै आयोजक कतारलाई दक्षिण अमेरिकी देश इक्वेडरले २० ले हराएको थियो । उद्घाटनमै हार्ने पहिलो आयोजक बने पनि कतारको विश्वकप डेब्यु हो यो । त्यसैले कतारको हारलाई अप्रत्याशित मान्ने कुरा भएन ।तर, तेस्रो दिन साउदी अरेबियाले लियोनल मेसीको टिम अर्जेन्टिनालाई २१ ले स्तब्ध पार्यो । चौथो दिन बुधबार अर्को सनसनीपूर्ण नतिजा दिने काम गर्यो जापानले । उसले चारपल्टको विश्वकप विजेता जर्मनीलाई २१ ले हरायो । अन्तर्राष्ट्रिय फुटबलमा जापानले जर्मनीलाई पहिलोपल्ट पराजित गरेको हो, जसलाई विश्वकपको युगौंयुग सम्झिने खालको एउटा अनपेक्षित नतिजा मानिएको छ ।इकाय गुन्डोगनको पेनाल्टी गोलमा पहिलो हाफमै अग्रता लिएको जर्मनी खलिफा अन्तर्राष्ट्रिय रंगशालामा आक्रामक खेलिरहेको थियो । उनले पेनाल्टीमा गोलकिपर सुइची गोन्डालाई अर्कोतिर डाइभ गर्न लगाउँदै सहजै गोल गरेर ३३ औं मिनेटमा जर्मनीलाई अगाडि बढाए । गोन्डाले डेविड रमलाई फाउल गरेपछि जर्मनीले पेनाल्टी पाएको थियो । पछिल्लोपल्ट ब्राजिलमा २०१४ मा विश्वकप जितेको टिमका गोलकपिर म्यानुयल नोय र अग्रपंक्तिमा प्रभावशाली थोमस मुलरलाई पहिलो रोजाइमा उतारेको जर्मन टिमले त्यसपछि आक्रामणको शृंखला नै बनायो । तर, गोल थप्न सकेन । साह्रै कमजोर देखिएको जापानी टिमले बेलाबेला काउन्टरमा बल जर्मन गोलपोस्टसम्म पुर्याएको थियो । तैपनि बाजागाजासहित रंगीन रूपमा आएका जापानी समर्थक निप्पोन निप्पोन भन्दै हुटिङ गरेर टिमको मनोबल बढाइरहेका थिए ।दोस्रो हाफमा पनि जर्मनी उस्तै आक्रामक रूपमा उत्रियो । बल पूर्णतः जर्मनीकै कब्जामा रह्यो । बायर्न म्युनिकका ८ र बोरुसिया डर्टमन्डका ५ खेलाडी लिएर आएको जर्मनीको संगठित खेलसामु जापानी खेलाडी निरीह नै देखिएका थिए । यसबीच गुन्डोगनको प्रहारमा बल गोलपोस्टमा लागेर बाहिरियो । यस्तै थुप्रै अवसर बनाए पनि जर्मनी दोस्रो गोलको खोजीमा संघर्षरत नै रह्यो । दोस्रो हाफमा प्रशिक्षक हाजिमे मोरियसुले जर्मनीलाई रोक्न गाह्रो भएपछि पाँच खेलाडी परिवर्तन गरे । त्यसैले अन्त्यतिर जर्मनीमाथि जापान काउन्टरमा खतरनाक देखिन थाल्यो । उनीहरूले स्विपर किपर नोयलाई झस्काउन थाले ।गोलकिपर गोन्डाले ६९ औं मिनेटमा सेर्गे जिनाब्री र जोनास होफम्यानको लगातार प्रहारमा उत्कृष्ट बचाउ गर्दै खेलमा फर्किने जापानको आस कायमै राखे । अर्कोतिर जुना इतोले प्रहार गरेको बल जर्मन कप्तान नोयले फर्काए र त्यही रिबाउन्डमा पाएको बललाई रित्सु डोआनले ७५ औं मिनेटमा जाली चुमाउँदै जापानलाई ११ को बराबरीमा पुर्याए । बल पोसेसन र जर्मन टिमको प्रदर्शन हेर्दा अनपेक्षित मानिएको उक्त गोलको खुसीयाली जापानी टिम र समर्थकले खुबै मनाए ।ताकुमा आसानोले ८३ औं मिनेटमा सनसनीपूर्ण गोल गर्दै जापानलाई २१ को अग्रता दिलाए । उनले डिफेन्डर सलटरबेकलाई उछिन्दै गोलकिपर नोय रहेकै क्षेत्रमा उत्कृष्ट फिनिसिङ गरी निर्णायक गोल गरेका हुन् । त्यसपछि पनि जर्मनीले अवसर बनाएको थियो तर बुन्डेसलिगा र प्रिमियर लिगका स्टार खेलाडीले उपयोग गर्न सकेनन् । त्यसैले जर्मनीले विश्वकपमा लगातार दुई खेल हार्न पुग्यो ।एक गोलले पछाडि परेको स्थिति उल्टाउँदै ३ अंक दिलाएका डोआन र आसानो जर्मन क्लबबाटै व्यावसायिक फुटबल खेल्छन् । यी दुवै खेलाडी सब्स्टिच्युटको रूपमा दोस्रो हाफमा मैदानमा प्रवेश गरेका थिए । जापानका यो विश्वकपमा सहभागि २२ मध्ये सात खेलाडी जर्मनीको बुन्डेसलिगा क्लबमा अनुबन्धित छन् । त्यसैले पनि जर्मनीमाथि जापानको जित विशेष रह्यो । चार वर्षअघि अन्तिम १६ मा बेल्जियमविरुद्ध २० को अग्रता लिएर पनि बेल्जियमविरुद्ध इन्ज्युरी समयको गोलमा ३२ ले हारेको जापानले अब समूह चरणमा कोस्टारिका र स्पेनविरुद्ध खेल्नेछ । लगातार सातौंपल्ट विश्वकपमा सहभागी जापानलाई नकआउट प्रवेशका लागि जर्मनीविरुद्ध हात पारेको ३ अंक महत्त्वपूर्ण हुनेछ ।जर्मनीले समूह ई मा सन् २०१० को च्याम्पियन स्पेनविरुद्ध आइतबार खेल्नेछ । त्यसपछि कोस्टारिकाविरुद्ध प्रतिस्पर्धा गर्नेछ । जापानविरुद्धको अनपेक्षित हारले जर्मनी नकआउट चरणमा प्रवेश गर्नका लागि समूहका बाँकी दुई खेल जित्नैपर्ने बाध्यताबाट गुज्रिएको छ । बल पोसेसन ७१२९ को अवस्था बनाएर पनि खेल जित्न नसक्नुले उसलाई कठिन परिस्थितिमा धकेलेको छ ।डिफेन्डिङ च्याम्पियनको रूपमा रुस (सन् २०१८) पुगेको जर्मनी विश्वकपको पहिलो खेलमै मेक्सिकोसँग १० ले हारेको थियो । दोस्रो खेलमा स्विडेनलाई पराजित गरेको जर्मनीलाई अन्तिम खेलमा दक्षिण कोरियाले २० ले स्तब्ध पार्दै समूह चरणबाटै घर फर्काइदिएको थियो । त्यसैले अर्को एसियाली टिम जापान चारपल्टको विश्वकप विजेता जर्मनीलाई लगातार दुई हार चखाउने टिम बन्यो ।यो ऐतिहासिक क्षण हो र नतिजाले सबै बताउँछ, प्रशिक्षक मोरियसुले भने, मैले जापानी फुटबलको विकास सोचिरहेको छ भने हामी अगािड बढिरहेका छौं र खेलाडीहरू बाहिरी लिगमा गइरहेका छन् । मेरो विश्वासमा जापानी टिमको यो स्तरको क्षमता विकासमा त्यही लिगको योगदान छ । यसमा कृतज्ञ छु र सम्मान गर्नुपर्छ । तर, विपक्षी जो भए पनि वास्ता छैन, जित्नकै लागि खेल्नुपर्छ । धेरै जर्मन मानिसहरू, उत्कृष्ट खेलाडीहरू र प्रशिक्षकहरूले जापानी फुटबललाई सहयोग गरेका छन् । आज हामीले जित्यौं । जस्तो भए पनि जापानले जर्मनीबाट निरन्तर सिक्ने छ र विश्वमा खेल्नेछ ।निर्णायक गोलकर्ता असानोले भने, सपना पूरा भएको छ । हामीलाई थाह थियो कि हामी केही गर्न सक्छौं । यस्तै खालको सपना बुनेका थियौं । हामीले साउदी अरेबियाको खेल हेरेका थियौं र हामी पनि त्यस्तै गर्न सक्छौं भन्ने सोचेका थियौं । र, गर्यौं पनि । जापानले सन् २०११ म यही खलिफा रंगशालामा भएको फाइनलमा अस्ट्रेलियालाई हराएर एसियन कप जितेको थियो ।"
गाभीको उदय र स्पेनको ७ गोल,दोहा (एएफपी) गाभीले भलीमा उत्कृष्ट गोल गर्दै विश्व स्टेजमा आफ्नो आगमनको सन्देश दिएपछि स्पेनले विश्वकपको आफ्नो पहिलो खेलमा उत्कृष्ट प्रदर्शन गर्दै कोस्टारिकालाई ७० ले हराएको छ । सन् २०१० को विजेता स्पेनका लागि फेरान टोरेसले दुई गोल गरे । तर स्पेनका लागि पाँचौं गोल १८ वर्ष ११० दिन उमेरका गाभीले असाधारण भलीमा गरेका थिए । बार्सिलोनाका टिनएजर गाभीले पेनाल्टी बक्सलाइनबाट गरेको ड्रप बल पोस्टमा लागेर गोल भएको थियो । विश्वकपमा कम उमेरमा गोल गर्ने गाभी तेस्रो कान्छा खेलाडी बनेका छन् । कम उमेरमा गोल गर्नेमा ब्राजिलका पेले र मेक्सिकोका म्यानुयल रोसास थिए ।समूह इ को प्रतिद्घन्द्घी जर्मनी बुधबारकै अर्को खेलमा जापानसँग स्तब्ध भइसकेको अवस्थामा स्पेनका लागि यो जित महत्त्वपूर्ण बनेको छ । डानी ओल्मो र मार्को एसेन्सियोले पहिलो १० औं मिनेटमा गोल गरेपछि स्पेनलाई सुरुदेखि खेलमा पकड राख्न मदत गरेका थिए । सन् २०१४ मा ब्राजिलमा भएको प्रतियोगिताको क्वाटरफाइनल पुगेको कोस्टारिका विश्वकपका लागि छानिने अन्तिम टोली थियो । टोलीले स्पेनविरुद्ध एउटै आक्रामण गर्न सकेन । रियल म्याड्रिड र पेरिस सेन्ट जर्मेनबाट खेलिसकेका कोस्टारिकाका गोलरक्षक केलर नाभास स्पेनसामु मूकदर्शकमात्र बने । स्पेनबाट कार्लोस सोलेरले ९० मिनेट र अल्भारो मोराटाले इन्ज्युरी समयमा गोल गरेका थिए ।
जिरोडले गरे कीर्तिमान बराबरी,"दोहा (एएफपी) ओलिभर जिरोडले सबैभन्दा बढी गोल गर्ने थिएरी हेनरीको कीर्तिमान बराबरी गरेको खेलमा विश्व च्याम्पियन फ्रान्सले मंगलबार राति अस्ट्रेलियालाई ४१ ले पराजित गर्यो । क्राएग गुडविनको गोलमा अस्ट्रेलियाले नवौं मिनेटमा अल जनाब रंगशालामा आश्चर्यजनक अग्रता लियो । विश्वकप सुरु हुनुअघि नै एनगोले कान्टे, पाउल पोग्बा, करिम बेन्जेमा जस्ता महत्त्वपूर्ण खेलाडी गुमाइसकेको फ्रान्सले अस्ट्रेलियाको अग्रतासँगै घाइते भएका लुकास हर्नान्डेजलाई पनि गुमाउन पुग्यो । एड्रियन रेबियोटको गोलमार्फत फ्रान्सले २७ औं मिनेटमा खेल बराबरीमा ल्याएको थियो । जिरोडले फ्रान्सलाई ३२ औं मिनेटमा २१ को अग्रता दिलाए । यो उनको ५० औं अन्तर्राष्ट्रिय गोल थियो । केलियन एमबाप्पेले ६८ औं मिनेटमा गरेको गोलमा विजयतर्फ अगाडि बढेको फ्रान्सका लागि त्यसको तीन मिनेटपछि जिरोडले गोल गर्दै सर्वाधिक ५१ गोल गरेको हेनरीको कीर्तिमान बराबरी गरे । एसी मिलानबाट खेल्ने ३६ वर्षे जिरोडले फ्रान्सका लागि १ सय १५ क्याप जितिसकेका छन् । यसक्रममा उनी फ्रान्सबाट विश्वकपमा गोल गर्ने सबैभन्दा पाका खेलाडी भए । बेन्जेमा फिट भएको भए चार वर्षअगाडि फ्रान्सलाई विश्वकप जिताउँदाका महत्त्वपूर्ण सदस्य जिरोडले प्लेयिङबाट खेल्ने सम्भावना कम थियो ।"
अर्जुनको इनिङ्सले जोगिएन गण्डकी प्रदेश,"(काठमाडौं)  वाग्मती प्रदेशले वाइवाइ यू१९ राष्ट्रिय क्रिकेट प्रतियोगिताको पहिलो दिनमा गण्डकी प्रदेशको चुनौतीलाई ७४ रनले पन्छाएको छ । अर्जुन कुमालले सानदार इनिङ्स खेल्नेक्रममा ९८ रन बनाए पनि २ सय ९४ रनको लक्ष्य पाएको गण्डकी ४५४ ओभरमा २ सय १९ रनमा अलआउट भयो । कीर्तिपुरस्थित त्रिवि क्रिकेट मैदानमा अर्जुनले १ सय १९ बलको इनिङ्समा ९ चौका र १ छक्का प्रहार गरे । शतक नजिक पुगेका उनी ओमकार यादवको बलमा योगेश भाटद्वारा समातिए । गण्डकीको इनिङ्समा योगेशले कुल ४ क्याच लिए ।अर्जुनले सोहेल कुँवरसँग पहिलो विकेटमा ९ ओभरभित्र ४८ रन जोडेका थिए, त्यसमा सोहेलको योगदान ९ रनमात्र थियो । गोविन्द बिक १३ र दीपक डुम्रे ३ रनमा आउट भए । सिब्रिन श्रेष्ठले २१, करण पंगेनी र कप्तान सुवास भण्डारीले समान १३ रन बनाए पनि गण्डकी लक्ष्य छेउछाउ पुग्न सकेन । वाग्मतीबाट कप्तान अशोक पौडेलले १० ओभरमा ६४ रन खर्चेर ३ विकेट लिए । सक्रिय कार्की, ओमकार र प्रतीक श्रेष्ठले २२ तथा अभिषेक कोइरालाले १ विकेट लिए ।यसअघि उत्तम थापामगर र योगेशको अर्धशतकमा निर्धारित ५० ओभरमा वाग्मती ४८१ ओभरमा २ सय ९३ रनमा अलआउट भएको थियो । प्लेयर अफ द म्याच उत्तमले ७० बल खेल्दै १० चौका र ३ छक्का प्रहार गर्दै ८७ रन बनाए । ओपनरद्वय सक्षम बस्ताकोटी १८ र लक्की कठायत १२ रन तथा त्यसपछि दीपन बानियाँ ६ र अशोक ९ रनमा आउट भएपछि उत्तम र योगेशले पाँचौं विकेटमा ७७ रनको साझेदारी गरे । प्रदेश छनोटमा उत्कृष्ट फर्ममा रहेका योगेशले ४२ बल खेल्दै ५ चौका र ३ छक्कासहित ५२ रन बनाए । तल्लोक्रममा ओमकारले २० बलमा ४ चौका र १ छक्कासहित ३७, आथर्व पौडेलले २९ बलमा २१ र अभिषेकले १४ बलमा २ चौका र ३ छक्का प्रहार गर्दै ३२ रन बनाएपछि वाग्मतीले मजबुत स्कोर बनाएको थियो । गण्डकीबाट निर्तेश गिरी र सुदीप अर्यालले ३३ विकेट लिए । निर्तेशले १० ओभरमा १ मेडन राख्दै ५३ र सुदीपले ९१ ओभरमा ६२ रन खर्चे । सुवास, अर्जुन र सिब्रिनले ११ विकेट लिए ।"
