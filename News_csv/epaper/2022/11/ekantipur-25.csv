शीर्षक,विवरण
सरकार बनाउन कसरत सुरु,"(काठमाडौं)आमनिर्वाचनको परिणामले सत्ता गठबन्धन भत्किएला वा निरन्तर रहला भन्ने अड्कल भइरहेका बेला प्रमुख दुई राजनीतिक दल कांग्रेस र एमालेले आगामी सत्ता समीकरणका लागि पहल थालेका छन् । एमाले अध्यक्ष केपी शर्मा ओलीले लामो समयदेखिको संवादहीनता तोड्दै माओवादी केन्द्रका अध्यक्ष पुष्पकमल दाहाललाई टेलिफोन गरेर सहकार्य गर्न सकिने सन्देश दिएका छन् । कांग्रेस सभापति एवं प्रधानमन्त्री शेरबहादुर देउवाले राज्य सत्ताका पद बाँडफाँट गरेर सँगै अघि बढ्न सकिने भन्दै माओवादी अध्यक्ष दाहाललाई आश्वस्त पार्न खोजिरहेका छन् ।प्रत्यक्ष १ सय ६५ र समानुपातिक १ सय १० गरी २ सय ७५ सदस्यीय प्रतिनिधिसभामा बहुमतका लागि १ सय ३८ सांसद हुनुपर्छ । कांग्रेस र एमाले आपसमा मिल्दाबाहेक बहुमत पुर्याउन कम्तीमा तीन दलले सहकार्य गर्नुपर्ने अवस्था बन्दै छ । अहिलेसम्मको मतगणनाका आधारमा कांग्रेस नेतृत्वको पाँचदलीय गठबन्धन बहुमतनजिक पुग्ने देखिएको छ । कांग्रेस सभापति एवं प्रधानमन्त्री देउवाले यही गठबन्धनलाई निरन्तरता दिने र अपुग भए अन्य दलबाट जुटाउने तयारी गरेका छन् । तर गठबन्धनबाट अपेक्षित परिणाम हासिल गर्न नसकेका दलहरू खासगरी माओवादी र एकीकृत समाजवादीले के निर्णय लिन्छन् भन्ने टुंगो छैन । दुवै दलका केही नेताले कांग्रेससँगको गठबन्धन प्रभावकारी नभएको र वाम एकता आवश्यक रहेको बताउन थालिसकेका छन् । एमाले अध्यक्ष ओलीले बधाई दिने बहानामा माओवादी अध्यक्ष दाहालसँग आगामी सहकार्यको कुरा निकालेका छन् । लामो समयको संवादहीनता तोड्दै ओलीले बिहीबार फोन गरेका हुन् । ओली र दाहालबीच सम्बन्ध बिग्रिएकै कारण तत्कालीन नेकपा एकतापूर्वको अवस्थामा पुगेको थियो । तत्कालीन नेकपामा सिर्जित आन्तरिक विवादले नै एमालेलाई समेत विभाजन गरेको थियो । संघ र ४ वटा प्रदेशमा सरकारको नेतृत्व गरिरहेको एमाले सत्ताबाट बाहिरिएको थियो । आमनिर्वाचनले शक्ति मठारिदिएपछि एमाले र माओवादीले सहकार्य र एकताको कुरा गर्न थालेका छन् । माओवादी महासचिव देवप्रसाद गुरुङले बिहीबार नै एमाले उपमहासचिव पृथ्वीसुब्बा गुरुङसँग मिलेर वाम एकताको पहल गरौं भनेर प्रस्ताव राखेका छन् । एकीकृत समाजवादीका अध्यक्ष माधवकुमार नेपालले पनि वाम एकता हुन सक्ने बताएका छन् । अहिले उनीहरूले छलफलमा ल्याएको वाम एकता ले मूर्तरूप लियो भने सत्ता समीकरण बेग्लै बन्न सक्छ । माओवादी अध्यक्ष दाहालले पाँचदलीय गठबन्धनको निरन्तरता वा विकल्पबारे मुख खोलिसकेका छैनन् । २०७४ को निर्वाचनमा एमालेसँग तालमेल गर्दा प्रत्यक्षतर्फ ३६ सिट जितेको माओवादीलाई यसपालि पाँचदलीय गठबन्धन गर्दा त्यसको आधा सिट जित्न हम्मे परेको छ ।पाँच वर्षअघि समानुपातिकमा तेस्रो स्थानमा रहेको माओवादी यसपटक जारी गणनामा चौथो स्थानमा छ । माओवादीले भने आगामी सत्ता समीकरणमा आफ्नो दललाई एक्लो निर्णायक शक्ति बनाउने लक्ष्य राखेको थियो । कांग्रेस र एमालेलाई आफ्नो नेतृत्वमा सरकार बनाउन माओवादीको सिट संख्याले मात्र नपुग्ने भएको छ । प्रधानमन्त्री देउवा भने माओवादी अध्यक्ष दाहाललाई मनाउने प्रयासमा छन् । देउवाले राष्ट्रपति, उपराष्ट्रपति, सभामुख, उपसभामुख, मुख्यमन्त्रीसहितका पद एकमुष्ट भागबन्डा गरेरै सहकार्य गर्ने आशय व्यक्त गरेका छन् । दाहालले भने अन्तिम मतपरिणाम आएपछि मात्र सरकार गठनलगायतमा छलफल गर्ने जवाफ देउवालाई दिएका छन् । गठबन्धनलाई सरकार बनाउन केही सिट अपुग हुने अड्कल गरेर प्रधानमन्त्री देउवाले साना दलहरूसँग पनि सम्पर्क बढाउन थालेका छन् । बालुवाटार स्रोतका अनुसार उनले नागरिक उन्मुक्ति पार्टीका केही नेतासँग सम्पर्क बढाएका छन् । उनले केही स्वतन्त्र सांसदलाई पनि फकाएर संख्या पुर्याउने तयारी गरेका छन् । यी पहल कामयावी नभए राप्रपालाई सरकारमा ल्याउन पहल गर्ने स्रोतले जनाएको छ । दाहालले आफू प्रधानमन्त्री हुने अवस्थामा मात्र देउवासँग सहजै साझेदारी गर्न सक्ने अनुमान पनि हुन थालेको छ । माओवादीका एक नेताले आफूहरूको प्राथमिकता पाँचदलीय गठबन्धन नै हुने बताए । राष्ट्रपति, उपराष्ट्रपति, सभामुख, उपसभामुख, मुख्यमन्त्री बाँडफाँटमा सहमति नभए माओवादी सत्ता बाहिर रहन सक्छ, उनले भने, ओली र दाहालबीच संवाद भए पनि एमालेसँग तत्काल सहकार्यको सम्भावना छैन । माओवादीका अर्का एक नेता भने अहिले नै वामपन्थी सरकार बनाउने कसरत नहोला भन्न नसकिने बताउँछन् । माओवादी र एकीकृत समाजवादीको एउटा समूह पहिलेदेखि नै वामपन्थी ध्रुवीकरणको प्रयत्नमा थियो । यसपटक प्रतिनिधिसभामा नयाँ राजनीतिक शक्तिसमेत थपिएकाले माओवादीले सीमित विकल्पका बीच गठबन्धन छाड्ने सम्भावना कम रहेको कांग्रेस नेताहरू बताउँछन् । कांग्रेस सभापति देउवासँगकै सहकार्य सहज हुने भएकाले दाहालले गठबन्धनको विकल्प खोज्ने विश्वास कांग्रेस नेताहरूले गरेका छैनन् । गठबन्धनकै बहुमत पुग्ने र यही गठबन्धनबाट नयाँ सरकार बन्ने उनीहरूको दाबी छ । सबै पार्टीभित्र नेताहरूका व्यक्तिगत टिप्पणी हुन्छन् । कांग्रेस नेतृत्व तहले मत ट्रान्सफरका लागि हुनेसम्म बल गरेको हो । तर आममतदाता सबै हामीले भन्दैमा मान्दैनन् । सहरी क्षेत्रमा हाम्रै समानुपातिक भोट निकै घटेको छ, यसलाई माओवादी नेतृत्वले नबुझेजस्तो लाग्दैन, कांग्रेस नेता प्रकाशशरण महतले भने, यसैका आधारमा गठबन्धन भत्किन्छ भन्ने कुरा मिथ्या हुन् । त्यस्तो कुरा माओवादी नेताहरू कसैले गर्नुभएको छैन । उनले धेरै फराकिलो सिट नभए पनि गठबन्धन बहुमतमा आउने दाबी गरे । कांग्रेसले आफ्नो नेतृत्वमा सरकार गठनका लागि पहल थालेको हो भन्ने प्रश्नमा नेता महतले भने, यस विषयमा नेताहरूबीच अनौपचारिक कुराकानी सुरु भएको होला । कुराकानी नै नहुने भन्ने हुन्न । प्रचण्ड र माधवजी दुवैसँग कुराकानी भएको हुन सक्छ । गठबन्धन दायाँबायाँ हुन्न । उनले अहिलेकै गठबन्धनबाट ठूलो पार्टीको हैसियतमा कांग्रेसले नै आगामी सरकारको नेतृत्व लिने पनि बताए ।प्रधानमन्त्रीका प्रमुख स्वकीय सचिव भानु देउवा ओली र दाहालबीच बिहीबार भएको संवाद बधाईको औपचारिकतामा मात्रै रहेको दाबी गर्छन् । ओलीले देउवासँग पनि टेलिफोन संवाद गर्नुभएको थियो, उनले भने, सरकार निर्माणको विषयमा नतिजा आइसकेपछि छलफल होला, अहिल्यै भएको छैन । देउवा र ओलीबीच बुधबार भएको संवादमा बधाई आदानप्रदानका साथै राष्ट्रिय स्वतन्त्र पार्टीको उदयपछिका चुनौतीबारे पनि छलफल भएको प्रमुख स्वकीय सचिव देउवाले जानकारी दिए । कांग्रेस र एमालेले संयुक्त सरकार बनाउने विकल्प पनि छ तर यसलाई दुवै पार्टीका अधिकतर नेता प्राकृतिक ठान्दैनन् । केही अपवादबाहेक यी दुई दल सँगै सरकारमा छैनन् । माओवादीका वरिष्ठ उपाध्यक्ष नारायणकाजी श्रेष्ठले अहिलेसम्म सरकार निर्माणका विषयमा छलफल नभएको बताए । कसरी अघि बढ्ने भन्नेबारेमा परिणाम आइसकेपछि छलफल हुन्छ, उनले भने, अहिल्यै छलफल गर्नु हतारो हुन्छ । दाहालका स्वकीय सचिवसमेत रहेका माओवादी केन्द्रीय समिति सदस्य रमेश मल्लले पनि बिहीबार ओली र दाहालबीच बधाई आदानप्रदान मात्र भएको बताए । अध्यक्षज्यूले अरू कुरा पछि गरौंला भन्नुभएको छ, उनले भने ।देउवाले आफ्नो नेतृत्वमा नयाँ सरकार बनाउन पहल थाले पनि कांग्रेसभित्र उनको विकल्प खोज्नुपर्ने मत पनि सशक्त बन्दै गएको छ । ठूला दलको नेतृत्वकै कार्यशैलीका कारण रवि लामिछाने नेतृत्वको राष्ट्रिय स्वतन्त्र पार्टीले आमनिर्वाचनमा उल्लेख्य मत प्राप्त गरेकाले नेतृत्व बदल्नुपर्ने अभिव्यक्ति कांग्रेस नेताहरूले राखिरहेका छन् । एमाले र माओवादीमा नेतृत्व बदल्ने सम्भावना नभएकाले कांग्रेसभित्रै त्यस्तो सम्भावना बोकेर आफू अघि बढेको महामन्त्री गगन थापाले बताउँदै आएका छन् । थापालाई बलियो साथ अर्का महामन्त्री विश्वप्रकाश शर्माले दिइरहेका छन् । पहिला त सभापतिज्यूले नै जनादेशको सन्देशलाई बुझेर आफैंले नेतृत्व सुम्पने विकल्प छ, शर्माले कान्तिपुरसँग भने, नभए मतदाताको भावनालाई बुझेर सांसदहरूले निर्णय लिनुपर्छ । संविधानको धारा ७६(२) अनुसार सरकारको नेतृत्व लिन पार्टीको संसदीय दलको नेता बन्नु पर्दैन । तर कांग्रेसमा संसदीय दलको नेताले सरकारको नेतृत्व लिने अभ्यास रहेकाले महामन्त्री थापाले त्यसका लागि तयारी अघि बढाएका छन् । उनले निर्वाचित भएर आएका सांसदहरूसँग सरकारको नेतृत्वका विषयमा छलफल गरिरहेका छन् । कांग्रेस नेता मीनेन्द्र रिजाल एउटै पार्टीको सरकार बन्ने स्थिति नभएपछि धेरै दल जोडजाड पारेर सरकार बनाउने खुबी पार्टी सभापति देउवामा जति अरू नेतामा नभएको बताउँछन् । संख्या पुर्याउने कलामा हाम्रो पार्टी सभापतिसँग अरू कसैको तुलना हुन सक्दैन, उनले भने, रवि लामिछानेको पार्टी र राप्रपासँग पनि कुराकानी गर्नुपर्ने होला । रवि लामिछानेले प्रदेशमा उम्मेदवार दिएनन्, भोट पनि हालेनन् । राप्रपाले संवैधानिक राजतन्त्र, हिन्दु राज्यको माग गरिरहेको छ । उनीहरू र माओवादीसहितको सरकार बनाउन सभापतिसँगै बढी क्षमता छ । नेता रिजालले महामन्त्री थापासहितका युवा नेता जोडजाडबाटै सरकार बनाएर जानेभन्दा पार्टीलाई पुनर्जागरण गर्नतिर लाग्नुपर्ने बताए । गठबन्धनका कारण स्थानीय तहदेखि नै नेतृत्व विकास गर्ने क्रम रोकिएको छ । धेरैले अवसर पाएका छैनन् । यसपटक पाँच प्रतिशत मत कांग्रेसले गुमाउँदै छ । पार्टीले आशा गरेका गगन थापा, विश्वप्रकाश शर्मा र प्रदीप पौडेलले सरकार बनाउने जिम्मा सभापतिलाई छाडिदिनु उचित हुन्छ । केही वर्षमा अर्को रंगको सरकार बन्ने स्थिति पनि फेरि आउन सक्छ, उनले भने ।नयाँ सरकारसँग नजिक रहेर काम गर्न तत्पर: भारतनयाँदिल्ली (कास) भारतले नेपालमा आमनिर्वाचनपछि बन्ने सरकारसँग नजिक रहेर काम गर्न तत्पर रहेको जनाएको छ । विदेश मन्त्रालयका प्रवक्ता अरविन्दम बागचीले भारत र नेपालबीच नजिकको एवं विशेष सम्बन्ध रहेको उल्लेख गर्दै नेपाली जनताले चुन्ने नयाँ सरकारसँग पनि नजिककै सम्बन्ध रहने बताए । बिहीबारको नियमित प्रेस ब्रिफिङमा नेपालको चुनावका सन्दर्भमा सोधिएको प्रश्नमा बागचीले आन्तरिक मामिला भन्दै कुनै टिप्पणी गरेनन् । परिणाम आइरहेको छ, त्यसको प्रतीक्षा गर्नुपर्छ, उनले भने ।"
'हेभिवेट' को हार,"(काठमाडौं)राष्ट्रिय राजनीतिमा उचाइ बनाएका विभिन्न दलका नेताहरू यसपटक पराजित भएका छन् । एमाले वरिष्ठ उपाध्यक्ष, उपाध्यक्ष, महासचिव, सचिव, माओवादी महासचिव, कांग्रेसका पूर्वमहामन्त्री, पूर्वउपसभामुख, जसपा अध्यक्ष, एकीकृत समाजवादीका उपमहासचिव, सचिवसहित दुई जना बहालवाला मन्त्रीले हार बेहोरेका हुन् ।एमालेका वरिष्ठ उपाध्यक्ष ईश्वर पोखरेल कांग्रेसका प्रदीप पौडेलसँग पराजित भएका छन् । २०७४ को निर्वाचनमा तनहुँ २ (१) बाट प्रदेशसभामा पराजित पौडेलले पूर्वउपप्रधानमन्त्री समेत रहेका पोखरेललाई हराएका हुन् । ०५४ मा पहिलोपटक राष्ट्रिय सभा सांसद बनेका पोखरेलले २०५६ मा राष्ट्रिय सभाबाट राजीनामा दिएर प्रतिनिधिसभामा प्रतिस्पर्धा गरेका थिए । त्यतिबेला उनले काठमाडौं३ बाट जितेका थिए । त्यसपछि २०६४ र २०७० को संविधानसभा निर्वाचनमा काठमाडौं५ मा उनी कांग्रेसका नरहरि आचार्यसँग पराजित भएका थिए । २०७४ मा सोही क्षेत्रमा कांग्रेसका प्रकाशशरण महतलाई पराजित गर्दै उनी उपप्रधानमन्त्री बनेका थिए । पोखरेलको प्रचार टिमले पौडेललाई टुरिस्ट उम्मेदवारको आरोप लगाएको थियो । सत्ता गठबन्धनको बल र युवा र नयाँ अनुहारप्रति देखिएको मतदाताको आकर्षणका कारण पौडेलले सहजै जित निकाले । पोखरेल एमालेमा अध्यक्ष केपी शर्मा ओलीपछिको वरीयतामा रहेका नेता हुन् ।एमाले महासचिव शंकर पोखरेल दाङ२ मा माओवादीकी रेखा शर्मासँग १ सय ९६ मतान्तरले पराजित भएका छन् । लुम्बिनी प्रदेशका पूर्वमुख्यमन्त्री पोखरेलले २६ हजार ६ सय ८१ मत ल्याएर पनि तेस्रोपटक संघीय संसद् पुग्ने चाहना पूरा गर्न सकेनन् । उनी पहिलोपटक २०५१ मा ३२ वर्षको उमेरमा कांग्रेसका दीपक गिरीलाई पराजित गर्दै दाङ२ बाट प्रतिनिधिसभा सदस्य निर्वाचित भएका थिए । २०५६ मा कांग्रेसका कृष्णकिशोर घिमिरेसँग पराजित भएका उनी २०६४ मा समानुपातिकबाट संविधानसभामा पुगेका थिए । २०७० मा दाङ४ बाट कांग्रेसका बुद्धिराम भण्डारीसँग पराजित भएका उनी २०७४ मा दाङ२ (१) बाट प्रदेशसभा सदस्य हुँदै लुम्बिनीको मुख्यमन्त्री बनेका थिए । पार्टीभित्र वैचारिक नेताको छवि बनाएका पोखरेल अध्यक्ष ओलीका विश्वासपात्र मानिन्छन् । उनको हारमा एमालेभित्रको अन्तरसंघर्षलाई कारक मानिएको छ ।पूर्वअर्थमन्त्री एवं एमाले उपाध्यक्ष सुरेन्द्र पाण्डे चितवन१ मा राष्ट्रिय स्वतन्त्र पार्टीका हरि ढकालसँग करिब ८ हजार मतान्तरले पराजित भएका छन् । राष्ट्रिय योजना आयोगको उपाध्यक्षबाट राजीनामा दिएर प्रतिस्पर्धा गरेका कांग्रेसका विश्वराज पौडेल पनि यही क्षेत्रमा पराजित भएका छन् । ढकालले ३४ हजार १ सय ८९ मत ल्याएर संसद्को बाटो तय गर्दा पाण्डे २६ हजार ६ सय ८ र पौडेल २४ हजार ९ सय ९० मतमा रोकिए । २०५४ मा पहिलोपटक राष्ट्रिय सभा सदस्य भएका पाण्डे २०६४ मा समानुपातिकतर्फ एमालेबाट संविधानसभा सदस्य भएका थिए । संविधानसभाको सोही कार्यकालमा अर्थमन्त्री भएका उनी २०७० र २०७४ मा प्रत्यक्षतर्फबाट निर्वाचित भएर चौथोपटक संघीय संसद्मा पुगेका थिए ।माओवादी विद्रोहबाट राजनीतिमा उदाएका एमाले सचिव लेखराज भट्ट यसपटक एमालेबाट कैलाली४ मा कांग्रेसका सुदूरपश्चिम प्रदेश सभापति एवं पूर्वमन्त्री वीरबहादुर बलायरसँग पराजित भएका छन् । भट्टले २०६४, २०७० र २०७४ को निर्वाचनमा माओवादीबाट जितेका थिए । युवा संघको अध्यक्ष हुँदा चर्चामा आएका एमाले नेता महेश बस्नेत भक्तपुर२ मा कांग्रेस जिल्ला सभापति दुर्लभ थापासँग ९ सय ५७ मतान्तरले पराजित भएका छन् । थापाले २४ हजार २ सय ३९ ल्याएर पहिलोपटक संघीय संसद्को यात्रा तय गर्दा बस्नेत २३ हजार २ सय ८२ मा रोकिए । बस्नेत ०७० को संविधानसभा निर्वाचनमा भक्तपुर २ बाट पराजित भए पनि उनलाई एमाले अध्यक्ष ओलीले उद्योगमन्त्री बनाएका थिए । २०७४ मा भने उनी सोही क्षेत्रबाट निर्वाचित भएका थिए ।एकीकृत समाजवादीका उपमहासचिव जगन्नाथ खतिवडा उदयपुर२ मा एमालेका अम्बरबहादुर रायमाझीसँग पराजित भएका छन् । उनको पराजयमा सत्ता गठबन्धनभित्रको अन्तरसंघर्षलाई प्रमुख कारक मानिएको छ । उदयपुर२ मा कांग्रेसका पूर्वक्षेत्रीय सभापति रामकुमार राई बागी उठेका थिए । इलाममा झैं उदयपुरमा पनि कांग्रेसले स्थानीय तह निर्वाचनमा खतिवडाले गठबन्धनलाई धोका दिएको आरोप लगाउँदै आएको थियो । गठबन्धन दलका स्थानीय नेताहरू कांग्रेसका बागी उम्मेदवार राईलाई सोही क्षेत्रबाट २०७४ मा निर्वाचित माओवादी सांसद सुरेशकुमार राईको सहयोग रहेको आरोप लगाउँछन् । २०७४ मा प्रदेशसभा २ (२) मा टिकटका दाबेदार रहेका राई टिकट नपाएपछि कांग्रेस परित्याग गरी माओवादी प्रवेश गरेका थिए । पार्टी प्रवेशको एकमात्र उद्देश्य सुरेशलाई चुनावमा सहयोग गर्नु थियो, उहाँकै सहयोगमा चुनाव पनि जित्नुभयो, कांग्रेसका एक स्थानीय नेताले भने, अहिले बागी उठेका रामकुमारलाई उतिबेलाको गुन तिर्ने हल्ला भित्रभित्र सुनिन्थ्यो, परिणामले पुष्टि गरेको छ । कांग्रेसका बागी राईले १० हजार ३ सय ७९ मत ल्याएर तेस्रो बन्दा खतिवडा एमालेका रायमाझीसँग २ हजार ३ सय ५८ मतान्तरले पराजित भएका छन् । खतिवडाले १२ हजार ८ सय ९३ मत ल्याएका छन् ।एकीकृत समाजवादीकी सचिव रामकुमारी झाँक्री गुल्मी२ मा एमालेका गोकर्ण विष्टसँग पराजित भएकी छन् । विद्यार्थी राजनीतिबाट उदाएकी झाँक्री पूर्वमन्त्रीसमेत हुन् । २०७४ को निर्वाचनमा एमालेबाट समानुपातिक सांसद भएकी उनी पार्टी विभाजनपछि एकीकृत समाजवादीमा लागेकी थिइन् ।कांग्रेसका पूर्वमहामन्त्री कृष्णप्रसाद सिटौला राप्रपा अध्यक्ष राजेन्द्र लिङ्देनसँग लगातार दोस्रोपटक पराजित भएका छन् । ०७४ मा पूर्वगृहमन्त्रीसमेत रहेका सिटौलालाई हराएपछि लोकप्रियता कमाएका लिङ्देन राप्रपाको अध्यक्ष चुनिएपछि थप शक्तिशाली बनेका थिए । लिङ्देन एमालेको समर्थनमा र सिटौला सत्ता गठबन्धनको समर्थनमा चुनावी मैदानमा थिए । लिङ्देन ४० हजार ६ सय ४८ मतसहित निर्वाचित हुँदा सिटौला ३७ हजार ३ सय ७२ मा रोकिए । सिटौलालिङ्देनबीचको यो चौथो प्रतिस्पर्धा हो । ०५६ को मध्यावधि निर्वाचनमा दुई नेताले तत्कालीन झापा१ बाट प्रतिस्पर्धा गरेका थिए । त्यतिबेला सिटौलाले जित्दा लिङ्देन तेस्रो भएका थिए । २०६४ को संविधानसभा निर्वाचनमा माओवादीका पूर्णसिंह राजवंशी निर्वाचित हुँदा सिटौला र लिङ्देन क्रमशः दोस्रो र तेस्रो भएका थिए । ०७० को दोस्रो संविधानसभा निर्वाचनमा भने सिटौलाले जित्दा लिङ्देन निकटतम प्रतिस्पर्धी बनेका थिए ।बहालवाला राज्यमन्त्री कांग्रेसका उमेश श्रेष्ठ चितवन२ मा राष्ट्रिय स्वतन्त्र पार्टीका रवि लामिछानेसँग ३४ हजार २ सय ८१ मतान्तरले पराजित भएका छन् । लामिछानेले ४९ हजार २ सय ६४ र श्रेष्ठले १४ हजार ९ सय ८३ मत ल्याएका छन् । पूर्वसञ्चारकर्मी लामिछाने असार पहिलो साता आफ्नै नेतृत्वमा पार्टी घोषणा गर्दै पहिलोपटक निर्वाचनमा होमिएका थिए । शैक्षिक क्षेत्रका व्यवसायी श्रेष्ठ ०७४ को निर्वाचनमा समानुपातिकबाट प्रतिनिधिसभा सदस्य हुँदै राज्यमन्त्री बनेका थिए । खानेपानीमन्त्री उमाकान्त चौधरी बारा१ मा एमालेका अच्युतप्रसाद मैनालीसँग फराकिलो मतान्तरमा पछाडि छन् । बिहीबार रातिसम्मको मत परिणामअनुसार मैनालीले ३३ हजार १ सय ७७ र चौधरीले २५ हजार ५ सय ४४ मत ल्याएका छन् ।पूर्वमन्त्री सुनील थापा धनकुटामा एमालेका राजेन्द्रकुमार राईसँग पराजित भएका छन् । राप्रपाबाट कांग्रेस प्रवेश गरेका थापा पूर्वमन्त्रीसमेत हुन् । कांग्रेस सहमहामन्त्री महालक्ष्मी उपाध्याय (डिना) मकवानपुर१ मा राप्रपाका दीपकबहादुर सिंहसँग पराजित भएकी छन् । सिंहसँग राप्रपा नेपालका अध्यक्ष कमल थापा पनि पराजित भएका छन् । पटकपटक मन्त्री भएका थापा ०७४ मा मकवानपुर२ मा एमालेका कृष्णप्रसाद दाहालसँग पराजित भएका थिए भने उपाध्याय विरोध खतिवडासँग पराजित भएकी थिइन् । थापा, उपाध्याय र सिंहबीच यसपटक त्रिपक्षीय प्रतिस्पर्धा भएको थियो । सिंहले २७ हजार ८ सय १६ मत ल्याउँदा उपाध्यायले २५ हजार ४ सय २३ र थापाले २५ हजार ४ सय २० मत ल्याएका छन् । पटकपटक मन्त्री भएका कांग्रेस नेता बलबहादुर केसी सोलुखुम्बुमा एमालेका मानवीर राईसँग पराजित भएका छन् । राईले १९ हजार ३ सय २४ मत ल्याउँदा केसीले १६ हजार ५ सय ५५ मतमा चित्त बुझाए । निवर्तमान उपसभामुख कांग्रेसकी पुष्पा भुसाल अर्घाखाँचीमा एमालेका टोपबहादुर रायमाझीसँग पराजित भएकी छन् । पूर्वमाओवादी नेता रायमाझी नेकपा विभाजनपछि एमालेमा लागेका थिए । पूर्वमन्त्री कांग्रेसका भीमसेनदास प्रधान काठमाडौं६ मा राष्ट्रिय स्वतन्त्र पार्टीका शिशिर खनालसँग पराजित भएका छन् । तेस्रो भएका उनलाई एमालेका सर्वेन्द्र खनालले उछिनेका थिए । जसपा अध्यक्ष उपेन्द्र यादव जनमत पार्टीका अध्यक्ष सिके राउतसँग फराकिलो मतान्तरमा पराजित भएका छन् । सप्तरी२ मा राउतले ३५ हजार ४२ र यादवले १६ हजार ९ सय ७९ मत ल्याएका छन् । मधेस आन्दोलनबाट उदाएका यादव पृथकतावादी राजनीति छोडेर शान्तिपूर्ण राजनीतिमा आएका राउतसँग पराजित भएका हुन् । पूर्वउपप्रधानमन्त्रीसमेत रहेका यादवलाई पराजित गरेर संसद्को यात्रा तय गरेसँगै मधेस प्रदेशमा जनमत पार्टीको उदय भएको छ । जसपाकै नेता निवर्तमान सहरी विकासमन्त्री मो इस्तियाक राई पनि पराजित भएका छन् । उनी बाँके२ मा राप्रपाका धवलशमशेर राणासँग पराजित भएका हुन् ।माओवादीका महासचिव देवप्रसाद गुरुङ लमजुङमा एमालेका उपमहासचिव पृथ्वीसुब्बा गुरुङसँग पराजित भएका छन् । २०६४ मा मनाङ र कास्की१ बाट सांसद बनेका महासचिव गुरुङले २०७४ मा लमजुङबाट जितेका थिए । ऊर्जामन्त्री रहेकी माओवादी नेतृ पम्फा भुसाल ललितपुर३ मा राष्ट्रिय स्वतन्त्र पार्टीकी तोसिमा कार्कीसँग पराजित भएकी छन् । कार्कीले ३१ हजार १ सय ३६ मत ल्याउँदा एमालेका अमृत खड्काले १२ हजार ९ सय ६३ र भुसालले ८ हजार ७ सय ६९ मत ल्याइन् । पूर्वसभामुख ओनसरी घर्ती काठमाडौं २ मा राष्ट्रिय स्वतन्त्र पार्टीकी सोविता गौतमसँग पराजित भएकी छन् । उनी ९ हजार ४ सय ४९ मतसहित चौथो स्थानमा सीमित भइन् । गौतम १५ हजार २ सय २९ मत ल्याएर विजयी भएकी छन् । एमालेका मणिराम फुयाँल दोस्रो र राप्रपाकी कुन्तीदेवी पोखरेल तेस्रो भए ।सत्ता गठबन्धनको साझेदार दल जनमोर्चाकी उपाध्यक्ष दुर्गा पौडेल प्यूठानमा एमालेका सूर्य थापासँग पराजित भएकी छन् । पौडेलले २०७४ मा वाम गठबन्धनका तर्फबाट प्यूठानमा कांग्रेसका गोविन्द पोखरेललाई पराजित गरेकी थिइन् ।"
प्रतिनिधिसभामा कर्णालीबाट एमाले शून्य,"(सुर्खेत) गत प्रतिनिधिसभा र प्रदेशसभा निर्वाचनमा कर्णाली प्रदेशमा पहिलो दल बनेको एमालेले यसपल्ट प्रतिनिधिसभाका सबैजसो सिट गुमाएको छ । ०७४ मा १२ मध्ये ६ सिट जितेर पहिलो भएको एमालेले यसपटक सबै ठाउँमा हार बेहोर्ने निश्चित भएको हो । मतगणना भइसकेका जिल्लामा एमालेले प्रतिनिधिसभामा कुनै ठाउँ जितेन भने गणना भइरहेका क्षेत्रमा पनि एमालेको अग्रता कमजोर छ । यसअघि दैलेखका दुवै क्षेत्र जितेको एमालेले अहिले दुवै सिट गुमाएको छ । ०७४ मा क्षेत्र १ मा रवीन्द्र शर्मा र २ मा राजबहादुर बुढा विजयी भएका थिए । यसपालि शर्मालाई उनकै पूर्वसहकर्मी एकीकृत समाजवादीका कर्णाली प्रदेश अध्यक्ष अम्बरबहादुर थापाले पराजित गरे । थापाले १८ हजार २ सय ९७ मत ल्याउँदा शर्माले १७ हजार ४ सय ३७ मत पाए । क्षेत्र २ मा पनि कांग्रेसका दिक्पालकुमार शाही थोरै मतान्तरले निर्वाचित भएका छन् । उनले २० हजार १ सय ५८ मत ल्याउँदा एमालेका लक्ष्मीप्रसाद पोखरेल २० हजार ५ मत ल्याएर पराजित भए ।यसअघि सुर्खेतका दुवै क्षेत्र जितेको एमालेले यसपटक दुवै गुमाएको छ । सुर्खेत१ मा कांग्रेस उपसभापति पूर्णबहादुर खड्का ४२ हजार ६ सय ७ मत ल्याउँदै विजयी भएका छन् । एमालेका ध्रुवकुमार शाहीलाई उनले ११ हजार ६ सय १९ मतान्तरले पराजित गरेका हुन् । शाहीले ३० हजार ९ सय ८८ मत ल्याएका छन् । सुर्खेत२ मा कांग्रेसका हृदयराम थानी ३४ हजार ६ सय २५ मतसहित विजयी हुँदा एमालेका जिल्ला अध्यक्ष अमृतकुमार बीसी ५ हजार ६७ मतान्तरले पराजित भएका छन् । ०७४ मा एमालेका नवराज रावतसँग पराजित भएका थानीले यसपटक गठबन्धनको बलमा जित निकालेका हुन् । डोल्पामा गत निर्वाचनमा एमालेबाट जितेका धनबहादुर बुढा यसपालि एकीकृत समाजवादीमा छन् । उनले एमालेका गणेशबहादुर शाहीलाई भारी अन्तरले पराजित गरेका छन् । बुढा ११ हजार २ सय २५ मतसहित विजयी हुँदा उनकै पूर्वसहकर्मी शाहीले ५ हजार ४ सय ९८ मतमा चित्त बुझाए । यसअघि मुगुबाट एमालेका गोपालबहादुर बमले प्रतिनिधिसभामा प्रतिनिधित्व गरेका थिए । अहिले त्यहाँ पनि एमाले पछाडि छ । बिहीबार राति ९ बजेसम्म कांग्रेसका ऐनबहादुर शाही ठकुरी ५ हजार २ सय ५५ मतसहित अघि रहँदा एमालेका राजबहादुर कार्कीले ४ हजार २ सय ४४ मतसहित उनलाई पछ्याइरहेका छन् । मतगणना गर्न बाँकी रहेका कालीकोट, हुम्ला र रुकुम पश्चिम माओवादीका प्रभाव क्षेत्र मानिन्छन् ।प्रतिनिधिसभामा सबैजसो सिट गुमाउनुमा गठबन्धनलाई पहिलो कारण मान्छन् एमाले प्रदेश अध्यक्ष विनोदकुमार शाह । कहाँ ४५ वटा दलको गठबन्धन, कहाँ एउटै पार्टी, दैलेखबाट प्रदेशसभा २ (२) मा ९ हजार ४ सय ६४ मतसहित विजयी उनले भने, उनीहरूले जितेका ठाउँमा पनि हाम्रो झिनो मतान्तर छ । उनले पनि झिनो मतले जितेका हुन् । उनका प्रतिस्पर्धी माओवादीका योगेन्द्रबहादुर शाहीले ९ हजार ३ सय ८१ मत पाएका थिए । प्रदेशसभामा भने एमालेले ४ सिट जितेको छ । यसअघि प्रदेशसभामा माओवादी पहिलो दल थियो । ४० सदस्यीय कर्णाली प्रदेशसभामा यसअघि एमालेले प्रत्यक्ष र समानुपातिक दुवै गरी २० सिट जितेको थियो । एमालेका प्रदेश इन्चार्ज यामलाल कँडेलले प्रदेशमै जित दोहोर्याएका छन् । मुख्यमन्त्रीको आकांक्षासहित आफूभन्दा कनिष्ठ नेताहरूलाई प्रतिनिधिसभाको उम्मेदवार बनाएका उनले कांग्रेसका कालीप्रसाद शाक्यलाई पराजित गरेका हुन् ।०७४ मा कर्णालीका ६९ स्थानीय तहमध्ये २७ वटा जितेर पहिलो भएको एमालेले वैशाखमा सम्पन्न स्थानीय निर्वाचनमा १५ ठाउँमा चित्त बुझाएको थियो । एमालेको अवस्था कमजोर हुनुमा शीर्ष नेताको दम्भ, हेभिवेट नेताको अभाव, संगठन राम्रो भए पनि यसअघि जितेर गएका सांसदले कार्यकर्ताका मागलाई बेवास्ता गर्नु प्रमुख कारण रहेको बताउँछन् राजनीतिक विश्लेषक अर्जुन अयडी । कर्णालीको सन्दर्भमा कार्यकर्ताको माया पनि पछिल्लो समय एमालेप्रति घट्दै गएको छ, उनले भने, अरू पार्टीभन्दा संगठन बलियो भए पनि कर्णालीमा यामलाल कँडेलबाहेक हेभिवेट नेता खासै छैनन्, उनमा पनि स्पष्ट भिजन र मिसन नहुँदा कार्यकर्तामा पार्टीप्रति आकर्षण छैन । उनले पार्टीमा बढ्दो अन्तर्द्वन्द्व र विभाजनको असर पनि गहिरो हुँदै गइरहेकाले एमाले कमजोर बन्दै गएको दाबी गरे । मध्यपश्चिम विश्वविद्यालयका उपप्राध्यापक कमल लम्सालले राजनीतिप्रति युवा पुस्तामा निराशा हुनु, अधिकांश युवा बाहिर हुनु, उम्मेदवारहरूले व्यक्तिगत स्वार्थलाई आफ्नो उपलब्धि मान्नु, दलहरू पुस्तान्तरण नहुनुलगायतका कारणले कर्णालीमा सबै ठूला दलको प्रभाव घट्दै गएको बताए । उनका अनुसार नेताहरूले चुनावमा उठाएका एजेन्डा भुल्दा सबै दलप्रति जनविश्वास घट्दै गएको छ ।"
अलग धारलाई जोड्न राष्ट्रिय स्वतन्त्र पार्टीलाई चुनौती,"(काठमाडौं)नेपाली राजनीतिमा असार ७ गतेले कति दूरगामी असर पार्छ ? यसै भन्न सकिन्न किनभने भर्खरै सकिएको चुनावको जारी मतगणनाको परिणामले राजनीतिक विश्लेषकलाई चकित पार्ने गरी उदाएको राष्ट्रिय स्वतन्त्र पार्टी (रास्वपा) ले अबको पाँच वर्षमा निर्वाह गर्ने भूमिकाले धेरै हदसम्म यसको उत्तर निर्धारण गर्छ ।अहिलेलाई धेरैले बिर्सिसकेको असार ७ मा फर्कौं, जहाँ रास्वपाका नेतृत्वकर्ता रवि लामिछानेले राष्ट्रिय सभागृहमा आफ्ना शुभेच्छुक र केही इनर सर्कल का सदस्यबीच नयाँ दलको घोषणा गरेका थिए । राजनीतिलाई पुराना दलहरूले फोहोरी खेल बनाए पनि यो देश बदल्ने एउटै माध्यम भन्दै रविले नयाँ दल घोषणा गर्नुपर्नाको औचित्य पेस गरेका थिए घोषणासभामा । त्यो फोहोर सफा गर्न जाँदा मेरो जीउमा पनि फोहोर लाग्न सक्छ र केही क्षणका लागि म फोहोरी देखिन सक्छु तर तपाईंहरू नझुक्किनुहोला, उनले भनेका थिए, मैले सफा गर्दा लागेको हिलो र त्यो दुर्गन्धित हिलो एउटै नठान्दिनुहोला, म केही समय माग्छु तपाईंहरूसँग । रविले यसो भन्दै गर्दा राजनीतिक विश्लेषकको कानसम्म पनि उनको कुरा पुग्न सकेन । तर हतारहतार उनले चुनावी तयारी भने गरे । रविको दल कतिसम्म हतारमा गठन भएको थियो भने उनले कोषाध्यक्ष पनि मनले खाएको खोज्न सकेनन्, धादिङकी सामाजिक अभियन्ता बसुमाया तामाङलाई सहकोषाध्यक्ष बनाएर अघि बढे । कोषाध्यक्षको पद अहिले पनि उनको दलमा खाली छ । चौथो भए पनि सरकार निर्माणमा झन्डै निर्णायक हैसियतको दल बन्ने संकेत देखिएको रास्वपाका पदाधिकारी एकआपसबीच उति परिचित छैनन् । न विजेताहरू नै एकअर्कालाई लामो समयदेखि चिन्छन् ।अलगअलग पृष्ठभूमि र कर्मक्षेत्रबाट आएकाहरूलाई एक सूत्रमा जोड्ने राजनीतिक दर्शन बनाउन रास्वपालाई सजिलो छैन । आफ्ना सांसदलाई एकै लयमा मिलाएर लैजानु यसका सभापति रवि लामिछानेका लागि अर्को चुनौती हो । हामी एकअर्कालाई राम्रोसँग चिन्दैनौं, रास्वपाका केन्द्रीय सदस्य तथा प्रेस संयोजक गणेश कार्की भन्छन्, हतारमा गठन भएको हुनाले एकअर्काको पृष्ठभूमि जम्मै थाहा पनि छैन । मतगणनाको अन्तिम परिणाम आइसकेपछि छिट्टै नै अब कसरी अघि बढ्ने भन्नेबारे पार्टीमा छलफल हुने उनले बताए ।अबको रणनीति बनाउन छलफल हुनै बाँकी रहेको ललितपुर३ बाट निर्वाचित रास्वपाकी सांसद डा तोसिमा कार्की बताउँछिन् । चुनाव जित्नेहरूबीच भेटघाट गरेर छलफल पनि हुन पाएको छैन, उनले भनिन् । उनी प्रतिनिधिसभा सदस्यका लागि निकटतम प्रतिद्वन्द्वी एमालेका अमृत खड्काभन्दा १८ हजार २ सय बढी मत अर्थात् ३१ हजार १ सय ६३ मत ल्याएर विजयी भएकी हुन् । पाटन अस्पतालकी जनरल सर्जन ३३ वर्षीया तोसिमा राजनीतिमा कुनै दर्शनले डोर्याएर होइन, बेथितिबाट वाक्क भएर आएकी हुन् । चिकित्सक भएर काम गर्दा स्वास्थ्य क्षेत्रमा भएको भद्रगोल अवस्था र राजनीति गर्नेहरूले यसबाट लिएको अनुचित लाभका विरुद्ध आफू राजनीतिमा आएको उनको स्पष्टोक्ति छ । स्वास्थ्य क्षेत्र सुधारका लागि आवश्यक पहल गर्नुपर्ने डा गोविन्द केसीको माग र उनका सत्याग्रहरूमा साथ दिँदै आएकी उनी अब पनि आफ्नो प्रयास एक सांसदका रूपमा उही नै हुने बताउँछिन् । अस्पतालको जागिरबाट राजीनामा दिएर रास्वपाका लागि चुनावी मैदानमा उत्रिएकी तोसिमालाई उनको उम्मेदवारीले भन्दा मेडिकल काउन्सिलमा उनको आबद्धताको कारण देखाउँदै उम्मेदवारी खारेज गर्नु निर्वाचन आयोगको निर्णय र त्यसविरुद्ध सर्वोच्चको आदेशले चर्चामा आइन् ।तोसिमाले आफूमाथि मतदाताले सुम्पिएको यो विश्वास कायम राखिराख्न सक्लिन् त ? म सक्दो प्रयास गर्नेछु, उनी भन्छिन्, स्वास्थ्य क्षेत्रको निरन्तर सुधार र गुणस्तरीय सेवाको उपलब्धतामा म हिजो पनि थिएँ र अब पनि लागिरहेर त्यो विश्वासलाई कायम राख्छु ।भर्खरै गठन भएको हुनाले रास्वपाले धेरै निर्वाचन क्षेत्रमा उम्मेदवारीका लागि सार्वजनिक आह्वान गरेको थियो । यसरी आह्वान गर्दा इच्छुकले अनलाइनमा आवेदन दिन सक्थे । केन्द्रीय सदस्य गणेश कार्कीका अनुसार छोटो समयमै १५ सयजतिले उम्मेदवारी दिन तत्पर रहेको आवेदन पेस गरे । रास्वपाले प्रत्येक उम्मेदवारको प्रहरी रिपोर्ट, शैक्षिक योग्यताको प्रमाणपत्र तथा कुनै पनि नैतिक पतन हुने काम नगरेको स्वघोषणा गर्न पनि आह्वान गरेको थियो । आएकामध्ये ४ सयले सबै प्रक्रिया पूरा गरी आवश्यक कागजात पेस गर्नुभयो, कार्की भन्छन्, त्यसमध्ये पनि हामीले सर्ट लिस्ट गरेर प्राइमरी इलेक्सन गरी उम्मेदवारहरू छान्यौं । कतिपय उम्मेदवारलाई चाहिँ रास्वपा आफैंले उम्मेदवारीका लागि आग्रह गरेको थियो । डा तोसिमा यसरी आग्रह गरिने थोरै उम्मेदवारमध्येकी एक थिइन् ।काठमाडौं२ की विजेता सोविता गौतम र ७ का विजेता गणेश पराजुली सुरुमा गठन भएको २१ सदस्यीय पार्टी कमिटीका केन्द्रीय सदस्य थिए । काठमाडौं६ का विजेता शिशिर खनाल र ८ का विराजभक्त श्रेष्ठले उम्मेदवारी दिनका लागि आफैंले रास्वपासँग प्रस्ताव राखेका थिए भने चितवन१ बाट जित हासिल गरेका हरि ढकाल रास्वपा टिमले भेट्नुअघि स्वतन्त्र उम्मेदवारी घोषणा गरेर चुनावी मैदानमा उत्रिसकेका थिए ।एमालेको विद्यार्थी राजनीतिक पृष्ठभूमि भएका सेयर बजारका लगानीकर्ता ढकाल किन पनि चर्चामा छन् भने उनले कुनै समयका आफ्नै नेता पूर्वअर्थमन्त्री सुरेन्द्रप्रसाद पाण्डेलाई ७ हजार ५ सय ८१ मतको अन्तरमा ३४ हजार १ सय ८९ मत ल्याई हराए । स्थानीय तह निर्वाचनका बेला काठमाडौंमा मेयर बालेन्द्र साहको चुनावी अभियानमा पनि जोडिएका ३८ वर्षीय ढकाल ठूला दलप्रतिको वितृष्णाका कारण राजनीतिमा उत्रिएको बताउँछन् । तिनै पार्टी, तिनै नेताहरूले यहाँको चाहना, आवश्यकता बुझ्न सक्ने नदेखेर म नयाँ ढंगले अगाडि बढेको हुँ, उनले भने ।अमेरिकामा उच्च शिक्षा पढेर आएका पुर्ख्यौली घर तनहुँका शिशिर खनाल टिच फर नेपाल का संस्थापक हुन्, जसले सरकारी स्कुलमा गुणस्तरीय पठनपाठनको अभियान सुरु गरेका थिए । पछिल्लो समय उनले पिक एन्ड ड्रप नामको सामान अनलाइन डेलिभरी गर्ने व्यवसाय सम्हाल्दै आएका थिए । चर्चित उम्मेदवार कांग्रेसका भीमसेनदास श्रेष्ठ र एमालेका सर्वेन्द्र खनालभन्दा झन्डै दोब्बर मतले चुनिएका ४१ वर्षीय शिशिर आफ्नो व्यवसाय र शैक्षिक अभियानले गर्दा युवामाझ परिचित नै थिए । काठमाडौं७ बाट विजयी केन्द्रीय सदस्य गणेश पराजुली हस्पिटालिटी व्यवसायका साथै हस्तकलाका सामान विदेश निर्यातमा संलग्न छन् । ३९ वर्षीय पराजुलीको थप पृष्ठभूमि आफूलाई थाहा नभएको प्रेस संयोजक कार्कीले बताए । काठमाडौं८ का बहुप्रचारित स्वतन्त्र उम्मेदवार सुमन सायमीको लौरो चिह्नविरुद्ध दोब्बर मतले विजयी भएका शिशिरकै उमेरका विराजभक्त श्रेष्ठ यसअघि विवेकशील साझाबाट वाग्मती प्रदेशका लागि प्रदेशसभा सदस्य भएका थिए । यसरी अलगअलग पृष्ठभूमि र अभियानबाट आएकाहरू संसद्मा एउटै लयमा प्रस्तुत होलान् कि नहोलान् भन्ने प्रश्न आम रूपमा उब्जिनुलाई काठमाडौं२ बाट निर्वाचित सोविता गौतम स्वाभाविक ठान्छिन् । हाम्रा पृष्ठभूमि अलग होलान् र विचार पनि एकै नहोला तर हामी एकै लयमा नजानुको विकल्प छैन, उनले भनिन्, एउटै लयमा गएनौं भने जुन परिवर्तनका लागि युवाको उदय भयो र हाम्रो पार्टीको उदय भयो, त्यो सबै संकटमा पर्छ । दोलखामा जन्मीहुर्की पेप्सीकोलामा बस्दै आएकी २७ वर्षीया सोविता रास्वपाबाट चुनिएका सात सांसदमध्ये सबभन्दा कान्छी हुन् । २२ वर्षकी हुँदा उनले नेपाल टेलिभिजनमा स्वास्थ्य सरोकार भन्ने कार्यक्रम सुरु गरिन्, जो कोभिड सुरु नहुन्जेलसम्म पाँच वर्ष चल्यो । त्यसपछि केही समयका लागि नेपाल स्वास्थ्य अनुसन्धान परिषद्मा प्रेस संयोजक भइन् । कानुनमा स्नातक उनी पछि त्यहाँ सहायक कानुनी सल्लाहकार पनि भइन् । रास्वपा गठन हुने भएपछि रविको टोलीले सोवितालाई पनि केन्द्रीय सदस्यका रूपमा पार्टीमा सामेल गरायो । पार्टीका अन्य पदाधिकारी पनि अलग पृष्ठभूमिका छन् । उपसभापति डोरप्रसाद अर्याल होटल तथा रेस्टुरेन्ट व्यवसायी हुन् । पुर्ख्यौली घर धादिङ भएका ४४ वर्षीय उनी अहिले काठमाडौंमै बस्छन् । प्रवक्ता तथा महामन्त्री मुकुल ढकाल एमबीबीएस डाक्टर हुन् । रविको अगुवाइमा बनेको कालीकोटको रासकोट अस्पताल निर्माणमा २९ वर्षीय ढकालको सक्रिय भूमिका थियो । गोरखामा माओवादी अध्यक्ष पुष्पकमल दाहालसँग पराजित कवीन्द्र बुर्लाकोटी रास्वपाका महामन्त्री हुन् । उनको पूर्वशिक्षक तथा सामाजिक अभियन्ताको पृष्ठभूमि छ । त्यस्तै, प्रेस संयोजक कार्की मोरङ शनिश्चरेका हुन् । वातावरण विज्ञान पढेका ३७ वर्षीय उनी यसै क्षेत्रको परामर्शदाताका रूपमा काम गर्थे । पार्टी गठन भएको दुई महिनापछि उनका साथ डा अरनिको पाण्डे र सुमना श्रेष्ठ पनि केन्द्रीय सदस्य हुन पुगेका थिए ।सभापति रविनिकट मानिने दीपकराज बोहरा अर्का केन्द्रीय सदस्य हुन्, जो रविसँगै कुनै समय पत्रकारिता गर्थे । अर्का केन्द्रीय सदस्य विपिनकुमार आचार्य को बन्छ करोडपति, क्राइम प्याट्रोल लगायत टीभीका कार्यक्रम उत्पादक हुन् ।हामी अलग पेसा र अभियानबाट आएका भए पनि उद्देश्य एउटै छ, त्यही उद्देश्य नै हामीलाई जोड्ने साझा सेतु हो, सोविता भन्छिन्, त्यो उद्देश्य भनेको पुराना दलले सिर्जना गरेको बेथितिको अन्त्य गर्नु, भ्रष्टाचारलाई खत्तम पार्नु र देशलाई बस्न लायक बनाउनु । यसमा हामीबीच मतान्तर आउने छैन ।"
बच्छेबाजामा सुनुवारी लय,"(ओखलढुंगा)चिम्सो आँखा, होचो कद । निधार र गालामा बुढेसकालका धर्साहरू प्रस्ट छन् । पटुकामा बच्छेबाजा, चौबन्दीको तुनामा तुन्द्रुङ झुन्डिएका छन् मुर्चुंगा र बिनायो । आमा तपाईंलाई गीत गाउन आउँछ ? सोध्नै नपाई जुरुक्क उठिन् । पटुकीबाट बच्छेबाजा झिकेर दुई ओठको बीचमा च्यापिन् । पालैपालो एउटा हातले बच्छेबाजा र अर्को हात हल्लाउँदै फनफनी कम्मर मर्काएर नाचिन् । बाच्छेबाजामा गीतको धुन थियो । धुन सुनाइसकेपछि गीतको शब्द सुनाइन् बच्छेबाजा हार्मोनी, आम्माको छोरी भरमानी फलामे साँघु लम्तीको, छैन छोरी कम्तीकोसुनुवारी लय र शब्दमा बाच्छेबाजाको धुन र गीत सुनाउँदा सबै मन्त्रमुग्ध भए । त्यसपछि मुर्चुंगा र बिनायो बजाइन् । उनी लिखु९ पोकलीकी ५० वर्षीया संगीता सुनुवार हुन् । गाउँघरमा हुने बिहे, छेंवर, पास्नी जस्ता सामाजिक समारोहका रमाइलो कार्यक्रममा उनको उपस्थिति अनिवार्य हुने गर्छ । घण्टौंसम्म आफ्नो कला प्रस्तुत गर्न सक्छिन् । उनले यो कला माइतमै सिकेकी हुन् । रामेछापको दुरागाउँ माइत भएकी उनको बिहे १४ वर्षकै उमेरमै भएको थियो । सात बहिनी फुपूहरू थिए । सानैमा फुपूहरूबाट उनले बाजा बनाउन र गाउन सिकेकी हुन् । मातृभाषामै दर्जनौं गीत गाउन सक्छिन् । संगीतालाई डम्फु, टुङ्ना नाच, सेलो दोहोरीलगायत लोक नृत्य, वाद्ययन्त्र बजाउन र गीत गाउन आउँछ ।संगीताका चार छोरा, दुई छोरी, तीन नातिनातिना छन् । माइतमा औपचारिक शिक्षा नलिएकी उनले बिहेपछि प्रौढ शिक्षा पढिन् । दुग्धेश्वर स्वास्थ्य आमा समूहकी अध्यक्ष छिन् । गाउँटोल र समाजका लागि क्षमताले भ्याएको सबै काममा अग्रसर हुन्छिन् । सामाजिक काम भनेपछि घरको काम छाडेर दौडिने बानी छ ।आफ्नै छोराछोरीले भाषा संस्कृति भुल्दै गएकोमा उनलाई चिन्ता लाग्छ । अहिलेको पुस्ताले संस्कृति पटक्कै पछ्याएनन्, उनी भन्छिन्, मसँग भएको कला सँगै जाने भयो । कसैले न सिक्न खोज्छन् न चासो नै छ । उनले सुनुवारी भेषसँगै गहनाको पनि संरक्षण गरेकी छन् । ढुङ्री, बुलाकी, चारआनी, आठानी, कम्मरी, झम्के थैली, घिरलिंगे, गुहे (हँसिया) उनको मनपर्ने भेषभूषा र गहना हुन् । किरात समुदायअन्तर्गत पर्ने सुनुवारहरूको मूल थलोका रूपमा रामेछाप र ओखलढुंगालाई लिने गरिन्छ । उनीहरूलाई आदिवासी जनजातिमा सीमान्तकृत समुदायका रूपमा लिइन्छ । यो समुदायका कतिपय लोक संस्कृतिहरू बिस्तारै लोप हुने अवस्थामा पुगेका छन् । यसलाई संरक्षण गर्न जरुरी भएको संगीताले बताइन् । यति सुनाउँदै उनले आफ्नो भेषभूषासँगै जोडिएको गीतको अंश सुनाइन्झिरलिङ गुहे पिस्चिमाल, झुम्के त थैली कुरचामालकसुल ताकि गुप्चामाल, हवल किपिर किप्चामाल"
"छैटौंपटक संसद्मा पौडेल, किनारातिर सिटौला","लिङ्देनले रोके सिटौलालाईकांग्रेसभित्रको आन्तरिक शक्ति संघर्षमा मात्रै होइन, राष्ट्रिय राजनीतिमै जबजब संकट पैदा हुन्छ, कांग्रेस नेता कृष्णप्रसाद सिटौला निर्णायक भूमिकामा देखा पर्छन् । चाहे त्यो सात दल र माओवादीबीचको १२ बुँदे शान्ति सम्झौता गर्दा होस् वा गणतान्त्रिक नेपालको संविधान जारी गर्ने सन्दर्भमा । सिटौलाले निर्णायक र संकटको समाधान गर्ने भूमिका निभाएका छन् । पछिल्लो समय सत्ता गठबन्धन दलबीच मध्यस्थकर्ता बनेका सिटौलाले गठबन्धन दलभित्र विश्वास बढाउन मात्रै होइन, सिट बाँडफाँट र सत्ता साझेदारीका थुप्रै विषयमा नेतृत्व गरे । तर, सत्ता र संसदीय राजनीतिका चतुर खेलाडी सिटौला आगामी संसद्मा हुने छैनन् । कांग्रेसको १४ औं महाधिवेशनबाटै पार्टीमा युवालाई मौका दिने घोषणा गरेका सिटौलाको संसदीय राजनीतिमा समेत अब करिबकरिब पूर्णविराम लागेको छ । आफ्नो संसदीय राजनीतिक जीवनमा उपनिर्वाचनसमेत गरी आठ वटा चुनाव लडेका उनको यसपटक पाँचौं पराजय हो । उनले नवौंपटक मैदानमा उत्रिने इच्छा नराख्लान् भन्न सकिन्न । तर अहिले नै पार्टीमा युवालाई अघि बढाउने घोषणा गरिसकेका सिटौलालाई अब पाँच वर्षपछि उमेर र मतदाताको मनस्थिति दुवै अनुकूल हुने देखिन्न ।पार्टी महाधिवेशनमा सभापति शेरबहादुर देउवाको सहयोगीका रूपमा प्रस्तुत भएका सिटौला यसपटक सत्ता गठबन्धनको बलमा सरकार र संसद्मा प्रभावकारी ठाउँ लिने दाउमा थिए तर उनको त्यो सपना अपूरो बनेको छ । उनले गत निर्वाचनभन्दा बढी मत पाए पनि राष्ट्रिय प्रजातन्त्र पार्टीका अध्यक्ष राजेन्द्र लिङ्देनविरुद्ध यसपटक पनि जित निकाल्न सकेनन् । लिङ्देनले सिटौलालाई ३ हजार २ सय ७६ मतान्तरले पराजित गरेका छन् । सिटौलाले ३७ हजार ३ सय ८६ मत ल्याउँदा लिङ्देनले ४० हजार ६ सय ६२ मत ल्याएर जित हासिल गरेका हुन् । पुराना प्रतिस्पर्धी लिङ्देनसिटौलाको यो चौथो भिडन्त थियो । पछिल्लो पटक सिटौलाले ०७० मा लिङ्देनलाई पराजित गरे भने ०७४ र यसपटक लिङ्देनले सिटौलालाई पछि पारे । उनीहरू जसरी चुनावमा प्रतिस्पर्धी बनेका छन्, उनीहरूबीच वैचारिक र सैद्धान्तिक मतभेद पनि उसैगरी ठीक विपरीत छन् । राप्रपाका अध्यक्ष लिङ्देन राजसंस्थाका पक्षधर हुन् भने सिटौला अहिलेको संवैधानिक व्यवस्थाका हिमायती । लिङ्देन हिन्दु राज्यको वकालत गर्छन् तर सिटौला वर्तमान संविधानको धर्मनिरपेक्षता र समानुपातिक व्यवस्थाका पक्षधर हुन् । संविधानसभामा मस्यौदा समितिको संयोजक भएर भूमिका निर्वाह गरेका सिटौलालाई एक थरीले संविधानमा धर्मनिरपेक्षता, संघीयता र समानुपातिक व्यवस्था ल्याउन भूमिका खेल्ने नेताका रूपमा जससमेत दिन्छन् । २००६ सालमा तेह्रथुमको आठराईमा जन्मिएका सिटौला ०३३ सालदेखि संगठित रूपमा कांग्रेसमा लागेका थिए । ०४३ मा उनी झापा जिल्ला उपसभापति भए । ०४६ सालमा झापामा जनआन्दोलनको नेतृत्व गरेका सिटौला बहुदलपछि कांग्रेसको जिल्ला सभापति भए । ०५६ मा पार्टीको केन्द्रीय समन्वय विभाग प्रमुख भएका उनी १० औं महाधिवेशनबाट पहिलोपटक केन्द्रीय सदस्यमा निर्वाचित भए । उनी त्यसबेला कृष्णप्रसाद भट्टराईसँग नजिक थिए । पछि गिरिजाप्रसाद कोइरालाको विश्वासपात्र बने र पार्टीको महामन्त्रीको जिम्मेवारी पाए । त्यही बेला उनले उद्योगमन्त्री हुँदै ०६३ सालमा कोइराला नेतृत्वको सरकारमा गृहमन्त्रीसम्मको जिम्मेवारी पाए । बाबुराम भट्टराई प्रधानमन्त्री हुँदा उपप्रधान, रक्षा, कानुन न्याय तथा संविधानसभा व्यवस्थामन्त्री बन्ने अवसर पनि सिटौलाले पाए ।गिरिजाको विश्वासपात्र भए पनि उनको शेखपछि सिटौला पार्टीभित्र तेस्रो धारका रूपमा उभिए । १३ औं महाधिवेशनमा केन्द्रीय सभापति पदको उम्मेदवार बने । १४ औं महाधिवेशनसम्म आइपुग्दा भने उनी पार्टी राजनीतिबाट विश्राम लिने अवस्थामा पुगे । महाधिवेशनको मुखैमा सभापति देउवासँग सहमति गरेका सिटौलाले आफूले छोडेर आफूनिकट प्रदीप पौडेललाई देउवाको प्यानलबाट महामन्त्री उम्मेदवार बनाए । तर, पौडेलले पनि जित निकाल्न सकेनन् । यसपटकको निर्वाचनसम्म पनि सिटौलाले पार्टीभित्र आफूनिकटहरूलाई भागबन्डामा अवसर दिलाएका छन् । उनीनिकट रहेकै कारण यसपटक पनि प्रदीप पौडेल, शिवप्रसाद हुमागाईं र भीमसेनदास प्रधानले टिकट पाए । पौडेलले काठमाडौं५ बाट प्रतिनिधिसभा सदस्य जितिसकेका छन् । १३ औं महाधिवेशनबाट सानो गुटमा खुम्चिएका सिटौला १४ औं महाधिवेशनपछि झन् खुम्चिए, यसपटकको पराजयले कांग्रेसको राजनीतिमा उनी थप किनारा लाग्ने देखिएको छ ।"
प्रधानमन्त्रीमा शशांकको दाबी,"पूर्वी नवलपरासी (कास) पूर्वी नवलपरासी१ बाट लगातार चौथो पटक निर्वाचित भएका कांग्रेस पूर्वमहामन्त्री शशांक कोइरालाले प्रधानमन्त्रीको दाबी गर्ने बताएका छन् । विहीबार प्रतिनिधिसमा सदस्यमा बिजयी भएपछि कावासोतीमा सञ्चारकर्मीसँग बोल्दै कोइरालाले यो पटक प्रधानमन्त्रीको दाबी गर्ने धेरै जना देखिएको र आफ्नो पनि स्वतः दाबी रहेको सुनाए । प्रधानमन्त्रीमा फेरि शेरबहादुर देउवा पनि लडनुहुन्छ होला, गगनजीको पनि दाबी छ, मेरो पनि रहन्छ, उनले भने, अब मिलिजुली सरकार निर्माण हुने भएकाले त्यसको स्थायित्वका लागि ध्यान दिनुपर्ने अवस्था भने छ । युवालाई अघि बढाउनुको विकल्प नरहेको भन्दै उनले यो निर्वाचनले युवालाई अघि बढाऊ भन्ने सन्देश दिएको बताए । कोइरालाले एमालेका कृष्ण पौडललाई २ हजार ८२ मतान्तरले हराएका हुन् । कांग्रेसका पूर्वमहामन्त्री कोइराला ०६४, ०७०, ०७४ मा यही क्षेत्रवाट विजयी भएका थिए । कोइरालाले २७ हजार १ सय २७, एमालेका पौडेलले २५ हजार ४३ र राजन गौतम (रास्वपा) ले २३ हजार ३ सय १ मत पाए ।"
१३ हजार मतान्तरले दाहाल निर्वाचित,"(गोरखा)माओवादी केन्द्रका अध्यक्ष पुष्पकमल दाहाल प्रतिनिधिसभा निर्वाचनमा गोरखा२ बाट झन्डै दोब्बर मतले निर्वाचित भएका छन् । दाहालले २६ हजार १ सय ९ मत ल्याउँदा उनका निकटतम प्रतिस्पर्धी राष्ट्रिय स्वतन्त्र पार्टीका कविन्द्र बुर्लाकोटीले १२ हजार ६ सय ३९ मत पाएका छन् । दाहाल र बुर्लाकोटीबीच १३ हजार ४ सय ७० मतान्तर छ । गोरखा२ मा खसेको ५४ हजार ३१ मतमध्ये ३ हजार १ सय २४ बदर भएको थियो । सबैभन्दा धेरै मत ल्याउने रेकर्ड बनाएर संसद् छिर्ने चाहनाअनुसार निर्वाचन प्रचारको अधिकांश समय गोरखामा खर्चिएका दाहालले ५१ प्रतिशत मत पाएका छन् । असोज २३ मा उम्मेदवारी दर्तादेखि नै प्रचारका लागि गोरखामा केन्द्रित बनेका उनको ध्यान जित्न मात्रै भन्दा पनि रेकर्ड ब्रेक गर्नेमा थियो । २०६४ मा माओवादीबाट यही क्षेत्रमा निर्वाचित बाबुराम भट्टराईले खसेको मतको ८३ प्रतिशत मत ल्याएका थिए । दाहालले त्योभन्दा बढी मत हासिल गर्ने दाबी माओवादी नेताकार्यकर्ताले गर्दै आएका थिए ।असोज २९ मा गठबन्धन दलका कार्यकर्ता प्रशिक्षणलाई सम्बोधन गर्दै भट्टराईले दाहाललाई आफ्नो रेकर्ड तोड्न चुनौती पनि दिएका थिए । २०६४ मा भट्टराई गोरखा२ बाट ४६ हजार मत ल्याएर विजयी भएका थिए । प्रतिस्पर्धी दलका उम्मेदवारसँग उनको ४० हजार मतान्तर थियो । त्यो बेला निर्वाचन क्षेत्र धेरै थिए, ४६ हजार मत सबैभन्दा धेरै थियो, अहिले निर्वाचन क्षेत्र घटेकाले त्यो सजिलै कट्छ, ४० हजार मतान्तर पनि मेट्न गाह्रो पर्दैन, भट्टराईले दाहालका सामुन्ने भनेका थिए, कुल खसेको मतको तपाईंले ९० प्रतिशत कटाउनुपर्छ, ८३ त पहिले नै थियो, यो तपाईंलाई चुनौती हो ।माओवादी नेताकार्यकर्ता अत्यधिक मतका साथ दाहाललाई विजयी गराउन भन्दै अहोरात्र खटिएका थिए । दाहाल गोरखा आउँदा प्रायः भट्टराईसँगै प्रचारमा हुन्थे । ०७४ मा विजयी बनेको आफ्नो क्षेत्र दाहाललाई सुम्पिएका भट्टराईले देशभरको अन्य क्षेत्रको तुलनामा गोरखाबाट असाधारण परिणाम ल्याउन बलबुताले भ्याएसम्म दाहाललाई साथ दिएका थिए । माओवादीका वरिष्ठ उपाध्यक्ष नारायणकाजी श्रेष्ठ पनि सुप्रिमो लाई अत्यधिक मतले विजयी गराउन आग्रह गर्दै गोरखा२ का गाउँबस्ती पुगेका थिए । यो क्षेत्रमा हाम्रो प्रतिस्पर्धा नै छैन, श्रेष्ठले एक कार्यक्रममा भनेका थिए, तर निर्वाचनमा उम्मेदवार भइसकेपछि त्यही ढंगले अघि बढ्नुपर्यो । सबैभन्दा बढी मतान्तरले विजयी घोषणाको सफलता हासिल गर्नु छ ।गठबन्धन दलले मुख्य प्रतिस्पर्धी मानेका एमाले उम्मेदवार भने यो क्षेत्रमा तेस्रो स्थानमा पुगेका छन् । एमालेका अब्दुस मियाँले ७ हजार ३ सय ९५ मत मात्रै पाए । कांग्रेसकै केही कार्यकर्ताको मत बाँडिँदा दाहालको असाधारण परिणाम ल्याउने चाहना पूरा हुन नसकेको माओवादीका एक जिल्लास्तरीय नेता बताउँछन् । गोरखा१ मा भने कांग्रेसका राजेन्द्र बजगाईंले जितेका छन् । ०७४ को निर्वाचनमा गोरखा१ (२) मा एमालेका रामशरण बस्नेतसँग पराजित बनेका बजगाईंले यसपटक प्रतिनिधिसभामा भारी मतान्तरसहित बस्नेतलाई हराएका छन् । १६ हजार ६ सय ४३ मतको फराकिलो अन्तरले बजगाईं विजयी भएका हुन् । उनले ३३ हजार ४ सय २८ मत प्राप्त गर्दा बस्नेतले १६ हजार ७ सय ८५ मत ल्याएर पराजित बने ।"
मुख्यमन्त्रीका दाबेदार,"(मकवानपुर)वाग्मती प्रदेशको मुख्यमन्त्रीका आकांक्षीमध्ये ३ जना विजयी हुँदा १ जना पराजित भएका छन् । मुख्यमन्त्री बन्ने योजनासहित चुनावी मैदानमा होमिएका कांग्रेसका इन्द्रबहादुर बानियाँ, माओवादी केन्द्रका शालिकराम जम्मकट्टेल र नेकपा (एकीकृत समाजवादी) का कृष्ण शर्मा खनाल विजयी भएका हुन् । एमालेबाट भावी मुख्यमन्त्रीको रूपमा हेरिएका प्रदेशसभाका पूर्वसभामुख सानुकुमार श्रेष्ठ भने पराजित भएका हुन् ।श्रेष्ठ राप्रपाका सुनिल केसीसँग पराजित भए । केसीले ६ हजार ५ सय ९८ मत ल्याउँदा श्रेष्ठले ५ हजार ७९ मत मात्रै प्राप्त गरे । उनले चुनावी अभियानमा आफू भावी मुख्यमन्त्री भएको दाबी गर्दै मत मागेका थिए ।हालको अवस्थामा सत्तारूढ गठबन्धनले प्रदेशसभाको नेतृत्व गर्ने प्रायः निश्चित देखिन्छ । यस्तो अवस्थामा वाग्मती प्रदेश कुन दलको नेतृत्वमा पर्छ, त्यो अन्तिम निर्वाचन परिणामपछि नै निष्कर्ष निस्कने विजयी नेताहरू बताउँछन् । कांग्रेसका बानियाँ मकवानपुर २ (२) बाट विजयी भएका हुन् । कांग्रेस वाग्मती प्रदेश सभापति बानियाँले एमालेका लालबहादुर थापालाई १ हजार ७ सय ८२ मतान्तरले पराजित गरे । सत्ता गठबन्धनबाट मुख्यमन्त्रीका अर्का दाबेदार माओवादी नेता जम्मकट्टेल धादिङ १ (२) बाट विजयी भए । उनले एमालेका गजेन्द्र भण्डारीलाई ७ हजार ४ सय २५ मतले पराजित गरे । गत प्रदेशसभामा माओवादी संसदीय दलका नेताको भूमिका निर्वाह गरिसकेका जम्मकट्टेलले १९ हजार ९ सय ३ मत प्राप्त गर्दा भण्डारीको पक्षमा १२ हजार ४ सय ७८ मत मात्रै परेको थियो ।चितवन१ (२) बाट वाग्मती प्रदेशसभा सदस्यमा एकीकृत समाजावदीका नेता खनाल विजयी भए । सत्ता गठबन्धनका उम्मेदवार खनालले १५ हजार ५ सय ७ मत ल्याउँदा उनका निकटतम प्रतिद्वन्द्वी एमालेका प्रकाश खनालले १४ हजार ७ सय ६८ मत ल्याएको चितवन१ का निर्वाचन अधिकृत रेशमराज सिग्देलले जानकारी दिए । आगामी सरकार निर्माणमा अहिलेकै गठबन्धन कायम रहेर एकीकृत समाजवादीको भागमा परे उनको नेतृत्वमा सरकार निर्माण हुने सम्भावना छ ।"
चितवनमा प्रमुख दल निरीह,"(चितवन)आसन्न निर्वाचनको मत परिणाम आउँदै गर्दा प्रतिनिधिसभाका ३ र प्रदेशसभाका ६ निर्वाचन क्षेत्र रहेको चितवनमा प्रमुख दलहरू सत्ता गठबन्धनका कांग्रेस, माओवादी केन्द्र तथा प्रमुख प्रतिपक्ष एमालेको अवस्था नाजुक देखिएको छ । हालसम्म प्रतिनिधिसभाका २ र प्रदेशसभाका ५ क्षेत्रको नतिजा आइसकेको छ । जसमध्ये प्रतिनिधिसभातर्फ क्षेत्र१ र २ मा नवगठित राष्ट्रिय स्वतन्त्र पार्टी (रास्वपा) लाई एकतर्फीजस्तै मत गयो । प्रदेश सभातर्फका ५ क्षेत्रमा सत्ता गठबन्धनका कांग्रेस र एकीकृत समाजवादीले समान ११ र एमालेले २ स्थानमा जित निकाल्दा एक क्षेत्रमा राष्ट्रिय प्रजातन्त्र पार्टी (राप्रपा) का उम्मेदवार विजयी भए । गणना भइरहेको क्षेत्र३ मा पनि गठबन्धनका उम्मेदवार माओवादी केन्द्रका डा भोजराज अधिकारीलाई राप्रपाका विक्रम पाण्डेले फराकिलो मतान्तरले पछाडि पारेका छन् । गणना जारी रहेको प्रदेशसभाको एक क्षेत्रमा माओवादीका उम्मेदवारअगाडि छन् ।रास्वपाका केन्द्रीय सभापति रवि लामिछाने उम्मेदवार रहेको चितवन२ मा प्रमुख दलका उम्मेदवारहरू धेरै मतले पछाडि परे । चितवन२ का मुख्य निर्वाचन अधिकृत रितेन्द्र थापाका अनुसार सो क्षेत्रमा कुल ८३ हजार ९ सय ६३ मत खसेको थियो । विजयी उम्मेदवार लामिछानेले ४९ हजार २ सय ६४ मत ल्याए, जुन खसेको मतको झन्डै ५९ प्रतिशत हो । लामिछानेका निकटतम प्रतिस्पर्धी कांग्रेसका उमेश श्रेष्ठले १४ हजार ९ सय ८३ मत ल्याए । २०७० को संविधानसभा सदस्य निर्वाचन र २०७४ को प्रतिनिधिसभा सदस्य निर्वाचनमा चितवन२ बाटै विजयी भएका एमालेका कृष्णभक्त पोखरेल यो पटक भने तेस्रो स्थानमा रहे । उनले १४ हजार ६ सय ४७ मत पाए ।लामिछानेले निकटतम प्रतिद्वन्द्वीभन्दा ३४ हजार बढी मत ल्याए । दोस्रो र तेस्रो स्थानमा रहेका उम्मेदवारले पाएको कुल मतभन्दा उनको मत २० हजारभन्दा बढी छ । २०७४ मा प्रतिनिधिसभामा निर्वाचित हुँदा निकटतम प्रतिस्पर्धीभन्दा १७ हजारभन्दा बढी मत ल्याएका पोखरेलले यो पटक त्यो मतान्तरभन्दा पनि ३ हजार कम मत पाए । यो क्षेत्रमा लामिछानेलाई एकतर्फीजस्तो मत प्राप्त भएको हो । चितवन१ को अवस्था यो हदसम्म नगए पनि प्रमुख दलका प्रभावशाली नेताहरू रास्वपाकै युवा उम्मेदवार हरि ढकालसामु फिक्का देखिए । यो क्षेत्रमा कुल ९५ हजार ४१ मत खसेको चितवन१ का निर्वाचन अधिकृत रेशमराज सिग्देलले जानकारी दिए । अन्तिम मत परिणामअनुसार ढकालले ३४ हजार १ सय ८९ मत ल्याएर विजयी हुँदा निकटतम प्रतिद्वन्द्वी एमालेका सुरेन्द्र पाण्डेले २६ हजार ६ सय ८ मत ल्याए । एमालेको विद्यार्थी संगठन अनेरास्ववियु चितवनको पूर्वसचिवसमेत रहेका ढकाल केही वर्षयता सेयर कारोबारमा क्रियाशील थिए ।पाण्डे भने यही क्षेत्रबाट पछिल्ला दुवै संसदीय निर्वाचनमा फराकिलो मतान्तरले विजयी भएका थिए । उनी अर्थमन्त्रीसमेत भए । लामो राजनीतिक अनुभव बटुलिसकेका पाण्डे एमालेका केन्द्रीय उपाध्यक्ष पनि हुन् । यो क्षेत्रमा सत्तारूढ गठबन्धनले कांग्रेसका विश्वनाथ पौडेललाई उम्मेदवार बनाएको थियो । अर्थशास्त्रमा विद्यावारिधि गरेका पौडेल राष्ट्रिय योजना आयोगको उपाध्यक्षका रूपमा १४ महिने यात्रामा बिट मार्दै चुनावी मैदानमा होमिएका थिए । उनी २४ हजार ९ सय ९० मत ल्याएर तेस्रो स्थानमा रहे ।चितवन३ मा सत्ता गठबन्धनले माओवादीका अधिकारीलाई उठाएको छ । मतगणना जारी रहेको यो क्षेत्रमा राप्रापाका पाण्डे शीर्ष स्थानमा छन् । यहाँ एमालेले उम्मेदवार नै कायम राखेन । स्वतन्त्र उम्मेदवारी दिएका कांग्रेसका निलम्बित केन्द्रीय सदस्य दिनेश कोइरालालाई उसले समर्थन गरेको थियो । तर, हालसम्म कोइराला चौथो स्थानमा छन् । बरु रास्वपाकी जिता बराल उनीभन्दा अघि देखिएकी छन् । चितवनका सवै क्षेत्रमा प्रमुख दलहरूले यो पटक नयाँ र यसअघि संसद्मा रहेको सांसद संख्याका आधारमा साना भनिने दलहरूबाट राम्रै चुनौती खेप्नुपर्यो ।चितवनको राजनीतिक दलहरूको अवस्था र चुनावी इतिहासबारे अध्ययन गरेर पुस्तकसमेत लेखेका प्रध्यापक राजेन्दप्रसाद्र रेग्मी चितवनका मतदाता सत्ता निकटका दलहरूलाई मन नपराउने मनोभावनामा रहने गरेको बताउँछन् । २०३७ सालको जनमतसंग्रहमा निर्दलभन्दा बहुदल रोजेको जिल्ला हो चितवन । त्यसैगरी, निर्दलीय रूपमा भएका राष्ट्रिय पञ्चायत सदस्य निर्वाचनमा पनि पञ्चायतविरोधी वामपन्थीहरू जागृतप्रसाद भेटवाल र भीमबहादुर श्रेष्ठलाई निर्वाचित गर्ने जिल्ला हो चितवन । बहुदलपछि भएका हरेक निर्वाचनमा फरकफरक नतिजा आएको छ । २०४८ सालमा सबै क्षेत्रमा वामपन्थीहरू विजयी हुँदा २०५१ सालमा वामपन्थी र कांग्रेसले आधाआधा क्षेत्रमा जिते । २०५६ मा सबै क्षेत्रमा कांग्रेस विजयी भयो । संविधानसभाको पहिलो निर्वाचनमा सबै क्षेत्रमा कांग्रेस उम्मेदवार पराजित भए । २०७० सालमा २२ क्षेत्रमा एमाले र कांग्रेस तथा एउटामा राप्रपा विजयी भए । त्यो बेला माओवादीका उम्मेदवारहरू सबै क्षेत्रमा पराजित भए । २०७४ मा प्रतिनिधिसभा र प्रदेशसभाका सबै क्षेत्रमा वामपन्थी उम्मेदवारहरूले जित हात पारे । यो पटक नतिजा आएको प्रतिनिधिसभाका दुवै क्षेत्रमा नयाँ दलको लहरसामु प्रमुख दल टिक्न सकेनन् । नतिजा आउन बाँकी एउटा क्षेत्रमा पनि राप्रपा अगाडि छ । प्रमुख दलहरू कमजोर भएका कारणले यसो भयो । सरकारमा जाँदा गरेको कामले मतदाताको मन जितेन । कतै त दोहोरिएर तेहरिएर पनि उम्मेदवार उठे । जनताका समस्यामा जिल्लाका दलहरूले राम्रो भूमिका नखेल्दा पनि नयाँ दल र उम्मेदवारप्रति मतदाताको मन सोहरिएको हुन सक्छ, कुनै बेला राजनीतिमा सक्रिय रही हाल समाज अध्ययनमा लागेका डिल्लीराम पोखरेलले भने । चितवनमा दलहरूको आन्तरिक खिचातानी पनि कम थिएन । माओवादीसँग गठबन्धन गरेर निर्वाचनमा गएका कारण २०७४ को स्थानीय निर्वाचनदेखि सुरु भएको चितवन कांग्रेसभित्रको किचलो यो पटक स्थानीय हुँदै संसदीय निर्वाचनसम्मै कायम रह्यो । २०७० मा तत्कालीन कांग्रेस सभापति सुशील कोइरालाविरुद्ध बागी उठेका कारण कारबाही भोगेका पार्टीका पूर्वजिल्ला सभापति विकास कोइरालाले पनि यो पटक खुलेरै पार्टी नेतृत्वको आलोचना गरे । कांग्रेसले उठाएका प्रतिनिधिसभाका दुवै उम्मेदवार जिल्लाको राजनीतिमा भिजेका थिएनन् । पार्टी सभापति शेरबहादुर देउवा र श्रीमती आरजु देउवानिकट रहेका कारण टिकट पाएको भनेर चितवन कांग्रेसभित्रै असन्तुष्टि चर्केको थियो । एमालेभित्र पनि फुटको असर पर्यो । यी सबैको फाइदा टेलिभिजन कार्यक्रमबाट ख्याति कमाएका, बोल्न सक्ने कला र खुबी भएका लामिछानेले उठाए, भन्छन् पोखरेल । चितवन३ मा ५ वर्षअघि निर्वाचित माओवादी केन्द्रका अध्यक्ष पुष्पकमल दाहालले विकास निर्माणको राम्रै काम गरेको दाबी उनका कार्यकर्ताहरू गर्छन् । तर, यसपल्ट उनी एकाएक अन्तिम समयमा गोरखा गएर उठे । कुनै बेला दाहालसँगै राजनीति गरेका पोखरेलले लामिछाने यहाँ आउने थाहा पाएर नै दाहाल गोरखा गएको अड्कल काटेका थिए । चुनावी नतिजा हेर्दा त्यो सही भएको पोखरेलको भनाइ छ ।दाहालले न वर्गको राजनीति गरे, न क्षमता भएकालाई अगाडि बढाउने काम गरे । त्यसैले चुनावमा गाह्रो हुने देखेर उनी सुरक्षित ठाउँतिर लागेका हुन् । राजनैतिक सुधार र संगठन निर्माणमा उनले के गरेका रहेछन् भन्ने हेर्न आज उनले छाडेको ठाउँमा राप्रपाका उम्मेदवारले लिएको अग्रताले नै प्रस्ट पार्छ, पोखरेलले भने ।"
मकवानपुरमा राप्रपाको पुनरागमन,शिष्यद्वारा गुरु पराजितमकवानपुर२ मा बाट एमालेका महेश बर्तौला निर्वाचित भएका छन् । सत्ता गठबन्धनका उम्मेदवार नेकपा (एकीकृत समाजवादी) का स्थायी समिति सदस्य विरोध खतिवडालाई ४ हजारभन्दा बढी मतान्तरले पराजित गर्दै ३९ वर्षीय बर्तौलाले संसदीय यात्रा तय गरेका हुन् । खतिवडा बर्तौलाको राजनीतिक यात्राका गुरुसमेत मानिन्छन् तर शिष्यबाटै उनी पाराजित भएका हुन् । ८६ हजार ३१ मत खसेकोमा बर्तौलाले ३४ हजार ९ सय १६ मत पाएर विजयी भए । खतिवडाले ३० हजार ३ सय ९६ मत पाए । खतिवडा यसअघिका निर्वाचनमा यही क्षेत्रबाट लगातार ४ पटक निर्वाचित भएका थिए । संसदीय निर्वाचनमा जिल्लाका वामपन्थी नेतामध्ये धेरैपटक जनमत पाएका खतिवडाको अपराजित यात्रामा बर्तौलाले पूर्णविराम लगाइदिएका छन् । विद्यार्थी राजनीति हुँदै गत वर्ष मात्रै पार्टीको राजनीतिमा लागेका बर्तौला पहिलोपल्ट संसदीय निर्वाचन लडेका हुन् । उनी हाल एमाले वाग्मती प्रदेश कमिटीका उपसचिव तथा प्रचार विभाग प्रमुख छन् ।
जनता ब्युँझिएका बेला,"निर्वाचन तथा मतदानका क्रममा देखिएको नागरिकनिराशाको नतिजास्वरूप मतपरिणाम भने केही चाखलाग्दो आएको छ । आम नागरिकलाई पनि खल्तीको गोटी ठानेर निर्वाचनलाई प्राविधिक वैधता हासिल गर्ने संयन्त्र मात्र बनाउन उद्यत राजनीतिक दल र नेताहरूले ठूलै चोट भेटेका छन् । अन्तिम परिणाम आइसक्न बाँकी भए पनि अहिलेसम्मको गणनागणितले दिएको सन्देश प्रस्टै छ नागरिकहरूले देशमा सुधार चाहेका छन् । देशको मुहार फेर्न संसद् र सरकारमा पुग्ने अनुहारहरू बदल्न चाहेका छन् । स्थापित शक्तिहरू खिइनु एवं नयाँ राष्ट्रिय र क्षेत्रीय शक्तिहरू उदाउनु यसकै परिणति हो । अघिल्लो चुनावका तुलनामा एमाले र माओवादी केन्द्रको सिट संख्या नै उल्लेख्य घट्ने देखिएको छ भने कांग्रेसले पनि समानुपातिक मत राम्रैसँग गुमाउँदै छ । यस क्रममा केही महिनाअघि मात्र खुलेको राष्ट्रिय स्वतन्त्र पार्टी माओवादी हाराहारीको नयाँ शक्ति बनेर उदाउँदै छ । उता मधेशमा जनाधार भएका जनता समाजवादी पार्टी र लोकतान्त्रिक समाजवादी पार्टी खुम्चिँदै गर्दा त्यहाँ जनमत पार्टी उदाएको छ भने सुदूरपश्चिममा नागरिक उन्मुक्ति पार्टीले जग हाल्दै छ । मतपरिणामले स्पष्ट भन्छ लामो समयदेखि आलोपालोजसरी शासनसत्ता चलाउँदा पनि राष्ट्रोन्नति गर्न अक्षम नेताहरूसित नागरिकहरू वाक्कदिक्क छन् । त्यही भएरै आफ्नो सार्वभौम नागरिक शक्तिको उनीहरूले विवेकपूर्ण प्रयोग गरेका छन्, भलै केही अझै दोहोरिएका छन् । कैयौं वर्षदेखि समाजमा जरा गाडेका र नेटवर्किङ बिजनेस जस्तै लाभको सम्बन्धका रूपमा माथिदेखि तलसम्म जन्जाल फैलाएका दलहरूका सबका सब ठूला नेताहरू मुलुक समुन्नत नहुनुमा जो बढी जिम्मेवार छन् लाई हराउन पक्कै सम्भव हुँदैनथ्यो । फेरि संयोग यस्तो छ कि धेरैजसो प्रमुख नेताका गृहजिल्ला तथा निर्वाचन क्षेत्र ठूला सहरबाहिर छन्, जहाँ तुलनात्मक हिसाबले चलायमान मतदाता कम हुन्छन् । कोही ठूला नेताले त्यस्तै सहज निर्वाचन क्षेत्र खोज्दै आफूलाई सुरक्षित बनाएका छन् । यति हुँदाहुँदै पनि परीक्षित, उत्साहहीन र सपनाविहीन दल तथा नेताहरूबाट ठूलो संख्यामा मतदाता टाढिएका छन् । कतिपय स्थापित नेताहरूको शासकीय सपनालाई नागरिक विवेकको मतआँधीले उडाइदिएको छ । अचम्म त, यस चुनावले राजनीतिकसामाजिक आन्दोलनको पृष्ठभूमि र कुनै उल्लेख्य विरासत नै नभएको गत असारमा मात्र दर्ता गरिएको राष्ट्रिय स्वतन्त्र पार्टीलाई जसरी नयाँ शक्तिका रूपमा स्थापित गरेको छ, त्यो नेपाली राजनीतिक इतिहासको अभूतपूर्व घटना हो । २०१५ सालको मुख्य शक्ति कांग्रेस सात सालमा क्रान्ति गरेको पार्टी थियो भने नेपाल राष्ट्रवादी गोरखा परिषद्ले राणाहरूको विरासत बोकेको थियो । २०४८ सालपछि एमालेसित पञ्चायतविरुद्ध संघर्षको पृष्ठभूमि थियो भने राष्ट्रिय प्रजातन्त्र पार्टीले पञ्चायतकै विरासत बोकेको थियो । २०६२६३ सालपछि माओवादीसित सशस्त्र विद्रोहको पृष्ठभूमि जोडिएको थियो भने मधेशवादी दलहरूसित मधेश आन्दोलनको । यस परिप्रेक्ष्यमा राष्ट्रिय स्वतन्त्र पार्टी सर्वथा जादुयी ढंगबाट उदाएको छ । नेपालको राजनीतिक विकासमा यो आफैंमा एक विस्मयकारी परिघटना भए पनि यसका केही आधार भने अवश्य छन् । खास गरी सुशासन र सार्वजनिक सेवा वितरणजस्ता नागरिकजीवनसित प्रत्यक्ष जोडिएका सवालमा चुकेका स्थापित दलहरू आफैंले जनतालाई विकल्प खोज्न ठाउँ खाली गरिदिएका हुन् । अतः तुलनात्मक हिसाबले देशविदेश बुझेका, परीक्षण हुन बाँकी रहेका र जेलनेलको फुर्ती नछाँटेकाहरूलाई पत्याउन नेपाली जनतालाई गाह्रो नपर्नु स्वाभाविक हो । नागरिकको यही मनोविज्ञानलाई नयाँ पार्टीले पुँजीकृत गरेको हो । यहाँ भन्नैपर्ने हुन्छ आन्दोलन र जेलनेल राजनीतिक परिवर्तनका लागि महत्त्वपूर्ण भए पनि यो मात्रै पटकपटक संसद् र सरकारमा पुग्ने योग्यता नभएकामा नेपाली जनता अब प्रस्ट भैसकेका छन् । जसपा र लोसपाको जनमत खस्कनुको कारण पनि यही होÙ हिजो मधेश आन्दोलन हाँके पनि आज मधेशी जनताको जीवनस्तर र भुइँमुद्दा बोक्न उनीहरू विफलप्रायः भएको यथार्थलाई नयाँ दुई पार्टीले अवसरमा परिणत गरेका हुन् । आफैं बन्ने क्रममा रहेका यी नयाँ दलशक्तिहरू कुन रूपमा अघि बढ्छन्, आजै भन्न सकिन्न । तर यति चाहिँ अहिल्यै भन्न सकिन्छ उनीहरू जुन रूपमा अघि बढ्छन्, नागरिकले आगामी चुनावमा त्यही अनुरूप मतपुरस्कार वा मतसजाय दिनेछन् । यस सन्दर्भमा अबको राजनीतिक मार्ग प्रस्ट छ कि ठूला दलले पाठ सिक्छन् र आफूलाई सुधार्छन्, कि यी नयाँ दलले थप जरो गाड्छन् या आफैं बिलाउँदै जान्छन् र अरू नयाँ शक्ति उदाउँछन्, जसरी अहिले यी दल उदाए । कुरा प्रस्ट छ समस्याको अतिरञ्जित सैद्धान्तिकीकरण गर्दै बडाबडा शब्दाडम्बर मात्र सुनाउने तर महसुस हुने गरी सुधारको कुनै प्रयत्न नगर्ने दल तथा नेताहरूसित जनता सम्मोहित भैरहन सक्दैनन् । उनीहरूलाई आफ्ना दैनन्दिन समस्या र जीवनसित सोझै जोडिएका सवालहरूको चिन्ता छ, यही कारण उनीहरू नवतरुणहरूप्रति आकर्षित छन्, र आशावादी पनि । यो चुनावसित जोडिएका अरू केही पाटा पनि छन् । जस्तो, निर्वाचनपूर्वको गठबन्धन कति उचितकति अनुचित छुट्टै बहसको विषय हो, तर अहिलेका गठबन्धन र तालमेललाई मतदाताले सम्पूर्ण रूपमा नरुचाएको बुझ्न मतगणनाको अन्तिम परिणाम कुर्नुपर्दैन । अघिल्लो निर्वाचनपूर्वको वाम गठबन्धन अनुमोदन भएको सन्दर्भमा यतिचाहिँ भन्न सकिन्छ सैद्धान्तिक आधारमा भएको गठबन्धनलाई मात्रै मतदाताले सहजै स्विकार्दा रहेछन् । पहिलो हुने चुनिने र समानुपातिकतर्फ जसरी मत बाँडिएको देखिन्छ, त्यसबाट अनुमान गर्न सकिन्छ निश्चित दलमा झुकाव राख्ने मतदाता, जसलाई दलहरूले आफ्नै पोल्टाको सम्झेका थिए, तिनले पनि आफूहरू दलीय दास नभएको स्पष्ट सन्देश दिएका छन् । मतदाताको शौर्य र लोकतन्त्रको सौन्दर्य भनेकै यही हो । अर्को, ठूलो खर्च गरेर मात्रै चुनाव जितिने जुन डरलाग्दो प्रवृत्ति पछिल्लो समय मौलाइरहेको थियो, त्यसमा पनि यस पटक थोरै विराम लागेको छ, जुन सकारात्मक सुरुआत हो । मुख्य विषय, अब बन्ने संसद् र सरकारले परिणाम दिन सक्नुपर्छ, यसमै दलहरूको भविष्य निर्भर छ । यो चुनावको समवेत सन्देश र आम अपेक्षा यही हो ।"
घाम डुबी तारा नउदाएको निर्वाचन,"यस आम निर्वाचनका चार पक्ष विमर्शयोग्य छन् । एक आदर्श, सिद्धान्त, सांगठनिक कौशल र राजनीतिक उपादेयताजस्ता महत्त्वपूर्ण कसीमा पतित भए भनिएका मौजुदा ठूला दलका दलाधीश फेरि एक पटक मतदाताबाट अनुमोदित भए । दुई संघीय संसद्का लागि प्रतिस्पर्धामा रहेका उम्मेदवारहरू कुनै ठोस राष्ट्रिय संकल्प, महत्त्वपूर्ण ऐननीति र प्रस्ट कार्यक्रमका आधारमा चुनावमा सहभागी भएनन् । तीन तरंग उत्पन्न गर्न सफल राष्ट्रिय स्वतन्त्र पार्टी (रास्वपा) का मुख्य अभियन्ता र नेता प्रगति, ताजगी र नयाँ भन्न मिल्ने कुनै भिजन का वाहक होइनन् । चार यो निर्वाचन आफैंमा प्रतिनिधिसभा र प्रदेशसभाबीचको समेत प्रतिस्पर्धा थियो र प्रदेशसभा फेरि एक पटक छाया मात्र साबित भयो । केपी शर्मा ओली पुरस्कारका लागि योग्य नेता थिएनन् । उनले देखाएका सपना सबै बतासमा खेलिएका अर्थहीन कवाज थिए भन्ने प्रमाणित भइसकेको बेला हो यो । पाएको दुईतिहाइ बराबरको समर्थनलाई पूर्णतया अर्थहीन तुल्याउँदै संसद्को अवैधानिक विघटन गरेका पात्र हुन् । गोकुल बाँस्कोटाजस्ता उनीसँग सबैभन्दा नजिक रहेका र उनैको मन्त्रिमण्डलका सदस्यका रूपमा काम गरेका मान्छे भ्रष्टाचारमा चुर्लुम्म डुबेको दुनियाँले थाहा पाएको थियो । कोभिड महामारीजस्तो संवेदनशील समयमा प्रधानमन्त्रीका रूपमा उनी पूर्णतया गैरजिम्मेवार भएको प्रमाणित तथ्य हो । होली वाइन भनिने बदनाम काण्डका सबैभन्दा जिम्मेवार औपचारिक पदधारी ओली नै हुन् । भूराजनीतिक सन्तुलन कायम गर्ने मामिलामा समेत उनी असफल हुन् । प्रधानमन्त्रीका रूपमा मात्र नभई, पार्टी अध्यक्षजस्तो पदको सामान्य गरिमासम्म नरहने गरी ओलीद्वारा भएका सबै कृत्य सार्वजनिक छन् । साधारणतया व्यवस्थित संगठन मानिएको एमालेमा सबै विधि र पद्धति भत्काएर आफ्नो हैकम जमाउने अध्यक्ष उनै हुन् । निर्वाचनअघि एमालेबाट बाहिरिएका नेता घनश्याम भुसालका शब्दमा, पार्टी कार्यकर्तालाई दास र दुस्मन बाहेक अरू केही नठान्ने पनि उनै ओली हुन् । दास हुन इन्कार गर्दा ठूलो मूल्य चुकाउनुपरेका नेताकार्यकर्ताको पंक्ति उल्लेख्य भएको पार्टी ओली नेतृत्वकै एमाले हो । ओलीकै हैकमका कारण एकत्रित भएका दुई ठूला पार्टी फुटेर तीन चोइटा भएको जगजाहेर छ । अनि, ओलीसँग यस पटकको निर्वाचनका लागि कुन ठोस योजना र कार्यक्रम थियो र ?तिनै असफल प्रधानमन्त्री र असफल पार्टी अध्यक्षलाई झापा क्षेत्र नम्बर ५ का मतदाताले हजारौं मत दिएर विजेता तुल्याइदिए । किन ? कारण धेरै होलान् । सतहमा सहजै देखिने जवाफ धेरै जटिल छैन समाज एवं राजनीतिमा स्थापित शक्ति संरचनामा उँचो स्थान बनाएका ओलीले बाहेक अरू कसैले पनि बजेटका ठूला थैला ल्याउन सक्नेछैनन् । आम मतदातामाझ ठूलो प्रभाव पार्न सफल भनिएका रास्वपा आदि पनि ओलीजतिका विकास र समृद्धिप्रेमी ठानिएनन् । शेरबहादुर देउवाबारे धेरै भन्नुपर्दैन । सबैलाई थाहा छ, ओलीका सहृदयी मित्र उनी ओलीको असंवैधानिक कदमलाई असंवैधानिक भन्नसम्म अनकनाउने विपक्षी दलका नेता थिए । आफू प्रधानमन्त्री बन्ने संकेत नदेख्दासम्म उनले संसद् विघटनलाई गम्भीरतापूर्वक लिएका थिएनन् । त्यसो त उनी नेतृत्वको मौजुदा सरकार स्वयं पनि गतिलो भएको र आम जनताका हितमा खटिएको कुनै ठोस उदाहरण छैन । सामान्य सूचनाको पहुँचमा भएको जोसुकैले सहजै भन्न सक्छ देउवाले पार्टी सभापति वा प्रधानमन्त्रीका रूपमा पाएको कुनै पनि सफलता आम जनताको हितमा छैन । व्यक्तिगत, पारिवारिक र अलि पर गए आफ्नो गुटको हितसम्म मात्रै सोचेर काम गर्ने देउवा प्रतिनिधिसभा सदस्यका रूपमा मतदाताबाट अनुमोदित हुनुपर्ने सबल कारण केही थिएन । नेपाली समाजलाई अहिलेभन्दा बढी समतामूलक, समुन्नत र लोकतान्त्रिक बनाउनमा उनले गर्न सक्ने नयाँ योगदान केही पनि छैन । यस पटकको चुनावमा ओलीजस्तै उनको पनि विकास र समृद्धिजस्तो पुराना रटानबाहेक कुनै ठोस योजना र कार्यक्रम थिएन । त्यति धेरै मतका साथ उनै देउवा किन चुनिए डडेलधुराबाट ? बालुवा र गिट्टी, अलकत्रा र सिमेन्टका बोरा अनि यस्तै अनेक चीजबीज खरिद गर्न सक्ने पैसाका थैला देउवाबाहेक कसले ल्याउन सक्थ्यो र ? सामाजिक र राजनीतिक शक्ति संरचनाको उपल्लो थलोमा लामो समयदेखि कब्जा जमाएका देउवाबाहेक अरू विकल्प मतदाताका आँखालाई आकर्षक लागेनन् । गणतन्त्र एवं संघीयताका मुख्य सूत्रधार भनाउने इच्छा त बहुत हुँदो हो पुष्पकमल दाहाल प्रचण्डलाई, तर उनको राजनीतिलाई नजिकबाट नियाल्ने अधिकांशले अचेल उनलाई माहिर तिकडमबाज भन्छन् । मुद्दा र कार्यक्रम होइन, दाउपेचहरूका लागि उनको सम्झना र चर्चा अचेल ज्यादा हुन्छ । मजदुर र किसान, दलित र मधेशी, महिला र अल्पसंख्यकका नाममा गोलाबारुद चलाएर आएका प्रचण्डको पतनको योभन्दा पनि धेरै निराशाजनक र विद्रूप चित्र कोर्न सकिने आधार प्रशस्त छन् । यस पटकको चुनावमै उनले गरेका तिकडम सम्झँदा मात्र पनि काफी हुन्छ । अनेक लेनदेन गरे, गठबन्धनका जिलीगाँठा मिलाए, चितवनबाट गोरखा उक्लिए र आफ्ना पक्षमा हजारौं मान्छेलाई फेरि एक पटक लामबद्ध गराउन सफल भए । बस, उनको जम्मा मेधा यत्ति नै हो । के थियो र प्रचण्डसँग त्यति धेरै मतको हकदार बन्नलाई ? कुन योजना ? कुन ऐनको खाका ? कुन क्षेत्रको प्रगतिका लागि स्पष्ट चित्र ? अघिका धेरै निर्वाचनजस्तै यस पटक पनि उनले मोटा गफ गरेर मत मागेका थिए । उही बजेटका थैला, उही प्रधानमन्त्री बनेर झिलिमिली बनाइदिने विकासे पुडिया । उपेन्द्र यादवले यतिको तिकडम प्रदर्शन गर्न सकेनन् र बेमौज हारे । नत्र के फरक थियो यादव र प्रचण्डमा ? आफैंले उठाएका अनेक मुद्दा र ती मुद्दामा सयौंले दिएको आहुतिप्रतिको उनीहरूको धोकाधडीमा खास फरक थिएन ।ओली, देउवा र प्रचण्ड पहिल्यै स्थापित सामाजिक र राजनीतिक संरचनागत लाभांशका भागी भए । त्यसैका बलमा नेपाली राजनीति र संसदीय अभ्यासमा फेरि एक पटक उनीहरू नै निर्णायक बन्नेछन् । यी दलपति उठेकाभन्दा भिन्न क्षेत्रमा कांग्रेस, एमाले र माओवादीविरुद्ध जति मत खसे, यिनै दलाधीशप्रतिका आक्रोश र उदासीनताका भोट हुन सक्छन् ती । तर यथार्थको यो एउटा पाटो मात्रै हो । बिर्सन नहुने अर्को पाटो, जितेका कसैले पनि आवश्यक र पेचिला प्रश्न उठाएर, सांसदको भूमिका बुझाएर वा आफ्ना ठोस योजना सुनाएर मत पाएका होइनन् । नियालेर हेर्दा देखिन्छ, एउटा सामान्य रीतका रूपमा चुनावी प्रक्रिया पूरा भएको मात्र हो । नयाँ भनिएका तरंगका अन्तर्यमा खास नयाँपन केही छैन । छिटफुट देखिएका आशालाग्दा अनुहार त्राणसम्म पनि होलान् ? विश्वासभन्दा सन्देह ज्यादा छ । विगत केही महिनामा हाँपझाँप र हतारोबीच जोडजाम गरिएको पार्टी हो राष्ट्रिय स्वतन्त्र पार्टी । सीधा कुरा नामको चर्चा बटुल्न सफल टीभी कार्यक्रमका प्रस्तोता रवि लामिछानेको पत्रकारिता अब्बल र उदाहरणीय थिएन । चर्चा मात्रलाई मानक नमान्ने हो भने, उनले गरेको पत्रकारिताले स्थापना गर्न खोजेको मूल्यबारे गहिरोसँग सोचौं । पेसागत इमानदारी र कौशलका आधारभूत अपेक्षालाई समेत अनदेखा गरेका थिए उनले । मूलतः निराश नागरिकको असन्तुष्टिलाई पुँजीकृत गर्दै मौजुदा दल र नेतृत्वहरूलाई भद्दा गाली गर्ने प्लाटफर्मका रूपमा चर्चित थियो उनको कार्यक्रम । नेपाली आमवृत्तलाई गहकिलो र ओजिलो बन्न नदिनमा उनले समेत योगदान गरेका थिए । हजारौं मान्छेले मत दिएर जिताएका तिनै लामिछानेबाट नयाँ राजनीतिक संस्कार, समाजको अग्रगमनका लागि आवश्यक नयाँ चिन्तन र सोको कार्यान्वयन होला भनेर कसरी विश्वस्त हुन सकिन्छ ?सम्झौं त, दलहरू नयाँ होऊन् वा पुराना, शिक्षा र स्वास्थ्य सम्बन्धी कुनै राष्ट्रिय संकल्प अघि सारेर मत मागिएन । रोजगारी र इलम सृजनाका प्रस्ट कार्यक्रमका लागि मत मागिएन । उत्पादनका स्पष्ट कार्ययोजना सुनाएर जनमत प्रभावित पारिएन । कृषिमा फड्को मार्ने ठोस संकल्प र सो अनुसारको बुझिने कार्यक्रम पनि कसैको थिएन । ऐन र नीतिका खाका वा सो अनुसारका कार्यक्रमका आधारमा राजनीतिक ध्रुवीकरण गरेर पनि मतको अपेक्षा गरिएन । न नागरिकताको सवाल पेचिलो बन्यो, न समावेशिताका ठोस प्रश्नमा कोही बोल्यो । एउटाले मोटो शब्दमा सुशासन भन्यो, अर्काले भ्रष्टाचारको उस्तै मोटो विरोध गर्यो । धेरैले उपभोगको स्वर्ग आफ्नै निर्वाचन क्षेत्रमा ओराल्ने सपनाका पुडिया बनाएका थिए, त्यही बाँडे । निर्वाचनको बहानामा उठ्नुपर्ने जरुरी प्रश्न उठेनन्Ù ती प्रश्नमा भएका विमर्शका आधारमा कसलाई मत हाल्ने भन्ने निर्णयमा मतदाता जसरी पुग्नुपर्ने थियो, त्यो भएन । यसरी नै बिर्सन नहुने अर्को विषय पनि छ । पछिल्ला दुई निर्वाचनहरू खासमा संघीय प्रतिनिधिसभा र प्रदेशसभामध्ये कुन शक्तिशाली र आकर्षक भनेर प्रदर्शन गरिएका प्रतिस्पर्धासमेत थिए । प्रदेशसभा आफ्नो अनुहार देखाउने ठूलो सकस बेहोर्दै प्रतिनिसिभासँग स्पर्धा गर्दै थियो । एकै पटक निर्वाचन गर्दा प्रदेश सांसदका पद दलाधीशका लागि सहजै चलाउन मिल्ने हन्बेर्ना मात्रै बने । त्यसैले प्रतिनिधि सभाका उम्मेदवार चर्चाको शिखरमा रहे, गुट र व्यक्तिका गुनासा मिलाउन उपयोग गरिएको प्रदेश निर्वाचन यस पटक पनि ओझेलमा पर्योपारियो । संघीय सांसदको पदलाई प्राथमिक, शक्तिशाली, आकर्षक बनाउँदै प्रदेशलाई निकम्मा र फिका तुल्याइयो । त्यसो त प्रदेश संरचना र संघीयताको बदनामीमा समेत भोटको खेती गरियो । नयाँ भनिएको रास्वपाले प्रदेशमा उठिदिने मान्छे पाएन । पार्टी बनाउने र स्वतन्त्र भनाउने हतारोबीच त्यस पार्टीकाहरूले प्रदेशलाई प्राथमिकतामा राख्न सकेनन् । आफ्नो यो कमजोरी छोप्न, पछिल्लो समय चलाइएको संघीयताविरोधी मतलाई थप उकेरा लगाए । प्रदेश प्र्रतिनिधिलाई भोट हाल्न प्रयोग गरिएको मतपत्र नलिएको र भोट नहालेको प्रदर्शन गरेर उनीहरूले संविधानको मर्ममा समेत प्रहार गरे । मौजुदा ठूला दलले संघीयताप्रति सिर्जेको अविश्वासलाई नै लामिछाने र उनका साथीले मलजल गरे । के यही हो राजनीतिमा नयाँपन ? लोकतन्त्रको सबलता र प्रगतिका लागि चाहिने राजनीतिक संकेत यति नै हो ? वा, हिन्दु मतसमेतलाई उकेरा लगाउने गरी लामिछानेले भिरेको घण्टीको मालालाई नै परिवर्तनको सुरुआत मानौं ?निर्वाचन प्रक्रिया पूरा हुँदै गर्दा मलाई भने कवि भीमदर्शन रोकाले लेखेका पंक्तिको सम्झना भइरह्यो घाम डुबी तारा नउदाएको आकाश !"
सुरुल पुनको संघर्ष र माओवादीको दुर्दशा,"'राज्यसँग बुलेट र पार्टीसँग ब्यालेट विद्रोह समाचारमा  बाट लिइएका टिप्पणी:माओवादीको दुर्दशा हुनुको मुख्य कारण सुरुल पुनजस्ता योद्धाहरूको कदर नभएर नै हो ! भवीश्वर गौतमसक्कली योद्धा विस्थापित हुनु र नक्कलीको हावी हुनाले सुरुलको कदर हुन सकेन । हिजो युद्ध मैदानमा नेताहरूलाई बचाउन ज्यानको बाजी लगाएकाहरूलाई, ती नेता कुर्सीमा पुगेपछि बिर्सन्छन् । जे होस् सुरुलले रुकुमका जनताको मन जिते । अब जनमतको कदर गरी जनआवाजलाई उठाउनुहुनेछ भन्नेमा ढुक्क छौं । सुदीप सिल्वाल बस्नेतमाओवादी नेतृत्वले पद आफ्नो मान्छेलाई मात्र दिन्छ भन्ने कुरा दुनियाँलाई थाहा छ । अनि दुःखचाहिँ सुरुल पुनहरू गर्नुपर्छ । पार्टी नेतृत्वले टिकट नदिएर के भो त, जनताले विश्वास गरे । शिशिर वाइबा तामाङज्वालामुखी विस्फोटको ज्वलन्त उदाहरण हो यो । जनता सचेत भइसके । अब पार्टीले नै टिकट दिनुपर्छ भन्ने छैन । म केही गर्न सक्छु भन्नेहरूले प्रशस्त मत पाएका छन् । नारायण जोशीसुरुलजस्ता साहसीलाई पार्टीले कदर नगर्दाको नतिजा माओवादीले भोग्दै छ । कृष्ण कुँवरसक्कली राजनीतिक अनुहार । वर्षौं जेल बसेको, युद्ध गरेर आएको भनेर धक्कु दिनेहरूभन्दा तगडा । रञ्जन पौडेलएमालेलाई पनि काम गर्छु भन्नेलाई सहयोग गरेकामा धेरैधेरै बधाई । एस किङिइतिहास निर्मातालाई पार्टीले बेवास्ता गरेकै कारण पत्तासाफ हुने स्तरमा पार्टी र आन्दोलन पुगेको हो । अचुक असीमबधाई ! माओवादीको मात्र होइन हरेक दलको हैसियत यस्तै थियो । त्यसैले स्वतन्त्र उम्मेदवारको जन्म भएको हो । पार्वती पाण्डेपार्टीले यस्तो योग्य व्यक्ति नदेख्नु दुःखद । कृष्ण सुवेदीजनयुद्धको जिउँदा सहिद तथा होनहार व्यक्तिलाई नचिन्नु माओवादीको ठूलो गल्ती हो । वीरबहादुरिगरिबीलाई भजाएर आफू र आफ्नाका लागि मरिमट्ने सुप्रिमो लाई गतिलो झापड ? आयुश थापाबधाई छ कमरेड । मन छुने कथा र तस्बिर । पूर्वी रुकुमले सही मान्छे चुनेको छ । हरीश बुढाथोकी"
खुम्चिए कम्युनिस्ट पार्टीहरू,"पुरुषोत्तम घिमिरे, काठमाडौं"
"विप्रेषण, कर्जा, आयात र जग्गामा रुमलिएको अर्थतन्त्र","अर्थतन्त्रको अहिलेको असहज अवस्था लामो समयदेखि मुख्यतः चार क्षेत्रमा देखिएको प्रवृत्ति र एकआपसमा विकास भएको अन्तरसम्बन्धले गर्दा उब्जेको हो । मुलुकको अर्थतन्त्रको संरचना विप्रेषण, कर्जा, आयात र जग्गामा केन्द्रित छ । आयात र राजस्वलाई मात्र जोडेर गरिएको विगतको विश्लेषण अपर्याप्त छ । सो भाष्यमा विप्रेषणसहित कर्जा र जग्गाको कारोबारलाई पनि जोडेर समग्र अर्थतन्त्रको यथार्थ अवस्था चित्रण गर्नुपर्छ । विप्रेषणका कारण आम नागरिकको आय बढेर उपभोग्य वस्तु तथा सेवाको माग बढ्नुÙ वस्तु तथा सेवाको बढ्दो माग आपूर्तिका लागि बैंकिङ क्षेत्रबाट सहज रूपमा कर्जा प्राप्त हुनुÙ आपूर्तिका लागि स्थानीय उत्पादनभन्दा आयात सहज, नाफामूलक र न्यून जोखिमपूर्ण हुनुÙ उच्च आयात धान्न विप्रेषणमार्फत विदेशी मुद्रा उपलब्ध हुनुÙ उच्च प्रतिफल र सहज कर्जाका कारण जग्गामा लगानी बढ्नुÙ जग्गाको बढ्दो मूल्यका आधारमा सहज ढंगबाट कर्जा उपलब्ध हुनु र यो क्रमले लामो अवधिसम्म निरन्तरता पाउनुजस्ता कारणले मुलुकको आर्थिक संरचना नै फेरिएको छ । विप्रेषणले अर्थतन्त्रमा माग बढाए पनि सोही अनुरूप मुलुकभित्रै उत्पादन नबढ्नु, मुलुकको अर्थतन्त्र आयातमार्फत व्यापारीकरण र परनिर्भर हुँदै जानु एवं वित्तीयकरणमार्फत जग्गा द्रुत गतिले मौद्रिकीकरण हुनु तथा उच्च मूल्यवृद्धिका कारण मूल्य अभिवृद्धिको शृंखलाबाट बाहिरिँदै जानु मुलुकका लागि अत्यन्तै प्रत्युत्पादक अवस्था हो । यसका अलावा लामो समयदेखि अभ्यास गरिएको विस्तारकारी आर्थिक तथा मौद्रिक नीतिले आगोमा घ्यू थपेझैं सो प्रक्रिया र अन्तरसम्बन्धलाई थप तीव्रता दिएको छ । यी चार विषयबारे तल व्याख्या गरिएको छ ।विप्रेषणरोजगारीका लागि लाखौं नेपाली युवालाई बिदेसिनुपर्ने बाध्यताबाट आर्जित विप्रेषणकै कारण मुलुकको बाह्य क्षेत्र लामो समयदेखि धानिइरहेको प्रसंग नौलो होइन । अर्थतन्त्रको करिब २१ प्रतिशत र सम्पूर्ण विदेशी मुद्रा आर्जनमा ५६ प्रतिशतभन्दा धेरै योगदान रहेको विप्रेषण हाम्रो देशका लागि अत्यन्तै महत्त्वपूर्ण वित्तीय स्रोत हो । गत वर्ष करिब ८३ अर्ब डलर बराबर भित्रिएको विप्रेषण दीर्घकालमा पनि मुलुकका लागि विदेशी मुद्राको महत्त्वपूर्ण स्रोत रहनेछ । वित्तीय चक्रको हिसाबले हाम्रो अर्थतन्त्रमा विप्रेषणका तीन प्रमुख भूमिका छन् विदेशी मुद्रा भित्र्याउने, विस्तृत मुद्राप्रदाय बढाउने र आन्तरिक माग बढाउने । साथै मुलुकमा दिगो मानव विकास सम्बन्धी यदि केही उपलब्धि भएको छ भने त्यो नितान्त विप्रेषणकै कारण सम्भव भएको हो, जसमा राज्यको भूमिका न्यून छ । सम्भावना भनिएका दुई क्षेत्रमध्ये पर्यटनबाट हालसम्म वर्षमा १ अर्ब डलर बराबरको विदेशी मुद्रा आर्जन भएको छैन भने बिजुली निर्यातबाट, भारत उदार भएको खण्डमा, यो आर्थिक वर्षमा अहिलेसम्मकै सबैभन्दा धेरै १५१६ अर्ब रुपैयाँ बराबरको विदेशी मुद्रा आर्जन हुने अनुमान गरिएको छ । कालान्तरमा पूर्ण क्षमता अर्थात् ४० हजार मेगावाट विद्युत् निर्यात गर्दा पनि केवल ९१० अर्ब डलर बराबरको विदेशी मुद्रा आर्जन गर्न सकिनेछ जसका लागि जलविद्युत् उत्पादनमा ८० अर्ब डलर बराबरको लगानी जुटाउनुपर्छ । त्यसैले हाम्रो सन्दर्भमा स्रोतको हिसाबले विप्रेषणको अल्पकालीन तथा मध्यकालीन विकल्प देखिँदैन ।कर्जा वृद्धिराष्ट्र बैंकले अविरल रूपमा विस्तारकारी मौद्रिक नीति अवलम्बन गरेको परिप्रेक्ष्यमा बैंकिङ कर्जा उच्च दरले वृद्धि भई अर्थतन्त्रको आकार बराबर पुगेको छ । केही वर्षअगाडि मर्जरका नाममा राष्ट्र बैंकले गरेको अस्वाभाविक पुँजी वृद्धिका कारण पनि कर्जा उच्च दरले वृद्धि भएको छ । नेपालको आय स्तरको हिसाबले निजी क्षेत्रमा प्रवाह भएको कर्जाको परिणाम अत्यधिक हो । कतार, नेदरल्यान्ड्सजस्ता धनी राष्ट्रको निजी क्षेत्रको कर्जाको अनुपात हाम्रोजस्तै छ भने नेपालजस्ता अति कम विकसित देशहरूको औसत केवल ३१ प्रतिशत छ । लामो समयदेखि नोमिनल जीडीपीका तुलनामा उच्च दरले कर्जा वृद्धि हुँदै हाल आएर अर्थतन्त्रको आकारजत्रो हुँदा पनि नीतिनिर्माता तथा नियमन निकाय र शोध गर्ने संघसंस्था सो परिदृश्य सम्बन्धी बेखबर रहनु, हाम्रो नीति निर्माणको प्रक्रियाको विश्वसनीयता र क्षमतामाथिको गम्भीर प्रश्न हो । प्रतिव्यक्ति आय १ हजार ४ सय डलर पनि नपुगेको तथा कम विकसित मुलुक हुँदैको अवस्थामा निजी क्षेत्रमा प्रवाह भएको कर्जा करिबकरिब अर्थतन्त्रको आकार बराबर पुगेको सन्दर्भमा विकासशील राष्ट्रका रूपमा स्थापित हुँदा अर्थतन्त्रको आकारको दाँजोमा कर्जाको अनुपात कति पुग्ने हो भन्ने विषय गम्भीर छ । यही रफ्तारमा कर्जा वृद्धि भए अरू ११ वर्षमा बैंकिङ क्षेत्रको कर्जाको आकार अर्थतन्त्रको आकारभन्दा दुई गुणा ठूलो हुन गई उच्च कर्जाका कारण समग्र अर्थतन्त्रमा पर्न सक्ने जोखिमबारे बेलैमा सचेत हुन आवश्यक छ । अधिकांश व्यवसायको प्राथमिक पुँजी पनि कर्जामार्फत नै जुटाउने गरिएको सन्दर्भमा कर्जाको उच्च वृद्धिका साथसाथै व्यवसायको प्राथमिक जोखिम पनि अप्रत्यक्ष रूपमा बैंकिङ क्षेत्रले नै वहन गर्नुपर्ने अवस्था छ ।साथै बिनाकुनै नियमन तथा पर्यवेक्षण सहकारीमार्फत हुने गरेको ठूलो निक्षेप परिचालन र कर्जा लगानीले वित्तीय क्षेत्र र सम्पूर्ण अर्थतन्त्रलाई नै उच्च जोखिमतिर धकेलेको छ । पछिल्लो चरण सहकारीमा देखिएको अपचलनले सर्वसाधारणको निक्षेप गुम्ने जोखिम बढेको छ । निक्षेपमा दिने उच्च ब्याज जोहो गर्न सहकारीले जग्गामा गर्ने उच्च लगानीका कारण सहकारीको लगानी पनि उच्च जोखिममा परेको छ । यसका अलावा, अत्यन्तै अपारदर्शी व्यवस्थापनका कारण अधिकांश सहकारीको वित्तीय अवस्था नाजुक छ । अहिलेको न्यून तरलताको अवस्थामा यी सहकारी संस्थाले सर्वसाधारणको निक्षेप फर्काउन नसक्ने घटना दिनानुदिन बढ्दै जानेछ । आयात वृद्धिमुलुक परनिर्भर हुँदै गएको विषय नौलो होइन । सन् २००४ मा विश्व व्यापार संगठनको सदस्य हुँदा र सार्क अन्तर्गत दक्षिण एसियाली खुला व्यापार साफ्टा मा हस्ताक्षर गर्दा अर्थतन्त्रको आकारको १० प्रतिशत निर्यात र २५ प्रतिशत आयात गर्ने मुलुक हाल आएर ४ प्रतिशत निर्यात र ४० प्रतिशत आयात गर्दै ३६ प्रतिशतको व्यापार घाटा बेहोर्ने गम्भीर अवस्थामा पुगेको छ । हाम्रा समकक्षी मुलुकहरूले औसतमा २२ प्रतिशत निर्यात र ३२ प्रतिशत आयात गर्दै व्यापार घाटालाई अर्थतन्त्रको आकारको १० प्रतिशतमा सीमित राख्दा हाम्रो चालु खाता घाटा नै करिब १३ प्रतिशत पुगेको छ । यसरी मुलुकको व्यापार जुन स्थितिमा छ र हामी जुन हदमा परनिर्भर भएका छौं, यो परिस्थितिले मुलुक अत्यन्तै गम्भीर अवस्थाबाट गुज्रिरहेको र आर्थिक दुर्घटनातिर उन्मुख भएको संकेत गरेको छ । हाम्रो बढ्दो परनिर्भरतामा बैंकिङ क्षेत्रबाट बेलगाम प्रवाह हुने कर्जाको प्रत्यक्ष योगदान छ । सन् २०१६ सम्म विप्रेषणले धानेको व्यापार घाटामा त्यसपछिको अवधिमा उच्च वृद्धि हुँदै गएर चालु खाता पनि घाटामा परिणत हुँदै शोधनान्तर घाटा बढ्दा बाह्य क्षेत्र व्यवस्थापन अत्यन्तै चुनौतीपूर्ण हुँदै गैरहेको छ । सन् २०१८१९ देखि त सेवा क्षेत्र पनि बर्सेनि घाटामा गएको छ । हाम्रो सन्दर्भमा आयातसम्बद्ध आपूर्ति शृंखलामा नाफाको हिस्सा उच्च रहेकाले देशभित्रै उत्पादन गर्न सकिने सामान्य वस्तुसम्म आयात गर्ने प्रवृत्ति बढ्दै जानु अर्थतन्त्रका लागि अत्यन्तै प्रत्युत्पादक अवस्था हो । आयातमा उच्च गिरावट र विप्रेषणमा उच्च वृद्धि हुँदा पहिला त्रैमासिकमा शोधनान्तर स्थितिमा उल्लेख्य सुधार देखिएर ८३ महिना बराबरको वस्तु आयात धान्ने देखिए पनि शोधनान्तर स्थिति भने ऋणात्मक नै छ । शोधनान्तर स्थितिलाई विदेशी मुद्रामै गणना गर्ने हो, नेपाली रुपैयाँमा होइन ।जग्गाको मूल्यवृद्धिमुलुकभित्र हुने गरेको अनुत्पादक आर्थिक गतिविधिको सबैभन्दा ज्वलन्त उदाहरण जग्गा सम्बन्धी कारोबार र जग्गाको मूल्यवृद्धि हो । जग्गाको मूल्यवृद्धिका कारण जग्गालाई उत्पादनको महत्त्वपूर्ण स्रोतका रूपमा परिचालन गर्न सकिने आधार गुम्दै गैरहेको छ भने अर्थतन्त्रको मूल्यस्तर पनि द्रुत गतिमा बढ्दै गएकाले प्रतिस्पर्धात्मक क्षमतामा थप न्यूनीकरण भइरहेको छ । मुलुकले जग्गा सम्बन्धी कारोबारबाट करिब ७६ अर्ब रुपैयाँ अर्थात् कुल राजस्वको ७७ प्रतिशत परिचालन गरेको छ । यो अत्यन्तै ठूलो रकम हो । राजस्व परिचालनका नाममा अर्थतन्त्रका अन्य गम्भीर विषयलाई अवमूल्यन गर्नु कालान्तरमा प्रत्युत्पादक हुनेछ । यसका अलावा बन्ने ठेगान नभएको र आर्थिक रूपले सम्भावना नभएको बुढीगण्डकी जलविद्युत्जस्तो सेतो हात्ती परियोजनाका लागि बाँडिएको करिब ४० अर्ब रुपैयाँ मुआब्जाका कारण पनि जग्गाको भाउ उचालिएको छ । नेपालमा छोटो समयमा सबैभन्दा उच्च प्रतिफल दिने लगानीका रूपमा जग्गा नै स्थापित भैसकेका सन्दर्भमा जग्गामा लगानी सबैको प्राथमिकतामा परिरहेको छ । विविध शीर्षकमा बैंकिङ प्रणालीबाट प्रवाह हुने अधिकांश कर्जा पनि अन्ततोगत्वा जग्गा लगानीमा प्रयोग हुने गरेको छ । बैंकले पनि कर्जा सुरक्षणका लागि सबैभन्दा उपयुक्त धितो जग्गालाई स्विकार्ने भएकाले कर्जा र जग्गाको अन्तरसम्बन्ध गहिरिँदै गएको छ । यस्तो प्रवृत्तिले अर्थतन्त्रलाई दिनानुदिन अनुत्पादक बनाउँदै मुलुकको मूल्यस्तर उचालेर थप अप्रतिस्पर्धी बनाएको छ । नेपालका सन्दर्भमा जग्गाको बढ्दो मौद्रीकरणले स्रोत परिचालन र उत्पादक क्षेत्रमा प्रवाह हुने लगानीको प्रक्रियालाई नै अवरुद्ध गरेको छ । जग्गा बिक्रीबाट प्राप्त हुने मोटो रकम बिक्रेताले उत्पादन क्षेत्रमा लगानी गर्न वा बचत नगरी अर्को जग्गा खरिद गर्न वा उपभोगमै प्रयोग गर्ने भएकाले अधिकांश रकम आयातका लागि प्रयोग हुने गरेको छ । साथै जग्गा किन्दा आधिकारिक स्रोत देखाउनु नपर्ने र बेचेको रकम पूर्ण रूपले आधिकारिक स्रोतका रूपमा देखाउन पाइने व्यवस्थाले जग्गाको कारोबार र सेयरको कारोबार अनौपचारिक रूपले आर्जन भएको आय औपचारिक बनाउने सबैभन्दा सरल र प्रभावकारी माध्यम बनेको छ । विविध नीतिमार्फत यो क्रमलाई तुरुन्त निरुत्साहित गर्नुपर्छ । लामो समयदेखि उपर्युक्त यी चार क्षेत्रबीच विकास भएको अन्तरसम्बन्ध र सो सम्बन्धले समग्र अर्थतन्त्रलाई पारेको प्रभावको उठान नहुनु, शोधमूलक विश्वसनीय अध्ययन नहुनु र नीतिनिर्माता तथा नियामक संस्थाहरू नै यी विषयको गाम्भीर्यबारे अनभिज्ञ रहनुजस्ता कारणले सक्रिय नीतिगत व्यवस्थामार्फत समयमै सम्बोधन हुन नसकेको पुष्टि भएको छ । अर्थतन्त्रको संरचनामै परिवर्तन नल्याई अहिलेको चुनौतीको दीर्घकालीन समाधान हुन सक्दैन ।विगतमा भएको उच्च कर्जा वृद्धि र कर्जाको ठूलो आकारको प्रत्यक्ष प्रभाव तरलताको गम्भीर अवस्थाबीच वित्तीय क्षेत्र र बृहत् आर्थिक क्षेत्रमा देखिने क्रममा छ । लामो समयदेखिको उच्च कर्जा वृद्धिका बावजुद अस्वाभाविक रूपले देखिने अत्यन्तै न्यून खराब कर्जाको वास्तविक अनुपात आगामी दिनमा क्रमिक रूपले खुलासा हुँदै जानेछ । उपभोगका लागि आयात र लगानीका लागि जग्गामा निर्भर भएको हाम्रो आर्थिक संरचना अत्यन्तै प्रत्युत्पादक र जोखिमपूर्ण छ । औसतमा बर्सेनि २० प्रतिशतले कर्जा विस्तार हुने बैंकिङ क्षेत्रमा सुरुमा खराब कर्जा न्यून त हुन्छ तर कर्जा वृद्धिदर लामो अवधिसम्म संकुचित हुँदै गर्दा खराब कर्जा पनि निश्चित रूपले बढ्नेछ । गएको एक दशक भारतको बैंकिङ क्षेत्र न्यून कर्जा वृद्धिदर र उच्च खराब कर्जाको दोहोरो भुमरीमा नराम्रोसँग फसेको थियो । विगतमा अत्यधिक कर्जा लिई व्यापार गरेर मनग्गे नाफा कमाउनेहरू, जग्गामा अन्धाधुन्ध लगानी गर्नेहरू, वित्तीय अध्ययनबिना जग्गा हेरेर व्यवसायमा लगानी गर्नेहरू र नगद प्रवाह नहेरीकन जग्गाको धितोका आधारमा कर्जा प्रवाह गर्ने र नाफाका लागि अत्यधिक कर्जा वृद्धि गर्ने बैंक तथा वित्तीय संस्थाहरूले तत्काल समाधान हुन नसक्ने अहिलेको संरचनात्मक आर्थिक तथा वित्तीय अवस्थाबाट ठूलो झट्का बेहोर्नुपर्ने निश्चित छ । नेपालको मौद्रिक नीतिको इतिहासमा राष्ट्र बैंकले सम्भवतः पहिलो पटक अत्यन्तै कसिलो मौद्रिक नीति ल्याएको छ । लामो समयदेखि औसतमा बर्सेनि २० प्रतिशत कर्जा वृद्धिदरमा अभ्यस्त रहेको अर्थतन्त्रमा स्रोतको चरम अभावका कारण कर्जा वृद्धिदरलाई करिब १३ प्रतिशत अर्थात् नोमिनल जीडीपी वृद्धिदरभित्र सीमित राख्नुपर्ने बाध्यता अत्यन्तै असहज परिस्थिति हो । पहिलो त्रैमासिकमा १३ प्रतिशतले मात्र कर्जा वृद्धि भएको छ । सोही अनुरूप बाँकी अवधि कर्जा वृद्धि भए यो आर्थिक वर्ष केवल ५२ प्रतिशतले कर्जा वृद्धि हुनेछ जुन राष्ट्र बैंकले प्रक्षेपण गरेको १२५ प्रतिशतको आधाभन्दा पनि कम हो । हाम्रो अर्थतन्त्र कर्जामा अत्यधिक निर्भर रहेका कारण कर्जाको चरम अभावमा अर्थतन्त्रमा मागको उच्च संकुचन आएको छ, जसले गर्दा अधिकांश व्यवसाय उच्च जोखिममा परेका छन् । वास्तविक क्षेत्र र वित्तीय क्षेत्रको संस्थापनमा सीमित ठूला व्यापारी र व्यवसायीहरूको वर्चस्व रहेको हाम्रोजस्तो अर्थतन्त्रमा यी ठूला समूहहरूले एकआपसमा कर्जा अन्तरप्रवाह गरेर हालको अप्ठेरो अवस्थालाई व्यवस्थापन गर्न सक्नेछन् । तर अधिकांश साना तथा मझौला ऋणीहरू घट्दो आम्दानी र उच्च ब्याजका कारण बढी प्रभावित हुनेछन् । क्षमताभन्दा धेरै कर्जा लिने अधिकांश व्यवसायी र व्यापारीहरू तथा जग्गामा लगानी गरेकाहरूका लागि आगामी दिनहरू अत्यन्तै चुनौतीपूर्ण रहनेछन् । यस्तो अवस्थामा नियमनकारी संस्था सचेत भई ठूला संस्थापन समूहबीच हुने कर्जा अन्तरप्रवाहलाई नियमन गर्नुपर्छ भने हरेक ऋणीले यो अवस्थाको दीर्घकालीन प्रकृतिलाई मनन गरी आफ्नो व्यवसायको कर्जाप्रतिको अत्यधिक निर्भरता घटाउँदै आर्थिक स्थितिलाई व्यवस्थित गर्दै लानुपर्छ । साथै एकै समूहका व्यापारी वर्ग र वित्तीय क्षेत्रको संस्थापनबाट उब्जिएको स्वार्थ बाझिने हालको अवस्थालाई बैंक तथा वित्तीय संस्थाको चरणबद्ध रूपले सेयर पातलीकरण (इक्युटी डाइलुसन) मार्फत सम्बोधन गर्दै लानुपर्छ ।संरचनात्मक सुधारका उपायहरू सजिला हुँदैनन् र यसका अल्पकालीन तथा मध्यकालीन असरहरू प्रायः असहज हुन्छन् । विगतमा जस्तो अहिलेको तरलता समस्या मौसमी प्रकृतिको होइन, यो अर्थतन्त्रको संरचनासँग जोडिएको विषय हो । सरकारले समयमै पुँजीगत खर्च गरेर मात्र तरलता अवस्था सहजीकरण हुने अवस्था छैन । विदेशी मुद्रा आर्जनको स्रोत विविधीकरण तथा गुणात्मक वृद्धि, आन्तरिक उत्पादन अभिवृद्धि, आन्तरिक तथा वैदेशिक लगानी वृद्धि, प्रतिस्पर्धात्मक क्षमता तथा उत्पादकत्व अभिवृद्धि र आयात प्रतिस्थापनजस्ता संरचनात्मक सुधारका उपायहरूमार्फत नै अहिलेको अवस्थाको समाधान खोज्नुपर्छ । यी विषयहरू मध्यकालीन तथा दीर्घकालीन प्रकृतिका हुन् । त्यसैले यो समस्याको अल्पकालीन समाधान छैन । संरचनात्मक सुधारबिना अहिलेको समस्या समाधान हुन सक्दैन । दीर्घकालीन रूपमा संरचनात्मक सुधार मुलुक र जनताका लागि श्रेयस्कर हुनेछ ।विगत तीन दशकमा राज्य उदार भएकै हो । राज्यले अहिलेसम्म कहिल्यै आयातमा प्रतिबन्ध लगाएको थिएन र ब्याजदरमा पनि हस्तक्षेप गरेको थिएन । समस्या आएपछि चुनौती व्यवस्थापन गर्ने क्रममा सहजीकरण गरेको हो । अहिलेको गम्भीर अवस्थालाई अर्थ मन्त्रालय र राष्ट्र बैंकले मात्रै सम्बोधन गर्न सक्दैनन् । यस्तो स्थितिमा विशेष गरेर निजी क्षेत्र र बैंकिङ क्षेत्र बढी जिम्मेवार र उत्तरदायी हुनुपर्छ । यो असहज स्थिति जति लम्बिन्छ, त्यति नै धेरै यी दुवै क्षेत्र तुलनात्मक रूपमा बढी प्रभावित हुन्छन् । अर्थतन्त्रको अहिलेको गम्भीर तथा संवेदनशील अवस्थालाई राजनीतिक दल, सरकार र निजी क्षेत्रले हल्का रूपले लिने गल्ती गर्नु हुँदैन । सबै पक्ष र क्षेत्र मिलेर अहिलेको गम्भीर आर्थिक चुनौतीबाट निकास पाउने वातावरण बनाउनुपर्छ ।"
लैंगिक हिंसा अन्त्य गर्न आजैदेखि कदम चालौं,"तपाईंले गर्न सक्ने सहयोगलैंगिक समानता देश विकासका लागि अत्यावश्यक छ र लैंगिक हिंसा उन्मूलनबिना लैंगिक समानता हासिल गर्न सकिँदैन । वार्षिक अन्तर्राष्ट्रिय अभियानका रूपमा आजदेखि सुरु भएको लैंगिक हिंसाविरुद्धको १६ दिने अभियान, महिलाविरुद्ध हिंसा उन्मूलनका लागि अन्तर्राष्ट्रिय दिवस र डिसेम्बर १० मा मनाइने मानव अधिकार दिवसमा सहभागी हुँदै गर्दा हामीले सबै प्रकारका लैंगिक हिंसाविरुद्ध आवाज उठाउनुपर्छ । व्यक्तिगत, सामुदायिक र संस्थागत स्तरबाट परिवर्तनका लागि तत्काल दबाब दिनुपर्छ । सबै सरोकारवालासँग हातेमालो गर्दै नेपालमा लैंगिक समानता प्रवर्द्धन गर्न हामी विकास साझेदार र निकायहरू प्रतिबद्ध छौं । त्यसका लागि केही उपाय निम्नानुसार हुन सक्छन् १ परिवर्तन तपाईंबाटै सुरु हुन्छ । लैंगिक हिंसाको संस्कारलाई निरन्तरता दिने तपाईंको व्यवहार र पूर्वाग्रहहरूको समीक्षा गर्ने ।२ लैंगिक हिंसा रोक्न आवाज उठाउने । हिंसा भइरहेको देखेमा त्यसविरुद्ध बोल्ने । यौनजन्य टिप्पणी तथा ठट्टाहरू अझ बढी गम्भीर यौनजन्य विभेद र उत्पीडन निम्त्याउने संकेत हुन् ।३ लैंगिक रूपमा उत्तरदायी अभिभावकत्व अवलम्बन गर्ने । घरमा रूढिवादी लैंगिक मान्यताहरूलाई चुनौती दिने र भिन्न हुनु पनि सही हो भन्ने कुरा परिवारलाई बुझाउने । घरायसी कामको समान वितरणलाई बढावा दिने । उत्साहजनक सहमति, शारीरिक स्वायत्तता र उत्तरदायित्वबारे सिक्ने र सिकाउने ।४ पुरुषहरूसँग सहकार्य गर्ने । समानता, सम्मान र मर्यादाजस्ता मान्यतामाथि जोड दिँदै सबैका लागि सकारात्मक हुने गरी पुरुषत्वको धारणालाई रूपान्तरण गर्ने ।५ पीडित तथा प्रभावितहरूलाई विश्वास गर्ने । दुर्व्यवहारका संकेतहरू र आफूलाई वा लैंगिक हिंसाबाट पीडित अन्य व्यक्तिलाई सुरक्षा र सहयोग लिन मद्दत गर्ने तरिकाहरूबारे जान्नेबुझ्ने ।६ किशोरीहरूसहित पीडित र प्रभावितका लागि आवश्यक सेवाहरूका साथै अन्तरपुस्ता दुर्व्यवहार रोक्न मद्दत गर्ने । बालबालिका लक्षित लैंगिक हिंसा निवारण कार्यक्रमलाई सहयोग गर्ने ।६ महिला नेतृहरूको आवाजलाई बल प्रदान गर्ने । नारीवादी आन्दोलनहरूलाई समर्थन गर्ने, ऐतिहासिक रूपमा विपन्न जाति समूह तथा अपांगता भएका महिला तथा किशोरीहरूले गरेको कामलाई समर्थन गर्ने ।७ महिला अधिकारकर्मीहरूले कुनै डरबिना आफ्ना विचार व्यक्त गर्न सक्ने वातावरण बनाउने । महिला अधिकारकर्मीलाई हिंसा, उत्पीडन, भेदभाव र प्रतिशोधबाट जोगाउने कानुन तथा सेवाहरूको वकालत गर्ने ।८ विविधता र समावेशीकरण सुनिश्चित गर्ने । सबै निर्णय तहमा महिला र किशोरीहरू, विशेष गरी बहु प्रकारका उत्पीडनको सामना गर्ने महिलाहरूको नेतृत्वलाई बढावा दिने ।९ महिला र युवाले नेतृत्व गरेका संघसंस्थाहरूलाई सहयोग गर्ने । महिला अधिकारवादी संस्था र नारीवादी आन्दोलनहरूका लागि आर्थिक सहयोग वृद्धि गर्ने ।लैंगिक हिंसाबाट एक जना मात्र पीडित हुनु भनेको पनि धेरै हो । त्यसैले लैंगिक हिंसालाई सदाका लागि अन्त्य गर्न हामी सबै एक हुनैपर्छ । युरोपियन युनियन, फिनल्यान्ड, जर्मनी, नर्वे, स्विट्जरल्यान्ड र संयुक्त अधिराज्यका राजदूतहरू एवं एफएओ, आईएलओ, आईओएम, यूएनडीपी, युनेस्को, यूएनएफपीए, यूएनएचसीआर, युनिसेफ, यूएनओपीएस, डब्लूएफपी, डब्लूएचओ, यूएन विमेन र वर्ल्ड बैंकका प्रतिनिधिहरूबाट"
विद्यार्थी भिसा दर घट्यो,"(अस्ट्रेलिया)अध्ययनका लागि अस्ट्रेलिया आउन आवेदन दिएका नेपाली विद्यार्थीलाई दिने भिसा दर आधाले घटेको छ । अस्ट्रेलियाली गृह मन्त्रालयले हालै सार्वजनिक गरेको तथ्यांकअनुसार नेपाली विद्यार्थीलाई दिइने भिसा दरमा आधाभन्दा बढीले कमी आएको देखिएको हो । त्यस्तै, नेपालबाट अध्ययनका लागि आउन चाहने नेपाली विद्यार्थीको भिसा आवेदनमा समेत गत वर्षको तुलनामा कमी आएको मन्त्रालयको तथ्यांकमा उल्लेख छ । अलगअलग शीर्षकमा छुट्याइएको तथ्यांकअनुसार उच्च शिक्षा अध्ययन गर्न आउने विद्यार्थीको आवेदनमध्ये यस वर्ष जम्मा ६८ प्रतिशतलाई भिसा दिइएको छ । यो गत वर्ष ९३ प्रतिशत थियो । तथ्यांकअनुसार भेट कोर्स (व्यावसायिक शिक्षा) अध्ययन गर्न आउने नेपाली विद्यार्थीको भिसा आवेदन झन्डै ९० प्रतिशतले खारेजीमा परेको छ । यस आर्थिक वर्षको सेप्टेम्बरसम्ममा भेट कोर्स अध्ययनका लागि आवेदन दिएका जम्मा १२ प्रतिशत आवेदनकर्ताले मात्र भिसा पाएका छन् । गत आर्थिक वर्षमा ६९ प्रतिशतले पाएका थिए । अस्ट्रेलियास्थित अध्यागमन विभागको तथ्यांकअनुसार अस्ट्रेलियामा अध्ययन गर्ने विदेशी विद्यार्थीको संख्यामा नेपाली अहिले पनि चीन र भारतपछि तेस्रो स्थानमा छन् । पछिल्लो समयमा अधिकांश नेपाली विद्यार्थीले आवेदनका क्रममा बुझाएका कागजपत्र नक्कली रहेको भन्दै कडाइ गरिएपछि नेपाली विद्यार्थीले भिसा पाउने दरमा व्यापक कमी आएको यस क्षेत्रका जानकारहरूको भनाइ छ । विद्यार्थीको आवेदन संख्यामा समेत यस वर्ष अघिल्लो वर्षको तुलनामा उल्लेख्य रूपमा कमी आएको तथ्यांकमा उल्लेख छ । गत आर्थिक वर्षको सेप्टेम्बरसम्म अस्ट्रेलियामा अध्ययनका लागि २६ हजार बढीले आवेदन दिएका थिए । जसमा उच्च शिक्षा अध्ययनका लागि १३ हजार २ सय र भेट कोर्सका लागि करिब १३ हजारको आवेदन परेको थियो । यस वर्षको सोही समयमा उच्च शिक्षाका लागि ५ हजार २ सय र भेट कोर्सका लागि १ हजार ५ सयको मात्र आवेदन परेको छ । अस्ट्रेलियामा रहेका शैक्षिक परामर्शदाता तथा माइग्रेसन एजेन्टहरूसमेत नेपाली विद्यार्थीहरूको भिसा दर पहिलेको तुलनामा धेरै कम भइरहेको स्विकार्छन् । उनीहरू पछिल्लो समयमा अस्ट्रेलिया सरकारले कडाइ गरेको भन्दा पनि नेपाली विद्यार्थीहरूले आवेदन दिँदा सही कागजपत्र पेस नगरेकाले समस्या आएको दाबी गर्छन् । अस्ट्रेलिया सरकारले नेपाली विद्यार्थीले दिएको आवेदनका कागजपत्र सक्कली नभएको पाएपछि केही महिना अघिदेखि पहिलेको तुलनामा कडाइका साथ जाँच गर्न थालेको हो । जसका कारण भिसा दरमा कमी आएको व्यवसायीको भनाइ छ । अस्ट्रेलियास्थित शैक्षिक परामर्शदाताहरूको साझा संगठन (एक्का) का पूर्वअध्यक्ष नीरज श्रेष्ठ पछिल्लो समयमा विश्वविद्यालयहरूले समेत भर्ना लिनका लागि गरिने प्रक्रियामा कडाइ गरेको बताउँछन् । विश्वविद्यालयमा अध्ययनका लागि आउन चाहेका विद्यार्थीको भिसा अध्यागमनले रद्द गरेको खण्डमा विश्वविद्यालयको रेटिङमा समेत असर पर्ने भएकाले उनीहरूले सीओई दिने समयमा नै कडाइ गर्ने गरेको उनको भनाइ छ । अस्ट्रेलिया अध्ययनका लागि आउँदा सही कागजपत्र बनाएर र अन्य कुरा बुझेर मात्र आउन विद्यार्थीलाई उनी सुझाव दिन्छन् । पछिल्लो समयमा यहाँस्थित शैक्षिक संस्थाले भर्नाका लागि सबै प्रक्रिया पूरा गरिसकेर सीओई दिइसकेपछि यदि अध्यागमनले भिसा रद्द गरेको खण्डमा विद्यार्थीले बुझाएको अग्रिम शुल्क फिर्ता नआउने समस्यासमेत देखिन थालेको छ । जसका लागि यहाँस्थित शैक्षिक संस्थाले अध्ययनका लागि दिने अफर लेटरमा उल्लेख गरिएको सर्तहरू राम्ररी अध्ययन गर्नुपर्ने विज्ञहरूको सुझाव छ । सबै विद्यार्थीको भिसा लाग्छ भन्ने ग्यारेन्टी नभएका कारण आफूले शैक्षिक संस्थाबाट आएको अफर लेटरमा रकम फिर्ता (रिफन्ड) सम्बन्धी के प्रावधान राखिएको छ, त्यसबारेमा स्पष्ट बुझ्नसमेत उनीहरूले विद्यार्थीलाई आग्रह गरेका छन् । लेटरमा राखिएको प्रावधानअनुसार नै नियमसंगत यहाँका शैक्षिक संस्थाले अग्रिम रूपमा बुझाएको शुल्क फिर्ता गर्ने गरेकाले हस्ताक्षर गर्नुपूर्व त्यसको अध्ययन गर्न महत्त्वपूर्ण रहेको उनीहरूको भनाइ छ । अस्ट्रेलियाको शिक्षा मन्त्रालयको गत अगस्ट महिनासम्मको तथ्यांकअनुसार यहाँका विभिन्न शैक्षिक संस्थामा ५२ हजार ७ सय २० नेपाली विद्यार्थी अध्ययनरत छन् । जसमध्ये झन्डै २१ हजार ५ सय नेपाली विद्यार्थी विभिन्न विषयमा ब्याचलर र ७ हजार ५ सय मास्टर्स अध्ययन गरिरहेका छन् । अस्ट्रेलियामा अध्ययनरत नेपाली विद्यार्थीको संख्या समग्र अन्तर्राष्ट्रिय विद्यार्थीको संख्यामा १० प्रतिशत रहेको छ जुन चीन र भारतपछिको तेस्रो हो ।"
मलेसियाका प्रधानमन्त्रीमा अनवर,"क्वालालम्पुर (एजेन्सी) मलेसियाका विपक्षी नेता अनवर इब्राहिम प्रधानमन्त्रीमा नियुक्त भएका छन् । अनिर्णीत चुनावपछिको राजनीतिक गतिरोध अन्त्य गर्दै दरबारले अनवरको नाम प्रधानमन्त्रीका लागि अनुमोदन गरेको हो । मलेसियाली शासकहरूका शाही महामहिमहरूको विचारलाई ध्यानमा राखी अनवर इब्राहिमलाई मलेसियाको १० औं प्रधानमन्त्रीमा नियुक्त गर्न स्वीकृति दिइएको छ, दरबारद्वारा जारी विज्ञप्तिमा उल्लेख छ । भर्खरै सम्पन्न निर्वाचनमा अन्वरको पाकतान हारापान गठबन्धनले भ्रष्टाचार विरोधीका रूपमा प्रस्तुत हुँदै ८२ सिट जितेको थियो । तर आवश्यक ११२ सिट बहुमत भने पुर्याउन असफल भएको थियो । त्यस्तै, पूर्वप्रधानमन्त्री मुहिद्दिन यासिनको पेरिकाटन नेसनल (राष्ट्रिय गठबन्धन) ब्लकले ७३ मत प्राप्त गरेको छ ।इस्लामवादी पार्टीले समर्थन गरेका मुहिद्दिनले पत्रकार सम्मेलनमा कुनै पनि समूहसँग पर्याप्त सिट संख्या नभएकाले राजाले सुरुमा आफू र अनवरलाई संयुक्त सरकार बनाउन आग्रह गरेको बताएका थिए । मलेसियाका राजा सुल्तान अब्दुल्लाह अहमद शाहले जारी राजनीतिक गतिरोध तोड्नका लागि दुई प्रतिद्वन्द्वीलाई बोलाएका थिए ।"
युरोपमा यस वर्ष गर्मीले २३ हजारको मृत्यु,"पेरिस (कास) युरोपमा यस वर्षको गर्मीको लहरका कारण २३ हजार जनाभन्दा बढीको मृत्यु भएको एक फ्रान्सेली संस्थाले उल्लेख गरेको छ । सार्वजनिक तथ्यांकबारे अध्ययनअनुसन्धान गर्ने संस्था इन्सीलाई उद्धृत गर्दै रपोतेयर अखबारले फ्रान्समा मात्रै १० हजार ४ सय जनाको मृत्यु भएको उल्लेख गरेको छ । इन्सीको एक प्रतिवेदनमा गर्मीको लहरबाट जर्मनीमा कम्तीमा ४ हजार ५ सय, स्पेनमा ४ हजार, बेलायतमा ३ हजार २ सय र पोर्चुगलमा १ हजार जनाको मृत्यु भएको उल्लेख छ ।फ्रान्सको सार्वजनिक स्वास्थ्य सेवा विभाग (साते पुब्लिक) ले यस वर्षको गर्मीमा फ्रान्समा १० हजार ४ सय २० जनाको मृत्यु भएको गणना गरेको छ । उनीहरूले जुन १ देखि सेप्टेम्बर १५ बीचमा ज्यान गुमाएका जनाइएको छ । ज्यान गुमाउनेमध्ये ८० प्रतिशत ७५ वर्ष र सोभन्दा माथिका छन् । सन् २००३ को गर्मीको लहरले फ्रान्समा १५ हजार जनाको मृत्यु भएको थियो ।"
जग्गा गैरकृषि गर्ने निर्णय कित्ताकाट व्यवसायीको पक्षमा,"(काठमाडौं)कीर्तिपुर नगरपालिकाको विष्ट गाउँ, चारघरे र थापागाउँ कृषियोग्य क्षेत्र हुन् । चन्द्रागिरि नगरपालिकाका नैकाप, बलम्बु, मातातीर्थ, तीनथाना, बाँडभन्ज्याङ, थानकोट र यी दुई नगरको सिमाना सल्यानथान पनि अझै खेती भइरहेका ठाउँ हुन् । यी क्षेत्रमा धान, गहुँ, व्यावसायिक तरकारी, फलफूल र अन्य अन्नबालीको खेती हुन्छ । भूउपयोग नियमावलीमा समेत यस्ता क्षेत्र कृषि क्षेत्रमा पर्ने उल्लेख छन् । तर कीर्तिपुर र चन्द्रागिरि नगरपालिकाले नियमावलीमा उल्लिखित मापदण्ड लत्याउँदै ती जग्गालाई गैरकृषि बनाउने निर्णय गरिसकेका छन् ।पालिकाहरू पनि खेतीयोग्य जमिन भएको तर गैरकृषि निर्णय गरिएको स्विकार्छन् । धेरै कृषियोग्य जग्गा नभएकाले नगरलाई नै गैरकृषि क्षेत्रमा वर्गीकरण गरिएको चन्द्रागिरिका नगर प्रमुख घनश्याम गिरीले बताए । कृषि भइरहेको जमिन धेरै छैन । अलिअलि भए पनि बस्तीहरूको बीचमा छ, उनले भने, घरसँग जोडिएको आवासीय र नजोडिएको २३ रोपनी कृषि क्षेत्र भनेर छुट्याउँदा द्वन्द्व सिर्जना हुन्छ ।पालिकाहरूले नगरलाई गैरकृषि निर्णय गर्ने क्रम बढेसँगै कित्ताकाटसमेत खुल्दै गएको छ । कीर्तिपुर र चन्द्रागिरि जस्तै मुलुकका धेरै पालिकाले कृषिलाई गैरकृषि निर्णय गरेसँगै पुनः कित्ताकाट खुल्दै गएको हो । नियमावली जारी भएसँगै गत जेठदेखि रोकिएको कित्ताकाट अब पालिकाहरूले निर्णय गरेसँगै खुल्दै गएको छ । सरकारले मंसिर २३ सम्म कृषि र गैरकृषि घोषणा गरिसक्न परिपत्र जारी गरेका कारण केही पालिकाले गैरकृषि घोषणा गर्न थालेका हुन् । पालिकाहरूले जग्गा व्यवसायीकै पक्षमा गैरकृषि निर्णय गर्न थालेको देखिएको छ । काठमाडौं महानगरपालिकाको स्थानीय भूउपयोग परिषद्को बैठकले पनि बुधबार नगरलाई गैरकृषि क्षेत्र घोषणा गरेको छ । काठमाडौं महानगरको भूउपयोग परिषद्ले महानगरभित्र कृषियोग्य जमिन नरहेको निर्णय गरेको हो । परिषद्को बैठकमा महानगरपालिका क्षेत्रको जमिन गैरकृषि क्षेत्रका रूपमा वर्गीकरण गरिएको महानगर प्रमुख बालेन्द्र शाहले बताए । परिषद्को निर्णयअघि रोक्का भएको जमिनको कित्ताकाट र अंशबन्डा फुक्का हुनेछ, बैठकमा उनले भनेका छन् । काठमाडौं महानगरले जस्तै यसअघि नै कीर्तिपुर, चन्द्रागिरि र कागेश्वरी मनोहरा नगरपालिकाले पनि गैरकृषि क्षेत्र निर्णय गरिसकेका छन् ।पालिकाहरूका यस्ता निर्णयका कारण कित्ताकाट रोकिँदा अतालिएका घरजग्गा व्यवसायीलाई भने राहत मिलेको छ । देशभर एकैपटक कित्ताकाट नखुलाइए पनि यी पालिकाको निर्णयले कृषियोग्य जमिन खण्डीकरण गर्ने बाटो खुलेको छ । घरजग्गा व्यवसायी अहिले पर्याप्त जग्गा भएका पालिकासँग लबिइङ गरेर गैरकृषि निर्णय गराई कित्ताकाटका लागि बाटो खुलाउने तयारीमा छन् । यसरी पालिकाहरूले गैरकृषि निर्णय गर्न थालेसँगै भूमाफिया तथा जग्गा व्यवसायीले खुलमखुला जग्गा दोहन गर्ने जोखिम बढेको सरोकारवाला बताउँछन् । पूर्वकृषिमन्त्री चक्रपाणि खनालसमेत पालिकाले कृषि र गैरकृषि छुट्याई सिफारिस दिने भएपछि झन् कित्ताकाट बढ्ने दाबी गर्छन् । ०६४ देखि ०७२ साल अघिसम्म व्यापक रूपमा कित्ताकाट भयो, उनले भने, त्यसपछि कोरोना महामारीले कित्ताकाट कम भयो । जसले गर्दा अहिले थोरै भए पनि खेती गरिरहेका जमिन देख्न पाएका छौं । पहिला मन्त्रालयमा आएर कित्ताकाट खुलाउन लबिइङ गर्ने व्यवसायीलाई अहिले पालिकाले थप सजिलो बनाइदिएको उनको भनाइ छ । पालिकाको सिफारिसपछि झनै कित्ताकाट बढ्ने उनको आकलन छ ।सबै पालिकाले गैरकृषि क्षेत्र भनी निर्धारण गर्दै गए बिस्तारै कृषियोग्य जमिन नै सकिने भूमि मन्त्रालयका पूर्वसचिव कृष्ण देवकोटा बताउँछन् । तसर्थ हरेक पालिकाले भूउपयोग नक्सा, ऐन र कानुनअनुसार नै वर्गीकरण गर्नुपर्ने र कानुनको अपव्याख्या गर्न नहुने उनको भनाइ छ । जनताले गैरकृषिको माग गरेको अवस्थामा दबाब खेपेर भए पनि कानुनअनुसारै गर्नुपर्थ्यो । खेतीयोग्य जमिन नमासियोस् भन्नेमा पालिकाले ध्यान दिनुपर्छ । भूउपयोग ऐन०७६ अनुसार कृषि, आवासीय क्षेत्र, सांस्कृतिक तथा पुरातात्त्विक महत्त्व क्षेत्र, औद्योगिक क्षेत्र, सार्वजनिक उपयोग क्षेत्र, नदी खोला, ताल, सिमसार क्षेत्र र व्यावसायिक क्षेत्रलगायत गरी जमिनलाई १० क्षेत्रमा वर्गीकरण गर्ने व्यवस्था छ । केकस्ता क्षेत्रलाई कृषि र आवासीय भनी छुट्याउने भन्ने विषय नियमावलीमा व्यवस्था गरिएको छ ।नियमावलीको अनुसूची १ अनुसार अन्न बाली, दलहन, तेलहन वा अन्य नगदे बालीलगायतको खेतीपाती भइरहेका जग्गा, नर्सरी, तरकारी, सागपात, व्यावसायिक फूलको खेती, त्यसको नर्सरीलगायतको जग्गा, कृत्रिम पोखरी बनाई माछापालन गरिएको जग्गा र खेती लगाउन उपयुक्त बाँझो जग्गा कृषि क्षेत्र नै हो । तर कीर्तिपुर, चन्द्रागिरिजस्ता पालिकाले नियमावलीलाई आधार मानेर कृषि र गैरकृषि क्षेत्र छुट्याइएको पाइँदैन ।ललितपुर महानगरसमेत उल्लिखित पालिकाकै बाटोमा छन् । ललितपुर महानगरभित्र झरुवासी, सुनाकोठी, खोकना, बुङमतीलगायत क्षेत्रमा खेती गर्ने ठाउँ प्रशस्त छ । तर ललितपुरका वडा नम्बर २१ बाहेक सबै वडाले आफ्नो वडाका सम्पूर्ण जग्गा गैरकृषि भन्दै महानगरको भूउपयोग परिषदन्तर्गतको टास्क फोर्समा सिफारिस गरिसकेका छन् । सबै वडाको सिफारिस आइसकेपछि मेयरको अध्यक्षतामा बस्ने परिषद् बैठकले कृषि वा गैरकृषि निर्णय गर्ने तयारी भइरहेको टास्क फोर्सका संयोजक श्रीगोपाल महर्जनले जनाए । यद्यपि महानगरकै वेबसाइटमा रहेको महानगरीय कृषि प्रोफाइल मा कुल खेती योग्य जमिन ९०६ हेक्टरमध्ये ६५५ हेक्टरमा खेती भइरहेको उल्लेख छ । आवास, वन, नदीनाला, मठमन्दिर, बाटो सार्वजनिक स्थलको क्षेत्र २७०६ हेक्टर छ ।"
मर्जरले रोकिएका ३३ कम्पनीको सेयर कारोबार खुल्दै,के हो आधारभूत सेयर ?कम्पनी ऐन ०६३ का अनुसार कुनै पनि व्यक्तिले आफ्नो नाममा वा निजको प्रतिनिधिमार्फत सेयर लिएको कुनै पब्लिक कम्पनीको चुक्ता पँजीको पाँच प्रतिशत वा त्यसभन्दा बढी पूर्ण मताधिकार भएको साधारण सेयर लिएको भए त्यस्तो कम्पनीमा निजको आधारभूत सेयर स्वामित्व रहेको मानिन्छ । तर २५ करोड रुपैयाँभन्दा बढी चुक्ता पुँजी भएको कम्पनीको हकमा त्यस्तो कम्पनीको कुल चुक्ता पुँजीको एक प्रतिशत वा त्यसभन्दा बढी सेयर लिएको भए पनि आधारभूत सेयर स्वामित्व रहेको मानिने व्यवस्था ऐनमा छ ।
कोदो उत्पादन बढिरहँदा धान घट्यो,"(काठमाडौं)सुदूरपश्चिममा गत वर्ष कोदोको उत्पादन ४०४९ प्रतिशतले वृद्धि भएको देखिएको छ । तर धान उत्पादनमा भने ३१४९ प्रतिशतले ह्रास आएको नेपाल राष्ट्र बैंकको आर्थिक गतिविधि अध्ययनमा उल्लेख छ । प्रधानमन्त्री कृषि आधुनिकीकरण परियोजना तथा जिल्ला कृषि ज्ञान केन्द्रहरूले रैथाने बाली प्रवर्द्धन कार्यक्रम सञ्चालन गरेका कारण कोदो उत्पादनमा वृद्धि भएको अध्ययनमा उल्लेख छ । धान बाली पाक्ने समयमा परेको अत्यधिक वर्षाका कारण धान उत्पादनमा ह्रास आएको राष्ट्र बैंकले बुधबार सार्वजनिक गरेको आर्थिक वर्ष ०७८७९ मा सुदूरपश्चिम प्रदेशको आर्थिक गतिविधि अध्ययनमा छ । अघिल्लो आर्थिक वर्ष आलुको उत्पादन १७६९ प्रतिशतले वृद्धि भएको थियो । तेलहन उत्पादनमा भने १३४६ ह्रास आएको थियो ।अघिल्लो आर्थिक वर्षको तुलनामा सुदूरपश्चिममा कृषि बाली (खाद्य तथा अन्य बाली, तरकारी एवम् फलफूल तथा मसला) ले ढाकेको भूक्षेत्र घटेको छ । अघिल्लो वर्ष शून्य दशमलव १८ प्रतिशतले वृद्धि हुँदा गत वर्ष २९० प्रतिशतले ह्रास आएको छ । गत वर्ष खाद्य तथा अन्य बालीले ढाकेको क्षेत्रफलमा ३९३ प्रतिशत र धान बालीले ढाकेको क्षेत्रफल १३९ प्रतिशतले घटेको छ । कोदो, फापर, आलु, भटमासको क्षेत्रफल क्रमशः १९७०, १२८४, १४५ र ४१० प्रतिशतले बढेको छ । सबैभन्दा धेरै दलहन २७८४ र तेलहनको क्षेत्रफल १७८२ प्रतिशतले ह्रास आएको उक्त प्रतिवेदनमा छ । तरकारीले ढाकेको क्षेत्रफल गत वर्ष ३४५ प्रतिशतले वृद्धि हुँदा यस वर्ष ७३८ प्रतिशतले वृद्धि भएको छ । फलफूल तथा मसलाले ढाकेको क्षेत्रफल ७६५ प्रतिशतले वृद्धि भएको छ । सुदूरपश्चिमअन्तर्गत बाजुरा, बझाङ, दार्चुला, डडेलधुरा र डोटीमा खाद्य तथा अन्न बालीको उत्पादनमा वृद्धि हुँदा अन्य जिल्लामा उत्पादनमा ह्रास आएको हो । सबैभन्दा बढी बाजुरामा ३१३७ प्रतिशतले उत्पादन वृद्धि हुँदा कैलालीमा २५६६ प्रतिशतले घटेको छ ।वनजन्य उत्पादनतर्फ काठ उत्पादन ४५२२, दाउरा उत्पादन ६१४१ तथा अन्य उत्पादन ५२१० प्रतिशतले वृद्धि भएको । औषधिजन्य वस्तु उत्पादनमा भने ३१८५ प्रतिशतले ह्रास आएको छ । गत वर्ष औषधिजन्य उत्पादन ६८०७, दाउरा १५७३ तथा काठ उत्पादन १२५६ प्रतिशतले वृद्धि भएको थियो । अन्य उत्पादनमा ३३२३ प्रतिशतले ह्रास भएको थियो । प्रदेश वन ऐन, ०७६ बमोजिम वनक्षेत्रमा रहेका सुक्खाखडा र ढलापडा फलफूल तथा मसला बालीको समग्र उत्पादनमा ६२५ प्रतिशतले बढेको छ । यस समूहअन्तर्गत केरा उत्पादन ३०३७, अन्य फलफूल उत्पादन २६६७ र मसला उत्पादन ७७७ प्रतिशतले वृद्धि भएको छ । तर आँप उत्पादन ४७६९, स्याउ उत्पादन २९९ र सुन्तला उत्पादन १३२ प्रतिशतले घटेको छ । पशुपन्छी उत्पादनअन्तर्गत दूध उत्पादन १५९ प्रतिशतले बढेको छ । गत वर्ष ११६ प्रतिशतले बढेको थियो । मासुजन्य उत्पादन १५५ प्रतिशतले बढेको छ । गत वर्ष सोही अवधिमा मासु उत्पादन १५९ प्रतिशतले वृद्धि भएको थियो, अध्ययन प्रतिवेदनमा भनिएको छ, मासुजन्य उत्पादनतर्फ कुखुरा तथा हाँसको मासु उत्पादन ४१७, खसीबोकाभेडाको मासु उत्पादन १५२, सुँगुरबंगुरको मासु उत्पादन १५ र भैंसीराँगोको मासु उत्पादन १२३ प्रतिशतले बढेको छ । बसाइँसराइका कारण बाँझो हुँदै गएको पहाडी जिल्लाहरूका खेतीयोग्य जमिनलाई लिज एवम् करार खेतीमार्फत श्रम र सीप हुनेहरूमा पहुँच पुर्याई कृषि उत्पादन बढाउन सकिने राष्ट्र बैंकले जनाएको छ । सिँचाइको अथाह सम्भावनाका बाबजुद त्यससम्बन्धी परियोजना निर्धारित समयमै सम्पन्न नहुँदा सिँचाइका लागि मौसमी निर्भरतालाई समेत न्यूनीकरण गर्नुपर्ने प्रतिवेदनमा उल्लेख छ । प्रतिवेदनअनुसार सुदूरपश्चिमको कृषि क्षेत्रमा गत आर्थिक वर्षमा २६ प्रतिशतले कर्जा वृद्धि भई कुल १५ अर्ब २२ करोड ५४ लाख रुपैयाँ प्रवाह भएको छ । अघिल्लो वर्ष यस्तो कर्जा ४७६३ प्रतिशतले वृद्धि भएको थियो । कुल कृषि कर्जामध्ये सबैभन्दा बढी अन्य कृषि तथा कृषिजन्य सेवामा १८७६ प्रतिशत छ भने सबैभन्दा कम ०००३ प्रतिशत सुर्तीमा प्रवाह भएको छ । कृषि क्षेत्रमा प्रवाहित कर्जामध्ये सबैभन्दा बढी कैलालीमा ६५५४ प्रतिशत र सबैभन्दा कम बाजुरामा १०६ प्रतिशत छ ।"
बजारमा रियलमीको नार्जो ५० आई प्राइम,"काठमाडौं (कास) स्मार्टफोन ब्रान्ड रियलमीले आफ्नो नार्जो समूहमा फेरि अर्को सिरिज रियलमी नार्जो ५० आई प्राइम थपेको छ । यसले नार्जोको स्टाइलिस डिजाइन, छरितो पर्फमेन्स र पावरफुल प्रोसेसरलाई थप विशाल बनाउने रियलमीको दाबी छ । नेपालको गेमिङ क्राउडले नार्जो सिरिजलाई एकदमै मन पराएको रियलमीका कन्ट्री हेड मुनिस गिरीले बताए । नार्जो ५० आई प्राइमको पावरफुल युनिसक टी ६१२ प्रोसेसरले पहिलाको तुलनामा अझै पावरफुल पर्फमेन्स प्रदान गर्ने उनको भनाइ छ । तीन जीबी र्याम र ३२ जीबी रोम भएको सेटको मूल्य १४ हजार ४ सय ९९ रुपैयाँ तोकिएको छ । ४ जीबी र्याम र ६४ जीबी रोम भएको सेटको मूल्य १५ हजार ९ सय ९९ रुपैयाँ रहेको छ । यी फोन डार्क ब्लु र मिन्ट ग्रिन रङमा उपलब्ध छन् ।"
एलजीको टीभीमा 'क्यास ब्याक अफर,"काठमाडौं (कास) एलजीले टीभीमा क्यास ब्याक अफर घोषणा गरेको छ । ओलेड, नानोसेल, यूएचडी र स्मार्ट टीभीका विभिन्न आकर्षक मोडलमा यो सुविधा रहेको एलजीले जनाएको छ । देशभरका कुनै पनि एलजी शोरुम र एलजीका अधिकृत विक्रेताबाट छुट सुविधा पाइने कम्पनीले जनाएको छ । कम्पनीका अनुसार ३५ प्रतिशतसम्म क्यास ब्याक छ । साथै ग्राहकले एलजी नानोसेल टीभीका साथ निःशुल्क एलजी साउन्ड बार, निःशुल्क एलजी सर्टिफाइड इन्स्टलेसन, एलजी लोयल्टी क्लब रिवार्ड प्रोग्राम, शून्य प्रतिशतमै ईएमआई सुविधा, निःशुल्क डेलिभरी र एक्सचेन्ज अफर पनि पाउनेछन् ।"
रेविकालाई वेस्टर्नको १० तोला सुन,"काठमाडौं (कास) वेस्टर्न युनियन मनी ट्रान्सफरको सुनपति अभियानकी विजेता रेविका सुनुवारले १० तोला सुन जितेकी छन् । बम्पर लक्की ड्रमार्फत उनले उक्त परिमाणको सुन जितेकी हुन् । वेस्टर्न युनियनका सुपर एजेन्ट, एटीटी रेमिट, सीजी फिन्को, डिजिटेक, हुलास रेमिट्यान्स, माया रेमिट, नबिल बैंक र सूर्य रेमिटका प्रतिनिधिकाबीच काठमाडौंमा आयोजित कार्यक्रममा विजेताको नाम घोषणा गरिएको हो । वेस्टर्न युनियनले दसैं, तिहार र छठलाई लक्ष्य गरी १० तोला सुनपति, दस हप्तासम्म उपहार कति कति अभियान सञ्चालन गरेको थियो ।"
तोफीको तड्का लिची,काठमाडौं (कास) व्यावसायिक कम्पनी सूर्य नेपालले आफ्नो कन्फेक्सनरी ब्रान्ड तोफिकोअन्तर्गत नयाँ तड्का लिची बजारमा ल्याएको हो । कम्पनीले यस उत्पादनलाई टेस्टको नयाँ ट्वीस्ट नारासहित बजारमा ल्याएको छ । यसमा मीठो स्वादका साथै चाट मसलाको उत्कृष्ट सम्मिश्रण छ । तोफिका तड्का लिचीको बिक्री मूल्य प्रतिगोटा २ रुपैयाँ ५० पैसा कायम गरिएको छ । यसको नौलो स्वादले ग्राहकको मन जित्न सफल हुने कम्पनीको दाबी छ । तोफिका तड्का आँप र भुइँकटहरको स्वादमा उपलब्ध हुँदै आएकोमा लिचीको नयाँ स्वादले पोर्टफोलियो विस्तारमा साथ दिने कम्पनीले जनाएको छ ।
४८ करोड लागतमा मनकामनाको होटल निर्माण,काठमाडौं (कास) मनकामना केबलकारको सहायक कम्पनी रिसोर्ट्स बाई मनकामना केबलकार प्रालिले होटल निर्माण गर्ने भएको छ । मनकामना मन्दिरकै नजिक हुने गरी कम्पनीले ४० कोठायुक्त सुविधासम्पन्न होटल तथा रिसोर्ट बनाउन लागेको हो । २५ औं वर्षमा प्रवेश गरेको मनकामना केबलकारले एक विज्ञप्ति जारी गर्दै होटल निर्माणमा ४८ करोड अनुमानित लागत रहेको जनाएको छ । हालसम्म करिब १ करोड ७० लाखले मनकामना केबलकार चढेको पनि कम्पनीले बताएको छ । केबलकारको प्रणालीलाई डी कनेक्ट डिजिटलमा रूपान्तरण गर्न लागिएको पनि कम्पनीले स्पष्ट पारेको छ ।
कतार चाहँदैन 'दागी कीर्तिमान,"दोहा (एएफपी) कतार प्रशिक्षक फेलिक्स सान्चेजलाई विश्वास छ, कतार सेनेगलविरुद्ध हुने खेलमा आफ्नो उत्कृष्ट प्रदर्शन गर्न सफल हुनेछ । अन्यथा तय छ आयोजकको नाममा विश्वकप इतिहासकै दागी कीर्तिमान बन्नेछ । शुक्रबार हुने खेलमा पनि पराजित हुने हो भने आयोजकका रूपमा सबैभन्दा चाँडै प्रतियोगिताबाट बाहिरिने कीर्तिमान हुनेछ । सन् २०१० मा दक्षिण अफ्रिका पनि समूह चरणबाटै बाहिरिएको थियो । तर समूह चरणको अन्तिम तेस्रो खेलसम्म अफ्रिकाको चुनौती बाँकी थियो । एसिया कपको डिफेन्डिङ च्याम्पियन कतार इक्वेडरसँग आफ्नो पहिलो खेलमा २१ ले पराजित थियो । त्यसमा कतारको प्रदर्शन निकै कमजोर रह्यो । यसक्रमा आयोजक देशको नाममा पहिलो खेलमै पराजित हुने इतिहास बनेको थियो । प्रशिक्षक सान्चेज के पनि मान्छन् भने उनका कतारी खेलाडी यस परिस्थितिबाट मुक्त हुन सक्षम छन् र अफ्रिकी च्याम्पियन प्रतिद्वन्द्वी सेनेगलविरुद्ध आफ्नो वास्तविक खेल प्रदर्शन पूर्णतः सक्षम हुनेछन् । प्रशिक्षक सान्चेजले बिहीबार आयोजित पोस्टम्याच कन्फ्रेन्समा भने, पहिलो खेलमा जुन प्रकारको अपार दबाब थियो, अब त्यो रहेन । हामी सबै खाले दबाबबाट मुक्त भएका छौं । अब हामी प्रतिस्पर्धामा उत्रन तयार छौं र आफ्नो उत्कृष्ट प्रदर्शन गर्न सक्षम हुनेछौं । हाम्रो प्रदर्शन पहिलो खेलको तुलनामा राम्रो हुनेछ । हामीले आफूलाई सिद्ध गर्न आक्रामक हुन आवश्यक छ । यो स्वाभाविक खेल हुनेछ । त्यसपछि के हुनेछ, त्यो हेर्नलायक हुनेछ । डिफेन्डर इस्माइल मोहम्मदले आफ्ना समर्थकलाई एक खेलपछि नै कतारको चुनौती समाप्त भएको नमान्न अनुरोध गरेका छन् । उनले भनेका छन्, पहिलो खेलमा जे जस्तो भयो, त्यो इतिहास भयो । अब हामी नयाँ ताजा यात्रा सुरु गर्दैछौं र अबको खेलका लागि तयारी गर्दैछौं । मलाई के पनि विश्वास छ भने हाम्रो टिम सही बाटोमा छ । त्यसैले अबको खेलमा हामी राम्रो गर्न सक्षम हुनेछौं । सेनेगलविरुद्धको खेलमा हामी आफूले सक्दो दिनछौं । मोहम्मदले आफ्ना एसियाली दुई समकक्षी साउदी अरेबिया र जापानको प्रदर्शनप्रेरित रहने बताए । साउदी अरेबियाले अर्जेन्टिना र जापानले जर्मनीलाई हराएको थियो । उनले थपे, साउदी टिमको प्रदर्शनमा हामीलाई केही ईर्ष्या पक्कै पनि लागेको छ । तर, यो हाम्रो लागि प्रेरणा रहेको छ । यो खेल हाम्रो लागि सबथोक रहनेछ । प्रशिक्षक सान्चेजले विश्वकपमा आफ्नो टिमको प्रदर्शन जस्तोसुकै रहे पनि समग्रमा कतारको फुटबलको भविष्य भने स्वर्णिम रहेको दाबी गरे । उनले कतारी फुटबलले लामो बाटो तय गर्ने बताए । उनले थपे, हामीसँग भविष्यका लागि धेरै योजना छन् । यी दूरगामी योजना हुन् । त्यसैले मलाई पूरा विश्वास छ, विश्वकपपछि पनि कतारले फुटबलमा सुधारको काम गरिरहने छ र यससँगै टिमको प्रदर्शनमा पनि उत्तिकै सुधार आउनेछ । कतारले यसतर्फ अग्रसरता देखाएको छ, त्यसैले आफूलाई सिद्ध गरेको छ । मलाई लाग्छ, विश्व फुटबलमा यो जहाँ त्यहीं जहिले पनि देख्न पाइन्न ।"
केनले खेल्नेमा साउथगेट विश्वस्त,"दोहा (एएफपी) इंग्ल्यान्डका प्रशिक्षक गारेथ साउथगेटले आफ्ना कप्तान ह्यारी केन फिट रहेको बताउँदै शुक्रबार अमेरिकाविरुद्ध खेल्ने जनाएका छन् । इंग्ल्यान्डले समूह बी को आफ्नो पहिलो खेलमा इरानलाई सजिलै ६२ ले पराजित गर्दा केन घाइते भएका थिए । उनलाई घुँडामा चोट लागेको थियो । टोटेनहमका स्ट्राइकर केनको घुँडाको चोटको लामो इतिहास छ । बुधबार मात्रै केनको चोटको परीक्षण गरिएको थियो । डर उत्पन्न भएको थियो सायद उनी बेञ्चमै रहने हो कि ?तर, इंग्ल्यान्डका गोलरक्षक जोर्डन पिकफोर्डले पनि केन बुधबारको अभ्याससत्रमा उपलब्ध भएको बताएका छन् । इंग्ल्यान्डले शुक्रबार खेलमा अमेरिकाको सामना गर्नेछ । यो खेल अल बयाट स्टेडियममा हुनेछ । साउथगेटले बीबीसीलाई भनेका छन्, केन ठीक छन् । उनले आफ्नो टिमभन्दा फरक स्थानमा अलग्गै रहेर तयारी गरेका छन् । तर उनी शुक्रबार रातिको खेलमा उपलब्ध हुनेछन् । परीक्षणपछि उनले खेल्ने तय भएको हो ।खलिफा अन्तर्राष्ट्रिय रंगशालामा भएको इरानविरुद्धको खेलमा २९ वर्षीय खेलाडीले ७५ मिनेटसम्म खेलेका थिए । पिकफोर्डले थपेका छन्, सबैलाई थाहा छ, केन कति उम्दा खेलाडी हुन् भनेर । टिमका लागि उनी राम्रो खेलेर उदाहरण पेस गर्नसक्ने खेलाडी हुन् । उनी नेता हुन, कप्तान हुन् । उनी निःस्वार्थी खेलाडी हुन् । त्यसैले हामी उनलाई पछ्याउने गर्छौं । केनले सन् २०१८ को विश्वकपमा इंग्ल्यान्डका लागि गोल्डेन बुट अवार्ड जितेका थिए ।सन् १९६६ यता पहिलो ठूलो फुटबल उपाधि जित्न प्रयासरत इंग्ल्यान्डका लागि केन सबैभन्दा महत्त्वपूर्ण खेलाडी रहेका छन् । इरानविरुद्धको खेलमा उनले कुनै गोल नगरे पनि रहिम स्टर्लिङ र बुकायो साकाको गोलमा सहयोगी भूमिका निभाएका थिए । सकेसम्म चोटमुक्त रहेर खेल्नका लागि केनले पछिल्लो समय निजी चिकित्सकको सहयोग लिइरहेका छन् । घुँडाको चोटकै कारण उनी आफ्नो खेलजीवनमा पाँचपल्ट लामो समय मैदानबाहिर रहेका छन् ।इरानविरुद्धको खेलमा केन सबैको ध्यान खिच्न सफल रहेका थिए । उनले वन लभ आर्मब्यान्ड लगाएर खेल्ने बताएका थिए, तर इंग्लिस फुटबल संघले उनलाई त्यस्तो नगर्न निर्देशन दिएको थियो । फिफाले त्यस्तो कुनै प्रकारको आर्मब्यान्ड लगाएर खेल्ने खेलाडीलाई कार्ड देखाइने बताएपछि सबै सतर्क भएका थिए । तर, पिकफोर्डले केनले त्यस्तै आर्मब्यान्ड लगाएर खेलेको हेर्न चाहेका बनाए । उनले भने, तर यो निर्णय अब उनको हातमा मात्र रहेन ।यस्तै साउथगेटले ह्यारी मगायर पनि स्वस्थ महसुस गरिरहेको बताए । म्यानचेस्टर युनाइटेडका सेन्ट ब्याक इरानविरुद्धको खेलको अन्त्यतिर बिरामी भएपछि उनलाई मैदानबाट फिर्ता बोलाइएको थियो । साउथगेटले थपे, इरानविरुद्धको खेलका बेला मगायरले बिरामी भएको महसुस गरे र त्यसैले उनले आँखा पनि धमिलो थियो । यसले उनलाई चोट लाग्ने जोखिम बढी हुनसक्थ्यो । तर, अहिले चिन्ताको विषय रहेन ।"
रोनाल्डोको कीर्तिमान,"दोहा (एएफपी) क्रिस्टियानो रोनाल्डो पाँच फरक विश्वकपमा गोल गर्ने पहिलो खेलाडी बनेका छन् । उनको त्यो प्रयासमा पोर्चुगलले बिहीबार घानाको चुनौती ३२ ले पन्छायो । आफैंलाई लडाएपछि प्राप्त पेनाल्टीमा ३७ वर्षे रोनाल्डोले गोल गर्दै पोर्चुगललाई ६५ औं मिनेटमा अग्रता दिलाएर इतिहास रचेका हुन् । रोनाल्डोले सन् २००६ को विश्वकपयता प्रत्येक संस्करणमा गोल गर्दै आएका छन् । यसअघि अर्जेन्टिनाका लियोनल मेसी, जर्मनीका मिरोस्लाभ क्लोज, ब्राजिलका पेले र जर्मनीका उवे सेलरले चार फरक संस्करणमा गोल गरेका थिए ।एन्ड्रे आयुबको गोलमा घानाले ७३ औं मिनेटमा बराबरीमा ल्याए । जाओ फेलिक्सले ७८ र वैकल्पिक राफेल लिओले ८० औं मिनेटमा पोर्चुगलबाट गोल गरेका थिए । घानाले कडा चुनौतीलाई यथावत राख्यो र ओस्मान बुखारीले ८९ औं मिनेटमा गोल थपे । इन्ज्युरी टाइममा पोर्चुगलका गोलरक्षकको गल्तीमा घानाले बराबरी गोल गर्ने अवसर गुमाउन पुग्यो ।"
ब्याटम्यान शैलीमा फर्किए सन,"(दोहा)दक्षिण कोरियाली स्टार सन ह्युङमिन प्रिमियर लिगको लन्डन क्लब टोटेनहम हर्टस्परबाट च्याम्पियन्स लिग खेल्दा फ्याक्चर भएको आाखाको हाडको शल्यक्रिया गरेपछि विश्वकप २०२२ को टिम घोषणा गर्दासम्म खेल्न सक्नेमा शंका थियो । उनी खेल्न सकेन भने टिममा समावेश गर्न वैकल्पिक खेलाडी लिएर प्रशिक्षक पाउलो बेन्टो कतार आएका थिए ।कतार ओर्लेपछि टिमसागै ट्रेनिङ थालेका ३० वर्षीय फरवार्ड सन यो विश्वकपको पहिलो खेलमा बिहीबार उरुग्वेविरुद्ध अनुहारमा सुरक्षा मास्क लगाएर ब्याटम्यान को रूपमा मैदानमा उत्रिए । उनको कप्तानीमा कोरियाले अल रायनस्थित एजुकेसन सिटी स्टेडियममा ४१ हजार ६ सय ६३ दर्शकमाझ राम्रै प्रदर्शन गरे । तर, पाएका अवसर उपयोग गर्न सकेन । पहिलो हाफमा कोरियाले राम्रो गरेको थियो । दोस्रो हाफमा लय समातेको उरुग्वेले अन्त्यतिर दबाब दियो । उसले अवसर सिर्जना गरेर पनि बललाई गोलमा परिणत गर्न सकेन । त्यसैले पहिलो खेल गोलरहित टुंग्याउँदै कोरिया र उरुग्वेले अंक बाँडे ।नेपोलीका डिफेन्डर किम मिनजाएले चोट बोक्दै मैदान छाडेपछि कोरिया दबाबमा परेको थियो । सन र चो गुसुङले दोस्रो हाफमा पेनाल्टी क्षेत्रबाहिरैबाट प्रहार गरेको बल पोस्ट नजिकबाट बाहिरियो । रियल म्याड्रिडका मिडफिल्डर फेडेरिको भाल्भेर्डेले ९० औं मिनेटमा सशक्त रूपमा प्रहार गरेको बल क्रसबारमा लाग्दै बाहिरिँदा उरुग्वेले ३ अंक जोडने अवसर गुमाएको थियो । इंग्ल्यान्ड, स्पेन र इटालीका ठूला क्लबमा आबद्ध खेलाडीलाई समेटेको उरुग्वेले व्यक्तिगत कौशलअनुसार प्रदर्शन गर्न सकेन ।प्रशिक्षक डिएगो अलोन्सोले लिभरपुलका फरवार्ड डार्विन नुनेजसँगै भेट्रान लुइस स्वारेजलाई पहिलो रोजाइमा खेलाएका थिए । गोल गर्न नसके पनि नुनेजको प्रदर्शन छरितो रह्यो । लिभरपुल र बार्सिलोनाका पूर्वफरवार्ड स्वारेज भने मैदानमा हराइरहेका थिए । दोस्रो हाफमा एडिन्सन काभानी उत्रिए । तर, दुईपल्टको विश्वकप विजेतालाई जित दिलाउने उनको प्रयास पनि सफल भएन । खेल प्रतिस्पर्धात्मक र हेर्नलायक थियो । तैपनि कोरियाविरुद्ध उरुग्वेको प्रतिस्पर्धा बल गोलमा परिणत हुने गरी पोस्टमा प्रहार गर्न नसकेको पहिलो खेल बन्यो । समूह एच मा रहेको कोरियाले दोस्रो खेलमा घानाविरुद्ध प्रतिस्पर्धा गर्नेछ भने उरुग्वेले क्रिस्टियानो रोनाल्डोको कप्तानीमा रहेको पोर्चुगलको सामना गर्नेछ ।समूह जी को पहिलो खेलमा स्विट्जरल्यान्डले क्यामरुनलाई १० ले पराजित गर्यो । अल जनोब रंगशालामा ब्रिल एम्बोलोले ४८ औं मिनेटमा निर्णायक गोल गरे । घानामा जन्मिएका उनले गोलको खुसी भने मनाएनन् । कीर्तिमान पाँचपल्टको विश्वकप विजेता ब्राजिल रहेको समूहमा स्विट्जरल्यान्डको जित नकआउट चरण प्रवेशका लागि महत्त्वपूर्ण हुनेछ । स्विस टिमले दोस्रो खेलमा ब्राजिलको सामना गर्नेछ भने क्यामरुनको भेट सर्बियासँग हुनेछ ।बुधबार राति बेल्जियमले क्यानडालाई १० ले पन्छाउन निकै संघर्ष गर्नुपर्यो । मध्यान्तर हुनु ठीकअगाडि मिची बात्सुयीले टबी एल्डरवेइलर्डको लामो क्रसमा क्यानडाका मिलान बोर्जानलाई पन्छाउँदै गोल गरेका थिए । क्यानडाका अल्फोन्सो डेभिसले सुरुमै गोल गरेको भए कथा फरक हुन सक्थ्यो । तर १० औं मिनेटमा बायर्न म्युनिकका स्टार डेभिसको पेनाल्टी प्रहार बेल्जियमका गोलरक्षक थिबाउट कोर्टियसले बचाइदिए । खेलभरि बेल्जियमले भन्दा क्यानडाले धेरै गोल अवसर बुनेको थियो ।"
सुदूरपश्चिमसँग कर्णाली पराजित,"काठमाडौं (कास) साबिक उपविजेता सुदूरपश्चिम प्रदेशले वाइवाइ यू१९ राष्ट्रिय क्रिकेट प्रतियोगितामा विजयी सुरुआत गरेको छ । सुदूरले बिहीबार कर्णाली प्रदेशलाई ५ विकेटले पराजित गर्यो । अर्को खेलमा प्रदेश १ ले गण्डकीमाथि २१ रनको जित पायो ।कीर्तिपुरस्थित त्रिवि क्रिकेट मैदानमा टस हारेर ब्याटिङमा आएको कर्णाली ३२३ ओभरमा १ सय २७ रनमै अलआउट भयो । दिनेश अधिकारीले ३५, सुवास ऐरले ३०, कप्तान विपिन रावलले १९, आवास शाहले १५ र सन्दीप शाहीले १० रन बनाए । सुदूरका मिलन बोहराले ७३ ओभरमा १ मेडन राख्दै २१ रन खर्चेर ३, नरेन साउदले २ तथा हेमन्त धामी र कैलाश ऐरले ११ विकेट लिए । मिलनले अलराउन्ड प्रदर्शन गर्नेक्रममा ४२ रन बनाएपछि सुदूरपश्चिमले २७ ओभरभित्रै लक्ष्य पूरा गर्यो । उनले ४७ बल खेल्दै ७ चौका र १ छक्का प्रहार गरे । दुई दीपक बोहराले समान २० र कप्तान अनुराग सिंहले १० रन बनाए । कर्णालीका अनुज चुनाराले ३ तथा सन्दीप शाही र मोहन बिकले ११ विकेट लिए । मूलपानी क्रिकेट मैदानमा गण्डकीले लगातार दोस्रो हार बेहोर्यो । टस जितेर ब्याटिङ गरेको प्रदेश १ ले १ सय ८३ रन बनाउनुअघि ४९३ ओभर खेलेको थियो । ओपनर सोनु अन्सारीले ६४ रन बनाए । उनले ९४ बलमा ६ चौका र १ छक्का प्रहार गरे । कप्तान दीपेश कँडेलले ७५ बलमा दुई छक्कासहित ३६, फैजल रहमानले २६ र शुभन गहतराजले १२ रन बनाए । गण्डकीका शिशिर भुसालले ७४ ओभरमा २८ रन खर्चेर ४, निर्तेश गिरीले ३, सुवास भण्डारीले २ र सुदीप अर्यालले १ विकेट लिए । जवाफमा गण्डकी ४८३ ओभरमा १ सय ६२ रनमा अलआउट भयो । करण पंगेनीले ८६ बलमा ४ चौकासहित ४८, दीपक डुम्रेले २५, अर्जुन कुमालले २२, सुवासले १८ र शिशिरले १० रन बनाए । प्रदेश १ का दीपेश र अश्विन महताले ३३, सोनु र विपिन महतोले २२ विकेट लिए ।"
रोहित र दीपेन्द्रको शतक,"काठमाडौं (कास) कप्तान रोहित पौडेल र दीपेन्द्रसिंह ऐरीको शतकका बावजुद नेपाल बिहीबार अभ्यास खेलमा दिल्ली डिस्ट्रिक क्रिकेट एसोसिएसनसँग २ विकेटले पराजित भएको छ ।विश्वकप लिग २ का लागि नामिबिया भ्रमणअघि प्रशिक्षणलाई दिल्लीमा रहेको नेपालले रोहितको १ सय १३ र दीपेन्द्रको १ सय ९ रनमा निर्धारित ५० ओभरमा ९ विकेट गुमाई ३ सय ३ रन बनायो । ओपनरद्वय अर्जुन साउद र आसिफ शेखसहित ज्ञानेन्द्र मल्ल गरी तीन खेलाडी शून्यमा आउट भएपछि नेपाल सुरुदेखि नै दबाबमा परेको थियो । हरिशंकर शाह २५ र कुशल भुर्तेल २१ रनमा आउट भएपछि नेपाल ३१ ओभरमा १२४५ को स्थितिमा पुग्दा रोहित र दीपेन्द्रले शतकीय इनिङ्स खेलेका थिए ।रोहितले १ सय ३५ बलमा ११ चौका र १ छक्का तथा दीपेन्द्रले ६२ बल खेल्दै ८ चौका र ६ छक्का प्रहार गरे । आरिफ शेख १० बलमा १८ रनमा अविजित रहे । गुलशन झा र सोमपाल कामी शून्यमा आउट भए । दिल्लीका प्रिन्स यादवले ९ ओभरमा ३ मेडन राख्दै ४२ रन खर्चेर ३ र मनीष शेरावतले २ विकेट लिए ।दिल्लीले ३ बलअघि लक्ष्य पूरा गर्यो । सलिल मल्होत्राले ६० बलमा ५३, वैभव शर्माले ६७ बलमा ४४, सक्षम शर्माले ३५ बलमा ३३ रन बनाए । मध्य तथा तल्लोक्रममा ध्रुव कौशिकले ३९ बलमा ४१, कुश नागपालले १९ बलमा २१, यश ओविरिओले अविजित ४२ र सिद्धान्त जुनले अविजित १३ रन बनाएर दिल्लीलाई जिताए ।नेपालबाट कुशलले ६ ओभरमा ३६ रन खर्चेर ३ विकेट लिए । नन्दन यादवले ८ ओभरमा ६५ रन खर्चेर २ तथा सोमपाल, ललित राजवंशी र हरिशंकरले ११ विकेट लिए ।"
