शीर्षक,विवरण
"लालपुर्जा हातमा, जमिन छ कोसीमा","देवेन्द्र भट्टराई, प्रदीप मेन्याङ्बो र सुम्निमा चाम्लिङ"
मधेसी नेता आधार क्षेत्रमै दबाबमा,"अजित तिवारी (जनकपुर), अवधेशकुमार झा (राजविराज) र मधु शाही (काठमाडौं)"
रित्तिँदै पहाड,दीपेन्द्र बडुवाल र घनश्याम गौतम
निकुञ्ज कार्यालयबाटै खाग र बाघका २५ दाह्रा गायब,"यसरी सार्वजनिक भयो घटनाबर्दिया निकुञ्जमा वार्डेनको जिम्मेवारी सम्हालेलगत्तै भण्डारीले त्यहाँ कार्यरत दुई जना सुब्बामध्ये एक जनालाई स्टोरको जिम्मेवारी दिए । त्यसअघि सिनियर गेम स्काउटले स्टोर शाखा हेर्दै आएका थिए । स्टोरमा सुब्बाको दरबन्दी भए पनि अन्यले काम गरेपछि भण्डारीले उक्त निर्णय गरेको बताए । उनले भने, प्रशासनमा दुई जना सुब्बा हुने भएपछि मैले दरबन्दीअनुसार एक जनालाई स्टोर शाखामा जान भनेको थिएँ, सोहीअनुसार एक जना जानुभयो । स्टोरको जिम्मेवारी पाएका सुब्बाले सामानहरू बुझबुझारथ गर्ने क्रममा गैंडाको खाग एउटा र बाघको २५ वटा दाह्रा नभेटिएको खुलेको थियो । उक्त घटनापछि राष्ट्रिय निकुञ्ज तथा वन्यजन्तु संरक्षण विभागले मातहतका २० वटा निकुञ्ज तथा संरक्षण क्षेत्र कार्यालयहरूलाई पत्राचार गर्दै आखेटोपहारको विवरण र सुरक्षा कडा पार्न भनेको छ । विभागले सबै कार्यालयलाई पत्र पठाएर बर्दियाको जस्तो घटना नदोहोर्याउन सचेत गराएको छ ।"
सिन्धुलीगढीमा विजयोत्सव,सिन्धुली (कास) गोर्खा फौजले अंग्रेज सेनालाई हराएर नेपाल एकीकरणमा पुर्याएको योगदानको सम्झनामा कमलामाई३ मा रहेको सिन्धुलीगढीमा बिहीबार २५५ औं विजयोत्सव मनाइएको छ । कमलामाई नगरपालिकाका नगर प्रमुख उपेन्द्र पोखरेलले नेपाली राष्ट्रिय झन्डा फहराएका थिए भने कलाकारले पञ्चेबाजासहित सांस्कृतिक कार्यक्रम प्रस्तुत गरे । २०६७ सालबाट नेपाल पत्रकार महासंघ सिन्धुली शाखाले विजयोत्सव मनाउन सुरु गरेको हो । सोलाभन्ज्याङबाट गढी क्षेत्रमा प्रवेश गरिन्छ ।
भुसाल र खड्कालाई चुनौती दिँदै कार्की,"पहिले सहयात्री, अहिले प्रतिस्पर्धीललितपुर२ बाट भने प्रतिनिधिसभा सदस्यका लागि एमालेका प्रेमबहादुर महर्जन र एकीकृत समाजवादीका कृष्णलाल महर्जन कडा प्रतिस्पर्धामा छन् । एउटै समुदायका मात्र नभई दुवै कम्युनिस्ट राजनीतिक पृष्ठभूमिका हुन् । अघिल्लो संसदीय चुनावमा कृष्णलाल र प्रेमबहादुर राजनीतिक सहयात्री थिए । एमाले विभाजनपछि भने सत्ता गठबन्धनबाट कृष्णलाल र एमालेबाट प्रेमबहादुर प्रतिस्पर्धी बनेका हुन् । कृष्णलाल २ पटक यसै क्षेत्रबाट सांसद बनेका थिए ।यहाँ १४ दलका १४ जना र ८ स्वतन्त्र उम्मेदवार चुनावी मैदानमा छन् । दलका र स्वतन्त्र उम्मेदवारले चुनावी एजेन्डा उस्तैउस्तै उठाएका छन् । साझा एजेन्डाका रूपमा पर्यटन, उद्योग र विकास देखिन्छ । ललितपुर२ मा ललितपुर महानगरपालिकाको ९ वटा वडा र महालक्ष्मी नगरपालिकाको १० वटैसहित १९ वडा पर्छन् । गठबन्धनका कारण टेस्टेड उम्मेदवार, पुरानै एजेन्डालाई लिएर आएका र गठबन्धनले गर्दा कतिपय मतदाता अन्योलमा छन् । विगतमा एउटा चिह्नमा भोट हाल्नेले अर्को चिह्न रोज्नुपरेको छ, गठबन्धनका नेताले बाध्यता सिर्जना गरेका छन्, इमाडोलका मतदाता देव केसीले भने, कतिपय बूढाबूढी पाका उमेरकालाई बढी समस्या छ । ललितपुरको ओमबहालमा जन्मिएका ६७ वर्षीय कृष्णलालले आफ्नो क्षेत्र सांस्कृतिक नगरी भएकाले यसको समृद्धिमा निरन्तर लागिरहेको बताए । यहाँका मूर्त, अमूर्त सांस्कृतिक सम्पदाको संरक्षण, संवर्द्धन र प्रवर्द्धन मेरो मुख्य एजेन्डा हुन्, उनले भने, यहाँका उत्पादनलाई बजारीकरण गर्नेछु । उनी कला संस्कृति र सम्पदा ललितपुरको धरोहर, गठबन्धनको विजय संविधान र गणतन्त्रको सरोकार नारा लिएर घरदैलोमा व्यस्त छन् । मनहरा, कर्मनासा र गोदावरी खोला किनारा करिडोर निर्माण, इमाडोललगायत ठाउँमा खानेपानीको समस्या समाधान, राजकुलोलाई सञ्चालन गरी पोखरीलाई पुनर्जीवन दिने उनले बताए । लुभु र सिद्धिपुर क्षेत्रलाई टेक्सटायल हब का रूपमा विकास गर्ने उनको भनाइ छ । यसैगरी ललितपुरको गुइटोलमा जन्मेहुर्केका ५६ वर्षीय प्रेमबहादुर एमाले पार्टीले उठाएका चुनावी एजेन्डाअनुसार अघि बढेको बताए । राष्ट्रियता र मुलुकलाई समृद्धितिर लैजाने एजेन्डाका कारण धेरै कम्युनिस्ट कार्यकर्ता एमालेप्रति आकर्षित छन्, उनले भने, ललितपुरको नेवारी संस्कृति र पर्यटकीय स्थलहरूमा रहेका मूर्त र अमूर्त कला संस्कृतिको संरक्षण र पर्यटनको प्रवर्द्धनका लागि ठोस योजना ल्याउनेछु । लामाटारदेखि मानेदोबानसम्मको सडक कालोपत्र गर्ने, काठमाडौं उपत्यका सुन्दर देखिने भएकाले लाँकुरी भन्ज्याङ पर्यटन विकास गर्ने, गोदावरी र कर्मनासा खोलाको अतिक्रमण हटाएर करिडोर निर्माण गर्ने उनले बताए ।"
सुशासन मेरो एजेन्डा,"काभ्रे (कास) समाजका कथालाई चलचित्रमार्फत दर्शकसामु पस्कने मनोज पण्डित अहिले नीति निर्माण, विकासका आफ्ना खाका, योजना बोकेर मतदाताको घरदैलोमा पुगिरहेका छन् । काभ्रे२ मा प्रतिनिधिसभा सदस्यका लागि स्वतन्त्र उम्मेदवारी दिएका उनी भन्छन्, राजनीतिमाथि भएको हिंसा र दलीय दण्डहीनता अन्त्य गर्दै सुशासन कायम गर्नु मेरो मुख्य एजेन्डा हो ।२०७६ सालदेखि सुशासनको मुद्दा उठाउँदै आएका पण्डित पूर्वसञ्चारमन्त्री एमालेका गोकुल बाँस्कोटा र कांग्रेसका शिवप्रसाद हुमागाईंसँग प्रतिस्पर्धामा छन् । देशमा गलत नीति, निर्णय, नियम र भ्रष्टाचारविरुद्ध आफ्नो उम्मेदवारी रहेको पण्डितले बताए । ठूला दलका उम्मेदवार सांगठनिक रूपमा बलिया होलान् तर वैचारिक रूपमा निकै कमजोर देखिए, उनले भने ।"
चुनावी चहलपहल छैन मुस्ताङमा,"(मुस्ताङ)  घरपझोङ२, मार्फाका ८२ वर्षीय चन्द्रमान लालचन बिहीबार दिउँसो आफ्नै घरको आँगनमा दामलसँग गफिइरहेका थिए । आसन्न आमनिर्वाचनका विषयमा कान्तिपुरले जिज्ञासा राख्दा उनले भने, अहिलेसम्म कोही भोट माग्न आएको छैन, चुनावको दिन जो मन पर्छ, उसैलाई दिऊँला । जिल्ला सदरमुकाम जोमसोम बजारदेखि करिब ५ किलोमिटर दक्षिणको मार्फा गाउँमा मात्र होइन, अन्य बस्तीमा उम्मेदवार पुगेका छैनन् । चुनावी सभा टाढाको कुरा, उम्मेदवारले घरदैलोसमेत थालेका छैनन् । २०१५ सालदेखि निरन्तर मतदान गर्दै आएका चन्द्रमानले थपे, पहिलेका चुनावमा त अलिअलि हल्लाखल्ला हुन्थ्यो, यस पटक के भा हो कुन्नि ? निर्वाचन आयोगका अनुसार मुस्ताङमा १० हजार ९ सय ५७ मतदाता छन् । ५ वटा स्थानीय तहमा ३९ मतदानस्थल र ३९ मतदान केन्द्र तोकिएका छन् । प्रतिनिधिसभामा ४ जना र दुईवटा प्रदेशसभामा गरेर ५ जना उम्मेदवार छन् । तर जिल्लामा मतदाता र उम्मेदवारबीच चुनावी भेटघाट हुन सकेको छैन । यसले गर्दा व्यापारव्यवसायमा व्यस्त रहने मतदातालाई पनि चुनावले छोएको देखिँदैन । मार्फाकै ६२ वर्षीया कान्छी लालचनले आफूलाई चुनावले खासै अर्थ राख्न नसकेको बताइन् । हामीले भोट हालेर जिताएपछि कोही सांसद हुन्छन्, कोही मन्त्री हुन्छन्, फेरि फर्केर आँखा हेर्दैनन्, उनले भनिन्, हामी त व्यापार गरी खाने मान्छे, अहिलेसम्म पुगेकै छ ।चिसो सुरु भएसँगै उपल्लो मुस्ताङमा पर्ने लोमान्थाङ र लोघेकर दामोदरकुण्ड गाउँपालिकाका बासिन्दा घरमा ताला लगाएर व्यापार गर्न काठमाडौं, पोखरालगायत सहरी क्षेत्रमा गइसकेका छन् । तुलनात्मक रूपमा कम चिसो हुने घरपझोङ, थासाङ र बारागुङ मुक्तिक्षेत्रका मतदाता पनि आफ्नै कामधन्दामा व्यस्त देखिन्छन् । बारागुङ मुक्तिक्षेत्र गाउँपालिका१, झारकोटकी ७० वर्षीया तेम्पा लामाले उम्मेदवार नै भोट माग्न नआएपछि हाइसन्चो भएको बताइन् । चुनावमा नमस्कार गर्दै आउँछन्, त्यसपछि फर्केर हेर्दैनन्, उनले भनिन्, यसपालि त आएका छैनन्, हामीलाई त आनन्द भएको छ । मुक्तिनाथ क्षेत्रमा व्यापार गर्ने लामाले निर्वाचनमा भने सहभागी हुने बताइन् । मतदाताहरू उम्मेदवारहरूका चुनावी घोषणा र प्रतिबद्धताबारे अनभिज्ञ छन् । झारकोटका भवि ठकुरीले हरेक निर्वाचनमा मुक्तिनाथ क्षेत्रको विकासका लागि स्थानीयले माग राख्दै आए पनि जितेका नेताहरूले बेवास्ता गर्ने गरेका बताए । मुक्तिनाथ मन्दिर जाने रेलिङ हाल्न पटकपटक माग गर्यौं, तर सुनुवाइ भएन । त्यसपछि जनता मिलेर रेलिङ हाल्यौं, उनले भने ।घरपझोङ गाउँपालिका अध्यक्षसमेत रहेका कांग्रेस नेता मोहनसिंह लालचनले मुस्ताङमा उम्मेदवार र मतदाताबीच चुनावी भेटघाटको परम्परा नरहेको बताए । मुद्दाको माध्यमबाट मतदातालाई आकर्षण गर्नुको साटो चुनावको दुईतीन दिनअगाडि मतदातालाई प्रभावमा पार्ने गरिएको उनले सुनाए । मतदाता सहरतिर गइसके, अब जसले उनीहरूलाई ल्याउन सक्छ, उसैले जित्छ, उनले भने । मुस्ताङवासीको प्रमुख माग पोखराबेनीजोससोम सडक स्तरोन्नति छ । मुस्ताङमा गरिबी छैन, स्थानीय जनता सुखी र खुसी छन् । तर मुस्ताङलाई अझ समृद्ध बनाउने सडक अझै खराब छ, लामाले भने, प्रदेश र संघमा प्रतिनिधित्व गरेर जाने नेताले कम्तीमा चुनावअघि यसको प्रतिबद्धता दिनुपर्छ ।झारकोटका रिझन गुरुङ उम्मेदवारहरूले पैसाको चलखेल गरेर चुनाव जित्ने परिपाटी रहेको बताउँछन् । उम्मेदवारहरू घरदैलो गर्नुभन्दा जिल्लाबाहिर (सहरमा) रहेका मतदातालाई कसरी ल्याएर जित्ने भन्नेतिर लागेका छन्, उनले भने ।मुस्ताङमा मुक्तिनाथ क्षेत्रको व्यवस्थित विकास, यहाँ उत्पादित स्याउको सहज बजारीकरण र पर्यटन पूर्वाधारलाई ठोस योजनाका साथै अघि बढाउनुपर्ने माग राख्ने गरेका छन् । तर उम्मेदवारहरूले अहिलेसम्म आफ्नो मुद्दा र प्रतिबद्धतापत्र सार्वजनिक गर्न सकेका छैनन् । कांग्रेसका प्रतिनिधिसभा सदस्य उम्मेदवार योगेश गौचनले स्वास्थ्य समस्याका कारण दुई दिनअघिमात्र जिल्लामा आएको र एजेन्डासहितको घोषणापत्र बनाउन नभ्याएको बताए । पार्टीका तर्फबाट बनेको घोषणापत्रलाई नै घरदैलोमार्फत मतदातासम्म पुर्याइरहेको उनले बताए । एमालेका प्रतिनिधिसभा सदस्य उम्मेदवार प्रेमप्रसाद तुलाचनले पोखरा, काठमाडौंलगायत क्षेत्रमा रहेका मतदातासँग घरदैलो सकेर बिहीबार मात्र जिल्ला आइपुगेको बताए । यहाँका अधिकांश मतदाता व्यापार व्यवसायका क्रममा बाहिर रहेकाले जिल्लामा गरिने घरदैलोले मात्र जित्नका लागि मत नपुग्ने उनको भनाइ छ । जिल्लाबाहिर रहेका मतदातालाई उनीहरू बसेकै ठाउँमा पुगेर भेटघाट गरेर फर्केका छौं, जिल्लाको विकासका लागि प्रतिबद्धतापत्र र एजेन्डा पनि तयार पारेका छौं, उनले भने । मुस्ताङमा प्रतिनिधिसभातर्फ राष्ट्रिय स्वतन्त्र पार्टीका सुदेश गुरुङ र राप्रपा नेपालका प्रवीणकुमार शेरचन पनि उम्मेदवार छन् । प्रदेशसभातर्फ १ मा एमालेका इन्द्रधारा डादु विष्ट र कांग्रेसका नम्दु गुरुङ तथा २ मा एमालेका चन्द्रमोहन गौचन, कांग्रेसका विकल शेरचन र राप्रपा नेपालका कर्म डोल्कर गुरुङ उठेका छन् । २०७४ को निर्वाचनमा प्रतिनिधिसभामा एमालेका प्रेमप्रसाद तुलाचनले कांग्रेसका रोमी गौचनलाई पराजित गरेका थिए ।"
भूमिहीन भोट बैंक मात्रै !,पर्वत पोर्तेल र सुम्निमा चाम्लिङ
भूकम्पको चोट र जोखिम नभुलौं,"सुदूरपश्चिमको डोटीलाई केन्द्रविन्दु बनाएर बुधबार राति गएको ६ दशमलव ६ रेक्टर स्केलको भूकम्पका परकम्पहरू आउने क्रम रोकिएको छैन । उक्त प्रदेशका विभिन्न भेगका घरहरू कतै पूर्ण त कतै आंशिक रूपमा क्षतिग्रस्त छन् । सबैभन्दा बढी क्षति डोटीको पूर्वीचौकी गाउँपालिकाको गैरागाउँमा भएको छ, त्यहाँ ६ जनाले ज्यान गुमाए भने ७ जना घाइते छन् । भूकम्पले धेरैपछि सुदूरपश्चिममा यति ठूलो क्षति निम्त्याएको हो । यो घटनाले नेपालमा खास गरी पश्चिमी भेगमा जुनसुकै बेला ठूलो भूकम्प आउन सक्ने भूगर्भविद्हरूको चेतावनीलाई अझ गम्भीर रूपमा मनन गर्न झकझकाएको छ । तसर्थ, प्रभावित परिवारका लागि तत्काल राहत, अस्थायी बसोबास, पुनःस्थापना, पुनर्निर्माणको प्रबन्ध मिलाउनुका अतिरिक्त सरकारले सम्भावित भूकम्पीय जोखिमलाई पनि उत्तिकै ध्यान दिनुपर्छ । प्रारम्भिक जानकारी अनुसार विभिन्न दलका उम्मेदवारहरू घटनास्थल पुगी नगद सहायताको घोषणा गरिरहेका छन् । आफ्ना क्षेत्रका प्रभावितप्रति सहानुभूति राख्नु अस्वाभाविक होइन तर चुनावी माहोलका कारण मत प्रभावित गर्ने हेतुले मात्र यस्तो गरिनु हुन्न । राजनीतिक दलहरू तथा नेताकार्यकर्ताहरूले विपद् व्यवस्थापनका लागि संरचना बलियो बनाउन पो ध्यान दिनुपर्छ । उनीहरूका सरसहयोगहरू पालिका तथा वडास्तरका समितिहरूमार्फत जानु बढी स्वाभाविक हुन्छ । यस्तै, चुनाव त आउँछजान्छ, त्यसपछि पनि पीडितका सवाल ओझेलमा पर्नु हुन्न । काठमाडौंबाट टाढाको यस घटनामा संघीय सरकारले पनि अनुपस्थित हुने वा सामान्य दृष्टि मात्रै पुर्याउने भूल गर्नु हुन्न । २०७२ सालको भूकम्पले विपद् व्यवस्थापनको पूर्वतयारी, राहत वितरण, पुनःस्थापना तथा पुनर्निर्माणको पाटोमा गर्नुपर्ने कामका बारेमा राम्रै पाठ पढाएको छ । भूकम्प प्रतिरोधात्मक पूर्वाधारका लागि आवश्यक नीतिगत सुधार गर्न बाध्य तुल्याएको छ । अहिले त्यति बेलाजस्तो विपद् व्यवस्थापनका संरचनाहरू कमजोर छैनन् । त्यस समय सरकारी संयन्त्रहरूले धेरै ठाउँमा तत्काल प्रतिकार्य गर्नै सकेका थिएनन् । विभिन्न गैरसरकारी संस्था तथा मनकारीहरूले आआफ्नो तरिकाले राहत बाँडेका थिए । सरकारले एकद्वार प्रणाली लागू गर्न खोजे पनि त्यो सफल भएको थिएन । खास गरी कर्मचारीतन्त्रको अक्षमता, राजनीतिक निर्णयका लागि जनप्रतिनिधिको अनुपस्थिति तथा लम्बेतान प्रक्रियाका कारण सरकारी संयन्त्रको भूमिका कमजोर देखिएको थियो । अहिले परिस्थिति फरक छ । स्थानीय तह विपद् व्यवस्थापनका लागि अधिकारसम्पन्न छ, बजेटको व्यवस्थापनसमेत आफैंले गर्न सक्छ । यस्तोमा भविष्यलाई पनि ध्यानमा राखी स्थानीय स्तरका विपद् व्यवस्थापन समितिको क्षमता वृद्धिमा सो क्षेत्रलाई प्रतिनिधित्व गर्ने दल तथा नेताहरू प्रतिबद्ध हुनु जरुरी छ । र, अब जति नै ठूलो स्तरको भूकम्प आए पनि त्यसको प्रतिकार्यका लागि सरकारी संयन्त्रहरूलाई सक्षम बनाउनुपर्छ । यसो गर्नु किन जरुरी छ भने, नेपाल आफैंमा भौगर्भिक हिसाबले भूकम्पको जोखिममा छ, त्यसमाथि पश्चिमी भेगमा त शक्तिशाली भुइँचालो नगएको पनि केही शताब्दी भैसकेको छ । जुनसुकै बेला ठूलो भूकम्प आउन सक्ने विज्ञहरूको तर्क थियोछ । विज्ञहरूको उक्त तर्क र अहिलेको भूकम्पको सम्बन्धबारे भौगर्भिक अध्ययनपछि थप तथ्य पक्कै बाहिर आउनेछ । यति चाहिँ अहिल्यै भन्न सकिन्छ कि, डोटी भूकम्पले आसन्न जोखिमप्रति ध्यान दिन थप सतर्क गराएको छ । र यो क्षेत्रमा भूकम्पका पूर्वतयारीका योजनाहरू कुन रूपमा भएका छन् भनेर समीक्षा गर्न पनि झकझक्याएको छ । २०७२ सालपछि सरकारले भूकम्प प्रतिरोधात्मक संरचनामा जोड दियो, बासस्थानलाई कसरी सुरक्षित बनाउने भन्ने पक्षमा नीतिगत सुधार पनि गरियो । भूकम्पबाट बचेका कमजोर घरहरू प्रबलीकरणसमेत गरिए । तर त्यति बेला भूकम्पले क्षति नपुगेका क्षेत्रहरूमा यो ज्ञानको प्रयोग कति भैरहेको छ भन्ने पनि अहिलेको प्रश्न हो । पहाडी क्षेत्रमा घरहरू मजबुत नहुने भएकाले हर भूकम्पमा त्यहाँ मानवीय क्षति पनि बढी हुने गरेको छ । त्यसैले पनि स्थानीय ज्ञानसीप र स्रोतसाधनकै आधारमा समेत भूकम्पप्रतिरोधी घरहरू बनाउन र भएका घरलाई सबल तुल्याउन कसरी सकिन्छ भनेर जोड दिनु जरुरी छ । र, समयक्रमसँगै सरकार तथा जनमानसको स्मृतिबाट यस्तो चेतना गायब भने हुनु हुन्न । यो भूकम्पबाट सिक्नुपर्ने एउटा पाठ यही हो । खासमा भूकम्प सम्बधी सचेतना र प्रतिरोधको प्रश्नलाई यसपालिको चुनावमा बिर्सेजस्तै भएको थियो । डोटी भूकम्पले यसलाई फेरि सम्झाइदिएको छ । अब तीनै तहका सरकारहरू यस पाटोमा योजनाबद्ध ढंगबाट अघि बढ्नु अपरिहार्य छ ।"
सम्पादकलाई चिठी,"गठबन्धनको कारण त्यागी र पुराना नेता, कार्यकर्ताले पद र जिम्मेवारी गुमाउनुपर्ने स्थिति छ । राजनीतिक विचार, आचरण र मानसिक अडान स्खलित भइरहेको छ । यसका कारण दल तथा नेताहरूप्रति विकर्षण बढिरहेको छ । देशमा स्थिर सरकार नबन्ने, मन्त्री तथा प्रधानमन्त्रीमा नयाँ अनुहार नदेखिने भएकाले राज्यका अंग चलायमान नहुने देखिन्छ । सरकारले कुनै गहन काम गर्न नसक्ने स्थिति बन्छ । सरकार र गठबन्धन बचाउन जेजस्तो सहमति र सम्झौता पनि गरिनेछ । ठालु नेताहरूका आफन्त, व्यापारी तथा कर्मचारीहरू मात्र कमाउने पदमा पुर्याइन्छन् । बिदेसिने युवाको संख्या झन् बढ्छ । देशमा विकासका काम ठप्प हुन्छन् । आर्थिक संकट, गरिबी तथा बेरोजगारी बढ्छ । जनतामा कुनै आशा, सपना र खुसी रहनेछैन । जनअसन्तुष्टि, जनआक्रोश बढ्दै जान्छ । त्यसैले गठबन्धन सच्चा कांग्रेस, कम्युनिस्ट लगायत कुनै पनि दल, जनता र राष्ट्रका लागि हितकर छैन । वसन्त थापािििसिद्धान्तप्रति निष्ठावान् मतदाताको नैसर्गिक अधिकारको हनन हुने गरी गठबन्धन र चुनावी तालमेलको निर्णय गर्नु घोर आपत्तिजनक छ । आगामी दिनहरूमा निर्वाचन आयोगले नै दलहरूले कुनै पनि किसिमको गठबन्धन वा चुनावी तालमेल गर्न नपाउने नीतिगत निर्णय नै गरी लागू गराउन सक्नुपर्छ । सुरेन्द्र महर्जनिििएक पटक जनविश्वास, भरोसा तोडेका केपी शर्मा ओलीलाई ब्रान्ड बनाएर जनताले के भोट देलान् र ? कांग्रेस माओवादीले पनि शेरबहादुर देउवा र प्रचण्डबाहेक अर्को कुनै युवालाई अघि सारेको भए गठबन्धनले राम्रो परिणाम ल्याउँथ्यो कि ? रमेश भट्टराईिििनिर्वाचनपछि प्रधानमन्त्रीकै विषयलाई लिएर गठबन्धनभित्र लडाइँ हुनेछ । मदन अधिकारी"
सार्वभौम मतदाता र विवेकपूर्ण इन्साफ,"मंसिर ४ नजिकिँदै छ । दलहरूका र स्वतन्त्र उम्मेदवारहरू चुनावी अभियानमा जोडतोडले लागेका छन् । दलहरूले सदाजस्तै आआफ्ना चुनावी घोषणापत्रहरूमार्फत बग्रेल्ति प्रतिबद्धता दोहोर्याएका छन्, उम्मेदवारहरूले पनि निर्वाचन क्षेत्रकेन्द्रित वाचाहरू गरेका छन् । मतदातालाई आफूतर्फ आकर्षित गर्न सकेसम्म सबै लागिपरेका देखिन्छन् । दलीय चुनावी घोषणापत्रहरूले खासै तरंग ल्याउन सकेका छैनन् । गुणदोषका आधारमा दल छनोट गरेर त्यसै अनुरूप मतदान गर्ने सम्भावनालाई स्वयं दलहरूले क्षीण बनाएका छन् । दर्शन, मिसन, भिजन र नीतिमाथिको मतदानका लागि दलहरू नै तगारा बनेका छन् । दलीय सिद्धान्त, विचार र दृष्टिकोणलाई लत्याएर सत्ताप्राप्तिको भर्याङका लागि उनीहरूले रचना गरेका अपवित्र गठबन्धन, तालमेल र गठजोडको परिणाम हो यो । यसर्थ बहुसंख्यक मतदाताको ध्यान अहिले दलभन्दा उम्मेदवारतर्फ केन्द्रित देखिनु र बढ्ता चर्चा उम्मेदवारकै हुनु स्वाभाविक छ । तथापि यति बेलाका आम अपेक्षा हुन् मंसिर ४ केवल निर्वाचनको एउटा रीत पूरा गर्ने मेलो मात्रै नहोस् । मतदानको सर्वोच्च अधिकार अभ्यास गरेर सार्वभौम मतदाताले विवेकपूर्ण इन्साफ दिऊन् । मंसिर ४ पछि राजनीतिप्रति निरन्तरको वितृष्णाको क्रमभंग होस् । समकालीन राष्ट्रिय र अन्तर्राष्ट्रिय परिवेशलाई पर्गेलेर देशको दिशा र दशा बदल्ने ल्याकत भएका जनप्रतिनिधिहरूको शुभागमन होस् । पटकपटक परीक्षित भैसकेका, आफ्नो योग्यता र क्षमता भरपूर उपयोगदुरुपयोग गरिसकेका एवं स्थानीय, प्रादेशिक वा राष्ट्रिय राजनीतिमा सान्दर्भिकता गुमाउँदै गएका व्यक्तिहरूको पुनरागमन नहोस् । देशको राजनीतिले नयाँ गति लियोस् । राजनीतिमा समन्याय स्थापित होस् । विगतदेखि भोग्दै आएका चरम शासकीय र संसदीय बेथितिको पुनरावृति नहोस् । जनताले बनाएको संविधानको सही कार्यान्वयनले गति लेओस् । समानता र अविभेदका आधारमा सबैले सम्मानपूर्वक बाँच्न पाउने संविधानप्रदत्त हकको निर्बाध उपभोग गर्न सक्ने वातावरण सृजना गर्ने दिशामा शासन तथा प्रशासन उन्मुख होऊन् । दण्डहीनता र कुशासनको संस्कृति कानुनी शासन र जवाफदेहीद्वारा प्रतिस्थापित हुने स्थिति बनोस् । शासकीय कमजोरीको जिम्मेवारी नलिने र राजनीतिक प्रणालीको खोट देखाएर जवाफदेहीबाट पन्छिने संस्कृतिको अन्त्य होस् । उल्लिखित जनअपेक्षाहरू वैध छन्, यसमा विवाद हुने कुरा भएन, तर कुराले चिउरा भिज्दैन रहेछ । अपेक्षा राख्नु मात्रैले सार्थक परिणाम ल्याउँदैन । त्यसतर्फको चेष्टा र कर्म अपरिहार्य छ । मताधिकार प्रयोगको सोच, शैली र संस्कार परिवर्तन पनि जरुरी छ । दलहरू र तिनका नेताहरू बिग्रनुका पछाडि उनीहरू मात्रै कारक होइनन् । हामी मतदाता पनि त्यसका कारक हौं । त्यो जिम्मेवारीबोध अहिले जरुरी छ । जसलाई मत दिएर बारम्बार पठाउँदा पनि हाम्रो र देशको अवस्था बदलिएन, बरु थप बिग्रियो, उसैलाई मत दिँदै जाने लत हामीले छाड्ने कि नछाड्ने ? कि हामीले परिवर्तनको अपेक्षा छाड्नुपर्छ वा परिवर्तनको सुरुआत आफैंबाट गर्नुपर्छ । अन्यथा विरोधाभासबीचबाट हामी घुम्दैफिर्दै पुग्ने उही ठाउँमा हौं । यसो भनिरहँदा अल्बर्ट आइन्स्टाइनको यो भनाइ नितान्त मननयोग्य छ, उही कार्य बारम्बार दोहोर्याएर फरक परिणामको अपेक्षा गर्नु पागलपन हो । यो प्रवृत्तिबाट आम मतदाता मुक्त हुन जरुरी छ । हामीले धतुरो रोपेर सुन्तलाको आशा गर्न छाड्नुपर्छ । यति बेला हामी मतदाता निर्मोही हुन जरुरी छ । सबै आग्रह र पूर्वाग्रह त्याग्नुपर्छ । मेरो दल, मेरो थर, मेरो जात, मेरो जाति, मेरो क्षेत्र, मेरो छिमेक, मेरो फलानो र ढिस्कानो को मोह त्याग्न जरुरी छ । हाम्रो होइन, राम्रोको खोजीमा लाग्नुपर्छ । बुद्धको जन्मस्थानको नागरिक हुनुमा गर्व गर्ने हामी उनको शिक्षा अनुसरण गर्न पनि चुक्नु हुँदैन । हाम्रो दृष्टि सम्यक् हुनुपर्छ । हाम्रो निर्णय वस्तुगत, तार्किक र तथ्यमा आधारित हुन जरुरी छ । आम निर्वाचनलाई समग्र नेपालीको सामूहिक भविष्य निर्धारण गर्ने अवसरका रूपमा लिन जरुरी छ । यथार्थमा न मत दान गर्ने कुरा हो, न त हामी मतका दाता नै हौं । हामी मताधिकारको सार्वभौम अभ्यासकर्ता हौं । यो बुझ्नुपर्छ । मतदान शब्दको शाब्दिक होइन, लोकतान्त्रिक अर्थबोध जरुरी छ । यस्तो सार्वभौमिक अधिकार अभ्यासको अवसर निर्वाचनबाहेक अघिपछि हामीलाई मिल्दैन । यसको उपयोगमा कुनै सम्झौता गर्नु छैन । लोकतन्त्रको सार र सुन्दरता पनि यही हो । हामीले खोजेको परिवर्तन, जुन संविधानमार्फत पनि मुखरित छ, प्रतिनिधित्वको गुणस्तरमा निर्भर गर्छ । हाम्रो हकहितको गुणस्तरीय प्रतिनिधित्व गुणवान् जनप्रतिनिधिबाट मात्रै सम्भव छ । अन्यथा समाजवाद, सामाजिक न्याय, दिगो शान्ति र समृद्धि आकाशको फल नै बनिरहनेछ । त्यसैले मताधिकारको स्वतन्त्र प्रयोगका लागि हामी आफैं स्वतन्त्र बनौं । कार्यकर्ता र संगठित सदस्यको सन्दर्भ अलग हो । आम मतदाता यो वा त्यो दल वा गुटको पछि लाग्न जरुरी छैन । वस्तुगत आधारमा विवेकपूर्ण निर्णय गर्नु नै जनहितकारी हुन्छ । मताधिकार प्रयोगमा हेलचेक्य्राइँको दुष्परिणामबारे सचेत बनाउँदै अमेरिकी कोशकार तथा राजनीतिक लेखक नोह वेब्स्टरले भनेका छन्, यदि नागरिकले आफ्नो कर्तव्य निर्वाहमा हेलचेक्य्राइँ गरे भने अनैतिक मानिस पदमा पुग्छन्, सरकार भ्रष्ट हुन्छ । सार्वजनिक भलाइका लागि भन्दा पनि निहित स्वार्थपूर्तिमा लिप्त हुन्छन्, राजस्व नालायक मानिसका लागि खर्च हुन्छ, नागरिकका अधिकार उल्लंघन हुन्छन् र तिनको अपमान हुन्छ । हाम्रोमा यस्तै हुँदै आएको छ । अपवादलाई छाड्ने हो भने बारम्बार हात जोडर जनतासँग भोट माग्ने र निर्वाचित भएपछि आफूलाई मालिक र जनतालाई सेवकका रूपमा हेर्ने प्रवृत्ति जनप्रतिनिधिमा हावी रहेको गुनासो व्याप्त छ । जनताको इमानदार र विश्वसनीय वारेसको भूमिका निर्वाह गर्नुपर्ने हो जनप्रतिनिधिले । तर त्यसो हुन सकेको छैन । कानुननिर्माताको पगरी गुथे पनि ध्यान कानुन र नीति निर्माणतर्फ गएन । न्यायपूर्ण हिसाबले सबै निर्वाचन क्षेत्रमा स्रोतसाधन पुग्ने प्रणालीको स्थापनाका लागि लड्नेभन्दा पनि जेजस्तो तिकडम गरेर भए पनि पूर्वाधारमुखी विकास योजना आफ्नो क्षेत्रमा पुर्याएर भावी राजनीतिका लागि जग बलियो बनाउने ध्याउन्न जनप्रतिनिधिहरूमा देखियो । संसद्मा जनप्रतिनिधिको उपस्थिति यान्त्रिक बन्यो । संघीय र प्रादेशिक सभाको भूमिका सेरिमोनियल बन्यो । यो घामजस्तै छर्लंग छ र यसको अन्त्य आवश्यक छ । देशलाई विविध जाति, वर्ग र समुदायका जनताको रंगीचंगी फूलबारी र आफूलाई त्यसको मालीका रूपमा उभ्याउने जनप्रतिनिधिको खाँचो अहिले टड्कारो बनेको छ । गुणदोषको लेखाजोखा गरेरै हामीले बहुदलीय संसदीय शासन प्रणाली अंगीकार गरेका छौं । यो प्रणाली प्रतिनिधिमूलक लोकतन्त्रका मान्यतामा आधारित छ । शासनप्रणालीको सफलता जनप्रतिनिधित्वको गुणस्तरमै निर्भर हुने हो । जुनसुकै राष्ट्रिय समस्याको कारक खोज्दै जाँदा हामी अन्ततः गुणस्तरहीन जनप्रतिनिधित्वमै गएर ठोक्किन्छौं । यस सन्दर्भमा दलभित्रको लोकतन्त्रले पनि ठूलो माने राख्छ । अपवादबाहेक जनप्रतिनिधिका मूल स्रोत दलहरू नै हुन् । तर प्रतिस्पर्धात्मक प्रक्रियाबाट उम्मेदवार छनोट हुने संस्कार दलहरूमा मूलप्रवाहीकरण हुन सकेको छैन । देश, समाज र समुदायका लागि अरू कुनै उपती गरेको नभए पनि शीर्ष नेताविशेषको विश्वासपात्र, उसले पत्याएको, उसप्रति वफादार र उसलाई खुसी राख्न सक्ने व्यक्ति नै रोजाइमा पर्ने गरेको देखिन्छ । यस स्थितिमा मतदाताका लागि छनोटको सीमितता छ । चाहेर मात्रै गुणस्तरीय जनप्रतिनिधित्व सुनिश्चित गर्ने अवस्था नबन्न सक्छ । तर उपलब्ध विकल्पमध्ये विवेकपूर्ण छनोट गर्दा धेरै हदसम्म क्षति न्यूनीकरण गर्न सकिन्छ, प्रतिनिधित्वको गुणस्तर अभिवृद्धि गर्न सकिन्छ । तसर्थ यथाशक्य असल नत्र खराबहरूमध्ये कम खराब निर्वाचित होस् भन्ने रणनीति हुनुपर्छ । त्यतातर्फ मतदाताको उन्मुखीकरणले भविष्यमा दलहरूको लोकतन्त्रीकरणलाई बाध्य पार्न सक्छ । उचित उम्मेदवारको छनोट गर्नुपर्छ भन्न जति सजिलो छ, व्यवहारमा यो त्यति नै चुनौतीपूर्ण हुन सक्छ । जोकोही मतदाताका लागि उम्मेदवारबारेको सूचनामा पहुँच सजिलो नहुन सक्छ । तथापि मतदातामा यथाशक्य सजगता जरुरी हुन्छ । सामान्यतया उपयुक्त जनप्रतिनिधि छनोटका चार सूचक हुन सक्छन् । ती हुन् (१) चालचलन वा नैतिक चरित्र, (२) विगतको ट्र्याक रेकर्ड, (३) योग्यता, क्षमता दक्षता, र (४) सोच तथा भिजन । सामाजिक संस्था दर्ता गर्नुपर्यो भने हाम्रोमा चालचलन बुझ्ने परिपाटी छ । जनप्रतिनिधि हुनका लागि औसत मानिसभन्दा उच्च नैतिक चरित्र अपेक्षित हुन्छ नै । अपराधको राजनीतिकरण र राजनीतिको अपराधीकरणको चुनौती बढ्दै गएको सन्दर्भमा आपराधिक मनोवृत्ति वा अपराधउन्मुख चालचलन भएको व्यक्ति जनप्रतिनिधिका रूपमा चुनिने अवस्था किमार्थ बन्नु हुँदैन । उम्मेदवारमा भड्किलोपन, खर्चिलो प्रवृत्ति होइन सरलता र सादगीपूर्ण जीवनशैलीको खोजी हुनुपर्छ । असहिष्णुता र निषेधको राजनीति हावी हुँदै गएको अहिलेको अवस्थामा यथाशक्य विविधताको सम्मान गर्ने, फरक दृष्टिकोणप्रति सहिष्णुता देखाउने व्यक्ति हाम्रो छनोटमा पर्नुपर्छ । अरूका गल्ती औंल्याएर आफैंलाई राम्रो साबित गर्ने होइन कि, आफ्ना राम्रा पक्षलाई मतदातासामु प्रस्तुत गर्ने व्यक्तिलाई प्राथमिकता दिनुपर्छ । लैंगिक, जातीय, क्षेत्रीय पूर्वाग्रहबाट मुक्त समानता र समावेशीका मान्यताबाट मार्गनिर्देशित उम्मेदवार रोजाइ हुनुपर्छ । उम्मेदवारको विगत कस्तो छ, त्यतातर्फ पनि ध्यान दिनैपर्छ । विगतका आधारमा उसको भावी रवैया कस्तो रहला भन्ने अनुमान गर्न सकिन्छ । विगतमा निर्वाचित भएको भए उसको कार्यसम्पादन कस्तो थियो, मूल्यांकन हुनुपर्छ । भनाइ र गराइबीचको अन्तर हेरिनुपर्छ । जनप्रतिनिधिबाहेक अन्य कुनै पदमा बसेर काम गरेको पनि हुन सक्छ र त्यहाँ उस्को ट्र्याक रेकर्ड कस्तो थियो भन्ने कुराले पनि अर्थ राख्छ । विगतमा मानव अधिकार उल्लंघनका लागि जिम्मेवार रहेको, प्रत्यक्ष वा परोक्ष रूपमा हिंसा र भेदभावलाई प्रश्रय दिएको, भ्रष्टाचार वा अनियमितताको दाग लागेको व्यक्तिमा कुनै हालतमा मत नजाओस् भन्नेमा विशेष चनाखो हुन जरुरी छ । राजनीतिमा कसले कति वर्ष बितायो भन्ने कुराले मात्रै अर्थ राख्दैन । समयसापेक्ष रूपमा उसको योग्यता, दक्षता र क्षमता के छ भन्ने पनि हेर्न जरुरी छ । खास कुनै विशिष्टीकृत शैक्षिक योग्यता हासिल गर्नु उपयुक्तताको मानक होइन । तर उसको योग्यता र उसले आर्जन गरेको दक्षताले पनि धेरै हदसम्म गुणस्तरीय प्रतिनिधित्वका लागि सहयोगी हुन सक्छ । अन्य उम्मेदवारको सापेक्षतामा यो पक्षलाई पनि विचार गर्नु उपयुक्त हुन्छ । निर्वाचन क्षेत्रका समस्या, राष्ट्रिय समस्या, नीति तथा कानुन निर्माण र सुधार एवं सुशासनबारेमा उसको सोच कस्तो छ, यसले पनि विशेष अर्थ राख्छ । उसका भावी योजना र प्रतिबद्धताहरू कति यथार्थपरक, कार्यान्वयनयोग्य र आवश्यकतामा आधारित छन् भन्नेलाइ पनि महत्त्व दिनुपर्छ । विकासबारे उसको सोच के छ भन्ने पनि हेर्नुपर्छ । पूर्वाधारको सृजना गर्नु मात्रै विकास होइन । त्यस्तो पूर्वाधारले पुँजी निर्माण गर्छ कि गर्दैन र जनताको जीवनस्तर अभिवृद्धिमा के योगदान पुग्छ भन्नेचाहिँ महत्त्वपूर्ण हुन्छ । सम्मानपूर्वक जीवनयापनका बाधाहरूलाई हटाउनु पनि विकास हो । भैरहेको प्राकृतिक, सांस्कृतिक, धार्मिक सम्पदालाई संरक्षण गर्नु पनि विकास हो । त्यसतर्फको उसको बुझाइ कस्तो छ भन्नेतर्फ पनि ध्यान जानुपर्छ । मताधिकारको प्रयोगमार्फत हाम्रो इन्साफ जति स्वच्छ र विवेकपूर्ण हुन सक्छ, त्यति नै देश र जनताको भलाइका लागि मार्गप्रशस्त हुन्छ । मैले मतदानमार्फत सार्वभौमिक अधिकारको अभ्यासमा लापरवाही गरें भने त्यसको खती यो पुस्ताले मात्रै होइन, भावी पुस्ताले पनि बेहोर्नुपर्छ भन्ने चेत प्रत्येक मतदातामा हुन जरुरी छ । यही चेतले नै हामीलाई अग्रगमनतर्फ डोर्याउनेछ ।"
सीमान्तीकृतहरूको पनि हो सहर,"भारतका धेरै सहर सुकिला देखाउने उद्देश्यले सडक किनारमा सामान बेच्ने र छाप्रा बनाउने सयौं मान्छेलाई धपाइयो । कहिलेकाहीँ केही महिनासम्म सडक फराकिला र चिल्ला देखिए, र कुनै बेला दुईचार वर्षसम्म त्यही थिति रह्यो । तर, समय अन्तरालमा सडक किनारमा फेरि सामान बेच्नेहरू आए, छाप्राहरू बने । सम्भवतः स्थानीय अर्थतन्त्र स्वयंले सडक किनारका हकर र छाप्रा खोज्यो र उनीहरू फर्के ।सेन्टर फर द स्टडिज इन सोसल साइन्सेस कलकत्ता (सीएसएससी) को आफ्नो कार्यालयमा बसेर प्राध्यापक पार्थ चटर्जीले मसँग यसो भन्दै गर्दा काठमाडौंमा मेयर बालेन शाहको चर्चा चुलिएको थियो । कतै सडक किनारमा सामान बेच्नेहरू लखेटिएका थिए भने अन्यत्र कतै डोजरको पौरख प्रदर्शन भइरहेको थियो । सयौंले विद्युतीय सञ्जालमा ताली पिटे, सहर सफा र फराकिलो भएकामा हर्षबढाइँ गरे । काम गर्न सक्ने उम्दा जनप्रतिनिधिका रूपमा मेयर बालेनको प्रचार भयो । उत्ति नै खेर रोजगारी खोसिएका दर्जनौंका आँखा रसाए । अनेक बाध्यताले सडक किनारमा आइपुगेका कतिपय साना पसले मुख खोलेरै आफ्ना विवशता बताउँदै थिए, क्यामेरा अघिल्तिर धरधरी रुँदै थिए । समाज विज्ञानको उपादेयताबारे चर्चा गर्दा प्राध्यापक चटर्जीले भने, काठमाडौंमा अहिले जे भइरहेको छ, त्यो सामाजिक मुद्दा हो । एक थरी ताली पिट्ने र अर्का थरी आक्रोशित हुने अवस्था आफैंमा कसरी उत्पन्न भयो र भविष्यमा के हुन सक्छ भन्ने अध्ययनको विषय हो । समाज विज्ञानको उपादेयता यही अध्ययनको आवश्यकताले सिद्ध गर्दैन र ? धेरै मान्छेलाई रोजगारी दिलाउने उद्देश्यले होस् वा आकर्षक आर्जनको आशा सञ्चारित भएकाले होस्, व्यवस्थापन र प्राविधिक विषय बहुसंख्यकको प्राथमिकता बनेको छ । तर कुनै पनि सामाजिक परिघटना, चाहे त्यो सहर निर्माणको जटिलता होस् वा मानवइतर प्रकृतिमा आएका बदलाव होऊन्, ती सबै समाज विज्ञानकै अध्ययनको दायरामा पर्छन् । चटर्जीले सहर कस्तो बनाउने भन्ने विषय पूर्णतया प्राविधिक र कानुनी मात्र नभई, सो विषयका अर्थसामाजिक र सांस्कृतिक आयाम बढ्ता जटिल भएकोतर्फ इंगित गरेका थिए । यी विषयमा संवाद गर्दा, उदार लोकतन्त्रका सीमा र जटिलतासमेत उधिने । उनले भने, बहुविध समूहका माग र आवश्यकता सम्बोधन गर्न उदारवादी प्रजातन्त्रका बनिबनाउ ढाँचामा एकदमै धेरै फेरबदल गर्नुपर्ने हुन्छ । भारतीय व्यवस्थाले भोगेका चुनौतीका केही ठोस उदाहरणका आडमा उनले यस्तो धारणा राखेका थिए । यिनै विषयको विशद व्याख्या गरेरै उनले सन् २०२० मा आई एम द पिपल शीर्षक किताब पनि लेखेका थिए । लिबरल डेमोक्रेसी भनिने व्यवस्थाका सीमाबारे सोच्ने क्रममा चटर्जीले सो व्यवस्थाले आशा गर्ने सूचित र सौम्य, संविधान र कानुनका दायरा बुझेको, र सोही अनुसार गतिविधि गर्ने भद्रलोक पाराको सचेत सिभिल सोसाइटी अत्यन्त सीमित भएको सत्यलाई उजागर गरे । कानुन र संविधानका औपचारिक प्रावधानलाई बेकामे सिद्ध गर्दै स्थापित नियमका छिद्रबाट प्रवेश गरेर आफ्ना दर्जनौं आवश्यकता पूरा गर्ने ठूलो जनसंख्यालाई उनले पोलिटिकल सोसाइटी नाम दिएका छन् । औपचारिक संस्था र प्रबन्धले अपेक्षा गर्ने नियमिततामा आधारभूत आवश्यकता पूरा गर्न नसक्ने जनताको उल्लेख्य पंक्तिलाई बाँध्न सकिँदैन । त्यसैले उदार लोकतन्त्रको चल्तीको ढाँचामा भारत र नेपालजस्ता देशका ठूला जनसंख्या आँट्न मुस्किल हुन्छ । काठमाडौंमा नेवाः संरचनाको संरक्षण र सुकुम्बासीका आवश्यकताले सतहमा उतार्ने जटिलता सम्झे पुग्छ । त्यसैले मेयर बालेन शाहले सडकमा चलाएको डन्डा र सोबाट प्रभावित मान्छेहरूका विषयमा अहिले सतहमा सुनिएका ताली र गालीभन्दा खँदिलो विमर्श आवश्यक हुन्छ । काठमाडौं वा ललितपुर महानगरमा भइरहेका कामका उदाहरणले देखाउँछन् हाम्रा धेरै पेचिला समाजिक मुद्दा छन्, उसै गरी अस्तित्वमा छन् विविध सामाजिक आन्दोलन पनि । जबसम्म यी रहन्छन्, तबसम्म समाज विज्ञान र साहित्य, चिन्तन र विमर्श आवश्यक हुन्छन् । यी टड्कारा आवश्यकता हुँदा पनि समाज वैज्ञानिक अध्ययनमा राज्यको उदासीनता छ, साथै राज्यइतर पक्षबाट हुनुपर्ने स्रोतको उपलब्धतामा संकुचन छ । स्रोतजन्य यस्ता संकटतर्फ संवाद सोझिएपछि प्राध्यापक चटर्जीले आफ्नै इतिहास सम्झेका थिए । सन् १९८० को दशकमा भारतको इतिहास र समाज विज्ञानको फलकलाई फराकिलो बनाउन आफूले गरेको संघर्ष सुनाए । इतिहासवेत्ता रणजित गुहाको प्रस्तावमा सबाल्टर्न स्टडिज ग्रुप सुरु भएपछि पार्थ चटर्जी, दीपेश चक्रवर्ती, शहीद अमिन, ज्ञान पाण्डे लगायतले भारतीय पददलितका विभिन्न विषयमा अध्ययन गरे । ती अध्ययनबाट निःसृत लेखहरू बिस्तारै सँगाल्दै सबाल्टर्न स्टडिजः राइटिङ्स अन साउथ एसियन हिस्ट्री एन्ड सोसाइटी शीर्षक किताबका शृंखला प्रकाशन गरे । यो प्रकाशन शृंखला सुरु गर्दा प्राध्यापक गुहाले लेखेका थिए, दक्षिण एसियाका विभिन्न विषयमा मौजुदा प्राज्ञिक काममा रहेको एलिटिज्म चिर्न  हामी वर्ग, जात, उमेर, लिंग आदिका आधारमा पराधीन बनाइएका आम पददलितका सवाल उठाउनेछौं । किताब प्रकाशन गर्ने र आफ्ना कामलाई प्राज्ञिक विमर्शमा जोड्ने उपक्रमका लागि आवश्यक सम्मेलन र गोष्ठीका लागि भारतका विश्वविद्यालयले खुलेर सहयोग नगरेको सम्झे चटर्जीले । उनले भने, सुरुमा यहाँका विश्वविद्यालयले हाम्रा कामलाई बेवास्ता गरे, धेरैजसो भेला र गोष्ठी पनि भारतबाहिर जहाँ सम्भव हुन्छ, त्यहाँ गर्यौं । भारतमा आयोजना गर्दा कन्फरेन्सका सहभागीलाई आफ्न निजी घरमा राख्यौं, कार्यक्रममा पाठ भएका पेपर भेला पार्दै फोटोकपी बेचेर निर्वाह चलायौं । सीमित स्रोत र सहयोगमा भएका कामहरू कालान्तरमा अधिकांश विश्वविद्यालयका पाठ्यक्रममा समावेश भए । सयौं अध्ययन र अनुसन्धानका बलिया आधार बने । त्यसो त उनीहरूले गरेका कामका काफी आलोचना पनि नभएका होइनन्, साथै ती काममा रहेका अनेक अपूर्णतालाई औंल्याएर थप अध्ययन गर्ने उपक्रम पनि चलिरहेकै छन् । प्राध्यापक चटर्जीले सबाल्टर्न स्टडिज ग्रुपले बेहोरेका विभिन्न ओराली र उकालीका कथा सुनाएर समाज विज्ञानजस्ता विषयमा काम गर्दाका चुनौती पेचिला भए पनि र समय लागे पनि, गतिला काम गर्न सके बौद्धिक समुदायले ती कामको सराहना गर्छ भन्न खोजेका थिए । यसो भन्दा उनले समग्र शिक्षामा परेको नवउदारवादी प्रभावका कारण सृजित अप्ठ्याराहरूलाई पूर्णतया बेवास्ता गरेनन् । बरु अनेक चुनौतीका बीच एउटा जर्नल मात्रकै आडमा पनि खँदिला खोजबिन र विमर्श सञ्चालन भएका उदाहरण अघि सारे । साथै, सीमित स्रोतका भरमा आफूले बंगालका ग्रामीण भेगमा अध्ययन गर्दाका पुराना अनुभव पनि सुनाए । चटर्जीका अनुभव र विश्लेषणले नेपालबारे पनि केही आशावादी बन्न सघाएको थियो । हाम्रा जनप्रतिनिधि, स्थायी शासक भनिने कर्मचारीतन्त्र, र बौद्धिक वृत्तका बहुसंख्यक सदस्यमा समेत समाज वैज्ञानिक अध्ययनअनुसन्धानप्रति ठूलो उदासीनता छ । बिकाउ साहित्य लेख्नेबाहेक खँदिला काम गर्ने उत्साहजनक वातावरण छैन । दुईचार पढेलेखेका मान्छेले बसाइँसराइदेखि कृषिसम्म, राजनीतिक पार्टीदेखि पूर्वीय दर्शनका जटिल प्रश्नसम्ममा ज्ञानदान गर्नुपर्ने बाध्यता छ । यथार्थको अर्को पाटोमा भने, यहाँका अल्पसंख्यक संस्था र केही व्यक्तिले आफ्नै बलबुतामा गरिरहेका अध्ययन र लेखन महत्त्वपूर्ण छन् । साथै, विश्वका विभिन्न राम्रा विश्वविद्यालयमा पुगेर तन्नेरी अध्येताले गरिरहेका खोजबिन उत्तिकै खँदिला छन् । कोही राणाकालको इतिहास उधिन्दै छ, कोही खोज्दै छ अरनिकोको यात्रा भने कोही नेपाली महिलाका संघर्षका ऊहापोह पहिल्याइरहेको छ । त्यसो त वैज्ञानिक र पर्यावरणीय खोजका विभिन्न क्षेत्रमा पनि सक्रिय छन् नेपाली अध्येताहरू । चटर्जीले पनि अनुमान लगाउँदै भने, नेपालबारे अंग्रेजीमा लेखिएका सामग्री पढेको आधारमा पनि त्यहाँ गतिला काम भइरहेको अन्दाज गर्न सकिन्छ । मलाई लाग्छ, नेपाली भाषामा पनि काफी साहित्य लेखिएको हुनुपर्छ । भारतीय आम मान्छेका भोगाइ अध्ययन गरेर सिद्धान्त नै निर्माण गर्न रणजित र पार्थ, दीपेश र सहिदलाई सम्भव भयो । दक्षिण एसियाली भनेर प्रसारित भए पनि सबाल्टर्न स्टडिज ग्रुपका मुख्य काम भारतकेन्द्रित थिए । उनीहरूका अधिकांश अध्ययनले भारतीय इतिहास र समाज विज्ञानमा भएका एलिटिस्ट बायस लाई चुनौती दिए । सोही चुनौती दिने शोधका तकनिकी र शैली भारतइतरका धेरै समाज अध्ययन गर्न काम लाग्यो । त्यसरी नै नेपालीका भोगाइ र ऊहापोह पनि कुनै पश्चिमा सिद्धान्त प्रमाणित गर्ने सामल मात्र बन्ने थितिबाट अघि बढ्न सकिएला । हाम्रा सामूहिक भोगाइका आधारमा विभिन्न समाज वैज्ञानिक सिद्धान्त निर्मित होलान् र नेपालइतर समाज अध्ययन गर्न ती काम लाग्लान् । केही सातापहिले कलकत्तास्थित प्राध्यापक चटर्जीको कार्यालयमा भेट हुँदा उनी बंगाली भाषामा लेखिएको मोटो लिखत टेबलमा राखेर बसेका थिए । उनका अग्रज रणजित गुहाले पछिल्ला वर्ष बंगाली भाषामा मात्रै लेख्ने उद्घोष गरे र सोही अनुसार बंगाली किताब मात्र प्रकाशन गरे । आगामी मे महिनामा १०० वर्षका हुने उनै गुहाको सम्झना र सम्मानमा यही डिसेम्बरमा एउटा गोष्ठी आयोजनाको तयारीमा छन् चटर्जी र उनका साथीहरू । कलकत्ताको प्रेसिडेन्सी युनिभर्सिटीले आयोजना गर्ने कार्यक्रममा सम्भवतः गुहाले अध्ययन, प्राध्यापन, लेखन र प्रकाशनका लागि गरेका साधना र संघर्षबारे विमर्श गरिनेछ । गुहाले आफ्नो सक्रिय प्राध्यापनकाल सन् १९६० देखि १९८० सम्म किन एउटै लेख वा किताब प्रकाशन गरेनन् र कुनै सम्मेलनमा पनि किन सहभागी भएनन् ? र जीवनको उत्तरार्द्धमा किन मातृभाषा मात्रमा केन्द्रित हुने निर्णय गरे ? यी विषयमा गरिने रोचक संवाद भारतइतरका समाज विज्ञान एवं साहित्यमा रुचि हुनेका लागि पक्कै गहकिला खुराक हुनेछन् । हरेक सफल प्राज्ञिक व्यक्तित्व वा संस्थाले भोगेका चुनौती, तिनले छिचोलेका अक्करिला बाटा नयाँ पुस्ताका लागि हौसलाका पोषण हुन् । गुहाको जीवनी होस् वा पार्थ चटर्जीसँगको संवाद, त्यस्तै हौसलाका प्रमाण हुन् ।"
महागुरु फाल्गुनन्दको सम्झना,"हामी विश्वास गर्छौं जबजब पाप बढ्छ, तबतब पापको नाश र धर्मको उत्थान गर्न यस धरतीमा अवतारहरूको अवतरण हुने गर्छ । किरात जनजातीय कुलवंशमा पापको भण्डार हटाउन ज्ञानको भण्डार लिई १९४२ कात्तिक २५ आइतबार महागुरु फाल्गुनन्दको जन्मावतरण भयो ।महागुरु फाल्गुनन्दको जन्म पूर्वी नेपालको इलामस्थित इभाङ चुक्चिनाम्बामा भएको थियो, जुन अहिले माङसेबुङ गाउँपालिकामा पर्छ । बुबा जगनबाज र आमा हंसमती बेघाको साइँलो सन्तानका रूपमा जन्मेका महागुरु फाल्गुनन्दको सुरुआतको नाम नरधोज लिङ्देन थियो । उहाँको जन्मलगत्तै स्तनमा खटिरा निस्की आमाको परलोक भएकाले उहाँले काली बाख्राको दूध खाएर हुर्कनुपर्यो । बालककालमा रक्षाबन्धनका लागि उहाँको हातमा परिवारले फलामको चुरा लगाइदिएको थियो । फलाम लाउने बालकलाई फलामे भनी बोलाउन थाले । अनि फलामेबाट फलाम सिंह हुँदै उहाँ अन्ततः फाल्गुनन्दका रूपमा प्रख्यात हुनुभयो । उहाँ एकचोटि माईपारि गाईगोठमा बुबाका लागि चामल पुर्याउन जानुभएको थियो । चामलभित्र मासु लुकाइएको रहेछ, त्यही कारण उहाँ बिमारी हुनुभयो । बुबाले गोठबाट बोकेर घरमा ल्याइपुर्याएपछि धामीझाँक्री लगाइयो । तर उहाँलाई निको भएन । दैवसंयोग, एउटा मध्यरातमा बिमारी बालक जुरुक्क उठेर रातारात गायब हुनुभयो । दिव्यपुरुषले हातको इसाराले बोलाई लगेको भन्ने थाहा नपाएका गाउँलेहरू खोज्दै जाँदा भोलिपल्ट बिहान मात्र उहाँ इलामको देवमाईमेक्वामाईमाई अर्थात् तीन माईखोलाको दोभान जितपुरको खत्रक्पा फुल्लुङ्गीमा भेटिनुभयो । उहाँले गाउँलेहरूलाई आफूले रातभरि ईश्वरीय मिलन र आत्मज्ञान, परमात्माज्ञान पाएकोÙ परमेश्वर तागेरानिङवाभूमाङको दर्शन पाई आत्मसाक्षात्कार मिलेको सुनाउनुभयो । यस्तो दैविक वर्णन सुनी गाउँलेहरू उहाँ भविष्यमा महाऋषि मुहिगुमअङसिमाङ हुने अडकल गरे ।उहाँ बाल्यकालदेखि नै जाँड, रक्सी, माछामासु नखाई शुद्ध शाकाहारी हुनुभयोÙ जप, तप, ध्यान गर्न वनजंगल जाने गर्नुहुन्थ्योÙ एकान्तपन मन पराउनुहुन्थ्योÙ गोठालो जाँदा पनि यही क्रमले पटकपटक ईश्वर माङसँग आत्मसाक्षात्कार गर्न पाउनुभएको थियो । यस धरतीमा आफ्नो अवतरणको रहस्यबारे उहाँको देववाणी छ, किरात सावायेहाङसाहरूले शासन चलाउन नीति कर्म, धर्म गर्न नजान्दा सबै ज्ञानगुण परमात्मा परमेश्वरको मनमस्तिष्कबाट फुत्त निस्केर गएकोलेÙ धर्मदर्शन, ज्ञानदर्शन, राजनीतिक दर्शन, सारा मुन्धुम हराई जनशक्ति, राजशक्ति, देवशक्ति, धनशक्ति विलय भएकाले तिमीहरूलाई मुक्ति दिन, मोक्ष गराउन तागेरानिङवाभूमाङको आज्ञाले मेरो जन्मावतरण भएको हो । मैले देखाएको मार्ग अवलम्बन गर्दै पापकर्म र बलिपूजा त्यागीÙ जाँडरक्सी, माछामासु खान छोडीÙ कुकर्म, कुधर्म, कुसंस्कार, कुरीति, कुथिति, कुनीति छोडेर सत्य कर्म, सत्य धर्म, सत्य व्यवहार, सत्य कारोबार गरी दाम, काम, नाम कमाएर एकताबद्ध भई अघि बढ्नू, राजसिद्धि र देवसिद्धि प्राप्त गर्नेछौ । यही क्रममा उहाँले १९८८ वैशाख २४ गते पाँचथरको लोब्रेमा बृहत् धर्मसभा गरी सत्यधर्म मुचुल्का लिखित नेपालको पहिलो धर्मसभा गराउनुभयो । यस्ता गतिविधिमा लाग्नाले उहाँलाई एक पटक राजद्रोही, देशद्रोही आरोप पनि लगाइयो । तर उहाँले सत्यको कुरा गर्न छोड्नुभएन । सत्यको कुरा गरिरहने हुनाले उहाँ सत्यहाङमा भनी सुपरिचित हुनुभयो । एक चोटि उहाँ माइला दाजु राजवत्तलाई पल्टनमा भेट्न जानुभएको थियो । अचानक उतै बेलायती भारतीय पल्टनमा भर्ना हुनुभयो । ध्यानी हवल्दार भई सात वर्षपछि पल्टन परित्याग गर्नुभयो र नेपाल फर्की आफूले सोचेका कामहरू भकाभक गर्न थाल्नुभयो । किरात भाषा, किरात लिपि, किरात संस्कार, किरात मुन्धुम र किरात धर्म गरी पाँच विषय उत्थानको अभियानमा उहाँ लाग्नुभयो । यही क्रममा पचाससाठी साम्जिक मुन्धुम प्रतिपादन, सातसात गोटा माङहिम मन्दिर स्थापना गर्नुभयो । जन्मभूमि चुक्चिनाम्बा, ज्ञानभूमि फुल्लुङ्गी, कर्मभूमि लोब्रे सिर्लौटी, तीर्थभूमि कुम्भकर्ण फक्ताङलुङमा निकै काम गर्नुभयो । यही योगदानका लागि महागुरु फाल्गुनन्दलाई २०६६ मंसिर १६ गते सोह्रौं राष्ट्रिय विभूति घोषणा गरियो । २०७४ मंसिर ३ गतेदेखि उहाँको जन्मदिनमा सार्वजनिक बिदा दिन थालियो । अहिले उहाँकै नाममा १५० गोटा मठमन्दिर सञ्चालित छन्, ४०५० प्रतिमाहरू स्थापित भएका छन्, २०२२ राष्ट्रमा किरात धर्म संघसंगठन खोलिएका छन् । दुईदुई पटक किरातधर्म अन्तर्राष्ट्रिय महासम्मेलन भइसकेको छ ।यसरी किरात धर्मलाई हिन्दु र बुद्ध धर्मपछि तृतीय दर्जामा स्थापित गराउने महागुरु फाल्गुनन्दको १३८ औं जन्मजयन्ती कात्तिक २५ गतेलाई विश्वशान्ति र मानव एकता दिवसका रूपमा मनाऔं । जलशान्ति, थलशान्ति, आकाशशान्ति, वायुशान्ति, अग्निशान्ति, विश्वशान्ति, ब्रह्माण्डशान्ति, मानवशान्तिका लागि म परमात्मा परमेश्वर तागेरानिङवाभूमाङसँग प्रार्थना गर्छु । शेर्मा मुन्धुमविद् हुन् ।"
महँगीले दिएको आहत,"तरकारी बजारमा सधैंजसो भेट हुने साथीहरू यसपालि दसैंतिहारको खर्च टार्न सकिएकामा खुसी भएको अनुभव सुनाइरहेका थिए । दसैंमा घर जादाँ बसभाडा लगायत लत्ताकपडाको मूल्यसमेत बढ्दा खर्च बेहोर्न गाह्रो भएको बताइरहेका थिए । मध्यमवर्गीय परिवारका गृहिणीहरू श्रीमान् एक जनाको तलबको भरमा सहरमा बसेर छोराछोरी हुर्काउन, पढाउन साह्रै मुस्किल भएको भन्दै थिए । खाना पकाउने एउटा ग्यास सिलिन्डरको मात्रै उन्नाइस सय, एक पोका खाने तेलको झन्डै चार सय, पाँच किलो गहुँको पीठो गत वर्षको तिहारमा तीन सय दस परेकामा यसपालि भने चार सय रुपैयाँमा किन्नुपरेको सबैको गुनासो थियो । एक किलो गोलभेंडाको मात्रै एक सय बीस रुपैयाँ तिर्न बाध्य भएकाहरू, स्वास्थ्य तथा शिक्षाको राम्रो व्यवस्था भएको भए, दसैंमा घर गएपछि सहर सायद फर्किंदैनथे । तिहारमा भाइटीकाका लागि चाहिने भाइमसला लगायत फलफूलको मूल्य पनि त्यति नै बढेको थियो । एक किलो स्याउ तीन सय तथा माला बनाउन चाहिने एक किलो फूलको सात सय रुपैयाँ तिर्नुपर्यो । समग्रमा, यसपालि दसैंतिहार अति नै महँगो पर्यो । मूल्य वृद्धिकै कारण दसैंतिहारमा हुने अधिक खर्चले अबका छ महिना घर चलाउन गाह्रो पर्ने कतिपय गृहिणी सुनाउँदै थिए । सुक्खा बीसपच्चीस हजारमा काम गर्नेहरूलाई अहिलेको महँगी थेग्न साँच्चै गाह्रो भएको छ । हामी जनता महँगीले आहत छौं । बालबच्चाको खर्च, वृद्धवृद्धाको औषधि जुटाउनै हम्मे पर्न थालेको छ । सुन्दर घर बनाउने सपनाहरू सपनै रहन थालेका छन् । अर्कातिर, पाँच वर्षपछि देश फेरि आम चुनावमय भएको छ । प्रत्येक चुनावमा हामी जनताले भोट हाल्दै आएका छौं, तर देशले स्वच्छ छवि भएका नेता अहिलेसम्म पाउन सकेको छैन । नेताहरूले जनताले दिएको भोटका भरमा आफ्नो घर मात्रै नचलाएर देश विकासमा पनि ध्यान दिएको भए हाम्रा गाउँघर अहिले आएर खाली हुने थिएनन् । स्वास्थ्य, शिक्षा, खानेपानी, यातायात लगायतका आधारभूत आवश्यकताहरू नै पुग्न नसकेका गाउँघरमा कोही किन बसिराखोस् ! यातायातको राम्रो व्यवस्था हुन नसक्दा गाउँघरमा उत्पादित स्याउ लगायतका फलफूल, दाल, तरकारी ढुवानीको समस्या छ । सहरबाट नुनतेल लगायतका आवश्यक साम्रगीहरू गाउँघर पुर्याउन पनि त्यत्तिकै कठिनाइ छ । वैज्ञानिक अध्ययन नै नगरी जथाभावी खनिएका सडकहरूका कारण बर्सेनि कैयौंले ज्यान गुमाइरहेका छन् । यातायात असुविधाकै कारण गाउँका सुत्केरीहरूले यो युगमा समेत सामान्य उपचारसम्म नपाएर अत्यधिक रक्तस्राव जस्ता कारणले अकालमै ज्यान गुमाइरहेका छन् । बेलाबेला सिटामोलकै समेत अभाव हुने गरेको छ । गाउँमै सुविधासम्पन्न अस्पताल बन्न नसक्दा ठूलै रोग लागेको खण्डमा लाखौं खर्चेर सहर वा भारत पस्नुपर्ने बाध्यता अहिले पनि छ । ज्येष्ठ नागरिकले समेत निःशुल्क उपचार नपाउने कस्तो देश बनाए नेताहरूले ! विकसित देशहरूमा नसक्ने ज्येष्ठ नागरिक, बालबालिकाको भरणपोषण र सुरक्षाको सम्पूर्ण जिम्मा सरकारले उठाएको हुन्छ भन्ने सुन्दा मुटु कटक्क खान्छ ।हालै स्विटजरल्यान्डले झन्डै दुई किलोमिटर लम्बाइको पर्यटकीय रेल गुडायो । एकैचोटि साढे ४ हजार पर्यटकलाई घुमाउन सकिने रेलमा सय डिब्बा थिए । नेपाललाई स्विटजरल्यान्ड बनाउँछौं, देशमा रेल गुडाउँछौं, यहाँका नदीहरूमा पानीजहाज चलाउँछौं, ग्यासपाइप घरघरै जोड्छौं भन्दै जनतालाई ढाँटेर नअघाएका नेताहरू फेरि ढाँट्दै भोट माग्न घरदैलोमा व्यस्त छन् । पूर्वमा रेल चल्ने र पश्चिममा पानीजहाज चल्ने कहिले हो, पश्चिम सेतीबाट बिजुली निस्कने कहिले हो, पञ्चेश्वर जलविद्युत् कहिले बन्ने हो, कसैलाई थाहा छैन, तर प्रत्येक चुनावमा आश्वासनले भरिएका पानाहरू लिएर नेताहरू भोट माग्न जान्छन्, जितेपछि फर्केर पनि हेर्दैनन् । फलस्वरूप रोजगारीका बाटाहरू बन्द हुन पुग्छन्, युवाहरू बिरक्तिएर विदेश हान्निन्छन् । देश जहाँको तहीँ । अर्कोपालि पनि नेताहरू तिनै विषय लिएर पुनः हाम्रा घरदैलामा आउनेछन् । भोट माग्नेछन्, जितेपछि फेरि बेपत्ता हुनेछन् । हाम्रो भोट पाएर विजेता बनेकाहरू करोडौंका मालिक भएर सहरबजारमा बस्छन्, पाखुरा खियाएर हातमुख जोर्ने हामी जहीँको तहीँ ! खासमा त भोट माग्नेहरूले आफ्नै गाउँठाउँ बसेर देश विकास गर्दै र त्यहाँका जनताको जीवनस्तर उकास्दै जानुपर्ने हो । विडम्बना, नेताहरूको अदूरदर्शिताका कारण हाम्रा गाउँठाउँ उजाडिँदै गएका छन् । गाउँमा बस्ने मानिसहरू आफ्ना आधारभूत आवश्यकताहरू पूर्ति गर्न तथा सुविधाहरूकै कारण सहरतिर सर्दै गएका छन् । यसले वातावरणमा असन्तुलन त ल्याएको छ नै, खाद्य प्रणालीमा समेत असर पारिरहेको छ । आफ्ना लागि चाहिने खाद्य पदार्थ आफैं उत्पादन गर्ने गाउँलेहरू अहिले आयातित खाद्यान्नमा भर पर्न थालेका छन् । यसले गर्दा पनि महँगी बढेको हो ।जनता महँगीले पिल्सिँदा वास्ता नगर्नेहरू, जनतालाई सिटामोलको अभाव हुँदासमेत नहेर्नेहरू अहिले भोट माग्नकै लागि घरखेत गएर जाँतो पिस्ने, ओखल कुट्ने, धान काट्ने गरेको देख्दा टीठ लागेर आउँछ । शरीरमा तागत भएका युवाहरूलाई विदेश हान्निनबाट रोक्न सरकारले देशमै रोजगारी सृजना गर्न ढिलो भइसकेको छ । सरकारी तवरबाट खेतीपातीका लागि जमिन छुट्याएर इच्छुक युवाहरूलाई त्यसमा लगाउन सकिन्छ । पशुपालनका लागि उचित ठाउँको व्यवस्था गर्न सकिन्छ । आफ्नै देशमा उत्पादित सरसामान, लत्ताकपडा, खाद्यान्न, फलफूल, औषधिहरू उत्पादन हुन सके आयात घटी महँगी यस्तो अचाक्ली हुन पाउँदैनथ्यो कि ? यस्तो हुन सकेमा गृहिणीहरूलाई घर चलाउने चिन्ताले सताउँदैनथ्यो कि ? आफ्ना बालबालिकालाई पोषिलो खाना खुवाउन सकिन्थ्यो कि ?"
अस्ट्रेलियामा नेपाल महोत्सव,"(अस्ट्रेलिया)  अस्ट्रेलियाको पश्चिमी राज्य पर्थ र यसको वरिपरि आजकल नेपालसम्बन्धी प्रचारप्रसार लेखिएका सवारीसाधन गुड्छन् । सहरका मुख्य भागमा राखिएका ठूला स्क्रिनमा समेत नेपालबारेका सामग्री प्रसारण हुन्छन् । राज्यको लोकप्रिय पत्रिकामा हरेक साता नेपालबारे विज्ञापन नै प्रकाशित हुन्छन् । सिड्नीबाट करिब ५ घण्टाको हवाई यात्रापछि पुगिने पर्थमा मात्र होइन, सिड्नी, ब्रिसबनलगायतका सहरमा समेत हाल नेपालको प्रचार भइरहेको छ । एनआरएनले हरेक दुई वर्षमा आयोजना गर्ने नेपाल महोत्सवको तयारीस्वरूप सुरु गरिएका यी विभिन्न प्रचार सामग्रीमा नेपाल महोत्सवलाई प्राथमिकता दिइएको भए पनि यसले समग्रमा नेपालको परम्परा र कलासंस्कृतिबारे प्रचार गरिरहेका छन् । सहरका ग्रोसरी पसल तथा रेस्टुरेन्टका साथै स्थानीय काउन्सिलमा पनि नेपालको पहिचानसहितका प्रचार सामग्री देखिन्छन् । त्यसका साथै, केही व्यक्तिगत सवारीसाधनमा समेत नेपाल महोत्सवबारेका सूचना देख्न सकिन्छ । यसले यहाँ हुन लागेको नेपाल महोत्सवको प्रचारमात्र गरेको छैन कि नेपाली कलासंस्कृति र पर्यटनबारे स्थानीयलाई जानकारी दिइरहेको छ । हामीले एक महिनाका लागि यहाँ गुड्ने बसको पछाडि र यहाँको लोकप्रिय पत्रिकामा नेपालको झल्को दिने किसिमले करिब १० दिन अघिदेखि नेपाल महोत्सवको विज्ञापन दिइरहेका छौं, महोत्सवको तयारीमा जुटेका एनआरएनए पश्चिम अस्ट्रेलियाका संयोजक दीपक बस्नेतले कान्तिपुरसँग भने । महोत्सव अस्ट्रेलियाका विभिन्न सहरमा आयोजना हुने भए पनि पश्चिम अस्ट्रेलियामा अलग तरिकाले प्रचारप्रसारलाई तीव्रता दिइएको उनको भनाइ छ । हाम्रो मुख्य उद्देश्य नै नेपाली कलासंस्कृति, परम्परा र पर्यटन प्रवर्द्धन भएकाले नेपाल चिनाउने कोसिस गरिरहेका छौं, उनले भने । त्यस्तै, सिड्नी तथा ब्रिसबनमा करिब एक सातापछि हुन लागेको महोत्सवको प्रचारप्रसारसमेत तीव्र पारिएको आयोजकको भनाइ छ । एनआरएनए अस्ट्रेलियाले आफ्नो प्रमुख कार्यक्रमका रूपमा हरेक दुई वर्षमा हरेक राज्यमा नेपाल महोत्सव आयोजना गर्दै आएको छ । एनआरएनएका अनुसार ब्रिसबन, सिड्नी र पर्थमा यही महिनामा हुने महोत्सवको तयारी करिब पूरा भएको छ । अन्य केही राज्यमा कार्यक्रम आयोजनाको तयारी भइरहेको छ । समग्रमा नेपाल महोत्सवको मुख्य उद्देश्य विदेशमा नेपाल चिनाउने, आपसी भाइचारा बढाउने, पर्यटन प्रवर्द्धन गर्ने र यहाँको दोस्रो पुस्तालाई आफ्नो कलासंस्कृतिप्रति जागरुक गराउने नै हो, एनआरएनए अस्ट्रेलियाका अध्यक्ष नन्द गुरुङले भने । यसअघि अस्ट्रेलियाका मेलबर्न, तास्मानिया र डार्बिनमा महोत्सव सम्पन्न भइसकेको छ । नोभेम्बर १३, १९ र २६ मा क्रमशः ब्रिसबन, सिड्नी र पर्थमा महोत्सव आयोजना हुँदै छ । कार्यक्रममा गायक दीपक बज्राचार्य, प्रकाश सपुतलगायतले प्रस्तुति दिने आयोजकले जनाएको छ ।"
युक्रेनको खेर्सनबाट रुसी सेना फिर्ता,"एजेन्सीहरू (मस्कोवासिङ्टन) रुसले युक्रेन सहर खेर्सनबाट सैन्य फौज फिर्ता गर्न सुरु गरेको जनाएको छ । केही साताअघि कमान्ड सम्हालेका रुसी जनरल सर्गेई सुरोभिकिनले रुसी सरकारी टेलिभिजनमार्फत खेर्सन क्षेत्रबाट सेना फिर्ताको घोषणा गरेका हुन् । सेनाका शीर्ष अधिकारीसँगै टेलिभिजनमा देखिएका सुरोभिकिनले निप्रो नदीको पश्चिमी किनारबाट रुसी सेना पूर्णरूपमा फिर्ता हुने बताएका हुन् । रुसी रक्षा मन्त्रालयले खेर्सनबाट आफ्नो सैन्य फौज फिर्ता भइरहेको जनाएको बीबीसीले उल्लेख गरेको छ । यद्यपि, यसबारेको विस्तृत विवरण तथा तस्बिरहरू भने सार्वजनिक गरिएको छैन् । अमेरिकी राष्ट्रपति जो बाइडेनले खेर्सनबाट रुसी सेना फिर्ता हुने निर्णय सकारात्मक भएको र यसले रुसी सेना वास्तविक रूपमा समस्यामा परेको दाबी गरेका छन् । आफूले केही समयअघिदेखि नै यस्तो कदमको अपेक्षा गरेको बाइडेनको दाबी छ । रुसको कदमले दुवै पक्ष युद्धका विषयमा आफ्नो स्थितिको मूल्यांकन गर्ने अवस्था आउने बताएका छन् । उत्तर एट्लान्टिक सन्धि संगठन (नाटो) को सदस्यता लिने तयारी गरेपछि रुसले गत फेब्रुअरी २४ मा युक्रेनमाथि आक्रमण सुरु गरेको हो । त्यसयता रुसी सेनाले पूर्णरूपमा कब्जा गरेको एक मात्र प्रमुख युक्रेनी सहर खेर्सन हो । टेलिभिजन सम्बोधनमा रुसी कमान्डरले अब उक्त सहरका लागि आफूहरूले आवश्यक सामग्री आपूर्ति गर्न सम्भव नभएको बताएका हुन् । सैन्य फिर्तीको घोषणाका बेला भने रुसी राष्ट्रपति भ्लादिमिर पुटिन देखिएका थिएनन् । पछिल्लो समय युक्रेनी फौजबाट प्रत्याक्रमणको सामना गरिरहेको रुसी फौजका लागि यो निकै ठूलो धक्का मानिएको छ । अमेरिकाको मध्यावधि निर्वाचनको नतिजा सार्वजनिक हुँदै गर्दा राष्ट्रपति बाइडेनले ह्वाइटहाउसबाट यसबारे प्रतिक्रिया जनाएका हुन् । पछिल्लो नतिजाअनुसार बाइडेनको डेमोक्रेटिक दलले तल्लो सदन हाउस अफ रेप्रिजेन्टेटिभ्समा आफ्नो नियन्त्रण गुमाउने देखिएको छ । रुसले सैन्य फिर्तीको घोषणा गर्न अमेरिकाको चुनाव कुर्नु आफैंमा एक रोचक घटना भएको बाइडेनको भनाइ छ । यसअघि बाइडेनका राजनीतिक प्रतिस्पर्धीहरूले अमेरिकी सैन्य र मानवीय सहायताको विषयमा समीक्षा गर्ने भन्दै युक्रेनलाई प्रतिबद्धता जनाएका थिए । युक्रेनी राष्ट्रपति भ्लोदिमिर जेलेन्स्कीले रुसको घोषणापछि आफूहरूले निकै सावधानी अपनाइरहेको बताएका छन् । दुश्मनले हामीलाई उपहार दिँदैनन् । सद्भावनाको संकेत पनि गर्दैनन्, उनले भने । बेलायती प्रधानमन्त्री ऋषि सुनकाले पनि रुसी सेना फिर्ताको निर्णय युक्रेनका लागि निकै प्रगतिको विषय भएको बताएका छन् । युक्रेनी राष्ट्रपति जेलेन्स्कीसँगको टेलिफोन कुराकानी गर्दै सुनकले उक्त क्षेत्रमा युक्रेनी झण्डा नफहराएसम्म सचेत रहनुपर्ने बताएका छन् । त्यस्तै, नाटो प्रमुख जेन्स स्टोल्टनबर्गले खेर्सनबाट रुसी सेनाको फिर्ती युक्रेनको जित भएको बताएका छन् । तर उनीहरूको फिर्ती कसरी हुन्छ भन्नेमा आफूहरूले ध्यान दिइरहेको उनको भनाइ छ । रुस हाल निकै ठूलो दबाबमा छ । हामीले अबका दिनमा राजनीतिक घटनाक्रमको विकास कसरी हुन्छ भनेर हेर्नुपर्छ, उनले भने, यदि तिनीहरूले खेर्सन क्षेत्र छाडे भने यो युक्रेनको अर्को जित हुनेछ, बिहीबार इटालीको रोममा बोल्दै उनले भने । युक्रेनी सशस्त्र फौजले रुसी सेनालाई पछि हट्न बाध्य बनाएको र आफ्नो क्षेत्र स्वतन्त्र गराउन सक्षम भएको स्टोल्टेनबर्गले बताए । यी सबै उपलब्धिहरू युक्रेनका साहसी सैनिकहरूका कारण सम्भव भएको हो, उनले भने । करिब दुई साताअघि इटालीका प्रधानमन्त्री बनेकी जर्जिया मेलोनीसँगको पहिलो भेटवार्तापछि स्टोल्टेनबर्गको भनाइ सार्वजनिक भएको हो । मेलोनी रुसविरुद्ध प्रतिबन्ध कडा पार्नुपर्ने पक्षमा रहेको जनाइएको छ । तर खेर्सनबाट सेना हटाउने घोषणा भएको केही समयमै रुसी सेनाले उक्त क्षेत्रका एक दर्जन गाउँमा नियन्त्रण कायम गरेका अपुष्ट समाचार सार्वजनिक भएका जनाइएको छ । सैन्य घोषणापछि रुसी सैन्य बलका चेचेन सेनाहरू सहर, विभिन्न रेस्टुरेन्ट र सडकहरूमा घुमिरहेका खेर्सनका स्थानीयले बताएका छन् । तर रुसी फौजले आफूहरूलाई फसाउन खोजिरहेको हुन सक्ने युक्रेनी अधिकारीहरूको भनाइ छ । पछिल्ला सातामा युक्रेन अगाडि बढ्नमा केही सुस्त भएको थियो । यद्यपि, युक्रेनी क्षेप्यास्त्र आक्रमणका कारण केही पुलहरू ध्वस्त भएका कारण निप्रोमा रुसको आपूर्ति लाइन प्रभावित भएको छ । जसका कारण रुसले आफ्ना हजारौं नागरिकलाई डुंगाबाट अन्यत्र सारेको थियो । त्यसका साथै प्रतिकूल मौसमका कारण पनि रुसी सेना तत्कालका लागि पछि हट्न बाध्य भएको कतिपयको भनाइ छ ।"
आगलागीमा १० को मृत्यु,"माले (एजेन्सी) माल्दिभ्सको राजधानी मालेको एक कार ग्यारेजमा बिहीबार बिहान आगलागी हुँदा कम्तीमा १० जनाको मृत्यु भएको छ । स्थानीय सञ्चारमाध्यमका अनुसार भवनको भुईंतलामा रहेको ग्यारेजमा आगलागी हुँदा पहिलो तलामा रहेका आप्रवासी कामदारको ज्यान गएको हो । प्रहरीका अनुसार मृत्यु हुनेमध्ये ८ जना भारतीय हुन् भने बंगलादेश र श्रीलंकाका एकएक जना छन् ।, फायर एन्ड रेस्क्यु सर्भिसले २८ जनालाई भवनबाट सकुशल उद्धार गरिएको जनाएको छ । अधिकारीहरूले आगलागीको कारण थाहा हुन नसकेको जनाएका छैन ।"
"विदेशी लगानी : प्रतिबद्धता बढ्दो, आउने रकम घट्दो","(काठमाडौं)  प्रतिबद्धताअनुसार विदेशी लगानी नभित्रिएपछि उद्योग विभागले व्यावसायिक भिसामा कडाइ गर्न सुरु गरेको छ । प्रतिबद्धता मात्र गर्ने तर लगानी नल्याउने प्रवृत्ति बढेपछि विभागले गत साता व्यावसायिक भिसामा कडाइ थालेको हो । विदेशी लगानीको प्रतिबद्धता र मुलुकमा भित्रिएको प्रत्यक्ष वैदेशिक लगानी (एफडीआई) रकम हेर्दा बर्सेनि प्रतिबद्धता मात्र बढ्दै गएको देखिएको छ । विगत ५ वर्षको तथ्यांकले समेत प्रतिबद्धताको तुलनामा ५१ दशमलव ५९ प्रतिशत कम लगानी भित्रिएको देखाएको छ । एकातिर विभागले लगानी प्रतिबद्धता बढ्दै गएको देखाएको छ भने अर्कोतिर लगानी रकम आउने क्रम घट्दो रहेको राष्ट्र बैंकको तथ्यांकले देखाउँछ । सँगै विदेशी लगानी स्वीकृति गराई लिइने व्यावसायिक भिसाको समेत दुरुपयोग बढ्दै गएको बताइएको छ । पछिल्लो समय नक्कली लगानीकर्ताको संख्या बढ्दै गएकाले उनीहरूलाई निरुत्साहित गर्न यस्तो व्यवस्था गरिएको विभागका महानिर्देशक रामचन्द्र तिवारीले बताए । केही लगानीकर्ता लगानी स्वीकृत गरी भिसा लिन्छन्, त्यसको अवधि सकिएपछि पुनः नयाँ परियोजनामा लगानी स्वीकृत गराई भिसा लिन्छन्, उनले भने, यसरी उनीहरूको नियत भिसा लिने मात्र देखियो । एउटै व्यक्तिले पाँच पटकसम्म लगानी स्वीकृत गरी भिसा लिएको देखिएको छ । तर ती व्यक्तिले हालसम्म लगानी ल्याएका छैनन् ।बर्सेनि प्रतिबद्धताभन्दा कम लगानी भित्रिएको विभाग र राष्ट्र बैंकको तथ्यांकले नै देखाएको छ । आर्थिक वर्ष ०७४७५ मा प्रतिबद्धताको तुलनामा ६७ दशमलव ५८ प्रतिशतले कम लगानी भित्रिएको छ । आर्थिक वर्ष ०७५७६ मा ३३ दशमलव ४१, आर्थिक वर्ष ०७६०७७ मा ४८, आर्थिक वर्ष ०७७०७८ मा ३७ दशमलव ९४ र गत आर्थिक वर्षमा ५४ दशमलव ८८ प्रतिशतले कम विदेशी लगानी भित्रिएको हो ।चालु आर्थिक वर्षको साउनभदौअसोजमा १९ वटा लगानी स्वीकृत हुँदा २ अर्ब २४ करोड रुपैयाँ बराबरको लगानी प्रतिबद्धता भएको विभागको तथ्यांक छ । राष्ट्र बैंकका अनुसार साउनभदौमा ९ करोड ९७ लाख मात्रै एफडीआई भित्रिँदा १ अर्ब ८० करोड ७ लाख पुरानो विदेशी लगानी बाहिरिएको छ । यसरी भदौसम्म खुद प्रत्यक्ष वैदेशिक लगानी ८० करोड ९७ लाख रुपैयाँले ऋणात्मक रहेको राष्ट्र बैंकको मासिक प्रतिवेदनमा उल्लेख छ । यसै क्रममा विभागले गत शुक्रबार सूचना जारी गर्दै व्यावसायिक भिसा सिफारिसमा केही सर्त राखेको छ । यसअघि विदेशी लगानी स्वीकृत हुनासाथ ३ महिना र त्यसपछि प्रगतिका आधारमा १ वर्षका लागि भिसा दिने गरिएको थियो । तर, अब प्रमाणका आधारमा प्रगति देखिएकालाई मात्र व्यावसायिक भिसाको सिफारिस गर्ने विभागले जनाएको छ ।अब लगानी स्वीकृत गराई ३ महिना भिसा लिइसकेपछि पुनः आवेदन दिँदा कम्पनी दर्ताको प्रमाणपत्रसमेत पेस गर्नुपर्ने विभागले जनाएको छ । यी प्रक्रिया पूरा भए थप ३ महिनाको भिसा सिफारिस गरिने सूचनामा उल्लेख छ । लगत्तै तोकिएको समय सकिएपछि पुनः भिसाको आवेदन दिन उद्योग दर्ता गरेको पेस भए थप ६ महिना वा उद्योग दर्ताका सम्बन्धमा भएको प्रगति विवरण सन्तोषजनक भए थप ३ महिनाका लागि व्यावसायिक भिसा सिफारिस गर्ने व्यवस्था गरेको छ । उक्त अवधिमा उद्योग दर्ता गरे विदेशी लगानीको प्रक्रिया सुरु गर्नुपर्ने सर्त राखेर मात्रै भिसा सिफारिस गर्ने विभागको भनाइ छ । प्रस्तावित विदेशी लगानी नभित्र्याएसम्म स्वीकृत नयाँ विदेशी लगानीका आधारमा पुनः व्यावसायिक भिसा सिफारिस नगरिने विभागको निर्णय छ । त्यसपछिको हकमा विदेशी लगानी तथा हस्तान्तरण नियमावली, ०७७ को नियम ९ बमोजिमको लगानी भित्र्याएपछि मात्र थप व्यावसायिक भिसा दिइने विभागले जनाएको छ । यसअघि व्यावसायिक भिसा लिई अवधि थप्न आवेदन दिनेको हकमा समेत तोकेको प्रावधानअनुसारका सर्त राखी सामञ्जस्य कायम गरिने सूचनामा उल्लेख छ । एकातिर विदेशी लगानी प्रतिबद्धता बढेको भनिरहँदा अर्कोतिर त्यति नै लगानी नभित्रिएकाले प्रतिबद्धता र भित्रिएको लगानीबीच धेरै ग्याप देखिएको महानिर्देशक तिवारीले बताए । पहिला हामीले लगानी स्वीकृत हुनासाथ तीन महिना र त्यसपछि प्रगतिका आधारमा एक वर्षसम्मका लागि भिसा दिने प्रावधान थियो । तर कस्तो प्रगति भनेर व्याख्या गरिएको थिएन, उनले भने, लगानीकर्ताले काम गर्दै छु भन्नेलाई एकैपटक वर्ष दिनको भिसा दिने अभ्यास बस्यो । सोध्दा काम गर्दै छु भन्ने तर नगर्ने भयो । हामीले वास्तविक लगानीलाई प्रोत्साहन गर्ने नै हो । पहिला जस्तो मुखले भनेर हुँदैन । अब काम गरिरहेको प्रमाण नै चाहिन्छ । मुलुकमा विदेशी लगानी नभित्रिनुका धेरै कारण रहेको नेपाल उद्योग वाणिज्य महासंघअन्तर्गत उद्योग समितिका सभापति भरतराज आचार्य बताउँछन् । मुलुकमा अझै व्यावसायिक वातावरण बन्न सकेको छैन । लगानी स्वीकृत गर्नै एक महिना लाग्छ । उद्योग दर्ता प्रक्रिया लामो छ । एकल बिन्दु सेवा केन्द्रसमेत राम्ररी सञ्चालन भएको छैन, उनले भने, बाहिरी मुलुकबाट लगानीकर्ता आफ्ना योजनाहरू लिएर आएका हुन्छन् । तर, हाम्रोमा प्रशासनिकदेखि सबै प्रक्रियाले धेरै समय लिन्छन् । त्यसकारण पनि नेपालमा लगानी भित्रिन नसकेको हो ।यस्तै भनाइ नेपाल उद्योग परिसंघका उपाध्यक्ष कृष्णप्रसाद अधिकारीको पनि छ । पहिलैदेखि नै वैदेशिक लगानी भित्र्याउन झन्झटिला कानुनी प्रक्रिया छन् । संशोधन गर्न संसद्मा पेस भएको छ । तर, पहिला संसद्को अवरोध त्यसपछि निर्वाचन प्राथमिकतामा परेपछि पास हुन सकेन, परिसंघको उद्योग समितिका संयोजकसमेत रहेका अधिकारीले भने, वैदेशिक लगानीलाई सहज बनाउन केही प्रावधान संशोधन गरी पास हुने चरणमा गएर अड्किएको छ । ती कानुन सुधार नगरी विदेशी लगानी बढ्दैन । कोभिडअघि प्रतिबद्धता गरेका कम्पनी तथा लगानीकर्ताहरू पनि कोभिडपछिको अवस्थामा आर्थिक रूपमा अन्तर्राष्ट्रियस्तरबाट आएको मन्दीले गर्दा पर्ख र हेर को रणनीतिमा रहेको उनले बताए । पहिला कतिपय कानुनी प्रक्रियाले गर्दा प्रतिबद्धताअनुसार लगानी आउन सकेन ।"
सगरमाथा आधारशिविर पैदल जाने बढे,"रामेछाप (कास) उत्तरी रामेछापको शिवालय हुँदै पैदल मार्गबाट सगरमाथा आधारशिविरतर्फ जाने विदेशी पर्यटकको संख्या वृद्धि भएको छ । कोरोना महामारीका कारण गएका केही वर्ष न्यून संख्यामा मात्र रामेछाप हुँदै विदेशी पर्यटक सगरमाथातर्फ गएका थिए । गौरीशंकर संरक्षण क्षेत्रको शिवालय चेकपोस्टमा राखिएको तथ्यांकअनुसार गत सेप्टेम्बरमा २५, अक्टोबरमा १ सय ५९ र नोभेम्बरमा हालसम्म ७३ गरी २ सय ५७ जना पर्यटक रामेछापको शिवालय हुँदै सगरमाथातर्फ गएका छन् । गत वर्ष सोही अवधिमा ३६ जना विदेशी पर्यटकले मात्र उक्त पैदल मार्ग प्रयोग गरेका थिए । दोलखाको जिरीसम्म सवारीसाधन प्रयोग गर्ने पर्यटकले त्यसपछि सगरमाथा आधार शिविरसम्म पैदल मार्ग रोज्ने गरेका छन् । कोरोनाले विदेशी पर्यटकको आगमनमा आएको कमीका कारण उक्त पदमार्ग सुनसान थियो । सोलुको लुक्लाका लागि निजी क्षेत्रका हवाई कम्पनीले उडान गर्न थालेपछि धेरैजसो पर्यटक काठमाडौंबाट सीधै जहाजमा लुक्ला पुग्न थालेपछि खचाखच पैदल यात्रु हुने उक्त पदमार्गमा विदेशी पर्यटक घट्ने क्रम सुरु भएको हो । हवाई यात्राभन्दा पैदल यात्रा गरेर पर्यटन गर्दै केही दिन लगाएर सोलु पुग्ने पर्यटकले भने अझै पनि यो मार्ग नछाडेको स्थानीय आङनिमा शेर्पाले बताए । गौरीशंकर संरक्षण क्षेत्रमा पर्ने नुम्बुर चिज सर्किटसमेत विदेशी पर्यटकका लागि खुला छ । तर उक्त सर्किटमा भने यो वर्ष कुनै पनि विदेशीले पैदल यात्राका लागि अनुमति नलिएको संरक्षण क्षेत्रकी अरुणिमा कार्कीले जनाइन् ।"
सय रुपैयाँको वस्तु आयात हुँदा ३० पैसा मात्र निर्यात,"काठमाडौं (कास) चीनबाट एक सय रुपैयाँको वस्तु आयात गर्दा ३० पैसा बराबरको वस्तु मात्र निर्यात भइरहेको उपराष्ट्रपति नन्दबहादुर पुनले बताएका छन् । नेपालचीन उद्योग वाणिज्य संघको २३ औं साधारणसभालाई सम्बोधन गर्दौ उनले गत वर्ष र यस वर्षको पहिलो त्रैमासिकको तुलना गर्दासमेत निरन्तर व्यापार घाटा बढिरहेको जनाए । यो नेपाली अर्थतन्त्रका लागि सकारात्मक सन्देश नरहेको उनको भनाइ छ । अति कम विकसित मुलुकबाट निर्यात गरिने ९० प्रतिशत वस्तुको भन्सार शुल्क शून्य बनाउने चीनको नीति मुलुकका लागि राम्रो अवसर रहेको र त्यसको सदुपयोग गर्नुपर्ने उनले बताए । कोरोनाका कारण उत्तरी नाका सहज रूपमा सञ्चालन नहुँदा पक्कै पनि केही समस्या भएको छ, उनले भने, प्रत्येक नेपाली जनताको आर्थिकसामाजिक रूपान्तरणसहितको समुन्नति र समृद्ध राष्ट्र निर्माणका लागि हाम्रो अर्थतन्त्रमा व्यापाक सुधार गर्नुपर्नेछ ।दुई मुलुकबीचको आर्थिक सम्बन्ध भने अपेक्षा गरिएअनुसार अघि बढाउन नसकिएको संघका अध्यक्ष त्रिभुवनधर तुलाधरले बताए । दुई मुलुकबीचको व्यापार घाटा फराकिलो छ भने व्यापारको आकार पनि बढ्न नसकेको उनले सुनाए । गत वर्ष मात्रै चीनबाट २ अर्ब ६४ अर्बको सामान आयात गरिएको छ, निकासी भने ८० करोड ८७ लाखमै सीमित छ, उनले भने, चीनसँगको व्यापार घाटा नै २ खर्ब ६३ अर्ब पुग्नुमा कोरोना महामारी, उत्तरी नाकाको कमजोर प्रभावसँगै विश्वव्यापी आर्थिक मन्दीलगायत कारण हुन् । कोरोना महामारीपछि चीनमा ठूला व्यापारिक मेला हुन नसक्नु र नेपाली व्यवसायीले समेत पहिले जसरी खुला रूपमा भ्रमण गर्न नसक्दा निकासी व्यापार प्रभावित भएको उनले जनाए ।"
अख्तियारको अभिव्यक्ति अनुचित : बार,"काठमाडौं (कास) अख्तियार दुरुपयोग अनुसन्धान आयोगले विशेष अदालतबाट भएका फैसलाप्रति असन्तुष्टि जनाउँदै सार्वजनिक गरेको अभिव्यक्ति अनुचित भएको नेपाल बार एसोसिएसनले आरोप लगाएको छ । एसोसिएसन केन्द्रीय कार्यसमिति तथा उपत्यका बार एसोसिएसनका पदाधिकारीको संयुक्त बैठकले विशेष अदालतबाट भएका फैसलामा सार्वजनिक रूपमै असन्तुष्टि जनाएर न्यायपालिकाको निष्पक्षता र सक्षमतामा प्रश्न उठाएको निष्कर्ष निकालेको हो । अख्तियारको उक्त अभिव्यक्ति आफूअनुकूल फैसला गर्न दबाब दिने उद्देश्यले आएको बारको आरोप छ । अख्तियारका प्रवक्ता श्यामप्रसाद भण्डारीले पत्रकार सम्मेलन गरी पछिल्लो आर्थिक वर्ष विशेष अदालतमा दायर मुद्दामा सफलता दर न्यून रहेको भन्दै तथ्य, प्रमाण र अदालतबाट स्थापित नजिर तथा मान्यताविपरीत फैसला आएको टिप्पणी गरेका थिए । त्यसको दुई दिनपछि बारले बिहीबार अख्तियारबाट अदालतका फैसलाप्रति दिएको सार्वजनिक अभिव्यक्तिको प्रतिवाद गरेको हो । बारका कार्यवाहक अध्यक्ष हर्कबहादुर रावलद्वारा जारी विज्ञप्तिमा अदालतको स्वतन्त्रतामा आँच पुग्ने गरी अभिव्यक्ति नदिन पनि अख्तियारलाई ध्यानाकर्षण गराइएको छ । अख्तियारले असारयता मात्रै विशेषबाट भएका फैसलाप्रति असन्तुष्टि जनाउँदै १ सय २४ मुद्दामा सर्वोच्चमा पुनरावेदन दिएको छ । संयुक्त बैठकपछि जारी विज्ञप्तिमा भनिएको छ, अख्तियार दुरुपयोग अनुसन्धान आयोगले अदालतबाट खासगरी विशेष अदालतबाट हुने न्याय निरूपणको विषयमा गरेको सार्वजनिक पत्रकार सम्मेलनमार्फत अदालतलाई आफूअनुकूलको फैसला गर्न दबाब दिने उद्देश्यले आफ्नो क्षेत्राधिकारको समेत ख्याल नगरी अदालतमा न्यायिक विचलन, कानुनको गलत व्याख्या तथा असक्षमता भएको भन्ने अर्थ र भावमा आरोप लगाई न्यायिक स्वतन्त्रतामा आघात पुर्याउने कार्य गरेको निष्कर्ष रहेको छ । बारले भ्रष्टाचार निवारण हुनुपर्छ भन्ने कुरामा कसैको कुनै द्विविधा वा विवाद हुन नसक्ने तर अभियोजकका रूपमा रहेको संवैधानिक निकायले संविधान र कानुनले निर्दिष्ट गरेको प्रक्रियाअनुरूप सम्बन्धित निकायमार्फत न्यायिक निरूपण गर्न सकिने विषयलाई कानुनले निर्दिष्ट गरेको मार्गको साटो सार्वजनिक रूपमा न्यायपालिकाको निष्पक्षता र सक्षमतामा नै शंका उब्जन सक्ने भाषा शैलीलाई उचित मान्न नसकिने विज्ञप्तिमा उल्लेख छ । अरू बेला अख्तियारले प्रतिवादीको पक्षमा विशेषले गरेका फैसलाप्रति चित्त नबुझे त्यसविरुद्ध गुपचुप सर्वोच्चमा पुनरावेदन दिने गरेको थियो । विशेषले तथ्य र प्रमाणको ख्याल नगरी कतिपय मुद्दामा प्रतिवादीका बयानलाई मात्रै आधार बनाएर सफाइ दिएको अख्तियारले आरोप लगाएको थियो । गत असारयता अख्तियारले ४२ करोड १६ लाख २६ हजार ४ सय ६२ रुपैयाँ बिगो, बिगोबमोजिम जरिवाना र कैद सजाय मागदाबी गरिएका १ सय २४ मुद्दामा २ सय ५१ जनाविरुद्ध सर्वोच्चमा पुनरावेदन दिएको छ । अख्तियारका अनुसार २०७००७१ देखि गत आवको अवधिमा विशेषबाट भएका फैसलामध्ये गत वर्ष सबैभन्दा कम सफलता दर देखिन्छ । यसप्रति अख्तियारले तथ्य, प्रमाण र नजिरविपरीत विशेषबाट फैसला आएको आरोप लगाएको छ ।यसैबीच, अख्तियारले बिहीबार विज्ञप्तिमार्फत अदालतको निर्णयको सम्मान गर्दै आयोग न्यायिक स्वतन्त्रताप्रति पूर्ण प्रतिबद्ध रहेको, सम्मानित अदालतको गरिमाप्रति अनास्था फैलाउने विषय कल्पनासम्म पनि गर्न नसकिने र स्वतन्त्र न्यायपालिकाको अवधारणाप्रति सदाझैं अविचलित रहेको प्रस्ट पारेको छ ।"
जसपाको जनाधार बढिरहेको छ : यादव,"मतदाताको कस्तो रेस्पोन्स पाउनुभएको छ ?मतदाताको राम्रो रेस्पोन्स छ । जनताले सप्तरीमा विकासको लहर आएको देखेका छन् । राजनीतिक अधिकार प्राप्तिको संघर्ष देखेका छन् । जनताले २५ वर्षदेखि यहाँका जनप्रतिनिधिलाई पनि देखेका छन् तर तुलनात्मक रूपमा अहिले विकास र अधिकारको कुरा अघि बढेको छ । जनताले परिवर्तनको अनुभूति गरेका छन् । त्यसैले म जहाँ जान्छु, त्यहाँ जनताको व्यापक श्रद्धा, सद्भाव र उत्साह छ ।जसपाले कति सिट जित्ने आकलन छ ?हामी अहिलेभन्दा दोब्बरतेब्बर सिट जित्नेतिर छौं । आगामी संसद्मा हाम्रो महत्त्वपूर्ण भूमिका रहन्छ । यति नै संख्या भनेर यकिन गर्न त ज्योतिषीले पनि सक्दैन होला ।एमालेसँग गठबन्धन गर्दा जसपाकै नेताकार्यकर्ता रुष्ट देखिन्छन्, त्यसको असर पर्दैन ?गठबन्धनभन्दा नि एमालेसँग तालमेल गरिएको हो । हामीले केही सिटमा तालमेल गरेका छौं, बाँकीमा एक्लै लडेका छौं । हामी देशैभरि एक्लै चुनाव लड्ने भनेर सत्ता गठबन्धनबाट बाहिरिएका हौं तर पछि केही सिटमा एमालेसँग तालमेल भयो । यसमा के नराम्रो भो त ? उतिबेलाका ज्यानी दुश्मन माओवादीको टाउकामा चढेर कांग्रेस नेताहरू अगाडि बढ्दै छन् भने हामीले त फरक विचार राख्दै केही सिटमा तालमेल गरेका त हौं नि । आफ्ना अवधारणालाई यथावत् राखेर तालमेल गर्नु अचम्मको कुरा होइन । जसपाको जनाधार मधेसमा खस्किँदै गएको हो ?खस्केको होइन, बढ्दै गएको छ । मधेसमा मात्र होइन, देशैभरि बढिरहेको छ । जसपा पहिला मधेसका केही जिल्लाबाट सुरुवात गर्दै ७७ वटै जिल्लामा पुगेको छ । आज हामी १ सय ४५ वटा प्रदेशसभा सिटमा चुनाव लडेका छौं । ८१ वटा प्रतिनिधिसभा सिटमा उम्मेदवार उठाएका छौं । विगतको तुलनामा जसपा अगाडि बढ्दै गएको छ ।"
संक्षेप,"बजारमा सामसङको ग्यालेक्सी ए०४ काठमाडौं (कास) सामसङले नेपाली बजारमा ग्यालेक्सी ए०४ ल्याएको छ । यो मोबाइलको क्यामेरा गुणस्तरमा ठूलो सुधार गरिएको कम्पनीको दाबी छ । इन्ट्री लेभलको यो स्मार्टफोनमा ५० एमपी क्यामेरा रहेको सामसङ नेपालका निर्देशक प्रणय रत्न स्थापितले जनाए । ५ हजार एमएएच इनबक्स ब्याट्री, १५ वाट फास्ट चार्जर यसमा समावेश छ । ६५ इन्चको फुलस्क्रिन र डल्बी एटमस आवाजसाथ ग्यालेक्सी ए०४ भिडियो हेर्न उपयुक्त हुने कम्पनीको दाबी छ । फोन दुई भेरिएन्टमा उपलब्ध छ । ४ जीबी६४ जीबी भेरिएन्टको मूल्य १६ हजार ९९९ रुपैयाँ र ३ जीबी३२ जीबी भेरिएन्टको मूल्य १४ हजार ९९९ रुपैयाँ तोकिएको कम्पनीले बताएको छ । इन्टेलिजेन्ट इलेक्ट्रिक स्कुटर सेगवे ई११०एल काठमाडौं (कास) सेगवेनाइनबोटले इन्टेलिजेन्ट इलेक्ट्रिक स्कुटर श्रेणीमा थप नयाँसेगवे ई ११० एल सार्वजनिक गरेको छ । यस मोडलमा अग्रणी टेक्नोलोजी र हेभीड्युटी पर्फमेन्सको एक समानान्तर मिश्रण रहेको कम्पनीको भनाइ छ । २४०० वाटको अधिकतम मोटर पावर र ७२ भी, २४ ए ब्याट्री क्षमताको यो ईस्कुटरले ११० किमिभन्दा बढीको यात्रा गर्न सकिने कम्पनीको दाबी छ । सेगवे ई ११० एलमा इलेक्ट्रोनिक सिट लक, ब्याट्री कम्पार्टमेन्ट लक र टेलबक्स उपलब्ध रहेको कम्पनीले जनाएको छ ।फुडमान्डुको सेवामा १२ प्रतिशत छुट काठमाडौं (कास) खाना डेलिभरी कम्पनी फुडमान्डुले आफ्नो १२ औं वार्षिकोत्सवका अवसरमा १२ प्रतिशत छुट दिने भएको छ । प्रत्येक वर्ष ग्राहकको सुविधा र खुसीका लागि आफूहरू अझ बढी परिष्कृत र विकसित हुँदै गएको फुडमान्डुका संस्थापक तथा प्रबन्ध निर्देशक मनोहर अधिकारीले बताए । पछिल्लो १२ वर्ष साँच्चै अविस्मरणीय रह्यो । अब भविष्यमा के हुन्छ भन्ने कुराले हामीलाई थप उत्साहित बनाएको छ, उनले भने । फुडमान्डुले उक्त अवसरमा विभिन्न अफर पनि सञ्चालन गर्ने जनाएको छ । विट्साको कोषाध्यक्षमा चुनिए चौरसिया काठमाडौं (कास) कम्प्युटर एसोसिएसन नेपाल महासंघ (क्यान) का निवर्तमान अध्यक्ष हेमन्तकुमार चौरसिया वर्ल्ड इन्फर्मेसन टेक्नोलोजी एन्ड सर्भिसेज एलायन्स (विट्सा) को कोषाध्यक्षमा निर्वाचित भएका छन् । सन् २०२२२४ कार्यकालका निम्ति उनी कोषाध्यक्षमा पुनः निर्वाचित भएका हुन् । भदौ अन्तिममा सम्पन्न वार्षिक साधारणसभाबाट क्यान महासंघको प्रतिनिधित्व गर्दै बोर्ड अफ डाइरेक्टरमा निर्वाचित चौरसिया कात्तिक २२ मा बसेको कार्यसमिति बैठकबाट कोषाध्यक्षमा चुनिएका हुन् । यसअघि उनी २०१८२० कार्यकालका निम्ति क्यान महासंघबाट प्रतिनिधित्व गर्दै बोर्ड अफ डाइरेक्टर पदमा निर्वाचित थिए । बलेफी ॅए बाट उत्पादन सुरुकाठमाडौं (कास) सिन्धुपाल्चोकको बलेफी खोला करिडोरमा निजी क्षेत्रको लगानीमा निर्मित ३६ मेगावाटको माथिल्लो बलेफी ए आयोजनाबाट विद्युत् परीक्षण उत्पादन सुरु भएको छ । यसै साताभित्रै व्यावसायिक उत्पादन सुरु हुने योजना रहेको बलेफी हाइड्रोपावर कम्पनी लिमिटेडका अध्यक्ष उमेश कसजूले बताए । बिजुली राष्ट्रिय प्रसारण लाइनमा जोड्ने काम सुरु भइसकेको छ । अब धेरै दिन लाग्दैन, उनले भने । आयोजना आफैंले प्रसारण लाइन निर्माण गरेको छ । जिल्लाको विकट क्षेत्रका रूपमा पारिगाउँ नामबाट चिनिने गोल्चे र गुम्बाकोबीच लिदी गाउँमुनि बाँध र गोल्चे एवं पाङताङबीच स्थानीय वैकुण्ठेमा विद्युत् गृह निर्माण गरिएको छ ।"
बटलर र हेल्सको रन नै काफी,"एडिलेड (एएफपी) एलेक्स हेल्स र जस बटलरले उत्कृष्ट अर्धशतकसहित नटआउट रहेपछि इंग्ल्यान्डले बिहीबार ट्वान्टी२० विश्वकप क्रिकेटको सेमिफाइनलमा भारतमाथि १० विकेटको एकोहोरो जित निकालेको छ । अब आइतबार मेलबर्नमा हुने फाइनलमा इंग्ल्यान्डले पाकिस्तानको सामना गर्नेछ । जितनिम्ति १ सय ६९ रनको लक्ष्य पछ्याएको इंग्ल्यान्डका लागि दोस्रो सेमिफाइनलमा ७ छक्का मदतमा हेल्सले ८६ र बटलरले ८० रन बनाए । दुवैले आक्रामक, नियन्त्रित र सुदृढ ब्याटिङको नमुना पेस गरे । इंग्ल्यान्ड जितसम्म पुग्दा ४ ओभरको खेल अझै बाँकी थियो । सुपर१२ मा आयरल्यान्डविरुद्धको खेल गुमाएको इंग्ल्यान्डले राम्रो सुरुआत लिएको थिएन । तर अहिले बटलरलाई लाग्छ, ती दिन अब धेरै पुरानो भइसक्यो । उनले भने, त्यस हारपछि हाम्रा सबै खेलाडीले प्रतियोगितामा आफूले सक्दो खेले । त्यसमध्ये सबैभन्दा राम्रो प्रदर्शन आजै रह्यो । खुबै खुसी महसुस भइरहेको छ ।हार्दिक पाण्ड्येले ३३ बलमा ६३ रन बनाएपछि भारतले पहिले ब्याटिङ गर्दै ६ विकेटमा १ सय ६८ रन बनाएको थियो । तर यो सम्माजनक स्कोर पनि हेल्स र बटलरको ब्याटिङसामु झिनो साबित भयो । सन् २०१० को च्याम्पियन इंग्ल्यान्डले अब दोस्रोपल्ट ट्वान्टी२० विश्वकप उपाधि जित्न प्रयास गर्न सक्ने छ । इंग्लिस कप्तान बटलरले भुवनेश्वर कुमारलाई पहिलो ओभरमै तीन चौका प्रहार गरे । त्यसपछि इंग्ल्यान्डले कुनै पनि समय खेलमा पछाडि फर्केर हेर्नुपरेन । सुरुमा बटलर आक्रामक देखिए । पछि उनलाई हेल्सले साथ दिए । सुरुआती ६ ओभरमै इंग्ल्यान्ड विना विकेट क्षति ६३ रनको बलियो स्थितिमा पुगिसकेको थियो । हेल्स २८ बलमै ५० रन बनाउन सफल भए । उनी विशेषतः अक्षर पटेलमाथि आक्रामक भए । अक्षरले तीन ओभरमा २८ रन चुहाए । यसक्रममा चौका र छक्काको वर्षाजस्तै भयो । पाण्ड्येको बलमा छक्का प्रहार गर्दै हेल्सले इंग्ल्यान्डको सय रन पूरा गरे । त्यसपछि भने बटलरले हेल्सका लागि सहयोगी भूमिका निभाए । बटलर पनि पाण्ड्येको बलमा छक्का र चौका प्रहार गर्दै आफ्नो अर्धशतकसम्म पुगे । सन् २०१३ को च्याम्पियन्स ट्रफीयता भारत उपाधिको खडेरीबाट गुज्रिइरहेको छ । अहिले इंग्ल्यान्डविरुद्ध बेहोरको हारले त्यसमा अझ पीडा थपेको छ । बटलरले मोहम्मद सामीको बलमा छक्का प्रहार गर्दै विजयी रन बटुले । यसले सन् १९९२ को एकदिवसीय विश्वकप फाइनलको पुनरावृत्ति गर्न जुराएको छ । जहाँ इंग्ल्यान्ड र पाकिस्तानले प्रतिस्पर्धा गरेका थिए । त्यसमा पाकिस्तान विजयी रहेको थियो । बटलरले थपे, हामी अहिले निकै रोमाञ्चक महसुस गरिरहेका छौं । यस्तो जितले वास्तवमै खुसी दिन्छ । हामी चाहन्थ्यौं, आक्रामक सुरुआत होस्, त्यो पनि तीव्र गतिमा । आदिल रसिदले नै ११ औं क्रममा हाम्रो लागि ब्याटिङ गर्ने हुँदा हामीलाई खुलेर खेल्ने अवसर थियो । त्यसअघि विराट कोहलीले प्रतियोगितामा आफ्नो चौथो अर्धशतक पूरा गरे । उनले पाण्ड्येसँग चौथो विकेटका लागि ६१ रनको साझेदारी गरे । भारतले अन्तिम तीन ओभरमा ५७ रन जोडेको थियो । साम कुरानको एकै ओभरमा २० रन निस्केको थियो । भारतको यो सबै प्रदर्शनको कुनै अर्थ रहेन । उसका बलरले इंग्लिस ब्याटरलाई बाँधेर राख्न सकेन । खेलपछि भारतीय कप्तान रोहित शर्माले भने, यो खेलमा हाम्रो जस्तो प्रदर्शन भयो, त्यो साह्रै निराशाजनक रह्यो । हामीले एउटै विकेट हात पार्न सकेनौं, त्यसैले इंग्ल्यान्डले १६ ओभरमै खेल जित्यो । हाम्रो बलिङ राम्रो हुन सकेन, त्यसैले हामीले आत्तिएर पनि खेल्यौं । तर जितको पूरा श्रेय इंग्ल्यान्डको प्रारम्भिक जोडीलाई जान्छ ।"
असह्य हार,"नयाँ दिल्ली (एएफपी) भारत ट्वान्टी२० विश्वकपमा इंग्ल्यान्डसँग पराजित हुँदै प्रतियोगिताबाट बाहिरिएपछि त्यो समर्थकका लागि असह्य बनेको छ । हारले पाकिस्तानविरुद्धको सम्भावित फाइनल सम्भावना सकियो । भारतको हारलाई सीएनएन न्युज १८ टीभी च्यानलले लज्जास्पद भनेको छ र विश्वकप इतिहासमा यति धेरै एकपक्षीय खेल अहिलेसम्म नभएको जनाएको छ । क्रिकेट भारतमा सबैभन्दा लोकप्रिय खेल हो । कुनै समय बेलायतले भारतमा राज गरेको हुनाले इंग्ल्यान्डविरुद्धको खेल विशेष रहने गरेको छ । भारतीय राजनीतिज्ञ शशि थरुरले ट्वीट गरेका छन्, मलाई भारतको हारमा आपत्ति छैन, किनभने हार र जित त खेलकै एक भाग हो । तर आज भारत जसरी हारेको छ, त्यसमा मलाई दुःख छ ।क्रिकेट कमेन्टेटर हर्ष भोग्लेले पनि ट्वीट गर्दै भारतीय टिमको प्रदर्शन लिग चरणमा जस्तो थियो, नकआउट चरणमा ठ्याक्कै अलग रहेको लेखेका छन् । उनले इंग्ल्यान्डको जित वास्तवमै एकपक्षीय रहेको विचार पोखेका छन् । भारतले सन् २००७ मा पहिलो संस्करणको ट्वान्टी२० विश्वकप जितेको थियो । सन् २०१४ यता भारत यस प्रतियोगिताको फाइनल पुग्न सकेको छैन । सेमिफाइनल प्रवेशपछि भारतले उपाधि जित्ने सम्भावनाले समर्थक उत्साहित भएका थिए । पूर्वखेलाडी हरभजन सिंहले ट्वीट गर्दै आफ्नो मुटु छियाछिया भएको बताएका छन् । उनले भारतका वर्तमान प्रशिक्षक राहुल द्रविडलाई हटाउनुपर्ने पनि दाबी गरेका छन् । गब्बर सिंह नामका एक ट्वीटर प्रयोगकर्ताले टिममा नयाँ खेलाडी ल्याउनुपर्ने र प्रशिक्षक द्रविडसँगै रोहित शर्मा, भुवनेश्वर कुमार, अक्षर पटेल, आर अश्विनलाई टिमबाट हटाउनुपर्ने माग राखेका छन् । पाकिस्तानविरुद्धको फाइनलको लोभमा भारतीय क्रिकेट समर्थकहरू इंग्ल्यान्डविरुद्धको खेल हेर्न बजार र रेस्टुरेन्टमा जम्मा भएका थिए । उत्तरी राज्य पन्जाबमा केही जिल्ला वकिलले भारत र इंग्ल्यान्डबीचको खेल हेर्न न्यायाधीशलाई कारबाही चाँडै टुंग्याउन अनुरोध गरेका थिए । त्यसलाई न्यायाधीशले स्विकारेका पनि थिए । एनटीभीले भारतको हार स्तब्धपूर्ण रहेको बताउँदै टिम विराट कोहलीमा अत्यधिक निर्भर हुनु सेमिफाइनल हारको प्रमुख कारण रहेको विश्लेषण गरेको छ ।"
एपीएफ फाइनलमा,"काठमाडौं (कास) कमलसिंह ऐरीले सानदार बलिङ गरेपछि नेपाल एपीएफ क्लब प्रधानमन्त्री कप पुरुष एकदिवसीय राष्ट्रिय क्रिकेट प्रतियोगिताको फाइनल पुगेको छ । एपीएफले बिहीबार पहिलो सेमिफाइनलमा मधेस प्रदेशलाई ७ विकेटले पराजित गर्यो । कमलले ४ विकेट लिएपछि टस हारेर ब्याटिङमा आएको मधेस प्रदेश ३१ ओभरमै १ सय २२ रनमा अलआउट भयो । प्लेयर अफ द म्याच कमलले ९ ओभरमा १ मेडन राख्दै २७ रन खर्चे । उनलाई स्पिनरद्वय मौसम ढकाल र भुवन कार्कीले राम्रो साथ दिए । भुवनले ६ ओभरमा १ मेडन राख्दै १७ र प्रतियोगिताका सर्वाधिक विकेटकर्ता मौसमले ७ ओभरमा ४० रन खर्चेर २२ विकेट लिए । एक विकेट किशोर महतोको नाममा रह्यो । १० औं नम्बरमा ब्याटिङ गरेका रुपेश सिंहले मधेसबाट सर्वाधिक ३६ रन बनाए । उनले २३ बल खेली ४ चौका र २ छक्का प्रहार गरे । पहिलो पटक सेमिफाइनल खेलिरहेको मधेसबाट सन्तोष कार्कीले २०, इमरान शेखले १६, अनिल शाहले १३, मोहम्मद आदिल आलमले ११ र राजेश यादवले १० रन बनाए । कप्तान हरिशंकर शाह ६ र पुरन विक शून्यमा आउट भए । लोकेश बमले अविजित ३५ रन बनाएपछि एपीएफले २१३ ओभरमा लक्ष्य पूरा गर्यो । ३५ बल नै खेलेका उनले ४ चौका र १ छक्का प्रहार गरे । ओपनरद्वय प्रदीप ऐरीले ३८ बल खेलमा ४ चौका र २ छक्कासहित ३३ र आसिफ शेखले ३२ बलमा ५ चौकासहित २५ रन बनाए । सुमित महर्जन १३ रनमा आउट भए भने सन्दीप जोरा ६ रनमा अविजित रहे । मधेसका रुपेशले २ र राजेशले १ विकेट लिए । पुलिस र आर्मी क्लबबीच शुक्रबार दोस्रो सेमिफाइनलको विजेतासँग एपीएफले शनिबार फाइनल खेल्नेछ ।"
नेपाल र पाकिस्तान भिड्दै,काठमाडौं (कास) नेपाली राष्ट्रिय फुटबल टिमले अन्तर्राष्ट्रिय मैत्रीपूर्ण खेलमा पाकिस्तानविरुद्ध कात्तिक ३० गते दशरथ रंगशालामा प्रतिस्पर्धा गर्ने भएको छ । त्यसका लागि प्रमुख प्रशिक्षक प्रवेश कटुवालले प्रारम्भिक टिम चयन गरी प्रशिक्षण सञ्चालन गरिरहेका छन् ।अन्तर्राष्ट्रिय फुटबल महासंघ (फिफा) ले लगाएको प्रतिबन्ध फुकुवा भएपछि पहिलोपल्ट मैदानमा फर्किन लागेको पाकिस्तानी टिम कात्तिक २७ मा काठमाडौं आउने अखिल नेपाल फुटबल संघ (एन्फा) ले बिहीबार पत्रकार सम्मेलनमार्फत जानकारी दिएको छ । उक्त खेल सञ्चालनका लागि ४८ लाख ६५ हजार ९ सय २७ रुपैयाँको बजेट बनाएको एन्फाले विभिन्न उपसमिति पनि गठन गरेको छ । खेलमा एक भाग्यशाली दर्शकलाई कतारमा हुने विश्वकपमा ब्राजिल र क्यामरुनको खेलको टिकट उपहार दिने एन्फाले जनाएको छ ।गत सेप्टेम्बरमा दशरथ रंगशालामै भएको मैत्रीपूर्ण खेलमा नेपालले अञ्जन विष्टको ह्याट्रिकमा बंगलादेशलाई ३१ ले हराएको थियो । उक्त खेलमा कार्यवाहक मुख्य प्रशिक्षकको जिम्मेवारीमा रहेका प्रदीप हुमागाईंलाई बिदाइ गर्दै एन्फाले ए डिभिजन लिग च्याम्पियन क्लब मछिन्द्रका प्रशिक्षक कटुवाललाई नेपाली टिमको जिम्मेवारी दिएको हो ।
