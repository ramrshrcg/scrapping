शीर्षक,विवरण
'पपुलिस्ट आर्थिक आश्वासन पुनर्मुद्रण,"नयाँ श्रमशक्ति बराबर रोजगारी प्रमुख तीन राजनीतिक दलले नेपालको आन्तरिक श्रम बजारमा आउने नयाँ श्रमशक्ति बराबर नै रोजगारी सिर्जना गर्ने प्रतिबद्धता जनाएका छन् । नेपालमा वार्षिक ५ लाख जना आन्तरिक श्रम बजारमा थपिँदै जान्छन् ।एमालेले सबैका लागि काम र नियमित कमाइ सुनिश्चित गर्ने भन्दै हरेक वर्ष रोजगारी र स्वरोजगारी गरी वार्षिक ५ लाख रोजगारी सिर्जना गरिने घोषणा गरेको छ । यसका लागि रोजगारी सिर्जना हुने क्षेत्रमा राज्यको लगानी बढाइनुका साथै सीप, पुँजी, व्यावसायिक तालिम र सुरुआती व्यवसाय गर्न चाहिने बीउपुँजी (सिडमनी) सहुलियतपूर्ण ब्याजदरमा उपलब्ध गराइने उल्लेख छ ।कांग्रेसले सूचना प्रविधि, उद्योग, पर्यटन, निर्माण र यातायात, वित्तीय क्षेत्र, खनिज, कला तथा मनोरन्जनलगायत सेवा क्षेत्रमा वार्षिक २ लाख ५० हजार नयाँ रोजगारी सिर्जना गर्ने संकल्प गरेको छ । माओवादीले अधिकारसम्पन्न राष्ट्रिय रोजगार तथा स्वरोजगार प्राधिकरण बनाएर पाँच वर्षभित्र २० लाख युवालाई छोटो माध्यमबाट रोजगार र स्वरोजगार बनाउने प्रतिबद्धता जनाएको छ । प्राधिकरणले रोजगार तथा स्वरोजगार कार्यक्रम सञ्चालन गर्ने हालका सबै संरचनालाई यसै प्राधिकरणमा समाहित गरिने माओवादीको घोषणा छ ।प्रमुख दलहरूले अघिल्लो चुनावमा पनि रोजगारीलाई प्राथमिकता दिएका थिए । त्यतिखेर एमाले र माओवादीको संयुक्त घोषणापत्रमा घरघरमा रोजगारी दिने नीति उल्लेख थियो । उनीहरूले विद्यमान औद्योगिक क्षेत्रहरूलाई आधुनिकीकरण गर्नुका साथै १० वर्षभित्र १० लाख व्यक्तिले रोजगारी प्राप्त गर्ने उद्योगहरू स्थापना गर्ने नीति लिने भनेका थिए । चुनावपछि सरकारमा जाँदा पनि उनीहरूले वाचाअनुसार दीर्घकालीन रोजगारी उपलब्ध गराउन सकेनन् । कांग्रेसले अघिल्लो चुनावमा एक परिवारएक रोजगार, युवाको लक्ष्य सीप र दक्ष बनाउने भन्दै हरेक वर्ष तीनदेखि पाँच लाख रोजगारीका अवसर सिर्जना गर्ने घोषणा गरेको थियो । राष्ट्रिय योजना आयोगका पूर्वसदस्य गणेश गुरुङ दलहरूले रोजगारी सिर्जनाका लागि उपयुक्त आन्तरिक तथा बाह्य लगानीको वातावरण तयार गर्न नसकेको बताउँछन् ।"
साउदीमा नेपालीलाई मृत्युदण्ड,"मान्छेको भाग्य मात्रै होइन आयु पनि पहिल्यै लेखिएको हुन्छ । पहिल्यै लेखिएको हुन्थेन र कर्मअनुसारको फल पाइन्थ्यो भने म पहिले नै माटोमा मिलिसकेको हुने थिएँ, सन्तले कान्तिपुरसँग फोनमा भने, मलाई कहिले के पर्छ भनेर चिन्ता गर्नॅपर्दैन । जुन दिन ममाथि घटना घट्छ, त्यो दिन मात्रै रुने हो । दुःख मान्ने हो । जति दिनसम्म बाँच्न पाइन्छ, पाइन्छ । आफ्नै मालिकको हत्या अभियोगमा २०७० भदौ २३ गते तल्लो अदालतबाट मृत्युदण्डको सजाय पाएकी नवलपरासीकी ५४ वर्षीय सरस्वती घिमिरे (गुरुङ) रियाद जेलमै छिन् । तल्लो अदालतले मृत्युदण्डको सजाय सुनाएको तीन वर्षपछि मात्रै दूतावासलाई जानकारी दिइएको थियो । उनलाई माथिल्लो अदालतले पनि मृत्युदण्डको सजाय सुनाइसकेको छ । सरस्वतीले दुई पटक सरकारी वकिलको कार्यालयमा हत्या गरेको स्वीकार गरेकी छन् । उनले परिवारसमक्ष भने आफूलाई दबाब दिइएकाले कबुल गरेको बताएकी छन् । मलाई मालिक्नीले फकाइफुल्याई हत्याको अभियोग स्वीकार गर्न भनेकी थिइन् । मेरो परिवार हेरिदिन्छु र निकालिदिन्छु भनेको थियो, उनले परिवारसमक्ष भनेकी थिइन्, यहाँको कानुन मैले बुझिनँ । मालिक्नीले मलाई फसाइन् । आफू माथिल्लो तलामा काम गरिरहेको बेला तल्लो तलामा कसैले हत्या गरेको हो । हत्या गर्नेले मलाई चक्कु हातमा दिई बाथरुममा लगेर थुनिदिएको हो । दूतावासको प्रभावकारी पहलकदमी हुँदा मृत्युदण्डको सजाय पाइसकेकाहरू स्वदेश फिरेका घटना पनि छन् । पाकिस्तानी नागरिक हत्या अभियोगमा मृत्युदण्ड पाई सन् २००६ देखि जेलजीवन बिताइरहेका उमेश यादव दुई वर्षअगाडि स्वदेश फिर्न पाएका थिए । एम्नेस्टी इन्टरनेसनलले साउदीलाई मृत्युदण्डसम्बन्धी कानुन खारेज गर्न सार्वजनिक आह्वान गर्दै आएको छ । मृत्युदण्ड सजाय पाइसकेकालाई कार्यान्वयन नगर्न र मृत्युदण्ड दिने कानुन खारेज गर्न साउदीलाई आह्वान गर्दै आइरहेका छौं, एम्नेस्टीका नेपाल प्रमुख नीराजन थपलियाले भने, नेपाली श्रमिकलाई मृत्युदण्डको सजाय कार्यान्वयन गर्नु निकै दुःखद हो । साउदीसहित प्रमुख गन्तव्य मुलुकमा कम्तीमा १० नेपालीले मृत्युदण्डको सजाय पाइसकेका छन् । विभिन्न अपराधमा सजाय पाएका झन्डै ५ सय नेपाली जेलमा छन् । सर्वोच्च अदालतले पनि विदेशमा रहेका नेपालीलाई स्वदेशमै ल्याउने प्रबन्ध मिलाउन सरकारलाई आदेश दिइसकेको छ । स्वदेशमा मृत्युदण्डविरुद्धको अधिकार उपभोग गरिरहेका नेपाली कामदारले गन्तव्य मुलुकमा भोग्नुपरेको मृत्युदण्डको सजाय आफैंमा अन्यायपूर्ण भएको मानवअधिकारसम्बन्धी अधिवक्ता अनुराग देवकोटाले बताए । नेपाल र विदेशी राज्यबीच पारस्परिक कानुनी सहायता आदानप्रदान गर्ने सम्बन्धमा पारस्परिक कानुनी सहायतासम्बन्धी ऐन, २०७० रहेको भए पनि कानुनी सहायता आदानप्रदानको सम्बन्धमा सरकारले हालसम्म कुनै प्रबन्ध गरेको छैन, उनले भने, नेपाल नागरिक तथा राजनीतिक अधिकारसम्बन्धी अन्तर्राष्ट्रिय अनुबन्ध, १९६६ को दोस्रो इच्छाधीन अभिलेखको पक्षराष्ट्र पनि हो । यस कारण नेपाली नागरिकलाई मृत्युदण्डबाट जोगाउनु नेपालको संवैधानिक तथा अन्तर्राष्ट्रिय कानुन र लोक कल्याणकारी राज्यको दायित्वमा पर्छ ।"
चुनावी प्रचार आजदेखि,"गण्डकी प्रदेशको करको दर खारेजआयोगले गण्डकी प्रदेश सरकारलाई निर्वाचन आचारसंहिता लागू भइसकेपछि हेरफेर गरिएको करको दर २४ घण्टाभित्र खारेज गर्न निर्देशन दिएको छ । करको दरमा छुट दिने नीतिगत निर्णय गरेर कार्यान्वयन गर्दा निर्वाचनको स्वच्छता र निष्पक्षतामा असर पर्न सक्ने भन्दै आयोगले तत्काल खारेज गर्न निर्देशन दिएको हो । प्रदेश सरकारले गरेको निर्णय आचारसंहिताविपरीत रहेको आयोगको ठहर छ । करको दर हेरफेर गर्ने निर्णय प्रक्रियामा संलग्न गण्डकी प्रदेशका मुख्यमन्त्री, अर्थमन्त्री, प्रदेशका प्रमुख सचिव, आर्थिक मन्त्रालयका सचिवलाई निर्वाचन आचारसंहिता उल्लंघन गरेको आरोपमा आयोगले कारबाही किन हुनु नपर्ने भन्दै २४ घण्टाभित्र छुट्टाछुट्टै स्पष्टीकरण पेस गर्न आयोगले निर्देशन दिएको छ ।"
लुम्बिनीको चुनावी केन्द्र रूपन्देही,"(बुटवल)  राष्ट्रिय राजनीतिमा प्रभावशाली र पटकपटक मन्त्री भइसकेकाहरू चुनावी मैदानमा उत्रिएकाले आसन्न प्रतिनिधिसभा निर्वाचनका लागि रूपन्देही जिल्ला लुम्बिनी प्रदेशको चुनावी केन्द्र बन्न पुगेको छ ।पश्चिम नेपालकै सबैभन्दा बढी पाँचवटा निर्वाचन क्षेत्र रहेको रूपन्देही (कैलालीसँग समान) मा यस पटक बहालवाला गृहमन्त्रीसहित पटकपटक मन्त्री भइसकेका आठ नेता प्रतिस्पर्धामा छन् । गृहमन्त्री बालकृष्ण खाँण, पूर्वमन्त्रीहरू विष्णु पौडेल, घनश्याम भुसाल, छविलाल विश्वकर्मा, दीपक बोहोरा, सर्वेन्द्रनाथ शुक्ला, पूर्वराज्यमन्त्रीहरू भरत शाह र ओमप्रकाश यादव गुल्जारी प्रतिस्पर्धामा छन् ।क्षेत्र १ मा सत्ता गठबन्धनको समर्थन पाएका स्वतन्त्र उम्मेदवार घनश्याम भुसालले उनैले करिब चार दशक बिताएको पार्टी एमालेका छविलाल विश्वकर्मासँग प्रतिस्पर्धा गर्दै छन् । उनी पहिलो पटक २०५१ मा यो क्षेत्रबाट निर्वाचनमा प्रतिस्पर्धा गरेका थिए तर कांग्रेसका दुर्योधन सिंहसँग पराजित भए । सिंहले २०४७ मा प्रजातन्त्र बहालीपश्चात् भएका सबै तीनवटै प्रतिनिधिसभा निर्वाचन (२०४८, २०५१ र २०५६) यो क्षेत्रबाट जितेका थिए । २०५१ मा पराजित भएको २८ वर्षपछि भुसाल यो क्षेत्रमा फर्किएका छन् । स्थानीय मतदातासँग उम्मेदवारका रूपमा करिब तीन दशकको ग्याप भुसालका लागि प्रमुख चुनौती बनेको छ ।रूपन्देही२ बाट २०५१ मा निर्वाचित एमाले सांसद धनपति उपाध्यायको निधनपछि २०५३ मा भएको उपचुनाव जितेका भुसालले त्यसपछि २०७४ मा रूपन्देही३ बाट जिते । २०७४ मा वाम गठबन्धनको उम्मेदवारका रूपमा उठेका उनले कांग्रेसको समेत समर्थनमा चुनाव लडेका राप्रपाका दीपक बोहोरालाई पराजित गरेका थिए । त्यसअघि संविधानसभाको पहिलो निर्वाचनमा प्रतिस्पर्धा नगरेका उनी २०७० को संविधानसभा दोस्रो चुनावमा रूपन्देही३ मा बालकृष्ण खाँणसँग पराजित भएका थिए ।यस पटक रूपन्देही१ र ३ दुवै क्षेत्रबाट सिफारिसमा परे पनि एमालेले अन्तिममा भुसाललाई टिकट दिएन । त्यसपछि एमाले परित्याग गरेर उनले स्वतन्त्र उम्मेदवारी घोषणा गरे । सत्ता गठबन्धनमा माओवादीको भागमा परेको रूपन्देही१ मा आफ्नो उम्मेदवार नउठाई माओवादीले घनश्यामलाई समर्थन गरेको छ । माओवादीसँगै गठबन्धनका अन्य दल कांग्रेस, एकीकृत समाजवादी र राष्ट्रिय जनमोर्चाले पनि उनलाई साथ दिएका छन् । अर्कोतर्फ एमाले सचिव छविलाल विश्वकर्मा छन् । उनी उक्त क्षेत्रबाट प्रत्यक्ष चुनाव जितेका निवर्तमान सांसद हुन् । भुसाल र विश्वकर्मा दुवै पूर्वकृषिमन्त्री हुन् । एमालेको सांगठनिक शक्ति विश्वकर्माको बल हो, जबकि भुसाललाई आफ्नै संगठनको त्यस्तो आड छैन । गठबन्धनमा रहेकामध्ये माओवादी, एकीकृत समाजवादी र राष्ट्रिय जनमोर्चा यो क्षेत्रमा कमजोर छन् । त्यसकारण भुसाल मूलतः कांग्रेसमा निर्भर छन् । प्रदेशसभातर्फ दुवै जना कांग्रेसका उम्मेदवार छन् । १ (१) मा कांग्रेसका पूर्वजिल्ला सभापति एवं पूर्वसांसद अब्दुल रजाक र १ (२) मा पनि कांग्रेसकै पूर्वक्षेत्रीय सभापति विश्वनाथ यादव उम्मेदवार बनेका छन् । भुसालको मुख्य चुनावी कमान्डर हिरा केसी कांग्रेसका क्षेत्रीय सभापति हुन् । गठबन्धनमा समझदारी छ, कुनै अन्तरविरोध छैन, यो देशकै लागि एउटा मोडल बन्न सक्छ, त्यो नै हाम्रो सामर्थ्य हो, भुसाल भन्छन् ।२०६४ मा समानुपातिक सांसद बनेका विश्वकर्मा २०७० मा कांग्रेसका अब्दुल रजाकसँग पराजित भए भने २०७४ मा उनै रजाकलाई पराजित गर्दै प्रतिनिधिसभा सदस्य निर्वाचित भए । अहिले रजाक प्रदेशसभामा झरेपछि त्यो ठाउँ भुसालले लिएका छन् । यो क्षेत्रमा विश्वकर्मालाई राप्रपा र जसपाको समेत समर्थन छ । क्षेत्र १ मा यी दुवै पार्टीको अवस्था मजबुत छ । प्रदेशसभातर्फ १ (१) मा राप्रपाका आशिष चौधरीलाई एमालेको समर्थन छ । १ (२) मा एमालेका दधिराम न्यौपाने उम्मेदवार छन् । २०७४ मा माओवादीबाट प्रदेशसभामा निर्वाचित भएका उनले एमाले प्रवेश गरेपछि पद गुमाएका थिए । १ (२) मा जसपाको राम्रो प्रभाव रहे पनि तालमेलबाट उम्मेदवार बन्न नपाएपछि उक्त पार्टीका अस्लम खानले छुट्टै उम्मेदवारी दिएका छन् ।त्यस्तै एमालेको देवदह नगरका पूर्वप्रमुख रहेका र विश्वकर्मासँगै प्रतिनिधिसभामा सिफारिसमा परेका टीकाराम चापागाईंले विश्वकर्माविरुद्ध बागी उम्मेदवारी दिएका छन् । साथै यही बीचमा रोहिणी गाउँपालिकाका ३९ कार्यकर्ताले एमाले छाडेको घोषणा गरेका छन् । एमालेभित्रैका र उसको नेतृत्वको गठबन्धनका यस्ता असन्तुष्टि नै विश्वकर्माका लागि प्रमुख चुनौती हुन् । दलीय व्यवस्थामा दलहरू नै जवाफदेही बन्नुपर्छ, संविधान, संघीयता, गणतन्त्रजस्ता राजनीतिक उपलब्धिहरूलाई जोगाउने जिम्मेवारी दलहरूकै हो, विश्वकर्मा भन्छन्, दलभन्दा पृथक् ढंगले बन्ने उम्मेदवारले कुनै भूमिका निर्वाह गर्न नसक्ने भएकाले मतदाताले दलकै उम्मेदवारलाई रोज्ने छन्, त्यो नै हाम्रो शक्ति हो ।रूपन्देही२ बाट उम्मेदवार बनेका एमाले उपाध्यक्ष विष्णु पौडेलका लागि २०५६ यता सम्भवतः सबैभन्दा सजिलो प्रतिस्पर्धा यसै पटक छ । २०५१ मा पाल्पाबाट निर्वाचित उनले २०५६, २०६४, २०७० र २०७४ मा रूपन्देहीबाटै जिते । यस पटक सत्ता गठबन्धनमा एकीकृत समाजवादीको भागमा परेको रूपन्देही२ बाट पौडेलकै पुराना सहयात्री राजु गुरुङ उम्मेदवार थिए तर कालोसूचीमा परेका कारण उनको उम्मेदवारी खारेज भएको छ । उनले सर्वोच्च अदालतबाट थमौतीको प्रयास गरे पनि त्यसमा सफल भएनन् । त्यस्तै स्वतन्त्र उम्मेदवार चर्चा कमाएका कमल भुसाल (निकोलस) को उम्मेदवारी पनि लाभको पद ग्रहण गरेको आधारमा खारेज भएको छ । भुसालले आफ्नो उम्मेदवारी खारेज गर्ने निर्वाचन आयोगको निर्णयलाई सर्वोच्चमा चुनौती दिएकोमा मंगलबार सर्वोच्चले उनको उम्मेदवारी खारेज गरिदिएको छ । यससँगै रूपन्देही२ मा पौडेल लगभग प्रतिस्पर्धीविहीन बनेका छन् ।सत्ता गठबन्धन उम्मेदवारविहीन भएपछि उसले कात्तिक ९ मा जनमुक्ति पार्टीका उम्मेदवार केशव थापालाई समर्थन गर्ने निर्णय गरेको छ । त्यसबापत जनमुक्ति पार्टीले जिल्लाका अन्य निर्वाचन क्षेत्रका उम्मेदवारलाई निष्क्रिय पारेको छ । जनमुक्तिका उम्मेदवार निष्क्रिय भएपछि कडा प्रतिस्पर्धा रहेका क्षेत्र १, ३ र ५ मा सत्ता गठबन्धनका उम्मेदवारले त्यसको लाभ पाउनेछन् । एमालेबाट प्रदेशसभामा समानुपातिक उम्मेदवार रहेकी प्रदेश कमिटी सदस्य ज्ञानु केसीले स्थानीय तह निर्वाचनले रूपन्देहीमा एमाले फुटको प्रभाव नदेखिएको र पौडेलविरुद्ध बलियो उम्मेदवार कोही नभएकाले उनले सजिलै जित्ने दाबी गरिन् ।रूपन्देहीमा सबैभन्दा सशक्त प्रतिस्पर्धा क्षेत्र ३ मा हुने अनुमान छ । गठबन्धनबाट कांग्रेसका गृहमन्त्री खाँण उम्मेदवार बनेको यो क्षेत्रमा एमाले नेतृत्वको गठबन्धनबाट पूर्वमन्त्री तथा राप्रपाका दीपक बोहोरा उम्मेदवार छन् । भैरहवा क्षेत्र पर्ने यहाँ बोहोरालाई जसपाको पनि समर्थन छ । २०४८ मा पहिलो पटक प्रतिनिधिसभा सदस्य जितेका खाँणले २०६४ र २०७० को संविधानसभा निर्वाचन पनि यही क्षेत्रबाट जितेका थिए । २०७४ मा वाम गठबन्धन बनेका बेला उनी समानुपातिक सूचीमा बसेर कांग्रेसराप्रपा तालमेलअनुसार बोहोरालाई जिताउन चुनावी अभियानमा लागेका थिए तर चुनाव वाम गठबन्धनका घनश्याम भुसालले जिते । खाँण अहिले उनै बोहोरासँग प्रतिस्पर्धामा छन् । पञ्चायतकालदेखि चुनाव लड्दै आएका र बरोबर मन्त्री भइसकेका बोहोराको व्यक्तिगत र राप्रपाको प्रभाव यो क्षेत्रमा छ । यहाँ कांग्रेस र एमालेपछि राप्रपा तेस्रो शक्ति हो । त्यसमाथि एमाले र जसपाको साथ उनलाई छ । गृहमन्त्री खाँणलाई पनि माओवादी र एकीकृत समाजवादीको साथ छ तर ती पार्टीको उपस्थिति यो क्षेत्रमा पनि कमजोर छ । यहाँ कांग्रेसभित्रै पनि गुटगत समस्या अन्य क्षेत्रमा भन्दा ज्यादा छ । राप्रपाले त्यसको लाभ आफूले पाउन सक्ने आस गरेको छ । गृहमन्त्री खाँण भने आफूले अघि सारेका एजेन्डाका कारण मतदाताको विश्वास जित्ने बताउँछन् । भैरहवाको सडकमा तिहारको शुभकामना बाँड्दै हिँडेका बखत गत कात्तिक ७ मा उनले कान्तिपुरसँग भनेका थिए, पुरानो भैरहवा सहरलाई अत्याधुनिक गर्ने, अन्तर्राष्ट्रिय विमानस्थललाई आर्थिक केन्द्र बनाउने, निर्माण भइसकेको विशेष आर्थिक क्षेत्रलाई उत्पादनको केन्द्र बनाउने, सिद्धार्थनगर चक्रपथ बनाउनेजस्ता एजेन्डा अघि सारेका छौं । त्यसमा मतदाताले माया र स्नेह दिनुहुनेछ ।बारम्बार निर्वाचन जितेका बोहोराको स्वास्थ्य अहिले उनको प्रमुख चुनौती बनेको छ । लङ कोभिड का कारण अहिले उनको बोली हराएको छ । साउती मारेर सञ्चार गर्नुपर्ने अवस्थामा रहेकाले मतदातासमक्ष उनको एजेन्डा अरूले नै राखिदिनुपर्ने अवस्था छ । राप्रपाका जिल्ला अध्यक्ष सागरप्रताप राणा बोहोराको स्वास्थ्य समस्या क्षणिक रहेको बताउँछन् । त्यो समस्या केही समयलाई मात्र हो, उहाँ पहिलेदेखि विकासप्रेमी नेता भनेर चिनिनुभएको छ, उहाँका विकासका प्रतिबद्धता हामीले नै मतदातालाई बताइरहेका छौं, राणाले भने, एमाले, राप्रपा र जसपाको गठबन्धनको मत अर्को गठबन्धनभन्दा बढी छ । त्यसलाई जोगाउन मात्रै सक्यौं भने हामी जित्छौं ।रूपन्देही४ मा चुनावी रौनक अन्य क्षेत्रको भन्दा कम छ । यहाँ कांग्रेससहितको गठबन्धनबाट निवर्तमान सांसद प्रमोदकुमार यादव, लोकतान्त्रिक समाजवादी पार्टी (लोसपा) बाट पूर्वमन्त्री सर्वेन्द्रनाथ शुक्ला र एमालेको समेत समर्थनमा जसपाबाट ओमप्रकाश यादव गुल्जारी उम्मेदवार छन् । लुम्बिनी र मर्चवार इलाका पर्ने यो क्षेत्रमा कांग्रेस र मधेसकेन्द्रित पार्टीको प्रभाव उस्तै छ । तर, २०५१ मै राप्रपाबाट चुनाव जितेका शुक्लाले यहाँ केही मात्रामा राप्रपा कार्यकर्ताको मत पाउनेछन् । केन्द्रमा लोसपा सत्ता गठबन्धनको हिस्सेदार रहे पनि यो क्षेत्रमा कांग्रेस र लोसपाको बीचमै प्रतिस्पर्धा हुँदै छ । कांग्रेसका यादवले २०७४ मा पनि यो क्षेत्रबाट शुक्लालाई पराजित गरेका थिए ।रूपन्देही५ मा पनि यस पटक रोचक प्रतिस्पर्धा हुँदै छ । कांग्रेसबाट पटकपटक चुनाव जितेका र २०५८ मा राज्यमन्त्री भएका भरत शाह सत्ता गठबन्धनको उम्मेदवार छन् । उनको प्रतिस्पर्धा एमालेका वासुदेव घिमिरेसँग हुँदै छ । घिमिरे तिलोत्तमा नगरपालिकाको निवर्तमान मेयर हुन् । समन्वय अभावमा उम्मेदवारी मनोनयनका बखत एमालेमा देखिएको कमजोरी उनका लागि चुनौती हो । सुरुमा टिकट पाएका घिमिरेलाई रोकेर पछि एमालेले राष्ट्रिय सभामा आफ्ना संसदीय दलका नेता खिमलाल भट्टराईलाई राजीनामा गराएर चुनाव लड्न पठायो तर उनी टिकट लिएर पुगुन्जेल घिमिरेले उम्मेदवारी दर्ता गराइसकेका थिए । त्यसैकारण उनको उम्मेदवारी कायम रह्यो । सतहमा हेर्दा यो असमझदारी घिमिरे र भट्टराईको बीचमा मात्र देखिए पनि यसमा एमालेका महासचिव शंकर पोखरेल र उपाध्यक्ष विष्णु पौडेलको टकराव प्रतिबिम्बित भएको रूपन्देहीकै एमाले कार्यकर्ताहरू बताउँछन् । तिलोत्तमा नगरको विकासमा राम्रो काम गरेको भनेर जस पाएका घिमिरे मेयरमै दोहोरिन चाहन्थे तर उनलाई प्रतिनिधिसभामा उम्मेदवार बनाउने आश्वासनसहित गत स्थानीय चुनावमा टिकट दिइएन । त्यसपछि उनी प्रतिनिधिसभा निर्वाचनका लागि उपाध्यक्ष पौडेलको सहयोगमा सुरुमै टिकट लिएर निर्वाचन क्षेत्र फर्किए तर पछिल्ला दिन खासगरी पौडेलको प्रभाव रहेको क्षेत्रमा एमालेभित्र आफ्नो शक्ति विस्तार गरिरहेका महासचिव पोखरेलले घिमिरेलाई रोक्नकै लागि २०८० फागुनसम्म कार्यकाल रहेका भट्टराईलाई राष्ट्रिय सभाबाट राजीनामा गराएर टिकट दिलाए । तर, पार्टीबाट एक जनाभन्दा धेरैले टिकट लिएर आएको अवस्थामा सुरुमा दर्ता भएकोलाई मान्यता दिने निर्वाचन आयोगको निर्णयका कारण भट्टराईले उम्मेदवारी दर्तै गर्न पाएनन् । रूपन्देही५ कै स्थानीयवासी रहेका भट्टराईले टिकट पाएर पनि उम्मेदवारी दर्ता गर्न नपाएको असन्तुष्टिको व्यवस्थापनमा घिमिरेको प्रतिनिधिसभा यात्रा निर्भर रहनेछ ।"
घोषणापत्रमा महिलाका मुद्दा पुरानै,"(काठमाडौं)  राजनीतिक दलले मतदातालाई प्रभावमा पार्न चुनावी घोषणापत्रमा सामाजिक समावेशीकरणलाई समेट्ने पुरानै प्रतिबद्धतालाई फेरि दोहोर्याएका छन् । महिलाका संविधानप्रदत्त अधिकार कार्यान्वयन गर्ने, राज्य र समाजका हरेक अंग तथा क्षेत्रमा महिलाको न्यायोचित सहभागिता, महिलामाथि हुने हिंसा र लैंगिक विभेद निर्मूल गर्ने गरी राज्यका सबै असमान कानुन संशोधन गर्ने विषय समेटिएका छन्, जुन पाँच वर्षअघिको घोषणापत्रमा पनि उल्लेख थिए ।दलहरूले घोषणापत्रमा महिला र सामाजिक समावेशीकरणका मुद्दा औपचारिकताका लागि मात्रै समेट्ने गर्दा उही मुद्दा दोहोरिने गरेको समाजशास्त्री मीना पौडेलले बताइन् । ०७४ को चुनाव संविधान बनेपछिको पहिलो थियो, तर दलहरू लुछाचुँडी गरेर बसे, उनले भनिन्, चुनाव फेरि आयो, जनताको अगाडि त जानुपर्यो नि, अनि पुरानैलाई तोडमोड गर्यो कर्मकाण्डी गर्यो, सामान्य मानिसले झट्ट हेर्दा पुरानो लाग्दैन, यसलाई ढाँटपत्र पनि भन्छन् । लैंगिकताका सबाल सम्बोधन गर्न सरकारले सबै मन्त्रालयमा ०६४६५ देखि लैंगिक उत्तरदायी बजेट प्रणाली अपनाउँदै आएको छ । त्यतिबेला कुल बजेटमा प्रत्यक्ष लैंगिक उत्तरदायी बजेटको हिस्सा ११३४ प्रतिशत मात्रै थियो । ०७४७५ मा २२ प्रतिशत हुँदै गत आर्थिक वर्षसम्म आइपुग्दा ३९४९ प्रतिशत पुगेको छ । तर संविधानअनुरूप जनसंख्यामा आधारित कार्यक्रम, योजना तथा सेवासुविधाका लागि सोहीबमोजिम लैंगिक उत्तरदायी बजेट व्यवस्थापन हुन सकेको छैन । नेपालमा कुल जनसंख्याको आधा हिस्सा महिलाको छ । लैंगिकता र सामाजिक समावेशीकरणसम्बन्धी युनिभर्सिटी अफ लिंकन बेलायतका अनुसन्धानकर्ता विष्णु खत्री महिलाका मुद्दालाई चुनावी एजेन्डा बनाए पनि दलहरूले महत्त्वका साथ कार्यान्वयन नगरेको बताउँछन् । महिलाको विषय क्लस्टरभित्र पर्ने हुँदा घोषणापत्रमा फूलबुट्टा भर्ने मात्रै भयो, अघिल्लो चुनावका घोषणापत्र के कति उपलब्धिमूलक भए जवाफदेहिता दलहरूले महसुस गरेनन्, उनले भने, चुनावी मैदानमा महिलालाई उतारिएको छैन, घोषणापत्रमा मिठो लेखेर भोटमा मात्रै ध्यान भयो, अनि संसद्मा महिलाकै अर्थपूर्ण प्रतिनिधित्व नभएपछि एजेन्डा कार्यान्वयन गर्न कसरी दबाब सिर्जना हुन्छ र प्रतिफल आउँछ ? निर्वाचन आयोगको तथ्यांकअनुसार आगामी चुनावमा प्रत्यक्षतर्फ कांग्रेसबाट कुल ९१ उम्मेदवारमध्ये महिला ५ जना, माओवादीबाट कुल ४६ उम्मेदवारमध्ये महिला ८ जना, एमालेबाट १४१ उम्मेदवारमध्ये महिला ११ जना छन् । ०७४ को निर्वाचनमा प्रमुख राजनीतिक दल एमाले र माओवादीले गठबन्धन गरेर साझा घोषणापत्र ल्याएका थिए । यसपालि यी दलमध्ये कांग्रेस र माओवादीले गठबन्धन गरेका भए पनि तीनै दलले छुट्टै घोषणापत्र ल्याएका छन् । सबैले आफ्ना घोषणापत्रमा संविधानप्रदत्त महिला, दलित, आदिवासीजनजाति, मधेसी, थारू, मुस्लिम, पिछडा वर्ग, अल्पसंख्यक समुदाय र दुर्गम क्षेत्रका जनताको राज्यका विभिन्न तह र निकायमा न्यायोचित प्रतिनिधित्व गराई समावेशिताको सिद्धान्त पालना गर्ने कुरा दोहोर्याएका छन् । तर संवैधानिक निकायमा भएका नियुक्ति नै समावेशी देखिन्न । गत वर्ष साउनसम्मको नियुक्ति विवरणअनुसार अख्तियार दुरुपयोग अनुसन्धान आयोग, निर्वाचन आयोग, लोक सेवा आयोगसहित १२ संवैधानिक आयोगमा ५८ पदाधिकारीमध्ये राष्ट्रिय महिला आयोगमा बाहेक अरू आयोगका अध्यक्षमा पुरुष मात्रै छन् । सबै पदाधिकारीमा १५ जना अर्थात् २५८६ प्रतिशत मात्रै महिला छन् । जुन आरक्षणको न्यूनतम ३३ प्रतिशतसमेत पुग्दैन । संविधानको धारा २८३ मा संवैधानिक अंग र निकायमा नियुक्ति गर्दा समावेशी सिद्धान्तबमोजिम गर्नुपर्ने उल्लेख छ । सरकारमा एमालेको नेतृत्व हुँदा संवैधानिक निकायमा भएका यी राजनीतिक नियुक्तिमा समावेशी प्रतिनिधित्व देखिँदैन । १२ संवैधानिक आयोगमा राष्ट्रिय महिला आयोगमा मात्रै महिला छन् भने समावेशी आयोगका सबै पदाधिकारी खसआर्य समुदायका छन् । ०७४ मा एमालेमाओवादीको साझा गठबन्धनले राज्यशक्तिमा समानुपातिक समावेशीकरणलाई अवलम्बन गर्ने समेटेको थियो । यस पटक माओवादीले प्रतिनिधिसभा र प्रदेशसभाको निर्वाचनमा जातीय जनसंख्या (क्लस्टर) को आधारमा ३५ प्रतिशत महिला प्रतिनिधित्वपूर्ण समानुपातिक निर्वाचन प्रणालीमार्फत गरिने, मजदुर र किसानको कम्तीमा १० प्रतिशत प्रतिनिधित्व सुनिश्चित गरिने, द्वन्द्वपीडित महिलालगायत सामाजिक समावेशीकरणमा महत्त्वाकांक्षी घोषणा गरेको छ । कांग्रेसले ०७४ को घोषणापत्रमा राज्यका प्रत्येक संरचनामा महिलाको प्रतिनिधित्व न्यूनतम ३३ प्रतिशत नघट्ने गरी उनीहरूको अधिकतम सहभागिताका लागि विशेष पहल गर्ने भनेको थियो । यसपालि कांग्रेस र एमालेले दुवैले राज्यशक्तिमा महिलाको प्रतिनिधित्वलाई निरन्तरता दिए पनि आरक्षण कोटा तोकेका छैनन् । संविधानले संघीय संसद्मा कम्तीमा एक तिहाइ र स्थानीय तहमा ४० प्रतिशत महिला प्रतिनिधित्व रहनुपर्ने व्यवस्थाको प्रत्याभुत गरेको छ । ०७४ को संघीय संसदको निर्वाचनमा ३३५ प्रतिशत, प्रदेशसभामा ३४४ प्रतिशत र स्थानीय तहमा ४०७५ प्रतिशत महिला प्रतिनिधित्व थियो । पाँच वर्षपछि भएको स्थानीय तह निर्वाचनमा महिला सहभागिता ०२६ प्रतिशतले मात्रै वृद्धि भयो । राजनीतिक दलका चुनावी घोषणापत्रमा महिला हिंसा, जातीय भेदभाव, छुवाछूत, लैंगिक विभेद, यौनजन्य हिंसा, बलात्कार, महिलाद्वेषी संस्कार, सामाजिक विकृति र विसंगति, बालविवाह र बहुविवाह, बोक्सीप्रथा, छाउपडी, दाइजो र तिलक प्रथा लगायतका सबैखाले हिंसा र विभेदको निरुत्साहित गर्दै लैंगिक विभेद निर्मूल गर्न राज्यका सबै असमान कानुनसंशोधन गर्ने विषय समेटिएको छ । यी दलहरूका पुरानै चुनावी मुद्दा हुन् । नेपाल प्रहरीको तथ्यांक अनुसार ०७४०७५ मा बलात्कार जस्तो जघन्य अपराधका घटना देशभर एक हजार चार सय ८० थिए । गत आवमा (जेठसम्म) बलात्कारका घटना दुई हजार एक सय ३९ भए । जसले बलात्कारका घटना नियन्त्रण र न्युनीकरण हुनुको साटो वार्षिक रूपमा वृद्धि भइरहेको देखिन्छ । एमालेले घोषणापत्रमा एसिड आक्रमणबाट महिलाहरूको रक्षाका लागि ऐनको कार्यान्वयन, पीडितहरूलाई उपचार, पुनःस्थापना र रोजगारीको प्रबन्ध गर्ने उल्लेख छ । कांग्रेसले कुनै पनि प्रकारको सामाजिक विकृतिविसंगति तथा महिला र यौन हिंसामा संलग्न पार्टीका सदस्यलाई तत्काल पार्टीबाट निष्काशन गरी कानुनी कारबाही गर्ने भनि पृथक् मुद्दा अँगालेको छ । दुर्गम क्षेत्रका जोखिममा परेका गर्भवती महिला र सुत्केरीलाई सरकारले बर्सेनि करोडौं राज्यकोष विनियोजन गरेर निःशुल्क हवाई उद्धार गर्दै आएको छ । तर भौगोलिक विकटता र मौसमको प्रतिकूलताले हवाई उद्धारसमेतले लक्षित गर्भवती र सुत्केरीको ज्यान जोगाउन नसकिरहेको अध्ययनले देखाएका छन् । यस कारण स्थानीय स्तरमै सुविधासम्पन्न स्वास्थ्यसंस्था र स्वास्थ्यकर्मीको व्यवस्थापन गर्नुपर्ने स्वयं महिला मन्त्रालयले बताउँदै आएका बेला माओवादीले अति दुर्गम र कर्णालीका जिल्लामा दुई जिल्ला बराबर एक हेलिकप्टरबाट एयर एम्बुलेन्स सेवा सञ्चालन गरिने घोषणापत्रमा ल्याएको छ । सरकारले २०७५ पुस ६ देखि राष्ट्रपति महिला उत्थान कार्यक्रमअन्तर्गत गर्भवती तथा सुत्केरीको हवाई उद्धार सुरु गरेको थियो । पछिल्लो तीन वर्षमा ३ सय ६० आमाको ज्यान जोगिए पनि हवाई उद्धार गर्न सरकारले विनियोजन गर्दै आएको बजेट प्रभावकारी रूपमा परिचालन नहुँदा यही अवधिमा ७ सय ८९ को गर्भवती तथा सुत्केरीको मृत्यु भएको थियो ।"
नगरकोटवासी फेरि आन्दोलित,"भक्तपुर (कास) ठेकेदारले नगरकोट सडकखण्ड विस्तार आठ वर्षदेखि अलपत्र पारेको भन्दै भक्तपुरको चाँगुनारायण नगरपालिकाका जनप्रतिनिधि, स्थानीय र पर्यटन व्यवसायी विरोध प्रदर्शनमा उत्रिएका छन् । बुधबार भक्तपुरको कमलविनायक भत्केको पाटी क्षेत्रमा उनीहरूले सडक अवरुद्ध गरेर धर्ना दिएका हुन् । धर्नामा चाँगुनारायण नगरपालिका प्रमुख जीवन खत्री, उपप्रमुख रमेश बुढाथोकी, निवर्तमान नगरप्रमुख सोमप्रसाद मिश्र, निवर्तमान उपप्रमुख बिना बाँस्तोला, राजनीतिक दलका जिल्ला प्रतिनिधि, आगामी निर्वाचनका उम्मेदवार सहभागी थिए । सोमबारदेखि स्थानीय पर्यटन व्यवसायीले माटो थुपारेर सडक अवरुद्ध गर्दै आएका छन् । भक्तपुर कमलविनायकनगरकोटसम्मको १६ किलोमिटर मुख्य सडक विस्तारमा ढिलाइले पर्यटन व्यवसाय धराशायी बनेको र सडक थप जीर्ण भएको भन्दै यसअघि नै नगरकोटवासीले सडक किनारमा शैलुङ कन्स्ट्रक्सनका प्रमुख शारदाप्रसाद अधिकारीको फोटो टाँसेर विरोध गरेका थिए ।सडक विस्तारको ठेक्का लिएको ठेकेदार कम्पनीले आठौं पल्ट म्याद थपेरसमेत अझै काम सकेको छैन । एक्जिम बैंक इन्डिया को ऋण सहयोगमा शैलुङ कन्स्ट्रक्सन र एआईपीएल जेभीले ०७३ कात्तिक ४ मा काम सक्ने गरी ०७१ जेठ २२ मा सडक विस्तारको सम्झौता गरेको थियो । निर्माणको म्याद आठौंपल्ट थपिएर २०७९ पुस मसान्तसम्म पुगेको भक्तपुरनगरकोटसिपाघाट सडक आयोजनाले जनाएको छ । ठेकेदार कम्पनीले करिब ७८ प्रतिशत काम सकेको आयोजना प्रमुख गौतम श्रेष्ठले बताए । काममा ढिलाइले लागत झन्डै साढे ४ करोड बढेर ३५ करोड ८७ लाख रुपैयाँ पुगेको छ ।"
"उम्मेदवारलाई मत, किसानलाई मलको चिन्ता","(काभ्रे)  पाँचखाल३ का रामकुमार दनुवार धान भित्र्याएर आलु लगाउने तयारीमा छन् । धान रोप्ने बेला मल नपाएर सास्ती खेपेका उनले आलु रोप्दा पनि मल नपाउने चिन्ता छ । मल नपाएर धेरै दुःखले धान रोप्यौं, नक्कली मल परेकाले केही किसानको धान डढेको छ, अब आलु पनि डढ्यो भने के हुन्छ ?, उनले भने, मल नपाएर हामीले दस ठाउँमा भौंतारिनुपर्छ । भोट माग्न आउनेलाई यसको चासो नै छैन ।पाचँखाल४ का ६५ वर्षीय किसान शिवबहादुर दनुवारलाई पनि यस्तै चिन्ता छ । किसानले सधैँ मल बीउकै समस्या भोग्नुपरेको छ । भनेको बेला मल बीउ पाइँदैन । दुःख गरी उत्पादन गर्यो बजार भाउ राम्रो हुँदैन, उनले भने, हाम्रो दुःख हामीसँगै छ । हाम्रा समस्या बुझ्न कोही आएनन् । प्रतिनिधि र प्रदेशसभाको निर्वाचन मिति नजिकिएसँगै उम्मेदवारहरू घरदैलो अभियानमा निस्किएका छन् । समयमै मल नपाएर खेती गर्न दुःख झेलेका उनीहरूले अहिले चुनावको बेला गाउँघरमा विकासका नारा लिएर आउने नेतासँग कुनै अपेक्षा राखेका छैनन् । किसानले मल नपाएर दुःख पाउँदा कानमा तेल हालेर बसेका नेताहरूबाट के नै आस गर्न सकिन्छ र, रामकुमारले भने, किसानलाई समयमै मल दिए पुग्छ ।शिवबहादुर अघिल्लो निर्वाचनका बेला पनि उम्मेदवारले किसानका समस्या समाधान गरिदिन्छु भन्दै भोट माग्दै झूटो आसवासन दिएको कुराको बिर्सिएका छैनन् । पाँच वर्षअघि पनि मल कारखाना खोल्छौँ, किसानलाई समयमा मल दिन्छौं, अब किसानका उत्पादनले राम्रो बजार मूल्य पाउँछ भन्थे, उनले भने, जितेर गएपछि त यी सबै बिर्सिए । फेरि चुनाव लागेको छ । यसै भन्दै उम्मेदवारहरू घर दैलोमा आएका छन्, कसरी विश्वास गर्ने ?लामो समयदेखि किसानले झेल्दै आएको मल अभाव समस्याको दीर्घकालीन समाधानका लागि राजनीतिक दलका उम्मेदवारहरूले रासायनिक मल कारखाना स्थापना गर्ने योजना बनाएका छन् । मल कारखाना खोल्न बजेटमा पहल गरिए पनि कार्यान्वयन हुन नसकेको काभ्रे२ अन्तर्गतको प्रदेशसभा (१) का एमालेका उम्मेदवार कुमार खकुरेलले बताए । किसानलाई सहज ढंगबाट मल उपलब्ध गराउने प्रतिबद्धता अनुसार काम गर्ने उनको भनाई छ । मल अभावको समस्या कुनै पार्टीको मात्र नभएर देशकै भएकाले यस विषयलाई गम्भीरतापूर्वक हेरिएको काभ्रे२ अन्तर्गतको प्रदेशसभा (२) का गठबन्धनतर्फ कांग्रेसका उम्मेदवार कञ्चन चन्द्र बादेले बताए । समयमै मल खरिद गरेर सहज तथा समानुपातिक ढंगबाट किसानलाई वितरण गर्ने उनले प्रतिबद्धता गरे । यसका साथै मल अभावको श्रृजना हुन नदिन मल उद्योग स्थापनाका लागि पहल गर्ने योजना उनले सुनाए ।किसानलाई समयमै मल उपलब्ध गराउन प्रदेश सरकारले रासायनिक मल कारखाना स्थापनाका लागि गृहकार्य गरिरहेको प्रतिनिधिसभा१ अन्तर्गतको प्रदेशसभा (१)मा गठबन्धनतर्फ माओवादी केन्द्रका उम्मेदवार एवं प्रदेशका युवा तथा खेलकुदमन्त्री रत्नप्रसाद ढकालले बताए । कारखाना स्थापना गर्न समय लाग्न सक्ला, तर किसान मल त अहिले नै चाहिएको छ, उनले भने, मल अभाव हुन नदिन संघीय सरकार, मल वितरक तथा ढुवानी निकायसँग समन्वय गरेर मल उपलब्ध गराउन पहल गर्ने प्रयास भइरहेको छ ।जिल्लामा मात्र नभइ देशैभर मलको माग बढि भएको साल्ट ट्रेडिङ बनेपा शाखाका अधिकृत सुरेन्द्र अवालेले बताए । साल्ट ट्रेडिङसँग अहिले ५५ सय ६० बोरा मल रहेको उनले बताए । उनका अनुसार उपलब्ध भएको मल सरकारले निर्धारण गरेको कोटाअनुसार स्थानीय तहसँग समन्वय गरेर किसानलाई वितरण गरिनेछ ।"
नेपालीले पत्ता लगाए तिउरीको नयाँ प्रजाति,"(काठमाडौं)  नेपालका एक वैज्ञानिकले विज्ञान क्षेत्रकै लागि वनस्पतिको नयाँ प्रजाति पत्ता लगाएका छन् । वनस्पतिविद् भक्तबहादुर रास्कोटीले तिउरीको नयाँ प्रजाति पत्ता लगाएका हुन् । उनको खोजीको विस्तृत विवरण गत महिना प्रकाशित प्लस वान जर्नलमा छ । ५७ पृष्ठ लामो उक्त अनुसन्धानात्मक आलेखमा यो वनस्पतिका बारेमा विस्तृत विवरण छ । यसको वैज्ञानिक नाम इम्पेसियन्स निम्स्पुर्जेए राखिएको छ । पर्वातारोही निर्मल पुर्जाले पर्वातारोहण र संरक्षणका लागि गरेको कामको मूल्यांकन गर्दै वनस्पतिलाई उनको नाम दिइएको रास्कोटीले कान्तिपुरलाई बताए । म्याग्दी जिल्लाको मोरेनी क्षेत्रमा २८ सयदेखि २९ सय मिटरको उचाइमा यो वनस्पति उनले सन् २०११ को अगस्ट २५ मा फेला पारेका थिए । हेर्दा तिउरीका अन्य प्रजातिभन्दा केही भिन्न देखिएपछि उनले अध्ययनका लागि नमुनाहरू संकलन गरे । राष्ट्रिय हर्बेरियम प्रयोगशाला र त्रिवि हर्बेरियम विभागमा अभिलेखका लागि राखे । तिउरीको उक्त बिरुवाको विश्वमै पहिलो पटक अभिलेख भएकाले विस्तृत अध्ययन हुनै बाँकी छ । मोलिक्युलर अध्ययन गर्दा प्रजातिको अभिलेखमा धेरै वर्ष लागेको उनले बताए । यो वनस्पतिको डाँठबाट आउने फूलको संख्या ३ वटा मात्रै हुने र फूलको पत्र फराकिलो हुने जस्ता गुणबाट अन्यभन्दा फरक पाइएको हो । यस्तै, यसको आनुवंशिक अध्ययनमा न्युक्लियर जिन र क्लोरोप्लास्टका दुईवटा जिनको विश्लेषण गर्दा फरक पाइएको थियो । विज्ञान जगतका लागि नयाँ प्रजाति हुन वनस्पतिको फूलको बनावटमा कम्तीमा दुईवटा सोभन्दा बढी भिन्नता हुनुपर्ने र मोलुक्युलर विवरण पनि फरक हुनुपर्ने अनुसन्धानकर्ताहरूको मत छ । रास्कोटी भन्छन्,न्यु टू साइन्स हुनका लागि कुनै न कुनै क्यारेक्टरमा फूलको बनावट फरक हुनुपर्छ । वनस्पतिहरूको वर्गीकरण र पहिचानमा तिनको फूल, डीएनए र बाहिरी आवरणलाई आधार मानेर गरिन्छ । विद्यावारिधि र पोस्टडकको अध्ययन पूरा गरेका अनुसन्धानकर्ता रास्कोटी फ्लोरा अफ नेपाल लेखनको अर्किडेसी समूह लेखनको योगदानकर्ता पनि हुन् । यसैबीच रास्कोटीले नेपालका लागि थप ५ वटा तिउरी प्रजातिको अभिलेख पनि गरेका छन् । यो सँगै तिउरीका अब ५७ प्रजाति नेपालमा अभिलेख भएका छन् । यसमा ८ वटा प्रजाति नेपालमा मात्रै पाइने उक्त अनुसन्धानको रिपोर्टमा छ । वनस्पति जगतको बाल्सामिनेसी परिवारभित्र इम्पेसियन्स जेनस (तिउरी) पर्छ । यो परिवारका दुईवटा जेनस भए पनि नेपालमा तिउरी प्रजातिहरू मात्रै पाइन्छन् । तिउरीलाई फूलका रूपमा मात्र नभई जडीबुटीका लागि पनि प्रयोग गर्ने गरिन्छ । सहरबजारमा यसका हाइब्रिडहरू पनि घरमा सजावटका रूपमा प्रयोग हुने गर्छ । नेपालको ८ सय मिटरदेखि माथि ४५ सय मिटर उचाइसम्म यो प्रजातिको अभिलेख भएको छ । फूलबारीमा प्रयोग हुने यो वनस्पति प्रायः सबै वन क्षेत्रमा पाइएको छ । यो प्रजाति विशेष गरेर घाँसे मैदानहरूमा पाइन्छ । प्रायः गरेर यिनीहरू ओसिलो ठाउँमा भेटिएका छन् ।"
चुनावी घोषणापत्र : कोही किन पत्याओस् !,"प्रतिनिधिसभा र प्रदेशसभाका लागि प्रत्यक्षतर्फ मनोनयन दर्ता गराएको तीन साता बितेपछि मात्रै ठूला राजनीतिक दलहरूले भटाभट घोषणापत्र सार्वजनिक गरेका छन् । निर्वाचन आउन तीन साता पनि बाँकी नरहँदा गरिएका यी घोषणाहरू संकल्पसूचीभन्दा बढी सपनासूची अर्थात् इच्छासूचीजस्ता देखिन्छन् । लाग्छ आफू सरकारमा पुगेर गर्नभन्दा पनि दलहरूले राम्रो सुनिने गरी भन्नका लागि घोषणापत्र ल्याएका हुन् । यो कुनै आरोप होइन, विगतमा सरकारमा बसिसकेका दलहरूले प्रदर्शन गरेको कार्यसम्पादनले बताएको यथार्थ हो ।लक्ष्मीप्रसाद देवकोटाले त लक्ष्य ठूलो राख्न लाक्षणिक रूपमा उद्देश्य के लिनु ? उडी छुनू चन्द्र एक भनेका थिए, हाम्रा दलहरूले भने उडेरै चन्द्रमा छुनेजसरी चुनावी घोषणा गरेका छन् । पछिल्लो समय घोषणापत्रमाथि सार्वजनिक परीक्षण हुन थालिसक्दा पनि दलहरूले भुइँ भुलेका महत्त्वाकांक्षी सपनाहरू बाँड्न छाडेका छैनन् । सरासर हावादारी लक्ष्य राख्ने विगतको प्रचलनमा थोरै सुधार देखिए पनि मूल प्रवृत्ति उस्तै छ । यसअघि बेचिएका कति आकर्षक र ठूला नारा लागू गर्नतर्फ सिन्कोसम्म भाँच्न नसकिएको यथार्थ उनीहरूले भुलेका छन् । उक्ति छ नि ढाँटको निम्तो खाई पत्याउनु ! अहिलेका ठूला दलहरू एमाले र कांग्रेस तीन दशकयता आलोपालोजसरी सत्तामा छन्, यही म्युजिकल चेयर मा डेढ दशकदेखि माओवादी पनि सामेल छ । तर पनि विगतका चुनावमा दलहरूले बनाएका घोषणापत्र र तिनको कार्यान्वयनस्तर हेर्दा लाग्छ दलहरूले आफ्ना कार्यसूची र मार्गचित्र प्रस्तुत गर्न चुनावी दस्तावेज लेखेकै होइनन्, खालि देश विकास शीर्षकमा आकर्षक निबन्ध लेखेका हुन् । र नै घोषणापत्रहरू यथार्थमा आधारित नभएका र महत्त्वाकांक्षी बनाइएका हुन् ।घोषणापत्रमा त्यति मात्र समेटिनुपर्ने हो, जति काम पाँच वर्षमा गर्न सकिन्छ । तर दलहरूले भूधरातल, उपलब्ध र सम्भावित स्रोत अनि जनशक्तिको हेक्का नराखी आश्वासनका पुलिन्दा बाँडेका छन् । ठूला दलले कक्षा १२ सम्म निःशुल्क पठनपाठनको व्यवस्था मिलाउने प्रतिबद्धता पछिल्ला तीन चुनावमा घोषणापत्रमा दोहोर्याइरहेका छन् । तर, संविधानले नै प्रत्याभूति गरेको यो हक दिलाउन दलहरू असफल छन् । यसपालिको घोषणापत्रमा कांग्रेसले एक वर्षभित्र संघीय शिक्षा ऐन ल्याउने प्रतिबद्धता जनाएको छ, जबकि १५ महिनादेखि सरकारको नेतृत्व उसैले गरिरहेको छ, यसबीचमा संसद्मा सत्ता गठबन्धनको बहुमत नै थियो । कांग्रेसले पाँच वर्षभित्र साढे १२ लाख नयाँ जनशक्तिलाई रोजगारी दिने भनेको छ, जुन सहजै सम्भव देखिन्न । वार्षिक ५ लाख हाराहारी जनशक्ति श्रम बजारमा प्रवेश गर्ने र नयाँपुराना गरी त्यति नै संख्या रोजगारीका लागि बिदेसिने परिप्रेक्ष्यमा यो लक्ष्य महत्त्वाकांक्षी देखिन्छ । संरचनागत सुधार, असल शासन र सक्षम नेतृत्व भएमा र सबै परिस्थितिले साथ दिएमा पनि यस्तो लक्ष्य पूरा गर्न धौधौ हुन्छ । यसमा माओवादी पनि कम छैन, उसले पाँच वर्षभित्र अधिकारसम्पन्न राष्ट्रिय रोजगार प्राधिकरण स्थापना गरेर १० लाख युवालाई रोजगारी दिने भनेको छ । अझ ६५ वर्षभित्रै वृद्धभत्ता दिने कांग्रेसको घोषणा त जति सस्तो लोकप्रियतावादी छ, त्यति नै घातक पनि । ताज्जुबलाग्दो त, घोषणापत्रमा भ्रष्टाचार, सामाजिक विचलन, अनियमितता वा फौजदारी कसुरको आरोप लागेका सार्वजनिक पद धारण गरेका कुनै पनि व्यक्तिलाई तत्काल पदमुक्त गरी छानबिन गर्ने प्रतिज्ञा जनाएको कांग्रेसले भ्रष्टाचार आरोप लागेका नेतालाई यही चुनावमै उम्मेदवार बनाएको छ । र, सार्वजनिक पद धारण गरेकाले सम्पत्ति सार्वजनिक गर्नुपर्ने व्यवस्था गर्ने जनाएको कांग्रेस नेतृत्वको वर्तमान सरकारकै मन्त्रीहरूले सम्पत्ति विवरण गोप्य राखिरहेका छन् । यसै गरी, पाँच वर्षअघि माओवादी केन्द्र र एमालेले गठबन्धनका तर्फबाट जारी गरेको संयुक्त घोषणापत्रमा पाँच वर्षभित्र प्रतिव्यक्ति आय ५ हजार अमेरिकी डलर पुर्याउने उल्लेख थियो । तीन वर्षभन्दा बढी सोही गठबन्धनले सत्ता हाँक्यो, तर हाल नेपालीको प्रतिव्यक्ति आय अहिले पनि करिब १ हजार २ सय अमेरिकी डलर छ । एमालेले भने अहिले पनि पाँच वर्षभित्र देशको अर्थतन्त्र १ सय खर्ब रुपैयाँ र प्रतिव्यक्ति आय २ हजार ४ सय डलर पुर्याउने जनाएको छ । सुरुआतमा सात र त्यसपछि दोहोरो अंकमा आर्थिक वृद्धि गर्ने उसको दाबी छ । जबकि, उक्त लक्ष्य हासिल गर्न पाँचै वर्ष कम्तीमा १४ प्रतिशतका दरले आर्थिक वृद्धि हुनुपर्छ । सात प्रतिशतको निरन्तर वृद्धिले पनि दस वर्षमा मात्रै अर्थतन्त्र दोब्बर बन्छ । र हाम्रो इतिहासमा सात प्रतिशत मात्रै आर्थिक वृद्धि निरन्तर कहिल्यै टिक्न सकेको छैन, दोहोरो अंकको आर्थिक वृद्धि त भएकै छैन । यस्तै, नेपाली ध्वजावाहक पानीजहाजमार्फत समुद्रसम्म जल यातायात सञ्चालन गर्नेजस्ता व्यक्ति र दलविशेषको अहम्सित जोडिएको तर बहुसंख्यक नेपालीलाई चासोसम्म पनि नभएको नारा एमालेले फेरि दोहोर्याएको छ ।जति नै आकर्षक भए पनि कार्यान्वयनको ठोस आधारका अभावमा यी घोषणापत्रहरू परम्परा धान्ने अभ्यासका निम्ति मात्रै ल्याइएका देखिन्छन् । यही कारण हुनुपर्छ, नेपालमा आम मतदाताले घोषणापत्रकै आधारमा दल तथा उम्मेदवार चयन पनि सायदै गर्छन् । दलहरूको भनाइ र गराइमा भेद भएकैले मुलुकमा घोषणापत्र हेरेर मतदाताले दल तथा उम्मेदवार रोज्ने परिपाटी स्थापित हुन नसकेको हो । यसको दुष्परिणाम, चुनावी जितहारमा फरक पार्ने तत्त्व अर्थोकै बन्न पुगेको छ, जुन लोकतन्त्रका निम्ति राम्रो होइन । त्यसैले दलहरूले साँच्चिकै घोषणापत्र बनाउने अभ्यास थाल्नु अनिवार्य छ, जसमा उनीहरूले इच्छासूची राखेर वा सोच झल्काएर मात्रै पुग्दैन, आफ्नो सरकार बनेमा केके काम कसरी गरिनेछन् भनेर मसिनो गरी उल्लेख पनि गर्नुपर्छ । दलहरूले अहिलेका कतिपय घोषणाहरू कार्यान्वयनयोग्य पनि छन्Ù आवश्यक ऐनकानुन ल्याउने वा खारेज गर्ने, विश्वविद्यालयलाई स्वायत्त बनाउनेजस्ता प्रतिबद्धता कार्यान्वयन गर्न स्रोत चाहिँदैन, इच्छाशक्ति भए पुग्छ । यी पाटाहरूमा ध्यान दिएमा र घोषणा अनुसार हर विषयमा प्रतिबद्ध भएर लागेमा केही न केही प्रगति अवश्य हुनेछ । यसका लागि दलहरू आफ्नो बर्कतले भ्याएसम्म घोषणाप्रति इमानदार भने बन्नुपर्नेछ ।"
सम्पादकलाई चिठी,"गोर्खालाई धोका !निर्वाचनको मिति घोषणा हुनेताका बाबुराम भट्टराई गोरखाको गाउँगाउँ पुगेर आफू अन्तिम पटक लड्ने भन्दै मत मागिरहेका थिए । त्यतिबेला कुनै गठबन्धनबाट निर्वाचन लड्ने वा एक्लै भन्नेमा स्पष्ट थिएन । यद्यपि त्यसबेला जसपा सत्ता गठबन्धनमा रहेको र सो दलबाट आफू अलग भए पनि गठबन्धन नछोडेको भट्टराईको दाबी थियो । माओवादी केन्द्रसँग मिल्न आइरहेको चौतर्फी दबाब थेग्न नसकिरहेका भट्टराईले एक्लै निर्वाचन जित्ने सम्भावना छँदै थिएन । निर्वाचन जित्न कि सत्ता गठबन्धन कि एमालेसँग मिल्नैपर्ने अवस्था थियो नै । यद्यपि उनको क्षेत्रमा एमाले कमजोर भएकाले सो पार्टीसँग मिलेर निर्वाचन जितिन्छ भन्ने सुनिश्चित थिएन । माओवादीसँग पार्टी एकता गर्न थुप्रै खुड्किला पार गर्न बाँकी रहेको बताइरहेका भट्टराईले एकाएक माओवादीकै चुनाव चिह्नबाट लड्ने सहमति गरे । त्यसपछि पुष्पकमल दाहाल र भट्टराईबीच केही गोप्य सहमति भएको धेरैले अनुमान लगाएका छन् । निर्वाचनपछि भट्टराईलाई राष्ट्रपति बनाउने वा पार्टी एकता गर्ने र दाहाल प्रधानमन्त्री भए भट्टराईलाई कार्यकारी अध्यक्ष बनाउनेजस्ता हल्ला चलेका छन् । यी अड्कल गौण भए पनि छोरी मानुषी यमी भट्टराईलाई टिकट दिलाउनकै लागि उनले एकाएक चुनावी मैदान छोडेका हुन् भन्ने बुझ्न धेरै कठिन पर्दैन । भट्टराईले छोरीकै लागि आफूले लड्दै आएको क्षेत्र छोड्नैपर्नेजस्तो देखिन्नथ्यो भने दाहाललाई पनि गोरखा जत्तिकै विश्वासिलो ठाउँ अन्यत्र पनि हुन सक्थे । आखिर दाहालले के खुवाए कुन्नि भट्टराईले एकाएक गोर्खालीलाई धोका दिए । सुजन देवकोटा, पालुङ्टार४, गोरखा"
नेपालमा 'ऋषि सुनक उदाउलान् ?,"सुनकको नेपाली अवतारके यो आम निर्वाचनले सुनकको नेपाली अवतार जन्माउला ?सुनकजस्तै ऊर्जाशील नेतृत्वको आकांक्षा विभिन्न ढंगले जनस्तरमा प्रकट भइरहेको छ । तर, त्यो आकांक्षा कति पूरा होला, यसै भन्न सकिने अवस्था छैन । आशावादी हुन नक्सनुको एउटा मुख्य कारण हो प्रधानमन्त्री चुन्ने विधि । मतदाताले प्रत्यक्ष निर्वाचन प्रणालीमार्फत प्रधानमन्त्री चुन्ने अवसर पाउँथे भने आशावादी हुन सकिन्थ्यो पनि होला । तर, मतदाताले प्रत्यक्ष मतदानबाट प्रधानमन्त्री चुन्न पाउनुपर्छ भन्ने मुद्दा राजनीतिक विमर्शमै सीमित छ ।प्रश्न उठ्न सक्छ, जसरी सुनक चुनिए, नेपालमा पनि प्रधानमन्त्री चुन्ने विधि उही त हो ?हो, नेपालमा बेलायतमा जस्तै संसदीय अभ्यासबाट प्रधानमन्त्री चुनिन्छ । संसदीय दलका नेतालाई बहुमत सांसदले समर्थन दिएपछि प्रधानमन्त्री चुनिने पद्धति हामीले पनि अंगीकार गरेका छौं । तर, यहाँ बेलायतमा जस्तो लामो संसदीय अभ्यासको विरासत छैनÙ सुदृढ संसदीय परम्पराहरूको इतिहास छैन । हामीले यी तीन दशकमा संसदीय अभ्यासमार्फत प्रधानमन्त्री चुन्ने विधिलाई व्यवहारमा कति विकृत बनायौं भने, त्यो फगत म्युजिकल चेयर मा परिणत भयो । आज प्रधानमन्त्रीजस्तो महत्त्वपूर्ण र शक्तिशाली ओहोदामा पुग्ने व्यक्तिको सबैभन्दा ठूलो चिन्ता कुर्सी कसरी बचाउने भन्ने हुन्छ । बहुमतप्राप्त दलको नेताले समेत यो नियति बेहोरेको दृष्टान्त ताजै छ । २०४६ सालमा प्रजातन्त्रको पुनर्बहालीपछिका सुरुआती दिनमा संसदीय अभ्यासका क्रममा सत्ता राजनीतिका अनेक विकृतिविसंगति भित्रिए, जसलाई शिशु प्रजातन्त्रकालको सिकाइ भनेर ढाकछोप गरियो । संसदीय प्रजातन्त्रको बलियो अभ्यास हुन नसक्दा एकातिर जनस्तरमा निराशा बढ्यो, अर्कातिर निरंकुशताले टाउको उठायो । जनताले फेरि संघर्षबाट लोकतन्त्रको स्थापना गरे र मुलुक अग्रगामी राजनीतिको बाटामा हिँड्यो । तर, व्यवहारमा सत्ता राजनीतिकै विकृतिबाट दलीय नेतृत्व मुक्त हुन सकेन । सत्ता राजनीतिको विकृत रूप निर्वाचनका बेला अझ सतहमै देखिन्छ । त्यो उम्मेदवार छनोट प्रक्रियादेखि नै सुरु हुन्छ । मंसिर ४ कै निर्वाचनका लागि दलहरूले पारदर्शी मापदण्डबिनै उम्मेदवार छनोट गरे, जहाँ सक्रियता र योग्यता होइन, गुटगत र व्यक्तिगत निकटता हेरियो । वर्षौंदेखि पार्टीको निर्णय प्रक्रियामा हालीमुहाली गर्दै आएको शीर्ष नेतृत्वले आफूअनुकूल उम्मेदवार छनोट गरेर नवोदित नेतृत्व स्थापित हुने सम्भावना न्यून बनाइदिएको छ । ठूला राजनीतिक दलमा विकसित ठालुतन्त्र र दासप्रथा नवीन नेतृत्व जन्माउने बाटाका तगारा बनेका छन् । मुखमा लोकतन्त्र र व्यवहारमा अलोकतान्त्रिक चरित्र भएका शीर्ष नेताहरूको सत्तालिप्साले नेपाली ऋषि सुनक हरू छायामा परेका छन् । तर, यसमा दोष शीर्ष नेतृत्वको जति छ, नयाँ पुस्ता पनि दोषमुक्त छैन । झन् यो पुस्ता जोखिम नै उठाउन नचाहने चरित्रको छ । प्रायः शीर्ष नेताहरूकै फेरो समातेर राजनीतिक सुरक्षाको छाता ओढ्न चाहने अवसरवादीहरूको झुन्डमा सीमित भएको छ, नवोदित पुस्ता । यो पुस्ताले शीर्ष नेतृत्वलाई राजनीतिक रूपमा हाँक दिन नसकेकै कारण दलभित्र केही सीमित शीर्ष नेताहरूको अधिनायकवाद हावी भएको हो । आन्तरिक लोकतन्त्रको अभ्यास र नयाँ नेतृत्व विकासमा यही चरित्र बाधक भएको छ । प्रधानमन्त्री चुन्ने विधि फेर्ने विषयलाई दलहरूले पनि चुनावी मुद्दा बनाएका छन् । जनताको प्रत्यक्ष मतद्वारा मुलुकको कार्यकारी चुन्ने प्रणालीले योग्य र ऊर्जावान् नेतृत्व स्थापनाका लागि महत्त्वपूर्ण अवसर सृजना गर्न सक्छ । यो मुद्दामा अझ गम्भीर बहस आवश्यक छ । तर, यति बेलाको मुख्य अभिभाराचाहिँ विद्यमान विधिबाटै कसरी योग्य व्यक्तिलाई कार्यकारी नेतृत्वमा पुर्याउने भन्ने हो । पार्टीभित्रका गुटहरूको शक्तिसन्तुलन, टिकट वितरण, सत्तारूढ गठबन्धनको निर्णय प्रक्रियामा वृद्ध पुस्ताका नेताहरूको बोलवाला आदि अवस्था हेर्दा भावी कार्यकारी प्रमुखमा आशा जगाउने नेता चयन हुने सम्भावना कम छ । यद्यपि, दुइटा कुरामा मतदाताले ध्यान दिएर आआफ्ना क्षेत्रमा सांसद चुन्ने हो भने परिदृश्य फेरिन सक्छ । पहिलो, राजनीतिमा पुस्तान्तरण हुनुपर्छ भन्ने प्रगतिशील सोच भएको युवा पुस्तालाई चुन्ने । दोस्रो, परीक्षण भइसकेर असफलसिद्ध नेतालाई नचुन्ने (नो नट अगेन) । यति गरे संसद्मा पुस्तान्तरण पक्षधरहरूको वर्चस्व हुनेछ र त्यो नवोदित नेतृत्व स्थापनाको ऐतिहासिक घुम्ती बन्न सक्छ । र, बेलायतमा ऋषि सुनक परीक्षण भइरहँदा हाम्रोमा गगन थापाहरूको पुस्ताले परीक्षण हुने अवसर पाऊन सक्छ । सोचौं ।"
दलहरूमा कुलीनहरूको दबदबा,"दक्षिण एसियाको सबभन्दा पुरानो राजनीतिक दल भारतीय कांग्रेस पार्टी (कांग्रेसआई) मा लामो समयपछि गत महिना गान्धी परिवारबाहिरका नेताहरूले नेतृत्वका लागि प्रतिस्पर्धा गरे । महात्मा गान्धीसमेत कुनै बेला अध्यक्ष रहेको पार्टीमा गान्धीले भन्ने गरेको अन्तिमजन वा हरिजन समुदायबाट नेतृत्व चयन भयो । यो परिघटना झट्ट हेर्दा दलित समुदायको नेता नेतृत्वको त्यस सोपानमा पुगेको प्रसंगको चर्चा र त्यसले दिने ऊर्जाभन्दा बेसी दलहरूमा कसरी अल्पतन्त्र हावी हुन्छ भन्ने कुराको उदाहरण बन्न पुग्यो भन्नेबारे यो आलेख केन्द्रित रहनेछ । सन् २०१४ को आम निर्वाचनमा पार्टी पराजित भएपछि कांग्रेसआईभित्र छिटफुट रूपमा नेतृत्व परिवर्तनको आवाज उठेको थियो । सोनिया गान्धीले कार्यकर्ताको मागलाई सम्बोधन गर्नका लागि सन् २०१९ को आम निर्वाचनअगावै छोरा राहुललाई पार्टी नेतृत्व सुम्पेकी थिइन् । तर, २०१९ को आम निर्वाचनमा अपेक्षित परिणाम नआएपछि राहुलले पार्टी अध्यक्षबाट राजीनामा दिए । राहुलको राजीनामापछि नेतृत्व घुमीफिरी सोनियाकै हातमा पुगेको थियो । विधानसभा निर्वाचनहरूमा पार्टीका लागि अत्यासलाग्दो परिणाम आउने क्रम नरोकिएपछि २३ जना प्रभावशाली नेताहरूले कांग्रेसआई तदर्थवादबाट अनन्तकालसम्म चल्न नसक्ने ठहरसहित एउटा निकासमा पुर्याउनुपर्ने भन्दै वक्तव्य दिएपछि पार्टीले चुनावबाटै नेतृत्व चयन गर्ने निर्णय गरेको थियो । शशि थरुर तिनै २३ बागी नेतामध्ये एक थिए । तर तीमध्ये अधिकांश नेताले थरुरलाई पार्टी अध्यक्षको प्रतिस्पर्धामा भने साथ दिएनन् । पार्टी अध्यक्षमा थरुर प्रतिस्पर्धा गर्छन् भन्ने पक्का थियो तर उनको खिलाफमा को खडा हुन्छ भन्नेमा अन्तिमसम्म ठूलो नाटक चलेको थियो ।भारतीय कांग्रेस पार्टीको इतिहास विचित्रको छ । खासमा यो पार्टी सुरुआती वर्षहरूमा भारतमा रहेका मध्यममार्गी अंग्रेजहरूले खोलेको एउटा क्लब थियो । यो पार्टीमा भारत स्वतन्त्र हुनुभन्दा पहिले धेरै अंग्रेजी मूलका नेताहरू अध्यक्ष बनेका छन् । अहिले बेलायतमा भारतीय मूलका ऋषि सुनक प्रधानमन्त्री निर्वाचित हुँदा आश्चर्यचकित बनेका धेरैलाई यो तथ्य थाहा नहोला । दक्षिण अफ्रिकाबाट फर्केपछि महात्मा गान्धीले यो पार्टीको कायाकल्प गरेÙ अंग्रेजी मात्र बोल्नेहरूको क्लबबाट भारतका सबै भाषा चल्ने, वकिलहरूको दबदबा तोडी किसानहरू पनि नेता हुने वातावरण बनाए । पार्टी अंग्रेजविरोधी प्रतिरोध अभियानको मियो शक्ति बन्न पुग्यो । भारतीय कांग्रेस पार्टीको अधिवेशन भारत स्वतन्त्र नहुन्जेल प्रत्येक वर्ष हुन्थ्यो । ती अधिवेशनहरू प्रान्तीय राजधानीभन्दा पनि पर दूरदराजका सहरहरूमा विकेन्द्रित रूपमा हुन्थे । मातृकाप्रसाद कोइरालाले आफ्ना पिताजी कृष्णप्रसाद कोइरालाको साथ लागेर त्यस्ता अनेक अधिवेशनमा भाग लिएको कुरा अ रोल इन रिभोलुसन उल्लेख गरेका छन् । त्यस्तै प्रसंग नेपाली कांग्रेसका संस्थापकमध्येका डीबी परियारले पनि आत्मकथामा समेटेका छन् । ती अधिवेशनमा अत्यन्त उत्साहले भारतवर्षभरका नेताहरू पुग्थे । तर भारत जब स्वतन्त्र बन्यो, पार्टी अधिवेशनको आयोजनमा पनि शिथिलता आउन थाल्यो । पार्टी सरकारले निर्देशित गर्ने अंग बन्यो । हुँदाहुँदा सन् १९७०, ८० र ९० का दशकमा इन्दिरा गान्धी, राजीव गान्धी र पीभी नरसिम्हा रावको समयमा पार्टी अध्यक्ष र प्रधानमन्त्री दुवै एकै व्यक्ति हुने परिपाटी बन्यो । त्यसपछि पिछडा वर्गका सीताराम केशरी केही समयका लागि पार्टी अध्यक्ष बने तर उनको बहिर्गमन भने त्यति सुखद हुन सकेन । उनको त्रासदीपूर्ण बहिर्गमनसँगै कांग्रेसआईमा नेहरूगान्धी परिवारकै सोनिया गान्धीको उदय भयो । सोनियाले सर्वाधिक लामो समय, दुई दशकसम्म कांग्रेसआई अध्यक्ष हुने कीर्तिमान राखिन् ।सन् २००४ देखि दुई कार्यकाल कांग्रेसआईकै नेता मनमोहन सिंहले केन्द्र सरकारको नेतृत्व गरे पनि सन् २०१४ पश्चात् कांग्रेसआई लोकसभामा औपचारिक प्रतिपक्षी बन्नसम्म योग्य रहेन । कांग्रेसआई २० प्रतिशतभन्दा कम मताधारमा खुम्चिएको छ । भारतीय जनता पार्टी (भाजपा) ले लगालग दुई पटक एकल बहुमत भए पनि गठबन्धन लिएर भारतको नेतृत्व गरिरहेको छ । वैकल्पिक पार्टीका रूपमा आम आदमी पार्टीले दिल्लीदेखि पन्जाब हुँदै गुजरातसम्म धावा बोलिरहेका बेला कांग्रेसआई पछिल्लो विन्दुबाट उकालो लाग्छ कि अझै ओरालो झर्छ, यकिन हुन सकेको छैन । कांग्रेसआईले नयाँ नेतृत्व चयन गर्दा त्यस कुरालाई कति हेक्का राख्यो, यसको समीक्षा हुनु जरुरी छ । अहिलेको अधिवेशनमा प्रदेश समितिका मतदाताहरूले एक ठाउँ भेला भएरभन्दा पनि अलगअलग प्रदेशबाट मतदान गरेका थिए । यो कुनै अधिवेशन भन्न सुहाउनेभन्दा पनि विशुद्ध नेतृत्व चयनका लागि गरिएको एउटा कर्मकाण्ड थियो । ८० वर्षीय बयोवृद्ध दलित नेता मल्लिकार्जुन खड्गे र राष्ट्रियअन्तर्राष्ट्रिय व्यक्तित्वका स्वामी, सशक्त रूपमा जनमत ध्रुवीकरण गर्न सक्ने ६६ वर्षीय शशि थरुरबीचको प्रतिस्पर्धामा झट्ट हेर्दा थरुर नै विजय हुन्छन् कि भनेर धेरै नेपालीले सामाजिक सञ्जालमा अग्रिम शुभकामनासमेत दिएका थिए । तर, उनीहरूले राजनीतिको आन्तरिक व्याकरण नबुझेको यथार्थ निर्वाचनको नतिजा आएसँगै खुलासा भयो । जन्म, अध्ययन र कर्मका हिसाबले थरुर कुलीन थिए तर पार्टीभित्रको निरन्तरताका हिसाबमा त्यो कुलीनताले काम गर्न सकेन । उनका सामु दलित समूहका नेता योग्य ठहरिए । जन्मले कुलीन हुनु र पार्टीको कुलीन वर्गद्वारा अनुमोदन हुनु अलगअलग कुरा रहेछ भन्ने यो घटनाले पुष्टि गर्यो । कतिपयबाट कांग्रेसआईलाई प्रधानमन्त्री बन्ने उम्मेदवार राहुल गान्धी हुँदाहुँदै अर्को उम्मेदवार जरुरत नभएको भन्ने कुरा पनि आयो । पार्टीको प्रभावशाली तप्काले निर्णय प्रक्रियामा आफ्नो हैकम चलोस्, आफूलाई सहज हुने नेतृत्व चयन होस् भन्ने चाहन्छ । प्रभावशाली तप्काले चाहेको नेतृत्व चयन भएन भने पार्टी विग्रह, मुठभेड, दुई पक्षबीचको टकरावतर्फ जानेसमेत सम्भावना हुन्छ । कांग्रेसआईमा महात्मा गान्धीको इच्छाविपरीत सुवासचन्द्र बोस दोस्रो पटक पार्टी अध्यक्ष निर्वाचित भएका थिए । उनी गान्धीका उम्मेदवार सीताराम पचभैयालाई पराजित गर्दै अध्यक्ष बनेका थिए तर गान्धीको दबाबमा कार्यकाल सकिन तीन महिना बाँकी छँदै बिरामी अवस्थामा बोस राजीनामा गर्न बाध्य भएका थिए । जेबी कृपलानी जवाहरलाल नेहरूको भन्दा वल्लभभाई पटेलको रोजाइमा पार्टी अध्यक्ष भएका थिए । नेहरूलाई यो कुरा चित्त बुझेको थिएन । कृपलानीले पछि पार्टी नै छाडे ।सन् १९११ मा रोबर्ट मिचेल्स नामका राजनीतिक समाजशास्त्रीले पोलिटिकल पार्टिज पुस्तकमार्फत आइरन ल अफ ओलिगार्की भन्ने पदावली प्रचलित बनाए । कुनै पनि संगठनले बृहत् आकार ग्रहण गर्दै जाँदा त्यो जतिसुकै लोकतान्त्रिक भए पनि केही सीमित व्यक्तिहरूको कब्जामा पुग्छ भन्ने कुरालाई मिचेल्सले खुलस्त पारेका छन् । जर्मनीको समाजवादी पार्टीलाई आधार मानेर एक शताब्दीपहिले गरिएको त्यो प्रक्षेपण आज पनि उत्तिकै सान्दर्भिक छ । भारतमा विशेष गरी कांग्रेसआईमा त्यो कुलीन अल्पतन्त्रलाई हाई कमान्ड का रूपमा जानिन्छ । नेपालमा माथिको आदेश, सचिवालयको आदेश, पार्टी मुख्यालयको आदेश वा यस्तै अवतारमा अल्पतन्त्रको अभ्यास भएको पाइन्छ । लामो समय यसमा अभ्यस्त नेताहरूले नयाँ नेताहरूलाई, आफ्नो घेराभन्दा बाहिरकालाई, जतिसुकै योग्य भए पनि क्वारेन्टिन नपुगेको भन्दै किनारामा हुत्याउन खोज्छन् ।भारतीय कांग्रेस पार्टीले स्वतन्त्र भारतको प्रधानमन्त्री चयन गर्ने बेला प्रान्तीय समितिको भोटलाई मात्र आधार मानेको भए जवाहरलाल नेहरू प्रथम प्रधानमन्त्री बन्ने थिएनन्, वल्लभभाई पटेलले त्यो अवसर पाउने थिए । तर गान्धीको हस्तक्षेपले नेहरू प्रधानमन्त्री बने । गान्धीले वस्तुगत आधार दिँदै भारतको मध्यमवर्गलाई हल्लाउन सक्ने नेता नेहरू मात्र हुने घोषणा गरेका थिए । गान्धीको ७५ वर्षअगाडिको त्यस निर्णयलाई आधार मान्ने हो भने आज कांग्रेसआईका निर्णायक नेताहरूले स्वाभाविक रूपमा शशि थरुरलाई नेता चयन गर्नुपर्ने थियो । तर त्यसो भएन । पछिल्लो समय कांग्रेसआईभित्र गान्धी परिवारबाहिरको कसैले पनि पार्टीलाई एक ढिक्का राख्न सक्दैन भन्ने भ्रान्त धारणा हावी भएको छ । त्यसको परिणति, पार्टी एक ढिक्का त छ तर जनाधार खिइँदै गएको छ । आजको मितिमा कांग्रेसआईको पुनर्जीवनका लागि भारतको माध्यम वर्ग र नयाँ पुस्तामाझ थरुरको प्रियताका सामुन्ने अरू समकालीन नेता फिक्का लाग्छन् । उनको खिलाफमा तर्क गर्नेहरूले उनले सेवानिवृत्त भएर मात्र राजनीतिमा आएको अर्थात् क्वारेन्टिन पूरा नभएको आधार दिन्छन् । आम मतदातामाझ थरुरको प्रियता पार्टीमा हालीमुहाली गरिरहेको त्यो तप्कालाई बिझाउँछ । नेपालमा पनि बीपी कोइरालाले मातृकाप्रसादसँग संघर्ष गरेर लिएको नेपाली कांग्रेस पार्टीको अध्यक्ष पद २०१२ सालको अधिवेशनमा सुवर्णशमशेरलाई हस्तान्तरण गरेका थिए । बीपीको त्यो निर्णयको खास औचित्य किन थियो भने, नेपाली कांग्रेस समाजवादी कार्यनीति पारित गर्दै थियो, देशभरिका सबैभन्दा ठूला सामन्तमध्येका एक सुवर्णशमशेरको अगुवाइमा बीपीले उक्त काम प्रभावकारी हुने देखेका थिए । तर २०१४ साल पुग्दानपुग्दै जनअधिकारको आन्दोलन अगाडि बढाउनुपर्ने भएकाले सुवर्णशमशेरले सहजै त्यो पद बीपीलाई महासमितिमार्फत हस्तान्तरण गरे । बीपीले पनि चुनावअगाडि नै प्रधानमन्त्री हुने अवसर सुवर्णशमशेरलाई दिए । पछिल्लो समय नेपाली कांग्रेसमा गगन थापाले पहिलो पटक १३ औं महाधिवेशनमा महामन्त्री पदमा प्रतिस्पर्धा गर्दा त्यस्तै भएको थियो । उनले एकातर्फ बीपीपुत्र शशांक र अर्कातर्फ अर्जुननरसिंह केसीसँग प्रतिस्पर्धा गरेका थिए । उनी १४ औं महाधिवेशनमा सभापति पदमा दावा नगरी महामन्त्री पदमा झन्डै दुईतिहाइ मतले अनुमोदित भए । उनी संगठनलाई सिंगो रूपमा बदल्नभन्दा पनि संगठनको व्याकरण बुझेर भित्रबाट बदल्ने बाटो रोज्न बाध्य भए । १५ औं अधिवेशनमा सभापतिमा प्रतिस्पर्धा गर्नुपर्दा पार्टीको कुलीनतन्त्रको नेता बनेर दावा गर्दा अझ विश्वसनीयता हुने भयो । १४ औं अधिवेशनमा सभापतिमा प्रतिस्पर्धा गरेका भए उनी नेता त रहन्थे तर पार्टीको निर्णायक मण्डलीबाट बाहिर एउटा बागी नेतामा सीमित हुन्थे । तर मतदातामाझ रहेको उनको लोकप्रियता पार्टीभित्रबाट अनुमोदित गराउन पनि उनी पहिले पार्टीको त्यो अल्पतन्त्रको नेता वा सदस्य हुनुपर्ने भयो । फेरि उनी पार्टीको वंशपरम्पराका उत्पादन पनि परेनन् । पार्टी नेता हुन सहज उसलाई हुन्छ, जो पार्टीको भृत्यतन्त्र (ब्युरोक्रेसी) जसलाई सजिलो भाषामा फाइलबढुवा भन्न सकिन्छ बाट उदाएको हुन्छ, नभए पार्टीको वंशपरम्परासँग जोडिएको हुन्छ । बृहत् संगठनको प्रमुख नेता पदमा पुग्नुअगाडि त्यस संगठनको संरचना बुझ्नु पनि पर्छ, त्यसको शक्तिसंरचनासँग सम्झौता गर्न पनि सक्नुपर्छ । यही चुनावमा गगन थापालाई भावी प्रधानमन्त्रीका रूपमा घोषणा गरेर जानुपर्छ भन्ने मत कार्यकर्तादेखि जनस्तरसम्म नउठेको होइन तर पार्टीको अल्पतन्त्रलाई यो कुरा ठीक लागेन र केन्द्रीय कार्यसमितिको बैठकमा यस विषयले प्रवेश पाएन । त्यसका बावजुद दोस्रो गणतान्त्रिक संसद्मा प्रधानमन्त्री हुने उनको सम्भावनालाई इन्कार गरिहाल्न मिल्दैन । जसरी २०४८ सालको आम निर्वाचनमा जाँदा गिरिजाप्रसाद कोइराला प्रधानमन्त्री बन्ने अनुमान धेरै कमको थियो, त्यसरी नै २०५१ सालको संसद्मा कांग्रेसको प्रतिनिधित्व गर्दै शेरबहादुर देउवा प्रधानमन्त्री बन्लान् भन्ने अपेक्षा थिएन । राजनीतिको खेल यस्तै हुन्छ । राजनीतिक पार्टीहरूमा हमेशा अन्तरसंघर्ष चलिरहेको हुन्छ । त्यो अन्तरसंघर्षमा बोलवाला भने अल्पतन्त्रको हुन्छ । पार्टीको भीमकाय संगठन अल्पतन्त्रको बन्धक हुन्छ । देख्दा त्यसले लोकतन्त्रको मर्यादा र विधि पूरा गरेको हुन्छ तर सधैंजसो पार्टीको बृहत्तर हितको निर्णय गर्छ भन्ने हुँदैन । रोबर्ट मिचेल्सले अल्पतन्त्रको दबदबाको प्रक्षेपण गरेको एक शताब्दीसम्म पनि कसैले यसको विकल्प दिन सकेको छैन ।कुनै बेला भारतीय प्रधानमन्त्री नरेन्द्र मोदीले आफूलाई चायवाला भएको दाबा गर्दैगर्दा कांग्रेसआईले दलित वर्गका नेता सीताराम केशरीलाई अपमानपूर्वक पदबाट हटाएको र कुनै दलित समुदायको व्यक्तिलाई अध्यक्ष बनाएर देखाउन त्यस पार्टीलाई हाँक दिएका थिए । कांग्रेसआईले अहिले दलित समुदायकै नेता मल्लिकार्जुन खड्गेलाई अध्यक्ष त बनाएको छ तर उनले भारतको मध्यमवर्ग र नयाँ पुस्तालाई कांग्रेस पार्टीप्रति आकर्षित गराउलान् भन्नेमा विश्वस्त हुन सक्ने आधार छैन । खड्गेको जितलाई पार्टीको अल्पतन्त्रको विजय मान्न सकिन्छ तर त्यसले पार्टीलाई सकारात्मक परिणति दिन्छ भन्ने ग्यारेन्टी चाहिँ छैन । अर्को विरोधाभास, शशि थरुरले नै जितेका भए पनि पार्टीका शीर्षस्थ नेताहरूलाई विश्वासमा लिएर हिँड्न सहज भने थिएन, भलै अहिले उक्त पार्टीको आन्तरिक संरचना सहजजस्तो देखिएको छ ।संसारभर राजनीतिक पार्टीहरू यस्तै विरोधाभासबाट अगाडि बढिरहेका हुन्छन् । कांग्रेसआईको पछिल्लो नेतृत्वचयनको घटनाबाट अन्य देशका राजनीतिक पार्टीहरूले धेरै कुरा सिक्न सक्छन् । पार्टीको अल्पतन्त्रको सहजताका लागि गरिने निर्णय जनअनुमोदित भयो भने पार्टीलाई फाइदै हुन्छ, होइन भने त्यसको मूल्य सिंगो पार्टी र कहिलेकाहीँ त्यो देशको लोकतान्त्रिक व्यवस्थाले समेत चुकाउने परिस्थिति आउँछ ।"
राजनीतिक कार्यक्रममा बालबालिका,"प्रतिनिधिसभा र प्रदेशसभा निर्वाचन नजिकिँदै गर्दा देशैभर बालबालिकाको दुरुपयोग बढिरहेको छ । राजनीतिक कार्यक्रम, चुनावी सभा, गोष्ठी, सम्मेलन तथा जुलुसमा बालबालिकालाई सहभागी गराउनेÙ विद्यालय हाताभित्र राजनीतिक क्रियाकलाप गर्नेÙ उम्मेदवारको प्रचारप्रसार हुने खालका गतिविधिहरू लोकतान्त्रिक राज्य व्यवस्था र उन्नत कानुन प्रणाली भएको मुलुकका लागि कदापि स्वीकार्य हुन सक्दैनन् । निर्वाचनमा बालबालिकाको प्रयोग गर्नु भनेको बाल अधिकारको गम्भीर हनन हो । नेपालको संविधानको धारा ३९(६) ले बालबालिका सम्बन्धी हकलाई मौलिक हकका रूपमा व्याख्या गर्दै बालबालिकाको कुनै प्रकारले शोषण र अनुचित प्रयोग गर्न नपाइने व्यवस्था गरेको छ । बालबालिका सम्बन्धी ऐन२०७५ को दफा ६६(२)(छ) मा राजनीतिक दलहरूले बालबालिकालाई राजनीतिक प्रयोजनका लागि सहभागी गराउन नहुने व्यवस्था छ । उक्त ऐन अनुसार राजनीतिक उद्देश्य पूरा गर्न बालबालिकालाई प्रयोग गर्नु कसुर हो । बालबालिकालाई जुलुसमा सहभागी गराए वा राजनीतिक रूपमा प्रयोग गरे ७५ हजार रुपैयाँसम्म जरिवाना र ३ वर्षसम्म कैद वा दुवै सजाय हुने व्यवस्था बालबालिका ऐनमा छ । निर्वाचन आचारसंहितामा १८ वर्षमुनिका बालिबालिकालाई निर्वाचन प्रचारप्रसारमा प्रयोग गर्न नहुने उल्लेख छ । साथै, स्थानीय सरकार सञ्चालन ऐन२०७४ मा बाल संरक्षणसँग सम्बन्धित विविध विषयगत पक्षहरूमा स्थानीय सरकारका अंगहरूले गर्नुपर्ने कार्यहरूलाई समावेश गरेको छ ।संयुक्त राष्ट्रसंघीय बाल अधिकार सम्बन्धी महासन्धि१९८९ लाई अनुमोदन गरेर नेपालले बालबालिकाको विकास, बाल अधिकारको संरक्षण र बाल सहभागिताजस्ता विषयमा अन्तर्राष्ट्रिय प्रतिबद्धता प्रकट गरेको छ । यसका अतिरिक्त नेपालले निकृष्ट प्रकारका बाल श्रम उन्मूलन सम्बन्धी आईएलओ महासन्धि१९९९ लगायतका सन्धिलाई समेत अनुमोदन गरिसकेको छ । यसरी बालबालिकाको हकअधिकार संरक्षण र संवर्द्धनका लागि बाल अधिकार सम्बन्धी महासन्धि लगायत विभिन्न अन्तर्राष्ट्रिय महासन्धि, त्यसका इच्छाधीन आलेखहरू, घोषणापत्र तथा कार्ययोजनाहरूमा प्रतिबद्धता व्यक्त गरेको, संविधानमा बालबालिकाको हक सम्बन्धमा संवैधानिक व्यवस्था भई कानुनहरू बनेको, राष्ट्रिय बाल अधिकार नीति२०७८ पनि कार्यान्वयनमा रहेको भए पनि बालबालिकाका क्षेत्रमा देखिएका समस्या समाधानका दिशामा राज्यका संयन्त्रहरू पूर्णतः सफल हुन सकेका छैनन् । यसको मूल कारण भनेको एक त नेपालले अन्तर्राष्ट्रिय क्षेत्रमा गरेको प्रतिबद्धता अनुकूलका सम्पूर्ण कानुनी प्रावधानहरू बनाउन नसक्नु हो भने, अर्कातिर बालबालिका सम्बन्धी प्रस्ट नीतिबिना बनेका ती ऐन र नियमावलीको कार्यान्वयन पनि सन्तोषजनक हुन नसक्नु हो । यसले पनि कानुनले रोकेका चुनावजस्ता विषयमा बालबालिकाको दुरुपयोग बढेको हो ।केन्द्रीय तथ्यांक विभागको नेपाल बहुसूचक क्लस्टर सर्वेक्षण तथा राष्ट्रिय जनगणना२०७८ अनुसार, नेपालको जनसंख्याको झन्डै आधा हिस्सा बालबालिकाको छ । भनिएकै छ, बालबालिका राष्ट्रका कर्णधार हुन् । आजका बालबालिका नै मुलुकको भविष्यका नीतिनिर्माता हुन्छन् । उचित शिक्षा, पालनपोषण र अवसर दिई बालबालिकालाई आज जति योग्य बनाउन सकिन्छ, भविष्यमा त्यति नै देशले उचित नेतृत्व पाउने सम्भावना हुन्छ । बालबालिका भनेका अर्काको सहारामा बाँच्नुपर्ने अपरिपक्व व्यक्ति हुन् । उनीहरू आफ्नो हितअहितबारे सोच्न सक्दैनन् । यसैको नाजायज फाइदा लिई राजनीतिक दलहरूले बालबालिकाको दुरुपयोग गरेको हुन सक्छ । राजनीतिक तथा चुनावी कार्यक्रमहरूमा दुरुपयोगको सवाललाई स्थानीय तहमा व्यावहारिक रूपान्तरण नगरिँदासम्म बालबालिकाको हकअधिकार र स्वतन्त्रता कुण्ठित भइरहन सक्छ । समस्यालाई सम्बोधन गर्न स्थानीय समुदायको अग्रसरतामा सञ्चालन हुने अभियानहरू नै बढी व्यावहारिक, प्रभावकारी, परिवर्तनकामी र दिगो हुन सक्छन् । स्थानीय तहमा गठन भएका बाल संरक्षण समिति तथा बालमैत्री स्थानीय शासन समितिहरू र थुप्रै संघसंस्था चुनावी कार्यक्रममा बालबालिकाको प्रयोग रोक्ने अभियानमा नेतृत्वकारी निकायहरू हुन् । यद्यपि ती विभिन्न संघसंस्थाको गतिविधि, कार्यक्रम तथा कार्ययोजनाहरूमा रहेका अस्पष्टता, दोहोरोपन, समन्वय र सहकार्यको कमी तथा निरन्तरता र दिगोपनमा देखिएका चुनौतीहरूले उनीहरूको भूमिकालाई पूर्णतया मुखरित हुनबाट रोकेका छन् । यसबारे राज्यका संयन्त्रहरू तथा सरोकारवाला गम्भीर हुनुपर्छ ।"
उज्यालो कर्णालीमा बाधाहरू,"अबको गन्तव्यनवीकरणीय ऊर्जा अनुदान नीति, २०७८ ले व्यवस्था गरे बमोजिम ९० प्रतिशत संघीय सरकार तथा बाँकी १० प्रतिशत स्थानीयप्रदेशमार्फत लगानी गर्न सकिने व्यवस्थालाई अझै प्रभावकारी बनाउनुपर्छ । र, यसका लागि सम्पूर्ण बजेट प्रदेश सरकारबाटै परिचालन गरिनुपर्छ । बजेट उपलब्धताका साथसाथै प्रभावकारी कार्यान्वयनका लागि आवश्यक दक्ष जनशक्ति प्रत्येक स्थानीय तहमा परिचालन गर्नु पनि उत्तिकै आवश्यक छ । भौतिक पूर्वाधारमा कमजोर कर्णालीमा सबै स्थानीय तहमा इन्जिनियरहरूको व्यवस्थालाई अनिवार्य गर्न सके विद्युतीकरणका मात्र नभई सिँचाइ, खानेपानी, सडक, विद्यालय, स्वास्थ्य भवन निर्माणमा पनि सहयोग पुग्छ । विद्युतीय आयोजना सम्पन्न भएपछि सञ्चालन तथा मर्मतसम्भारका लागि निजी क्षेत्रको सहकार्यमा हरेक स्थानीय तहमा तालिमप्राप्त अपरेटरको व्यवस्था गर्न सकिन्छ । संघीय सरकार अन्तर्गत रहेको वैकल्पिक ऊर्जा प्रवर्द्धन केन्द्रमार्फत यससँग सम्बन्धित सम्पूर्ण काममा प्रदेश तथा स्थानीय तहलाई आवश्यक सहकार्यको वातावरण बनाउनुपर्छ । र, आयोजना कार्यान्वयनका लागी अन्तर्राष्ट्रिय विकास साझेदारलाई एकल कोषमा आर्थिक सहयोग जुटाउन लगाउनुपर्छ । स्थानीय तहसँग आवश्यक वित्तीय स्रोत तथा प्राविधिक जनशक्तिको अभाव हुँदा सोचे अनुरूप विद्युतीय क्षेत्रमा परिणाम आएको छैन । यसर्थ सुरुआती केही वर्षमा स्थानीय तहलाई आयोजना स्वामित्व हस्तान्तरणसहित आवश्यक अन्य स्रोतको सुनिश्चित गरिनुपर्छ । आयोजनाको प्रभावकारी व्यवस्थापनमार्फत महसुल संकलन हुने पूर्ण वातावरणपछि स्थानीय तहमा राजस्वको एउटा आधार खडा हुनेछ । यसो हुँदा आफ्नै आर्थिक दायित्वमा आयोजना सञ्चालन हुने परिस्थिति बन्नेछ । राष्ट्रिय ग्रिडको हकमा भने भोल्टेजको गुणस्तर कायम गर्न उपकरणहरूको क्षमता बढाउनुपर्ने हुन्छ वा कोहलपुरमार्फत १३२ केभीको संरचना जुम्ला लगायतका स्थानहरूमा पुर्याउनुपर्ने हुन्छ । प्रदेशभित्रै विद्युत् उत्पादनमार्फत ग्रिडमा समाहित गरी विद्यमान गुणस्तरलाई बढाउनु अर्को विकल्प हो । सन् २०४५ मा कार्बन उत्सर्जन शून्यमा पुर्याउने महत्त्वाकांक्षी लक्ष्य नेपालले राखेको छ । अर्कातिर पेट्रोलियम पदार्थको सहज आपूर्तिका लागि भारततर्फ पाइपलाइन विस्तारका लगानी पनि भइरहेको छ । त्यस्तै कर्णालीमा विद्युतीय संरचनाहरूको विस्तार, स्तरोन्नति तथा विकेन्द्रित विद्युतीय प्रणालीको प्रवर्द्धनमा संघीय सरकार लाग्नुपर्छ । ग्रामीण क्षेत्रको आधारभूत आवश्यकतामध्येको मुख्य हो विद्युत् । तर, यसका लागि विगतदेखि नै यथासम्भव वैदेशिक अनुदानमा भर पर्ने परिपार्टी छ । हाल अनुदान घट्दै गएको सन्दर्भमा यस्ता योजनाका लागि सरकारले आन्तरिक स्रोतको परिचालन गर्नुपर्छ । सरकारले लगाउँदै आएको उज्यालो कर्णाली को नारालाई सार्थक तुल्याउन पनि यसो गर्नु आवश्यक छ । प्रत्येक स्थानीय तहमा सौर्य, जलविद्युत् तथा जैविकजस्ता नवीकरणीय ऊर्जाका स्रोतहरूमार्फत ५०० किलोवाटदेखि एक मेगावाटसम्मका विकेन्द्रित ऊर्जा प्रणाली विकास सम्बन्धमा पाँच वर्षदेखि राष्ट्रिय योजना आयोगमा थन्किरहेको कार्ययोजना कर्णाली उज्यालो अभियानमा अर्को दरिलो आधार हुन सक्छ । आज विकसित राष्ट्रहरूले ऊर्जा सुरक्षाका लागि विकेन्द्रीकरण ऊर्जाको विकास गरिहेका छन् । यस सन्दर्भमा हाम्रो विशिष्ट परिवेशले पनि यस्तै प्रणालीको माग गरिरहेको छ । कर्णालीका नागरिकले संविधानतः पाएका भरपर्दो विद्युत् अधिकारको सुनिश्चितता गरिनुपर्छ । यस्तो सुनिश्चितताले स्थानीय अर्थतन्त्रलाई चलायमान बनाउन पनि मद्दत गर्छ । अनि विद्युत् प्रणालीको विकास निजी क्षेत्रको तीव्र इच्छाका बावजुद विद्यमान लम्बेतान प्रक्रियाका कारण अलपत्र छन् । कागजी प्रक्रियालाई घटाउनतिर सम्बद्ध पक्षले ध्यान दिनुपर्छ । साथै संघकै भर पर्नुपर्ने हालको व्यवस्था हटाई प्रदेशस्तरबाटै छरितो तवरमा लगानीमैत्री वातावरण बनाउनुपर्छ । यसो गर्दा निकै कम समयमै गुणस्तरीय विद्युत् उपलब्ध गराउन सकिन्छ । बर्खामा उचित बजार अभावका कारण खेर गइरहेको विद्युत्को पनि उपयोग हुन्छ ।"
२० महिनामा राजस्व अनुसन्धानमा ४ महानिर्देशक,"(काठमाडौं)  मुलुक निर्वाचनमा होमिएका बेला प्रधानमन्त्री तथा मन्त्रिपरिषद् कार्यालयले राजस्व चुहावट नियन्त्रणको प्रमुख जिम्मेवारी पाएको राजस्व अनुसन्धान विभागका महानिर्देशक झलकराम अधिकारीलाई फिर्ता बोलाएको छ । गत असारमा महानिर्देशक नियुक्त अधिकारीलाई साढे ४ महिनामै मन्त्रिपरिषद् कार्यालय झिकाइएको हो । उनको सरुवा टिप्पणीमा प्रधानमन्त्री शेरबहादुर देउवाले हस्ताक्षर गरेका छन् । राजस्व अनुसन्धान विभाग प्रधानमन्त्री कार्यालयअन्तर्गत रहेको छ ।अधिकारी ४ महिनाभन्दा बढी समय संघीय मामिला तथा सामान्य प्रशासन मन्त्रालयमा जगेडामा बसेर अनुसन्धान विभाग गएका थिए । उनलाई सरुवा गर्न निर्वाचन आयोगको अनुमति लिइएको थियो । निर्वाचनका बेला आयोगबाट अनुमति नै लिएर फिर्ता बोलाउनुको कारण भने खुलाइएको छैन । विभागमा छोटो समयमै नेतृत्व फेरिएको नौलो भने होइन । झन्डै २० महिनामा विभागमा ४ जना महानिर्देशक भइसकेका छन् ।मुलुकभरका भन्सार बिन्दुबाट संकलन गरिने राजस्व चुहावट नियन्त्रणमा विभागको प्रमुख भूमिका रहन्छ । राजस्व चुहावटको सम्भावना रहेका क्षेत्रमा छापा मारेर अनुसन्धान तथा कारबाही गर्ने एवं मुद्दा चलाउने अधिकार पनि विभागलाई हुन्छ । ठूलो आर्थिक चलखेलको चर्चा भइरहने विभागलाई शक्तिशाली केन्द्रका रूपमा हेरिन्छ । तर, पछिल्लो समय प्रधानमन्त्री कार्यालयले विभागलाई पङ्गु अड्डा का रूपमा स्थापित गर्न खोजेको अर्थ क्षेत्रका जानकारहरू दाबी गर्छन् । यसको पछाडिको मुख्य कारण छोटो समयमै पटकपटक भइरहेको नेतृत्व परिवर्तनलाई पनि मानिएको छ । यसअघि यही सरकारले महानिर्देशक बनाएको ९ महिनामै प्रकाश पौडेललाई फिर्ता बोलाएको थियो । पौडेलको बदलामा गएका अधिकारीलाई सरुवा गरेर अहिले प्रधानमन्त्री कार्यालयमा रहेका मदन दाहाललाई पठाइएको छ । उनी बुधबार नै विभागमा हाजिर भइसकेका छन् । उनी राजस्व क्षेत्रका पुराना कर्मचारीमध्येका सहसचिव हुन् । पौडेललाई पठाउनुअघि विभागका महानिर्देशक रामप्रसाद आचार्य थिए । उनको पनि ७ महिनामै सरुवा भएको थियो । पटकपटक महानिर्देशक परिवर्तन हुनुलाई विभागकै कर्मचारीले असामान्य भनेका छन् । हरेक पटक कसै न कसैको स्वार्थ बाझिएका कारण नेतृत्वको सरुवा हुने गरेको छ, विभागका एक अधिकारीले भने ।यसअघि अर्थ मन्त्रालयअन्तर्गत रहेको विभागलाई आफू प्रधानमन्त्री भएलगत्तै २०७४ सालमा केपी शर्मा ओलीले प्रधानमन्त्री कार्यालयमातहत ल्याएका थिए । त्यतिबेला प्रतिपक्षमा रहेका कांग्रेसलगायत दलहरूले ओलीले मुलुकको आर्थिक पक्षसँग जेडिएको महत्वपूर्ण विभागलाई आफ्नै नियन्त्रणमा राख्न खोजेको भन्दै चर्को आलोचना गरेका थिए । त्यतिबेला ओलीले राजस्व विभागसहित सम्पत्ति शुद्धीकरण विभाग, राष्ट्रिय अनुसन्धान, राष्ट्रिय सतर्कता केन्द्र, नेपाल ट्रस्टको कार्यालय, सार्वजनिक खरिद अनुगमन कार्यालयलाई पनि आफ्नै मातहत राखेका थिए ।सम्पत्ति शुद्धीकरण विभागमा पनि डेढ वर्षमा ३ जना महानिर्देशक बनेका छन् । अर्थ मन्त्रालयअन्तर्गतको विभागलाई प्रधानमन्त्री कार्यालयमातहत ल्याउन नहुने धारणा राख्ने कांग्रेसलगायत दलहरू आफू सत्तामा पुगेपछि भने हिजो आफूले गरेको विरोध बिर्सेका छन् । आन्तरिक राजस्व विभाग, चिनियाँ सीमा तथा तराईमा रहेका भन्सार र राजधानीका कर कार्यालयहरूमा निर्वाचन आचारसंहिता लागू हुनुअघि व्यापक सरुवा भइसकेको छ । अहिले भन्सार विभागका महानिर्देशक कमल भट्टराई र आन्तरिक राजस्व विभागका तिरेशकुमार शाक्यको पनि सरुवाको तयारी भइरहेको अर्थ मन्त्रालय स्रोतले बतायो । जसका लागि निर्वाचन आयोगसँग अनुमतिका लागि पत्राचार गरिएको छ ।"
स्टक एक्सचेन्ज र ब्रोकर लाइसेन्स वितरण प्रक्रिया खारेजी नै माग गर्दै अर्को रिट,"त्यस प्रकारको कुनै व्यवस्था नगरी नयाँ लाइसेन्स दिइने धितोपत्र बजारका हकमा मात्रै जारी पुँजीको न्यूनतम ३० प्रतिशत सेयरमा सर्वसाधारणको स्वामित्व तुल्याउने व्यवस्थाले संसदीय निर्देशनको ठाडो अवहेलना र संसदीय सर्वोच्चताको अपमान गरेको पनि रिटमा औंल्याइएको छ ।यस्तै, निजी कम्पनी पनि एक्सचेन्जको प्रवर्द्धक हुन सक्ने गरी गरिएको नियमावली संशोधनबाट कुनै पनि निजी कम्पनीले लगानी गरी धितोपत्र बजार सञ्चालन गर्दा उक्त धितोपत्र बजारको सार्वजनिक विश्वसनीयता नै कायम हुन नसक्ने दाबी पनि गरिएको छ । निजी कम्पनीलाई एकलौटी रूपमा धितोपत्र बजारमा लगानी र सञ्चालन गर्न अधिकार दिन खोजिनुले आमसर्वसाधारणले धितोपत्र तथा सेयर बजारमा गर्ने लगानी र सम्पत्तिको सुरक्षा हुन नसक्ने स्पष्ट भएकाले सम्पत्तिको निर्बाध उपभोग गर्ने संविधानको धारा २५ प्रदत्त संवैधानिक हकमा समेत आघात पर्न जाने दाबी रिटमा छ । धितोपत्र बजार सञ्चालन नियमावलीको दोस्रो संशोधनले अमूक कुनै प्राइभेट लिमिटेड कम्पनीले पुँजी बजार र समग्र वित्तीय प्रणालीमै संवेदनशील भूमिका रहने स्टक एक्सचेन्जमा १५ प्रतिशतसम्म सेयर स्वामित्व लिन पाउने व्यवस्था गरिएको छ, रिटमा भनिएको छ, यसले एउटै व्यापारिक घरानाले विभिन्न व्यक्तिका नाममा धेरै वटा प्राइभेट कम्पनीहरू खडा गरी हरेक कम्पनीले १५ प्रतिशतका दरले सेयर स्वामित्व लिई सारमा भित्री रूपमा एउटै व्यापारिक घरानाको नियन्त्रणमा दोस्रो स्टक एक्सचेन्ज प्रवर्द्धन गरी एकाधिकार र वर्चस्व कायम गरी अन्ततः बजार नै कब्जा गर्नेसम्मको बदनियतपूर्ण कानुनी छिद्र खुला गरिएको हुनाले उक्त संशोधन खारेज गर्न माग गर्छौं ।स्टक ब्रोकर छनोटका लागि योग्यताको परीक्षासमेत लिई प्रतिस्पर्धाका आधारमा उत्कृष्ट आवेदकहरूमध्येबाट छनोट गरी सदस्यता प्रदान गरेपश्चात् धितोपत्र दलालको व्यवसाय गर्ने अनुमतिपत्र प्राप्तिका लागि नियामकसमक्ष सिफारिसपत्र प्रदान गर्नुपर्ने व्यवस्था धितोपत्रसम्बन्धी ऐन, २०६३ को दफा ५७ को उपदफा २ (ग) मा छ । तर, बोर्डले धितोपत्र बजारलाई पूर्ण अधिकार दिएको उक्त व्यवस्था नियमावलीमार्फत कटौती गरी आफ्नो मातहतमा लिएको छ । उक्त संशोधन पनि ऐनको व्यवस्थाविपरीत भएकाले नियमावली खारेजीको माग गरिएको अधिवक्ता खरेलले बताए ।यस्तै, गत कात्तिक ४ मा सर्वोच्च अदालतले स्टक एक्सचेन्ज, कमोडिटी एक्सचेन्ज र स्टक ब्रोकरको नयाँ लाइसेन्स वितरण प्रक्रियाविरुद्ध परेको रिटमा सुनुवाइ गर्दै उक्त प्रक्रिया यथास्थितिमा राख्न अल्पकालीन अन्तरिम आदेश दिएको थियो । न्यायाधीश तिलप्रसाद श्रेष्ठको एकल इजलासले दिएको उक्त आदेशकै आधारमा बोर्डले मंगलबार स्टक एक्सचेन्ज, कमोडिटी एक्सचेन्ज र स्टक ब्रोकरको नयाँ लाइसेन्स वितरण प्रक्रिया रोकेको छ । उक्त रिट अधिवक्ता दीपकविक्रम मिश्रले दर्ता गराएका थिए ।आमनिर्वाचनको आचारसंहितासमेत लागू भइसकेको समयमा प्रधानमन्त्री शेरबहादुर देउवा र अर्थमन्त्री जनार्दन शर्माको ठाडो निर्देशनमा बोर्डले एकै पटक ठूलो संख्यामा लाइसेन्स बाँड्न खोजेको थियो । त्यसका लागि बोर्डले गत असोज २ मा एउटा स्टक एक्सचेन्ज, दुई वटा कमोडिटी एक्सचेन्ज र धेरै संख्यामा ब्रोकर लाइसेन्स वितरणका लागि सूचना निकालेको थियो । ब्रोकरका लागि आवेदन दिने ३० दिनको म्याद गत असोज ३१ मा सकिएको थियो ।उक्त अवधिमा ब्रोकरका लागि ४५ वटा आवेदन परेका थिए । स्टक एक्सचेन्ज र कमोडिटी एक्सचेन्जको हकमा ४५ दिनको म्याद दिइएको थियो । उक्त म्याद यही मंगलबार मात्रै सकिएको छ । बोर्डका अनुसार सोमबारसम्म स्टक एक्सचेन्ज र कमोडिटी एक्सचेन्जका लागि कुनै पनि आवेदन परेको छैन ।"
कोइला अभावमा बन्द हेटौंडा सिमेन्टको उत्पादन सुरु,"घाटा पूर्तिका प्रयास असफलउद्योग धराशायी बन्दै गएपछि जग्गा बेचेर उद्योगमा नयाँ प्लान्ट जडान गर्ने योजना बनेको थियो । उद्योगले हेटौंडा९ स्थित आफ्नो स्वामित्वको जग्गा नेपाल बैंकलाई बेच्ने तयारी पनि भएको थियो । तर, उद्योग मन्त्रालयले जग्गा बिक्रीमा रोक लगाएपछि उक्त योजनालाई अघि बढ्न नसकेको हो ।२ वर्षअघि नै सञ्चालक समितिले निर्णय गरेर उद्योग तथा आपूर्ति मन्त्रालयमा जग्गा बिक्रीको सम्बन्धमा पत्राचार भएको थियो । सिफारिस मन्त्रालयमै थन्किएको अवस्थामा महाप्रबन्धक भएर आएका पाण्डेले जग्गा बिक्री गरेर उद्योगमा नयाँ प्लान्ट जडान गर्ने योजनालाई टुंगोमा पुर्याउन खोजेका थिए । तर, सफल हुन सकेनन् ।उद्योगले दशकौं पुरानो रोपवे बेचेर पनि घाटा परिपूर्ति गर्न खोजेको थियो । पटकपटक रोपवे बेच्ने तयारी गरे पनि अझै लिलाम हुन सकेको छैन । पाण्डेका अनुसार अहिले रोपवेको इस्टिमेट निकाल्न समिति गठन भएको छ । उक्त समितिले लागत निकालेपछि लिलाम प्रक्रिया अगाडि बढ्नेछ ।"
अर्थ संक्षेप,"एनआईसी एसियाको सीईओमा दोहोरिए न्यौपानेकाठमाडौं (कास) एनआईसी एसिया बैंकको प्रमुख कार्यकारी अधिकृत (सीईओ) मा रोशनकुमार न्यौपाने दोहोरिएका छन् । बुधबार बसेको बैंकको सञ्चालक समितिको ५७३ औं बैंठकले मंसिर १५ गतेदेखि लागू हुने गरी सीईओमा हालका न्यौपानेलाई नै थप ४ वर्षका लागि पुनर्नियुक्त गर्ने निर्णय गरेको हो । तत्कालीन बैंक अफ एसियामा २८ वर्षको उमेरमा आन्तरिक लेखा परीक्षण विभाग इन्चार्जको जिम्मेवारीबाट सेवामा जोडिएका न्यौपाने प्रमुख जोखिम अधिकृत हुँदै सन् २०१८ मा सहायक प्रमुख कार्यकारी अधिकृत भएका थिए । त्यसपछि निमित्त प्रमुख कार्यकारी अधिकृत हुँदै उनी २०७५ मंसिर १६ बाट प्रमुख कार्यकारी अधिकृतमा नियुक्त भएका थिए । चालु आवको प्रथम त्रैमासमा खुद नाफा, ग्राहक संख्या, स्वपुँजीमा प्रतिफल, प्रतिसेयर आम्दानी, शाखा कार्यालयहरू, एटीएम संख्यामा बैंक अग्रस्थानमा छ । सपिङ फेस्टिभलका लागि दराजद्वारा १८ बैंकसँग सम्झौताकाठमाडौं (कास) दराजले यो वर्ष पनि अनलाइन सपिङ फेस्टिभल ११११ सञ्चालन गर्ने भएको छ । ११ लाख उत्पादनहरूमा ८० प्रतिशतसम्मको छुटसहित दराजले फेस्टिभलको पाचौं संस्करण कात्तिक २५ मा सुरु गर्ने घोषणा गरेको छ । यसका लागि उसले १८ बैंकसँग सम्झौता गरेको जनाएको छ । ११११ को लागि दराजले डेबिट तथा क्रेडिट कार्डमार्फत प्रिपेमेन्ट गर्दा २० प्रतिशत वा अधिकतम ३० हजार रुपैयाँसम्म छुट प्रदान गर्न बैंकहरूसँग साझेदारी गरेको छ । यी बैंकका ग्राहकले उक्त फेस्टिभलभर डेबिट कार्डमार्फत १५ प्रतिशत वा अधिकतम २५ हजार रुपैयाँ र क्रेडिट कार्डमार्फत २० प्रतिशत वा अधिकतम ३० हजार रुपैयाँसम्म छुट पाउनेछन् । दराजका साझेदार बैंकहरूमा नबिल, कुमारी, सानिमा, माछापुच्छ्रे, एभरेस्ट, सनराइज, मेगा, एनएमबी, सिटिजन्स, नेपाल, एनसीसी, एसबीआई, सिद्धार्थ र हिमालयन बैंक छन् । त्यस्तै, विकास बैंकहरू ज्योति, कामना, सेवा र सांग्रिलासँग पनि साझेदारी गरेको छ । असोसियोको उपाध्यक्षमा कुँवरकाठमाडौं (कास) कम्प्युटर एसोसिएसन नेपाल महासंघ (क्यान) का अध्यक्ष नवराज कुँवर एसियन ओसियन कम्प्युटिङ इन्डस्ट्री अर्गनाइजेसन (असोसियो) को उपाध्यक्षमा निर्वाचित भएका छन् । सिंगापुरमा गत साता उपाध्यक्षमा चुनिएका उनको कार्यकाल सन् २०२३२४ सम्म रहनेछ । उनी सन् २०२२ जनवरीदेखि क्यान महासंघबाट प्रतिनिधित्व गर्दै असोसियोको सहउपाध्यक्ष थिए । उनी सन् २०१९ मा क्यान महासंघको अध्यक्ष निर्वाचित भएका हुन् । इन्फर्मेसन सर्भिस इन्डस्ट्री एसोसिएसन ताइवानका अध्यक्ष ब्रायन सेनको नेतृत्वमा नेपाललगायत जापान, थाइल्यान्ड, दक्षिण कोरिया, हङकङ, भियतनाम, मलेसिया र सिंगापुरका सूचना तथा सञ्चार प्रविधिसम्बन्धी काम गर्ने संगठित छाता संगठनका प्रतिनिधिहरू सम्मिलित ९ सदस्यीय समिति बनेको हो ।पोखरामा ग्लोबल आईएमईका २ शाखाकाठमाडौं (कास) ग्लोबल आईएमई बैंकले बुधबारदेखि पोखरा महानगरपालिकामा दुई वटा नयाँ शाखा सञ्चालनमा ल्याएको छ । बैंकले पोखरा१७, बिरौटा र वडा२४, पामेमा एकैसाथ सेवा दिन थालेको हो । योसँगै बैंकका शाखा कार्यालयको संख्या २९२ पुगेको छ । ग्लोबल आईएमई बैंक मुलुकका ७७ वटै जिल्लामा शाखा विस्तार गरेको निजी क्षेत्रको पहिलो वाणिज्य बैंक हो । बैंकले २९२ शाखा, २७० एटीएम, २७५ शाखारहित बैंकिङ सेवा, ५१ एक्सटेन्सन तथा राजश्व संकलन काउन्टर तथा ३ वटा वैदेशिक प्रतिनिधि कार्यालय सञ्चालनमा ल्याएको छ ।हिरो एक्स प्लस २०० किन्नेलाई लोमान्थाङ भ्रमणकाठमाडौं (कास) नेपालका लागि हिरो मोटरसाइकलको आधिकारिक विक्रेता नेपाल जनरल मार्केटिङले हिरो एक्स प्लस २०० मोटरसाइकल खरिद गरेका ग्राहकलाई लोमान्थाङ भ्रमण गराउने भएको छ । यसले आन्तरिक पर्यटन प्रवर्द्धनमा पनि टेवा पुग्ने कम्पनीको भनाइ छ । कात्तिक १६ गतेबाट करिब ३० जना ग्राहकलाई सहभागिता गराउँदै यात्रा सुरु हुने कम्पनीले जनाएको छ । करिब ९ सय किलोमिटर लामो यात्रा काठमाडौंपोखरालेतेजोमसोममुक्तिनाथलोमान्थाङसम्मको हुनेछ । नेपाल जनरल मार्केटिङका अध्यक्ष अभिक ज्योतिले टेकुमा रहेको हिरोको सोरुममा बुधबार झन्डोत्तलन गरी यात्राको शुभारम्भ गरे ।जन्मदिनमा छोरालाई जीवन बिमा पोलिसी उपहारकाठमाडौं (कास) केही वर्षयता सन्तानको सुरक्षित भविष्यका लागि बाबुआमाले जीवन बिमालाई रोजाइमा पार्न थालेका छन् । यसै क्रममा सुरक्षित भविष्यको उपहारस्वरूप मर्स्याङ्दी३ लमजुङका बेलबहादुर तामाङले १ वर्षीय छोरा अभिनव तामाङलाई जन्मदिनको अवसरमा जीवन बिमा पोलिसी उपहार दिएका छन् । रिलायन्स लाइफ इन्स्योरेन्सको बेंसीसहर शाखाबाट मेरो मुटु बाल जीवन बिमा योजनाअन्तर्गत जारी भएको १५ लाख रुपैयाँ बराबरको बिमा पोलिसी अभिनवले उपहारस्वरूप पाएका हुन् । यो इन्स्योरेन्सले देशभर १२४ शाखामार्फत सेवा प्रदान गरिरहेको छ ।रिद्धि सिद्धि सिमेन्टको उपभोक्ता मालामाल अफरकाठमाडौं (कास) सिमेन्ट उत्पादक कम्पनी रिद्धि सिद्धिले हात खाली नजाने उपहारअन्तर्गत शून्यको कमाल, उपभोक्ता मालामाल नामक योजना ल्याएको छ । यसअन्तर्गत हरेक ५० बोरा रिद्धि सिद्धि सिमेन्टको खरिदमा ग्राहकले स्क्र्याच कुपन प्राप्त गर्नेछन् । कुपनमा ५ सय रुपैयाँदेखि १० हजार रुपैयाँसम्म उल्लेख गरिएको हुन्छ । साथै शून्य अंक उल्लिखित कुपन प्राप्त गरी आफ्नो कुपनमा भएको रकम पछाडि शून्य थप गरी १० गुणासम्म रकम प्राप्त गर्न सकिन्छ । यद्यपि ५० भन्दा धेरै संख्यामा ० को कुपन भए पनि प्रत्येक कुपनमा एकपटक मात्र ० लाई पछाडि जोडेर एक लाखसम्म रकम प्राप्त गर्न मिल्नेछ । यदि ५ हजार वा सोभन्दा माथिको रकम परेमा कम्पनीको आधिकारिक सम्पर्क नम्बरमा दर्ता गर्नुपर्नेछ र उक्त रकममा शून्य थप गरिएको अवस्थामा कम्पनीको आधिकारिक व्यक्तिबाट निर्माणस्थलमै रकम प्रदान गरिनेछ । कम्पनीका अनुसार यो योजना कात्तिक १५ गतेदेखि पुस ३० गतेसम्म मात्र लागू हुनेछ ।सिप्रदीको ॅटाटा प्रोटेक्ट मा सेवा थप काठमाडौं (कास) टाटा कमर्सियल गाडीहरूको आधिकारिक वितरक सिप्रदी ट्रेडिङले टाटा प्रोटेक्ट मा सेवा सुविधा थप गरेको छ । टाटा प्रोटेक्टका विस्तारित सेवा तथा सुविधाले गाडीको अपटाइम उच्च राख्ने, ग्राहकको नाफामा समेत वृद्धि हुने र ग्राहकले तनावमुक्त सेवा तथा सुविधा पाउनेछन् । टाटा प्रोटेक्टअन्तर्गत मास्टर केयर प्लस, टाटा जेन्युइन पाटर््स, एक्सप्रेस सर्भिस, टाटा जिप्पी, कस्टमर हेल्पलाइन, टाटा सिल्ड, टाटा अलर्टलगायत ८ प्रकारका सेवा सुविधा समावेश छन् । उक्त सेवा सुविधा सिप्रदीका सम्पूर्ण सर्भिस सेन्टर तथा आधिकारिक सर्भिस सेन्टरहरूबाट उपलब्ध हुने कम्पनीले जनाएको छ । सिप्रदीका प्रमुख कार्यकारी अधिकृत राजनबाबु श्रेष्ठले बिक्रीपछि उत्कृष्ट सेवाहरू प्रदान गर्नु कम्पनीको लक्ष्य रहेको बताए । टाटा मोटर्सका उपाध्यक्ष अनुराग मेहरोत्राले विश्व बजारमा यो योजना लागू भएपछि ग्राहकमा सन्तुष्टि पाइएको बताए ।"
गण्डकी प्रदेश लय समात्दै,(काठमाडौंं)  गण्डकी प्रदेशले प्रधानमन्त्री कप एकदिवसीय क्रिकेटमा लगातार दोस्रो जित निकालेको छ । गण्डकीले कीर्तिपुरस्थित त्रिवि मैदानमा बुधबार समूह बी को खेलमा कर्णाली प्रदेशलाई ३२ रनले पराजित गर्यो । कर्णालीले हारबाट प्रतियोगिताको सुरुआत गरेको छ । जितका लागि २ सय ९ रनको लक्ष्य पाएको कर्णाली ४७ ओभरमा १ सय ७६ रन बनाएर अलआउट भयो । गण्डकीले यसअघि सुदूरपश्चिम प्रदेशविरुद्ध जित पाएको थियो ।हिमांशु शाहीले ६८ रनको अर्धशतकीय इनिङ्स खेले पनि त्यो कर्णालीका लागि पर्याप्त रहेन । कप्तान रवीन्द्र शाहीले ४२ रन बनाए । कर्णालीको सुरुआत राम्रो रहेन । टोलीले २२ रन बनाउँदासम्म ३ विकेट गुमाएको थियो । त्यसयता हिमांशु र रवीन्द्रले ६२ रनको साझेदारी गरे । गण्डकीका सुभाष भण्डारी र चन्द्र पौडेलले समान तीन विकेट लिए । विपिन खत्रीको नाममा दुई विकेट रह्यो । त्यसअगाडि पहिले ब्याटिङ गरेको गण्डकीले ९ विकेट गुमाएर २ सय ८ रन बनाएको थियो । अभिषेक बस्नेतले ५१ रन बनाए । उनले ४५ बलमात्र सामना गरेर ८ चौका तथा १ छक्का प्रहार गरे । उनी नै प्लेयर अफ द म्याच भए । यस्तै प्रारम्भिक ब्याटर अर्जुन कुमालले ४९ र विधान श्रेष्ठले ४६ रनको योगदान दिए । कर्णालीका बलरमध्ये अनुज चुनाराले ४ तथा प्रकाश जैसीले तीन विकेट लिए । यो जितपछि गण्डकीको २ खेलबाट ४ अंक भएको छ भने कर्णाली शून्यमा छ । वाग्मतीको खराब प्रदर्शनप्रतियोगितामा वाग्मती प्रदेशको खराब प्रदर्शन बुधबार पनि जारी रह्यो । टोलीले लगातार तेस्रो खेल गुमायो । वाग्मती यसअघि पुलिस क्लब र प्रदेश १ सँग पराजित भएको थियो । बुधबार वाग्मतीलाई लुम्बिनी प्रदेशले मूलपानी क्रिकेट मैदानमा भएको समूह बी को खेलमा सजिलै ८ विकेटले पराजित गर्यो । यससँगै लुम्बिनीले प्रतियोगितामा विजयी सुरुआत लिएको छ । वाग्मती पहिलो ब्याटिङ गर्दै ३८१ ओभरमात्र टिक्यो र १ सय ५४ रन बनाएर अलआउट भयो । त्यसमा कप्तान ज्ञानेन्द्र मल्लले ३३ र दुर्गेश थापाले ३२ रन बनाए । प्रारम्भिक ब्याटर आशुतोष घिरइयाले २२ रनको योगदान दिए । अन्य कोही ब्याटरले बलियो योगदान दिन सकेनन् । अनिल खरेल ३० रनमा ४ विकेट लिएर प्लेयर अफ द म्याच भए । विशालविक्रम केसी र अभिषेक गौतमले पनि २२ विकेट लिए । जवाफमा लुम्बिनीले ३५४ ओभरमा २ विकेट गुमाएर १ सय ५५ रन बनायो । कप्तान देव खनाल यस इनिङ्सका नायक रहे । उनले नटआउट ७७ रन बनाए । लुम्बिनीको २ अंक भएको छ । वाग्मती अंकविहीन छ ।
सर्वाधिक रनकर्ता कोहली,जिम्बावे सम्भावना गणितीयमात्रनेदरल्यान्ड्सले सुपर१२ को ग्रुप२ को बुधबारै अर्को खेलमा जिम्बावेमाथि ५ विकेटको जित रचेको थियो । हारले जिम्बावेको सेमिफाइनल सम्भावना लगभग समाप्त भएको छ । जिम्बावेको सम्भावना अब गणितीय मात्र हो । जिम्बावे ४ खेलबाट ३ अंकमै सीमित रह्यो । सुपर१२ मा नेदरल्यान्ड्स पहिलो जित हो । चौथो खेलमा आएर टोलीले २ अंक बटुलेको छ । जितका बावजुत नेदरल्यान्ड्स अझै अंकतालिकाको पुछारमा छ । टोलीको सेमिफाइनल सम्भावना सकिइसकेको छ । जितका लागि १ सय १८ रन पछ्याएको नेदरल्यान्ड्सले ५ विकेट गुमाएर १८ ओभरमा १ सय २० रन बनायो । प्रारम्भिक ब्याटर म्याक्स ओडोडले ४७ बलमा ५२ रन बनाएर जितको आधार तयार पारे । उनले ८ चौका र १ छक्का प्रहार गरे । उनी प्लयेर अफ द म्याच पनि भए । टम कुपरले ३२ रन बनाए ।टस जितेको जिम्बावेले पर्याप्त स्कोर खडा गर्न सकेन । टोलीले १९२ ओभरमा सबै विकेट गुमाएर १ सय १७ रनमात्र बनाउन सक्यो । त्यसमा सिकन्दर राजा एक्लैको ४० रनको योगदान रह्यो । उनले २४ बलको सामना गरेर ३ चौका र ३ छक्का प्रहार गरे । त्यसबाहेक अरू कोही पनि ब्याटरले दोहोरो स्कोर खडा गर्न सकेनन् । डच बलरमध्ये पाउल भान मिकरेनले ३ विकेट लिए । जितपछि ओडोडले समग्रमा अहिलेसम्मको प्रदर्शन खराब रहेको बताए ।
रहेनन् ब्याडमिन्टनका मानन्धर,"काठमाडौं (कास) नेपाली ब्याडमिन्टनको विकासमा महत्त्वपूर्ण योगदान दिएका त्रिरत्न मानन्धरको ९४ वर्षको उमेरमा बुधबार निधन भएको छ । उनलाई श्वासप्रश्वासमा समस्या भएपछि उपचारका लागि महाराजगन्जस्थित मनमोहन कार्डियोथोरासिक भास्कुलर एन्ड ट्रान्सप्लान्ट सेन्टरमा सोमबार भर्ना गरिएको थियो । मुटुमा पनि समस्या देखिएका उहाँको बुधबार बिहान साढे ४ बजे निधन भयो, काठमाडौं ब्याडमिन्टन एकेडेमी (केबीए) का सचिव दीपक थापाले भने, नेपाली ब्याडमिन्टनमा करिब आठ दशक योगदान गर्नुभएका उहाँ सबैका लागि प्रेरणास्रोत हुनुहन्थ्यो ।पकनाजोलका मानन्धर २००४ सालदेखि खेल्न थालेका राष्ट्रिय स्तरका खेलाडी थिए । उनी सन् १९७८ मा बैंकक (थाइल्यान्ड) मा भएको आठौं एसियाली खेलकुदमा अफिसियलको रूपमा सहभागि भएका थिए । उनका छोरी शान्ति मानन्धर दुईपल्ट राष्ट्रिय च्याम्पियन भएकी थिइन् भने छोरा बुद्धरत्नले राष्ट्रिय स्तरसम्म ब्याडमिन्टन खेलेका थिए । बसुन्धरास्थित नयाँ घरमा सरेका उनका पत्नी, दुई छोरी र दुई छोरा छन् ।गत वर्ष केबीएद्वारा आयोजित कर्पोरेट ब्याडमिन्टन प्रतियोगिता काठमाडौं टिम च्याम्पियनसिप को रनिङ ट्रफी मानन्धरकै सहयोगमा निर्माण गरिएको थियो ।"
सहलेस युथ क्वाटरफाइनलमा,विराटनगर (कास) भारतको आमुक्त परिवार वेस्ट बंगाललाई ३१ गोलले पन्छाउँदै सहलेस युथ क्लब सिरहा बुधबार पाँचौं बेलबारी गोल्डकप फुटबल प्रतियोगिताको क्वाटरफाइनलमा पुगेको छ ।मोरङको लक्ष्मीमार्गमा सञ्चालित प्रतियोगिताको दोस्रो खेलमा सिराहाका लागि फोफोना लिब्राइनले दुई र दिनेश हेन्जनले एक गोल गरे । खेलको ३० औं मिनेटमा बंगालका सत्यम शर्माले गोल गर्दै टिमलाई अग्रता दिलाए । एक गोलले पछि परेको सिराहाले दोस्रो हाफमा लगातार ३ गोल गर्दै टिमको जित निश्चित गरेको थियो । सिराहाबाट फोफोनाले ४१ औं र ७८ औं मिनेटमा दुई र दिनेशले ४७ औं मिनेटमा एक गोल गरे । म्यान अफ द म्याच सिराहाका फोफोना भए । उनले ५ हजार रुपैयाँ पुरस्कार पाए ।
