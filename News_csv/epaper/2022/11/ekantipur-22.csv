शीर्षक,विवरण
दबाबमा मूलधारका दल,"एक सिटमा गणना भइरहँदा यी दलले १२ स्थानमा अग्रता लिएका छन् । त्यस्तै ६ स्वतन्त्र उम्मेदवार पनि अगाडि छन् । संसदीय सिट वितरित भएर असंगठित सांसदको उपस्थिति बढ्ने भएकाले पनि रैथाने दल दबाबमा छन् । स्वतन्त्र पार्टी र स्वतन्त्र उम्मेदवारले प्राप्त गरेको मतलाई पुराना दलहरूप्रति मतदाताको असन्तुष्टिका रूपमा विश्लेषण गर्न थालिएको छ । यसबाट ती दलहरूमा कार्यशैली परिवर्तनका लागि दबाब सिर्जना भएको छ । राजनीतिक दलका नेताहरू भने हालसम्मको परिणाम र रुझानका आधारमा प्रतिक्रिया दिनु हतार हुने बताउँछन् । अहिले प्रकट भएको जनमत नेपाली संसदीय राजनीतिमा अनौठो भने होइन । २०४६ सालको राजनीतिक परिवर्तनयता जनमतले कुनै पनि दललाई निरन्तर पहिलो शक्ति बन्न दिएको छैन । २०४८ सालको आमनिर्वाचनमा बहुमत ल्याएको कांग्रेस २०५१ मा दोस्रो बन्यो । त्यतिबेला पहिलो दल बनेको एमालेलाई २०५६ को आमनिर्वाचनमा कांग्रेसले उछिन्यो । २०६४ को पहिलो संविधानसभा निर्वाचनबाट माओवादी सबैभन्दा ठूलो शक्तिका रूपमा उदायो तर ६ वर्षपछिको अर्को संविधानसभा निर्वाचनमा ऊ तेस्रो भयो । त्यतिखेर पहिलो बनेको कांग्रेसलाई २०७४ को आमनिर्वाचनमा एमालेले पछि पार्यो । अहिले कांग्रेस पहिलो दल बन्ने देखिएको छ । प्रत्यक्षतर्फ अग्रता र समानुपातिकतर्फ जारी गणनाअनुसार प्रतिनिधिसभामा कांग्रेस र एमाले नै क्रमशः पहिलो र दोस्रो स्थानमा छन् । सोमबार रातिसम्ममा कांग्रेसले दुई र एमालेले एक सिट जितिसकेका छन् । कांग्रेसबाट मुस्ताङमा योगेश गौचन थकाली तथा मनाङमा टेकबहादुर गुरुङ र एमालेबाट ललितपुर२ मा प्रेमबहादुर महर्जन विजयी भएका छन् । चार दलसँग चुनावी गठबन्धन गरेको कांग्रेसले ९१ क्षेत्रमा उम्मेदवारी दिएको थियो । कांग्रेससँगकै गठबन्धनमा रहेका माओवादीका ४६ र एकीकृत समाजवादीका १९ उम्मेदवार छन् । जसपा, राप्रपालगायतका दलसँग तालमेल गरेर एमालेले १ सय ४१ स्थानमा उम्मेदवार उठाएको थियो । नागरिक अगुवा एवं विश्लेषक श्याम श्रेष्ठ मतदाताले व्यवस्थाको विकल्प नखोजेको र पुराना दललाई खबरदारी गरेको विश्लेषण गर्छन् । लामो समय शासन गर्दै आएका राजनीतिक दलहरू जति पखाले पनि रङ नबदल्ने अफ्रिकाका जेब्राजस्ता भए । मतदाताले नयाँ दललाई रोजेर पुरानालाई दबाब दिएका छन्, उनले भने । हालसम्मको रुझानले संसद् र सरकारमा पुरानै दल हाबी हुने देखिएको श्रेष्ठले बताए । तर संसद्मा स्वतन्त्र पार्टीको दरिलो उपस्थितिले परम्परागत राजनीतिक शक्तिहरूलाई खबरदारी गर्छ, उनले भने । कांग्रेस महामन्त्री विश्वप्रकाश शर्मा यो निर्वाचनको प्रारम्भिक परिणामलाई मतदाताले दलहरूमा जबर्जस्त रूपान्तरण खोजेको रूपमा बुझ्न सकिने बताउँछन् । मतदाताले चेतावनी दिएका हुन्, उनले भने, दलहरूले शासन र संगठन बदल्नुपर्छ । पार्टी सञ्चालन विधि र शासन सञ्चालन शैली बदल्नुपर्छ । दलहरूमाथि राजनीतिक रूपमा भ्रष्ट भएको आरोप लागिरहेका बेला मुलुकको सुशासन स्थापना गर्न गम्भीर रूपमा लाग्नुपर्ने अवस्था आएको पनि शर्माले बताए । हारे पनि, जिते पनि मतदाताका हरेक मतलाई गम्भीरतापूर्वक लिनुपर्छ, उनले भने, किनकि मतदाताले स्पष्ट संकेत गरिसकेका छन् ।पाँच वर्षअघिको आमनिर्वाचनमा प्रत्यक्षमा २३ सिट मात्र जितेको कांग्रेस पाँचदलीय गठबन्धन गरेर सबैभन्दा बढी लाभ लिने पार्टी हुने भएको छ । प्रारम्भिक परिणामले गठबन्धनमा रहेका माओवादी, एकीकृत समाजवादी र लोकतान्त्रिक समाजवादी खुम्चिने देखिएको छ । पार्टीप्रति आस्था राख्ने मतदाताले मत ट्रान्सफर गर्ने शीर्ष नेतृत्वको निर्देशन अवज्ञा गर्नाले कांग्रेसबाहेकका गठबन्धन दललाई जित्न मुस्किल परेको हो । २०५२ मा सशस्त्र संघर्ष सुरु गरेर २०६३ मा शान्ति प्रक्रियामा आएको माओवादीलाई डेढ दशकमै अस्तित्व जोगाउन हम्मे पर्दै गएको छ । गणतन्त्र, संघीयता, सुशासन र नयाँ नेपाल निर्माणजस्ता मुद्दाका कारण २०६४ मा पहिलो शक्ति बनेको माओवादी २०७४ मा एमालेसँग चुनावी तालमेल गर्दा पनि तेस्रो भएको थियो । अहिले पाँचदलीय गठबन्धन गर्दा पनि उसलाई अझै कम सिट जित्ने प्रारम्भिक मतगणनाले संकेत गरेको छ । परम्परागत दलभन्दा भिन्न नभएपछि मतदाताको रुझान माओवादीपट्टि घट्दै गएको हो । माओवादी नेता एवं वामपन्थी चिन्तक राम कार्कीले समाज परिवर्तनका मूल्य मान्यता स्थापित गर्न नसकेपछि यो अवस्था आएको बताए । गल्ती गर्ने ठाउँ नै नरहेपछि हार स्वीकार गर्नुको विकल्प हुँदैन, उनले भने, दलहरू आफूलाई सुधार गर्ने दिशातिर गएनन् । जो भए पनि हुन्छ, बस् मतदातालाई विकल्प चाहिएको देखियो । नेता कार्की नयाँ शक्तिको उदय र दलहरूमाथि सिर्जित दबाब सकारात्मक भए पनि धेरै दलको गठबन्धन सरकार बन्ने भएकाले थप निराशा निम्तिने जोखिम रहेको आकलन गर्छन् । एमालेबाट विभाजन भई एक वर्षअघि गठन भएको एकीकृत समाजवादीलाई गठबन्धन गर्दा राष्ट्रिय पार्टी बन्न मुस्किल पर्ने देखिएको छ । अध्यक्ष माधवकुमार नेपाल भने प्रारम्भिक मतपरिणाम भएकाले प्रतिक्रिया दिइहाल्न हतार हुने बताउँछन् । म छिटो बोल्ने र पछि पछुताउने गर्दिनँ, उनले भने । एमाले स्थायी कमिटी सदस्य विन्दा पाण्डे दल र नेताहरूको प्रवृत्तिविरुद्ध मतदाताले मौन विद्रोह गरेको प्रतिक्रिया दिइन् । हामीले नयाँ संविधान बनाएर स्थापित गरेको नयाँ प्रणालीअनुसार नेतृत्व र प्रवृत्ति परिवर्तन गर्नुपर्थ्यो तर सकेनौं । आन्तरिक लोकतन्त्रलाई कमजोर बनाएर पालिकासम्मको निर्णय केन्द्रले गर्ने काम भयो । नेतृत्व नसुध्रने हो भने जनताले सुधार्छन्, सुधार्नुपर्छ भन्ने अहिले व्यवहारमा देखिएको छ, उनले भनिन् । टिकट वितरणमा नेतृत्वको स्वच्छन्दतालाई मतदाताले स्थानीय तहको निर्वाचनमै विद्रोह गरेको तर त्यसलाई दलहरूले आत्मसात् गर्न नसकेको नेता पाण्डेको बुझाइ छ । स्थानीय निर्वाचनमा भन्दा ठूलो विद्रोह अहिले युवाबाट देखिएको उनले बताइन् । तर बिग्रिसकेको छैन । यो मौन विद्रोह हो, उनले भनिन्, मतदाताको मौन विद्रोहलाई पार्टीहरूले कति सुन्न सक्छन्, आत्मसात् गर्न सक्छन्, त्यो मुख्य हो । चुनावअघि आफूहरूले अधिकांश ठाउँमा एमाले र गठबन्धनबीच नै प्रतिस्पर्धा हुने आकलन गरेको पनि उनले सुनाइन् । विश्लेषक पुरञ्जन आचार्यले पार्टी युवा पुस्ताको नेतृत्वमा जानुपर्ने अभिमत चुनावमा व्यक्त भएको टिप्पणी गरे । राष्ट्रिय राजनीतिमा एउटा नयाँ पार्टीको उदय हुन खोजिरहेको छ । नेपालको राजनीतिमा युवाले जबर्जस्त हस्तक्षेप गरेर कम्पन पैदा गरेका छन्, उनले भने, यसले युवाको पार्टी बनाउन कांग्रेसलाई सुधार गर्न ठूलो दबाब पर्छ । एमालेभित्र पनि केपी ओलीजीको अहंकार झन्डैझन्डै समाप्त हुँदै छ । युवाले यसपटक जबर्जस्त प्रभाव देखाएका छन् ।मतदाताले सुशासन र आर्थिक समृद्धिका लागि पनि हस्तक्षेप गरेको आचार्यको बुझाइ छ । अहिले सारा युवाको प्रयत्न सुशासनतर्फ देखिन्छ । राम्रो शासन गर, पारदर्शी सरकार होस् भन्ने चाहना देखिन्छ, उनले भने, तर अझै पनि दलहरू सुध्रिन्छन् भन्ने देखिँदैन । दबाब र डर भने सिर्जना भयो ।"
जसले चुनाव जिते तर संसद् छिर्न पाउने छैनन्,"(काठमाडौं)  मनाङबाट प्रतिनिधिसभा सदस्यमा निर्वाचित कांग्रेसका टेकबहादुर गुरुङ भ्रष्टाचार मुद्दामा अदालतबाट सफाइ नपाए संसद् छिर्न पाउने छैनन् । प्रतिनिधिसभा सदस्यमा निर्वाचित भएको प्रमाणपत्र बुझे पनि मुद्दा किनारा नलागेसम्म उनको पद स्वतः निलम्बित हुनेछ । काठमाडौं, फनपार्कको ६० रोपनी जग्गा २०६९ भदौमा भाडामा लगाउँदा अनियमितता भएको उजुरी परेपछि अनुसन्धान गरेर अख्तियार दुरुपयोग अनुसन्धान आयोगले गुरुङसहित १४ जनाविरुद्ध ०७५ माघमा विशेष अदालतमा मुद्दा दर्ता गरेको थियो । गुरुङलाई मात्रै ३१ करोड बिगो दाबी गरिएको थियो । उक्त मुद्दा अझै किनारा लागेको छैन । अख्तियारसम्बन्धी ऐनको दफा १७ मा सार्वजनिक पद धारण गरेको व्यक्तिलाई भ्रष्टाचार आरोपमा मुद्दा चलेको अवस्थामा किनारा नभएसम्म स्वतः निलम्बन हुने व्यवस्था छ । भ्रष्टाचार निवारण ऐनको दफा ३३ मा पनि त्यस्तो मुद्दा दायर भएपछि सार्वजनिक पद धारण गरेको व्यक्ति स्वतः निलम्बित हुने भनिएको छ । त्यही आधारमा अदालतबाट सफाइ नपाएसम्म गुरुङले सांसदका रूपमा कामकाज गर्न नपाउने भएका हुन् । प्रतिनिधिसभा सदस्य निर्वाचन ऐन २०७४ मा भ्रष्टाचार अभियोगमा सजाय भुक्तान गरेको व्यक्ति भने उम्मेदवार नै बन्न नपाउने व्यवस्था छ । सो ऐनको दफा १३ मा निर्वाचनसम्बन्धी प्रचलित कानुनबमोजिम सजाय पाई त्यस्तो सजाय भोगिसकेको मितिले २ वर्षसम्म भुक्तान नगरेका व्यक्ति निर्वाचनमा उम्मेदवार बन्न अयोग्य मानिने व्यवस्था छ । भ्रष्टाचार, जबर्जस्ती करणी, मानव बेचबिखन तथा ओसारपसार, लागूऔषध बिक्रीवितरण, निकासी वा पैठारी, सम्पत्ति शुद्धीकरण, राहदानी दुरुपयोग, अपहरणसम्बन्धी कसुर वा नैतिक पतन देखिने अन्य फौजदारी कसुरमा सजाय पाई वा कुनै कसुरमा जन्मकैद वा २० वर्ष वा सोभन्दा बढी कैदको सजाय पाई त्यस्तो फैसला अन्तिम भएको व्यक्ति पनि उम्मेदवार बन्न पाउँदैन । मनाङका व्यवसायी गुरुङ ०३६ सालदेखि नै कांग्रेसको राजनीतिमा सक्रिय छन् । ०७० को संविधानसभा सदस्य निर्वाचनमा मनाङबाट निर्वाचित भएपछि उनी राष्ट्रिय राजनीतिमा आएका हुन् । कांग्रेसका तत्कालीन सभापति सुशील कोइराला प्रधानमन्त्री हुँदा उनी ०७० फागुन १३ देखि ०७२ पुस ९ सम्म श्रम तथा रोजगार राज्यमन्त्री थिए । गुरुङ एमालेका पोल्देन छोपाङ गुरुङलाई ३ सय २८ मतले पराजित गर्दै यसपटक प्रतिनिधिसभा सदस्यमा निर्वाचित भएका हुन् । टेकबहादुरले २ हजार ५ सय ७५ मत ल्याएकामा पोल्देन छोपाङका पक्षमा २ हजार २ सय ४७ मत खसेको थियो ।"
५५ क्षेत्रको गणना अझै सुरु भएन,"आयोगले सडक यातायातको पहुँच नभएका स्थलबाट मतपेटिका तथा निर्वाचन सामग्री सम्बन्धित जिल्ला सदरमुकाम (मतगणनास्थल) ल्याउन सेनाको हेलिकोप्टर प्रयोग गरेको छ, तैपनि सबै जिल्लामा मतपेटिका संकलन भइसकेको छैन । हिमाली जिल्लाको मतपेटिका संकलन जारी छ, उनले भने । हुम्लाका ३४, डोल्पाका ८ र बझाङका एउटा मतदानस्थलको मतपेटिका हेलिकोप्टरबाट सदरमुकाम ल्याउन बाँकी रहेको आयोगले जनाएको छ । आयोगले हुम्लाको अदानचुली, चंखेली, ताजाकोट र सर्केगाड गाउँपालिकाका ३४ वटा केन्द्रका मतपेटिका तथा निर्वाचन सामग्री सदरमुकाम ल्याउन सेनालाई निर्देशन दिएको छ । त्यस्तै सोलुखुम्बुको खुम्बु पासाङल्हामु गाउँपालिकाका ९, गोरखाको चुमनुब्री गाउँपालिकाका २२, मनाङको नार्पाभूमि गाउँपालिकाका ५ र संखुवासभाको भोटखोला गाउँपालिकाका ४ केन्द्रका मतपेटिका हेलिकोप्टरबाट जिल्ला सदरमुकामस्थित मतगणनास्थलमा ल्याइएको छ । डोल्पाको शे फोक्सुन्डो गाउँपालिकाको ८ र बझाङको साइपाल गाउँपालिकाको ३ वटा केन्द्रको मतपेटिका मतगणनास्थलमा ल्याउन बाँकी रहेको आयोगले जनाएको छ ।"
कांग्रेसएमाले नै मुख्य प्रतिस्पर्धी,"(काठमाडौं)  तीन दशकयता भएका ६ वटा संसदीय निर्वाचनमा कांग्रेस र एमालेबीच पहिलो स्थानका लागि प्रतिस्पर्धा भएको छ । कांग्रेस तीनपटक र एमाले दुईपटक पहिलो दल बनेका छन् । २०६४ मा माओवादी पहिलो दल बन्दा कांग्रेस दोस्रो र एमाले तेस्रो स्थानमा झरेका थिए । हरेक निर्वाचनमा वैकल्पिक शक्तिका रूपमा नयाँ दल आउन खोजे पनि कांग्रेस र एमालेको वर्चस्वलाई भने तोड्न सकेको देखिँदैन । प्रजातन्त्र पुनःस्थापनापछि २०४८ मा भएको पहिलो संसदीय निर्वाचनमा कांग्रेसले प्रतिनिधिसभाका २ सय ५ निर्वाचन क्षेत्रमध्ये १ सय १० स्थानमा विजय हासिल गर्दै स्पष्ट बहुमत ल्यायो । एमाले ६९ सिटसहित दोस्रो स्थानमा रह्यो । संयुक्त जनमोर्चाले ९, नेपाल सद्भावना पार्टीले ६, राप्रपा (चन्द र थापा समूह) ले ४ र स्वतन्त्रसहित अन्य दलले ५ सिट ल्याएका थिए । ३० वर्षे पञ्चायती व्यवस्थाको अन्त्यपछि भएको निर्वाचनमा पूर्वपञ्चहरूले नेतृत्व गरेको राप्रपा पहिलोपटकमै संसद् छिरेको थियो ।कांग्रेसले लोभलाग्दो बहुमतलाई ५ वर्षसम्म जोगाउन सकेन । २०५१ असार २६ मा सरकारले संसद्मा निर्णयार्थ प्रस्तुत गरेको नीति तथा कार्यक्रम पार्टीकै ३६ जना सांसदको असहयोगका कारण पारित हुन नसकेपछि तत्कालीन प्रधानमन्त्री गिरिजाप्रसाद कोइरालाले सोही दिन संसद् भंग गरे । त्यसपछि २०५१ कात्तिक २९ गते भएको मध्यावधि निर्वाचनमा कांग्रेसले बहुमत कायम राख्न सकेन । एमाले ८८ सिटसहित पहिलो दल बन्यो तर बहुमत पुर्याउन सकेन । कांग्रेस ८३ सिटसहित दोस्रो स्थानमा झर्यो । अघिल्लो निर्वाचनमा तेस्रो ठूलो शक्ति रहेको जनमोर्चाले निर्वाचनमात्र बहिष्कार गरेन, चुनावको करिब एक वर्षपछि नेकपा माओवादीको नाममा सशस्त्र विद्रोहमा होमिने निर्णय गर्यो । यो निर्वाचनले एकातिर मनमोहन अधिकारीलाई नेपालको पहिलो कम्युनिस्ट प्रधानमन्त्री बनायो भने अर्कोतिर १० वर्षे माओवादी सशस्त्र द्वन्द्वको आधार निर्माण गर्यो । प्रजातन्त्र पुनःस्थापनाको पहिलो संसद्मा कांग्रेसभित्र देखिएको आन्तरिक कलहको फाइदा एमालेका साथै पूर्वपञ्चहरूको पार्टी राप्रपाले राम्रैसँग लियो । तीन वर्षअघि दुई समूहमा निर्वाचन लडेका चन्द र थापा समूह एकीकरण भएर बनेको राप्रपाले २० सिट जित्यो । मध्यपश्चिम विश्वविद्यालयका राजनीतिशास्त्रका प्राध्यापक अर्जुनबहादुर अयडी नेपाली जनताले प्रजातन्त्र स्थापनापछिको दोस्रो निर्वाचनमै कांग्रेसएमालेप्रतिको असन्तुष्टिलाई व्यक्त गरेका बताउँछन् । उतिबेला राप्रपालाई वैकल्पिक शक्तिका रूपमा अघि सार्न खोजेका त होइनन् तर मोडरेट भएर आउँछ भने राप्रपालाई अघि सारेर ठीक गर्छौं भन्ने स्पष्ट सन्देश दिएका हुन्, उनले भने, वास्तवमा उतिबेला राप्रपाले पाएको जनमतलाई कांग्रेसएमालेको विकल्पको सुरुवाती लक्षणका रूपमा लिन सकिन्छ ।कुनै पनि दलको बहुमत नआउँदा प्रतिनिधिसभाको यस कार्यकालमा थुप्रै बेथिति देखिए । अधिकारीपछि कांग्रेसका शेरबहादुर देउवा र गिरिजाप्रसाद कोइराला तथा राप्रपाका लोकेन्द्रबहादुर चन्द र सूर्यबहादुर थापा गरी ५ जना प्रधानमन्त्री भए । सत्ता जोगाउन पजेरो काण्डदेखि जम्बो मन्त्रिपरिषद् बने । पञ्चायत जोगाउन बहुदलीय व्यवस्थाको खिलाफमा लागेका राप्रपाका नेताद्वय चन्द र थापाले पाँच वर्षमै नयाँ व्यवस्थामा पनि प्रधानमन्त्री बन्ने अवसर पाए । सशस्त्र द्वन्द्वको रापतापकै बेला २०५६ मा तेस्रो आमनिर्वाचन भयो । २०५१ को मध्यावधि निर्वाचनको पीडा मेट्न कांग्रेस एकताको सन्देशसहित निर्वाचनमा गयो । पार्टी सभापति गिरिजाप्रसाद कोइरालाले कृष्णप्रसाद भट्टराईलाई प्रधानमन्त्रीका रूपमा अघि सारे । कांग्रेसले १ सय ११ सिटसहित २०४८ कै हैसियतमा पुनरागमन गर्यो । एमाले ७१ सिटसहित दोस्रो, राप्रपा ११ सिटसहित तेस्रो शक्ति बन्यो । सद्भावना पार्टी र जनमोर्चाले ५५ र अन्य दलले ३ सिट जिते । प्रतिनिधिसभाको तेस्रो कार्यकाल सुखद रहन सकेन । भट्टराई बहुमतको सरकारको प्रधानमन्त्री त बने तर आधा कार्यकाल पनि पूरा हुन नपाउँदै पार्टीभित्रको जालझेलका कारण सत्ताबाट बहिर्गमन हुनुपर्यो । भट्टराईको बहिर्गमनमात्र होइन, सत्ताकै खिचातानीमा कांग्रेस विभाजित भयो । देउवाको नेतृत्वमा नेपाली कांग्रेस (प्रजातान्त्रिक) बन्यो । उनले २०५९ जेठमा दुई वर्ष कार्यकाल छँदै संसद् भंग गरेर मध्यावधिमा जाने निर्णय गरे । तर निर्वाचन गर्न नसकेको आरोपमा तत्कालीन राजा ज्ञानेन्द्र शाहले अक्षम घोषणा गर्दै पदच्युत गरेर २०५९ असोज १८ मा सूर्यबहादुर थापालाई प्रधानमन्त्री नियुक्त गरे । राजाको कदमविरुद्ध दलहरू सडकमा गएपछि ७ महिनामै आफ्नो निर्णय सच्याउँदै देउवालाई पुनः प्रधानमन्त्री नियुक्त गरे । तर सशस्त्र द्वन्द्वको पृष्ठभूमिमा राजनीतिक दल र नेताहरूको कमजोरीको फाइदा उठाउँदै ज्ञानेन्द्रले २०६१ माघ १९ मा संकटकाल घोषणा गर्दै शासन सत्ता आफ्नो हातमा लिए ।२०६२६३ को दोस्रो जनआन्दोलनले राजालाई मात्र सत्ताको कुर्सीबाट झारेन, नेपालबाट राजतन्त्रको अन्त्य गर्यो । त्यसपछि २०६४ मा संविधानसभाको निर्वाचन भयो । उक्त निर्वाचनबाट नयाँ राजनीतिक शक्तिका रूपमा नेकपा माओवादीको उदय भयो । शान्तिपूर्ण राजनीतिमा पदार्पण गरेको करिब दुई वर्षमै प्रत्यक्ष र समानुपातिकमा गरी २ सय २० सिटसहित निर्वाचनबाट पहिलो ठूलो शक्ति बन्यो । प्रत्यक्ष र समानुपातिकका ५ सय ७५ सिटमध्ये कांग्रेस १ सय १० सिट र एमाले १ सय ३ सिटमा खुम्चिए । मधेस आन्दोलनबाट जन्मिएको मधेसी जनअधिकार फोरमले पहिलोपटकमै ५२ सिट हात पार्यो । फोरमले प्रत्यक्षतर्फ कांग्रेस (३७) र एमाले (३३) को हाराहारी ३० सिटमा जित्यो । प्रत्यक्ष र समानुपातिकमा तमलोपाले २० सिट र सद्भावना पार्टीले ९ सिट हात पारे । अन्य दलले प्रत्यक्षमा ७ सिट र समानुपातिकमा ५४ सिट लिए । जनताका प्रतिनिधिमार्फत नयाँ संविधान बनाउने मुख्य कार्यभार बोकेको संविधानसभा आफ्नो उद्देश्यमा सफल हुन सकेन । विगतमा प्रतिनिधिसभामा देखिएका सत्ताकेन्द्रित विकृति संविधानसभामा पनि भित्रिए । संविधानसभाको पहिलो कार्यकालमा मन्त्रिपरिषद्का अध्यक्ष खिलराज रेग्मीसहित ५ जना प्रधानमन्त्री बने । तर संविधान नदिएरै संविधानसभाको अन्त्य भयो ।२०७० मा दोस्रो संविधानसभाको निर्वाचन भयो । शान्तिपूर्ण राजनीतिमा आएको पहिलो वर्षमै देशको सबैभन्दा ठूलो शक्तिका रूपमा उदाएको नेकपा माओवादी तेस्रो स्थानमा झर्यो । संविधानसभाका ५ सय ७५ सिटमध्ये कांग्रेस १ सय ९८ सहित पहिलो, एमाले १ सय ७५ सहित दोस्रो शक्ति बने । माओवादीले प्रत्यक्षमा २६ र समानुपातिकमा ५४ सिट गरी ८० सिटमा चित्त बुझायो । मधेसवादी दलको आकार पनि निकै खुम्चियो । फोरम लोकतान्त्रिक १४, तमलोपा ११ सिटमा झरे । बरु राप्रपाले प्रत्यक्षमा २ सहित १३ सिट जित्यो । प्रत्यक्षमा एक सिट पनि नजितेको राप्रपा नेपालले समानुपातिकमा २४ सिट हात पार्यो । कमल थापा नेतृत्वको उक्त पार्टी हिन्दु राष्ट्र घोषणा र राजा फर्काउने एजेन्डासहित निर्वाचनमा गएको थियो । निर्वाचनमा अन्य दलले प्रत्यक्षतर्फ ७ सिट र समानुपातिकतर्फ ४७ सिट जितेका थिए ।राजनीतिक विश्लेषक पुरञ्जन आचार्य नेपालका हरेक निर्वाचनले कांग्रेस र एमालेलाई मूलधारको राजनीतिक दलका रूपमा स्थापित गरेको बताउँछन् । २०६४ मा माओवादी ठूलो दल बने पनि उसले आफूलाई कायम गर्न सकेन, त्यसैले अन्य दलहरू सहायक (हाँगा) बनेका छन्, उनले भने । दुई वर्ष कार्यकाल तोकिएको दोस्रो संविधानसभाले समयमै नयाँ संविधान दियो । संविधानसभाको उक्त कार्यकालमा पनि सत्ताका विकृत खेल नभएका होइनन् तर नयाँ संविधान बनेपछि संविधानसभाका कमजोरी ओझेलमा परे । नयाँ संघीय संरचनाअनुसार २०७४ मा पहिलोपटक प्रतिनिधिसभा र प्रदेशसभाको निर्वाचन भयो । यो निर्वाचनबाट नेपालमा पहिलोपटक चुनावी गठबन्धनको परम्परा थालनी भयो । यसअघिका निर्वाचनमा दलहरू एक्लाएक्लै प्रतिस्पर्धा गरेर संसद्मा पुगेपछि सरकार निर्माणका लागि गठबन्धन गर्थे । २०७४ मा एमाले र माओवादीबीच वाम गठबन्धन बन्यो । गठबन्धनकै बलमा एमाले पुनः पहिलो दल बन्यो । प्रतिनिधिसभाका प्रत्यक्ष र समानुपातिक गरी २ सय ७५ सिटमा १ सय २१ सहित पहिलो दल बन्यो । प्रत्यक्षतर्फ माओवादीभन्दा कम सिटमा जिते पनि समानुपातिकको आडमा कांग्रेस ६३ सिटसहित दोस्रो ठूलो दल बन्यो । माओवादीले ५३, राजपाले १७, संघीय समाजवादी फोरमले १६ र अन्य दलले ३ सिट जिते ।निर्वाचनका बेला बनेको एमालेमाओवादी गठबन्धन पार्टी एकतामार्फत नेकपा बन्यो । नेकपाले संघका साथै मधेसबाहेक ६ वटा प्रदेशमा सरकार बनायो । यद्यपि नेकपाले झन्डै दुई तिहाइको बहुमतलाई जोगाउन सकेन । नेकपाभित्रको सत्ताकेन्द्रित संघर्षले पार्टी फुटको अवस्थामा पुग्यो । विवाद सर्वोच्च अदालत पुगेपछि अदालतको फैसलाबाट एमाले र माओवादी केन्द्र पूर्ववत् अवस्थामा पुगे । एमालेबाट माधवकुमार नेपालको नेतृत्वमा नयाँ पार्टी एकीकृत समाजवादी जन्मियो । २०७४ को निर्वाचनपछि राजपा र संघीय समाजवादी फोरमको एकताबाट बनेको जसपा पनि विभाजित भयो । संसद्को पछिल्लो कार्यकालमा तत्कालीन प्रधानमन्त्री केपी शर्मा ओलीले दुईपटक संसद् विघटनको निर्णय गरे । सर्वोच्च अदालतको आदेशबाट दुइटै निर्णय बदरमात्र भएनन्, अदालतकै आदेशबाट २०७८ असार २८ मा कांग्रेस सभापति शेरबहादुर देउवा पाँचौंपटक प्रधानमन्त्री बने । उनकै नेतृत्वमा माओवादी केन्द्र, एकीकृत समाजवादी, राष्ट्रिय जनमोर्चा र जसपा सम्मिलित सत्ता गठबन्धन निर्माण भयो । निर्वाचनमा भने जसपा गठबन्धनसँग रहन सकेन ।यसपटकको निर्वाचनको प्रारम्भिक परिणाम हेर्दा कांग्रेस र एमाले पहिलो र दोस्रो ठूलो दल हुने करिब निश्चितजस्तै देखिन्छ । बरु ५ महिनाअघि स्थापना भएको रवि लामिछाने नेतृत्वको राष्ट्रिय स्वतन्त्र पार्टी (रास्वपा) को चामत्कारिक उदयले कांग्रेस र एमालेजस्ता परम्परागत दललाई झस्काएको छ । माओवादी, एकीकृत समाजवादीलगायत दललाई संकटको घण्टी बजाएको छ । मध्यपश्चिम विश्वविद्यालयका राजनीतिशास्त्रका प्राध्यापक अयडी परम्परागत राजनीतिक दलप्रतिको असन्तुष्टिको प्रतिक्रियाका रूपमा आएकाले रास्वपाको भविष्यबारे यसै भन्न नसकिने बताउँछन् । रास्वपा सैद्धान्तिक र सांगठनिक रूपमा स्पष्ट र बलियो आधार भएको दल होइन, परम्परागत दलप्रतिको तीव्र असन्तुष्टिको बीचबाट यसको उदय भएको हो, उनी भन्छन्, वैकल्पिक राजनीतिक शक्तिका रूपमा आएकाले भविष्यमा यसले जनताबीच स्थापित गर्न सकेन भने नेपाली राजनीतिमा वैकल्पिक राजनीतिक अभियान संकटमा पर्ने देखिन्छ । नयाँ क्रान्तिको नारा बोकेको माओवादी, पहिचानको एजेन्डा बोकेको मधेसवादी दल र परिवर्तनको एजेन्डा बोकेको विवेकशील साझाले जनस्तरमा आफूलाई स्थापित गर्न नसकिरहेका बेला रास्वपाले पनि संसद्मा पुगेपछि जनताको अपेक्षा पूरा नगरे वैकल्पिक राजनीतिप्रति वितृष्णा उत्पन्न गर्ने उनको भनाइ छ ।राजनीतिक विश्लेषक आचार्य नेपालको राजनीतिमा रास्वपाले पहिलोपटक सुशासन र आर्थिक एजेन्डा बोकेर चुनावमा जाँदा सफलता पाएको बताउँछन् । भोलि संसद्मा गएपछि उसको संसदीय भूमिका कस्तो हुन्छ हेर्न बाँकी छ तर निर्वाचनका बेला अघि सारेका सामाजिक सुधार, सुशासन र आर्थिक एजेन्डा स्थापित गर्न सक्यो भने उसले लामै गति लिन सक्छ, उनले भने ।"
मनाङ र मुस्ताङमा कांग्रेस विजयी,"(काठमाडौं)  प्रतिनिधिसभातर्फ सोमबार रातिसम्म ३ स्थानको परिणाम आएको छ । मनाङ र मुस्ताङमा कांग्रेसले र ललितपुर२ मा एमालेले जित निकालेका छन् । मुस्ताङमा योगेश गौचन थकाली, मनाङमा टेकबहादुर गुरुङ र ललितपुर२ मा प्रेमलाल महर्जन विजयी भएका हुन् ।मनाङमा कांग्रेसका गुरुङले एमालेका पोल्देन छोपाङ गुरुङलाई ३ सय २८ मतले पछि पार्दै प्रतिनिधिसभाको यात्रा तय गरेका हुन् । उनले २ हजार ५ सय ७५ मत प्राप्त गर्दा पोल्देनले २ हजार २ सय ४७ मत प्राप्त गरेका छन् । २०७४ मा एमालेका पोल्देनले टेकबहादुरलाई २ सय ८९ मतले पराजित गरेका थिए । प्रदेशसभा (१) मा कांग्रेसका मुनिन्द्रजंग गुरुङ निर्वाचित भएका छन् । १ हजार २ सय ५५ मत पाएका उनले एमालेका राजनबहादुर गुरुङलाई ३ सय ३० मतान्तरले पराजित गरेका हुन् । प्रदेशसभा (२) मा स्वतन्त्र उम्मेदवार राजीव गुरुङ निर्विरोध निर्वाचित भएका छन् । मनाङमा मतदाता ६ हजार ७ सय ७९ रहेकामा ४ हजार ८ सय ४५ मत खसेको थियो । मुस्ताङमा प्रतिनिधिसभा र प्रदेशसभाका तीन वटै सिटमा कांग्रेस उम्मेदवार विजयी भएका छन् । प्रतिनिधिसभातर्फ थकालीले निवर्तमान प्रतिनिधिसभा सदस्य प्रेमप्रसाद तुलाचनलाई ९ सय १४ मतले पराजित गरेका हुन् । थकालीले ३ हजार ९ सय ९२ मत ल्याउँदा तुलाचनले ३ हजार ७८ मत मात्र पाए । ०५० वैशाख २७ मा लेतेमा जन्मिएका थकाली कांग्रेस नेता एवं मुस्ताङ जिल्ला सभापति रोमी गौचनका छोरा हुन् । कांग्रेसका गौचन र एमालेका तुलाचन छिमेकी र राजनीतिक तथा पारिवारिक रूपमा चिरपरिचित प्रतिद्वन्द्वी हुन् । थासाङ गाउँपालिका३ लेते बेनीजोमसोम सडकमाथि तुलाचनको र सडकमुनि गौचनको घरहोटल छन् । रोमी ०७४ को निर्वाचनमा तुलाचनसँग पराजित भएका थिए । कांग्रेसले यसपटक पनि रोमीलाई नै टिकट दिएको थियो तर उनले छोरालाई अघि सारेका हुन् । थकालीले ब्याचलर अफ बिजनेस म्यानेजमेन्ट उत्तीर्ण गरेका छन् । उनी साविक लेते गाउँ सभापति, कांग्रेस जिल्ला सदस्य हुँदै हाल गण्डकी प्रदेश सदस्य र महाधिवेशन प्रतिनिधि हुन् । उनको लेतेमा होटल कालोपानी र पोखरामा त्रिथुंगा ट्राभल्स एन्ड टुर्स प्रालि छ । मुस्ताङमा किबीलगायत अर्गानिक कृषि फार्म पनि सञ्चालन गर्दै आएका छन् । प्रदेशसभा (१) मा नम्डु गुरुङ र प्रदेशसभा (२) मा विकल शेरचन चुनिएका छन् । कांग्रेस मुस्ताङका सहसचिव गुरुङ १ हजार ४८ मत ल्याएर विजयी भएका हुन् । उनका प्रतिद्वन्द्वी एमालेका इन्द्रधारा ड्याडु विष्टले ७ सय ९३ मत मात्रै पाए । विष्ट यसअघि उक्त क्षेत्रबाट प्रदेश सांसद थिए । उक्त क्षेत्रमा १ हजार ८ सय ५५ मत खसेकामा १४ मत बदर भयो । गुरुङको बारागुङ मुक्तिक्षेत्र गाउँपालिकामा रेस्टुरेन्ट छ । उनले पुल हाउस पनि सञ्चालन गर्दै आएका छन् । प्रदेशसभा २ मा शेरचन २ हजार ७ सय २३ मत ल्याएर विजयी भए । उनले एमालेका चन्द्रमोहन गौचनलाई पराजित गरेका हुन् । गौचनले २ हजार ५ सय ६५ मत पाए । शेरचन कांग्रेस मुस्ताङका सचिव हुन् । लामो समय कोरियामा रोजगारी गरी फर्केका शेरचन होटल व्यवसायी र यातायात व्यवसायी हुन् । शेरचन सामाजिक संघसंस्थामा समेत सक्रिय छन् । पराजित गौचन एमाले जिल्ला अध्यक्ष हुन् । उनी ०७४ को निर्वाचनमा समानुपातिकबाट प्रदेश सांसद थिए ।गत स्थानीय तह निर्वाचनमा मुस्ताङका पाँच पालिकामध्ये चार वटा एमालेले जितेको थियो । कांग्रेसले प्रतिनिधिसभा र प्रदेशसभाका सबै सिट जितेर बदला लिएको छ । ०७० सालअघिसम्म मुस्ताङमा कांग्रेसको दबदबा थियो । त्यतिबेलासम्म तुलाचन कांग्रेसमै थिए तर सामाजिक र आर्थिक हैसियतमा रोमीले सधैं किनारामा राख्न खोजेको भन्दै तुलाचन ०७४ साउन १८ मा एमाले प्रवेश गरेका थिए । सोही वर्ष भएको निर्वाचनमा उम्मेदवार भएर उनले रोमीलाई हराएका थिए । मुस्ताङमा प्रतिनिधिसभातर्फ ८९ मत बदर भएको छ । १० हजार ९ सय ५७ मतदाता रहेको मुस्ताङमा ७ हजार २ सय ५९ मत खसेको थियो ।ललितपुरमा प्रेमलालको फराकिलो मतान्तरललितपुर२ मा एमालेका प्रेमलाल महर्जन १५ हजार २५ मत ल्याई विजयी भएका छन् । उनले हाम्रो नेपाली पार्टीका सुदिन शाक्यलाई ६ हजार १ सय ३९ मतान्तरले पराजित गरेका छन् । उनका निकटतम प्रतिस्पर्धी शाक्यले ८ हजार ८ सय ८६ मत ल्याए । यस्तै राष्ट्रिय स्वतन्त्र पार्टीका बुद्धरत्न महर्जनले ८ हजार ६ सय ६६ र सत्ता गठबन्धनका तर्फबाट उम्मेदवार बनेका एकीकृत समाजवादीका कृष्णलाल महर्जनले ८ हजार २ सय ६४ मत पाए । राप्रपाका रघुवरराज थापाले ६ हजार ६ सय ४६ मत ल्याए ।विजयी महर्जन २०४१ सालमा पुल्चोक इन्जिनियरिङ क्याम्पसबाट एमाले अनेरास्ववियुमा आबद्ध हुँदै प्रजातान्त्रिक राष्ट्रिय युवा संघको केन्द्रीय सचिवालय सदस्य भएका थिए । पाटन गुइटटोलमा जन्मिएका उनी २०४९ र २०५४ मा वडाध्यक्ष निर्वाचित भएका थिए । ज्यापू समाजका पूर्वअध्यक्ष रहेका महर्जन एमाले ललितपुर२ का क्षेत्रीय अध्यक्ष, जिल्ला कमिटी सचिवालय सदस्य हुँदै हाल वाग्मती कमिटी सदस्य छन् । उनले एमए र एलएलबी गरेका छन् ।"
दनुवार बस्तीका दुःख,"(सिन्धुली)  निमोनिया जितेकी भए डेढ वर्षकी नातिनी अहिले हजुरबुबाको काखमा लुटुपुटु गरिरहेकी हुन्थिन् । सिन्धुलीको दुधौलीस्थित मदन भण्डारी राजमार्ग छेवैमा घर भएका ६० वर्षीय जीवनाथ दनुवारले एक वर्षअघिको घटना सुनाए । सात महिनाकी नातिनीको उपचार गर्न जनकपुर अस्पताल पुर्याइयो । भेन्टिलेटरमा राखेर उपचार गर्दा झन्डै पाँच लाख ऋण लाग्यो । तर नातिनी बाँचिनन् । ब्याज थपिने डरले एक कट्ठा १० धुर ऐलानी जग्गामध्ये आधा बेचेर ऋण तिरे । सम्पत्तिको नाउँमा अब झुप्रो घर मात्रै बाँकी छ । सानैदेखि जमिनदारको हरूवाचरुवा बसेर जीविका गर्दै आएका जीवनाथको सुखका दिन कहिल्यै आएनन् । नातिनी बितेपछि हलो जोत्दै गर्दा गोरुले हानेर छोरो घाइते भए । उपचार गर्दा ८० हजारजति ऋण लाग्यो । उनकी श्रीमती उच्चरमन्तीको २० वर्षदेखि आँखा रसाउने, दुख्ने समस्या थियो । लहानमा गएर उपचार गरे । आँखा दुख्न निको पारेर घर फर्किंदा कान नसुन्ने भएकी छन् । जीवनाथ आफैंलाई तीन महिनादेखि घुँडा दुख्ने समस्या छ । उनले सकी नसकी बनिबुतो नगरे चुलो बल्दैन । उपचार गर्न पैसा छैन । छोरा र बूढीलाई उपचार गराउँदाकै तिरेको छैन, ऋण गर्न साहु महाजनले दिँदैन, उनले भने । संविधानमा हरेक नागरिकलाई निःशुल्क आधारभूत स्वास्थ्य सेवाको अधिकार उल्लेख छ । सरकारले स्वास्थ्य बिमाको अभियान पनि चलाउँदै आएको छ । तर बनिबुतो गरेर जीविका चलाउँदै आएका जीवनाथ परिवारजस्तै दनुवार समुदायलाई राज्यका कार्यक्रम र अभियानले कहिल्यै छुँदैन । दुधौलीको तल्लो खुट्टेपानीमा सय घरधुरी दनुवार बसोबास छ । सदियौंदेखि खेतीपाती र पशुपालन गर्दै आएका यो समुदायमा गरिबी र अशिक्षा व्याप्त छ । दुधौली नगरपालिका३ की वडाध्यक्ष भद्राकुमारी माझीले भनिन्, यहाँ जनजाति (दनुवार) र दलित समुदायको बाहुल्यता छ । गरिबी छ, रोजगारी छैन, प्रायः सुकुम्बासी छन् । गाउँमा कमाइ खाने बाटो नभएपछि जीवनाथका छोराबुहारी पाँच महिनाअघि काठमाडौं पसे । उपचार गर्दाको ऋण तिर्न कुखुरा फार्म खोलेका छन् । खानकै दुःखले अरू तीन छोरीलाई सानैमा विवाह गरेर पठाइदिए । घरमा जीवनाथ दम्पती छन् । दुवै अशक्त छन् । हिउँद लागेपछि कमला नदी र जंगलबाट चिसो सिरेटो चल्छ । बाँस र टायलले बारेको घरले सिरेटो छेक्दैन । शीत परेर छानो चुहिन्छ । न्यानो लुगा, डसना किन्ने पैसा छैन । न्यायो हुन आगो बाल्नुपर्छ । दाउरा लिन चुरे पुग्नुपर्छ । परालमै सुत्थ्यौं, पराल नै ओढ्थ्यौं कस्ता दुःख काटेर आइयो, जीवनाथ पिरोलिन्छन्, गत्तिलो घरमा बस्न पाएको भए, न्यायो राख्न पाएको भए, नातिनीलाई निमोनियाले लग्दैनथ्यो होला । मदन भण्डारी राजमार्ग आसपास बसोबास गर्ने दनुवारहरू पहिले कमला नदी किनारतिर बस्थे । नदीमा बाढी आएर खेती र बस्ती नै बगेपछि वन फाँडेर ऐलानीमा बस्न थालेका हुन् । अधिकांश दनुवार समुदायको घर अस्थायी खालको छ । खानलाई जोहो गर्दागर्दै ठिक्क हुन्छ । बलियो, न्यानो घर बनाउने क्षमतै पुग्दैन, बर्खामा झरी, हिउँदमा शीत चुहिन्छ । सुत्केरी र काखका बच्चा, बूढाबूढीलाई स्वास्थ्य समस्या हुने गर्छ, स्थानीय स्वास्थ्य स्वयम्सेविका सरिता मिजारले भनिन् । यतिमात्रै होइन, चुरेको खहरेका गेग्रानले बर्सेनि बाली र घर छोप्छ । हात्तीका बथान बस्ती पसेर बाली नष्ट पार्छन् । घरहरू भत्काइदिन्छ । खहरेले घर पुरिएला भन्ने डर, हात्तीले उधिन्देला भन्ने डर, हाम्रो जिन्दगी डरैडरमा बितेको छ, स्थानीय मायावती दनुवारले भनिन् । खेतीपातीमा बदलाव आइदिएको खण्डमा महाभारत र चुरे काखका दनुवार बस्तीले भोकमरीको संकट बेहोर्नुपर्छ । दनुवार महिलाहरू चोयाको ढकिया, मान्द्रो बुनेर पनि आयआर्जन गर्थे । खेतीपाती भित्र्याएपछि पुस, माघ र फागुनमा दनुवार परिवारमा हरेक महिला ढकिया, मान्द्रो बुन्थे । ६२ वर्षीया मुन्डी दनुवार एउटा मान्द्रो बेचेर चार हजारसम्म कमाउँथिन् । बेच्न जान बजार पुग्नुपर्थेन । किन्ने मान्छे गाउँमै आइपुग्थे । बिस्तारै जंगलमा चोया पाउन छाड्यो । अब त बिटा लिन (चोया लिन) चुरे पुग्नुपर्छ, बास बस्दै जानुपर्छ, उनले भनिन्, धेरै टाढा जानुपर्ने भयो, हात्ती, बाघको डर हुन्छ । यसपछि उनको आयआर्जन बन्द भयो । अभावको जीवनसित भुक्तभोगी भइसकेका उनीहरूलाई कसरी गुजारा चलाउने भन्नेकै चिन्ता हुन्छ । सम्पत्ति दोब्बर, तेब्बर बनाउने लोभमा राजमार्ग छेवैको यो बस्तीले बेलाबखत ठगीको समस्या बेहोर्दै आएको छ । गत असारमा एक वृद्ध दम्पतीबाट मायावती दनुवार ३ लाख ५० हजार नगद र झन्डै चार तोला सुन ठगिएकी थिइन् । अपरिचित वृद्ध दम्पती राजमार्गकै बाटो भएर सर्प नचाउँदै बस्ती छिरेका थिए । त्यस साँझ मायावतीको घरमा बास बसे । भोलिपल्ट ठगेर गए । पूर्वी नेपाल र काठमाडौंलाई जोड्ने मदन भण्डारी राजमार्ग उनीहरूको बस्ती भएर जान्छ । उनीहरूका बस्तीमा भने शिक्षा, स्वास्थ्य, सिँचाइजस्ता पूर्वाधारको अभाव कहिल्यै हटेन । खेती गर्न सिँचाइको कुलो छ । त्यसले सिजनअनुसारका तरकारी खेती गर्न पानी पुग्दैन । दनुवार समुदायलाई पाइप किनेर सिँचाइ गर्ने आर्थिक क्षमता पुग्दैन । दनुवार एक युवा कतारमा सात वर्ष काम गरेर डेढ महिना अघि घर फर्के । विदेशमा सिकेको कृषिको सीपअनुसार खेती गर्ने सोच बनाए । तर, हात्ती आउने, खहरे उर्लिने र सिँचाइ समस्याले गर्दा द्विविधामा छन् । रोजगारी अभावकै कारण यहाँका अधिकांश घरका युवा रोजगारीका लागि अन्यत्र गएका छन् । दनुवार बस्तीपारि कालापानी बजार छ । स्वास्थ्य चौकी र स्कुलको अलि राम्रो सुविधा छ । मुद्दा मामिला मिलाउन त्यहीँको प्रहरी चौकी पुग्नुपर्छ । तर सिधा बाटो नहुँदा तीन किमि घुमेर जानुपर्छ । पहिले बाटै थिएन, बर्खा तर्न नसकेर बच्चाहरू पढ्न जानै छाडे । मान्छे वर्षैपिच्छे बगेर मर्थे, दुई वर्षजति भयो कमला नदीमा पुल बनेको तर घुमाउरो पर्ने हुँदा हामीलाई पायक पर्दैन, दनुवार अगुवा मुसो अधिकारी दनुवारले भनिन्, यो बस्तीलाई सिधा आउजाउ हुने गरी झोलुंगे पुल हाल्ने भनेर परारै सर्भे गरेको थियो, बनेको छैन । उनीहरूको राजनीतिक र प्रशासनिक तहमा पहुँच पुग्दैन भन्ने उदाहरण हो यो । नेता चुनावका बेला आउँछन्, जित्छन्, काठमाडौं बस्छन्, जीवनाथले भेटमा भनेका थिए । दुधौलीका नगर प्रमुख दिनेश अधिकारी दनुवारले पुस्तौंदेखि शिक्षाको कमी, आर्थिक, राजनीतिक, सामाजिक पहुँचमा कमीले गर्दा जीवनस्तर कमजोर रहेको बताए । विपन्न वर्गको जनसंख्या बढी छ । दलित, विपन्न परिवारका लागि सीपमूलक, रोजगारी सिर्जना गरेर, बालकक्षादेखि प्रौढ कक्षासम्म शिक्षामा जोडेर जीवनस्तर सुधार्ने योजना छ, उनले भने ।"
मतपेटिका आइनपुग्दा गणना सुरु भएन,"आनन्द गौतम (ताप्लेजुङ), दीपेन्द्र शाक्य (संखुवासभा) र कृष्णप्रसाद गौतम (सुर्खेत)"
निःसन्तानलाई सामाजिक अवगालको पीर,"(लुम्बिनी)  प्रेमविवाहको निर्णय उनीहरूका लागि आफैंमा साहसिक निर्णय थियो । लुकीछिपी गरेको प्रेमलाई विवाह बन्धनमा बाँधेर रूपन्देहीको तिलोत्तमा१७ का दम्पती सुरुका केही वर्ष निकै खुसी थिए । तर, जति वर्ष बिते, उति नै अर्को चिन्ता बढ्यो, सन्तान नहुनुको । जोडी बाँधेको ११ वर्ष बित्यो । दुःखको केन्द्र छ निःसन्तानपना । सन्तानको आसमा उनीहरूले बेहोरेका हैरानीको लामो कथा छ । खान, लाउनको संघर्ष त गरेकै थिए । स्याङ्जा घर भएका उनीहरू विवाहपछि रोजगारीका क्रममा जोडी नै डेढ वर्ष भारत बसेर फर्के । त्यसपछि श्रीमान् रोजगारीका क्रममा कोरिया गए । तर त्यही बेला श्रीमतीको मनोरोग झनै बल्झियो । निःसन्तान हुनुको पीर त थियो नै, छोराछोरी छैनन् भनेर चिनेजानेकाले गर्ने प्रश्न, आफन्तले राख्ने चासोले उनलाई बारबार आहत तुल्याउँथ्यो । पत्नीको बिग्रँदो स्वास्थ्यकै कारण युवकले उनलाई माइती नजिकै डेरा खोजेर राखिदिएका थिए । तर पनि समस्या सुल्झिएन । उनले भने, श्रीमतीको स्वास्थ्य बिग्रिँदै गए पनि भन्नेबित्तिकै न आउन सकें, न त सम्झाउन नै । चारवर्षे रोजगारी सकेर स्वदेश फर्केपछि उपचारका क्रममा उनले थाहा पाए, पत्नीलाई मानसिक रोगको समस्या गहिरिइसकेको रहेछ । शंकापूर्ण सामाजिक व्यवहार, पेचिला पारिवारिक प्रश्न र विभेदका कारण उनमा मानसिक समस्या बढेको देखिन्छ । पछिल्ला दुई वर्षयता उनी चिकित्सकको सल्लाहमा औषधि सेवन गर्दै छिन् । युवकले बह पोखे, धेरै औषधि गरियो, सबका कुरा सुनेर जेजे गर्नुपर्छ गरियो तर केही पार लागेन । हिजोआज उनलाई एउटा मात्र सन्तान भइदिए श्रीमती निको हुन्थिन् भन्ने लाग्छ । जसले देखे पनि अब बेला भएन र ? किन बच्चा नजन्माएको भन्ने प्रश्नको ओइरो लगाउँछन्, उनले भने, श्रीमती कसैका बच्चा देखेर भक्कानिन्छे, उसले नदेखोस् भनी म एक्लै कोठामा रुन्छु । कुनै पनि जोडीका लागि सन्तान रहर हो । कुनै शारीरिक समस्याका कारण हुन सकेन भने चिकित्सकीय परामर्शमा पुगेकै हुन्छन् । निःसन्तान हुनु रहर होइन । तर विवाहको केही वर्ष बितेपछि पनि सन्तानको रहर नगर्ने वा नभएका दम्पतीलाई समाजले तिखो कटाक्ष मात्र गर्दैन, अवगालयुक्त व्यवहार पनि गर्छ । आफन्तले नै प्रश्न गर्छन् । माथि उल्लिखित जोडी समाजमा भएका धेरै निःसन्तानमध्येका प्रतिनिधि पात्र हुन् । सामाजिक, पारिवारिक प्रश्न र आक्षेपले दम्पतीको आत्मसम्मानमाथि चोट पुग्छ । सन्तानको आसमा वर्षौं भौंतारिएका दम्पतीहरू सामाजिक व्यवहारका कारण मानसिक समस्या भोगिरहेका छन् । तिलोत्तमा६ का एक दम्पतीले सन्तानको आसमा खर्चेको २२ वर्ष जीवनभरिलाई पुग्ने गरी थकानको विषय बनेको बताए । १५ लाख रुपैयाँ खर्च गरेर धेरै अस्पताल, धामीझाँक्री, आयुर्वेदिक औषधालय धाउँदा पनि बच्चा नभएकाले हार मानेको उनीहरूले बताए । हामीले जसले जे भन्यो, ती सबै उपाय अपनायौं, उनीहरूले भने, केही उपाय लागेन, मानसिक रोगी बन्यौं, औषधि चलिरहेको छ । सामाजिक अवगाल र मानसिक अशान्तिबाट बच्न सकिन्छ कि भनेर यो दम्पती अहिले एक धार्मिक समूहको संगतमा पुगेको छ । चाहेर मात्र नहुने रहेछ, उनीहरूले भने, रुँदारुँदा आँखा थाके, सुन्दासुन्दा कान टट्याए । तर, हामीले सन्तानको खुसी पाउन सकेनौं । घरका अन्य सदस्यका सन्तान खेलाउनसमेत बच्चा नभएकी भनेर नदिने कारणले धेरै पटक एकान्तमा रोएको, मर्ने प्रयास गरेको र श्रीमान्श्रीमतीबीच मनमुटाव पनि भएको पत्नीले बताइन् । अनेकौं चोट सहँदा पनि जोडीमा एकअर्काप्रतिको विश्वासकै कारण आफूहरू जिउन सकेका उनीहरूले बताए । उनले भनिन्, अहिले एकअर्काको सहारा बनेर दिन बिताइरहेका छौं ।यी दम्पतीहरूको भन्दा भिन्नै भोगाइ छ रूपन्देहीको दक्षिण मधेस क्षेत्रका निःसन्तानको समस्या । कोटहीमार्ईर् गाउँपालिका३ मा एकै घरमा तीन निःसन्तान दम्पती छन् । उमेरले ४० नाघेका उनीहरूले सन्तानको आसमा चिकित्सकले भनेअनुसारको औषधि सेवन गरिरहेको बताए । चार दाजुभाइमध्ये जेठोका मात्रै सन्तान भएको र अन्य तीन भाइको सन्तान नभएपछि उनीहरू सबैले अनेकन सामाजिक अवगाल बेहोरिरहेका छन् । तीनमध्ये माइला जोडीले औषधि उपचारमा ५ लाख बढी खर्च गरेको सुनाए । बुटवलबाहेकको अस्पताल नगएका उनीहरूले अन्यत्र जाने पैसा नभएकाले वर्षौंदेखि एउटै अस्पतालमा एउटै चिकित्सकलाई देखाइरहेको बताए । वर्षौंदेखि सन्तानको आसमा अस्पताल धाउँदाधाउँदै श्रीमतीलाई मानसिक समस्याजस्तो लक्षण देखिएको छ । माइलाले भने, मानसिक समस्या जस्तो छ, न माइती आफन्त, न त सडक किनारा, बच्चाको कुरा हुने र बच्चा देखिने ठाउँमै कम बस्छे । घरछेउ सानो किराना पसलबाट जोगाएको सबै कमाइ उनले औषधोपचारमा खर्चेर सकेको बताए । पछिल्ला केही समययता भने आफू वर्षको तीन महिना भारतमा काम गर्न जाने र कमाएको पैसा उपचारमा खर्च गर्ने गरेको उनले सुनाए । उनका ४५ वर्षीय साइँलाको पनि कथा उनको भन्दा फरक छैन । निःसन्तान दम्पतीका रूपमा उनीहरूले भोगेको सास्ती, उपचारमा क्रममा भएको ठूलो खर्च दुवैले उनीहरूलाई मानसिक रूपमा कमजोर बनाएको छ । औषधिले नै फाइदा गर्छ भन्दै वर्षौंसम्म त्यसैमा भर परें, उनले भने, केही भएन, पैसा सकियो, अनि म विदेश पसें । १२ वर्ष साउदी अरब बसेर फर्किएका उनले सन्तानका लागि पैसा कमाउन गएको बताए । बीचमा आउने, जाँच गराउने, प्रयास गर्ने गरे पनि सन्तान नभएको उनले सुनाए । उनकी पत्नीलाई सधैं सन्तान नभएको पिरलोले छोपेको छ । स्थानीय महिलालाई सिलाइकटाइको तालिम दिने उनले आफूलाई यही पीरले काममा मन नलाग्ने सुनाइन् । बाटोमा ससाना केटाकेटी देखे पनि आफूलाई भक्कानो छुट्ने गरेको उनले बताइन् । समाजले गर्ने प्रश्न र हेलाहोचोको व्यवहारले आजित भएको बताउँदै उनले भनिन्, बाँझी आई भन्छन्, म कसैसँग बोल्न सक्दिनँ । यस्तो सुन्न बानी परे पनि प्रत्येकपल्ट मन रुन्छ । पीडा त हुन्छ नि !माइला र साइँलाजस्तै कान्छाका दम्पती पनि निःसन्तान हुनुको पीडा भोग्दै छन् । उनीहरूले पनि सामाजिक प्रश्न र अवगाल सहेर बाँचिरहेको सुनाए । बालबच्चा देख्दा दुवै जना रुन्छौं, उनले भने, आफ्नो काख रित्तै भएको व्यथा कसले देख्छ ? यी तीन दाजुभाइको छिमेकमै छन्, उस्तै कथाव्यथा भएका अर्का एक जोडी । विवाहको १० वर्ष भयो, सन्तन छैन । श्रीमतीले हिजोआज उनलाई अर्को बिहे गर्नुस् भन्न थालेकी छन् । ठेलामा फलफूल बेचेर गुजारा गर्ने युवकले वर्षौंदेखि दुःख गरेर कमाएको पैसा उपचारमा खर्चेर सक्दा पनि उपलब्धि नभएको दुखेसो गरे । केही पैसा जम्मा हुन्छ र श्रीमतीले औषधि गर्न खोज्छे, उनले भने, मैले जग्गा जोडेर घर बनाम्ला भनेको सक्ने भइनँ । निःसन्तान हुनुको पीडा आफूले भन्दा श्रीमतीले धेरै भोगिरहेको उनले बताए । उनले भने, निःसन्तान जोडीलाई समाजले घोचपेच गरेरै बिरामी पार्ने रहेछ । निःसन्तान दम्पतीमा बढी घोचपेच महिलालाई गरिन्छ । तर कारण महिलाकै मात्र शारीरिक समस्या नभई पुरुषको पनि कमजोरी कारण हुने गरेको छ । सन्तान नहुनुका धेरै कारणहरू हुने स्त्री तथा प्रसूति रोग विशेषज्ञ डा विष्णु गौतम बताउँछन् । निःसन्तानलाई भाग्य वा पाप अथवा धर्मसँग जोडेर हेर्ने गरे पनि डा गौतम डिम्बाशय, पाठेघर तथा नलीमा हुने समस्याले बच्चा नरहने समस्या हुने प्रस्ट पार्छन् । उनका अनुसार पाठेघर, नली र डिम्बाशयमा हुने ट्युमर, क्यान्सर, नलीमा पिप जम्ने, थाइरोइड, डिम्बाशयमा रगत जम्नेजस्ता लक्षणले बच्चा नजन्मने समस्या आउन सक्ने उनले बताए । क्षयरोग र महिनावारी जन्मजात नै गडबडी भएमा समेत बच्चा जन्माउन सक्ने क्षमता नरहने पनि कारण हुने उनको भनाइ छ । सन्तान जन्माउने क्षमता नहुनुका पछाडि महिला मात्रै जिम्मेवार नभएर पुरुष पनि जिम्मेवार हुन्छन्, यसका अनेकन स्वास्थ्यजन्य कारणहरू जिम्मेवार हुन्छ, उनले भने । पुरुषमा हुने अण्डाशयको समस्या, शुक्रकीट बन्ने प्रक्रियामा हुने समस्या, गानोरिया, भिरिंगीजस्ता रोगका कारण पनि बच्चा नबस्ने समस्या आउन सक्ने डा गौतमले बताए । रूपन्देहीलगायत नेपालका हरेक जिल्लाका दम्पतीले ए लेभल को उपचार गरे पनि निरन्तर खर्च गर्ने बजेट प्रविधिअनुसार बढ्दै जाने तर आफूहरूको आर्थिक स्थिति बलियो नहुने भएकाले एकदुई पटकमै जाँच गराउन छोड्ने गरेको उनको भनाइ छ । जाँच राम्रो नभई समस्या पत्ता लाग्दैन, उनले भने ।"
भूकम्पपीडितलाई उपेक्षा नगर,"दुई साताअघि सुदूरपश्चिम प्रदेशको डोटी जिल्लालाई केन्द्रविन्दु बनाएर गएको ६ दशमलव ६ रेक्टर स्केलको भूकम्पले पुर्याएको क्षतिको विस्तृत विवरण अझै सार्वजनिक भएको छैन । त्यस बेला डोटीको पूर्वीचौकी गाउँपालिकामा छ जनाको मृत्यु भएको थियो भने सात जना घाइते भएका थिए । यसबाहेक कति घर पूर्ण, कति आंशिक क्षति भए भन्नेबारे एकीकृत तथ्यांक उपलब्ध छैन । त्यति बेला जोगिएका घरहरू पनि लगातारको परकम्पले क्षतिग्रस्त बन्दै जाँदा अहिले सुदूरपश्चिमका विभिन्न क्षेत्रमा धेरै परिवार प्लास्टिकमुनि छन् । खोज तथा उद्धारपछि, अस्थायी बासस्थान र राहतमा केन्द्रित हुनुपर्ने सरकारले यो पक्षको बेवास्ता गरिरहेको छ । कतिपय स्थानमा प्रभावित आफैंले अत्यावश्यक सामग्री जोहो गर्नुपरिरहेको छ । यति ठूलो विपद्मा तीनै तहका विपद् व्यवस्थापन समितिहरू अनुपस्थित छन् । भूकम्पबाट प्रत्यक्ष प्रभावित परिवारकै संख्यासमेत अझै यकिन गरिएको छैन । कति परिवारलाई केकस्तो सहयोगको खाँचो छ भन्ने पक्ष ओझेलमा छ । प्रभावितको सरोकारका विषयमा सरकार संवेदनशील देखिँदैन । यसो हुनुमा सधैं सुदूरपश्चिम क्षेत्रलाई उपेक्षा गर्ने केन्द्रीकृत मानसिकता एउटा कारक हुन सक्छ । अर्को, हालको चुनावी माहोलले पनि भूकम्पको घटनालाई छायामा पारिदिएको हुन सक्छ । राजनीतिक दलहरू र निर्वाचन आयोग लगायत सरोकारवालालाई चुनाव लाग्नु त अन्यथा होइन, तर विपद् सम्बन्धी कार्य गर्नुपर्ने राज्य संयन्त्रहरू पनि यसमै अलमलिनु भने अस्वाभाविक छ । पछिल्लो समय विपद् व्यवस्थापनको क्षेत्रमा स्थानीय सरकारहरूलाई बलियो बनाइए पनि तिनको प्रतिकार्य क्षमता निकै कमजोर रहेछ भन्ने यो घटनाबाट देखिएको छ । यो भूकम्पले तीनै तहका विपद् व्यवस्थापन समितिहरूको क्षमता वृद्धिमा सरकार अझ संवेदनशील हुनुपर्ने औंल्याएको छ । खोजउद्धारपछि के गर्ने भन्नेबारे तीनै विपद् व्यवस्थापन समिति अलमल छन् । एउटै पालिकामा मात्र मृत्यु र घाइते हुनेहरू भएकाले पनि अन्य क्षेत्रमा केही कामै गर्नुपर्दैन भन्ने सोच देखिएको छ । जबकि बस्नै नमिल्ने घरहरू प्रदेशभरि धेरै छन् । सरकारी स्तरबाट त्यसको विवरण नआए पनि नेपाल रेडक्रस सोसाइटी डोटीले १ हजार ४ सय १२ घरमा पूर्ण तथा ३ हजार ८ सय २ घरमा आंशिक क्षति पुगेको जनाएको छ । अरू जिल्लामा पनि क्षति पुगेका घर निकै छन् । बझाङको थलरा गाउँपालिकामा मात्र ४५ घर पूर्ण रूपमा भत्किएका, ७३ वटा घर बस्न नमिल्ने गरी चर्किएका र ३ सय ५३ वटा घर जोखिमपूर्ण अवस्थामा छन् । गैरसरकारी संस्था र पालिका पदाधिकारीले राखेका यस्ता तथ्यांकलाई आधार मान्दा धेरै परिवारलाई तत्कालका लागि अस्थायी बासस्थान आवश्यक देखिन्छ । हिउँदको चिसोमा बेमौसमी तरकारी खेतीका लागि प्रयोगमा आउने प्लास्टिकको ओत लागेर बस्नुपरिरहेका प्रभावित परिवारलाई उचित अस्थायी बासस्थानको प्रबन्ध सरकारले तत्काल मिलाउनुपर्छ । अहिले समुदाय आफैंले आआफ्नो हिसाबले अस्थायी बासस्थानको जोहो गरेका छन् । उनीहरूसित लत्ताकपडा तथा औषधिजन्य सामग्रीको अभाव छ । सुत्केरी, बालबालिका र वृद्धवृद्धा चिसोका कारण बिरामी हुने उच्च जोखिममा छन् । अझ थलरा गाउँपालिकाका १८ दलित परिवारका ७५ जनाको स्थिति झनै कष्टकर छ । पाल हाल्नसमेत आफ्नै जमिन नभएका उनीहरू गैरदलितको खेत भाडामा लिएर बसिरहेका छन् । त्यस्तै, कतिपय विद्यालय भवन चर्किएकाले पठनपाठन अवरुद्ध छ । यति ठूलो मात्रामा क्षति र प्रभावितका लागि तत्काल गर्नुपर्ने काम भए पनि सरकार उदासीन देखिनु उदेकलाग्दो छ । संरचना हुँदाहुँदै पनि त्यसको परिचालन नहुनुले स्थानीय जनप्रतिनिधिको क्षमतामाथि पनि प्रश्न उठाएको छ । यसले विपद् व्यवस्थापनका लागि स्थानीय संरचनालाई सक्षम बनाउन अझै ध्यान दिनुपर्ने पाटोलाई पनि उजागर गरेको छ । अस्थायी बासस्थानका लागि स्थानीय स्तरमै बजेट व्यवस्थापन गर्न सकिन्छ, यसका लागि जनप्रतिनिधिहरू सक्रिय हुनुपर्छ । अर्को, यति ठूलो विपद् व्यवस्थापनमा प्रदेश र मुख्य गरी संघको भूमिका पनि उत्तिकै महत्त्वपूर्ण हुन्छ, खास गरी पुनर्निर्माणको पाटोमा । तर, यहाँ त तथ्यांक पनि निकालिएको छैन, प्रभावितको सरोकार सम्बोधन गर्नु त टाढाको कुरा भयो । यही अलमल र उपेक्षालाई अब पनि लम्ब्याउने छुट सरकारलाई छैन ।अतः अस्थायी बासस्थानमा आवश्यक आधारभूत सुविधाका लागि स्थानीय सरकारले अविलम्ब ध्यान दिनुपर्छ । अनि, एकीकृत क्षति विवरण निकाली आवश्यक राहत प्याकेज वितरण र पुनर्निर्माण योजना बनाउन संघ तथा प्रदेश सरकारले नै आवश्यक पहल लिनुपर्छ । चुनावी माहोलको बहानामा भूकम्पपीडित नागरिकहरूले सास्ती भोगिरहनुपर्ने अवस्थाको तत्काल अन्त्य गर्नुपर्छ ।"
सम्पादकलाई चिठी,"मैले भोट दिएर मलाई के हुन्छ र ! जे हुन्छ, उम्मेदवारलाई नै हुन्छ नि भन्ने सोचका कारण निराशा उत्पन्न भई मतदाताको भोट घटेको हो । बोधनाथ पौडेलिििमतदातालाई कहिल्यै सार्वभौम नागरिक हुन नदिने, गरिबी र अभावलाई मासु र पैसामा किनेपछि चुनाव सजिलै जितिन्छ भन्ने स्थापित मनोविज्ञान भएकाहरूले आफ्ना पकेट यरिया र कोर एरिया खोज्दै गरेको लगानी डुब्ने भयो । दुर्गा घर्तीमगरिििएक किसिमले मतदाता नयाँ चीज चाहन्छन् भन्ने पुष्टि पनि हो यो । नारायण भण्डारीिििदलहरूको भद्रगोल राजनीतिको परिणतिले घन्टी बजेको हो । सरु शर्माििियस पटकको मतदान ट्रेन्ड हेर्दा आगामी निर्वाचनमा घन्टीसँग भिड्न एमाले, कांग्रेस, माओवादी, एकीकृत समाजवादी, राप्रपा, जसपा सबै मिलेर गठबन्धन गर्नुपर्ने देखियो । सूर्य लामिछानेिििअब पनि दलहरू नसुध्रिए योभन्दा बढी अधोगति हुनेछ । किशोर भट्टिििखासमा ४५ प्रतिशतभन्दा माथि जनता चुनावमा सहभागी नै भएनन् । तुलसी तिवारीिििदिएकाहरूले पनि बाध्यतावश र निराश हुँदै भोट दिएका छन् । नन आलेिििमतदाता जति सबै विदेशतिर छन् अनि मत बढी खस्छ त ? ध्रुव धड्कनिििमत परिणाम आफ्नो पक्षमा नआउँदा निर्वाचनमा धाँधली भएको छ भन्न नपाउने भनेर पनि माइन्युट गराउनुपर्ने भयो अर्को पटक । सुरेन्द्र महर्जन"
हिउँदे यात्रामा विद्यार्थीहरू,"हिउँद महिनामा स्कुलकलेजमा लामो अवधिको बिदा हुँदा विद्यार्थीहरूलाई कसरी थप ज्ञान, बुद्धि, अनुभव, शारीरिक व्यायाम दिने भन्ने विषयमा निकै चर्चापरिचर्चा गरेरै सिक्किम विश्वविद्यालयमा हामीले सन् २००८ मा हिउँदे यात्रा (विन्टर सोजर्न) को कार्यक्रम सुरु गर्यौं । यस राष्ट्रिय विश्वविद्यालयमा देशविदेशका विभिन्न क्षेत्र, संस्कृति, आर्थिक आधार बोकेका शिक्षकविद्यार्थीहरू आउने हुनाले हिउँदे यात्रा अति रोचक हुने नै भयो । अरू विश्वविद्यालयमा कहिलेकाहीँ कुनै विशेष विभागबाट विद्यार्थीहरू क्षेत्रजमिनी अध्ययन (फिल्ड स्टडी) गर्न जान्छन्, तर सिक्किम विश्वविद्यालयमा भने सबै शिक्षकविद्यार्थी १५२० दिनको हिउँदे यात्रामा अनिवार्य सामेल हुनुपर्ने बनाइयो । हिउँदे यात्रा किन ? यात्रा सुरु हुनुअघि यसबारे बताइँदा सबै शिक्षकविद्यार्थीमा नौलो जोस, गहिरो उमंग अनि तीक्ष्ण कौतूहल देखा पर्थ्यो ।शिक्षकविद्यार्थीलाई आरामदायी घर र छात्राबासबाट निस्केर सांसारिक वास्तविकतासँग जुध्दै, वरिपरिका क्षेत्रहरूमा विभिन्न समुदायसमाजले कसरी जीवनयापन गर्दै छन् र केकस्ता समस्याहरूको सामना गर्दै छन् भन्ने अनुभव बटुल्नुपर्ने भो । शैक्षिक संस्था र समुदायसमाजबीचको सम्बन्धलाई कसरी अझै व्यापक बनाउने अनि शिक्षालाई समाजराष्ट्रसित कसरी अझै सन्दर्भित तुल्याउने भन्नेमा ध्यान दिनुपर्ने भयो । किनकि शिक्षालाई केवल डिग्री हासिल गर्नमा सीमित राखिने चलन व्यापक भएकैले लाखौं विद्यार्थी रोजगारविहीन भए । डिग्रीको शिक्षाले सरकारी नोकरी ताक्ने मात्रै बनायो । समाजसमुदाय, खेतीपाती, प्रकृति, व्यवसायतिर अघि बढ्ने प्रशिक्षण नै पाएनन् विद्यार्थीहरूले । सबैले डिग्री पनि एउटै पाए अनि ज्ञान पनि लगभग एउटै । शिक्षकहरू कौतूहलविहीन र ज्ञानको खोजमा नलाग्ने खालका रहेका ठाउँमा त विद्यार्थीहरूलाई एउटै किसिमको सलाई बनाएर खोलभित्र हाली बजारमा पठाउने ब्रान्डजस्तै बनाइयो ।अर्कोतिर, डिग्रीभित्र पनि गतिलै सीमितता तोकिने भयो । कला, विज्ञान, वाणिज्य, डाक्टरी र इन्जिनियरिङ पढेकाहरू सबै आआफ्ना क्षेत्रमा मात्रै, त्यो पनि कलेजस्तरमै गुम्सिन र रुमलिन थाले । अर्थशास्त्र पढ्नेले भौतिक विज्ञानलाई टेढो आँखाले पनि नहेर्ने भएÙ भाषासाहित्य अध्ययनमा लागेका विद्यार्थीले राजनीति र वाणिज्य विषयलाई छिःछिःदूरदूर गर्ने भए अनि डाक्टरी र इन्जिनियरिङ अध्ययन गर्नेले समाजशास्त्र र भूगोललाई लत्याउनै थाले । तर पढेर, डिग्री हासिल गरेर बाहिर निस्कँदा अनि नोकरीधन्धा खोज्दा र पाउदा विद्यार्थीले अर्थशास्त्र, राजनीति, समाज, विज्ञान र चिकित्सा सबैसँग एकैसाथ जुझ्नुपर्यो, जसले गर्दा उसलाई व्यावहारिक ज्ञान नभएको महसुस भयोÙ अनि ऊ अज्ञानताले ओतप्रोत हुनु स्वाभाविकै हो । त्यसैले विद्यार्थीका लागि कलिलै उमेरमा अन्तरविषयक (इन्टर डिसिप्लिनरी) अनि बहुविषयक (मल्टी डिसिप्लिनरी) शिक्षाज्ञानअनुभव अति नै आवश्यक हुने नै भयो । दार्जिलिङ, सिक्किम, भोटाङ, नेपाल र सम्पूर्ण हिमालय क्षेत्र नै विश्व पर्यावरण, अर्थव्यवस्था, समुदाय, जल, ऊर्जा र प्राकृतिक सम्पदामा अग्रिम पंक्तिमा आउँछन् । अर्कोपट्टि, यी सबै विषयबारे अति नै कम र सीमित ढंगमा अध्ययन गरिएको छ । त्यहीमाथि अधिकांश अध्ययन यहींका बासिन्दाहरूले भन्दा टाढाविदेशमा रहेका वैज्ञानिकसमाजशास्त्री र अन्यहरूले गरेका छन् । हाम्रा कलेज र विश्वविद्यालयहरूमा हाम्रै बारेमा हाम्रै सम्पदा, विरासत, पर्यावरण, खेतीपाती आदिमा न्यूनतम अध्ययनअनुसन्धान गरिन्छ । दिल्ली विश्वविद्यालय र टाटा इन्स्टिच्युट अफ टेक्नोलजी बम्बईमा जे पढाइन्छ, त्यही मात्रै फेरि हाम्रा कलेज र विश्वविद्यालयहरूमा पढाउँदा हाम्रा विद्यार्थीहरूलाई ठूलो फाइदै हुँदैन । टाटाको भौतिक विज्ञानलाई सिक्किमको नथुला र नेपालको डोल्पामा कसरी प्रयोगमा ल्याउन सकिन्छ भन्ने ठोस ज्ञानचाहिँ हाम्रै सिक्किम, अरुणाचल, भोटाङ र नेपालका विश्वविद्यालयहरूले दिनुपर्ने हुन्छ । चिकित्सा, इन्जिनियरिङ, समाजशास्त्र आदिमा पनि यही कुरो अघि आउँछ । अलैंचीको बोटमा लाग्ने चिर्खे र फुर्के रोग, बर्खाले ल्याउने भयानक पहिरो, पहाडपर्वतमा निर्माण गरिने बाटाघाटा, धाराको आयोडिनबिनाको पानी पिउँदा घाँटीमा देखिने गाँड हाम्रो विशेष प्रकारका समस्या हुन् र समाधान पनि हामीले नै दिनुपर्छ । ज्ञान, कौशल, टेक्नोलजी, अनुभव आदिको खोज हामीले नै गर्नुपर्छ । यही कारण हाम्रा विद्यार्थीहरूलाई हाम्रै शैक्षिकतकनिकी आदि संस्थाहरूमा तयार पार्नुपर्छ । नत्र भने हामीले आत्मनिर्भर नभएर अहिलेझैं परनिर्भर हुनुपर्छ । हिउँदे यात्रामा विद्यार्थीले यही कुरो खोजी गर्छ, अनुभव गर्छ र समाधान दिनतिर आफूलाई तयार पार्छ ।सबैलाई पानी दिने हिमालय क्षेत्रमै, पहाडमै जलविद्युत्, जलसिँचाइदेखि बर्खाले ल्याउने बाढीसम्म, चोखो पानी र बोतलमा हाली पिउने पानी बेच्ने साधन र कारखाना सबै हुनुपर्ने हो । तर फेरि किन जलविद्युत्का इन्जिनियरहरू हाम्रा हुँदैनन् ? किन जलपाइगुडीमा बनेको मिनरल वाटर दार्जिलिङमा पठाइन्छ ? किन घर बनाउन चाहिने बालुवाढुंगा सबै तलै बगेर गएपछि मात्रै महँगो दाममा फेरि पहाडमा घुसाइन्छ ? हाम्रा शैक्षिक संस्थाहरू, विद्यार्थी र अन्य तकनिकी एकाइहरूसँग यसको के सम्बन्ध छ ? विश्वमै जलवायु परिवर्तन, बढ्दो तापमान, कार्बनको बढ्दोघीनलाग्दो अतिक्रमण, उक्लिँदै गरेको समुद्री सतह, छिटो पग्लिँदै गइरहेको हिमनदी एवं शिखर, खेतबारीजीविकामा आघात, नौलो प्रकारका पर्यावरणीय शरणार्थी आदिमाथि विस्तारसँग वादविवाद हुँदाहुँदै पनि हाम्रा शैक्षिक संस्थाले फेरि त्यही डिग्री दिने पारम्परिक पाठ किन पढाउनुपर्ने ? हाम्रा शिक्षकविद्यार्थीहरूले विश्वहोडबाजीमा हाम्रै अघि रहेका विषयवस्तुहरूमा किन हार खानुपर्ने ? जलवायु परिवर्तनको प्रथम लहरको आघात पहाड, पर्वत र यहाका समाज, समुदाय, कृषक आदिलाई पर्ने भएकाले कहाँ के भइरहेको छ र यस स्थानीय समस्याको कसरी वैश्विक समाधान दिन सकिन्छ भन्ने ज्ञानको मूल पहिले हाम्रै शैक्षिक संस्था, शिक्षकविद्यार्थीहरूमा फुट्नुपर्छ । अनि पो विश्वहोडबाजीमा विज्ञान, भूगोल, समाजशास्त्र, अर्थव्यवस्था पढ्ने हाम्रा विद्यार्थीहरूको मोल हुन्छ । अनि पो म्यागसेसे र नोबेल पुरस्कार पाउँछन् हाम्रैहरूले । विद्यार्थीलाई तिम्रो यही क्षमता छ बाबु भन्न र प्रोत्साहन दिन नै हामीले हिउँदे यात्राको कार्यक्रम सुरु गर्यौं ।हरेक वर्ष गरिने यस यात्रामा सोचेरै एक किसिमको मापदण्ड वा नियम बनाइएको थियो । विश्वविद्यालयका सबै शिक्षकविद्यार्थी र इच्छुक कर्मचारी यस यात्रामा जानैपर्ने र सम्पूर्ण खर्च विश्वविद्यालयले नै बेहोर्ने । हरेक वर्ष अध्ययन गर्ने विषयहरू खुट्याइन्थे । प्रथम वर्षमा अलैंची, अम्लिसो, अन्तर्राष्ट्रिय सिमाना, पानी, चिया आदिÙ दोस्रो वर्षमा क्षयरोग, फेसन, भुइँचालो, मानव तस्करी, औषधिमुलो, बसाइँ सरिरहने श्रमिक, सांस्कृतिक विरासतÙ तेस्रो वर्षमा वनजंगल, जलविद्युत्, क्यान्सर रोग, तिब्बती शरणार्थी, महिला पसले अनि चौथो वर्षमा स्कुल छाड्ने विद्यार्थीहरू, सुन्तलाको खेती, समय काट्न खेलिने खेलहरू, पहाडमा टेलिफोनसञ्चार र सांगीतिक बाजागाजा आदि । अर्को नियम के थियो भन्दा, हरेक विषयको अध्ययन गर्न नेपाल, भोटाङ, सिक्किम, कालिम्पोङ, सिलिगुडी, दार्जिलिङ आदिमा एउटा विशेष स्थान छान्नुपर्थ्यो । हरेक विषयको अध्ययन टोलीमा विश्वविद्यालयका विभिन्न विभागबाट एकदुई शिक्षक एवं विद्यार्थी हुनुपर्थ्यो । अर्थात्, हरेक विषयलाई अध्ययन गर्दा अन्तरविषयक दृष्टिकोणबाट हेर्नुपर्थ्यो । उदाहरणार्थ, पारम्परिक औषधिमुलोको अध्ययन टोलीमा नेपाली भाषासाहित्य, सामाजिक विज्ञान, अर्थशास्त्र, भूगोल, रसायनशास्त्र, माइक्रो बायोलजी, इतिहास, कमर्स आदिका शिक्षकविद्यार्थीहरू हुनैपर्ने थियो । सहभागीहरू अध्ययन गरिने गाउँक्षेत्र धेरैजसो हिँडेरै पुग्थे । त्यहीँ दुई सप्ताह बसी हरेक दृष्टिकोणले दिइएको विषयवस्तु सम्बन्धी तथ्यांक बटुल्थेÙ गाउँले विशेषज्ञ, शिक्षक आदिसँग चर्चापरिचर्चा गर्थे । उनीहरूले प्रदर्शन आदि गर्दा भिडियो खिच्थे । पुराना कागजपत्रहरू संकलन गर्थे । क्षेत्रवासीसँगै मिलेर पकाउँथे, भान्सा गर्थेÙ पुर्ख्यौली ज्ञान जम्मा गर्थे । अध्ययन टोलीभित्रै तर्कवितर्क गर्थे । अर्थात्, विश्वविद्यालय नै प्रथम पटक गाउँ पुग्यो । उल्टै भयो । र फेरि, विश्वविद्यालयमा फर्केपछि तिनीहरूले एउटा विस्तारित रिपोर्ट बनाउँथे । विश्वविद्यालयले हरेक हिउँदे यात्रापछि सबै शिक्षकविद्यार्थी, कर्मचारी अनि निम्त्याइएका विशेषज्ञ, पत्रकार, नागरिक समाज, गैरसरकारी संस्था र सरकारी अधिकारीको जमघटमा आआफ्ना रिपोर्टहरू प्रस्तुत गर्थे । अनि निर्णायक मण्डलीले प्रथम तीन अध्ययनलाई पुरस्कार दिन्थ्यो । यति मात्रै कहाँ हो र, हरेक विद्यार्थीलाई आआफ्ना अध्ययन अनुसार उनीहरूको सेमेस्टर र परीक्षामा विशेष अंक दिइन्थ्यो ! हौसला नै हौसलाले विश्वविद्यालय नै ढकमक्क फुल्थ्यो, होडबाजी चरम सीमामा पुग्थ्यो । ज्ञान, समाज, समुदाय, विषय, राष्ट्र र छिमेकी राष्ट्र समेतलाई विश्वविद्यालयले एउटै रिपोर्टमा समेट्थ्यो । विद्यार्थीहरू अर्को हिउँदे यात्राको मीठो पर्खाइमा रुमलिन्थे । कहिल्यै पहाडबस्तीका गाउँसमाज, भीरपखेरा र खानपिन नदेखेका शिक्षकविद्यार्थीहरू यो मौलिक र स्पर्शपूर्ण अनुभवमा मुस्कुराउँथेÙ कतिले आँखाभरि आँसु पार्थे अनि फेरि अर्को ज्ञानअनुभवको पोको बटुलेकामा सन्तुष्टि आर्जन गर्थे ।अचम्मैको थियो हिउँदे यात्रा । सबै शिक्षकविद्यार्थीलाई पर्वतारोहीले ढाडमा बोक्नेजस्तो ब्याग दिइन्थ्यो । सिक्किम विश्वविद्यालयको लोगो टालिएको त्यो ब्याग बोकेर उनीहरू हिउँदे यात्राको सन्देश चारैतिर फैलाउँथे । पानी अध्ययन गर्न गएको टोलीले पानीखोलाको इतिहास, कथा, व्यथा मात्रै नभएर पानीको रासायनिक गुण र प्रदूषणलाई विश्वविद्यालयको प्रयोगशालामा जाँच गराएर छर्लंग पारी सरकारसमेतलाई दिन्थ्यो । मानव तस्करी अध्ययन गर्नेहरूले तस्करीबाट बचाएर ल्याइएका बालिकाहरूका करुण दृश्य र निर्मम कथाहरू अघि ल्याउँथे र कोहीकोही तस्करीमा लिप्त भएकाहरूसम्म पुगी भित्रका कुराहरू लेख्थे । गाउँपहाडमा नानी, वयस्क, बोजु, बाजेले पारम्परिक ढंगमा खेल्दै आएका खेलहरूबारे अध्ययन गर्ने टोलीमा भएकाहरूले ढक्काठेनी, खोप्पी, अम राइट, कौडा, इन्चुपिन्चु लन्डनमा हाम्रो बाबु पल्टनमा, बाघचाल, एनिमोरजस्ता पुराना खेलहरूका सामग्रीसमेत देखाउँदै रिपोर्ट प्रस्तुत गर्थे । आजकलका नानी, युवायुवतीहरू यी खेल खेल्न लजाउँछन् र धेरैले जान्दैनन् पनि भन्ने धेरैका भनाइहरू जम्मा गर्दै कतिले त लुकीचोरी खेल्ने ठाउँ र शरीरमा तागत छैन भनेका कुरासमेत लेखे । त्यस बेला समय काट्ने खेलमा एक पैसा पनि नलाग्ने हुन्थ्योÙ कौशल र शारीरिक व्यायामलाई अँगाल्ने अनि जातजाति, धर्म, आर्थिकस्तरलाई परै राख्ने गरिन्थ्यो । अचेलचाहिँ खेल भन्नासाथ पैसा र कसले कुन कम्प्युटर, ल्यापटप, मोबाइल र एप्स कतिमा किन्न सक्छ भनेको सुन्दा यी अध्ययन टोलीमा परेकाहरू वाल्ल पर्थे ।क्षयरोग अध्ययन गर्ने शिक्षकविद्यार्थीहरूका अनुभव अझ चिन्ताजनक थिए । अध्ययन टोलीले औषधि खान बीचैमा छाडेका क्षय रोगपीडित धेरै व्यक्तिहरूलाई अब मल्टिपल ड्रग रेसिस्टेन्स (एमडीआर) हुन थालेको पायो । अध्ययन गरिएको क्षेत्रका स्वास्थ्य केन्द्रहरूमा क्षयरोगीहरूलाई राख्ने छुट्टै ठाउँकमरा नै थिएन । अर्कोपट्टि, ३५ प्रतिशत रोगीहरूले सामाजिक दूरी राखेको बयान दिएÙ ४२ प्रतिशतले अस्पताल जानै नमानेको मत प्रकट गरे र ३८ प्रतिशत रोगीले आफूलाई समाजले बहिष्कार गरेको कुरो अघि ल्याए । अध्ययन दलको रिपोर्ट अनुसार, क्षय रोगले ग्रस्तहरू प्रायः आर्थिक रूपमा तलतिर रहेका र सामाजिकआर्थिक विषमताको चपेटामा परेकाहरू थिए ।आधुनिक फेसन अध्ययन गर्ने दलको रिपोर्ट चाखलाग्दो थियो । १९२३ वर्षका ठिटाठिटीहरूले आफ्नो आय वा पकेट खर्चको अधिकांश हिस्सा आफूलाई फेसनमा डुबाउनमा खर्च गर्छन् रे ! फेसन सिक्नलाई म्यागजिन, इन्टरनेट, चलचित्र, संगीत च्यानल र फेसन टीभीमा समय दिन्छन् रे ! अध्ययन गरिएका युवायुवतीमध्ये ३५ प्रतिशतले हरेक महिना नयाँ फेसनदार पहिरन किन्छन् रे ! दक्षिण कोरिया, जापान, चीन, युके फेसनका मुहानहरू रे ! नेपालीहरू जहीँ गए पनि नक्कल पार्नमा जण्ड हुन्छन् रे ! ओहो, चारैतिर फेसनैफेसन !सुन्तला, अम्लिसोकुचो र अलैंचीको अध्ययन टोलीले यति ज्ञानका कुराहरू अघि ल्यायो कि, सरकारहरूसमेतले रिपोर्ट माग्न थाले । ती रिपोर्टमा बिचौलिया र व्यापारी वर्गले खेलेका, ठगेका र सरकार चुपचाप बसेका कुराहरू तिक्त ढंगमा पोखिएको छ । व्यापारीले ८० प्रतिशत नाफा र कृषकले २० प्रतिशत भाउ पाएको सुन्दा त, अब पनि नागरिक समाज र सरकार नबोले यी तीनै वस्तुको उब्जनी व्यापारीको शोषणले सुक्ने हो कि ! सञ्चार व्यवस्था अध्ययन गर्ने टोलीले, दुई दशकअघि कसरी टेलिफोन गर्न र लाइन पाउनलाई सरकारी अधिकारी वा संस्था आदिमा जानुपर्थ्यो अनि अहिले कसरी हरेकको खल्तीमै मोबाइल पुगेको छ भन्ने अनुभवहरू जुटायो । सँगै पहाडकन्दरामा मोबाइल टावरको सिग्नल नपुगेका र टावरले गाउँका सुन्तलाघारीहरू सुकाइदिएका कुराहरू पनि अघि ल्यायो ।हिउँदे यात्रामा संकलन गरिएका मौखिक इतिहास र बूढापाकाले अघि ल्याएका तथ्यहरू पछि गएर ठूलो ऐतिहासिक दस्तावेज बन्न सक्छन् । र नै सिक्किम विश्वविद्यालयले भौतिक इतिहासलाई ज्ञानको अर्को स्रोत घोषणा गर्दै धेरै फिल्म बनायो । धेरै विद्यार्थीका निम्ति हिउँदे यात्राको विषय नै पछि गएर पीएचडीको अनुसन्धान विषय बन्यो । अर्कोतिर, शिक्षकहरूले पनि अन्य विश्वविद्यालयले नगरेका अध्ययनअनुसन्धान सुरु गरे । यही कारण नै एसिया फाउन्डेसनले जल कूटनीति (हाइड्रो डिप्लोमेसी) माथि सुरु गरेको व्यापक कार्यक्रममा सिक्किम विश्वविद्यालयलाई चयन गरेको छ । मेरा निम्ति हिउँदे यात्राको कार्यक्रम व्यक्तिगत सन्तुष्टिको मुकुट नै थियो । गाउँछिमेक छोडेर ४० वर्ष भारतकै सर्वश्रेष्ठ जवाहरलाल नेहरू विश्वविद्यालयमा रहँदा पहाडपर्वतका शैक्षिकतकनिकी संस्थाहरूले नगरेका र गर्ने सोच नै नभएका विषयहरूलाई सिक्किम विश्वविद्यालयमा त्यसको शैशवकालमै अन्तर्भूत गर्न पाएँ ।"
"इन्डोनेसियामा भूकम्प, ५० को मृत्यु","काठमाडौं (एजेन्सी) इन्डोनेसियाको जाभा टापुमा ५ दशमलव ६ म्याग्निच्युडको भूकम्प जाँदा कम्तीमा ५० जनाको मृत्यु भएको छ । सयौं घाइते भएको बताइएको छ । भूकम्पको धक्काले थुप्रै भौतिक संरचना भत्किएका छन् ।अस्पतालसहित इस्लामिक स्कुल र अन्य सरकारी भवन पनि भूकम्पका क्रममा भत्किएका छन् । रोयटर्सका अनुसार कम्तीमा ३ सय भवन भत्किएका छन् । सियानजुर वरपर क्षेत्रका धेरै स्थानमा पहिरो खसेको छ भने इस्लामिक आवासीय विद्यालय, अस्पताल, सार्वजनिक सुविधाका स्थल र भवन भत्केका छन् ।पश्चिम जाभा प्रान्तको सियान्जुर क्षेत्रमा केन्द्रबिन्दु रहेको भूकम्प १० किलोमिटरको गहिराइमा गएको हो । स्थानीय मिडियाका अनुसार कतिपय भौतिक संरचना भत्किँदा मानिसहरू पुरिएर थुनिएका छन् । ७ सय जनाभन्दा बढी घाइते भएको बताइएको छ ।सुरक्षा अधिकारीहरूले प्रभावित क्षेत्रका सर्वसाधारणलाई सुरक्षाका निम्ति सडकमा पठाएका छन् । भूकम्पमा परी गम्भीर घाइते भएका ४६ जनाको सियानजुर क्षेत्रीय अस्पतालमा मृत्यु भएको राष्ट्रिय प्रकोप न्यूनीकरण एकाइका प्रमुख सुहार्यान्तोले बताएका छन् । सम्बन्धित निकाय राहत तथा उद्धारका साथै क्षतिको विवरण संकलन गरिरहेकाले हताहती र क्षतिको पूर्ण विवरण प्राप्त भएको छैन । बृहत् जकार्तालगायत क्षेत्रका उच्च भवनका आपत्कालीन ढोका र सिँढीबाट मानिसहरू सुरक्षित स्थानतर्फ गएको दक्षिणी जकार्ताका कर्मचारी विदी प्रिमधानीले बताइन् । भूकम्पको धक्का निकै शक्तिशाली थियो । आफ्नो कार्यालय रहेको नवौं तलाबाट आपत्कालीन भर्याङबाट सुरक्षित स्थानमा गएको उनले बताइन् ।"
जिप खस्दा चार प्रहरीको मृत्यु,"(बैतडी)  रातभर मतपेटिका ओसार्न व्यस्त रहेको जिप सोमबार बिहान दुर्घटना हुँदा चार प्रहरीको मृत्यु भएको छ । निर्वाचनका क्रममा प्रहरीले भाडामा लिएको से१ज ८५४ नम्बरको महिन्द्रा जिप सोमबार बिहान सवा ६ बजेतिर बैतडीको दशरथचन्द राजमार्गअन्तर्गत पाटन नगरपालिका४ थुममा अनियन्त्रित भएर झन्डै तीन सय मिटर तल खोल्सामा खसेको हो । तालिम केन्द्र दिपायलमा कार्यरत प्रहरी सहायक हबल्दार अर्जुन कठायत, जवान लोकबहादुर बाठामगर, धिर्क विष्ट र बैतडीको धामी गाउँ प्रहरी चौकीमा कार्यरत जवान रमेशसिंह साउदको मृत्यु भएको जिल्ला प्रहरी बैतडीका प्रमुख डीएसपी प्रेमबहादुर शाहीले बताए । तीन जनाको घटनास्थलमै र एक जनाको उपचारका लागि अस्पताल लैजाँदै गर्दा मृत्यु भएको हो । जिप चालक र आठ प्रहरी घाइते छन् । गम्भीर घाइते ५ जनालाई सेनाको हेलिकोप्टरमार्फत उपचारका लागि कोहलपुर लगिएको छ । अन्यको धनगढीमा उपचार भइरहेको प्रहरीले जनाएको छ । जिप डिलासैनी गाउँपालिकाबाट मतपेटिका ल्याएर बिहान ४ बजेमात्रै सदरमुकाम पुगेको थियो । जिपमा सवार प्रहरी निर्वाचन सुरक्षा जिम्मेवारी सकेर इलाका प्रहरी कार्यालय पाटनमा हतियार पुर्याउन गइरहेका थिए ।"
सामाजिक सञ्जालमा चुनावी विज्ञापन गर्न उम्मेदवारले खर्चिए दुई करोड,"राजनीतिक र चुनावसम्बन्धी सामग्री पोस्ट गर्न अथोराइजेसन प्रक्रिया पूरा गर्नैपर्ने मेटा कम्पनीको नीति छ । तर, ब्राजिलमा कतिपयले एड अथोराइजेसनबिनै कन्टेन्ट पोस्ट गरेको समाचार आएका थिए । मेटा, गुगललगायत अन्य सामाजिक सञ्जालको कन्टेन्ट मोडरेसन क्षमता बलियो नभएकाले यस्ता विषयमा उचित निगरानी नहुने विज्ञहरूले औंल्याउँदै आएका छन् । प्रायः जस्तासुकै विज्ञापनले पनि सिधै अप्रुभल पाउने गरेको तिनको भनाइ छ । चुनावको मिति नै गलत भएको र मतदान नगर्न उक्साइएका समाग्रीले समेत अप्रुभल पाएको बारे ब्राजिलको संस्था ग्लोबल विटनेसले मेटा र गुगललाई प्रश्न गरेको थियो ।हामीकहाँ भने मेटाले यसपटक आयोगसँग मिलेर सक्रियतापूर्वक काम गरिरहेको देखिन्छ । फेसबुक, इन्स्टाग्राममा मिथ्या सूचना, दुष्प्रचार र द्वेषपूर्ण अभिव्यक्तिहरू पोस्ट वा सेयर भएमा त्यसलाई हटाइएको छ भने कतिपय पेज नै डाउन (निष्क्रिय) बनाइएको आयोग स्रोतले जानकारी दियो । आयोगका लागि मेटाले छुट्टै इमेल ठेगाना पनि बनाइदिएको छ, स्रोतले भन्यो, कुनै कन्टेन्ट हटाउनुपर्यो भने त्यो इमेलमा लिंक पठाए उनीहरूले त्यसको समीक्षा गर्छन् र आवश्यक परे हटाउँछन् । केही पेज, प्रोफाइल र पोस्टहरू हटाइएको छ । यसपालि वैशाख अन्तिममा भएको फिलिपिन्सको निर्वाचनमा फर्डिनान्ड मार्कोस जुनियर (बङबङ मार्कोस) ले सफलता हात पार्नुमा सामाजिक सञ्जालका प्रचारलाई जस दिने गरिएको छ । उनले टिकटक, युट्युबजस्ता सामाजिक सञ्जाललाई प्रोपोगान्डा फैलाउने माध्यम बनाएका थिए । भ्रष्ट र तानाशाही उनका पिता फर्डिनान्ड मार्कोसले फिलिपिन्समा सुनौलो युग ल्याएको भन्दै बङबङले प्रचार गरेका थिए । उनले अक्सफोर्ड विश्वविद्यालयबाट दर्शनशास्त्र, अर्थशास्त्र र राजनीतिशास्त्रमा स्नातक हासिल गरेको बताएपछि अक्सफोर्डले नै होइन भनिदिएको थियो ।भारतको हिमाचल प्रदेशमा केही दिनअघि मात्रै सम्पन्न विधानसभा चुनावका लागि भारतीय नेसलन कंग्रेसहिमाचल प्रदेशले पछिल्लो एक महिनामा झन्डै ४६ लाख भारु विज्ञापनमा खर्चिएको मेटाको रिपोर्टमा देखिन्छ । बीजेपी हिमाचल प्रदेशले पनि १६ लाख भारु खर्चिएको रहेछ । मंसिर १५ देखि १९ सम्म हुन लागेको गुजरात विधानसभा चुनावका लागि हाल आम आदमी पार्टी, बीजेपी, भारतीय राष्ट्रिय कांग्रेसलगायतले विज्ञापनमा मोटो रकम खर्च गरिरहेका छन् । गुजरात लक्षित कन्टेन्टका लागि पछिल्लो सात दिनमा ४४ लाख भारु र पछिल्लो एक महिनामा झन्डै ४ करोड भारु खर्च गरिएको छ । करको प्रावधान भारतमा डिजिटल एडभर्टाइजिङ करको दायरामा छ । त्यति मात्रै होइन, इक्वेलाइजेसन फी, जीएसटी र सर्भिस ट्याक्सलगायत तिर्नुपर्ने भएकाले सामाजिक सञ्जालमा विज्ञापन गर्न त्यहाँ महँगो पनि छ । तसर्थ, दोहोरो कर हटाइनुपर्नेबारे भारतमा बेलाबखत कुरा उठ्ने गरेको छ । त्यहाँ इन्फ्लुएन्सहरूले समेत विज्ञापन गरेबापत कर तिर्नुपर्छ । हामीकहाँ पनि सामाजिक सञ्जाललाई करको दायरामा ल्याउन कानुन बनेको छ । आर्थिक ऐन, ०७९ को दफा २० अनुसार युट्युब, फेसबुक, नेटफ्लिक्स, टिकटक, गुगलजस्ता विदेशी कम्पनीले नेपालमा दर्ता गरेर मात्रै व्यवसाय गर्न पाउँछन् । दर्तापछि तिनले नेपाली उपभोक्तालाई उपलब्ध गराएको विद्युतीय सेवाको कारोबार मूल्यमा द्ईु प्रतिशतका दरले विद्युतीय सेवा कर तिर्नुपर्छ । तर, वार्षिक २० लाख रुपैयाँसम्मको कारोबारमा कर लाग्दैन । २० लाखको थ्रेसहोल्ड नाघेर पनि कर तिर्न आएनन् भने जरिवाना लगाउने व्यवस्था छ, आन्तरिक राजस्व विभागका निर्देशक राजुप्रसाद प्याकुरेलले केही दिनअघि कान्तिपुरसँग भनेका थिए, तर, हामीले पनि पहिला डाटा लिनुपर्यो । यहाँबाट एकै व्यक्तिले २० लाखभन्दा बढी पठाएको देखिनुपर्यो । सयौं सेवाप्रदायकलाई हजार जनाले छरिएर २२ लाख रुपैयाँ पठाए भने त्यो करको दायराभित्र पर्दैन । सामाजिक सञ्जाललाई करको दायरमा ल्याउन त्यति सहज नभएको उनको अनुभव छ । विभागले इन्टिग्रेटेड ट्याक्स सिस्टममा सामाजिक सञ्जालका लागि पनि संरचना बनाइसकेको छ । तर, हालसम्म कुनै पनि कम्पनी दर्ता हुन नआएकाले केकसो गर्ने भन्नेमा सरकार आफैं अलमल छ । सामाजिक सञ्जालमा जति पनि विज्ञापन गर्न दिएर सरकारले यो चुनावमा नेपाली मिडियालाई नराम्ररी पाखा लगाएको छ, नेपाल विज्ञापन संघ (आन) का अध्यक्ष सोमप्रसाद धिताल भन्छन्, दल, उम्मेदवार र समर्थकहरूले ह्वारह्वारी पैसा खन्याउँदा राष्ट्र बैंक, अर्थ मन्त्रालय, सञ्चार मन्त्रालय, निर्वाचन आयोग के हेरेर बसिरहेका छन् ? फेसबुक, युट्युबमा गएको करोडौं रुपैयाँ नेपाली मिडियाले पाएको भए यस्तो संकटका बेला त्यत्रो पैसा देशमै रहन्थ्यो ।"
"चुनावको मौकामा अचाक्ली मूल्यवृद्धि, नियमनमा मूकदर्शक सरकार","मूल्यको विषय वाणिज्यले हेरे पनि गुणस्तरबारे खाद्य प्रविधि तथा गुण नियन्त्रण विभागले अनुगमन गर्नुपर्छ । नापतौल ठगीका विषयमा गुणस्तर तथा नापतौल विभागले अनुगमन गर्नपर्छ । कृषिजन्य वस्तु र तरकारी क्षेत्रमा कृषि विभाग, माछामासुको हकमा पशुसेवा विभागले पनि अनुगमन गर्नुपर्ने हो । तर यी निकायले प्रभावकारी अनुगमन नगर्दा बजारमा सुधार देखिएको छैन । चाडबाडताका यी निकायले संयुक्त अनुगमन गरे पनि अहिले ठप्प छ । अनुगमन १२ महिनै गर्नुपर्ने हो । त्यसले बल्ल बजारमा सुधार हुन्छ, महर्जनले भने, तर अनुगमन मौसमी भइरहेको छ । निर्वाचनका लागि सार्वजनिक बिदा भएपछि बजार अनुगमन हुन नसकेको वाणिज्य विभागका प्रवक्ता होमनाथ भट्टराईले बताए । कर्मचारी सबै निर्वाचनमा खटिएकाले पनि अनुगमन नभएको उनको दाबी छ । चामल, तेलको मूल्य बढेको छ, मूल्य बढ्नुको कारण ठ्याक्कै देखिएको छैन, उनले भने, कार्यालय खुलेपछि भने बजार विश्लेषण गरेर अनुगमन गर्छौं । सरकारले बजारभाउ नियन्त्रणमा राख्न मूल्य तोक्ने बताउँदै आएको छ । तर त्यो पनि कार्यान्वयन हुन सकेको छैन । तह निर्धारण गर्न सके पनि बजारभाउमा धेरै सुधार आउन सक्छ । वस्तुको तह निर्धारण गर्ने अधिकार उपभोक्ता संरक्षण ऐन २०७५ ले लिए पनि कार्यान्वयन भएको छैन । यी कारणले पनि बजारमा सुधार हुन नसकेको उपभोक्ताकर्मीहरू बताउँछन् ।"
अझै खुलेन पुनर्कर्जा,"पुनर्कर्जा कार्यविधिको प्रावधानअनुसार सबै पुनर्कर्जा राष्ट्र बैंक आफैंले प्रवाह गर्दैन । कुल पुनर्कर्जाको ७० प्रतिशत एकमुस्ट रूपमा राष्ट्र बैंकले बैंक तथा वित्तीय संस्थालाई प्रवाह गर्छ । उक्त रकम बैंक तथा वित्तीय संस्थाले ऋणीलाई बाँड्छन् । यस्तै, लघु, घरेलु तथा साना उद्यमी क्षेत्रलाई पुनर्कर्जा प्रवाह गर्न कोषको १० प्रतिशत रकम एकमुस्ट रुपमा राष्ट्र बैंकले लघुवित्त वित्तीय संस्थालाई दिन्छ । बाँकी २० प्रतिशत रकम ग्राहक ऋणीअन्तर्गत राष्ट्र बैंकले सिधै प्रवाह गर्छ । राष्ट्र बैंकले आर्थिक वर्ष ०१९२० सालदेखि नै सहुलियतपूर्ण कर्जा (पुनर्कर्जा) सुविधा कार्यान्वयनमा ल्याएको हो । हाल तोकिएका उत्पादनशील क्षेत्र, विपन्न वर्ग, निर्यातलगायत क्षेत्रमा सहुलियतपूर्ण कर्जा प्रदान गर्ने नीति अवलम्बन गर्दै आएको छ । राष्ट्र बैंकले साधारण, विशेष, निर्यात, भूकम्पपीडितलगायत क्षेत्रमा विभिन्न दरमा पुनर्कर्जा सुविधा दिँदै आएको छ ।"
हिमालमुनि गोठ,"भारतको लद्दाख क्षेत्रमा पर्ने दुर्गम हिमाली मरुभूमि खारनाक गाउँमा फिरन्ते महिलाहरू हिमाली च्यांग्राको दूध दुहुँदै । उनीहरूले यो दूध काश्मीरी उत्पादनमा प्रयोग गर्छन् । एसियाको यो क्षेत्र बाढी, पहिरो, खडेरीलगायत जलवायु परिवर्तनको जोखिममा छ । यो क्षेत्र बसोबासका लागि खासै योग्य नभए पनि उच्च हिमाली लेक र विभिन्न नदीका फाँटले भरिएको छ । यो कुनै समय चर्चित सिल्क रोड व्यापारिक मार्गको एक महत्त्वपूर्ण भाग पनि थियो । तस्बिर ः एपीमुख्तार खान"
फ्रान्सको अभियानमा एमबाप्पे महत्त्वपूर्ण,"दोहा (एएफपी) विश्वकपको डिफेन्डिङ च्याम्पियन फ्रान्सले मंगलबार उपाधि रक्षाको अभियान सुरु गर्दै छ । टोलीका लागि केलियन एमबाप्पे आफ्नो खेलजीवनकै उत्कृष्ट लयमा हुनुपर्नेछ । फ्रान्सले चोटकै कारण बालोन डीअर विजेता करिम बेन्जेमालाई हालै मात्र गुमाएको छ, त्यसैले प्रशिक्षक डिडियर डेसच्याम्प पनि मान्छन्, फ्रान्सेली टिमका लागि एमबाप्पे नै सबैभन्दा महत्त्वपूर्ण खेलाडी हुन् । फ्रान्सको समूह चरणको पहिलो खेल छ अस्ट्रेलियाविरुद्ध । समस्या के हो भने चोटका कारण फ्रान्सले बेन्जेमा मात्र गुमाएको छैन, अन्य केही प्रमुख खेलाडी पनि कतार ल्याउन पाएको छैन । बेन्जेमा त कतार आएका थिए, तर अभ्यासका क्रममा घाइते भए । सन् २०१८ मा विश्वकप जित्दाको फ्रान्सेली टिमका सदस्य नरहेका रियल म्याड्रिड खेलाडीको तिघ्रामा चोट लागेको थियो । रुसमा भएको विश्वकपकै क्रममा एमबाप्पेले आफूलाई विश्व फुटबलको उदीयमान उत्कृष्ट खेलाडीका रूपमा आफूलाई प्रमाणित गरेको थियो । त्यतिबेला पेरिस सेन्ट जर्मेन (पीएसजी) का खेलाडी जम्मा १९ वर्षका थिए । प्रतियोगितामा क्रममा चार गोल गरे । त्यसमध्ये एक गोल क्रोएसियाविरुद्धको फाइनलमा थियो । डेसच्याम्पले मिडियासँगै दोहामा कुराकानी गर्दै भनेका छन्, एमबाप्पे अझै पनि युवा छन् । सायद चार वर्षको तुलना केही परिपक्व भए । यही चार वर्षको समयमा पनि उनले मैदानमा भने धेरै गरेका छन् । अहिले उनी धेरै परिवक्व खेलाडी भएका छन् । अहिले तत्काल उनी जत्तिको खेलाडी विश्व फुटबलमा विरलै छन् ।डेसच्याम्प थप्छन्, एमबाप्पेले आफ्नो टिमका लागि यसअघि नै साबित गरिसकेका छन् । उनी जतिबेला चाहिएको हुन्छ, त्यही बेला निर्णायक प्रदर्शन गर्न सक्षम छन् । उनी कुनै पनि मोडमा आफ्नो उपयोगिता प्रमाणित गर्न सिपालु छन् । अर्को महिना एमबाप्पे २४ वर्षका हुनेछन् । उनले ओलिभर जिरोडसँग मिलेर फ्रान्सेली आक्रमणको नेतृत्व गर्नेछन् । बेन्जेमाको अनुपस्थितिमा अर्का अनुभवी जिरोडले नै अवसर पाउने अनुमान गरिएको छ । यदि चार वर्षअगाडि रुसमा एमबाप्पे किशोर खेलाडी थिए । अहिले उनी अब्बल दर्जाका खेलाडी भएका छन्, त्यसैले त उनले रियलको प्रस्तावसमेत अस्वीकार गरे । यसक्रममा उनले पीएसजीबाट निकै आकर्षक अनुबन्ध पाए । तर उनका लागि पछिल्लो ठूला प्रतियोगिता युरो २०२० भने खासै सफल रहेन । उनी निर्णायक मोडमा पेनाल्टीबाट गोल गर्न चुके र स्विट्जरल्यान्डविरुद्धको अन्तिम १६ को खेलमा फ्रान्स टाइब्रेकरमा पराजित रह्यो । फ्रान्सेली कप्तान हुगो लोरिस मान्छन्, उनी कति राम्रा खेलाडी हुन् भनिरहनुपर्दैन । अहिले उनी पूर्णतः खेलमा केन्द्रित छन् र आराम महसुस गरिरहेका छन् । उनी राम्रो खेल्न प्रेरित छन् र टिमलाई जित दिलाउन चाहन्छन् । फ्रान्सले सन् २०१८ को विश्वकपमा पनि अस्ट्रेलियालाई हराएर नै विजयी सुरुआत लिएको थियो । यसपल्ट पनि यस्तै उपलब्धि दोहोर्याउन चाहन्छन् । लोरिस के पनि मान्छन् भने अस्ट्रेलियाले तेर्स्याउने चुनौती बलियो रहनेछ । उनी भन्छन्, पक्कै पनि अस्ट्रेलिया बलियो टिम छ र उसले प्रतिस्पर्धात्मक फुटबल खेल्छ । पेरुलाई पेनाल्टीमा हराएपछि यो टिमको आत्मविश्वास बढेको हुनुपर्छ । यस्तै जितले टिमलाई अझ राम्रो बनाउने हो । प्रशिक्षक डेसच्याम्पलाई के पनि आस रहेको छ भने खेल सुरु हुनुअगाडि म्यानचेस्टर युनाइटेडका सेन्टर ब्याक राफेल भराने ठीक हुनेछन् । उनी खुट्टाको चोटमुक्त हुँदै मैदानमा फर्कने प्रयासमा छन् । उनको उपस्थिति फ्रान्सका लागि महत्त्वपूर्ण रहनेछ ।"
मेसीले अहिले नजिते कहिले जित्ने ?,"दोहा (एएफपी) स्पेनी प्रशिक्षक लुइस एनरिकेले केही दिनअगाडि भनेका थिए, यदि अर्जेन्टिनी लियोनल मेसीले विश्वकप जित्न सक्दैनन् भने त्यो अन्याय नै हुनेछ । तर सातपल्टको बालोन डीअर विजेताका लागि सायद समय र अवसर दुवै बितिरहेको छ । क्रिस्टियानो रोनाल्डोसँगै उनी पाँचौं पटक विश्वकप खेलिरहेका छन् । अन्तिम पनि । यो पुस्ताले देखेका महान् फुटबल खेलाडी यिनै दुई हुन् । अझ उनीहरूलाई सर्वकालीन महान् मान्ने पनि छन् । विवादरहित सर्वकालीन महान् खेलाडी पेले र अर्जेन्टिनाले कम्तीमा एकपल्ट विश्वकप जिते । तर डर छ मेसी र रोनाल्डोमाथि कहिले पनि विश्वकप जित्न नसकेको दाग लाग्न सक्छ । भन्न सकिन्छ, सायद मेसीसामु यसपल्ट विश्वकप जित्ने सबैभन्दा राम्रो अवसर छ । सन् २०१४ को विश्वकपमा अर्जेन्टिना विश्वकपको फाइनलमा त पुग्यो, तर ब्राजिलमा भएको यस प्रतियोगितामा जर्मनीसँग १० ले पराजित रह्यो । मेसीका लागि निकै पीडादायी थियो । अझ सन् २०१६ तिर मेसीले अन्तर्राष्ट्रिय फुटबलबाट संन्यास लिएको घोषणासमेत गरे । सबैको अपेक्षाअनुसार उनले आफ्नो निर्णय फेरे र अर्जेन्टिनाका लागि २८ वर्षयता पहिलो उपाधि पनि जिते । ब्राजिलमा भएको कोपा अमेरिकाको फाइनलमा अर्जेन्टिनाले आयोजक देशलाई नै हराएको थियो । त्यो पनि माराकाना रंगशालामा । त्यो त्यही रंगशाला हो, जहाँ त्यसको सात वर्षअघि विश्वकप फाइनलमा हार बेहोरेको थियो । अहिले तत्काल भने अर्जेन्टिना लयमा छ । उपाधिको बलियो दाबेदार मानिएको अर्जेन्टिना लगातार ३६ खेलमा अपराजित छ । त्यतिमात्र होइन, अर्जेन्टिना यसपल्टको लिग चरणमा सजिलो समूहमा रहेको छ । कम्तीमा कागजमा यत्तिको दाबी गर्न मिल्छ । अर्जेन्टिनाले मंगलबार आफ्नो पहिलो खेल खेल्दै छ साउदी अरेबियाविरुद्ध । त्यसपछि अर्जेन्टिनाले मेक्सिको र पोल्यान्डको सामना गर्नेछ । गत साता मात्रै पोल्यान्डका फरवार्ड रोबर्ट लेवान्डोस्कीले भनेका थिए, अर्जेन्टिना पक्कै पनि उपाधिका लागि निकै बलियो प्रत्याशी हो । उनी थप्छन्, अर्जेन्टिना केही नभए पनि पछिल्ला ३० खेलमा अपराजित छ । ऊ कसैका लागि पनि कडा प्रतिद्वन्द्वी हो । बार्सिलोनाका लागि नोउ क्याम्पमा प्रिय खेलाडी भएका लेवान्डोस्की मेसीले छाडेर गएको विरासत सम्हाल्ने प्रयासमा छन् । उनी भन्छन्, मेसी बार्सिलोनाका महान् खेलाडी हुन् । उन कति ठूला खेलाडी हुन् भनेर बार्सिलोनामा कहींकतै पनि महसुस गर्न सकिन्छ । उनी अर्जेन्टिनी नेतृत्वकर्ता हुन् माथिल्लो दर्जाका । हामी सबैलाई थाहा छ, हामी कोविरुद्ध खेल्दैछौं भनेर ।लेवान्डोस्की त्यस्ता पुस्ताका खेलाडी हुनेछन्, जसले विश्वकपमा अन्तिम पटक मेसीलाई देख्नेछन् । यस्तै अनुभव सायद केही आत्मविश्वासी साउदी खेलाडीले पनि गर्नेछन् । साउदी मिडफिल्डर अब्दुल्लाह अलमलिकी मान्छन्, उनको टिम मेसीको सामना गर्दा भावनामा बग्ने छैन । उनी भन्छन्, मेसी महान् खेलाडी हुन्, उनी जत्तिको खेलाडीविरुद्ध खेल्न पाउनु पनि सपना पूरा हुनु जस्तै हो, तर हामी अहिले साउदी अरेबियाको प्रतिनिधित्व गरेर खेलिरहेका छौं, त्यसैले भावनात्मक हुने छैनौं ।मेसीसामु अर्जेन्टिनी फुटबल नायक रहेका दिवंगत म्याराडोना सन् १९८६ मा आफ्नो देशका लागि विश्वकप जिते र सधैंका लागि अमर बने । मेसीले चार युरोपेली च्याम्पियन्स लिग र १० स्पेनी ला लिगा जितेका छन् । त्यसैले उनी पक्कै पनि त्यसमा विश्वकप थप्न चाहन्छन् । तर, यस्तो इच्छा उनको एक्लो मात्र हुने छैन । एनरिके भन्छन्, यदि स्पेनले विश्वकप जित्न सक्ने छैन भने म चाहन्छु, अर्जेन्टिनाले जितोस् मात्र मेसीकै लागि भए पनि ।मेसी बार्सिलोनाकै खेलाडी हुँदा एनरिकेले तीन वर्ष क्लब सम्हालेका थिए । उनी थप्छन्, साँच्चै मेसीले विश्वकप उपाधिविना नै संन्यास लिनुपर्ने भयो त्यो त अन्याय नै भयो । सर्जियो अगुइरो र गोन्जालो हिग्विनले पछिल्लो समय संन्यास लिए पनि अहिलेको अर्जेन्टिना टिम अझै उत्तिकै बलियो मानिएको छ । त्यो पनि गत वर्षको तुलनामा । मेसीसँगै अर्जेन्टिनासँग एन्जेल डी मारिया र लाउटारो मार्टिनेज पनि छन् । दुवै भेट्रान हुन् अनि अनुभवी । मेसी स्वयंका लागि भने अहिले ठ्याक्कै यही स्थिति छ, अहिले नजिते कहिले जित्ने त ?"
अन्तिम समयमा जाग्यो डच,दोहा (एएफपी) अन्तिम समयमा गरेको दुई गोलमा नेदरल्यान्ड्सले सोमबार अफ्रिकन च्याम्पियन सेनेगलमाथि २० को जित हात पारेको छ । यसले समूह ए मा लुइस भान गालको टोलीलाई सानदार सुरुआत दिलाएको छ ।दोहामा ८४ औं मिनेटमा उत्कृष्ट लयमा रहेका विङ्गर कोडी गाक्पोले गोलको खडेरी तोडेका थिए । फ्रान्क डी जोङको क्रसमा उनले ग्लान्स हेडमार्फत गोल गरेका थिए । ८ मिनेट थपिएको इन्ज्युरी टाइम पार गरिसकेको अवस्थामा वैकल्पिक खेलाडी डेभी क्लासेनले डच टोलीबाट दोस्रो गोल थपेका थिए । प्रमुख खेलाडी साडियो मानेविनै खेलेको सेनेगलबाट गोलरक्षक इडुआर्ड मेन्डीले बिर्सनलायक प्रदर्शन गरे । नेदरल्यान्ड्सबाट गरेको दुवै गोलमा उनी दोषी देखिए । पहिलो गोलमा उनले डी जोङको क्रस ठम्याउन सकेनन् । उनी अगाडि बढेको मौकामा गाक्पोले गोल गरे । मेम्फिस डिपेको प्रहारलाई मेन्डीले नियन्त्रणमा लिन नसकेर फर्काएपछि क्लासेनले दोस्रो गोल गरेका थिए । तीनपल्टको उपविजेता डच चार वर्षअघिको विश्वकपमा भने छनोट हुन सकेको थिएन । कप्तान भर्जिल भान डाइकको नेदरल्यान्ड्स राष्ट्रिय टोलीबाट यो ५० औं खेल थियो । प्रमुख प्रतियोगितामा भने यो उनको पहिलो खेल हो । प्रायः दोस्रो रोजाइमा रहने नेदरल्यान्ड्सका २८ वर्षे गोलरक्षक एन्ड्रिज नोपेर्टले स्मरणीय प्रदर्शन गरे ।
लेवान्डोस्की चम्किने विश्वास,"दोहा (एएफपी) पोल्यान्डका गोलरक्षक विज्निएक स्जेस्नीले आफ्नो टोली १९८६ यता पहिलो पटक नकआउट चरणमा पुग्ने प्रयासमा रहँदा रोबर्ट लेवान्डोस्कीले विश्वकपमा गोलको खाता खोल्ने विश्वास लिएका छन् । लेवान्डोस्कीले पोल्यान्डबाट १ सय ३४ खेलमा ७६ गोल गरिसकेका छन् । तर बार्सिलोनाका यी स्टारले चार वर्षअघि रुस विश्वकपमा एउटै गोल गर्न नसक्दा पोल्यान्ड समूह चरणबाटै बाहिरिएको थियो । पछिल्ला दुई विश्वकप छनोट चरणका क्रममा ३४ वर्षे लेवान्डोस्कीले २५ गोल गरिसकेका छन्, तर पनि विश्वकप जस्तो ठूलो प्रतियोगितामा एउटै गोल गर्न सकेका छैनन् । मलाई लाग्छ, उनका लागि पनि गोल गर्नु अति महत्त्वपूर्ण छ, स्जेस्नीले मेक्सिकोसँगको खेलअघि लेवान्डोस्कीबारे भने, विश्वकपअघि उनी निकै उत्प्रेरित छन् । अहिलेको समयमा उनी विश्वका उत्कृष्ट खेलाडी हुन् भन्नेमा कुनै शंका छैन ।आठ उत्कृष्ट सिजन बायर्न म्युनिकमा बिताएपछि उनी यसै सिजनमा बार्सिलोना गएका थिए, जहाँ उनले १९ खेलमा १८ गोल गरिसकेका छन् । क्लबस्तरमा मात्र नभई राष्ट्रिय टोलीबाट पनि उनी पक्कै आफ्नो महत्त्वाकांक्षा पूरा भएको हेर्न चाहन्छन्, त्यसैले यो प्रतियोगिता उनका लागि महत्त्वपूर्ण छ, स्जेस्नीले भने, कतारमा देखाएको प्रदर्शनले लेवान्डोस्कीलाई पोल्यान्डका महान् खेलाडीको सूचीमा उभ्याउने छ ।मेक्सिकोका गोलरक्षक गुइलेर्मो ओचोआ पाँचौं पटक विश्वकप खेल्दै छन् । तर उनीसामु लेवान्डोस्कीलाई मात्र नभई समूह सी कै प्रतिद्वन्द्वी अर्जेन्टिनाका स्टार लियोनल मेसीलाई पनि रोक्नुपर्ने चुनौती छ । कुनै पनि प्रतिद्वन्द्वी सजिला हुँदैनन्, चाहे त्यो अर्जेन्टिना होस् वा साउदी अरेबिया । यो छोटो समयको प्रतियोगिता हो, त्यसैले तीन अंकसहित यात्रा सुरु गर्नु आवश्यक छ, ३७ वर्षे ओचोआले भने । पछिल्ला तीन विश्वकप सहभागितामा पोल्यान्ड पहिलो चरणबाटै बाहिरिँदै आएको छ । चार वर्षअघि खेल्दा स्जेस्नीले नै सेनेगलविरुद्ध गल्ती गर्दा पोल्यान्डले त्यसको मूल्य चुकाउनुपरेको थियो । युभेन्ट्सका यी गोलरक्षकलाई प्रमुख प्रतियोगिता अफाप सिद्ध हुँदै आएको छ । पोल्यान्ड युरो २०१२ को सहआयोजक हुँदा उनले पहिलो खेलमै रातो कार्ड पाएका थिए । युरो २०१६ को पहिलो खेलमा घाइतेपछि उनले त्यसपछि प्रतियोगिताका खेल खेलेका थिएनन् । युरो २०२० मा स्लोभाकियासँग पोल्यान्ड पराजित हुँदा उनले आत्मघाती गोल गर्न पुगेका थिए । मलाई लाग्छ सबै प्रतियोगिताको आफ्नै इतिहास छ, ३२ वर्षे स्जेस्नीले यो आफ्नो अन्तिम विश्वकप हुने निश्चित गरे ।"
