शीर्षक,विवरण
चिनियाँ उपमन्त्री ली काठमाडौंमा,"काठमाडौं (कास) निर्वाचनको पूर्वसन्ध्यामा चीनको संस्कृति तथा पर्यटन मन्त्रालयका उपमन्त्री ली चुन काठमाडौं आएका छन् । अक्टोबरमा चिनियाँ कम्युनिस्ट पार्टी (सीपीसी) को २० औं महाधिवेशनबाट राष्ट्रपति सी चिनफिङ थप ५ वर्षका लागि दोहोरिएपछि बेइजिङबाट भएको यो पहिलो औपचारिक भ्रमण हो ।शुक्रबार बेलुकी आइपुगेका चीनका राष्ट्रिय सांस्कृति सम्पदा प्रशासनका निर्देशकसमेत रहेका उपमन्त्री ली ५ दिन रहनेछन् । चिनियाँ सञ्चार माध्यमका अनुसार उपमन्त्री ली भूकम्पपछि चिनियाँ सहयोगमा पुनर्निर्माण भइरहेका सम्पदाको निरीक्षण गर्न आएका हुन् । परराष्ट्र र संस्कृति, नागरिक उड्डयन तथा पर्यटन मन्त्रालयले दूतावासलाई उपमन्त्री लीको भ्रमण चुनावपछि गराउन सुझाव दिए पनि चिनियाँ पक्षले भ्रमण सांस्कृतिक सम्पदाको निरीक्षणमा केन्द्रित हुने भन्दै मिति तय गरेको थियो । ०७२ को भूकम्पमा क्षतिग्रस्त भएका वसन्तपुर दरबार क्षेत्रलगायतका सम्पदा चीन सरकारको सहयोगमा पुनर्निर्माण भइरहेका छन् । पूर्वराजदूत तथा नेपालचीन अध्ययन केन्द्रका कार्यवाहक अध्यक्ष सुन्दरनाथ भट्टराई उक्त भ्रमणलाई नेपालको निर्वाचनसँग जोडेर हेर्न नहुने बताउँछन् । चिनियाँ उपमन्त्री लीको भ्रमण निर्वाचनमा नभई दुई मुलुकबीचको सम्बन्धमा केन्द्रित हुने उनले बताए । चीनले नेपालको पुनर्निर्माणमा पहिलेदेखि नै सहयोग गर्दै आएको छ, त्यसमाथि पनि चीनमा सीपीसीको २० औं महाधिवेशनपछि बेइजिङबाट नेपालमा यसरी भ्रमण हुन लागेको हो, उनले भने, यसलाई चिनियाँहरूले नियमित भेटवार्ताका रूपमा लिएका छन् । यो भ्रमणले निर्वाचनमा कुनै असर गर्दैन । २०७४ को प्रतिनिधिसभा र प्रदेशसभा निर्वाचन दुई चरणमा मंसिर १० र २१ मा भएको थियो । त्यसबेला दुई कम्युनिस्ट पार्टीहरू एमाले र माओवादी केन्द्रलाई मिलेर निर्वाचनमा जानका लागि चीनले सहजीकरण को भूमिका खेलेको थियो । त्यसपछि एमाले र माओवादी केन्द्रबीच एकताका लागि २०७४ फागुन ७ मा सातबुँदे समझदारी हुनेबित्तिकै चिनियाँ कम्युनिस्ट पार्टी (सीपीसी) का विदेश विभागका तत्कालीन उपप्रमुख कुचो यचौ नेपाल आएका थिए । पार्टीभित्र विवाद भएपछि नेकपा पहिलेकै स्थानमा आइपुग्यो । र, अहिले एमाले र माओवादी दुई पार्टी निर्वाचनमा जाँदा दुई फरक पक्षमा उभिएका छन् ।परराष्ट्र मामिला जानकार दिनेश भट्टराई निर्वाचन पूर्वसन्ध्याको यो भ्रमणले प्रश्न उब्जिने ठान्छन् । हुन त उहाँको यो व्यक्तिगत भ्रमण हो, तर निर्वाचनका बेला चुनाव मुखमा आउँदा अड्कलबाजी हुन्छ, कूटनीतिज्ञसमेत रहेका भट्टराईले भने, यो भ्रमण नेपालको भन्दा पनि चीनले आफैंले चाहेर भएको देखिन्छ ।"
पोखरेलको 'राजनीतिक परीक्षा',"(दाङ) विद्यार्थी राजनीतिबाट उदाएका शंकर पोखरेल ०५९ मा एमालेको केन्द्रीय सदस्य, ०६४ मा समानुपातिक प्रणालीबाट संविधानसभा सदस्य, ०६५ मा बुटवलमा सम्पन्न पार्टीको आठौं महाधिवेशनबाट सचिव र ०६६ मा सूचना तथा सञ्चारमन्त्री बनेर राष्ट्रिय राजनीतिमा क्रमशः स्थापित हुँदै थिए । तर ०७० मा भएको संविधानसभाको दोस्रो निर्वाचन तथा ०७१ असारमा काठमाडौंमा भएको पार्टीको नवौं महाधिवेशनमा उपमहासचिवमा पराजय र ०७४ को निर्वाचनमा प्रदेशसभामा खुम्चिएपछि उनी पार्टीभित्र किनारा लाग्दै गए ।पोखरेल प्रदेश सांसद भएर लुम्बिनी प्रदेशको मुख्यमन्त्री चुनिएपछि बुटवलमै धेरै इंगेज भइरहँदा केन्द्रीय राजनीतिमा एमालेका हालका उपाध्यक्ष विष्णु पौडेल र पोखरेललाई नै उपमहासचिवमा पराजित गरेका अर्का नेता घनश्याम भुसालहरू थप बलिया बनिरहेका थिए । माओवादीसँग एकीकरणपछि बनेको नेकपाको शक्तिशाली महासचिव पद हत्याउन सकेपछि पौडेलले आफ्नो शक्ति थप एकीकृत गरे । केन्द्रीय राजनीतिमा आफ्नो प्रभाव छाड्ने प्रयत्न स्वरूप पोखरेल बीचबीचमा बुटवलकाठमाडौं गरिरहन्थे, तत्कालीन नेकपाभित्र देखिएका विवाद मिलाउन सक्रिय पनि भइरहन्थे । सर्वोच्च अदालतले नेकपालाई एकीकरणपूर्वको अवस्थामा फर्काइदिएपछि पोखरेलले मुख्यमन्त्री पद पनि गुमाए । गत वर्ष मंसिरमा चितवनमा सम्पन्न एमालेको दसौं महाधिवेशनबाट भने पोखरेलले केन्द्रीय राजनीतिमा कमब्याक गरे । एमाले नेतृत्वले उनलाई भविष्यको नेताका रूपमा प्रोजेक्सन गर्दै शक्तिशाली महासचिव पद दियो । अध्यक्ष ओलीको निर्णयलाई पोखरेलका मुख्य प्रतिस्पर्धी ठानिएका खासगरी पौडेलले असन्तुष्टिका बाबजुद स्विकारे । एमालेमा पहिलो तहका नेताहरू पार्टी विधानको ७० वर्षे उमेर हदका कारण अनिवार्य अवकाशमा जाँदै गरेको सन्दर्भमा समकालीनसमक्ष पोखरेलको स्वीकारोक्ति र उनको अगाडिको राजनीतिक जीवन आसन्न आमनिर्वाचनमा निर्भर हुने देखिन्छ । पोखरेल महासचिव भएपछि पहिलोपटक आमनिर्वाचनमा जाँदै छन् । उनको विजय र पराजय सिंगो एमालेको प्रतिष्ठासँग पनि जोडिएको छ । त्यसैले यो निर्वाचन पोखरेल र एमालेको कुनै एक उम्मेदवारको हार वा जितका रूपमा मात्र रहेको छैन । पोखरेलले दाङ२ बाट प्रतिनिधिसभामा उम्मेदवारी दिएका छन् । त्यही क्षेत्रको प्रदेशसभा (१) बाट उनले २०७४ मा कांग्रेसका कमलकिशोर घिमिरेलाई हराएका थिए । पोखरेलसँग यसपटक माओवादीकी रेखा शर्माले सत्ता गठबन्धनको समर्थनमा प्रतिस्पर्धा गर्दै छिन् । सशस्त्र द्वन्द्वको समयमा भूमिगत भई ०५७ सालमै माओवादी केन्द्रीय सदस्य भइसकेकी शर्माका लागि संसदीय निर्वाचनमा प्रत्यक्षतर्फ यो पहिलो प्रतिस्पर्धा हो । सशस्त्र द्वन्द्वको समयमा ०५८ चैत ३१ देखि एक वर्ष सैनिक हिरासतमा बिताएकी उनी ०७० मा समानुपातिकबाट संविधानसभा सदस्य बनेकी थिइन् । उनी ०७२ मा सामान्य प्रशासनमन्त्री र संविधानसभामा माओवादीको सचेतक भइन् । शर्मा ०७४ मा पनि समानुपातिकमा दोहोरिँदै सांसद बनेकी थिइन् । त्यसपछि उनी माओवादीको प्रमुख सचेतक बनिन् । उनी संसदीय गतिविधि र कानुन निर्माण प्रक्रियामा सक्रियतापूर्वक भाग लिने सांसदका रूपमा चिनिएकी छन् ।एमाले कार्यकर्ताहरू महासचिव पोखरेललाई हेभिवेट नेताका रूपमा चिनाउँदै भोट मागिरहेका भेटिन्छन् । पोखरेललाई ०७० मा कांग्रेसका स्थानीय नेता बुद्धिराम भण्डारीले हराएका थिए । भण्डारीको तुलनामा शर्माको हैसियत बढी छ, महेन्द्र बहुमुखी क्याम्पस दाङका उपप्राध्यापक कुलवीर चौधरीले भने । उनलाई गठबन्धनको आधार पनि छ तर पोखरेललाई एमालेमा ओलीपछिको नेताका रूपमा बताइँदै छ, कार्यकर्ताले उनी भविष्यमा प्रधानमन्त्री बन्ने व्यक्ति भन्दै भोट मागिरहेका छन्, त्यसको लाभ उनले पाउन सक्छन्, चौधरीले भने, राजनीतिमा प्रतिबद्ध नेताको छवि रेखाले पनि बनाएकी छन् । उनी सामान्य मान्छेको पनि सम्पर्कमा सजिलै उपलब्ध छिन् । त्यसैले कमजोर उम्मेदवार होइनन् ।पोखरेल ०५१ को मध्यावधि निर्वाचनमा कांग्रेसका दीपक गिरीलाई हराएर पहिलोपटक संसद छिरेका थिए । त्यसपछि ०५६ मा भएको निर्वाचनमा उनी कांग्रेसका कृष्णकिशोर घिमिरेसँग पराजित भए । ०६४ मा समानुपातिकमा बसेका, ०७० मा पराजय बेहोरेका पोखरेलले ०७४ मा त प्रतिनिधिसभाका लागि टिकट नै पाएनन् । एमाले र माओवादी केन्द्रको गठबन्धनबाट कृष्णबहादुर महराले दाङ२ को टिकट पाएपछि उनी प्रदेश सभामा खुम्चिए । प्रदेशसभामा जानुपरेको त्यो बाध्यतापछि मुख्यमन्त्री बनेका उनी चौतर्फी प्रतिकूलताबीच प्रदेश राजधानी बुटवलबाट दाङ सार्न सफल भए । संघीय सरकारले तोकेका ७ वटा प्रदेशका अस्थायी राजधानीमध्ये ६ वटा साविककै स्थानमा रहेका बखत पोखरेलले मात्रै राजधानी गृहजिल्ला सार्न सकेका थिए । साविक लुम्बिनी र राप्ती अञ्चलका नेताहरूबीच चुनावी मुद्दासमेत बनेको प्रदेश राजधानीको विषय नै पोखरेललाई राष्ट्रिय राजनीतिमा कमब्याक बन्ने एउटा मोड बन्यो । उनकै पार्टीका विष्णु पौडेल, घनश्याम भुसाल, प्रदीप ज्ञवाली, गोकर्ण विष्ट, छविलाल विश्वकर्मा तथा कांग्रेसका बालकृृष्ण खाँण, भरत शाहजस्ता नेताहरूको प्रभावका बीच लुम्बिनीको राजधानी दाङ पुग्ने धेरैको अपेक्षा नै थिएन । प्रतिकूलताबीच राजधानी सारेपछिको राजनीतिक लाभ दाङमा एमालेले स्थानीय तह निर्वाचनमा लिइसकेको छ । गत वैशाखमा सम्पन्न स्थानीय निर्वाचनमा एमालेले ०७४ मा जितेकामध्ये मुलुकभर करिब १ सय पालिकाको नेतृत्व गुमाउँदा पनि दाङका दुवै उपमहानगरपालिका तुलसीपुर र घोराहीको मेयरमा सत्ता गठबन्धनका उम्मेदवारहरूलाई पराजित गर्यो । घोराहीमा एमालेका नरुलाल चौधरीले गठबन्धनबाट उम्मेदवार बनेका माओवादी केन्द्रका हेमराज शर्मा पोखरेललाई ५ हजारभन्दा बढी मतान्तरले हराए भने तुलसीपुरमा पनि एमालेका टीकाराम खड्का कांग्रेसका गेहेन्द्र गिरीभन्दा करिब चार हजार बढी मत ल्याएर विजयी भए । घोराहीमा नरुलालले जित्नुमा कांग्रेसका मतदाताले माओवादीका हेमराज शर्मालाई मत नदिएको कारण बताइन्छ । एमाले पंक्ति आगामी चुनावमा पनि तिनै कांग्रेस मतदाताको मत पाउने आसमा देखिन्छन् । द्वन्द्वको समयमा घोराहीका कांग्रेस कार्यकर्तालाई सताउने, व्यापारीलाई जथाभावी चन्दा मागेर आतंकित पार्ने जस्ता काममा मुछिएको भन्दै शर्मालाई धेरै कांग्रेसीले रुचाएका थिएनन्, माओवादीका एक स्थानीय नेता भन्छन्, अहिले त्यस्तो अवस्था छैन । शर्मालाई कांग्रेस कार्यकर्ताले भोट नदिनुपर्ने कुनै कारण छैन । माओवादी उम्मेदवार शर्मा गठबन्धनमा आबद्ध दलहरूबीचको सम्बन्ध गत वैशाखको स्थानीय चुनावमा भन्दा अहिले सुधार आएकाले आफूले सबैबाट सहयोग र भोट पाउने दाबी गर्छिन् । दाङ२ मा घोराही उपमहानगरका १९ मध्ये १५ वटा वडा पर्छन् । तुलसीपुर उपमहानगरका १९ मध्ये ४ वडा र बंगलाचुली गाउँपालिका सबै ८ वटा वडा पर्छन् । यी २७ वडामा गत स्थानीय तह निर्वाचनमा एमालेका अध्यक्ष उम्मेदवारले सबैभन्दा बढी ३३ हजार ५ सय ९३ मत ल्याएका थिए । गठबन्धनमा रहेका कांग्रेस, माओवादी र एकीकृत समाजवादीका वडाध्यक्ष उम्मेदवारले ल्याएको कुल मत ३६ हजार ७ सय २१ मत थियो । गठबन्धनको भोट एकै ठाउँमा राख्दा शर्मा पोखरेलभन्दा अगाडि देखिन्छिन् । तर रूख चिह्नका उम्मेदवार नभएकाले कांग्रेसको भोट नेपाली कांग्रेस बीपीका उम्मेदवार गोविन्द शर्मासँग बाँडिने सम्भावना पनि छ । द्वन्द्वकालमा भूमिगत भएर काम गरेकी, संसदीय राजनीतिमा आएपछि मन्त्री बनेकी तथा प्रतिनिधिसभामा कानुन निर्माण प्रक्रियामा सक्रिय सांसदको रूपमा चिनिएकी शर्मासँग दाङमा बसेर भूगोलको राजनीति गरेको अनुभव भने नभएकी शर्मा आफूले संविधान निर्माण, सीमान्तकृतउत्पीडित समुदायको हितमा कानुन बनाउन भूमिका खेलेको भन्दै मत मागिरहेकी छन् । एमाले महासचिव पोखरेलले भने मतदाताले केन्द्रीय राजनीतिमा प्रभाव पार्न सक्ने व्यक्तिको खोजी गरिरहेको भन्दै आफू त्यसका लागि उपयुक्त उम्मेदवार भएको बताए । जितेर गएपछि कसले प्रभावकारी भूमिका खेल्न सक्छ भन्ने आधारमा मतदाताले छनोट गर्नुहुनेछ भन्ने म ठान्छु । लुम्बिनी प्रदेशको मुख्यमन्त्री भएर काम गरिसकेको हिसाबले पनि मतदाताले त्यो योगदानको मूल्यांकन गर्नुहुनेछ, उनले भने । पोखरेल र शर्मा दुवै उम्मेदवारसँगको अन्तर्वार्ता तथा उनीहरूका कार्यकर्ता र स्थानीय मतदातासँगको कुराकानीपछि भन्न सकिन्छ दाङ२ मा एमालेले महासचिव पोखरेलको फेस लाई देखाइरहेको छ भने शर्माले एमाले अध्यक्ष केपी शर्मा ओलीले प्रधानमन्त्री भएका बेला दुई पटक गरेको प्रतिनिधिसभा विघटन र त्यसपछि राप्रपासँग गरेको तालमेल परिवर्तनविरोधी रहेको भन्ने एजेन्डा उठाइरहेकी छन् । सैद्धान्तिक बहसमा विशेष रुचि र पकड राख्ने पोखरेल पार्टी कार्यकर्ता र आम सर्वसाधारणसँग सहजै घुलमिल नगर्ने स्वभावका छन् । आफूलाई सिद्धान्तको राजनीति मात्र गर्ने नेताका रूपमा चिनाउन चाहने पोखरेलको राजनीतिक उचाइ भने प्रदेशसभामा बहुमत गुमाएपछि पनि पार्टी निकटका प्रदेश प्रमुख धर्मनाथ यादवलाई प्रयोग गरेर अन्तिमसम्म मुख्यमन्त्री छाड्न आनाकानी गरेपछि केही घट्न पुग्यो ।"
सिटौलाको 'अन्तिम इनिङ्स',"(झापा)सत्ता गठबन्धनको सिट बाँडफाँट कार्यदलका संयोजकसमेत रहेका कांग्रेस नेता कृष्णप्रसाद सिटौला झापा३ मा उम्मेदवार छन् । ०७४ मा राप्रपा अध्यक्ष राजेन्द्र लिङदेनसँग पराजित भएका उनी यस पटक पनि लिङदेनसँगै प्रतिस्पर्धा गर्दै छन् । यो क्षेत्रमा सिटौलालाई गठबन्धनको र लिङदेनलाई एमालेको साथ छ । गठबन्धनमा रहेका माओवादी र एकीकृत समाजवादीको मत तथा राप्रपाएमाले कार्यकर्ताको सुषुप्त द्वन्द्वका कारण परिणाम आफ्नो पक्षमा पार्न सकिने विश्लेषण सिटौलाले गरेका छन् । एमालेका बागी उम्मेदवारले पनि लिङदेनको केही मत काट्ने उनको आकलन छ । यद्यपि स्थानीय निर्वाचनमा वडाध्यक्ष उम्मेदवारले पाएको मतअनुसार लिङदेन अगाडि छन् ।सिटौलाले आफू अन्तिम पटक उम्मेदवार बनेको सन्देश मतदातामाझ पठाएका छन् । निर्वाचनपछि गठबन्धनको सरकार बन्ने र विकास निर्माणका कामलाई तीव्रता दिने आश्वासन उनले बाँडेका छन् । ०७४ मा लिङदेनले जिते पनि ठूला विकासका काम गर्न नसकेको आरोप छ ।प्रदेशसभा ३ (१) मा कांग्रेसका भूमि राजवंशी र ३ (२) मा माओवादीका पूर्णसिंह राजवंशी उम्मेदवार छन् । सिटौलालाई राजवंशी, मुस्लिम, बंगाली र मधेसी समुदायका मतको बढी भर छ । राप्रपाको बलियो उपस्थिति रहेको कचनकवल गाउँपालिकामा स्थानीय निर्वाचनमा कांग्रेसले जितेकाले पनि सिटौला उत्साहित छन् । कृष्णदाइको अवस्था मजबुत छ, स्थानीय कांग्रेस कार्यकर्ता प्रवीण घोषले भने । लिङदेनले पनि ०७४ मा भन्दा आफू बलियो भएको बताएका छन् । यस पटक अझ राम्रो भएको छ, कचनकवलमा मत बढी आउँछ, स्थानीय तह निर्वाचनमा त्यहाँ केही त्रुटि भएको छ, उनले भने । ०७४ मा लिङदेनले सिटौलालाई १३ हजारभन्दा बढी मतान्तरले पराजित गरेका थिए । उनले ४४ हजार ६ सय १४ मत ल्याउँदा सिटौलाले ३१ हजार १ सय ७१ मत पाएका थिए । लिङदेनलाई तत्कालीन वाम गठबन्धनको सहयोग थियो ।युवा मतदाताको रोजाइमा रहेका लिङदेन जित दोहोर्याउने दाउमा छन् भने सिटौला बदला लिने सुरमा । कांग्रेसबाट जितेका भद्रपुर नगरपालिकाका प्रमुख गणेश पोख्रेलका अनुसार यस पटक कांग्रेसले जित्ने दुई आधार छन् राप्रपासँग तालमेलपछि एमाले कार्यकर्ता पंक्तिमा चुलिएको असन्तुष्टि र भद्रपुर, कचनकवलजस्ता पालिकामा कांग्रेसको नेतृत्व । ०७४ मा भद्रपुर नगरपालिका एमालेले जितेको थियो भने कचनकवल राप्रपाले । स्थानीय निर्वाचनमा भद्रपुरमा सत्ता गठबन्धन र एमालेराप्रपाबीच प्रतिस्पर्धा भएको थियो । कांग्रेसले मेयर र राप्रपाले उपमेयर जितेका थिए । कचनकवलमा कांग्रेसएमाले मिलेर राप्रपाका उम्मेदवारलाई पराजित गरेका थिए । कांग्रेसका राजेन्द्रप्रसाद सिंह राजवंशी पालिका प्रमुख छन् । झापा३ मै पर्ने हल्दिबारीमा राप्रपा र बाह्रदशीमा एमालेले जितेका छन् । भद्रपुरका प्रमुख पोख्रेल पहिलाजस्तो लिङदेनका लागि परिस्थिति अनुकूल नरहेको दाबी गर्छन् । यस पटक लिङदेनलाई सहज छैन, उनले भने, हाम्रा उम्मेदवारको पल्ला भारी छ । पछिल्लो पाँच वर्ष लिङदेनले संघीय सरकारसँग समन्वय नगरेको र विकासका ठूला आयोजना ल्याउन नसकेको आरोप कांग्रेसले लगाउने गरेको छ । सिटौलाको योजनामा तयार भएको गिरिजाप्रसाद कोइराला सभा हल अलपत्र छाडेको, आदिवासीको पक्षमा काम नगरेको, सुकुम्बासी समस्या समाधान गर्न पहल नगरेको, नदी कटान र डुबानमा प्रभावकारी काम नगरेको आरोप लिङदेनमाथि छ ।एमालेबाट बागी उम्मेदवारी दिएका डम्मरबहादुर गिरी हल्दिबारी गाउँपालिकाका पूर्वउपाध्यक्ष हुन् । हालै भएको स्थानीय निर्वाचनमा उनी राप्रपाका रवीन्द्र लिङदेनसँग पराजित भएका थिए । हल्दिबारीमा गिरीले एमालेको मत तान्ने सम्भावना छ । झापा३ मा बाह्रदशी, हल्दिबारी र कचनकवल गाउँपालिका, भद्रपुर नगरपालिकाको १, २, ३, ४, ५, ६, ७ र ८ वडा र बिर्तामोड नगरपालिकाको वडा १० पर्छन् । वडाध्यक्षका उम्मेदवारले प्राप्त गरेको मतलाई विश्लेषण गर्दा कांग्रेसले २६ हजार ९ सय २१, राप्रपाले २१ हजार १ सय ५९ र एमालेले २० हजार १ सय १३ मत प्राप्त गरेका छन् । माओवादीले ६ हजार ६ सय ८८ र स्वतन्त्रसहित अन्य दलले ३ हजार ३ सय ७३ मत पाएका छन् । झापा२ः कम्युनिस्टबीचमै प्रतिस्पर्धाझापा२ मा माओवादीबाट प्रतिनिधिसभा उम्मेदवार रहेका हरि राना एमालेबाट प्रदेशसभा सदस्यका लागि उम्मेदवार बन्न लबिइङ मा थिए । निवर्तमान नगरप्रमुखसमेत रहेका उनले टिकटका लागि आफ्ना सबै बल लगाए तर पार्टीले टिकट दिएन । लगत्तै उनले एमाले परित्याग गरेको घोषणा गरे ।पार्टी परित्यागको मनस्थितिमा रहेका रानाबारे जिल्लास्थित माओवादी नेताकार्यकर्ताले गोप्य सूचना लिइरहेका थिए । एमालेले टिकट नदिने सूचना प्राप्त गरेपछि माओवादीका जिल्ला र प्रदेशस्तरीय नेताहरू रातारात अर्जुनधारास्थित रानाको घर पुगे र हँसियाहतौडा चिह्नबाट प्रतिनिधिसभा सदस्यमा उठ्न प्रस्ताव राखे । राना पनि सहमत भए । उक्त सहमतिले उम्मेदवार नभेटिरहेको माओवादी र टिकट नपाइरहेका राना दुवैलाई एकमुष्ट राहत मिल्यो । कांग्रेस, माओवादी र एकीकृत समाजवादीका साझा उम्मेदवारका रूपमा राना घरदैलोमा व्यस्त छन् । उनको प्रतिस्पर्धा पूर्वसहकर्मी एमाले स्थायी कमिटी सदस्य देवराज घिमिरेसँग छ । एमाले अध्यक्ष केपी शर्मा ओलीको विश्वासपात्र मानिने घिमिरे जिल्लाका पुरानामध्येका एक नेता हुन् तर संसदीय निर्वाचनमा उनी पहिलो पटक प्रतिस्पर्धा गर्दै छन् । पूर्वमन्त्री एवं महान्यायाधिवक्ता अग्नि खरेललाई उछिनेर झापा२ मा टिकट हत्याउन घिमिरे सफल भएका हुन् । उनी एमालेको संगठनका बलमा चुनाव जित्नेमा विश्वस्त देखिन्छन् । संसदीय चुनाव रानाका लागि पनि पहिलो हो । उनी ०४९ र ०५४ मा साविक शनिश्चरे गाविसको अध्यक्ष तथा ०७४ मा अर्जुनधारा नगरपालिकाको प्रमुखमा निर्वाचित भएका थिए ।दल बदलेर उम्मेदवार भए पनि आफू निर्वाचित हुनेमा विश्वस्त रहेको रानाले बताए । उनले आफ्नो जित्ने मुख्य आधार गठबन्धन भएको बताए । मेरो जित्ने मुख्य आधार भनेको गठबन्धन हो, गठबन्धनको मत एकढिक्का छ, उनले भने, म नयाँ अनुहार होइन । स्थानीय स्तरमा तीन कार्यकाल चुनाव जितिसकेको मान्छे हुँ । जनताको काम गरेको अनुभव छ । यो कुरा यहाँका मतदाताले समेत बुझेका छन् । एमाले उम्मेदवार घिमिरेले विगतमा एमाले सरकारले यस क्षेत्रमा धेरै विकास निर्माणका काम गरेकाले आफू निर्वाचित हुनेमा शंका नरहेको बताए । उनले भने, मेरो सारा जीवन जनताकै सेवामा बिताएको छु । पार्टी र जनताको विकास निर्माणमा निरन्तर खटिएको छु । मैले गरेका काम जनताले देखेका छन् । त्यसैले जनताको मत मलाई प्राप्त हुनेमा ढुक्क छु । उनले आफू निर्वाचित भए झापा२ मा विकास निर्माणका थप योजना ल्याउने दाबी गरे । आमजनतासँग घुलमिल कम रहेकाले घिमिरेलाई चुनाव जित्न राम्रै मिहिनेत गर्नुपर्ने देखिन्छ, वरिष्ठ अधिवक्ता लीला उदासीले भने, मनोनयन दर्ताको अघिल्लो दिन मात्र पार्टी परित्याग गरेर उम्मेदवार बनेकाले रानालाई पनि छोटो समयमा गठबन्धनको मत तान्न ठूलै चुनौती छ ।यो क्षेत्रमा स्वतन्त्र उम्मेदवार स्वागत नेपालले गठबन्धनको मत ताने भने एमालेलाई फाइदा पुग्ने देखिन्छ । नेपालले राजनीतिलाई पेसा र व्यवसाय बनाउनेविरुद्ध आफ्नो उम्मेदवारी रहेको बताएका छन् । पार्टीको उम्मेदवार नभएको भन्दै स्वतन्त्रको नजर कांग्रेस मतदातामा छ । तर, गठबन्धनअन्तर्गत कांग्रेस मतदाताले इमानदारिता देखाए भने गठबन्धन र एमालेबीच कडा प्रतिस्पर्धा हुन्छ, कांग्रेसका एक नेताले भने ।अर्जुनधारा नगरपालिकाका सबै ११ वडा, बिर्तामोड नगरपालिकाका ९, बुद्धशान्ति गाउँपालिकाका ३ र कन्काई नगरपालिकाका २ वडा यो क्षेत्रमा छन् । चार पालिकाका २५ वडामध्ये स्थानीय तह निर्वाचनमा एमाले र कांग्रेसले १२१२ वटा वडा जितेका छन् । एउटा वडा राप्रपाले जितेको छ । यस क्षेत्रमा कम्युनिस्ट उम्मेदवारले नै जित्दै आएका छन् । यस पटक दुवै कम्युनिस्ट नेताबीच मुख्य प्रतिस्पर्धा छ । यस क्षेत्रमा १ लाख ३४ हजार ९१ मतदाता छन् । झापा४ः प्रतिस्पर्धी पुरानैमुख्य दलबाट झापा४ मा अघिल्लो चुनावकै उम्मेदवार मैदानमा छन् । एमालेका एलपी साँवा र कांग्रेसका देउमान थेबेबीच मुख्य प्रतिस्पर्धा हुने देखिएको छ । ०७४ मा साँवाले थेबेलाई १६ हजारभन्दा बढी मतान्तरले पराजित गरेका थिए । तर, यस पटक साँवालाई सहज छैन । दुई ठूला नदी कन्काई र बिरिङको कटान र डुबानग्रस्त यो क्षेत्रमा १५ हजारभन्दा बढी नदीपीडितको बसोबास छ । नदी कटान र डुबानबाट बर्सेनि बिघौंबिघा जमिनमा क्षति पुगिरहेको छ, यो समस्या वर्षौं पुरानो हो, अहिलेसम्म कसैले केही गरेनन्, स्थानीय खड्ग कार्कीले भने । निर्वाचन जितेका नेताले मुख्य सडकसमेत बनाउन नसक्दा स्थानीय बासिन्दा हिउँदमा धुलाम्मे र वर्षात्मा हिलाम्मे सडकबाट आउजाउ गर्न बाध्य रहेको उनको भनाइ छ । यस क्षेत्रमा मुख्य प्रतिस्पर्धा एमाले र कांग्रेसबीच भए पनि पुराना कम्युनिस्ट नेता युक्त भेटवाल र खुश्बु ओलीको स्वतन्त्र उम्मेदवारीले मतदाता प्रभावित पार्ने स्थानीयको अनुमान छ । राप्रपाले टिकट नदिएपछि ओलीले प्रतिनिधिसभातर्फ स्वतन्त्र उम्मेदवारी दिएकी हुन् ।साँवाले निर्वाचित जित्ने मुख्य चार आधार रहेको बताए । पहिलो एमालेको बलियो संगठन रहेको । दोस्रो ०७४ मा निर्वाचित भएपछि जनतासँग जनप्रतिनिधि कार्यक्रम लिएर आफ्नो क्षेत्रका गाउँगाउँ पुगेको । तेस्रो क्षेत्रमा विभिन्न भौतिक विकासका काम गरेको । चौथो आफू सामाजिक अभियन्ता भएको । यी चारवटा आधारका कारण मेरो आवश्यकता यो क्षेत्रमा छ र मलाई जनताले खोजेका छन्, उनले भने, चुनाव जित्नेमा कुनै शंका छैन । गठबन्धनका उम्मेदवार थेबे पनि आफू सधैं जनतासँगै रहेकाले यस पटक जित्ने दाबी गर्छन् । जित्नुहार्नु ठूलो कुरा भएन तर म सधैं जनतासँगै छु, जनताले मलाई नजिकबाट चिनेका छन्, मेरो जित्ने आधार नै यही हो, उनले भने, मेरो क्षेत्रका जनताले विकासको अनुभूति नै गर्न पाएका छैनन् । मैले चुनाव जितें भने जनतालाई चाहिने विकास गर्नेछु ।जिल्लाकै पछाडि परेको यो क्षेत्रमा पाँच पालिकाका २८ वडा छन् । स्थानीय निर्वाचनमा एमालेले १३, कांग्रेसले ११, माओवादीले २ र स्वतन्त्रले २ वडा जितेका छन् । यहाँ १ लाख २३ हजार १ सय २४ मतदाता छन् ।"
म्यादी उमंग,"(बर्दिबास)बस्तीको गस्ती गरेर फर्कंदै गरेका म्यादी प्रहरीको एक समूह रौतहट राजदेवी नगरपालिकाको एउटा मोडमा भेटियो, समूहका सबै भर्खर १८ टेकेका किशोर मात्र थिए । २५ वर्षसम्मका मात्र २२ लाख ९४ हजार युवा यो निर्वाचनमा मतदाता छन्, जसको मतलाई बडो उत्सुकतापूर्वक हेरिएको छ । जीवनमा पहिलो पटक मतको हकदार बनेका यी युवासँग हामीले जिज्ञासा पोख्यौं, यसपालि मत पनि हाल्ने होइन ? निमेषभरमै जवाफ आयो, हामी त सरकारी मान्छे, आफ्नो मतको चिन्ता होइन, जनताको मतको सुरक्षा गर्ने जिम्मेवारी छ ।जनमत सुरक्षा गर्ने जिम्मेवारीले गम्भीर रामअशोककुमार शर्मा भर्खर १२ कक्षा पास भएका छन् । उनको यति ठूलो उमंगको स्रोत के होला ? यसको कारण यही बर्दी हो, सरकारी बर्दी लगाएपछि मनमा यस्तो भावना आफैं जाग्दोरहेछ, उनको यो कथनमा साथीहरू जयप्रकाश महतो र दीपक राउतले पनि समर्थन जनाए । उनीहरू तीनै जनाले एउटै योजना बनाएका छन्, निर्वाचन सम्पन्न गरेपछि ४४ हजार पारिश्रमिक बुझ्ने र त्यो पैसाले कम्प्युटरमा डिप्लोमा गर्ने । १२ कक्षाको परीक्षा दिएपछि नै कम्प्युटर कोर्स गर्ने रहर थियो तर फि तिर्न करिब २५ हजार नभएकाले योजना अलपत्र थियो । म्यादी प्रहरीमा भर्ती भएसँगै कम्प्युटर कोर्सको ढोका पनि खुलेको छ । निर्वार्चन शान्तिपूर्ण सम्पन्न गर्ने जिम्मेवारीमा ८४ हजार २ सय ९६ पुरुष र ३० हजार ६ सय ४२ महिला गरी १ लाख १५ हजार म्यादी प्रहरी तैनाथ छन् । रामअशोक, जयप्रकाश र दीपकको जस्तै धेरैका लागि यो निर्णायक खुड्किलो हो । यो पारिश्रमिकले उन्नत जीवनको शिलान्यास गर्ने योजना सबैको छ ।सर्लाहीको हरिवन इलाका प्रहरी कार्यालय परिसरमा शुक्रबार साँझ जुत्ता लिन लाइनमा उभिरहेकी थिइन् दुर्गा नेपाल । यही बिन्दुबाट उनले लामो यात्रा तय हुने विश्वास बोकेकी छन्, त्यो पनि छोराको । छोरा नै १८ वर्षका भएका छन् र अब अस्ट्रेलिया जाने योजनामा छन् । कमर्स पढेको छ, सबै साथी गए, म पनि जान्छु भनेर पीटीईको तयारी गरेको छ । १२१५ लाख चाहिन्छ । आफन्तले सहयोग गर्छौं भनेका छन् तर आफूले पनि केही त जुटाउन पर्यो, त्यसैले बूढाबूढी नै म्यादी भएका छौं, उनले सुनाइन् । श्रीमान् रामकृष्ण धरहरा प्रहरी चौकीमा खटिएका छन् । गत स्थानीय निर्वाचनमा पनि म्यादीका रूपमा भर्ना भएर कमाएको ३८ हजार पाँच सय रुपैयाँलाई ४० हजार बनाएर उनले स्थानीय सहकारीमा बचत गरेकी छन् । हामीले मिहिनेत गरेका छौं भनेपछि आफन्तले पनि पत्याउँछन् नि । छोराछोरीका शिक्षाका लागि बाबुआमाले जे पनि गर्नुपर्छ । हामीले त सरकारी बर्दी लगाउन पाएका छौं, उनले भनिन् । पछिल्ला दुई निर्वाचन सुरक्षामा खटिएकी दुर्गा ०७४ को निर्वाचनमा भने हरिवन नगरपालिका९ बाट आफैं प्रतिस्पर्धामा थिइन् । वडा सदस्यमा १ सय ७५ भोट ल्याएकी थिएँ, मेरो समूहका वडाध्यक्षले भन्दा पनि धेरै मत ल्याएकी थिएँ तर हारें, उनले आफैंलाई सान्त्वना दिँदै भनिन्, राजनीतिबाट देशको सेवा गर्न पाएँ, सुरक्षाकर्मी भएर यो अवसर पाएकी छु, मलाई त गर्व लागेको छ ।समाजले सम्मानको नजरले हेर्छ कि हेर्दैन भन्नेमा म्यादी प्रहरीलाई सरोकार छैन । ४० दिन त प्रशस्त हो, राष्ट्रसेवक सुरक्षाकर्मीको ब्याच एक दिन, एकछिन लगाउन पाए पनि जिन्दगी सफल भएको मान्नुपर्छ, हरिवनकी रीनाकुमारी बलम्पाकी मगर भन्छिन्, मलाई सुरक्षा फोर्स निकै आकर्षक लाग्छ, सरम्याडमहरूलाई देखेर मलाई पनि रहर लाग्थ्यो । मम्मीबाबालाई पनि छोरीलाई प्रहरी बर्दीमा देख्ने रहर थियो, पूरा भयो ।आत्मसम्मान र आर्थिक स्वावलम्बनले पनि धेरै महिलालाई तानेको छ । रीना भन्छिन्, मम्मीबाबा बिरामी हुनुहुन्छ, कमाउन सक्नुहुन्न । मैले १२ कक्षा पास गर्दा बहिनीले एसईई पास गरी, घरको आर्थिक अवस्थाका कारण मैले पढ्ने कि बहिनीले भन्ने छान्नुपर्नेमा थियौं । मेरै निर्णयमा बहिनीको अध्ययन अघि बढ्यो । अब अहिले आउने पारिश्रमिकबाट सिलाइकटाइसम्बन्धी व्यवसाय सुरु गर्ने ध्याउन्नमा छिन् उनी । आर्थिक अभावमा शिक्षा रोकिएका धेरै युवाको बाटो फेरि खुल्ने सम्भावना बढेको छ । स्थानीय चतुर्भुजेश्वर बहुमुखी क्याम्पस (सीजेएमसी) मा स्नातक अध्ययनरत मेनुकाकुमारी साहको बक्यौता २० हजार नाघेको छ । युनिफर्म फाटेको छ, फि पनि बाँकी छ । त्यसैले पढाइमा समस्या आएको थियो । चुनाव सम्पन्न भएपछि सब ठीक हुन्छ भन्ने सम्झिएर म त दंग छु ।म्यादी प्रहरीलाई महिलाले ठूलो अवसरका रूपमा लिएका छन् । गीता बस्नेत कार्की ४० वर्षकी भइन् । सेनाबाट अवकाश पाएर घरमै बसेका श्रीमान्ले म्यादी प्रहरीमा भर्ना हुन रुचि देखाएनन् । गीता भने उत्साही हुँदै भर्ना भइन् । पूर्व सुरक्षाकर्मीका रूपमा उहाँको मान छ तर म पनि सुरक्षाकर्मी भएँ नि, त्यसमाथि आर्थिक रूपमा केही कमाउन पाएँ, यो पैसाले पुगेसम्म सिलाइकटाइकै पसल राख्ने सोच छ, उनले भनिन् । म्यादी प्रहरीमा खटिएका धेरै महिलाको कथनले हाम्रो समाजको अर्को कथा पनि भनिरहेको छ आमा हुन् वा दिदी, आफूभन्दा सानाका लागि धेरैले अवसर त्यागेका छन् । रौतहटको वाग्मतीकी २० वर्षीया अस्मिता राई यसको उदाहरण हुन् । बाबुले राम्रो हेरविचार नगरेपछि आमा ९ वर्षदेखि दुबईमा छिन् । आमा विदेश जानुभयो, बहिनी सानी थिई, उसको हेरविचार गर्न मैले पढाइ छाड्नुपर्यो, एसईईपछि सबै साथी कलेज गए, म जान सकिनँ, भन्छिन्, तर बहिनीलाई पढाएका छौं । आमाले पनि कान्छी छोरीले चाहेसम्म पढाउने हो भन्नुभएको छ । बहिनी हुर्किएकीले अब म ब्युटीपार्लर खोल्ने तयारीमा छु ।पार्लर खोल्ने योजनामा अहिलेको जागिरले सहयोग गर्नेछ तर पनि अस्मिता स्पष्ट छिन्, म्यादी प्रहरी रोजीरोटी मात्र होइन, राष्ट्रको जिम्मेवारी पनि हो । उदाहरण दिँदै उनी भन्छिन्, पहिले त कसैले झगडा गर्यो भने रमिता लाग्थ्यो तर सुरक्षाकर्मी भएपछि भावना नै फरक पर्ने रहेछ । अस्ति छठमा झगडा परेको थियो, सम्झाउँदा मान्छेले मानेनन्, हामीले त लौराले ठेलेरै तह लगायौं ।सुशीला पराजुली पनि भूमिहीन श्रमिककी श्रीमती हुन् । कक्षा आठमा पढ्दा नै उनको बिहे भयो । त्यो पनि बडो दुःखले पढेकी हुँ, हामी पाँच जना बालबच्चा थियौं, धान रोप्ने, धान काट्ने काममा गएर खर्च जुटाउँदै आठ कक्षासम्म पढेकी थिएँ, बुबा आत्तिएर बिहे गरिदिनुभयो, उनी भन्छिन्, मैले पढ्न पाइनँ तर बहिनीलाई १२ कक्षा पास गराएका छौं ।सुशीलाले माइतीको जग्गा धितो राखेर टाटाको म्याजिक गाडी किनेकी छन् । कमाइ किस्तामा जान्छ, छोराको पढाइ, औषधिमूलो र लुगाफाटामा खर्च गर्न गाह्रो छ, त्यसैले म पनि म्यादीमा भर्ना भएकी हुँ, उनी भन्छिन्, स्थानीय चुनावमा पनि भर्ना भएकी थिएँ, ऋण केही हलुका भयो, यसपालि झन् सजिलो होला ।इलाका प्रहरी कार्यालय हरिवनका प्रहरी निरीक्षक मुकेश ताम्राकार म्यादी प्रहरीप्रतिको आकर्षण असाधारण रहेको बताउँछन् । भन्छन्, जिल्लामा २९ सयको भर्ना खुल्दा १० हजारभन्दा बढी आवेदन आयो । छनोट भएकाहरूमध्ये धेरैजसो विवाहित छन् । मान्छेलाई पारिवारिक जिम्मेवारीले पनि यता ल्याएको छ । यो पैसाबाट केही न केही गर्छु भन्ने भावना धेरैको छ ।लोकतन्त्रको उत्सव मानिने निर्वाचनले एकैपटक सवा लाख युवालाई आफू पनि उपयोगी नागरिक हौं भन्ने आभास दिएको छ । पूर्वगृहसचिव खेमराज रेग्मी हरेकजसो निर्वाचनमा परिचालन हुने म्यादी प्रहरीबाट समाजलाई फाइदा नै भएको मान्छन् । भन्छन्, मेरो जानकारीअनुसार ०३७ सालको जनमत संग्रहबाटै म्यादी प्रहरी खटाउन थालिएको हो । म्यादी खटाउँदाको फाइदा निर्वाचन सुरक्षा व्यवस्थापनमा मात्र होइन, एउटा बेरोजगार नागरिकले निश्चित अवधिका लागि भए पनि रोजगारी पाउँछ, जीवन एक कदम अघि बढाउँछ ।म्यादी बन्दा सिकेको अनुशासन, लगन र धैर्यले परिवारको जीवनपद्दतीमा पनि सकारात्मक प्रभाव पार्ने उनको भनाइ छ । घरेलु हिंसाजन्य गतिविधि पनि न्यून हुन सक्छ, परिवार र समाजप्रति जिम्मेवारीबोध सिकाउँछ, उनी भन्छन् । इलाका प्रहरी कार्यालय चन्द्रनिगाहापुरका इन्चार्ज प्रहरी नायब उपरीक्षक सन्तुलाल प्रसाद जयस्वार पनि यस्तो अवसरले युवा पुस्तामा आत्मसम्मान जगाउने गरेको मान्छन् । प्रहरी आफैंमा अनुशासित संगठन हो, १० दिनको मात्र भए पनि यसले निश्चित अनुशासन सिकाउँछ, उनी भन्छन्, त्यतिमात्र होइन, निर्वाचन सम्पन्न गर्न मेरो पनि भूमिका थियो भन्ने महसुस गराउँछ । कुनै पनि नागरिकका लागि यो धेरै ठूलो उपलब्धि हो ।म्यादी प्रहरीले आफैंले जिम्मेवारीबोध गरे पनि राज्यले भने उनीहरूलाई पर्याप्त सम्मान दिएको छैन । निर्वाचनमा खटिने कर्मचारी र स्थायी सुरक्षाकर्मीलाई समानुपातिकतर्फ मतदान गर्न सक्ने व्यवस्था गरिएको छ तर म्यादीले त्यो अवसर पाएका छैनन् । निर्वाचन आयोगका प्रवक्ता शालिकराम शर्मा पौडेलका अनुसार आसन्न निर्वाचनमा १ सय ४१ अस्थायी मतदानस्थल छन्, जसमा १ लाख ४८ हजार अस्थायी मतदाता (कर्मचारी र सुरक्षाकर्मी) ले मतदान गर्न पाउनेछन् । मतदाता सूचीमा नाम भएकाहरूले आफू खटिएको क्षेत्रबाट मतदान गर्नुपर्ने अवस्थामा अस्थायी मतदाता नामावलीमा नाम लेखाउन सक्छन्, त्यसकै आधारमा हामीले मतदाता नामावली र मतदान स्थलको टुंगो लगाएका छौं, पौडेल भन्छन् । तर, यो सूचीमा नाम दर्ता गर्ने समय र म्यादी छनोट भर्नाको मितिबीच तालमेल नभएकाले १ लाख १५ हजार म्यादी प्रहरी मतदान अधिकारबाट वञ्चित छन् ।"
६ दशकअघि भारतले हडपेको नेपाली भूमि सधैं चुनावी एजेन्डा,"कालापानी अतिक्रमणनयाँ नक्साअनुसार भारतले पश्चिम उत्तर बिन्दुमा ३ सय ८५ वर्ग किलोमिटर भूभाग अतिक्रमण गरेको छ । अहिले सो स्थानमा दुई वटा हेलिप्याडसहित भारतीय सेना, सशस्त्र सीमा बल (एसएसबी), इन्डो तिब्बत बोर्डर पुलिस (आईटीबीपी) तैनाथ छन् । कालापानी क्षेत्रमा भारतले अतिक्रमण गर्दा त्यस क्षेत्रमा रहेको नावी, कुटी र गुन्जी गाउँ भारतमा परेका छन् । अतिक्रमित नेपाली भूभाग हुँदै भारतले सडक निर्माण गरेको छ । नेपालले लिम्पियाधुरासहितको नक्सा जारी गर्नुभन्दा एक महिनाअघि भारतीय रक्षामन्त्री राजनाथ सिंहले सडक उद्घाटन गरेका थिए ।दुवै देशका प्रधानमन्त्रीस्तरको छलफलमा समेत समस्या समाधान गर्न बाँकी भनेर स्वीकार गरेको विषयमा भारतीय बलमिच्याइँ देखिन्छ । सन् १८१६ को सुगौली सन्धिअनुसार नेपालको सीमा पूर्वमा मेची र पश्चिममा (महा) काली नदी हो । सन्धिका आधारमा बनाइएका सुरुवाती नक्सामा लिम्पियाधुरालाई महाकालीको मुहान मानिएको छ । पछि त्यसलाई लिपुलेकतर्फ सारिएर नक्सा जारी गर्न थालियो । विस्तारै लिम्पियाधुराभन्दा अलि पूर्वको लिपुलेकबाट झर्ने चार गुणा सानो नदीलाई महाकाली भन्न थालियो । ठूलो भँगालो उत्पत्ति भएको ठाउँलाई नदीको मुहान मान्ने गरिएको छ । भारतचीन युद्धपछि भारतले लिपुलेकभन्दा करिब १० किलोमिटर दक्षिणको कालापानीमा कृत्रिम खोल्सो बनाएर त्यसैलाई कालीको उद्गम दाबी गरेको थियो । लिपुलेकलाई नै महाकालीको मुहान मान्दा पनि भारतले त्यहाँ ३५ वर्ग किमिभन्दा बढी भूभाग मिचेको देखिन्छ । १९६२ को भारतचीन युद्धअघिदेखि नै भारतीय फौजले चिनियाँ फौजलाई कहाँबाट रोक्न सकिन्छ भनेर रेकी गरेको थियो, सीमाविद् नेपालको सीमा पुस्तकका लेखक बुद्धिनारायण श्रेष्ठले भने, युद्ध रोकिएपछि भारतीय फौज कालापानीमा आएर बसेको हो । नेपाली सेनाका पूर्वसहायक रथीसमेत रहेका एमालेका पूर्वसांसद दिवंगत गोपालसिंह बोहोराले पनि १९५९ देखि नै त्यस क्षेत्रमा भारतीय सुरक्षाकर्मी देखिन थालेको आफ्नो पुस्तकमा उल्लेख गरेका छन् । नेपालको सबैभन्दा उत्तर पश्चिममा रहेको बस्ती तिंकरका बासिन्दाले उनको पुस्तक कालापानीको कथा र व्यथा मा हाई स्कुल पढ्दै गरेको समयमा पहिलो पटक भारतीय सुरक्षाकर्मी देखेको बताएका छन् । बोहोराले १९५९ को ग्रीष्मकालमा चीनसँग सीमाक्षेत्र ताक्लाकोटबाट फर्किने क्रममा भारतीय सुरक्षाकर्मीलाई पहिलो पटक भेटेको उल्लेख गरेका छन् । तल्सीनजिक आइपुग्दा जुटपानी रहेको समथर जग्गामा तीन वटा पाल टाँगेर उत्तर प्रदेश राज्यको प्रदेशिक आर्मर पुलिसका ७८ जना प्रहरी बसेका थिए । हामीलाई रोकेर कहाँ से आए रहे हो ? कहाँ के रहने वाले हो ? भनेर सोधे, बोहोराले लेखेका छन्, हामीले त्यसलाई गम्भीरतापूर्वक लिएनौं । ४५ दिनअघि ताक्लाकोट जाँदा तिनीहरू त्यहाँ थिएनन् । किन आएका होलान् जस्तो लाग्यो । यो सन् १९५९ मे अन्ततिरको घटना थियो । तसर्थ प्रथम पटक छिमेकी मित्र राष्ट्रले अप्रिल वा मे १९५९ देखि आफ्ना सुरक्षाकर्मीलाई तैथान गरेको हुन सक्दछ । बोहोराले पुस्तकमा त्यस क्षेत्रमा इन्डो तिब्बतीय बोर्डर फोर्स १९९१ पछिबाट बन्न थालेको उल्लेख गरेका छन् ।कालापानी भनेर काल्पनिक नाम र ब्यारेक निर्माण गरेर सो स्थानमा बाह्रै महिना राख्ने गरेका छन् । १९६२ पछि स्पेसल प्रहरी फोर्स (एसपीएफ) राखेको थियो, पुस्तकमा छ, एसपीएफले नै पानी थुनेर पिल्फी पानी थुरेर पोखरी बनाएको र त्यहीको काली मन्दिर बनाएको थियो भन्ने सुनिन्छ । सन् १९९१ पछि आईटीबीएफ बस्न थालेको हो । २०१५ मा भारतीय प्रधानमन्त्री नरेन्द्र मोदी चीन भ्रमणमा जाँदा भएको सम्झौतामा लिपुलेकलाई व्यापारिक मार्गको रूपमा प्रयोग गर्ने उल्लेख छ । यसमा नेपालले विरोध गर्दै भारत र चीन दुवैलाई कूटनीतिक नोट पठाएको थियो । नेपालको आपत्तिपछि सो सम्झौताबाट चीन पछि हटेको दाबी सरकारी अधिकारीहरूले गर्दै आएका छन् । कालापानी र सुस्तासहितका केही क्षेत्रमा सहमति जुट्न नसक्दा नेपालभारत सीमा सम्झौता हुन सकेको छैन । जसले बेलाबेला सीमाको विषयले तनाव उत्पन्न गर्ने गरेको छ । कालापानीसहितको सीमासम्बन्धी विषय भारत र नेपालले शान्तिपूर्ण कूटनीतिक माध्यमबाट समस्या समाधान गर्ने बताउँदै आए पनि दिल्लीले वार्ताप्रति खासै चासो देखाएको छैन । युद्धको दीर्घकालीन असर१९६२ अक्टोबर २० बाट सुरु भएर नोभेम्बर २१ मा सकिएको भारतचीनबीच युद्धले छिमेकी देश, दक्षिण एसिया र एसियाको सम्बन्धलाई समेत नयाँ परिस्थितिमा लगिदियो । युद्धअघि भारतमा हिन्दी चिनी भाइभाइ को नारा लाग्ने गरेको थियो । दलाई लामा प्रकरणपछि दुवैको सम्बन्ध बिग्रँदै गएर युद्धको अवस्थामा पुग्यो, लेखक तथा विश्लेषक झलक सुवेदीले भने, त्यसको दीर्घकालीन असर अहिलेसम्म छ । १९५९ मै तिब्बत छाडेका दलाई लामाले भारतमा शरण लिए । हिमाचलको धर्मशालामा बस्दै आएका उनलाई चीनभारत सम्बन्धको एउटा महत्त्वपूर्ण कडीको रूपमा लिने गरिन्छ । तत्कालीन भारतीय प्रधानमन्त्री जवाहरलाल नेहरूले हिमाललाई प्राकृतिक किल्ला मान्ने गरेका थिए । तर चिनियाँ आक्रमणले त्यो अवधारणालाई पनि समाप्त पारिदियो । हिमालहरू लामो समयसम्म दुई ठूला भारतीय र चिनियाँ सभ्यताको बीचको प्राकृतिक किल्लाका रूपमा रहेका थिए । दुवै सभ्यताले यसलाई आफ्नो बाह्य र आपसी चुनौतीको संरक्षकको रूपमा लिने गरेका थिए, निहार नायकले आफ्नो पुस्तक स्ट्राटेजिक हिमालयमा लेखेका छन्, जब चीन र भारतले १९६२ अक्टोबरमा युद्ध लडे, प्राकृतिक संरक्षकको यो भनाइलाई गलत प्रमाणित गरिदिए । युद्ध सुरु भएको ३१ औं दिन एकपक्षीय युद्धविरामको घोषणा गर्दै चीन पूर्ववत् स्थानमा फर्किएको थियो ।आक्रमणको समयमा चिनियाँ सैनिक भारतको असम राज्यको मैदानी भाग सुरु हुने तेजपुर नजिकसम्म आइपुगेका थिए । त्यो औपनिवेशिक शासनविरुद्धको आन्दोलनको विश्वनेता बनेका तथा स्वतन्त्र भारतको पहिलो प्रधानमन्त्री जवारहलाल नेहरूको नुर गिराउने युद्ध बन्यो । युद्धपछि उनको स्वास्थ्य अवस्था कमजोर हुँदै गयो । १८ महिनापछि उनको निधन भयो । बेलायती उपपनिवेशबाट मुक्त भएको भारत र गृहयुद्धमा कोमिन्ताङलाई पराजित गरेर जनवादी शासन व्यवस्था स्थापना गरेको चीन तेस्रो विश्वको नेता मानिन्थे । भारतमा हिन्दी चिनी, भाइभाइ को नारा लाग्ने गरेको थियो । युद्धपछि असंलग्नता नीति भारतले छाड्यो, तत्कालीन सोभियत संघसँग झनै नजिकियो । आधुनिक भारतको जग बसाएका नेहरूको आलोचना गर्नेहरूले चीनसँगको पराजयको विषयलाई प्रमुखताको साथ उठाउने गरेका छन् । लेखक सुवेदी भारत र चीन युद्धले सीमा विवाद हल नगरेका कारण अहिले पनि त्यसको प्रभाव रहेको बताउँछन् । दक्षिण एसियाका लागि मात्रै भएर एसियाकै उत्तर र दक्षिण कोरियापछिको द्वन्द्वग्रस्त क्षेत्रको रूपमा भारतचीनको सीमा रहेको छ, जसको स्थायी सीमांकन छैन, उनले भने, युद्धको कारण दुवैमा आशंका र त्रास बाँकी नै छ । भारतपाकिस्तान, नेपालचीन, भारतनेपाल र समग्र दक्षिण एसियाको सम्बन्धको विषयलाई अहिले पनि प्रभावित गरिरहेको छ । सन् २०१२ मा भारत भ्रमणमा गएको नेपाली पत्रकार टोलीसँग तत्कालीन भारतीय विदेशमन्त्री सलमान खुर्सिदले १९६२ को युद्धको कारण चीनसँग अविश्वास अझै रहेको बताएका थिए । त्यस समय माओवादी अध्यक्ष पुष्पकमल दाहाल चीन भ्रमणबाट फर्किएपछि नेपालभारतचीन त्रिदेशीय सहकार्य हुनुपर्नेमा जोड दिएका थिए । भारतले त्यसलाई अस्वीकार गर्नुका पछि चीनसँगको विगतको सम्बन्ध रहेको बुझिन्छ । भारत र चीनबीच विवाद सुल्झाउन १३ पटक वार्ता भइसक्यो, अहिलेसम्म सीमा समिति बनाउन सकेका छैनन्, सीमाविद् श्रेष्ठले भने, अहिले पनि कश्मीरसहित वास्तविक नियन्त्रण रेखा (एलएसी) क्षेत्रमा भारतीय र चिनियाँ फौज आमनेसामने छन् । उनीहरूबीच जुनसुकै बेला युद्ध भड्किन सक्छ । हिमाली क्षेत्र भौगर्भिक रूपमा जति जोखिमयुक्त छ स्थायी सीमांकन नभएका कारण राजनीतिक रूपमा झन् जोखिम रहेको बताइन्छ । २०२० मा पूर्वी लद्दाख गलवान उपत्यकामा भारतीय र चिनियाँ सैनिकबीच हिंसात्मक झडप भएको थियो, जसमा भारततर्फ २० सैनिक मारिएका थिए भने चीनतर्फ भएको हताहतीको स्पष्ट विवरण छैन । २०१७ मा भुटान र चीनको सीमा विवाद रहेको दोक्लाममा सडक बनाउन खोज्ने चिनियाँ सैनिकलाई भारतीय सैनिकले रोक्न खोज्दा धक्कामुक्की भएको थियो ।अर्कोतर्फ २०१७ पुस १ पछिको पञ्चायती व्यवस्था टिकाउन पनि यो युद्ध सहयोगी बनेको विश्लेषकहरूले बताउने गरेका छन् । १९६० डिसेम्बरमा राजा महेन्द्रले प्रजातान्त्रिक ढंगले निर्वाचित भएको सरकारलाई विघटन गर्ने र पञ्चायती व्यवस्था लागू गर्ने कार्यको भारत आलोचक थियो, भारतीय प्राध्यापक एसडी मुनीले फरेन पोलिसी अफ नेपालमा लेखेका छन्, १९६२ मा चीनसँग युद्ध सुरु भएपछि भारत सरकारले उनीप्रति लिँदै आएको नीतिलाई नरम तुल्यायो । उनका अनुसार भारतीय प्रयासमै दुवै देशबीच शृंखलाबद्ध रूपमा कूटनीतिक भ्रमणको आदानप्रदान भयो । यस्ता भ्रमणमा पञ्चायती व्यवस्थालाई मान्यता, भारतीय भूभागमा राजाविरोधी गतिविधि सञ्चालन हुन नदिएर र नेपालमा आर्थिक तथा पूर्वाधार विकास सहयोग प्रस्तावसमेत गरेर भारतले राजालाई खुसी बनाउने कोसिस गर्यो, मुनीले लेखेका छन् । लेखक सुवेदी भारतचीन युद्धको कारण सुवर्णशमशेर जबराको नेतृत्त्वमा पञ्चायती व्यवस्थाविरुद्ध भएको सशस्त्र विद्रोह रोकिएको बताउँछन् । नेपाली कांग्रेसले गतिविधि गरिरहँदा उत्तरतर्फ चीनसँग सीमा जोडिएको नेपालमा समस्या हुन्छ भनेर भारतले गतिविधि रोकिदियो, सुवेदीले भने, पञ्चायत टिकिरहन पनि यो युद्धले भूमिका खेल्यो । कालापानीमा अहिलेसम्म भारतीय सुरक्षाफौज रहिरहनुको मुख्य कारण त्यही हो । जबकि १९५१ देखि उत्तरी हिमाली क्षेत्रमा रहेका १७ वटा भारतीय सैनिक जाँच चौकी २०२६ सालमा हटाइएको थियो । भारतचीन युद्धमा नेपालले तटस्थ नीति अपनाएको थियो, यद्यपि भारतीय सेनामा रहेका नेपाली गोर्खा सैनिक चीनविरुद्ध लडेका थिए । गोर्खाली सैनिकलाई चीनले युद्धबन्दी बनाए पनि भारतीय सैनिकबाट फरक स्थानमा राखेर राम्रो व्यवहार गरेको थियो । पछि उनीहरूलाई भारत नभई नेपाललाई हस्तान्तरण गरियो । १९५० शान्ति तथा मैत्री सन्धिअनुसार भारतको युद्धमा नेपाल तटस्थ बस्न नमिल्ने तर्क दिल्लीको थियो ।"
उम्मेदवारले देखेनन् मन्थलीका मुद्दा,"(मन्थली, रामेछाप)तामाकोसी नदीमा हेलिँदै हुर्किएका गोरे माझीलाई रामेछाप सदरमुकामसित खासै आत्मीयता भएन । उतिबेला माछा मारेरै छाक टार्नुपरे पनि जीविका चलाउन सहज थियो । उनी छिमेकीसित दिनहुँ जाल हान्न तामाकोसी पुग्थे । जालमा परेका साना माछा नदीतिरै छोड्थे, ठूला माछा छाक टार्न पुग्नेजति मात्रै सिकार गर्थे । अनि डुंगा चलाउन घाट पुग्थे । वारिपारि मान्छे तारेर कमाएको पैसाले नुन, भुटुन किन्थे । ३४ वर्षअघिसम्म तामाकोसी आसपासका माझी समुदायको जनजीवन गोरैको जस्तै ठीकठाक थियो । स्थानीय राजनीतिको प्रभाव, भूकम्प र खानेपानी समस्याले गर्दा ०४५ सालमा रामेछाप सदरमुकाम मन्थली डाँडाबाट १३ किमि दक्षिण मन्थली खोंचमा सर्यो । बस्ती विस्तार भए । बिस्तारै नदीमा माझीको हक खोसिँदै गयो । विद्युतीय पासो थापेर माछा मार्ने बढे । त्यसपछि त माछै नाश भयो, यसरी माझीको खाना संस्कृति लोप हुँदै आएको गोरेले सुनाए । उनी ०४९ र ०५४ सालको स्थानीय चुनावमा एमालेबाट साविक मन्थली गाविस४ मा वडाध्यक्ष भएका थिए । जनप्रतिनिधि हुँदा पनि परिवारको छाक टार्न जाल फिँजाउँथे । डुंगा खियाउँथे । सदरमुकाममा चहलपहल र आवतजावत बढेसँगै तामाकोसीमाथि झोलुंगे पुल बनेपछि डुंगा तर्ने मान्छे पाइनै छाडे । मान्छे तार्ने डुंगाले राँगा तार्न थाले । ती डुंगा थोत्रिएपछि नयाँ बनाउनै छाडिदिए । पुल बनेर डंगा खियाउन नपाए पनि तामाकोसी नसुक्नेमा उनी ढुक्क थिए तर दुईतीन घण्टासम्म कुर्दा पनि माछा पर्न छाडेपछि जाल थन्क्याउनुपर्ने समय आइदियो । चार वर्षअघि जाल थन्क्याएका उनले अहिले तरकारी खेती गरेका छन् । आठ जनाको परिवारलाई खानलाउन खेतीपाती र मजदुरीको भर छ । उनीजस्तै फेदाली, हाँटेचौर र गडुवारीका १३३ माझी परिवारले अन्य पेसा रोजिसकेका छन् । माझी सभ्यता र संस्कृतिसमेत हराउँदै गएको छ ।लदी पूजा (नदी पूजा) माझीहरूको प्रमुख चाड हो । यो पूजा गर्दा डुंगा अनिवार्य चाहिन्छ । उनीहरू नमुना डुंगा बनाएर बगाउने गर्छन् । सदरमुकाममा बढेको सहरीकरणले गर्दा खासगरी माझी समुदायले पुस्तौंदेखि खेतीकिसानी र पशुपालन गर्दै आएको जग्गाजमिनमा पक्की ठूला घर बनेका छन् । होटल व्यवसाय खुलेका छन् । पक्की सडक बनेका छन् तर आदिमकालदेखि बसोबास गर्दै आएका माझीले यसको लाभ उठाउन सकेका छैनन् । गरिबी र अशिक्षाले गर्दा आफूहरू पछाडि हुनुपरेको गोरेले बताए । आफूले पहिलेदेखि बसेर आएको भनेर मात्रै नहुने रहेछ, आफ्नो कुरा राख्ने ठाउँमा पुग्नुपर्ने रहेछ, त्यहाँ पुग्न शिक्षितै हुनुपर्ने रहेछ, उनले भने । एमालेले गत स्थानीय तह निर्वाचनमा पनि उम्मेदवार बन्न आग्रह गरेको थियो तर उनले चाहेनन् । स्थानीय निकाय हुँदा वडाध्यक्ष भएँ, माझीको भोटका लागि उम्मेदवार बनाएका रहेछन्, अशिक्षित भएपछि कसले कति बेला आफ्नो फाइदा उठाउँछ, थाहै नहुँदो रहेछ, उनले भने । उनी राजनीतिक गतिविधिमा ०४३ सालदेखि नै अभ्यस्त छन् । तत्कालीन राष्ट्रिय पञ्चायत सदस्यमा उठेका उम्मेदवारलाई भोट माग्न घोडा डोर्याउँदै रामेछापको झन्डै आधा भाग पुगे । भोट हाल्ने दिन नजिकिँदै गर्दा आफ्नो नाम मतदाता नामावलीमा नभेटेपछि खिन्न बनेका थिए । बुधबार बिहान हाँटेचौरमा भेटिएका उनले सुनाएका कथाले अल्पसंख्यक मानिने माझी समुदायको दूरवस्थालाई चित्रण गर्थ्यो ।सदरमुकाम मन्थली खोंचमा झरेपछि माझी बस्तीमा असहजता, डर र त्रास थपिइरहेको छ । ११७८ मेगावाटको सुनकोसी२ जलविद्युत् आयोजना बन्ने कुराले बस्ती पिरोलिएको छ । गत वर्ष जलविद्युत् आयोजनाको वातावरणीय प्रभाव मूल्यांकन (ईआईए) भइसकेको छ । १२२ मिटर अग्लो बाँध निर्माण गरेर जलविद्युत् आयोजना बनाउने भनेर विद्युत् प्राधिकरणले प्राथमिकतामा राखेको छ । यो आयोजना निर्माण भएको खण्डमा खुर्कोट च्याकुटारदेखि रामेछापको खिम्ती आसपाससम्म मन्थलीको आकाशे क्षेत्र, विमानस्थल, बीपी राजमार्ग, रामेछाप सदरमुकाम जोड्ने सडक, पूर्वाधार पुलहरूमा क्षति पुग्ने आकलन गरिएको छ । यसको पहिलो असर सदियौंदेखि बसोबास गर्दै आएको माझी समुदायको सभ्यता र संस्कृतिमा असर पर्ने भन्दै गत जेठमा माझी उत्थान संघले सदरमुकामस्थित र्याली पनि निकालेको थियो । नदी हाम्रो धर्मसंस्कृतिसँग जोडिएको छ, विकास र पैसाले हाम्रो संस्कृति किन्न सकिँदैन, सभ्यता किन्न सकिँदैन, यही भएर आयोजना नै खारेज हुनुपर्छ भन्ने हाम्रो माग हो, माझी उत्थानका अध्यक्ष इन्द्रबहादुर माझीले भने । ०५२०५३ सालदेखि च्छो रोल्पा ताल फुटेर मन्थली खोंच डुबानमा पर्ने हल्ला बेलाबेला चल्छ । तामाकोसीमा बलियो तटबन्ध नबन्दा बर्सेनि खेतीयोग्य जमिन बगरमा परिणत हुन्छ । मन्थली नगरपालिकाको घ्याप्चेबाट झर्ने रणजोर खोलामा बर्खामास बर्सेनि खहरे उर्लेर आउँछ । खोलाको शिरमा रहेको ठूलो पहिरो एकैचोटि झरेर तामाकोसी छेकिने डरले स्थानीय उत्तिकै त्रसित छन् । आकाशे क्षेत्रका स्थानीय हरिबहादुर खत्री यस विषयलाई राजनीतिक नेतृत्वले चासोका साथ हेर्नुपर्ने बताउँछन् । ताल फुट्छ, ड्याम बन्छ, यता डुब्छ भनेर बेलाबेला हल्ला आउँछन्, रणजोर खोला उर्लेर आएर डुब्छ भन्ने डर छ, हामी सधैं हल्लाकै त्रासमा बाँच्नु ? राज्यले, यहाँको नेतृत्वले यथार्थ के हो बेलैमा निर्क्योल गर्नुपर्यो, उनले भने ।सन् २००९ देखि २०१८ सम्म रामेछापको जलवायु परिवर्तन र सामाजिक समावेशीकरणका बारेमा विद्यावारिधिका लागि शोधपत्र अनुसन्धान गरेकी जलवायुविज्ञ अनिता श्रेष्ठ भन्छिन्, आर्थिक, जलवायु परिवर्तनका कारणले, माझीहरू सामाजिक हिसाबले पछि छन्, केही गरी तामाकोसीमा बदलाव आयो भने मन्थलीमा असर पर्ने भैगो तर मुख्य असर माझी समुदायमाथि नै पर्छ । खानेपानीकै समस्याले सरेको सदरमुकाममा समस्या टरेको छैन । सदरमुकाम नै लिफ्टको भरमा छ । जमिनबाट बोरिङ गरेको पानीले घरायसी काम, होटल व्यवसाय र खेतीपाती हुँदै आएको छ । मन्थलीका फाँटमा वर्षभरि खान पुग्ने धान उब्जाउ हुन्छ तर सिँचाइको समस्या छ । रणजोर खोलाबाट आउने कुलोमा बस्ती विस्तारले अवरोध गर्यो । बोरिङ गरेर सिँचाइ गरे पनि समयमा मल नपाउँदा धान उत्पादन घटिरहेको स्थानीय श्यामकुमार माझीले भने । दुईचार बोरा नभई धानमा मल पुग्दैन, यहाँ कहिले धान आइपुग्दैन, आए पनि ४५ किलो भागमा आउँछ, त्यसले पुग्दैन, उनले भने, पोहोर पनि समयमा मल नपाएर भुसैभुस आएको थियो, यो पाला त झनै पाएन । पछिल्लो समय रामेछापलुक्ला उडानले गर्दा विमानस्थलमा चहलपहल बढेको छ तर स्थानीयले यसको लाभ उठाउन पाएका छैनन् । ट्राभल एजेन्सीले एयरपोर्ट गेटैमा गाडीबाट झारिदिन्छन्, पर्यटक लुक्ला उडिहाल्छन्, फर्किंदा पनि उही हो, केही गरी उडान ढिला भो भने मात्रै पर्यटक अडिने हुन्, त्यही पनि उनीहरू घुम्ने, भुलिने ठाउँ छैन, मन्थलीमा पर्यटकीय गतिविधिहरू नहुँदा लाभ लिन नपाइरहेको विमानस्थल नजिकैको ट्रान्जिट क्याफेका सञ्चालक सरोज तामाङले बताए । मार्च र अप्रिल तथा सेप्टेम्बरदेखि नोभेम्बरसम्म रामेछापबाट लुक्ला दैनिक करिब ४५ देखि ५० उडान हुन्छ । विमानस्थल बिहानदेखि साँझसम्म एकछिन खाली हुँदैन तर पर्यटकहरूलाई मन्थलीमा अल्झाउने खालको ट्राभल प्याकेज नहुँदा व्यवसाय गर्न चाहनेलाई पनि ढुक्कले लगानी गर्ने स्थिति नरहेको माउन्ट एभरेस्ट वेका सञ्चालक विनोद घिमिरेले बताए । गेस्टहरूलाई राख्न व्यवस्थित होटल आवश्यक पर्छन् तर कम्तीमा एयरपोर्ट बाह्रैमास चल्ने बनाउनुपर्यो, नजिकै नदीमा र्याफ्टिङ चलाउने, देवालय गढीहरूमा पर्यटन मार्गहरू जोड्ने गरिदिए हुन्थ्यो, उनले भने । यसैगरी सदरमुकाममै स्वास्थ्य सेवा पर्याप्त छैन । शल्यक्रिया गर्नुपर्ने, जटिल प्रकृतिका बिरामीलाई काठमाडौं रेफर गरिन्छ । उत्तरी र पश्चिमी रामेछापका बासिन्दाले सदरमुकामको स्वास्थ्य सेवामा पहुँच राख्दैनन् । जिल्ला अस्पतालका जनरल सर्जन गगन अधिकारी भन्छन्, यहाँको चेतना स्तर कम छ, बिरामीहरू रोग छिप्पिएपछि आइपुग्छन्, जटिल स्थिति भइसक्छ, अन्यत्रै रेफर गर्नुपर्ने अवस्था आइपर्छ । चुनावका बेला रामेछापमा दोरम्बा हत्याकाण्डबारे चर्चा हुन्छ । नेताहरूले सहिदको सपनालाई साकार पार्छु भनेर आश्वासन दिन्छन् तर राज्यले दिने १० लाखबाहेक थप सुविधा पाउन नसकेको सहिद परिवारको गुनासो छ । रामेछापमा ८ पालिका र ६४ वडा छन् । सडक नपुगेको टोलै छैन । यहाँका स्थानीयले आफ्ना उम्मेदवारसित सडक कालोपत्र गरिदिनुपर्ने माग राख्दै आएका छन् । सदरमुकाममा कालोपत्र छ । सदरमुकामबाहेक अन्यत्र ६४ किमि मात्रै कालोपत्र छ । नेतृत्व तहमा दीर्घकालीन विकासको अवधारणा नहुँदा सम्भावना भएर पनि रामेछापको विकास र समृद्धि हुन नसकेको भान पर्छ । जस्तै मन्थलीमा कभर्डहल बन्दै छ । वाग्मती प्रदेश सरकारले १५ करोडजति बजेट विनियोजन गरेको छ तर कभर्डहल तामाकोसी किनारमै छ । उद्योग वाणिज्य संघका अध्यक्ष केशवप्रसाद घिमिरे नेताहरूले दीर्घकालीन योजना बनाउनुपर्ने तर्क राख्छन् । पर्यटकहरूको ट्रान्जिट बनेको छ, अब उनीहरूलाई यहीं कसरी भुलाउने, पर्यटकीय सम्भावनालाई कसरी प्रवर्द्धन गर्ने भन्नेमा न स्थानीय सरकारले विकास गरेका छन्, न त प्रदेश र संघका उम्मेदवारले नै मुद्दा बनाएका छन्, उनले भने ।खानेपानी, पर्यटन, पूर्वाधार, सामाजिक समावेशीकरण, आर्थिक समृद्धि, स्वास्थ्य, शिक्षालगायतका मुद्दाहरू छन् । जसलाई नेताहरूले ध्यान दिनुपर्ने हो तर आसन्न निर्वाचन नजिकिँदै गए पनि उम्मेदवारहरू यहाँका मुद्दाहरूमा केन्द्रित देखिँदैनन् । रामेछापको चुनावी माहोलसमेत सुनसान छ । सदरमुकामका मतदाताले आफ्ना उम्मेदवार भेट्न पाएका छैनन् । उम्मेदवारहरू गाडी चढेर सडकसडकै जान्छन्, मञ्जु माझीले भनिन् । २ लाख १ हजार ४ सय ३६ जनसंख्या रहेको रामेछापमा १ लाख ८० हजार १०६ मतदाता छन् । प्रतिनिधिसभाका लागि एउटा र प्रदेशसभाका लागि दुई वटा निर्वाचन क्षेत्र छ । गठबन्धनबाट कांग्रेसका जिल्ला सभापति पूर्णबहादुर तामाङ र एमालेबाट केन्द्रीय सदस्य एवम् जिल्ला इन्चार्ज कैलाशप्रसाद ढुंगेल यहाँका प्रतिस्पर्धी उम्मेदवार मानिएका छन् । तर कान्छाराम कन्स्ट्रक्सनमा रहेर निर्माण व्यवसायीको छवि बनाएका तामाङप्रति शेरबहादुर देउवानिकट भएर उम्मेदवार पाएर असन्तुष्टि छ भने एमालेमा केपी ओली निकट भएकैले पटकपटक एकै व्यक्तिले अवसर पाएको पाएको भन्दै ढुंगेलको उम्मेदवारप्रति असन्तुष्टि छ । उनी ०६४ र ०७० मा सालको संविधानसभा निर्वाचनमा पराजित भएका थिए भने ०७४ को वाग्मती प्रदेशसभाका लागि १(२) बाट विजयी भएर साढे तीन वर्ष वाग्मती प्रदेश सरकारको आर्थिक मामिला तथा योजनामन्त्रीको जिम्मेवारी सम्हालेका थिए । उनी एमालेका पुराना र क्रियाशील नेता हुन् । स्थानीय तह गत निर्वाचनलाई हेर्ने हो भने ८ पालिकाका ६४ वडामध्ये २६२६ वडामा कांग्रेस र एमाले, ११ वडामा माओवादी र एउटामा एकीकृत समाजवादीले अध्यक्ष जितेका थिए ।समस्याका चाङ  खानेपानी नहुँदा लिफ्टको भर  मन्थलीका फाँटमा सिँचाइ अभाव  रामेछापलुक्ला उडानले विमानस्थलमा चहलपहल तर पर्यटक अड्याउने पूर्वाधार अभाव  सदरमुकाममै स्वास्थ्य पूर्वाधार कमजोर, शल्यक्रिया गर्नुपर्ने रजटिल प्रकृतिका बिरामीलाई रेफर गर्नुपर्ने बाध्यता  सडक नपुगेको टोल छैन तर सबै कच्ची  बर्सेनि खेतीयोग्य जमिन बगरमा परिणत तर तामाकोसीमा बनेन बलियो तटबन्ध"
कांग्रेस योद्धा सापकोटाको निधन,"काठमाडौं (कास) कांग्रेसका वयोवृद्ध नेता तिलकप्रसाद सापकोटाको शुक्रबार नारायणी नदी किनारमा अन्तिम संस्कार गरिएको छ । श्वासप्रश्वासमा समस्या भएर भरतपुर अस्पतालमा उपचाररत उनको बुधबार निधन भएको थियो । बागलुङ हुँदै नवलपरासी पुगेर राजनीतिक तथा सामाजिक गतिविधिलाई निरन्तरता दिएका उनी ८० वर्षका थिए । अन्तिम संस्कारमा कांग्रेस नेता शशांक कोइराला, गण्डकी प्रदेश प्रमुख पृथ्वीमान गुरुङ, पूर्वसांसद गोविन्द कँडेल, टंक कँडेललगायत सहभागी थिए । राजनीतिक अभियोगमा परेर ०४० सालदेखि रूपन्देही, पाल्पासहितका जेलमा चार वर्ष बन्दी जीवन बिताएका सापकोटा कांग्रेसमा ०१५ सालदेखि सक्रिय थिए । सापकोटाले जननेता बीपी कोइरालाबाटै कांग्रेसको सदस्यता लिएका थिए । सापकोटाले गैंडाकोटमा कालिका संस्कृत विद्यापीठ, कालिका विद्यालय, गैंडाकोट नहर परियोजना, विजय विकास स्रोत केन्द्रको स्थापना गर्नमा अग्रणी भूमिका खेलेका थिए । कान्छा छोरा कृष्ण सापकोटाका अनुसार ०३६ सालको जनमत संग्रहमा बागलुङ बसेर बहुदलको पक्षमा माहोल बनाएपछि तत्कालीन राज्यसत्ताले तिलकप्रसादलाई खेदो गरेको थियो ।"
मनमोहनमा मुटु उपचारको हाइब्रिड थिएटर,"काठमाडौं (कास) महाराजगन्जस्थित मनमोहन कार्डियोथोरासिक भास्कुलर एन्ड ट्रान्सप्लान्ट सेन्टरले कार्डियो भास्कुलर हाइब्रिड थिएटर र अत्याधुनिक कार्डियो सिटीस्क्यान सेवा शुक्रबारदेखि सञ्चालनमा ल्याएको छ । थिएटरको मद्दतले मुटुको शल्यक्रिया र क्याथल्याब उपचार एकैसाथ गर्न सकिने यो सेवा नेपालमै पहिलो रहेको अस्पतालले जनाएको छ । कार्यकारी निर्देशक प्राडाउत्तम कृष्ण श्रेष्ठले हाइब्रिड थिएटर अन्य शल्यक्रियाका कोठाभन्दा निकै ठूलो र यसबाट जटिल शल्यक्रिया पनि गर्न सकिने बताए । यसमा चाहिएको खण्डमा मुटु तथा रक्तनलीको शल्यक्रिया र इन्टरभेन्सन एकै ठाउँमा विभिन्न विधाका डाक्टरहरूको समूहले एकैपल्टमा गर्न सक्छन्, उनले भने । सिटीस्क्यान मेसिन पनि मुटु धड्कनभित्रै स्क्यान गर्न सकिने उपकरण भएको अस्पतालले जनाएको छ । यसले केही सेकेन्डभित्रै शरीरको सबै अंगको सिटीस्क्यान गर्न सकिन्छ । विकिरण पनि कम फाल्ने गरेको अस्पतालको भनाइ छ ।"
"धान किसानको, मूल्य व्यापारीको","(काठमाडौं)सरकारले चालु आर्थिक वर्ष ०७९८० का लागि धानको न्यूनतम समर्थन मूल्य तोकेको छ । गत कात्तिक १६ को मन्त्रिपरिषद् बैठकको निर्णयअनुसार मोटा धानको मूल्य प्रतिक्विन्टल २ हजार ९ सय ६७ रुपैयाँ र मध्यम धानको मूल्य प्रतिक्विन्टल ३ हजार १ सय २८ रुपैयाँ छ । कृषि मन्त्रालयको प्रस्ताव र उद्योग वाणिज्य तथा आपूर्ति मन्त्रालयको सहमतिमा तोकिएको उक्त मूल्य गत वर्षको भन्दा प्रतिक्विन्टल २ सय २६ रुपैयाँसम्म धेरै हो । गत वर्ष मोटा धानको मूल्य २ हजार ७ सय ५२ रुपैयाँ र मध्यम धानको २ हजार ९ सय २ रुपैयाँ तोकिएको थियो ।किसानलाई उचित मूल्य उपलब्ध गराउन भन्दै सरकारले हरेक वर्ष धानको समर्थन मूल्य निर्धारण गर्दै आएको छ । तर, सरकारको लापरबाहीका कारण किसानको नाममा बिचौलिया र व्यापारीले रजाइँ गर्दै आएका छन् । समयमै मूल्य निर्धारण नहुनु र मूल्य तोके पनि सरकारी निकायले खरिद नगरिदिँदा किसानको नाममा बिचौलिया र व्यापारीलाई फाइदा पुग्दै आएको छ । सरकारले मूल्य निर्धारण गरेपछि त्यसको कार्यान्वयन गर्ने निकाय खाद्य व्यवस्था तथा व्यापार कम्पनी हो । तर, खाद्य कम्पनीले धान खरिद गर्ने सुरसार नै गरेको छैन । जसको प्रत्यक्ष फाइदा व्यापारीले पुग्दै आएको छ ।सरकारले धानको समर्थन मूल्य तोकेकोबारे जानकार राष्ट्रिय कृषक समूह महासंघ नेपालका लुम्बिनी प्रदेश अध्यक्ष सर्बजित विष्टले बिहीबार प्रतिक्विन्टल २ हजार ४ सय रुपैयाँमा धान बेचे । सरकारी मूल्य दिन माग गरे पनि व्यापारीले मानेनन् । एक त सरकारले मूल्य तोक्न ढिलाइ गरिदिन्छ । मूल्य तोकेपछि बैलैमा र सबै किसानको खरिद गरिदिँदैन । सरकारी रेटबारे अवाज उठाउँदा व्यापारीले मान्दैनन्, उनले भने, भण्डारण गर्न सक्ने अवस्था हुँदैन । छिट्टै बिक्री गर्नुपर्दा व्यापारीलाई कम मूल्यमै दिनुपर्छ । धेरैजसो किसानको बाध्यता यही नै हो । सरकारले मूल्य तोके पनि केवल व्यापारीका लागि मात्रै भएको छ ।उनका अनुसार प्रदेशभर करिब ५० प्रतिशत धान बिक्री भइसकेको छ । किसानले प्रतिक्विन्टल २ हजार २ सय रुपैयाँदेखि २ हजार ४ सय रुपैयाँमा धमाधम बिक्री गरिरहेका छन् । ठूला व्यापारीले प्रतिक्विन्टल २ हजार ४ सय र सानाले प्रतिक्विन्टल २ हजार २ सय रुपैयाँमा खरिद गरेका छन् । किसानबाट खरिद गरिएको धान साना व्यापारीले ठूला व्यापारीलाई बिक्री गर्छन् । ठूला व्यापारीले केही धान खाद्य कम्पनीलाई र केही धान मूल्य बढाएर पहाडतिर पठाउँछन्, उनले भने, सरकारले मूल्य निर्धारण गरेपछि खाद्य कम्पनीले तुरुन्तै किनिदिए हुन्थ्यो । व्यापारीको प्रभावमा परेर किसानको १५ प्रतिशत धान पनि खरिद हुँदैन ।महांसघका संस्थापक अध्यक्ष उद्धव अधिकारी बाली लगाउनु कम्तीमा ३ महिनाअगाडि नै धानको मूल्य तोक्नुपर्ने सुझाउँछन् । समर्थन मूल्यसम्बन्धी कार्यविधिअनुसार असारमा रोप्ने धानको समर्थन मूल्य चैतमा तोक्नुपर्छ । तर, यहाँ जवाफदेहिता भएन, प्रश्न कसले उठाउने भन्ने छ, अधिकारीले भने, अधिकांश किसानले मोटा धान बेचिसके, मध्यम धान काट्दै छन् । तर पनि खाद्य कम्पनीले धान खरिद गर्न ढिलाइ गरिदिन्छ । राज्यले किसानलाई दिएको मूल्य किसानको नाममा व्यापारीलाई गएको छ । गत वर्ष साउनमै धानको मूल्य तोकिएकोमा यस पटक धेरै ढिलाइ भएको हो । मुलुकभरकै अवस्था हेर्दा अब थोरै परिमाणमा मात्रै धान काट्न बाँकी छ । भण्डारण गरेर राख्न सक्ने किसानले धान मौज्दात राखे पनि साना किसानले बिक्री गरिसकेका छन् । किसानलाई राहत दिने नीति हुन्थ्यो भने काट्नुअघि नै मूल्य तोकिनुपर्ने र मूल्य तोकिएपछि तुरुन्तै खाद्य कम्पनीले किन्न थाल्नुपर्ने बताउँछन् सरोकारवालाहरू । समर्थन मूल्य तोक्नुको उद्देश्य प्रोत्साहन र सुनिश्चित बचतको ग्यारेन्टी भए पनि वास्तविकतामा त्यो देखिएको छैन । महासंघ अध्यक्ष नवराज बस्नेतले किसानको लागतको हिसाबले समर्थन मूल्य नै कम भएको बताए । मल, बीउलगायत किसानको लागत खर्च बढेको छ । दुई बिघा खेती गर्दा सरदर ५० हजार रुपैयाँ खर्च हुन्छ । तर, उत्पादन ४०४५ हजार रुपैयाँ बराबरको मात्रै हुन्छ । लागत खर्चको हिसाबले समर्थन मूल्य थोरै हो, उनले भने, तर तोकिएकै मूल्य पनि किसानले पाएका छैनन् । खाद्य कम्पनीको भर नपरी सहकारीमार्फत खरिद गर्ने व्यवस्था भए किसानलाई केही राहत हुने उनको भनाइ छ । सरकारले न्यूनतम समर्थन मूल्यमा धान खरिद र व्यवस्थापन गर्नेसम्बन्धी निर्देशिका, २०७७ मा अनुदानको पनि व्यवस्था गरेको छ । सहकारीहरूले किसानबाट धान खरिद गरे सरकारबाट अनुदान पाउँछन् । यसका लागि कृषि मन्त्रालयले ३३ करोड रुपैयाँ बजेटसमेत विनियोजन गरेको छ । प्रधानमन्त्री कृषि आधुनिकीकरण परियोजनामार्फत न्यूनतम समर्थन मूल्यमा धान किन्न छिटै सूचना प्रकाशन गरिनेछ, मन्त्रालयका प्रवक्ता प्रकाशकुमार सन्जेलले भने । गत वर्ष यस कार्यक्रममार्फत करिब ९ हजार मेट्रिक टन धान खरिद भएको थियो । यस आर्थिक वर्षमा ३ लाख मेट्रिक टन धान खरिद गर्ने मन्त्रालयको लक्ष्य छ ।कृषि मन्त्रालयले समर्थन मूल्य साउनमै पेस गरेको थियो । कृषिको सिफारिसमा वाणिज्य मन्त्रालयको सहमति चाहिन्छ । तर, वाणिज्यले ढिलाइ गर्दा कात्तिकमा मात्रै मन्त्रिपरिषद्ले निर्णय गरेको हो । किसानको मुद्दामा सरकार संवेदनशील नै भएन, खाद्यले एक त समयमै धान नै किन्दैन, किने पनि बिचौलियाबाट किन्ने गरेको छ, अधिकारीले भने, छानबिनमा पनि कसैले चासो दिएको छैन ।"
सस्तोमै धमाधम बिक्री,"(कञ्चनपुर)सरकारले धानको समर्थन मूल्य निर्धारण गरे पनि किसानले सस्तोमा धान बेचिरहेका छन् । खाद्य व्यवस्था तथा व्यापार कम्म्पनीले धान खरिद सुरु नगर्दा किसान व्यापारीलाई सस्तोमा बिक्री गर्न बाध्य भएका हुन् । धान भित्र्याएकै एक महिना भइसक्यो । भण्डारण गर्न सक्ने अवस्था छैन । खाद्यले धान किन्न सुरु नगरेकाले गाउँमै क्विन्टलको २ हजार १ सय रुपैयाँ बिक्री गरिरहेका छौं, भीमदत्त नगरपालिका९ का रामदत्त जोशीले भने, यस पटक पनि पोहोरकै रेटमा धान बेच्नुपर्यो । हामी दुःख गरेर उत्पादन गर्छौं । तर, फाइदा जति सबै व्यापारीले मात्रै लिन्छन् । गहुँ, मुसुरो, तोरीलगायत नयाँ बाली लगाउन आवश्यक जोताइ, मलखाद र बीउ किन्न रकमको जोहो गर्न पनि धेरै साना किसानहरूले सस्तोमै धान बिक्री गरिरहेका छन् । सीमित ठूला किसानहरू मात्रै खाद्य कम्पनीले खरिद गर्ने समय कुरेर बसेका छन् । कञ्चनपुरमा करिब ५० हजार हेक्टरमा धान खेती गरिन्छ । यहाँ धानको उत्पादकत्व प्रतिहेक्टर ४ मेट्रिक टन छ । यस वर्ष पनि विगतकै हाराहारीमा उत्पादन भएको कृषि ज्ञान केन्द्रले जनाएको छ । यस वर्ष उत्पादन बढ्ने अनुमान थियो तर धान भित्र्याउने बेला भएको वर्षाले असर गरेको केन्द्रले औंल्याएको छ । खाद्य कम्पनीको महेन्द्रनगरस्थित शाखाले यस वर्ष १० हजार क्विन्टल धान खरिदका लागि अनुमति मागेको थियो । तर, अहिलेसम्म अनुमति नपाएको कम्पनीका निमित्त प्रमुख तपेन्द्रप्रसाद उपाध्यायले बताए । केन्द्रबाट अनुमति आउनेबित्तिकै धान खरिद सुरु हुन्छ, उनले भने, वैशाखमै यस वर्षको योजनामा १० हजार क्विन्टल धान खरिदको अनुमति माग गरी पठाएका हौं ।कम्पनीले १८ प्रतिशतभन्दा कम चिस्यान भएको धान मात्रै खरिद गर्छ । बढी चिस्यान भएको धानको तौल पछि कम हुने उपाध्याय बताउँछन् । त्यही भएर ढिलो गरी धान खरिद सुरु हुने उनले बताए । कम्पनीले गत वर्ष ६ हजार क्विन्टल खरिद गर्ने लक्ष्य राखे पनि १ हजार १ सय ६१ क्विन्टल मात्रै खरिद गरेको थियो । वर्षाका कारण धान कुहिएपछि मापदण्डअनुसारको धान नआएको भन्दै कम मात्रै खरिद गरिएको थियो ।"
परदेशको पसिनाले अर्थतन्त्रलाई टेको,"(पोखरा)तथ्यांकले भन्छ, नेपालमा प्रतिदिन २ अर्ब ७५ करोड ९७ लाख रुपैयाँ रेमिट्यान्स भित्रिन्छ । कुल गार्हस्थ्य उत्पादनमा पर्यटनको योगदान ७८ प्रतिशत मात्रै हुँदा वैदेशिक रोजगारीको २७२८ प्रतिशतसम्म छ । देशको अर्थतन्त्र धान्ने यति ठूलो माध्यमको बेवास्ता नभई व्यवस्थित गर्नुपर्ने सरोकारवालाको माग छ । पोखरामा शुक्रबार परदेशको पसिनाः कसरी लिने प्रतिफल ? विषयक अन्तर्क्रियामा वक्ताहरूले वैदेशिक रोजगारीलाई व्यवस्थित बनाएर समृद्धि खोज्नुपर्नेमा जोड दिए ।आप्रवासनविद् डा गणेश गुरुङ वैदेशिक रोजगारीबाट फर्कनेले लिएर आउने ज्ञान, सीप र उद्यमी बन्ने खुबीलाई प्रयोग गर्न सरकारी नीतिमा सुधार ल्याउनुपर्ने सुझाउँछन् । हामीले धेरै छलफल गरिसक्यौं के नेपाल श्रीलंकाजस्तै बन्छ ? हो यो ठूलो बहसको कुरा हो । श्रीलंका आजको अवस्थामा आइपुग्नुको एउटै कारण विदेशी विनिमय नहुनाले हो, उनले भने, नेपाल पनि भीरमा जान लागेको ट्रकजस्तै भइराखेको छ । तर, त्यो भीरमा जान लागेको ट्रकलाई टायरमा ओट (टेको) लगाइदिएको छ । त्यो ओट लगाउने नै परदेशीको पसिना हो ।नेपालको अर्थव्यवस्था घरानियाले मात्रै व्यापार, व्यवसाय गर्ने किसिमको रहेकाले वैदेशिक रोजगारीबाट फर्किएकाहरू उद्यमी बन्न नसकिरहेको उनको धारणा छ । यहाँको बैंकिङ प्रणाली परियोजना धितो राखेर ऋण दिने किसिमको भएन, उनले भने, जमानी राख्ने घरजग्गा नहुनेलाई परियोजनामा सेयर लिएर बैंकले लगानी गर्नुपर्छ । वैदेशिक रोजगारीमा जानेलाई पनि एउटा आधारभूत आवश्यकता पूरा गर्न रकम जम्मा गर्ने र अर्को लगानी गर्न बचत गर्ने प्रयोजनमा २ वटा बैंक खाता अनिवार्य गर्न सके उत्पादनमूलक क्षेत्रमा रेमिट्यान्सको सदुपयोग हुन सक्ने उनको भनाइ थियो । त्यसका लागि तथ्य र तथ्यांकको खाँचो उनले औंल्याए ।किताब पब्लिसर्सले गरेको अन्तर्क्रियामा राष्ट्रिय योजना आयोगका पूर्वसदस्य गुरुङसहित पोखरा महानगर प्रमुख धनराज आचार्य, आप्रवासी महिला अधिकारकर्मी मञ्जु गुरुङ र वैदेशिक रोजगारीबाट फर्किर्एका भीम श्रेष्ठसँग कान्तिपुर दैनिकका प्रदेश ब्युरो प्रमुख जनकराज सापकोटाले संवाद गरेका थिए । त्यस क्रममा महानगर प्रमुख आचार्यले वैदेशिक रोजगारीमा जाने र त्यहाँबाट फर्किएकाको तथ्यांक वडास्तरबाटै संकलन गर्ने कार्य भइरहेको बताए । उनका अनुसार महानगरले बेरोजगारलाई प्रधानमन्त्री स्वरोजगार योजनामा सामेल गराउन गत असोजसम्म आवेदन मागेको थियो । तर, एक सयको हाराहारीले मात्रै फाराम भरे । महानगरले उक्त म्याद मंसिरसम्म बढाएको छ । उपप्रमुखसँग महिला कार्यक्रमसहित ४ वटा श्रममूलक परियोजनाका लागि २०२० करोड रुपैयाँ छुट्याइएको छ, उनले भने, उद्यमी बन्न चाहनेलाई उक्त रकमबाट बीउ पुँजी उपलब्ध गराउने, तालिम दिने काम हुनेछ ।एकपल्ट वैदेशिक रोजगारीबाट फर्किइसकेपछि पुनः दोहोर्याएर जानेको संख्या ३५ प्रतिशतभन्दा बढी छ । फर्किएकामध्ये ३७५ प्रतिशत कृषिमा आबद्ध हुन्छन् । थोरैले मात्रै आर्थिक उपार्जनमा लगानी गर्छन् । नेपाल भित्रिने रेमिट्यान्स धेरैजसो आधारभूत आवश्यकतामै खर्च हुन्छ । महिलाको सवालमा भने केही फरक हुने बताउँछिन्, गुरुङ । रेमिट्यान्स अनुत्पादक क्षेत्रमा लगानी भयो भन्नु महिलाको हकमा गलत छ, उनले भनिन्, महिला विदेश गएर कमाएर छोराछोरी पढाउँछिन्, स्वास्थ्योपचारमा खर्च गर्छिन् । यसले समाजमा शिक्षित र स्वस्थ जनशक्ति उत्पादनमा भूमिका खेल्छ । विदेशबाट फर्किइसकेपछि महिलामाथि हुने सामाजिक विभेद, लाञ्छना, परिवारमा आइपर्ने समस्यालाई हल गर्न बहुपक्षीय हस्तक्षेपको आवश्यकता उनले औंल्याइन् ।८ वर्ष कतार बसेर फर्किएका श्रेष्ठले आधारभूत आवश्यकता पूर्ति गर्नु विदेश जानेको प्राथमिकता हुने बताए । अवसरका ढोका ढक्ढक्याउँदा केही सीप नलागेपछि विदेशिनुपरेको अनुभव उनले सुनाए । वैदेशिक रोजगारी पत्रकारलाई समाचार, लेखकलाई कथा, व्यापारीलाई नाफा, अनुसन्धानकर्तालाई तथ्यांक र श्रमिकलाई जीवन भयो, उनले भने, हामीजस्ताका लागि जीवन पाउनु नै प्रतिफल हो ।"
निक्षेपमा नियमविपरीत बढी ब्याज दिने बैंकलाई कारबाहीको तयारी,"(काठमाडौं) निक्षेपमा नियमविपरीत बढी ब्याज दिने वाणिज्य बैंकहरूलाई नेपाल राष्ट्र बैंकले कारबाहीको तयारी गरेको छ । प्रिमियममार्फत कर्जामा सेवाग्राहीबाट बढी ब्याज असुलेका बैंकहरूलाई उक्त रकम फिर्ता गर्न निर्देशन दिँदै आएको राष्ट्र बैंकले निक्षेपमा बढी ब्याज दिने बैंकहरूलाई पनि कारबाहीको तयारी थालेको हो ।राष्ट्र बैंकले गत कात्तिक १४ मा बैंकहरूलाई पत्र काटेर गत आर्थिक वर्ष र चालु आर्थिक वर्षको पहिलो त्रैमासमा निक्षेपकर्तालाई प्रदान गरेको ब्याजको पूर्ण विवरण १५ दिनभित्र पठाउन भनेको छ । पत्रमा संस्थागत निक्षेपकर्तालाई बढी ब्याज दिएनदिएको, रेमिट्यान्स आएको पुष्टि हुने पर्याप्त कागजात नहेरी उक्त खातामा बढी ब्याज दिएनदिएको र एक वर्षमा एक पटकभन्दा बढी कर्जा नवीकरण गरी निर्देशनविपरीत शुल्क लिएनलिएकोबारे विवरण मागेका छौं, राष्ट्र बैंक स्रोतले भन्यो, यस्तो विवरण पठाउन कात्तिक ३० सम्मको समय दिइएको छ ।निक्षेप संकलन गर्न राष्ट्र बैंकबाट जारी निर्देशनको बुँदा१५ को मर्मविपरीत रेमिट्यान्सबाट प्राप्त नभएको रकमलाई समेत स्वघोषणाका आधारमा रेमिट्यान्स करार गरी बढी ब्याज प्रदान गरेर ब्याजदरमा अस्वस्थ प्रतिस्पर्धा गरेको, संस्थागत मुद्दती निक्षेप संकलन गर्दा दैनिक ब्याज पुँजीकरण गरी इफेक्टिभ ब्याजदर प्रकाशन गरेको भन्दा बढी भएको र कर्जाका ऋणीबाट प्रत्येक त्रैमासमा कर्जा नवीकरण गर्ने गरी वर्षमा ४ पटकसम्म सेवा शुल्क लिएको कैफियत भेटिएकाले बैंकहरूसँग ती विवरण माग गरिएको राष्ट्र बैंकले जनाएको छ ।सरकारले गत आवको बजेटमार्फत बैंक तथा वित्तीय संस्थाले रेमिट्यान्स खातामा अन्य निक्षेपमा भन्दा कम्तीमा १ प्रतिशत बिन्दुले बढी ब्याजदर दिन पाउने नीति ल्याएको थियो । सोही नीति कार्यान्वयनका लागि राष्ट्र बैंकले गत आवको मौद्रिक नीतिमार्फत उक्त व्यवस्था लागू गरेको छ । निर्देशनअनुसार बैंकले रेमिट्यान्स रकमको हकमा अन्य निक्षेप खातामा प्रदान गरेको भन्दा कम्तीमा १ प्रतिशत बिन्दु बढी ब्याज दिन पाउँछन् । तर, केही बैंकले १५ प्रतिशत ब्याजदर पनि तोकेका छन् । रेमिट्यान्समा बढी ब्याज दिन निक्षेपकर्ताले उक्त रकम रेमिट्यान्सबाटै आएको पुष्टि हुने कागजात पेस गर्नुपर्छ । तर, बैंकहरूले कागजात नहेरी निक्षेपकर्तालाई स्वघोषणा गर्न लगाएर बढी ब्याज दिँदै आएको गुनासा आएको राष्ट्र बैंकले जनाएको छ । यही कारण रेमिट्यान्स खातामा प्रदान गरेको ब्याजदरको विवरण पठाउन राष्ट्र बैंकले भनेको हो । वाणिज्य बैंकहरूले रेमिट्यान्स निक्षेप संकलन गर्ने क्रममा एकीकृत निर्देशनको बुँदा१५ (७) को मर्मविपरीत निक्षेपकर्ताबाट स्वघोषणा मात्र लिई, रेमिट्यान्स आप्रवाहको प्रमाण पुग्ने कागजात नलिई निक्षेप संकलन गरेनगरेको, गरेको भए तिनको पूर्ण विवरण पठाउनू, राष्ट्र बैंकको पत्रमा भनिएको छ ।पछिल्ला महिनामा बैंकहरूले एउटै कर्जा एक वर्षमा पटकपटक नवीकरण गर्न लगाउने र हरेक नवीकरणमा शुल्क लिने गरेको गुनासो पनि राष्ट्र बैंकसमक्ष पुगेको छ । यसबारे पनि विवरण बुझाउन राष्ट्र बैंकले भनेको छ । चालु मौद्रिक नीतिमा बैंकले व्यक्तिगत मुद्दती निक्षेपमा प्रदान गरेको अधिकतम ब्याजदरको तुलनामा संस्थागत मुद्दती निक्षेपकर्तालाई २ प्रतिशत बिन्दुले कम ब्याजदर दिनुपर्ने व्यवस्था छ । तर, बैंकले संस्थागत निक्षेपकर्तालाई दैनिक रूपमा ब्याजदर प्रदान गर्दै आएका छन् । यसो गर्दा संस्थागत निक्षेपकर्तालाई प्रदान गरेको इफेक्टिभ ब्याजदर राष्ट्र बैंकको निर्देशनविपरीत (२ प्रतिशत बिन्दुभन्दा थोरै) भएकाले बैंकहरूसँग उक्त विवरण पनि मागिएको स्रोतले बताएको छ ।नियमविपरीत बढाएको करिब ४ अर्ब रुपैयाँ ब्याज सम्बन्धित ऋणीलाई फिर्ता गर्न बैंकहरुलाई राष्ट्र बैंकले निर्देशन दिएको छ । सुरुमा बैंक र ऋणीबीच सम्झौता गरेर ऋण प्रवाह गरेपछि कर्जा अवधिभर (परिपक्वको अवधि) प्रिमियम (आधार दरमा थप गर्ने ब्याजदर) बढाउन नपाइने राष्ट्र बैंकको निर्देशन छ । तर, परिपक्वको अवधि नसकिँदै बैंकले प्रिमियम बढाएर ग्राहकबाट बढी ब्याज असुल्दै आएका थिए । यसरी निर्देशनविपरीत असुलेको बढी ब्याज फिर्ता गर्न राष्ट्र बैंकले बैंकहरुलाई भनेको थियो । २६ वाणिज्य बैंकले मात्र करिब ४ अर्ब रुपैयाँ ग्राहकलाई फिर्ता गर्नुपर्ने राष्ट्र बैंकको प्रारम्भिक अनुमान छ । विकास बैंक र फाइनान्स कम्पनीको समेत जोड्दा फिर्ता गर्नुपर्ने यस्तो रकम अझ बढी हुने स्रोतको दाबी छ ।राष्ट्र बैंकले गत असोज ११ मा पत्र काटेर नियमविपरीत प्रिमियम बढाएर असुली गरेको बढी ब्याज फिर्ता गर्न निर्देशन दिएको थियो । उक्त निर्देशन प्रभावकारी नभएपछि अहिले नियमविपरीत बढाएको ब्याज फिर्ता गर्ने प्रतिबद्धता गराएर मात्र राष्ट्र बैंकले बैंकहरूलाई गत आवको वार्षिक साधारणसभाका लागि स्वीकृति दिन थालेको छ । सोही क्रममा शुक्रबारसम्म ६ वटा बैंकले साधारणसभाको अनुमति पाइसकेका छन् । २ वटा अनुमतिको अन्तिम चरण (प्रिअप्रुभल) मा छन् । यी ८ बैंकले मात्र नियमविपरीत बढाएको करिब १ अर्ब ३५ करोड ६० लाख रुपैयाँ ब्याज फिर्ता गर्नुपर्ने देखिएको स्रोतले बताएको छ । यस्तै, सिद्धार्थ, सेञ्चुरी र प्रभु बैंकले पनि साधारणसभाको अनुमतिका लागि राष्ट्र बैंकमा आवेदन दिएका छन् । ती बैंकहरूको आवेदन स्वीकृतिको प्रक्रिया (अप्रुभल प्रोसेस) मा छ । ती बैंकहरूले पनि नियमविपरीत बढाएको करिब ४८ अर्ब रुपैयाँ ब्याज ऋणीलाई फिर्ता गर्नुपर्नेछ । यद्यपि, ती बैंकको प्रतिवेदन स्वीकृतिको प्रक्रियामा रहेकाले फिर्ता गर्नुपर्ने रकम अझै बढ्न सक्ने स्रोतको दाबी छ । राष्ट्र बैंकका अनुसार प्रायः सबै बैंकले निर्देशनविपरीत प्रिमियम बढाएर ग्राहकसँग बढी ब्याज असुली गरेका छन् ।बैंकहरूले गत आवमा असुलेको बढी ब्याज अहिले धमाधम फिर्ता गरिरहेका राष्ट्र बैंकका प्रवक्ता गुणाकर भट्टले बताए । प्रिमियम नियमविपरीत बढाएका बैंकहरूले ब्याजदर फिर्ता नगरे ऋणीले सम्बन्धित बैंकमा सम्पर्क गरेर जानकारी लिन सक्छन्, उनले भने, बैंकमा सम्पर्क गर्दा पनि ब्याजदर फिर्ता नभए ऋणीले सिधै राष्ट्र बैंकमा उजुरी दिन सक्छन् । उजुरीका आधारमा ब्याजदर फिर्ता गर्न राष्ट्र बैंकले सम्बन्धित बैंकलाई निर्देशन दिन्छ ।चालु आर्थिक वर्षमा पनि बैंकहरुले प्रिमियम नियमविपरीत बढाएर ग्राहकबाट धेरै ब्याज असुलेका छन् । अहिले गत आवमा नियमविपरीत असुलेको ब्याज फिर्ता गर्न भनिएको छ, राष्ट्र बैंक स्रोतले भन्यो, चालु आवमा त्यस्तो कार्य भएको पाइए आउँदा दिनमा बैंकहरुले त्यो पनि फिर्ता गर्नुपर्नेछ । बैंक तथा वित्तीय संस्थाले धेरै ब्याज बढाएकाले घटाउन माग गर्दै निजी क्षेत्रबाट चर्को दबाब आइरहेको समयमा नियमविपरीत असुली गरेको ब्याज फिर्ता गर्नुपर्ने बाध्यकारी निर्देशन राष्ट्र बैंकले दिएको हो ।"
सशस्त्र द्वन्द्वको उद्गम थलोबाट शान्तिको सन्देश,"(रुकुम पश्चिम)गत स्थानीय निर्वाचनमा कर्णालीका सबै जिल्लामा कांग्रेसमाओवादीबीच गठबन्धन बने पनि रुकुम पश्चिममा भएन । कांग्रेसले एमालेसँग सहकार्य गर्यो भने माओवादीले एकीकृत समाजवादीसँग । गठबन्धन त भएन नै, दुई पार्टीबीच दिनहुँ झडप हुँदा ३२ जना घाइते भए । कांग्रेसमाओवादीबीच १९ ठाउँमा झडप भएका थिए । अघिल्लो प्रतिनिधिसभा र प्रदेशसभा निर्वाचनको बेला पनि जिल्लाभर ३४ वटा झडप भएको जिल्ला प्रहरी कार्यालयको तथ्यांक छ । प्रतिनिधिसभा निर्वाचनको मनोनयन दर्ताअघि रुकुम पश्चिममा सत्ता गठबन्धन दलबीच झन्डै एक दर्जन बैठक भए । सबै बैठक निष्कर्षविहीन भएपछि कांग्रेसले पनि प्रतिनिधिसभा र प्रदेशसभा निर्वाचनमा उम्मेदवारी दियो । जबकि गठबन्धनको निर्णयअनुसार सबै सिट माओवादी केन्द्रको भागमा परेको थियो । पार्टीका केन्द्रीय नेताहरूको दबाबपछि मनोनयन फिर्ता लिने दिन अबेर मात्र कांग्रेस केन्द्रीय सदस्य मानबहादुर नेपाली र कांग्रेस प्रदेश महामन्त्री कृष्णबहादुर रोकायले उम्मेदवारी फिर्तार् लिए । जिल्ला सभापति प्रेमप्रकाश ओलीको उम्मेदवारी भने बैंकिङ कसुर लागेको भन्दै खारेज भयो । उम्मेदवारी फिर्ता लिएपछि कांग्रेस नेताहरू झन्डै दुई साता मौन बसे । अहिले भने उनीहरू दुई पार्टीबीचको वर्षौंदेखिको वैमनस्य भुलेर संयुक्त चुनावी प्रचारमा हिँडिरहेका छन् । दुई पार्टीबीच द्वन्द्वकालदेखि नै बेमेल थियो, अरू जिल्लाभन्दा यहाँको राजनीति फरक पनि छ, स्थानीय अगुवा बेगम केसीले भने, त्यसैले स्थानीय चुनावमा यहाँ गठबन्धन भएन, अहिले एक तहका नेताहरू माओवादीको चुनावी कार्यक्रममा हिँड्दा पनि दोस्रो तहका कांग्रेस नेताहरू त्यसको विरोधमा छन् । रुकुम पश्चिममा गठबन्धनको चुनाव प्रचारमा कांग्रेस केन्द्रीय सदस्य मानबहादुर नेपाली, पूर्वराज्यमन्त्री गोपालजीजंग शाहलगायत नेताहरू सक्रिय छन् । केही कार्यकर्ता भने उनीहरूसँग रुष्ट छन् । एक तहका नेताहरू पार्टीका केन्द्रीय नेताहरूको दबाबमा माओवादीको चुनाव प्रचारमा हिँडिरहेका छन् । तर कार्यकर्तामा उनीहरूप्रति आक्रोश छ, जिल्लाका एक सुरक्षा अधिकारीले भने, रुकुमका लागि अरू सुरक्षा चुनौती केही छैन, कार्यकर्ताहरूले केही घटना गराउँछन् कि भनेर सबै सुरक्षा निकायलाई तयारी अवस्थामा राखिएको छ । प्रमुख जिल्ला अधिकारी परमानन्द घिमिरले दुवै राजनीतिक दलबीच मिलाप हुँदा यो निर्वाचनअघिसम्म कुनै अप्रिय घटना नभएको बताए । माओवादीले रुकुम पश्चिममा प्रतिनिधिसभातर्फ उपमहासचिव जनार्दन शर्मालाई उम्मेदवार बनाएको छ । रुकुममा माओवादीकांग्रेसबीच सशस्त्र द्वन्द्वदेखि नै शत्रुता सुरु भएको हो । द्वन्द्वको समयमा कांग्रेसका ८६ र माओवादीका झन्डै ६ सय जनाले ज्यान गुमाएका थिए भने झन्डै १९ हजार विस्थापित र घाइते भए । जसका कारण पनि एकअर्काले आफ्नो पार्टीको क्षतिको दोष अर्को पार्टीलाई दिँदा दुई पार्टीबीच लामो समयदेखि तुस र आरोपप्रत्यारोप देखिएको कांग्रेस नेता शिव आचार्य बताउँछन् । हामीले उनीहरूलाई र उनीहरूले हामीलाई विभिन्न आरोप लाउँदालाउँदै ठूलो खाडल बन्यो, त्यो केही हदसम्म यो चुनावले पुरे पनि केही कैफियत कायमै छन्, उनले भने । कांग्रेसका गोपालजीजंग शाहले प्रतिनिधिसभा सदस्यका रूपमा लामो समय रुकुमको राजनीतिक नेतृत्व सम्हाले भने माओवादी नेता शर्मा लगातार ३ पल्ट सांसद बने । रोचक त यसअघिका प्रतिद्वन्द्वी एकआपसमा अंकमाल गर्दै चुनाव प्रचारमा हिँडिरहेका छन् । पहिलोपल्ट शाह र शर्माबीच २०४८ सालदेखि नै चुनावी प्रतिस्पर्धा सुरु भएको हो । पहिलो निर्वाचनमा तत्कालीन जनमोर्चाबाट उम्मेदवार बनेका शर्मालाई हराएर शाह निर्वाचित भए । २०६४ सालयता पनि शर्मा र शाहबीच ३ पल्ट प्रतिस्पर्धा भयो । कांग्रेस नेता शाहले पार्टी केन्द्रको निर्णय र द्वन्द्वको समयदेखि दुई पार्टीका कार्यकर्ताबीचको आपसी तुस मेटाउन गठबन्धनको चुनावी सभामा सक्रिय भइरहेको बताए । हाम्रो चुनावी अभियानले शान्ति र एकताको सन्देश दिइरहेको छ, उनले भने, यसले विगत द्वन्द्वसँगको समस्या हल गर्न मद्दत पुर्याउनेछ । माओवादी जिल्ला संयोजक सचिन रोकाले दुई पार्टीबीच चुनावी एकताले परिवर्तन, शान्ति र राजनीतिक स्थिरताको सन्देश दिएको बताए । रुकुम पश्चिममा आफ्नो अविजित जित दोहोर्याउने दाउमा शर्मा छन् । तर एमालेका उम्मेदवार नन्दराम देवकोटा र स्वतन्त्र उम्मेदवार तारक केसीले चुनौती दिएका छन् । निवृत्त हुनै लागेको शिक्षण पेसाबाट राजीनामा दिएर एक वर्षअघि एमालेको जिल्ला अध्यक्ष बनेका देवकोटा जिल्लामा लोकप्रिय मानिन्छन् । सांसद पद कसैको स्थायी होइन, यसअघि अरूलाई जिताएर जनताहरू जनमैत्री काम नहुँदा दिक्क भइसकेका छन्, देवकोटाले भने, जनतालाई नयाँ टेस्ट र विकल्प चाहिएको छ, त्यो मबाट मात्र सम्भव छ । केसी भने कांग्रेसको सक्रिय राजनीतिबाट अलग हुँदै स्वतन्त्र उम्मेदवार बनेका हुन् । परिवर्तन, न्याय, समानता, स्वतन्त्रता र सुशासनको मुख्य एजेन्डासहित चुनावमा होमिएकाले मतदाताले न्याय गर्ने उनले बताए ।"
नेपालले जित्यो यू१५ साफ,(काठमाडौं)खेल सकिन एक मिनेटअघि गोलरक्षक सुजाता तामाङले पेनाल्टीबाट गोल हुन नदिएपछि नेपालले ऐतिहासिक सफलता प्राप्त गर्दै शुक्रबार वुमेन्स यू१५ साफ च्याम्पियनसिप जितेको छ । ढाकामा भएको निर्णायक खेलमा नेपालले आयोजक बंगलादेशलाई ११ को बराबरीमा रोकेको हो । एक मिनेट बाँकी हुँदा नेपालले पेनाल्टीबाट गोल हुन नदिएपछि उपाधि नेपालको पक्षमा आएको हो । बंगलादेशविरुद्ध भएको यस दोस्रो खेलमा सुशीला केसीको गोलमा नेपालले १४ औं मिनेटमा अग्रता लिएको थियो । दोस्रो हाफको ५४ औं मिनेटमा बंगलादेशबाट रुमा अख्तरले बराबरी गोल फर्काइन् । यसपछि खेल रोमाञ्चक बनेको थियो । यसैक्रममा खेलको अन्त्यतिर विपना स्नेहीले पेनाल्टी एरियामा बल ह्यान्ड गरेपछि प्राप्त पेनाल्टीमा बंगलादेश गोल गर्न चुकेको हो । बंगलादेशकी बीबी रिताले प्रहार गरेको पेनाल्टी नेपालकी गोलरक्षक सुजताले जोगाइन् । बंगलादेशले उपाधि हात पार्नका लागि नेपालमाथि यो खेलमा निश्चित जित निकाल्नु आवश्यक थियो । डबल राउन्ड रोबिनका आधारमा भएको प्रतियोगितामा नेपालको ४ खेलबाट १० अंक बटुल्यो । नेपाल प्रतियोगितामा अपराजित एक्लो टिम रह्यो । बंगलादेश भने ७ अंकमै सीमित रह्यो । तीन टिमसम्मिलित प्रतियोगितामा भुटान अंकविहीन हुँदै पुछारमै रह्यो । नेपालले यसअघि बंगलादेशविरुद्धको पहिलो खेलमा १० को जित निकालेको थियो । सुजाता प्रतियोगिताकै उत्कृष्ट गोलरक्षक पनि भइन् । प्रतियोगिताका उच्च गोलकर्ता तथा उत्कृष्ट खेलाडी बंगलादेशकी सौरभी अखण्ड प्रीति भइन् । महिला फुटबल इतिहासमा नेपालले उपाधि जितेको यो दोस्रोपल्ट हो । दक्षिण एसियाली फुटबलमै नेपालले उपाधि जितेको भने यो पहिलोपल्ट हो । यसअघि नेपालले २०१४ मा श्रीलंकामा भएको यू१४ रिजनल च्याम्पियनसिप जितेको थियो ।
सुनिरा र अभिलाषा भिड्ने,"काठमाडौं (कास) दोस्रो संस्करणको वीर गणेशमान सिंह राष्ट्रिय टेनिस प्रतियोगिताको महिला एकलको उपाधिका लागि सुनिरा थापा र अभिलाषा विष्ट भिड्ने भएका छन् । शुक्रबार सेमिफाइनलमा अभिलाषाले इशा डोल्कर गुरुङलाई ६३, ६३ ले र सुनिराले सर्भांनी श्रेष्ठलाई ६४, ६३ ले हराए । पुरुष एकल फाइनलमा प्रदीप खड्का र ऋतिक रानाले प्रतिस्पर्धा गर्नेछन् । प्रदीपले निशन श्रेष्ठलाई ६१, ६२ ले र ऋतिकले प्रणव खनाललाई २६, ६४, ६३ ले पराजित गरे । पुरुष ३५ वर्षमाथि एकलमा कमलबहादुर भण्डारी च्याम्पियन भए । उनले फाइनलमा जितेन्द्र परियारलाई ६२, ०६, १०७ ले पराजित गर्दै ४० हजार रुपैयाँ पुरस्कार जिते । महेश श्रेष्ठ, विमल गुरुङ विदुर विष्ट आआफ्नो भेट्रान विधामा च्याम्पियन भए ।"
ठूलो स्कोरमा आर्मीलाई सफलता,(काठमाडौं)एकै दिनमा ६ सय १३ रन । एकदिवसीय क्रिकेटलाई योभन्दा बढी के चाहियो र ? पुलिसका कप्तान दीपेन्द्रसिंह ऐरीले आफ्नो खेलजीवनकै एक उत्कृष्ट इनिङ्स खेल्नेक्रममा १ सय ४० रन बनाए । यो उनको खेलजीवनकै सर्वाधिक स्कोर रह्यो । तर त्यो पनि जितलाई पर्याप्त रहेन । करण केसीले ६ विकेट लिए । यसले पनि टिमलाई जित दिलाउन सकेन । कीर्तिपुरको त्रिवि क्रिकेट मैदानमा शुक्रबार प्रधानमन्त्री कप एकदिवसीय क्रिकेटको दोस्रो सेमिफाइनलको कथा यही रह्यो । त्रिभुवन आर्मी क्लब रोमाञ्चक खेलमा नेपाल पुलिस क्लबलाई २ विकेटले पराजित गर्न सफल रह्यो । यो जित एक बलको खेल बाँकी छँदा सम्भव भएको हो । फाइनल शनिबार हुनेछ । त्यसमा आर्मीले अर्को विभागीय प्रतिद्वन्द्वी एपीएफ क्लबको सामना गर्नेछ । टस जितेर आर्मीले पुलिसलाई ब्याटिङको निम्तो दिएको थियो । यसक्रममा पुलिसले ४ विकेटमा ३ सय ४ रन बनाएको थियो । लागिरहेको थियो जितका लागि यो पर्याप्त स्कोर हो । दीपेन्द्रले गतिलो शतक बनाउँदा १ सय २५ बलमात्र सामना गरे । उनले ११ चौका र ५ छक्का प्रहार गरे । आरिफ शेखले १ सय ९ बलमा ९१ रन बनाए । उनले ८ चौका र २ छक्का प्रहार गरे । दीपेन्द्र र आरिफले २ सय ४ रनको ठोस साझेदारी गरे । दीपेन्द्रले ६६ बलमा ५० रन बनाए भने १ सय ७ बलमा आफ्नो शतक पूरा गरे । आर्मीका बलरमध्ये विक्रम सोबले ६६ रनमा ३ विकेट लिए । जवाफमा आर्मीले ठूलो लक्ष्यलाई पनि सफलतापूर्वक पछ्याउँदै ८ विकेटमा ३ सय ९ रन बनाएको हो । यो तीन सय रनको इनिङ्समा कुनै पनि ब्याटरको शतक थिएन । थियो त दुई अर्धशतकीय प्रदर्शन । तर १८५ ओभरमा सय रन पूरा गरेर जितको आधार भने तयार पारे । सँगै ४३ रनको प्रदर्शन जसको महत्त्व शतकभन्दा बढी रह्यो । सुरुमा हरि गौचनले ९२ बलमा ७५ रन बनाए । उनले ८ चौका र १ छक्का प्रहार गरे । हरिले ५५ बलमा आफ्नो अर्धशतक पूरा गरे । त्यसपछि रोहित पौडेलले ८७ बलमा ८९ रन बनाए । उनले ९ चौका प्रहार गरे । रोहितले भने ५२ बलमा अर्धशतक बनाए । जितका लागि ब्याटबाट निर्णायक प्रदर्शन भने राजेश पुलामीकै रह्यो । उनैले हो ३७ बलमा ४३ रन बनाएको । उनले ३ चौका र २ छक्का प्रहार गरे । उनी नै प्लेयर अफ द म्याच भए । कप्तान विनोद भण्डारीले पनि ३० बलमा ३२ रन बनाए । विक्रम सोबले पनि १८ बलमा ३० रन बनाए । करण बलबाट खुबै चम्के । भलै केही महँगो पनि देखिए । उनले १० ओभरमा ५२ खर्चेर ६ विकेट लिएका थिए ।
नेपाली टोली घोषणा,"काठमाडौं (कास) पाकिस्तानविरुद्ध हुने एक खेलको मैत्रीपूर्ण फुटबलका लागि शुक्रबार नेपाली राष्ट्रिय फुटबल टोली घोषणा गरिएको छ । कात्तिक ३० मा हुने खेलका लागि प्रशिक्षक प्रवेश कटुवालले २३ सदस्यीय टोलीको घोषणा गरेका हुन् । टोलीमा नियमित कप्तान तथा गोलरक्षक किरण चेम्जोङ छैनन् । उनी भारतमा व्यावसायिक फुटबल खेल्न व्यस्त छन् । एपीएफ क्लबका आभाष लामिछाने पहिलोपल्ट टिममा परेका छन् । घोषित टोलीको गोलरक्षकमा विशाल श्रेष्ठ, दीप कार्की र विकेश कुथु छन् । डिफेन्डरमा रोहित चन्द, अनन्त तामाङ, विकास तामाङ, दिनेश राजवंशी, विकास खवास, गौतम श्रेष्ठ र निशान खड्का छन् । मिडफिल्डमा तेज तामाङ, सेसेहाङ आङदम्बे, सुरजज्यू ठकुरी, पूजन उपरकोटी, एरिक विष्ट र आभाष लामिछाने छन् । स्ट्राइकरमा भने अञ्जन विष्ट, विमल घर्तीमगर, नवयुग श्रेष्ठ, आयुश घलान, सुनील बल, ऋतिक खड्का र सुजल श्रेष्ठ छन् । निशान, पूजन, गौतम, आयुष र नवयुग फेरि टिममा फर्केका हुन् ।"
नेपालगन्ज रुटको प्रशंसा,"काठमाडौं (कास) एसोसिएसन अफ इन्टरनेसल म्याराथन एन्ड डिस्टेन्स रेस (एम्स) ले आधिकारिक मान्यता दिएयता पहिलोपल्ट नेपालगन्ज म्याराथन मंसिर २४ मा हुने भएको छ । हरेक वर्षको मंसिर महिनाको पहिलो शनिबार हुने दौड यसपल्ट चुनावका कारण तीन साता पछाडि सारिएको हो । एम्सले आफ्नो वार्षिक क्यालेन्डरमा समावेश गरेपछि दौड आधिकारिक र प्रतिष्ठित भएको हो । एम्स प्रतिनिधिले नेपालका तीन म्याराथन रुट काठमाडौं, पोखरा र नेपालगन्जलाई आधिकारिकता प्रदान गरेको थियो । एम्सको वार्षिक क्यालेन्डरमै स्थान पाउने नेपालगन्ज म्याराथन नेपालको पहिलो र एकमात्र हो । प्रतियोगिताबारे शुक्रबार राजधानीमा आयोजित पत्रकार सम्मेलनमा पूर्व विजेताले दौडको रुटबारे प्रशंसा पनि गरे । छैटौं संस्करणका म्याराथन विजेता गोपीचन्द्र पार्कीले नेपालमा सबैभन्दा सजिलो रुटका रूपमा आफूले नेपालगन्ज म्याराथन पाएको बताए । यस्तै गत संस्करण हाफ म्याराथन जितेकी सन्तोषी श्रेष्ठले पनि प्रदर्शन सुधार्न नेपालगन्जको रुट उत्कृष्ट रहेको बताइन् । गोपी र सन्तोषी दुवैले १३ औं सागमा मध्यम दुरीमा स्वर्ण पदक जितेका थिए ।कार्यक्रममा अभिनेता राजेश हमालले नेपालगन्ज उपमहानगर प्रमुख प्रशान्त विष्ट र कोहलपुर नगरपालिका प्रमुख पूर्ण आचार्यलाई एम्सको प्रमाणपत्र हस्तान्तरण गरेका थिए । हमालले नेपालगन्ज म्याराथनलाई नगरवासीले अपनत्वबोध गरेको आफ्नो अनुभव रहेको सुनाए । मेयर विष्टले म्याराथनको अभिभावकत्व लिन उपमहानगर तयार रहेको बताएका थिए । कोहलपुरका मेयर आचार्यले स्थानीय सरकारबाट म्याराथनलाई सहयोग गर्न आफूहरू तयार रहेको बताए ।"
समूह चरणमै मेसीविरुद्ध लेवान्डोस्की,प्रमुख खेलाडीः रोबर्ट लेवान्डोस्कीउनी पोलिस फुटबलका एक उत्कृष्ट खेलाडी हुन् । उनले आफ्नो देशका लागि सर्वाधिक खेल खेल्नुका साथै धेरै गोल गरेका छन् । रुस विश्वकपमा चार वर्षअघि उनी जम्न नसक्दा पोल्यान्ड समूह चरणबाटै बाहिरिएको थियो । यसपालि राम्रो गर्ने तयारीमा छन् उनी । बायर्न म्युनिकमा आठ सानदार सिजन बिताएपछि ३४ वर्षे लेवान्डोस्की यस सिजन बार्सिलोना आएका थिए । उनले बायर्नमा रहँदा दुई पटक युरोपियन गोल्डेन बुटका साथै फिफा वर्ष खेलाडी जितेका थिए ।
पहिलोपल्ट विश्वकप खेलाउने तीन महिला,"कतार (एएफपी) महिला रेफ्रीले पहिलोपल्ट विश्वकपका खेल खेलाउने भएका छन् । यस अर्थमा महिला रेफ्रीले विश्वकपको नयाँ इतिहास बनाउँदै छन् । इतिहास रच्ने संघारमा रहेका तीन महिला रेफ्री हुन्, फ्रान्सकी स्टेफेनी फ्रापार्ट, रुवान्डाकी सलिमा मुकानसन्गा र जापानकी योसिमी यामाशिता । अन्तर्राष्ट्रिय फुटबल महासंघ (फिफा) ले अहिलेसम्म ३६ रेफ्रीको सूची जारी गरेको छ । त्यसमा तीन महिला परेका हुन् । साथै तीन महिला सहायक रेफ्री पनि छन्, जसलाई विश्वकपका क्रममा देख्न सकिन्छ । ६९ सहायक रेफ्रीमा उनीहरूको नाम समेटिएको हो । ती भाग्यमानी सहायक महिला रेफ्री हुन्, ब्राजिलकी नुजा ब्याक, मेक्सिकोकी करेन डियाज मेडिना र अमेरिकाकी क्याथरन नेस्बिट । यी सबै नामको एउटै विशेषता हो । उनीहरूले यसअघि पुरुष फुटबलमा निर्णायकको भूमिका खेलिसकेका छन् । फिफाको रेफ्री कमिटीका प्रमुख हुन्, पियरलुइजी कोलिना । उनको एउटै मत छ । यो हो, कोही कसैको लिङ्गमा नजाऔं । मुख्य कुरा काम नै हो, कसले कति उम्दा काम गर्न सक्छ भन्ने नै हो । फ्रापार्ट ३८ वर्षकी भइन् । उनलाई युरोपेली फुटबलकी उदीयमान रेफ्री मानिएको छ । उनी फ्रान्सेली लिगवानको खेल खेलाउने पहिलो रेफ्री हुन्, उनले यो उपलब्धि सन् २०१९ मा पाएकी थिइन् । त्यही वर्ष उनले आफ्नै देशमा भएको महिला विश्वकप खेलाएकी थिइन् । सन् २०१९ को लिभरपुल र चेल्सीबीचको यूईएफए सुपर लिग पनि फ्रापार्टले खेलाएकी थिइन् । त्यसपछि नै उनले सन् २०२० को युरोपेली च्याम्पियन्स लिग र फ्रेन्च कप फाइनलमा आफ्नो छाप छाडिन् । त्यसको अर्थ कतारमा उनका लागि सबथोक नयाँ नौलो हुने छैन । उनी भन्छिन्, म खुसी छु, किनभने मैले यो अपेक्षा गरेकी थिइना । विश्वकपभन्दा ठूलो अरू केही हुनै सक्दैन । फ्रापार्टभन्दा यामाशिता दुई वर्षले कान्छी छन् । उनलाई पनि एसियाली फुटबलको उदीयमान रेफ्री मानिन्छ । जापानी फुटबलमा त उनी असाध्यै परिचित नाम हो । उनले पनि जापानमा पुरुष फुटबल खेलाइसकेकी छन् । सन् २०१९ को एसियन च्याम्पियन्स लिगमा उनले रेफ्रीको भूमिका निभाइन् । एसियाली फुटबलमा यस्तो उपलब्धि हात पार्ने उनी पहिलो महिला बनिन् । यसै वर्षदेखि उनी व्यावसायिक रेफ्री नै भएकी छन् । यसका लागि उनले फिटनेस कोचको काम छाडेकी थिइन् । उनी भन्छिन्, विश्वकपमा रेफ्रीको भूमिका निभाउने ठूलो जिम्मेवारी हो । म यसका लागि तयार पनि छु । खुसी छु । अर्कोतर्फ ३४ वर्षीया मुकानसन्गाको रेफ्री जीवन पल्टाउने हो भने त्यो पनि उत्तिकै गर्विलो छ । उनलाई विश्वकपमा किन बोलाइयो भने उनले यसै वर्षको जनवरीमा पुरुषको अफ्रिकी कप अफ नेसन्स खेलाएकी थिइन् । उनको प्रदर्शन देखेर सबै प्रभावित रहे । कुनै समय उनको सपना थियो, व्यावसायिक बास्केटबल खेलाडी बन्ने । तर उनी २० वर्ष पनि भएकी थिइनन्, आफ्नो देशको घरेलु फुटबलमा रेफ्रीको भूमिका निभाउन सुरु गरेकी थिइन् । यी तीन रेफ्री र तिनै सहायक रेफ्रीको एउटै समान मत छ । त्यो हो, आफूहरू महिला भएको दृष्टिकोणले मात्र नहेरियोस् । महिला भएकै आधारमा उनीहरू सबैको विशेष नजरमा पनि पर्न चाहँदैनन् । यामासिता भन्छिन्, फुटबल सुन्दर खेल हो र यसलाई सुन्दर राख्न मैले सक्दो सबै गर्नेछु । मलाई शक्ति वा नियन्त्रणजस्ता शब्दमा कुनै रूचि छैन ।त्यसमाथि फ्रापार्ट त कूटनीतिक पाराकी छन् । उनी दमदार बोल्छिन् । उनी भन्छिन्, अब सबै कामलाई लैंगिक दृष्टिकोणले हेर्नुहुन्न । हेर्नुपर्ने भनेको काम नै हो । फिफाले अबको विश्वकपमा महिला रेफ्रीलाई मौका दिएर दिन खोजेको एउटै सन्देश हो, लैंगिक समानता महत्त्वपूर्ण छ । हामी अर्को प्स्तुाका महिला रेफ्रीको विकास होस् भन्न चाहन्छौं र हामी तिनका लागि आदर्श हुन चाहन्छौं । म महिलावादी पनि होइन, तर महिला सहभागिता अगाडि बढेको हेर्न चाहन्छु ।"
मिथ्या सूचनाको 'डिजिटल वार',"मान्छेहरूको बुझाइ छ सार्वजनिक महत्त्वका कतिपय विषयमा मिथ्या सूचनाको प्रयोग घातक र प्रत्युत्पादक परिणाम दिने खालका हुन्छन् । तर, अधिकांश राजनीतिक दल र नेताहरूले बेलाबखत त्यसको प्रयोग गर्न नहिचकिचाउने प्रवृत्ति बढ्दै गएको छ । मिथ्या सूचनाको प्रवाहलाई निर्वाचनका बेला हुने अभियानहरूले अझै मलजल गर्ने गरेका छन् । सामाजिक सञ्जालको उदयपछि ती तीव्र रूपमा फैलिने र मतदाताको भोटिङ डिसिजन मै प्रभाव पार्न सक्ने खतरा रहेको जानकारहरूले भनिरहेका छन् । पहिलो पटक संसदीय निर्वाचनमा उम्मेदवार बनेका नेकपा एमालेका युवा नेता ठाकुर गैरेले आफ्नो चुनावी प्रचारका क्रममा गठबन्धनले जिते सबै स्थानीय तहमा अमेरिकी सेना हतियारसहित आउने र चाहेको अवधिसम्म बस्न पाउने गरी सम्झौता हुने दाबी गरेको भिडियो केही दिनअघि भाइरल भएको थियो । त्यसलाई लिएर सामाजिक सञ्जालमा निकै हँसीमजाक भयो । चुनावमा भ्रम फैलाउने काम गरेको भन्दै धेरैले आलोचना पनि गरे । तर, बौद्धिक पनि मानिने नेता गैरेले भने त्यसबारे थप अभिव्यक्ति दिएनन्, त्यो कुरा त्यतिकै सामसुम भयो । प्रत्यक्षतर्फ यसपालि अन्तिम पटक चुनाव लड्न लागेको बताइरहेकी माओवादी केन्द्रकी उपमहासचिव पम्फा भुसालले पनि भदौमा पत्रकार सम्मेलन आयोजना गरी आफू ऊर्जामन्त्री भएपछि ७४१ मेगावाट बिजुली उत्पादन क्षमता थपिएको दाबी गरेकी थिइन् । त्यो दाबी किन र कसरी गलत थियो भन्नेबारे तथ्य जाँच गर्ने संस्था नेपाल चेक ले डिबंक गरिसकेको छ । तर, भुसालले पनि यसमा थप प्रतिक्रिया जनाएकी छैनन् । बरु आफूहरूका अन्य पहलहबारे बेलिविस्तार लाउँदै उनी चुनावी प्रचारमा हिँडिरहेकी छन् । मंसिर ४ को प्रतिनिधिसभा र प्रदेशसभा चुनावमा जनमत तान्न नेता तथा उम्मेदवारहरूले भाषणका क्रममा गलत दाबी र बढाइचढाइ गर्ने काम गरिरहेकै छन् । अलि जान्नेसुन्नेले त्यसबारे सोसल मिडियामा प्रश्न उठाइरहेका भए पनि जसले बोलेको हो तिनले स्पष्टीकरण दिएको देखिँदैन । बोल्यो, हिँड्यो, हल्ला फैलियो, सकियो ! यस्तै प्रवृत्ति देखिएको छ । झूटा वा भ्रामक पुष्टि भएका अभिव्यक्तिलाई लिएर वक्ताले माफी मागे कि मागेनन् वा ती सच्याएसच्याएनन्, यसबारे कुनै जानकारी बाहिर आउने गरेका छैनन् । आफ्ना अभिव्यक्तिमाथि जवाफदेही हुनुनपर्ने भएकाले नेता तथा उम्मेदवारहरू यसतर्फ खुब आकर्षित भएका देखिन्छन् । एकएक थोक भन्दै हिँड्न र हल्ला फैलाउन सामाजिक सञ्जाल सजिलो माध्यम बनेको छ । संस्थागत, व्यक्तिगत, योजनाबद्ध रूपले र अञ्जानमै पनि चुनावलक्षित अफवाह फैलाउने काम भइरहेको छ, सेन्टर फर मिडिया रिसर्चनेपालमा आबद्ध सञ्चारविज्ञ भुवन केसी भन्छन्, दल तथा उम्मेदवारहरूले आफ्नो बढाइचढाइ गर्न र विपक्षीलाई खुइल्याउने उद्देश्यले अप्रत्यक्ष माध्यमबाट मिथ्या र भ्रामक सूचना प्रवाह गरेको देखिन्छ । केसीका अनुसार, संस्थागत रूपमै नियतवश झूटा सूचना प्रचार गर्नु चुनाव र लोकतान्त्रिक व्यवस्थाका लागि निकै खतरनाक विषय हो । विगतका दिनमा कुनै बेला अभिव्यक्त गरिएका भनाइहरूको लामो भिडियोबाट एक टुक्रा निकालेर त्यसलाई अर्कै प्रसंगमा जोडी भ्रम फैलाउने अर्को तरिका कतिपयले अपनाएका छन् । फलानोले यसो भन्यो भन्दै भिडियो क्लिप सेयर गर्ने गरिएको छ । पछिल्लो समय माओवादी केन्द्रका अध्यक्ष पुष्पकमल दाहाल प्रचण्डले अबको चुनाव २०६४ सालको जस्तै बनाउनैपर्ने, जालझेल गर्ने, बाकस साट्ने अनि न चुनाव जितिँदो रहेछ भन्दै गरेको भिडियो टिकटकलगायत सामाजिक सञ्जालमा भाइरल भएको थियो । यसबारे नेपाल तथ्यजाँचले जाँचपड्ताल गरी उक्त भिडियो भ्रामक भएको पुष्टि गरेको छ ।भाइरल भएको भिडियोलाई आसन्न निर्वाचनको प्रसंगमा प्रयोग गरिए पनि यो भिडियो एक वर्षभन्दा अघिको हो, नेपाल तथ्यजाँचले लेखेको छ, भिडियोमा उनले बोलेका केही अंशलाई काटेर भ्रामक बनाइएको छ । प्रचण्डसँग सम्बन्धित अन्य भ्रामक भिडियोहरू पनि हाल सामाजिक सञ्जालमा सेयर भइरहेका छन् । तीमध्ये एउटामा उनलाई गोरखामा ढुंगामुढा गरिएको सम्बन्धी छ । नियालेर हेर्दा त्यसमा दाहाल अलि जवान देखिन्छन् । यसको अर्थ भिडियो अहिलेको होइन । र, गोरखाको पनि होइन । भ्रम सृजना गर्ने लक्ष्यले पुरानो भिडियोलाई अहिले अर्कै सन्दर्भमा प्रचार गरिएको बुझ्न सकिन्छ । भिडियो मात्रै नभई पुराना तस्बिरलाई समेत फरक सन्दर्भमा सेयर गर्ने काम भइरहेका छन् । उदाहरणका लागि नेपाली कांग्रेसका महामन्त्री गगन थापा र काठमाडौं क्षेत्र नम्बर ५ की स्वतन्त्र उम्मेदवार रञ्जु दर्शना माओवादीको प्रचार सामग्री भएको टिसर्ट लगाएर हिँडेको भन्दै एउटा फोटो व्यापक सेयर भएको थियो । यिनलाई पनि देउवाले हली बनाए भन्दै कतिपयले उक्त तस्बिर सेयर गरेको देखियो । स्थानीय तहको निर्वाचनमा समेत उक्त फोटो फैलिएको थियो । नेपाल चेकले गरेको तथ्य जाँचअनुसार, उक्त फोटो पाँच वर्षअघि गगन थापा आफैंले फेसबुकमा सेयर गरेका थिए । उनले विश्व यौन स्वास्थ्य दिवसका अवसरका स्त्रीय फाउन्डेसनले आयोजना गरेको साइकल र्याली भनी क्याप्सन पनि लेखेका थिए । फाउन्डेसनले पनि सो फोटो आफ्नो फेसबुक पेजमा राखेको रहेछ । निर्वाचनका सन्दर्भमा फैलिएको फोटोमा थापाले लगाएको कुर्तामा नेकपा माओवादीको प्रचार सामग्रीलाई कम्प्युटरमार्फत तोडमोड गरी सेयर गरिएको पाइएको छ, तथ्य जाँचमा भनिएको छ, ५ वर्ष पुरानो फोटोलाई केही परिवर्तन गरी सामाजिक सञ्जालमा फैलाइएकाले यसलाई भ्रामक ठहर गरिएको छ ।नेपाल चेकका सम्पादक दीपक अधिकारी यस पटकको चुनावी प्रचारमा जुलुसमा सहभागी हुने वा मतदाताहरूलाई भेट्नेभन्दा पनि सामाजिक सञ्जालबाटै बढीभन्दा बढी सूचना दिने र यसैलाई प्लाटफर्मका रूपमा प्रयोग गर्ने चलन बढेको बताउँछन् । राजनीतिक दलका समर्थकहरूका पेजबाट भिडियो, ग्राफिक कन्टेन्ट सेयर गर्ने ट्रेन्ड आएको छ, उनी भन्छन्, योसँगै मिथ्या सूचना पनि व्यापक रूपमा फैलिएको छ । नेता आफैंले गलत दाबी गर्ने, समर्थकहरूले त्यसको प्रचार गर्ने, अर्कै प्रसंगका क्लिप काँटछाँट गर्ने, तस्बिरहरू सम्पादन गरी पोस्ट गर्ने, फेक एकाउन्ट खोल्ने, स्थापित सञ्चारमाध्यमकै जस्तो नाम र लोगो भएको क्लिकबेट अनलाइनबाट झूटा र सनसनीपूर्ण सूचना प्रवाह गर्नेलगायत प्रवृत्ति देखापरेका छन् । चुनावका बेला ठूलो संख्यामा मतदाता रिझाउन दल, उम्मेदवार र छरपस्ट रहेका तिनका समर्थकले विशेषतः सामाजिक सञ्जालमार्फत मिथ्या र भ्रामक सूचनाका साथै द्वेषपूर्ण अभिव्यक्ति प्रवाह गर्ने गरेको अधिकारी बताउँछन् । चुनाव आसपास मिथ्या सूचना बढी फैलिनुको कारण के हो भने यो बेला जस लिने होडबाजी हुन्छ, उनी भन्छन्, मतदाता रिझाउन बढाइचढाइ गर्ने र जनमतलाई प्रभावित पार्न विभिन्न खालको प्रोपोगान्डा वा भाष्य निर्माण गर्न तीव्र प्रतिस्पर्धा हुन्छ ।पहिलेका चुनावहरूमा प्रचारप्रसारका लागि जुलुस र आमसभा गर्ने, पोस्टर टाँस्ने आदि गरिन्थ्यो । अहिले जानीनजानी प्रायः सबै दल तथा उम्मेदवारले सोसल मिडिया टिम बनाएर चुनावी अभियानलाई डिजिटाइज गरेका छन् । धेरैले त्यसमार्फत प्रोपगान्डा पनि फैलाउन थालेका छन् । काठमाडौंका मेयर बालेन शाह, धरानका मेयर हर्क साम्पाङलगायतले गएको स्थानीय तहको चुनावमा सामाजिक सञ्जालको प्रभावकारी प्रयोग गरेपछि हाल दल तथा उम्मेदवारहरू यसमा झन् लागिपरेको देखिन्छ । संयुक्त राज्य अमेरिकामा डोनाल्ड ट्रम्प, भारतमा नरेन्द्र मोदी, फिलिपिन्समा बङबङ मार्कोस, ब्राजिलमा जयर बोल्सोनारोजस्ता नेताले आआफ्नो पालामा सामाजिक सञ्जालकै सहायताले चुनावी जित हासिल गरेको बताइन्छ । देशविदेशका यस्तै उदाहरणले सामाजिक सञ्जाल निकै शक्तिशाली हुँदा रहेछन् भन्ने बुझेका हाम्रा नेताहरूले पनि अघिल्ला चुनावहरूको तुलनामा यसपालि सामाजिक सञ्जालको नियोजित र रणनीतिक प्रयोग गरिरहेको आभास हुन्छ । डिजिटल मिडिया एड्भर्टाजिङमा आबद्ध एक जानकारका अनुसार, यसपटक अधिकांश उम्मेदवारले विभिन्न प्लाटफर्म (फेसबुक, ट्वीटर, युट्युब, टिकटक आदि) का लागि बेग्लाबेग्लै सोसल मिडिया टिम बनाएर चुनावी प्रचार गरिरहेका छन् । काठमाडौंका एक उम्मेदवारले ८ वटासम्म टिम बनाएको उनले बताए । तीमध्ये कतिपयले आफ्नो प्रचार मात्रै नभएर विपक्षीलाई पनि ठीक पार्ने शैली अपनाइरहेका छन्, ती जानकारले भने, यसमा उम्मेदवार आफैं प्रत्यक्ष लागिपरेका छैनन् । तर, उनीहरूकै सरसल्लाहमा कार्यकर्ता वा समर्थकहरूमार्फत अफवाह फैलाउने काम भइरहेको छ । स्थानीय तहमा भन्दा यसपटक बढी योजनाबद्ध रूपमा कन्टेन्ट क्रिएसन (सामग्री उत्पादन) भइरहेको उनले बताए । स्वतन्त्र उम्मेदवारदेखि कांग्रेस, एमाले, माओवादीजस्ता ठूला दल र तिनका उम्मेदवारहरूले समेत प्रचारप्रसारका लागि संरचना बनाएर काम गरिरहेको उनको भनाइ छ । दलहरूले पार्टीकै सदस्य वा स्वयंसेवकमार्फत चुनावी विज्ञापन र प्रचारप्रसार गरेका हौं भन्छन् तर डिजाइनरहरू राख्न वा बुस्ट गर्न राम्रै पैसा खर्च हुने गरेको छ, ती जानकारले भने, फेसबुकमा विज्ञापन राख्दा एकाधले मात्रै डलर कार्डबाट भुक्तानी गरिरहेका छन् । धेरैजसो भुक्तानी अमेरिकाबाट भइरहेको छ । उनका अनुसार, हालसम्म सबैभन्दा धेरै फेसबुकबाट प्रचारप्रसार गरिएको छ । त्यसपछि टिकटकबाट । एमाले प्रचार विभागका सचिव गगन विष्टले सामाजिक सञ्जालको प्रयोग गर्ने विषय केन्द्रले नभई उम्मेदवारहरू आफैंले गरेको केही दिनअघि मात्रै ईकान्तिपुरलाई बताएका थिए । त्यस्तै माओवादी केन्द्रको प्रचार हेर्दै आएका नेता विष्णु सापकोटाले पार्टीले सामाजिक सञ्जालहरूको प्रयोग आक्रामक रूपमा गर्ने नीति लिएको ईकान्तिपुरलाई बताएका थिए । त्यसका लागि केन्द्रमा विभिन्न जनवर्गीय संगठनहरूले कामको जिम्मेवारी निर्धारण गरिएको छ, सापकोटाले भनेका थिए, उम्मेदवारहरूले सामाजिक सञ्जालको प्रयोग भने आफ्नो आवश्यकतअनुसार गर्ने भनिएको छ । मिथ्या सूचना प्रवाहलाई लिएर सामाजिक सञ्जालमा दलहरूबीच एक किसिमको डिजिटल वार चलिरहेको सञ्चार विज्ञ भुवन केसी बताउँछन् । यहाँ सबैले सबैलाई नियालिरहेका वा अरूको रणनीति हेरेर बसेका छन्, उनी भन्छन्, अरूले कुन स्तरका मिथ्या र भ्रामक सूचना सामाजिक सञ्जालमार्फत बजारमा पठाउँछन्, त्यसलाई काउन्टर दिने गरी अर्कोले पनि पठाउने गरेको छ । सबैले आआफ्ना सामग्रीहरू तयार पारेर राखेका छन् । डिजिटल वारमा पार्टीहरू मज्जाले लागेका छन् तर अप्रत्यक्ष्य रूपमा ।उम्मेदवार आफैंले नभई समर्थककार्यकर्तामार्फत वा फेक एकाउन्ट बनाएर भ्रम फैलाउने काम तीव्र रूपमा भइरहेको विज्ञहरूले औंल्याएका छन् । समर्थक र कार्यकर्ताहरूको जुन छरिएको समूह छ, त्यो समूह निर्वाचन आयोगको राडारमा नपरेकाले यसले ठूलो जोखिम निम्त्याउन सक्ने उनीहरूले बताए । खासगरी कमेन्टहरूमार्फत विपक्षीलाई गालीगलौज गर्ने, विगतका असान्दर्भिक प्रसंग झिकेर तिनको छविमा प्रश्न गर्नेजस्ता क्रियाकलाप भइरहेको विज्ञहरूको भनाइ छ । अफवाह फैलाउने काम पहिले सबैको पहुँचमा थिएन । अहिले थाहा नपाएरै कतिपयले टिकटक, फेसबुकजस्ता माध्यमबाट मिथ्या सूचना फैलाइरहेका हुन्छन् । मान्छेलाई आफू मिस्इन्फरमेसन को सिकार बनिरहेको छु भन्ने जानकारीसमेत हुँदैन । सोसल मिडियामा आएका सबै कुरालाई समाचार ठानेर पत्याइहाल्ने जमात पनि छ । तथ्य जाँचमा संलग्न उमेश श्रेष्ठले हिमाल मिडिया मेला को निर्वाचनमा कसरी फैलिन्छ मिथ्या समाचार ? सेसनमा भनेका थिए, नेपालका दर्शक कस्ता छन् भने सबै किसिमका मिडियालाई बराबर विश्वास गर्छन् । हामीकहाँ भारतमा जस्तो ह्वाट्सएप युनिभर्सिटी त छैन, तर फेसुबकका ग्रुपहरूबाट एकदमै छिटो मिथ्या सूचनाहरू फैलिरहेका हुन्छन् ।मिथ्या सूचनाले निर्वाचनमा गलत व्यक्ति चुनिन सक्ने र उसले गलत कानुन बनाई लोकतन्त्रलाई नै जोखिममा पार्न सक्ने डर हुन्छ । तसर्थ यो बेला सही सूचनाको आवश्यकता हुने विज्ञहरू बताउँछन् । सूचना प्रवाहको प्रणाली विकृत भयो भने त्यसको असर दुष्कर हुने विभिन्न अध्ययनले पनि देखाएका छन् । तर, चुनावमा अफवाह फैलिने वा फैलाइने चलन नौला भने होइनन् । दुई हजार वर्षअघि रोमन साम्राज्यमा जुलियस सिजरका धर्मछोरा अक्टाभियन र सेनापति मार्क एन्थोनीबिचको गृहयुद्धमा अक्टाभियनले एन्थोनीविरुद्ध फेक न्युज फैलाएको बीबीसीको अ ब्रिफ हिस्ट्रि अफ् फेक न्युज मा लेखिएको छ । इजिप्टकी रानी क्लियोपाट्रासँग एन्थोनीको सम्बन्ध थियो, उनी अविश्वसनीय र जँड्याहासमेत थिए भन्दै नेतृत्व लिन अयोग्य भएको अफवाह अक्टाभियनले फैलाएका थिए । सन् १९३३ मा जर्मन चान्सलर बनेका हिटलरको पालादेखि मिथ्या सूचना हरेक देशको टाउको दुखाइको विषय बनिरहेको छ । चुनाव मात्रै नभई आम समयमा पनि मिथ्या र भ्रामक सूचना तथा द्वेषपूर्ण अभिव्यक्तिहरूको प्रचारप्रसार हुने गरेको छ । चुनावी अभियानमा भने नेता तथा उम्मेदवारहरू अरूलाई होच्याउन, जनता झुक्याउन र आफूलाई असल देखाउन अझै बढी झूट बोल्ने र भ्रम फैलाउने गर्छन् । हिटलरको नाजी पार्टीका प्रमुख प्रचारक जोसेफ गोयबल्स सयपटक झूट बोले त्यो साँचो हुने बताउँथे । सामाजिक सञ्जालको उदयपछि सय होइन एकैसाथ हजारौं पटक झूट दोहोर्याउन सम्भव भएको छ । यसले झूटको महामारी सृजना गरिदिएको छ ।सन् २०१६ को अमेरिकी आम निर्वाचनमा हिलारी क्लिन्टनले आईएसआईएसलाई हतियार बेचेको भन्ने मिथ्या सूचना भाइरल भएको थियो । त्यसले गर्दा मतदाताले कसलाई भोट खसाल्ने भन्नेबारेको निर्णय (भोटिङ डिसिजन) नै परिवर्तन भएको अड्कल गरिएको थियो । त्यो बेला मिथ्या सूचना प्रवाहमा ककसको भूमिका थियो भन्नेबारे अनेक अनुमान गरिएका छन् । हालै मात्र रुसी राष्ट्रपति भ्लादिमिर पुटिननिकट एक व्यापारीले अमेरिकी चुनावमा आफूले हस्तक्षेप गरेको स्विकारेका समाचार आइरहेका छन् । यसै साता (नोभेम्बर ८) सम्पन्न अमेरिकाको मध्यावधि निर्वाचनमा पनि सामाजिक सञ्जालमार्फत मिथ्या र भ्रामक सूचनाहरूको बाढी आएको वासिङ्टन पोस्ट को समाचारमा उल्लेख छ । पूर्वराष्ट्रपति डोनाल्ड ट्रम्पले ट्वीटरकै नक्कल गरेर बनाएको ट्रुथ सोसल मिडिया प्रयोग गरी एरिजोना, मिसिगन र पेन्सल्भेनियामा समेत गलत र बढाइचढाइ गरिएका दाबीहरू प्रस्तुत गरेका थिए, पोस्टको मिस्इन्फरमेसन फ्लड्स द मिडटर्म समाचारमा भनिएको छ, सन् २०२० मा झैं यसपटक पनि चुनावमा धाँधली भएको आधारहिन दाबी उनी गरिरहेका छन् ।मिथ्या सूचनाको प्रवाहमा ट्रम्पजस्ता चर्चित, धनी उग्रदक्षीणपन्थी व्यक्तिहरू लागिपर्दा यसको रोकथाम अझ बढी जटिल हुन्छ । तर, यसलाई न्यूनीकरण गर्न अमेरिकामै सबैभन्दा धेरै इन्नोभेटिभ कामहरू भइरहेका छन् । न्युज लिटरेसी प्रोजेक्ट, मिडियावाइज जस्ता संस्थाले तथ्य जाँच गर्ने, स्कुलकलेजहरूमा तथ्यपरक र मिथ्या सूचनाबारे जानकारीमूलक अभियान सञ्चालन गर्ने, किशोरकिशोरीहरूलाई निर्वाचन शिक्षा प्रदान गर्ने लगायत पहल गरिरहेका छन् । फेसबुक, ट्वीटर, टिकटकजस्ता ठूला प्रविधि कम्पनीलाई जवाफदेही बनाउन खुलेका सिभिक टेक्नोलोजी कम्पनीहरूले पनि त्यहाँ थोरबहुत पहल गरेका छन् । मध्यावधि चुनाव आसपास एएफपी लगायत ठूला मिडिया कम्पनीले डिस्इन्फरमेसन रिपोर्टर नियुक्त गरेका थिए । चुनावसम्बन्धी फैलिन सक्ने मिथ्याभ्रामक सूचना र द्वेषपूर्ण अभिव्यक्तिको तथ्य जाँच गर्दै त्यसले पार्ने असरबारे लेख्न वा ट्रेन्ड एनालिसिस गर्न ती रिपोर्टर खटाइएका थिए । यसलाई निराकरण गर्न धेरैले धेरै तरिकाबाट पहल गरिरहेका छन्, नेपाल चेकका सम्पादक अधिकारी भन्छन्, यसको समाधानको उपाय यही हो भनेर आएको छैन । तथ्य जाँच, मिडिया लिटरेसी, सामाजिक सञ्जाल प्लाटफर्म आफैंले गर्ने कन्टेन्ट मोडरेसनलगायत मार्फत निराकरण गर्न खोजिएको छ । मिथ्या सूचनालाई लिएर सबैभन्दा बढी दबाब सामाजिक सञ्जाल कम्पनीहरूमाथि छ । उनीहरूकै प्लाटफर्मबाट बढी फैलिने भएकाले यसको रोकथाममा उनीहरूले के गरिरहेका छन् भनेर प्रश्न उठाइन्छ । मेटा प्लाटफर्मले सुरुमा अमेरिका हुँदै हाल २४२ वटा देशमा पोलिटिकल एड ट्रान्सपरेन्सी टुल सार्वजनिक गरेको छ । राजनीतिक र चुनावसम्बन्धी विज्ञापनलाई पारदर्शी बनाउन उक्त टुल निर्माण गरिएको हो । नेपालमा पनि त्यो टुलले काम गर्छ । मेटाको एड लाइब्रेरीमा गएर कसले, कति रकम तिरेर कहाँबाट विज्ञापन गरेको हो भनेर हेर्न सकिन्छ । तर, त्यो विज्ञापनमा भनिएका विषय मिथ्या हुन् कि साँचो, प्रयोगकर्ता आफैंले पत्ता लगाउनुपर्छ । पत्ता लगाएर रिपोर्ट गरेमा मेटाले उक्त विज्ञापनको तथ्य जाँच गरी हटाउन पनि सक्छ ।फेसबुकमा राजनीतिक विज्ञापनसम्बन्धी बेग्रेल्ती अफवाह फैलिएपछि फेसबुकले सन् २०१९ मा उक्त टुल सार्वजनिक गरेको थियो । यसले राजनीतिक र चुनावी प्रचारप्रसारलाई पारदर्शी बनाउने मेटाको दाबी भए तापनि कतिपय अनसुन्धाताले यसमा त्रुटि भेट्टाएका छन् । यसको एआईले कतिपय राजनीतिक विज्ञापन पहिचान नै गर्न नसक्ने बताइन्छ । ट्वीटरले पनि सन् २०२० देखि सम्भावित हानिकारक र भ्रामक सामग्रीको प्रसारलाई सीमित गर्न पोस्टहरूमा लेबल लगाउने नीति लिएको थियो । ट्वीटरमा कोभिड१९ सम्बन्धीका पोस्टहरू निगरानी गर्न विशेष टिम खटाइएको र उनीहरूकै सहयोगमा मिस्लिडिङ इन्फरमेसन, डिस्प्युटेड क्लेम र अनभेरिफाइड क्लेम भनी लेबल लगाउने गरिएको ट्वीटरले जनाएको छ ।मिथ्या सूचना फैलिन नदिन सामाजिक सञ्जाल कम्पनीका साथै सरकारहरूले पनि नियमनको कोसिस गर्नुपर्छ । तर, नियमन गर्ने क्रममा संविधानले सुनिश्चित गरेको अभिव्यक्ति स्वतन्त्रता हनन नहोस् भन्नेमा पनि सचेत हुनुपर्ने विज्ञहरू बताउँछन् । मिथ्या सूचनाहरूको निराकणका लागि सबैभन्दा पहिला प्रयोगकर्ता आफैं सचेत हुनुपर्छ, अधिकारी भन्छन्, मान्छेहरूलाई सचेत गराउन मिडिया लिटरेसी र डिजिटल लिटरेसीमा काम हुनुपर्छ । प्राध्यापक रामकृष्ण रेग्मीका अनुसार, मिथ्या सूचनाहरूको मुख्य उद्देश्य मान्छेलाई झुक्याएर मत आफूतिर तान्ने हो । तसर्थ यसबारे सर्वसाधारण चनाखो हुनुपर्ने उनको भनाइ छ । निर्वाचनमा सबै सरोकारवालाहरूको चासो रहनुपर्छ, रेग्मीले हिमाल मिडिया मेलामा भनेका थिए, प्रजातन्त्रसँग जोडिएको निर्वाचन प्रक्रियालाई जोगाउन र संवर्द्धन गर्न हामी सबैले योगदान पुर्याउनुपर्छ भन्ने चेतना सबैमा जागेपछि मिथ्या सूचनाहरूले बजार पाउँदैनन् ।"
सिंहदरबारको साँघुरो ढोका,"राजनीतिमा हीरालालको उदयहीरालाल विश्वकर्माको मुख्य पहिचान हो छुवाछुतविरोधी अभियन्ता । उनी मन्त्री हुनुमा लेखक धच गोतामेको भूमिका ठूलो छ । गोतामे कुनै समय तत्कालीन नेपाल कम्युनिस्ट पार्टीका केन्द्रीय सदस्य थिए । पछि सरकारी जागिरमा प्रवेश गरे । गोतामे तत्कालीन प्रधानमन्त्री नगेन्द्रप्रसाद रिजालको सचिवालयमा छँदा रिजाललाई भेट्न बालुवाटार आइरहन्थे उनका सालो हरिनाथ बास्तोला । बास्तोलाले गोतामेसँग हीरालालको चिनजान गराइदिएका थिए । हीरालाल धरान विजयपुरका हुन् । यहाँ उल्लेख गरिएका हरिनाथचाहिँ झापाका हुन् । कुनै बेला उनले अञ्चलाधीश बन्ने अवसर पाएका थिए ।गोतामेको संस्मरणात्मक कृति सम्झनाका गल्छेडाहरू मा हीरालाललाई मन्त्री बनाइएको घटना लेखिएको छ । दुई जना मन्त्री हटाउन रिजालले तत्कालीन मन्त्रिमण्डल पुनर्गठन गरेका थिए । गोतामेले रिजालसँग अनुरोध गरे, प्रधानमन्त्रीज्यूमा मेरो विनम्र अनुरोध लाग्छ भने एक निरीह प्राणीलाई सहायकमन्त्रीमा राखिदिनुहुन्थ्यो कि !! नाम लिनासाथ थाहा हुनेछ त्यो मेरो नाताकुटुम्बको होइन । उसको नाम हो, हीरालाल विश्वकर्मा । दलित जातिको उत्थानका लागि यहाँले ठूलो काम गरेको ठहरिनेछ । आजसम्म अछुतलाई कसैले मन्त्री पद दिएन । त्यसपछि रिजालले लिस्टमा एक नाम थप्दै भने, नाम त पठाइदिन्छु माथि, हुनेनहुने उसको पुर्पुरोले गर्छ । धेरै नपढेका भए पनि हीरालाल दुःख पाएका असल मानिस लागेकाले बास्तोला र गोतामेले उनीमाथि छलफल गरेका रहेछन् । केही दिनपछि मन्त्रीहरूको घोषणामा हीरालालको नाम पनि आयो । तर, सबै मन्त्रीले आआफ्ना विभाग र मन्त्रालय सम्हालिसक्दा पनि विश्वकर्माको अत्तोपत्तो थिएन । एक दिन गोतामेलाई डाकेर प्रधानमन्त्री रिजालले सोधे, खोई तपाईंहरूको त्यो साथी ? मन्त्री भएको सुन्नासाथ मानिस जिल्लाबाट हाम्फाल्दै आइपुग्छन्, यसको भने अहिलेसम्म चालचुल छैन । माथि सोधनी भयो भने के भन्ने मैले ? त्यसबेला रिजालले दमाईकामीको सङ्गत नुनतेलको खती भनेको यही हो भन्दै असन्तुष्टि व्यक्त गरेका थिए । अञ्चलाधीशले धरानका पुलिसद्वारा धुइँपत्तो लगाउँदा पनि हीरालालको कुनै सुराक मिलिरहेको थिएन ।एक साँझ अञ्चलाधीशले गोतामेलाई फोन गरेर भने, हीरालाललाई मन्त्री भएको सुन्नासाथ उनका गोतियाहरूको ठूलो हूलले उचालेर लगेछ । उनी तीन दिनदेखि सगुन खाँदाखाँदा इन्तु न चिन्तु भएका थिए रे ! त्यहाँबाट फुत्केर बल्ल भोलि आउँदै छन् अरे !!उनी काठमाडौं आएका दिन त्रिभुवन विमानस्थलमा स्वागत गर्ने समूहमा गोतामे पनि थिए । हीरालाल चिन्नै गाह्रो हुने अवस्थामा थिए । उनको शरीरभरि अबिरैअबिर थियो । गोतामेहरूले उनलाई प्रधानमन्त्री कार्यालय ल्याइपुर्याए । र, उनको शपथग्रहण भयो । दलित समुदायबाट नेपालको मन्त्री बन्ने इतिहासका यी रचनाकारको जन्म विसं १९८८ पुस १८ गते भएको थियो । २०४४ असोज २२ गते उनले देहत्याग गरे । सक्रिय जीवन बाँचिरहेकै बेला उनको मृत्यु अचम्मैले भयो । दसैंमा राजाको टीका थाप्न गएका उनी फर्कंदा राजदरबारको ढोकैनेर मस्तिष्कघातले लडे । एकदुई दिन अस्पताल शय्यामा अचेत रहेर देहत्याग गरे । उनका भाइ टीआर विश्वकर्मा पनि राष्ट्रिय पञ्चायत सदस्यमा मनोनीत भएका थिए ।"
"फर्मुलाले पढन्ते बनाए, बुझन्ते बनाएनन्","जंगलको कथाअहिले म जिम कोर्बेटको किताब द र्फुचुनेट टाइगर दोस्रो पटक पढिरहेको छु । सन् १८७५ मा भारतको नैनीतालमा जन्मेका नामुद सिकारी कोर्बेट पछि विश्वविख्यात बाघ संरक्षणकर्मी भएका थिए । म एकै पटक विभिन्न किताब पढ्छु । किताबहरू विभिन्न ठाउँहरूमा राख्छु । जस्तो सुत्ने पलंगको छेउमा आख्यान वा यात्राको किताब, झोलामा भने थोरै समय भए पनि झिकिहालौंजस्तो लाग्ने रोचक किताब । काम गर्ने टेबल छेउछाउ इतिहास, आत्मवृत्तान्तजस्तो एकाध पृष्ठ सधैं पढ्दा पनि फरक नपर्ने र जहिले सकाए पनि हुने खालका किताब राख्छु । सन् १९३० अप्रिल ११ लेखेर जिम कोर्बेटले गढवालको नक्सामा एउटा चिह्न लगाउँछन् । त्यो उनले मारेको मान्छे खाने बघिनीको मृत्युको मिति हुन्छ । त्यो मिति लेख्नु केही घण्टाअघि कोर्बेट र बघिनीबीचको दूरी आठ फिट थियो । उनलाई देखेर बघिनी मुस्कुराएजस्तो देखिन्थी, जसरी आफ्नो मालिक देख्दा कुकुर खुसी हुन्छ । कोर्बेटको दाहिने हातमा बन्दुक हुन्छ र देव्रे हातमा केहीबेर अघि लिएको चराको अण्डा । शरीरमा भिरेको बन्दुकको ट्रिगरमा औंला हुन्छ । तर, त्यो बन्दुकको नालले अगाडि उभिएकी बघिनीलाई लाग्ने गरी हान्न एउटा गोलाकारको तीन चौथाइ घुमाउनुपर्ने हुन्छ, तर यसरी घुमाउनुपर्ने हुन्छ कि बघिनीले चाल नपाओस् र नाल चलेको देखेर असुरक्षित महसुस गरी आक्रमण गरिनहालोस् । बघिनीले एकटकले कोर्बेटलाई हेरिरहन्छे र कोर्बेट पनि उसलाई हेरिरहन्छन् । जब कोर्बेटको हातले धीमा गतिमा घुमाएको बन्दुकको नालबाट निस्केको गोली बघिनीको शरीरमा पुग्ने पक्का हुन्छ आँखा जुधाइरहेका कोर्बेट ट्रिगर दाब्छन् । बघिनी त्यसपछि पनि केहीबेर उभिइरहन्छे र टाउको जमिनतिर पारेर लड्छे । ६४ जना मान्छे खाइसकेकी चौघरकी बघिनी मार्न उनले १९ दिन जंगल चहारेका हुन्छन् । १५० मान्छे खाएकी गढवालको तल्ला देशकी बघिनी होस् वा दवीधुरामा आठ पटक भेटेको, तर नमारेको भाग्यमानी बाघ होस्, कोर्बेट तिनका रहस्यमय कथा लेख्छन् ! दवीधुराको त्यो बाघले उनलाई अन्तिम भेटमा आधा घण्टा आँखा तरेर, सिकार पनि खाएर कोर्बेट बसेको रूखमा आइपुगेर, आफ्ना खुट्टाले खोस्रेर हिँड्छ, तर मार्ने वातावरण हुँदाहुँदै पनि त्यसको भाग्य बलियो रहेछ भनेर उनी मार्दैनन् । द फर्चुनेट टाइगर त्यस्तै घटनाहरूको सँगालो हो ।सय वर्षअघि जतिबेला एसियाका जंगलमा लाखभन्दा बढी बाघ थिए त्यो बेला मान्छे खाने बाघ मार्न कोर्बेट महिनौं एक्लै रातबिरात भारतको गढवालका जंगलमा हिँड्थे । कहिले तीन दिनसम्म पनि भोकै हिँड्थे त कहिले रूखका हाँगामा बाघ कुरेर जुनेली रातहरू बिताउँथे । अनेकौं पटक आफैं मृत्युको मुखमा पुगेर बाँचेका र हजारौं मानिसलाई बाघको मृत्युको मुखमा पुग्नबाट जोगाएका कोर्बेटको सिकारयात्राभन्दा पनि उनले विकास गरेको जंगल बुझ्ने क्षमता र ज्ञान लोभलाग्दो छ । उनले लेखेका छन्, मलाई अहिले पनि बाघको दाँत र पन्जासँग उत्तिकै डर लाग्छ जतिबेला म पहिलो पटक बाघ मार्न निस्केको थिएँ, तर कालान्तरमा मैले एउटा कुरा सिकें । त्यो के भने केसँग डराउने र केसँग नडराउने भन्ने ज्ञान मैले जंगल चहारेर बुझें । सुरुमा रातमा जंगलमा हिँड्दा मलाई जुन आवाजसँग पनि डर लाग्थ्यो तर मैले त्योमध्ये कुन खतराको संकेत हो, कुन होइन छुट्याउन सक्ने भएँ । त्यसपछि म डराउनुपर्ने कुराको सूची स्वाट्टै घट्यो । उनी भन्छन्, जंगल कुनै त्यस्तो विज्ञान होइन जुन किताब पढेर बुझ्न सकियोस् । त्यो यस्तो कुरा हो, जुन भोगेर मात्रै त्यो पनि थोरै थोरै गरेर बुझिन्छ र बुझ्ने कुरा अनन्त हुन्छ । त्यो नै जंगल बुझ्ने फर्मुला हो । छैटौं लोपमान्छेको सबैभन्दा भाग्यमानी पुस्ता र सम्भवतः अभागी पुस्ता अहिले बाँचिरहेको छ । पृथ्वीमा विगतका पचास करोड वर्षमा पाँच पटक ठूला सामूहिक लोप भएका थिए । हजारौं हजार प्राणी तथा वनस्पति एकै पटक लोप भएका थिए । अहिले पनि लोप हुने गति व्यापक छ र त्यसलाई छैटौं सामूहिक लोप भन्न मिल्छ । तर, फरक के छ भने योभन्दा अगाडिका लोपहरू प्राकृतिक थिए, तर अहिलेको लोपको कारण भने मानिस हो । एलिजावेथ कोलबर्टले लेखेको द सिक्स्थ एस्क्टिंगसन मा उनले अहिलेको सामूहिक लोपको शृंखलालाई निकै मिहिन तरिकाले उनेकी छन् । एक तरिकाले हेर्दा मानिस अहिले विकासको उच्चविन्दुमा छ । मानव इतिहासमा यो पुस्ता सबैभन्दा भाग्यमानी हो किनभने योभन्दा अगाडिको पुस्ता पृथ्वीको पूर्ण आकारको तस्बिरसमेत नदेखी मर्यो । पृथ्वी नचहारी मर्यो वा कुनै अर्को देश वा महादेशका मान्छेलाई देख्न त परै जाओस् हेर्न र बोल्न पनि नपाई मर्यो । मानव इतिहासको सबैभन्दा भाग्यमानी यो पुस्ता एकाएक अभागी पुस्ता पनि बन्दै छ किनभने जेमा उसले गर्व गरिरहेको थियो त्यो नै विनाशक बनेर निस्कियो । पृथ्वीको समग्र तापक्रम नै बढाउनेसम्मको काम एउटा मानिस भन्ने प्रजातिले गर्यो । हजारौंहजार अन्य प्रजातिलाई लोप गरायो र गराउँदै छ । व्यक्तिगत रूपमा हेर्दा मानिस एकदम आरामदायी अवस्थामा छ, तर सामूहिक रूपमा हेर्दा मानिस एकदमै डरलाग्दो अवस्थामा छ वा चिन्ताजनक । बाल्यकाल कहिल्यै नर्फकोस् धेरैलाई आफ्नो बाल्यकाल फर्केर आइदिए हुन्थ्यो भन्ने लाग्छ भनेको सुन्छु, तर मलाई मेरो बाल्यकाल कहिल्यै नर्फकियोस् र कसैले पनि मेरोजस्तो बाल्यकाल विताउन नपरोस् भन्ने लाग्छ । म जन्मिनुअघि नै बुबाको मृत्यु भएपछि सामाजिक परिवेशसँग जुध्न नसकेर र मलाई पढाउने उद्देश्यले आमाले मलाई २०४६ सालमा पर्वतबाट काठमाडौं ल्याउनुभएको थियो । हामीसँग दुई ज्यानबाहेक केही थिएन । जेनतेन बोर्डिङ स्कुलमा पढाए पनि आमाले खोलेको चियादोकानमा सहयोग गर्नुपर्ने हुनाले न मसँग पढ्ने समय हुन्थ्यो न मुस्किलले किनेका एक झोला किताबबाहेक अरू कुनै किताब किन्ने क्षमता थियो । यतिसम्म कि मैले कक्षा आठमा पढ्दा स्कुलबाट एक सेट किताब चोरेको थिएँ । माथिल्लो क्लासमा पुगेको दुई महिना भइसक्दा पनि किताब किन्ने पैसा नहुँदा म बिनाकिताब स्कुल गइरहेको थिएँ । एक दिन चाँडै पुगेछु । किताब राखेको कोठाको चाबी गार्ड दाइले लगाउन बिर्सेका रहेछन् । मैले त्यो कोठाबाट एक सेट किताब चोरेर झोलामा हालें र दिनभरि कक्षामा बसें । अहिले सम्झँदा डर लाग्छ । यदि ति किताब चोरेको कुरा त्योबेला स्कुलमा थाहा भएको भए सायद म लाजले स्कुल जानै छाड्थेँ । अहिले भने मैले धीत मर्ने गरी बालकथाहरू पढिरहेको छु । हाम्री छोरी छ वर्षकी छन् । म घरमा भएका बेला मैले किताब पढेर नसुनाएसम्म पटक्कै सुत्न मान्दिनन् । घरीघरी त लाग्छ, आफू बालखा हुँदा पढ्न नपाएको शोधभर्ना अहिले भइरहेको छ । द गिभिङ ट्री भन्ने किताब मैले छोरीलाई लगभग दुई सय पटक पढेर सुनाएँ होला । नेपाली भाषामा राम्रा बाल किताबको कति खाँचो रहेछ भन्ने बल्ल बुझ्दै छु । सेरोफेरो बुझ्न किताब म विज्ञानको विद्यार्थी हुँ । मेरो पढाइको अधिकांश समय विज्ञानका फर्मुला पढेर बित्यो । तिनले मलाई पढन्ते त बनाए, तर बुझन्ते पटक्कै बनाएनन् । अहिले परीक्षामा पढ्नेजस्तो हतार गर्नु छैन त्यसैले म निकै ढिलो पढ्छु, किताबैभरि केरमेट गरेर । म आफैंले आफैंलाई प्रश्न गर्न सक्ने बनाओस् भन्ने हेतुले किताब पढ्छु । जति अरूलाई प्रश्न गर्छु, त्यति नै आफूलाई प्रश्न गर्न खोज्छु । जुन प्रश्न अरूलाई तेर्स्यायो, त्यो आफैंतिर फर्काउँदाचाहिँ आफ्नो प्रतिक्रिया कस्तो हुन्छ भनेर हेर्ने समाज बन्नु जरुरी छ । अहिले सहरमा दुई सय मिटर हिँड्दा कम्तीमा दसवटा औषधि दोकान र दसवटा मदिरा दोकान भेटिन्छन्, तर दुई किलोमिटर हिँड्दा पनि एउटा गतिलो पुस्तक पसल भेटिँदैन । पुस्तकालयको त कुरै भएन । मलाई लाग्छ, हामीलाई दिइरहेको किताबी ज्ञानले कुनै पनि कुराको गहिराइमा पुर्याउन सकेको छैन र झन् ढोंगी बनाउँदै छ । आफैंले आफैंलाई ढाँट्ने समाज निर्माण हुँदै छ । सेरोफेरो बुझ्ने ज्ञान त हामीसँग न्यून नै छ भन्दा हुन्छ । विगतका केही वर्षहरूमा पढेका किताबले मलाई थप जिज्ञासु बनाएका छन् । एउटा के कुरा सत्य रहेछ भने पृथ्वी मसिना प्रणालीका तान्द्राहरूको गठजोड हो, त्यसैले कुनै एउटा प्रणालीमा आउने फेरबदलले समग्र जालोलाई नै बिगार्छ ।"
८० दिनको चुनाव,(यसै विषयमा लेखक भण्डारीको द्वारिकादेवी ठकुरानीः नेपालकी पहिलो महिला मन्त्री शीर्षकको किताब प्रकाशन हुँदै छ ।)
चुनावः दृश्यहरूको अमूर्त मञ्चन,"डिस्क्लेमरः यो कुनै कथा होइन । एउटा आम मान्छेको निदहराम गर्ने सपना र त्यसमा दोहोरिइरहने दृश्यहरूको उतार अर्थात् डिकोड हो । यहाँ प्रयुक्त पात्र तथा प्रवृत्ति काल्पनिक होइनन् । कुनै उम्दा कथाकारको अथक साधनापछि ती दृश्य जन्मेका होलान् भनेर पनि नसोच्नुहोला । उल्लिखित दृश्य कोही कसैको जीवनसँग मिल्न गएमा त्यो संयोग हुनेछैन । अनाम देशमा चुनावी हावा चलिरहेको थियो । त्यो हावा सामाजिक सञ्जालबाट, सार्वजनिक मन्तव्यबाट, सहरमा बढिरहेको माला र खादाको बिक्रीबाट, टेन्ट हाउस र साउन्ड सिस्टम भाडामा लगाएर जहान केटाकेटी पालिरहेको साहुजीको खुसीबाट, कार्यकर्ता ओसारपसारमा गुडिरहेका भाडाका गाडीका साहुजीको अनुहारबाट प्रकट भइरहेको थियो । अनि चर्को धूपमा अचानक वर्षा भएपछि सतहमा प्रकट भएका सर्प र भ्यागुताझैं चुनावको तातो हावापछि सतहमा खपहरू, ददाहरू (कुमार नगरकोटीको भाषामा) पनि उत्तिकै प्रकट भएका थिए । खप अर्थात् खल्तीका पत्रकारहरू । ददा अर्थात् दल दासहरू । कुनै कुराको पूर्वअनुमान लगाउन सकिने समय थिएन । मौसम पूर्वअनुमान महाशाखाका कर्मचारीहरू चुनावी मौसमका कुनै पनि दृश्यहरूको आँकलन गर्न सकिरहेका थिएनन् । पश्चिमी वायुको प्रभाव कति बेला पर्छ ? बंगालको खाडी कति बेला सक्रिय हुन्छ ? मतदातामा चक्रवात कसरी प्रकट हुन्छ ? कसको आङमा तुषारो पर्छ ? कसको सपनालाई षड्यन्त्रको खोलाले बगाउँछ ? हुरीले कुन दलको मान्छे कुन दलको झन्डामुनि लड्न पुग्छ ? कुनै टुंगो थिएन । उत्तरी र दक्षिणी वायुको चाप कसको पिठ्युँपछाडि सोझै पर्छ र कोकसको पाउमा पुगेर लम्पसार पर्छ ? यी सबै अनुमान महाशाखाको काबुबाहिरका विषय थिए । ठूलो हुन्डरी आउनुअघिको सन्नाटाजस्तो थियो, मनोनयन दर्ताको अघिल्लो साँझ । वायुमण्डलबाट पूरै दृश्य गायब थियो । तर, पर्दापछाडिबाट अनेकन् ध्वनि निरन्तर प्रकट भइरहेका थिए । मान्छेहरू यिनै ध्वनि डेसिबलका आधारमा अनुमान लगाइरहेका थिए । सूचना र प्रविधिका जानकारहरू भने ध्वनिहरूको विश्लेषण गरेर ती हतारसँग कुदिरहेका मान्छेका पाइतालाका आवाजहरू हुन् भन्ने अड्कल सुनाइरहेका थिए । यही अड्कलका आधारमा उनीहरू भनिरहेका हुन्थे, बालघाट बालुवाघाट र खुमलघाटतिर पाइतालाका हूलहरू कुदिरहेको हुन सक्ने देखिन्छ । बालघाटतिर हिँडेका खुट्टा बीचैबाट बालुवाघाट वा खुमलघाट पनि पुग्न सक्थ्यो । अथवा यसमा जस्तोसुकै अदलबदल पनि हुन सक्थ्यो । किनकि खुट्टाहरू दिमागको आदेशमा हिँडिरहेका थिएनन्, अतृप्त आवेगमा चलिरहेका थिए । अनुमानहरू सुनिन्थ्यो, गुटगुटका भेलाहरूमा क्यालकुलेटर बोकेर उपस्थित भएकाहरू आआफ्नो अंकगणितको भरमग्दुर कलागिरी देखाइरहेका होलान् । केही मान्छेहरू दुवै हात चुर्लुम्मै तेलमा डुबाएर कसैका पाइतालाहरू खोज्दै सडकमा निस्किएका होलान् । ती हातहरूले कसका पाइताला भेटे, तिनले कति समय तेल मालिस गरे र त्यसबाट के प्रकट भयो भन्ने कुरा मनोनयनपछि नै सतहमा देखिनेवाला थियो । मनोनयनपछि मौसम केही खुल्यो । सतहमा केही दृश्यहरू पनि प्रकट भए । केही जोर जुत्ताहरू सडक छेउछाउमा अलपत्र अवस्थामा भेटिए । ती जुत्ताका खुट्टाहरू कहाँ गए भन्ने कुनै नामोनिसान थिएन । प्रहरीको फरेनसिक विज्ञको टोली अनुसन्धानमा जुटिरहेको देखिन्थ्यो । छेवैको भीडबाट कोही फुसफुसाइरहेको थियो, देखियो यिनीहरूको अनुसन्धान पनि । कैलालीको निम्बुखेडामा पनि देखिएकै हो । ३३ किलो सुनमा पनि देखिएकै हो । सडकमा कहीँ कतै तेल पोखिएको देखिन्थ्यो, जसमा कोही लडेर लडखडाउँदै उठेजस्तो आकृति पनि थिए । तर, त्यस्ता आकृतिका आधारमा स्केच उतारेर को मान्छे लडेको थियो, कुन दिशातिर हुत्तिरहेका बेला यस्तो दुर्घटना भएको थियो र उठेपछि त्यो मान्छे कता हान्नियो भनेर विज्ञहरूले बताउन सकिरहेका थिएनन् । यस्तो दुर्घटनालाई भवितव्य मान्ने कि कुनै राजनीतिक दुर्घटना मानेर त्यसको एनाटोमी गर्ने भन्नेबारे इतिहासकारहरूमा काफी अलमल देखिन्थ्यो । मुख्यतः तीन मूल घाटको बाहिरफेर केही ब्रिफकेसहरू अलपत्र अवस्थामा फेला परेको सूचना पनि आएको थियो । ती ब्रिफकेसहरू कसका थिए ? ती कहाँबाट आएका थिए ? तिनको मालिक कहाँ छन् भन्नेबारे कुनै सूचना बाहिर आउन सकेका थिएनन् । अनुमान भने प्रशस्तै थिए । कोही भन्दै थिए, फलानो ब्रिफकेसवाला फलानो चुनाव चिह्नबाट प्रकट हुनेवाला छ । कोही भन्दै थिए, फलानो ब्रिफकेसवाला हातमा तेल बोकेर अझै पनि विभिन्न घाटहरूमा रन्थनिँदै कुदिरहेको छ । त्यो कुनै पनि बेला पत्रकार सम्मेलन गर्दै गरेको अवस्थामा, फेसबुकमा अन्टसन्ट लेखिरहेको अवस्थामा वा टिकटकमा लाइभ प्रकट भएर बान्ता गरिरहेको अवस्थामा भेटिने खतरा छ । मौसम खुलेपछि सडकका मूल चोकहरूमा केही अनौठा दोकानहरू खुलेको देखियो । त्यहाँ केही लेखनदास थिए । एउटा दोकानअघि झुन्डिएको फ्लेक्समा लेखिएको थियो, यहाँ हदैसम्मको घृणाको भाषा र हदैसम्मको चाकडीको भाषा दुवै पाइन्छ । दोकानअघि मान्छेहरूको ससानो भीड थियो । रातो झोलामा घृणाका भाषाहरू र नीलो झोलामा चाकडीका भाषाहरू बोकेर मान्छेहरू निस्किरहेका थिए । दोकानदारहरू ग्राहकलाई सम्झाउँदै भनिरहेका थिए यी दुवै भाषाहरू बडो जतनसाथ प्रयोग गर्नुहोला । दुवै संवेदनशील छन् । बडो ख्याल गरेर बोक्नुहोला । एउटा चोकमा टेलर खुलेको थियो । त्यसको निधारमा झुन्डिएको फ्लेक्समा लेखिएको थियो दल बदल्दाबदल्दै हैरान हुनुहुन्छ ? अब नहुनुस् । जुन दलमा हुनहुन्छ, सोही रंगअनुसारको कपडा हामी सिलाइदिन्छौं । टेलरअघि मान्छेहरूको ससानो भीड थियो । रातो कपडा लगाएर भित्र छिरेको मान्छे, पहेँलो कपडा लगाएर निस्किरहेको थियो । गाछी छाप भएको टिसर्ट लगाएर छिरेको मान्छे हँसिया हथौडा छाप भएको कपडा लगाएर निस्किरहेको थियो । हँसिया हथौडाको छाप भएको बुसर्ट लगाएर छिरेको मान्छे तारा छाप भएको कपडा लगाएर निस्किरहेको थियो । कुनै पनि छाप नभएको स्वतन्त्र हुँ भन्नेहरू पनि अनेकन् रंगीबिरंगी छाप भएका कपडा लगाएर मन्दमन्द मुस्काउँदै निस्किरहेका थिए । एउटा चोकमा टेबलअघि टाइपराइटर राखेर केही मान्छे बसेका थिए । तिनीहरू खप प्रजातिका मान्छे थिए भनेर चिन्न त्यति गाह्रो थिएन । तिनको मुखबाट फुत्तफुत्त चिप्ला शब्दहरू खसिरहेका थिए । तिनीहरूको खुबिगिरी भर्चुअल संसारमा सबैभन्दा धेरै प्रकट हुन्थ्यो । कसलाई शब्दको तीर मारेर फेसबुकमा के स्टाटस लेख्ने ? म्यासेन्जर ग्रुप बनाएर कसका विरुद्ध कुन हदसम्मको घृणाको प्रचार गर्ने ? कसलाई अमूर्त भावमा गाली गर्ने ? कसलाई खुइल्याएर त्यसका रौंहरू कुन दोकानमा लगेर बिक्री गर्ने ? सबै काममा तिनीहरू पारंगत थिए । तिनीहरू कसैको खल्तीमा बस्नका निम्ती लिलाम बढाबढमा उत्रिएका थिए । तिनको मूल्य कसरी तय भइरहेको छ भन्नेबारे सरकारका सबैजसो निकाय बेखबर थिए । तर, पनि सबै जना जानिफकारै थिए, तिनीहरू चुनावी मौसम प्रकट भएर आआफ्ना बालबच्चा पालनपोषणको रसदपानी जुटाइरहेका थिए । केही ददाहरू मान्छेलाई भगवान् बनाउन लागिपरेका थिए । तिनीहरू नेताहरूको आरती उतार्थे । नेताको छायालाई लाज लाग्ने गरी तिनीहरू रातोदिन टाँसिएरै हिँड्न खोज्थे । तिनीहरू विभिन्न चोकमा बसेका हुन्थे । परिवारको गर्जो टार्ने बाध्यताले तिनीहरू यस्तो पेसा गरिरहेका थिए कि समयक्रममा आनुवंशिक परिवर्तनका कारण तिनीहरूमा यस्तो स्वभाव विकास भएको थियो भन्नेबारे वैज्ञानिकहरूले निष्कर्ष निकाल्न सकिरहेका थिएनन् । केही बुज्रुग ददाहरू टेलिभिजनको पर्दामा, युट्युबको दृश्यमा मात्रै नभएर सामाजिक सञ्जालको जञ्जालमा पनि प्रकट भइरहेका थिए । तर, तिनका कुरा मनोरञ्जनका निम्ति कामयावी भए पनि त्यसको भेउ पक्रेर अर्थ खोतल्ने जाँगर भने कसैले चलाइरहेको देखिन्नथ्यो । थप केही ददाहरू माग फारम लिएर मालाले छापिएका नेताको अघिपछि लखरलखर हिँडिरहेका थिए । तिनीहरू आम मान्छेका सपना, रहर र बचेखुचेको आशा पनि उधारोमा खरिद गरेर तिनलाई रित्तै पार्न उद्यत देखिन्थे । ददाहरूका अघिपछि केही खपहरूको पनि ताहुरमाहुर थियो । तिनीहरूको भिडियो खिचिरहेका थिए, जसमा नेताहरू जनतासँग कलाहीन अभिनय गरिरहेका दृश्यहरू कैद भइरहेका थिए । कोही खेतखलिहान पुगेर ङिच्च गरिरहेका थिए । कोही जाँतोमा हात लम्काइरहेका थिए, कोही धान चुटेजस्तो गरिरहेका थिए । कोही भकारो सोहोर्न खोजिरहेजस्तो गरिरहेका थिए । अपच हुने यस्ता दृश्यबाट दृश्य प्रदूषण बढिरहेको थियो । तर, चुनावको मुखमा कोही यस्ता विषयमा बोल्न तयार थिएनन् ।"
हिउँचितुवाको पैताला पछ्याउँदा,"चार फोटो डढेलो लागेजसरी टाइमलाइनमा फैलिए ।मैले हेरेँ । झट्ट हेर्दा सेताम्मे देखिने हिमाल ! पहिलो फोटोमा चुचुरोबाट कसैले सेतो पीठो खन्याइदिएजस्तो पृष्ठभूमि थियो । त्यसको वल्लो डाँडा उसकै आकार नक्कल गरेजसरी फैलिएको थियो । त्यसको तलपट्टि थोरै उडिरहेको हिउँछेउ नियालेर हेर्दा एउटा सानो कालो आकृति देखिएको थियो । त्यो हिउँचितुवा थियो ।झट्ट हेर्दा नदेखिने, तर एकछिन हेरेपछि देखिने । ऊ सानो थियो । पहाडको छेउमा नगन्य नै देखिएको । तर, त्यहाँ आफू भएको कुरा बताउन पर्याप्त थियो ।अर्को फोटोमा पनि ऊ त्यसरी नै हिँड्दै थियो । कतै जान हिँडेजस्तो । अर्कोमा पनि त्यस्तै, फोटो खिचिरहेको थाहा पाएर पनि वास्ता नगरेको जस्तो ! ऊ उकालो उक्लिरहेको थियो । अर्को फोटोमा उकालोको टुप्पोमा थियो । यस्तो लाग्थ्यो, ऊ चुचुरोको उचाइ बढाइरहेको छ ।मैले फोटो नियालिरहेँ । यताउता सारेर हेरिरहेँ । सोचेँ यी फोटोले मलाई किन यस्तरी समाते ? अरूलाई ? मैले फोटोको रङ हेरेँ । सेतो रङको बाहुल्य थियो । फोटोग्राफरले हिमालको सेतोलाई बढी मौका दिएजस्तो लाग्ने ! हिउँचितुवा हिमालको सेतो रङमा मिसिएको थियो । तर, उसको कालो रङले समग्र सेतो हिमाललाई नयाँ सुन्दरता थपिरहेको थियो । त्यो पर्याप्त थियो ।फोटोको फ्रेम हेरेँ । चारवटा फोटोमा एउटा फोटोमा मात्रै चितुवा अलिक नजिकै थियो । हुन सक्छ, चितुवालाई जुम गरेर खिच्न सक्ने भएर पनि परै राखेर खिचिएको हो । उसलाई ऊ रहेको स्थानसहित देखाउन । ऊ त्यहाँ त्यसरी देखिनलाई हिउँ पनि देखिनुपर्छ भन्न । त्यो ठाउँमा ऊ हुनु कति दुर्लभ थियो बुझाउन । हिउँचितुवा यसरी नै ध्यान दिएर हेर्दा मात्रै देखिने ठाउँमा छन् है, यदि तिनलाई जोगाइएन भने ती केही समयमा मासिएर जानेछन्, उनीहरू सानो भए पनि त्यो ठाउँको सुन्दरतालाई बढाउन मद्दत गर्दै छन् भन्न ।जतिजति फोटो हेर्दै गएँ यसबारे अझै खोज्न मन लागिरह्यो । त्यसपछि टाइमलाइनमा नेपालस्थित अमेरिकी दूतावासले गरेको पोस्ट आयो । त्यहाँ फोटो खिच्दाको कथासहित आफ्नो नागरिकले खिचेको फोटो भनेर लेखिएको थियो । फोटोग्राफर रहिछन् कितिया पावलोभस्की । मैले उनको वेबसाइटको लिङ्क खोलेँ । घोस्ट अफ हिमालयज शीर्षकमा ती फोटो खिच्दाको कथा लेखेकी रहिछन् । पढेँ । उनलाई संसारकै दुर्लभ र विरलै भेटिने यो जीवलाई भेट्ने मन रहेछ । फोटो खिच्ने ठाउँ सगरमाथाको छिमेकतिर पुग्न १०३ माइल हिँडेकी रहिछन् । भेट्ने हो कि होइन थाहा नभई पनि आशा गरेर हिँडिरहेकी । पहिला त जोमसोमबाट कालीगण्डकी हुँदै तल्लो मुस्ताङतिर गएकी रहिछन् । माटाले बनेका दर्जन घर भएको लुप्रा गाउँबाट खोजी थालेकी रहिछन् । त्यहाँ यसबारे कथा र किस्सा सुनिछन् । उनले थाहा पाइछन् हिउँचितुवा त्यहाँका मानिसहरूका लागि कति जोखिमपूर्ण छ भन्ने अनि हिउँचितुवा आउँछ भनेर गाउँलेहरूले नाउरलाई गाउँतिर आउन नदिई धपाउने गर्दा रहेछन् भन्ने ।कथाले यस्सै नजिक बनाउँछ । हराएको मान्छे खोज्दा यहाँसम्म थियो भनेर कसैले कथा सुनाइदिएको जस्तो । त्यसपछि उनले भेटिछन् हिउँचितुवाका पाइला । हराएको मान्छेको चप्पल भेटिएजस्तो ।उनलाई त्यसपछि थाहा भएछ हिउँचितुवा भेट्न सकिने ठाउँ । त्यसपछि उनी हान्निइछन् सगरमाथा राष्ट्रिय निकुञ्जको खुम्बु क्षेत्रमा, जहाँ सन् २०२१ को तुलनामा २०२२ मा २१ प्रतिशतले बढेर हिउँचितुवाको संख्या ३०० नाघेको रहेछ ।खुम्बु उपत्यकामा बास बसेपछिको एक बिहान ५००० मिटरमाथिको उकालोमा उनी ५०० एमएम लेन्स भएको क्यामेरा बोकेर उक्लिइछन् । हिँड्दै गर्दा उनले हिउँचितुवाको पाइला भेटिछन् । चिसो बिहानमा । अनपेक्षित हावा चलिरहेको समयमा । उनलाई लागेछ, यो पाइलाले पक्का पनि मलाई ऊसम्म पुर्याउँछ । त्यो क्षेत्र हिउँचितुवा आउन सक्ने क्षेत्र भएको थाहा भएर पनि उकालो चढिरहिछन् ।त्यसपछिको कुनै उचाइमा उभिएर क्यामेराबाट पारी डाँडा हेरिरहेको बेला कुनै एक डाँडामा एउटा कालो आकृति देखिएछ । त्यो आकृति ढुंगा होला भन्ने सोच्दै गर्दा यताउता चलमलाएछ ।यो त ढंगा हैन, हिउँचितुवा हो । त्यही हिउँचितुवा, जसलाई म खोजिरहेको थिएँ, उनको मुखबाट निस्किएछ । मैले उनको कथा दोहोर्याएर पढेँ । फोटोहरू अनेकौंपल्ट हेरेँ । टाइमलाइनमा त्यो फोटोको क्रेज घटेकै थिएन । मलाई उनको कथाले तिर्खा मेटाएन । अझै जान्न मन लाग्यो । उनको यात्रा अनि उनलाई फोटोग्राफर बनाउने हुर्काइबारे खोज्न मन लाग्यो ।उनको नाम फेसबुकमा भेट्टाएँ । कुनै इमेल छ कि भनेर जाँचे, रहेनछ । उनको प्रोफाइलमा हालेको फोटो १५ हजारभन्दा धेरै सेयर भइसकेको थियो । वेबसाइटमा खोजेँ । त्यहाँ सम्पर्क गर्नर् फर्म भर्नुपर्ने रहेछ । म कहाँ त्यति पर्खिनु ? मसँग अरू कुनै उपाय भएन । मैले उनलाई म्यासेज गरेँ ।लेखेँ तिम्रो फोटोले असाध्यै प्रभावित पारे । तिमीसँग तिनको बारेमा कुरा गर्न चाहन्छु । उनले म्यासेज हेर्छिन् कि हेर्दिनन् भन्ने थाहा थिएन । पेजमा गरेको म्यासेजको के टुंगो ? धन्न उनले हेरिन् । धन्यवादसँगै मैले भन्ने कुरा यहाँ नै छन् भन्दै मैले पढिसकेको लिंक उल्टै मलाई पठाइन् ।मैले त्यो पढिसकेको कुरा सुनाएँ । अनि सँगै उनको फोटोग्राफीको यात्रालाई सुन्न चाहेको बताएँ । उनी नेपालमै रहेको कि फर्किसकेको सोधेँ । उनी अमेरिका पुगिसकेकी रहिछन् । उसो भए प्रश्न लेखेर पठाऊ । म जवाफ लेख्छु, उनले कुरा गर्न मानिन् ।मैले प्रश्न पठाएँ । ती प्रश्नमा मैले फोटोमा नदेखिएका कुरा पनि सोध्न खोजेँ । उनको वेबसाइटमा नभएको कुरा पनि सोध्न खोजेँ । उनले जवाफ पठाइन् ।उनी कोलोराडोको डेनभरमा सन् १९९८ मा जन्मिएकी थिइन् । ३ वर्षको उमेरदेखि नै क्यामेरा चलाउन थालेकी थिइन् उनले । निकोन कम्पनीको पहिलो एसएलआर क्यामेरा उनको हातमा थियो । उनका बाबु र आमा दुवै जना फोटोग्राफर भएकाले क्यामेरा भेट्न सजिलो । उनका हजुरबुबा (बाबाका काका) ले उनलाई सामान्य डिजिटल क्यामेरा उपहार पनि ल्याइदिएका थिए । उनको नाम तीनै हजुरबुबाको थाई नाम कितियन को महिला भर्सन बनाएर राखिएको थियो, जो परिवारसहित थाइल्यान्डबाट अमेरिका गएका थिए ।परम्परागत शैलीको क्यामेरा चलाउने उनका बाबुको फोटो ल्याब खोल्ने सपना थियो । तर, सन् २००० आसपास भएको प्रविधिको तीव्र विकासले उनको सपना तुहायो । बाबुआमाको सम्बन्ध राम्रो थिएन । उनी सानै हुँदा बाबुआमाको सम्बन्ध बिग्रियो । आमालाई उनले क्यामेरा चलाएको कहिल्यै मन परेन । बाबुलाई मन पर्थ्यो । यस्तैमा एक दिन उनकी आमाले घर छोडिन् । उनको आमासँगको सम्बन्ध टुट्यो । अहिले पनि उनकी आमा उनीसँग बोल्दिनन् । त्यसको घाउ उनको मनमा सधैं रहिरह्यो । हुन सक्छ, त्यसबेला गुमेको आमाको माया अहिले उनको फोटोग्राफीमा कुनै न कुनै रूपमा देखिइरहेको छ । उनी दुर्लभ भइसकेका जनावर र संस्कृतिलाई खिचेर बचाउने प्रयत्नमा त्यसैले पनि लाग्छिन् ।त्यसपछिका हरेक हुर्काइसँगसँगै बढेका क्यामेरा चलाउन उनले आफैं सिकिन् । सात वर्षको हुँदै उनले बर्थडे लगायतको खर्च बचाएर आफ्नै क्यामेरा किनिसकेकी थिइन् । क्यामेरासँगको संगतले उनको आफ्नै शैली बनाउँदै लग्यो । उनलाई बिस्तारै संरक्षणका मुद्दाले आकर्षित गर्दै लग्यो । समुदायका विषयहरूले प्रभाव पार्दै लगे । उनी अहिले आफूलाई भिज्युअल स्टोरिटेलर भन्न रुचाउँछिन्, जसलाई विश्वको सुन्दरतालाई फरकफरक शैलीमा देखाउने रुचि छ । अनि सँगै यहाँ गुम्न लागेका कुराहरूको माया पनि छ । उनी वनजंगल संरक्षण र पुनरुत्थानका पक्षमा पनि काम गरिरहेकी छन् । सन् २०१६ मा नेसनल जियोग्राफीसहित धेरै अन्तर्राष्ट्रिय संस्थाहरूले उनले गरेको कामलाई पहिचान गरेका छन् ।फोटोग्राफर भएपछि उनको जीवनलाई हेर्ने दृष्टिकोण बदलिएको छ । उनलाई आफ्नो हरेक रचनात्मकतामा मानवीयता कसरी भर्न सकिन्छ भन्ने सचेतना आएको छ । कलाले विषय लिने ठाउँलाई केही कुरा फिर्ता पनि दिनुपर्छ भन्ने थाहा भएको छ । सन् २०१८ मा उनी गिभ ब्याक टु नेचर एन्ड एडेन रिफरेस्टेसन अभियानसँग जोडिइन् । नेपालसहित सातवटा देशहरूमा १० लाख बिरुवा रोप्ने अभियानमा सहभागी भइन् । त्यसले उनको बुझाइलाई नयाँ दायरासम्म पुर्याइदिएको छ । जंगल नासिएको प्रभाव कस्तो हुन्छ भन्ने देखाइदिएको छ ।हिउँचितुवा बिस्तारै लोप हुने प्रक्रियामा छ । यो जनावरले हिमाली क्षेत्रमा रहेर उचाइको क्षेत्रमा रहेको प्राकृतिक सन्तुलनलाई कायम राख्न मद्दत गरिरहेको हुन्छ । यो एक जनावर मात्र होइन । यो नासिँदा संसारलाई क्षति हुन्छ । ऊ उचाइको सन्तुलनको स्वास्थ्य मात्र हेर्ने होइन, हिमाली क्षेत्रमा भएको जलवायु परिवर्तनको पनि साक्षी हो । उसको बासस्थानमा संकट आउनु भनेको मानवका लागि पनि संकट हो । उनलाई उसको उपस्थिति छ भन्ने कुरा देखाउन मन थियो । उसका पाइला पछ्याएर उसको शरीरलाई भेट्न मन थियो । त्यो पाइला भेटिनु थोरै जोखिम होला, तर नभेटिनु त झन् जोखिम हो भन्ने बुझाउनु थियो । तर, त्यसलाई खिच्न जाने कुरा भने सहज थिएन । हिउँचितुवा बिहान र बेलुका धेरै सक्रिय हुने सुनेकी थिइन् । उनी उक्लिरहेको क्षेत्र उनीहरू हुन सक्ने क्षेत्र थियो । तिनैका पाइला पछ्याएको हुनाले मनमा कतै डर त थियो नै । अनि त्यसमाथि सगरमाथा क्षेत्रको अनुमान गर्नै नसकिने मौसम थियो । ५०० एमएम जुम भएको क्यामेरा भारी हुने त भइहाल्यो । क्यामेरा राखेर घण्टौं उभिनु र पर्खिनुको मजा पनि थियो, दुःख पनि । तर, जब उनले आफूले चाहेको कुरा देखिन् त्यसले सारा दुःख भुलाइदिने आनन्द दियो । त्यो पल सम्झिँदै उनी भन्छिन् त्यो मायावी क्षण थियो । मैले जे पर्खिरहेको थिएँ, त्यही नै भेटेको जस्तो ! म त्यो पलमा फेरेको सास कहिल्यै बिर्सिन्न । अनि त्यो यात्रामा मलाई सघाउने मानिसहरूको अनुहार कहिल्यै भुल्न सक्दिनँ ।उनले त्यो पलको हजारवटाभन्दा धेरै फोटो खिचेकी छन् । तीमध्ये ४ वटा सामाजिक सञ्जालमा हालेकी हुन् । बाँकी फोटोहरू बिस्तारै सार्वजनिक गर्ने उनको योजना छ । केही फोटोहरू नेपाल र अन्य देशमा हिउँचितुवा संरक्षणमा काम गरिरहेकाहरूलाई उपहार पठाउने योजना छ ।उनले छानेको विधा फोटोग्राफीको पनि अप्ठ्यारो विधामा पर्छ । यहाँ यस्ता धेरै कुरा पर्खिनुपर्छ, जुन आउँछ भन्ने थाहा हुँदैन । अनि सँगै व्यावसायिक रूपमा फोटोग्राफी गर्नु पनि सजिलो छैन । प्रतिस्पर्धा धेरै छ । यसले पर्खाउँछ । धेरैपल्ट सोचेजस्तो नभएर दिक्क पनि हुनुपर्छ । तर, आफूले मनबाट खिच्न चाहेको कुरा पाउनलाई जति पर्खिन पनि उनी तयार छिन् । भन्छिन्, मनबाट खिच्यो भने आफ्नो शैली बन्न थाल्छ । मानिसहरू फोटोको पछाडिको कथा र दुःख बुझ्न थाल्छन् । उनको पर्खाइ यस्तो बनाउनुमा उनको हजुरबुबाको पनि ठूलो हात छ । उहाँ भनिरहनुहुन्थ्यो कि त बबालै गर्नू । कि त गर्दै नगर्नू ।फोटोका लागि गरिने घुमाइले उनको सोचाइमा धेरै परिवर्तन ल्याएको छ । नयाँनयाँ देशमा पुग्दा त्यसले दिने नयाँ बुझाइहरूले फरक अनुभूति दिएको छ । मानिसहरू आफ्नो संस्कृति र परम्पराको बारेमा थाहा नपाइरहेका पनि हुने रहेछन् । फोटोग्राफीको माध्यमबाट देखाएपछि त्यसले उनीहरूलाई हेर्न मद्दत गर्ने रहेछ ।एउटा फोटोले के गर्नसक्छ ?, मैले कुराकानी बिट मार्न खोज्दै सोधेँ । यतिबेला भने हामी म्यासेन्जरमा बोलिरहेका थियौं । उनले केही प्रश्नहरू थप छन् भने मलाई म्यासेन्जरमा सोधे हुन्छ भनेकी थिइन् । फोटोले भएको अवस्था देखाइदिन सक्छ । कसैलाई यो पनि छ है भनेर पत्याउने बनाइदिन सक्छ । जस्तो कि मैले खिचेको हिउँचितुवाको फोटोले धेरैलाई नेपालमा हिउँचितुवा भएको थाहा दिएको होला । कतिलाई यसप्रति प्रेम गर्ने बनाएको होला । यसलाई जोगाउनुपर्छ भन्ने बनाइदिएको होला । केही फोटोले यति गर्नु पनि ठुलो काम हो नि होइन ? उनले भनिन् । यो फोटो यति चर्चित हुन्छ भन्ने लागेको थियो ?, मैले यो सोध्नुपहिले फेरि उनको प्रोफाइल हेरेको थिएँ । २० पोष्ट २० हजार सेयर नाघिसकेको थियो । एनिमल प्लानेट लगायत प्लेटफर्महरूमा पनि फोटो छाइरहेको थियो । उनले यी फोटोहरू मात्रै हालेको इन्स्टाग्राफममा ४० हजार फलोअर्स कटिसकेका थिए । पटक्कै थिएन । अरूबेला मेरो फोटोमा त्यस्तै १०० देखि २०० लाइक आउँथ्यो । यसमा पनि त्यस्तै आउँछजस्तो लागेको थियो । मलाई त मेरो स्टोरी कसले पढ्छ होला भन्ने पो लागेको थियो ।आफ्नो कामले यस्तो प्रशंसा पाउँदा कस्तो लागिरहेको छ ?एकैपल्ट यस्तो माया पाएर पुलकित भएकी छु । तर, धेरै खुशी चाहीँ मेरो कामले नेपालको पर्यटन तथा हिउँचितुवाप्रति सचेतनामा मद्धत पुर्यायो होला भन्ने सोचेर भइरहेको छु ।तिमीलाई एकपछि अर्को कामसम्म के ले तान्छ ?यही भन्ने जवाफ त छैन । खै यो मैले थाहा नपाई यस्सै आउँछ कि ? हुन सक्छ, मलाई मेरो कारणले कोही मान्छे खुशी भएको हेर्न मनपर्छ ।अर्को के तयारी गर्दैछौ त ? संस्कृति र सम्पदासम्बन्धि नयाँ सिरिजबारे रिसर्च गरिरहेको छु । सकेसम्म मैले हात हाल्ने मुद्धामा मानवीयता होस् र त्यसले हराउन लागेको केहि कुराको संरक्षण गरोस् भन्ने लाग्छ ।नेपाल कस्तो लाग्यो त ?, मैले विदेशीसँग संवाद गर्दा छुटाउनै नहुने राष्ट्रिय प्रश्न पनि सोधेँ ।कस्तो भन्नु ! सुन्दर अनि विविधताले भरिपूर्ण । जंगलबाट केहि घण्टा हिँड्दा हिमाल पुगिने यस्तो ठाउँ म बिरलै पुगेकी छु ।फेरी नेपाल आउँछ्यौ ? उनले भनिन्, कहिले फर्किने भनेर मिति त तोकेकी छैन । तर, म फेरी आउँछु ।"
महाकुम्भको महातनाव,"पत्याउनु के पत्याउनु ! झन् नपत्याउँदा कसरी नपत्याउनु ! विश्व फुटबलको सबैभन्दा ठूलो प्रतियोगिता विश्वकप कतारमा सुरु हुन केही दिन मात्रै बाँकी छ । तर, विवाद र तनावको शृंखला सेलाएकै छैन । आजभन्दा १२ वर्षजति अघि चारपाँच जनाको एउटा यस्तो बैठक बसेको थियो, जतिबेला सन् २०२२ को विश्वकप कतारमा हुन्छ भन्ने निर्णय भएकै थिएन । बैठकमा सहभागी थिए, फ्रान्सका तत्कालीन राष्ट्रपति निकोलस सार्कोजी, युरोपेली फुटबल महासंघका तत्कालीन अध्यक्ष मिचेल प्लाटिनी र कतारका दुई उच्च पदाधिकारी । बैठकको विषय थियो, फाइटर जेट र एन्टी मिसाइल सुरक्षा व्यवस्थापबारे । भनिन्छ, त्यही बैठकले कतारलाई विश्वकप आयोजना गर्ने अधिकार दिने कुरा भएको थियो । कहाँ हतियारको किनबेचका कुरा, कहाँ विश्वकप फुटबल ! तर, तारतम्य मिलेकै थियो । मिलाइएकै थियो । हतियार किनबेच भएभएन्, त्यो तथ्य ठ्याक्कै बाहिर आएन । तर, विश्वकप कतारमा हुने भयो नै । यी दुई कुराको सम्बन्ध के होला त ? अनुमान गर्न गाह्रो छैन । भनिन्छ, त्यो बैठकको व्यवस्था गर्न अरू दुई जनाले पनि उत्तिकै महत्त्वपूर्ण भूमिका खेलेका थिए, त्यसमा एक अहिलेका रुसी राष्ट्रपति भ्लादिमिर पुटिन थिए । अर्का मोहम्मद विन हमाम । हमाम कतारी हुन् र उनले कुनै समय एसियाली फुटबल महासंघ सम्हालेका थिए अनि फिफा अध्यक्ष हुने सपना पनि देखेका थिए । तर, पछि आफैँ फिफाबाट आजीवन प्रतिबन्धमा परे । कुरा यत्तिकैमा सकिन्न, प्लाटिनी पनि फिफाको प्रतिबन्धमा परे । कतारलाई विश्वकप आयोजनाको अधिकार दिन सबैभन्दा ठूलो भूमिका उनैले खेलेका थिए । यता सार्कोजीविरुद्ध भ्रष्टाचारको मुद्दा चलेकै थियो । उनको राजनीतिक जीवन तहसनहसजस्तै भइसकेको छ । तर, कतारमा विश्वकप हुने निर्णय पल्टिएन । विश्वकप आयोजना गर्न कसलाई दिने भन्ने निर्णयका लागि भएको मतदानमा कतारले अमेरिकालाई हराएको थियो । त्यतिबेला अमेरिकामा राष्ट्रपति थिए, बाराक ओबामा । अमेरिकाको पक्षमा निर्णय ल्याउन उनी खुलेरै लागेका थिए । पछि उनले भनिहाले, कतारलाई विश्वकप दिनु गलत निर्णय हो है । त्यसको लगभग १२ वर्षपछि फिफाकै तत्कालीन अध्यक्ष सेप ब्लाटरले पनि भनिसके, वास्तवमै यो गलत निर्णय थियो । उनले कतिसम्म भनेका छन् भने यो निर्णयका पछाडि सबैखाले चलखेल गर्ने तिनै प्लाटिनी हुन् । यी सबैको सार खिच्दा कुरा कहाँबाट कहाँ पुग्छ एकातर्फ फ्रान्स, रुस र अमेरिकाका राष्ट्रपतिसम्म । अर्कोतर्फ हातहतियारको किनबेच । प्रसस्तै आर्थिक चलखेल । अनि बीचमा विश्वकप फुटबल । कतारलाई विश्वकप आयोजनाको अधिकार दिनुसम्मको घटनाक्रमलाई समेटेर लेख्दा एउटा बाक्लै उपन्यास बन्छ । ती अगाडिको घटना भने त्यसका केही पाना मात्र हुन् । अविश्वसनीय घटनाक्रम त कति हो कति ! त्यसमध्ये कतारमाथि नै केही गम्भीर आरोप पनि छन् । त्यसमध्ये मानव अधिकार, आप्रवासी कामदार र एलजीबीटीक्यू प्लस समुदायप्रति कतारी दृष्टिकोण र व्यवहारबारे पनि उत्तिकै बहस चलिरहेको छ । विश्वकपका लागि चाहिने रंगशालाहरूको निर्माणमा हजारौंहजार आप्रसावी कामदारले काम गरे । त्यसमध्ये धेरै त हाम्रै नेपाली दाजुभाइ थिए । तिनीहरूमाथि पर्याप्त श्रम शोषण भएको मानिन्छ । तिनलाई प्रचण्ड गर्मीमा काम गर्न बाध्य पारिएको पनि भनिन्छ । यही कारण सयौंले ज्यान पनि गुमाए । दुघर्टनामा परेर मृत्यु हुनेको संख्या बेग्लै छ । फेरि समलिंगी सम्बन्ध त कतारमा कानुनी रूपमै प्रतिबन्धित छ । कतारलाई विश्वकपबाट रोक्न त सकिएन, कम्तीमा व्यक्तिगत रूपमै यो विश्वकप बहिष्कार गरौं भन्ने पनि उत्तिकै निस्किरहेका छन् । विश्वकपमा सहभागी हुने कतिपय देशका समर्थकले कतार जाने छैनौं भनेर घोषणा पनि गरेका छन् । अहिले केके भइरहेको छ, बुझ्न पश्चिमेली समाचार हेरे पुग्छ, पर्याप्त सामग्री छ्यापछ्याप्ती छन् । त्यसैले कतारको पनि आरोप छ, यी सबै पश्चिमेली सञ्चारमाध्यमको एकपक्षीय काम हो, तिनीहरूले भनिरहेजस्तो केही भएकै छैन । मध्यपूर्वमा कतार क्षेत्रफल र जनसंख्याको आधारमा वास्तवमै निकै सानो छ । तर, असाध्यै धनी छ । कतारसँगै प्राकृतिक ग्यासको अपार भण्डार छ । विश्व कूटनीतिमा पनि सफल र चलाख खेलाडी बनेको छ । छिमेकी साउदी अरेबियासँग उसको जबरजस्त दुश्मनी छ । अहिलेसम्म पनि पानी बराबारकै स्थिति छ । केही वर्षअघि साउदी नेतृत्वको एउटा गुटले कतारमाथि सबैखाले नाकाबन्दी नै लगाएको थियो । अनि सबैखाले कूटनीतिक सम्बन्ध पनि तोडेको थियो । तर, यसले कतारलाई केही पनि असर परेन । उल्टै कतार झन्झन् बलियो बनेर उभियो । अब गर्ने के ? ती सबै नाकावन्दी हटाएको घोषणा गर्न साउदी अरेबिया र उसको समूह बाध्य रह्यो । यी सबै घटनाक्रमबीच विश्व राजनीतिमा नयाँ शब्द जन्म भएको छ र यो ट्रेन्ड बनेको छ । त्यो हो, स्पोर्ट्स वासिङ अर्थात् खेलकुदको नाममा दूधले नुहाएर आफ्नो छवि सुधार्ने प्रयास । कतारले यो गरेकै छ । यो परम्परा अहिले धेरै बढेको छ । केही देश वास्तवमै मानव अधिकार, स्वतन्त्रताजस्ता विषयमा कमजोर हुन्छन्, अझ बदनाम हुन्छन् । अब यो कमजोरी र बदनामीलाई हटाउन ती देशले गर्ने भनेको खेलकुदमा लगानी नै हो । लगानी पनि कस्तो भने पानी बगेजस्तै छ्यालब्याल ! डलरको खोलै बगाउने ! कतारले एसियाली खेलकुद र एसियाकप त उही जमानामा गर्यो, अब ओलम्पिक गर्ने सोच छ उसको । विश्वकप त गर्दै छ । कतार विश्वकपको निहुँमा आफ्नो आफूलाई चोखो पार्ने प्रयास गरिरहेको छ । खेलकुदको निहुँमा कतारी लगानी उसको देशमै मात्र सीमित छैन, बाहिर पनि छ । फ्रान्सको पेरिस सेन्ट जर्मेन (पीएसजी) सीधासीधा कतारी लगानीमा चलेको क्लब हो, जहाँबाट लियोनल मेसी र नेयमारजस्ता खेलाडी खेल्छन् । खेलकुदका नाममा कतार जोकोहीलाई सहयोग गर्न पछाडि हट्दैन । मारमा परेको छ, फुटबल नै । विश्वकप सुरु हुन दिन केही दिन मात्रै बाँकी छ, चर्चा फुटबलको भइरहेको छैन । यो तनावमा फुटबलप्रेमीको दुःख यही हो ।"
