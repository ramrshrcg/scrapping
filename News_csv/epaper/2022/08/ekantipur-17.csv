शीर्षक,विवरण
विश्वकप रंगशालामा श्रमिकको आँसु,"फिफाका श्रमिकलाई मात्रै शोधभर्नाकतारले विश्वकप आयोजनासँग सम्बन्धित सबै श्रमिकको भर्नासँग सम्बन्धित शुल्क भुक्तानी गरेको छैन । रंगशाला निर्माणमा संलग्न श्रमिकले भुक्तानी गरेको शुल्क मात्रै शोधभर्ना गरिएको छ । शोधभर्ना गर्ने सर्वोच्च समितिले २०१७ मा ठेकेदार कम्पनीहरूबाट श्रमिक ल्याउँदा न्यायोचित भर्ना गर्न निर्देशन दिएको थियो । तर, ठेकेदार कम्पनीहरूले त्यसो गरेनन् । त्यहाँ गएका झन्डै ६८ प्रतिशत श्रमिकले कुनै न कुनै प्रकारका सेवा शुल्क बुझाउनुपरेको थियो । श्रमिकले सेवा शुल्क तिरेको प्रमाणित भएपछि सर्वोच्च समितिले सरदर १३ सय ३३ डलर बुझाउने नीति ल्यायो । सर्वोच्च समितिको २०२२ अप्रिलसम्मको लेखापरीक्षण प्रतिवेदनअनुसार २ सय ६६ कम्पनीले ३६ महिनामा ४८ हजार ८ सय १४ श्रमिकलाई भर्ना शुल्कबापत १ सय ३ मिलियन रियाल फिर्ता गर्ने प्रतिबद्धता जनाइसकेका छन् । जसमध्ये गत डिसेम्बरसम्म ८३२० मिलियन रियाल भुक्तानी भइसकेको थियो ।ह्युमन राइट्स वाचका अनुसार भर्ना शुल्क शोधभर्ना गर्ने कार्यक्रमले श्रमिकमाथि लागेको ऋणको बोझ घटाएको छ । शोधभर्ना कार्यक्रमले श्रमिकहरूको मनोबल बढाएको छ । यसले अवैध भर्ती शुल्क तिर्नका लागि बाहिर गएका श्रमिकको ऋणको बोझ पनि हटाएको छ, पेजले भने । शोधभर्ना भने सबै श्रमिकले अझै पाइसकेको छैन । त्यसैमध्येका एक हुन् छैमलेकाठमाडौंका वासु लामा । म रंगशालाको गार्डेनर हुँ । रंगशालामा दुबो रोप्ने, काट्ने, रूख रोप्ने काम गरें । १ लाख ५० हजार रुपैयाँ तिरेर गएको थिएँ । त्यो पैसा फिर्ता पाइनँ, उनले भने ।"
"तीनपल्ट घट्यो इन्धन मूल्य, नेपालमा घटाइएन","नयाँ सूचीअनुसार अहिलेको बिक्री मूल्यबाट निगमलाई पेट्रोलमा ४ रुपैयाँ ७४ पैसा नाफा छ । हवाई इन्धन आन्तरिकमा प्रतिलिटर ४५ रुपैयाँ र मट्टीतेलमा २२ रुपैयाँ नाफा छ । डिजेलमा ४ रुपैयाँ ५० पैसा र खाना पकाउने एलपी ग्यासमा प्रतिसिलिन्डर ४ सय ९९ रुपैयाँ ५७ पैसा घाटा छ । उपभोक्ताकर्मीहरू भने सरकारले इन्धनको मूल्य समायोजन नगरेर उपभोक्तामाथि बेइमानी गरिरहेको आरोप लगाउँछन् । मूल्य बढ्दा तत्काल बढाउने तर घट्दा समायोजन नहुने प्रवृत्तिले उपभोक्तालाई जे गरे पनि भइहाल्छ भन्ने भान सरकारले दिइरहेको उपभोक्ता हित संरक्षण मञ्चका अध्यक्ष ज्योति बानियाँले बताए । उपभोक्तामाथि पहिलो बेइमानी अर्थ मन्त्रालयले गरिरहेको उनी बताउँछन् । अर्थले पूर्वाधार करको रकम दिने भन्यो तर दिएन । कर समायोजन गरिदिने भनेर झूटभ्रमको खेती गर्यो । भ्याट रिफन्डबाट पाउने रकम पनि फिर्ता गरिदिएन, बानियाँले भने । बानियाँले निगमको पनि कमजोरी रहेको बताए । उनका अनुसार आईओसीले खरिद मूल्यका आधारमा नभई अन्तर्राष्ट्रिय बजारको भाउ (अन्य मुलुकको भाउ) हेरेर नेपालमा मूल्यसूची पठाउँछ । आईओसीसँग बार्गेनिङ गर्न सके इन्धनको मूल्य प्रतिलिटर ५० रुपैयाँसम्म घट्न सक्छ, उनले भने, मूल्य स्थिरीकरण कोष नियमावली, स्वचालित मूल्य प्रणालीलगायतको कानुन मान्ने हो भने अन्तर्राष्ट्रिय बजारमा मूल्य बढे यहाँ बढाउने, त्यता घटे यहाँ पनि घटाउने हुनुपर्छ, तर यहाँ एकतर्फी मात्रै भयो । निगमका अनुसार आईओसीले अगस्ट १६ (साउन ३१) मा पठाएको मूल्यसूचीअनुसार पेट्रोलमा १ रुपैयाँ ९४ पैसा र डिजेलमा ४ रुपैयाँ ८४ पैसा घटेको छ । यसअघि साउन १६ मा डिजेल प्रतिलिटर १२ रुपैयाँ ४५ पैसा र पेट्रोल प्रतिलिटर १६ रुपैयाँ ८० पैसा घटेको मूल्यसूची आएको थियो । आईओसीले साउन १ मा पेट्रोल प्रतिलिटर १५ रुपैयाँ ७६ पैसा र डिजेल १६ रुपैयाँ ५६ पैसा घटाएको थियो । हाल अन्तर्राष्ट्रिय बजारमा ब्रेन्ट कच्चा तेलको मूल्य प्रतिब्यारेल ९३ डलर हाराहारी छ भने डब्लूटीई तेलको मूल्य प्रतिब्यारेल ८८ डलर छ । मूल्य अझै घट्ने अनुमान छ । दुई महिनाअघि भने कच्चा तेलको मूल्य प्रतिब्यारेल १२० डलरभन्दा माथि थियो ।"
गुफाभित्र फुटबल टिमको संघर्ष,"(काठमाडौं)  सन् २०१८ को जुन २३ । चार वर्षभन्दा बढी भइसकेछ । त्यो दिन उत्तरी थाइल्यान्डको चिनाङ राई प्रान्तमा जे भयो, त्यसले सारा विश्वको ध्यान खिचेको थियो । फुटबल अभ्यासपछि टिमका किशोर खेलाडी र तिनका सहायक प्रशिक्षकले निर्णय गरे, थाम नाङ गुफा जाने र रमाइलो गर्ने । किनकि एक सदस्यको जन्मदिन थियो, मनाउन गुफालाई गन्तव्य बनाइएको थियो । त्यसपछि के हुनेछ भनेर कसैले सोचेका पनि थिएनन् । सहायक प्रशिक्षक थिए, एकफोन चान्थावङ । उनी आफैं २५ वर्षका थिए । फुटबलमा रमाउन थालेको तीन वर्ष मात्र भएको थियो । उनीको नेतृत्वमा थिए, १२ खेलाडी । उमेर थियो, ११ देखि १६ वर्ष । १३ जनाको टिम वाइल्ड बोर्स गुफामा सजिलै पस्यो, तर फर्कनु उनीहरूको वशमा थिएन । दिउँसो ३ बजेको हाराहारीमा उनीहरू गुफा छिरे, मस्ती गर्दै केही किलोमिटर भित्रै पसे । गुफा आफैं १० किलोमिटरको थियो । खासमा थाइल्यान्ड र बर्माबीचको सिमानाको ठाउँ अनकन्टार थियो । गुफाको अर्थ नै हो साँघुरा मार्ग, एकपछि अर्को कठिने घुम्ती । सासै फेर्न पनि गाह्रो स्थिति ।भित्र रमाइलो गर्दागर्दै अँध्यारो हुन थालेपछि उनीहरू फर्कन थाले, केही किलोमिटरको दूरी अघि बढेका थिए, बाहिर घनघोर पानी पर्न थालेको थियो । बेमौसमी पानी थियो, तर बेजोडले परेको थियो । एकै छिनमा गुफा पानीले भरियो, उनीहरू बाहिर निस्कनै सकेनन्, छ किलोमिटरभित्र थुनिए । वास्तविक कथा यहाँबाट सुरु हुन्छ । यता जसको जन्मदिन मनाउन पारिवारिक जमघट भएको थियो, तिनीहरू कुरेको कुर्यै भए । टिमका हरेक सदस्यका परिवार पनि बिलखबन्दमा परे । तुरुन्तै आपत्कालीन सेवा प्रदान गर्ने सरकारी निकायमा सूचना पुगिहाल्यो । सबैलाई लागेको थियो, अरू आम दिनमा जस्तै सिंगै फुटबल टिम सजिलै गुफाबाट बाहिर निस्कनेछ । तर त्यस्तो भएन । शाही जल सैनिकले सुरुमै काम नगरेको पनि होइन, तर लगातार परेको वर्षाले पानीको सतह बढेपछि खोजी तथा उद्धार झन्झन् जटिल बन्दै गयो । प्रश्न हुन सक्छ, पूरा घटनाक्रमको चर्चा अहिले किन ? कारण विशेष नै छ । भर्खरै जसो हो, थर्टिन लाइभ्स नामले एउटा हलिउड सिनेमा रिलिज भएको छ । अम्याजन प्राइममा रिलिज भएको छ, । अनि यो बायोग्राफिकल सर्भाइभल सिनेमा तिनै १३ फुटबल खेलाडी र प्रशिक्षकको कथा हो । बडा दमदार छ, सिनेमा । संसारभर चर्चा पाइरहेको छ । पूरा घटनाक्रमबारे समाचार पढ्ने हो भने ती सबै प्रसंग हाम्रो अगाडि छरपस्ट भइहाल्छन् । हराएका सबैको कसरी उद्धार गरिएको थियो, त्यसबारे थाहा पाउन गाह्रो छैन । तर यत्ति धेरै जानकारी राखेर पनि सिनेमा हेर्नुपर्छ, रोमाञ्चकता किञ्चित पनि कम हुन्न । अझ बढी हुन्छ । किनकि मान्छेलाई सबैभन्दा बढी चाख मान्छेकै कथामा हुन्छ । त्यसमा मानवीय भावना, बहादुरी, प्रकृतिको क्रूरता । अझ अलिकति धर्म र विश्वास मिसिनुपर्छ, त्यो क्या चाखलाग्दो बन्छ ।त्यसै पनि रन होवार्ड यस्तैयस्तै थ्रिलर सिनेमा बनाउन माहिर छन् । यसअघि उनले एपोलो १३ र एभरेस्ट बनाइसके । यी दुवै सत्य घटनामा आधारित सिनेमा हुन् । उनलाई थाम नाङ गुफाको घटनाले पनि ठ्याक्कै छोयो र बनाइहाले, थर्टिन लाइभ्स । मानवीय संवेदनालाई उनले खुबै ध्यानमा रोखेका छन् र प्रत्येक पललाई खुबै मज्जाले बुनेका छन् । सिनेमाका पारखीले यसलाई हेर्नै पर्छ, पारखी होइन भने झन् बढी हेर्नुपर्छ ।सिनेमा अस्ट्रेलियाको क्विन्सल्यान्ड र थाइल्यान्डमा छायांकन गरिएको छ । सिनेमाका खासखास ठाउँमा थाई भाषा हुने नै भयो, तर सब टाइटल आइहाल्छ । अनि अन्य पात्रले अंग्रेजी बोलिहाल्छ, त्यसमा समस्या भएन । त्यस्तै अडियो नै अंग्रेजी, स्पेनिस, फ्रेन्च, चाइनिज र हिन्दीसहित २८ भाषामा पनि छ । कथा यसरी अगाडि बढ्छ, गुफाबारे बडा ठूला जानकार बेलायती नागरिक भेरनन उन्सवर्थ घटना हुँदा थाइल्यान्डमै थिए । फुटबल टिम गुफामै फसेको समाचार सुनेपछि उनी कसरी चुपचाप बस्न सक्थे ? उनले तुरुन्तै स्थानीय सरकारी निकायलाई ब्रिटिस केभ रेस्क्यु काउन्सिललाई सम्पर्क गर्न सुझाइहाले । यद्यपि थाई जनसेनाले उद्धारको प्रारम्भिक काम गरेको पनि थियो । तर डेग चलेको थिएन । यसबीच पूरा घटनाक्रमको समाचारले अन्तर्राष्ट्रिय चासो लिइसकेको थियो । जताततैबाट सक्दो सहयोगको वाचा आइरहेको थियो । उन्सवर्थ सघाउन गुफाका अन्य जानकारहरू रिचर्ड स्टानटन र जोन भालानथेन आइहाले, बेलायतबाटै । उद्धारको शैली कस्तो हुने ? धेरै तनाव र अझ धेरै असमझदारीबीच काम सुरु भइहाल्यो । पानीले भरिएको गुफामा छिर्न प्रशिक्षित ड्राइभर्स लाई पनि हम्मेहम्मे पर्थ्यो । तर खोज्दै जाँदा जसै बेलायती उद्धारकर्मीले पहिलोपल्ट पूरा टिमलाई एकै ठाउँमा भेटे, यो खबरले चारैतर्फ अथाह खुसियाली छायो । तर उद्धारकर्मी भने झन् बेचैन भए । जीवित भेटिएको टिमलाई बाहिर ल्याउन सम्भव देखिएन, बाहिर उम्लिएको विश्वासलाई निराशामा परिणत गर्ने आँट उनीहरूसँग थिएन । अनि उनीहरू गुफाको चार किलोमिटरभित्र थिए जहाँ पुग्न करिब पाँच घण्टा लाग्थ्यो । साँघुरा मोडबाट अघि बढ्न एकएक जना ड्राइभर लाई कठिन भइरहेको थियो, त्यसमाथि थाई जल सैनिकका एक ड्राइभर को ज्यान उद्धारकै क्रममा गइसकेको थियो । अब ती किशोरलाई कसरी बाहिर निकाल्ने ? पहिलोपल्ट उद्धारकले ती खेलाडी र प्रशिक्षकलाई भेट्दा नौ दिन बितिसकेको थियो । लगत्तै उनीहरू केही खानेकुरा दिइएको थियो, अक्सिजनको अभाव नहोस् भनेर यसबाट भरिएका थानका थान सिलिन्डर पनि भित्र पठाइयो ।यहाँनिर सिनेमाका दुई दृश्यले सबैको आँखा रसाउँछन् । पहिलो, गुफा जुन पहाडमा रहेको थियो, अविरल वर्षाको पानी चुहिएर गुफाभित्र नजाओस् भन्नका लागि हजारौं स्वंयसेवक गुफामाथिको जमिनी सतहको पानी प्वालहरूबाट खेततर्फ मोड्न रातदिन जुटिरहेका थिए । लगातार भइरहेको वर्षाबीच पनि गुफाभित्रको पानीको सतह नियन्त्रित गर्न नसकिएको भए यो उद्धार अकल्पनीय थियो । यद्यपि मोडिएको पानीले फाँटको धानबाली सखाप भयो । अर्को दृश्य । थाई संस्कृतिमा दृश्यले मानवताप्रति अगाध आस्था जगाउँछ । खेलाडीका परिवारले अनेक प्रार्थना गर्छन्, फेरि गुफा छेउमै सुतेको बुद्धको मूर्तिलाई सचेत रूपमा साक्षी राखेर निर्देशकले कथामा आस्थाको पाटो बलियो बनाएका छन् ।अनेक आमाहरूजस्तै एक खेलाडीकी आमा पनि फुच्चे छोराको जीवनलाई लिएर साह्रै बेचेन छिन् । प्रशासनका अधिकारीहरूसँग झगडा गर्छिन् । तर उनी धार्मिक पनि छिन्, बुद्धका विशेष सूत्रबीच पवित्र बनाइएको धागो उद्धारकलाई दिन्छिन् र यो तिनै खेलाडी पनि दिन अनुरोध गर्छिन् । यो त्यही धागो हो जसले अकल्पनीय संकटबीच पनि अभिभावक र किशोरहरूलाई आशावादी जीवनप्रति डोर्याइरह्यो । फेरि उद्धारमै फर्कने हो भने यसका लागि अनेक उपाय सुझाउने काम हुन्छ । मतहरू बाझिन्छन् । यो ठीक हो, यो ठीक होइन । जति ठीक थिए, ती सजिला पनि थिएनन् । अन्त्यमा एउटा यस्तो उपायमा निर्णायक सहमति बन्यो । त्यो मानवीय र कानुन रूपमै नैतिक हो कि होइन भन्ने प्रश्न थियो तर सरकारको अनुमतिमा खेलाडी र प्रशिक्षकलाई बेहोस पारेर, अचल बनाएर निर्जीव वस्तुजस्तै पालैपालो बाहिर ल्याइनेछ । फ्लोटिङ किट को व्यवस्था गरियो । दुई ड्राइभरमध्ये एक त्यस किटको अगाडि रहन्थ्यो भने अर्को पछाडि । सुरुमा एनेस्थेसिया दिएर चार खेलाडीलाई बाहिर ल्याइयो, बाहिर ल्याउँदा होस खुल्न थालेपछि पनि खेलाडीलाई फेरि सुईमार्फत एनेस्थेसिया दिइरहने । सबैभन्दा अन्त्यमा बाहिर निस्कने थिए, तिनै प्रशिक्षक, चान्थावङ । त्यति घडीसम्म, अठार दिन र केही घण्टा बितिसकेको थियो ।दिन थियो, ठ्याक्कै १० जुलाई । तिनलाई तुरुन्तातुरुन्तै अस्पतालमा भर्ना पनि गरियो र सघन उपचार सुरु गरियो । अनुमान के छ भने उद्धारमा पाँच हजार स्वयंसेवक संलग्न थिए । सबै कथाको अन्त्य सुखद हुन्न, एक थाई उद्धारक समन कुलनले भने ज्यान गुमाए । जसको सालिक पछि गुफा बाहिर निर्माण गरियो । सिनेमाको सुखद अन्त्य भने यसरी भएको छ, थाई सरकारले एउटा के निर्णय गरेर घोषणा पनि गर्छ भने सबै १३ जनालाई नै त्यहाँको नागरिकता प्रदान गरिनेछ । खास कुरा के हो भने ती खेलाडी र प्रशिक्षक त्यस्तो दुर्गम स्थानका थिए, जसका अधिकांश बासिन्दा राष्ट्रियताविहीन आदिवासी छन् । अर्थात् उनीहरू न थाई हुन्, न बर्मेली ।अनि सिनेमाको सन्देश हो, जस्तै परिस्थितिमा हार नखानेलाई भनिन्छ, मानिस । वास्तवमा पूराका पूरा घटनाक्रम चमत्कारी देखिन्छ । गुफामा त्यति धेरै दिन खान नपाएकालाई सकुशल बचाउनु पनि चमत्कार त हो । त्यस्तो विषम परिस्थितिमा आस कायम राख्नु त चमत्कार नै भयो, यस्तोमा सिनेमा पनि विशेष रह्यो । गुफामा रहुन्जेल प्रशिक्षक चान्थावङलाई साह्रै चिन्ता थियो, खेलाडीका आमाबुबाले उनलाई कति सराप्दा हुन् ? आमाबुबा मात्र किन र, सायद दुनियाँले गाली गरिरहेको होला । जुन दिन उनीहरू जन्मदिन मनाउन गुफा छिरेका थिए, त्यही एक दिन उनलाई टिम हेर्ने जिम्मा एक्लै परेको थियो । मुख्य प्रशिक्षक नोपाराट खनथाभोङ त्यस दिन कतै विशेष काममा थिए, त्यसैले आफ्नो सहायक चान्थावङलाई भनेका थिए, केटाहरूलाई राम्रोसँग हेर्नु ।अझ साइकलमा कतै जाँदा पनि आफू सधैं पछाडि रहनु भन्ने निर्देशन थियो, ता कि पछाडिबाट उनले सबैलाई देख्न सकोस् । तर त्यही दिन यो घटना भयो । त्यसैले उनलाई आत्मग्लानि थियो । उनी साह्रै दुःखी थिए, खेलाडीका अभिभावकले उनलाई मनाउन निकै मेहनत गरे । जुन दिन उनी गुफाबाट बाहिर आए, खेलाडीका आमामध्ये एकले थाई टेलिभिजनमा भावविह्वल हुँदै भनेकी थिइन्, प्यारो चान्थावङ, हामी कोही पनि तिमीलाई दोष दिन्नौं ।खासमा उद्धारमा जो सहभागी भए, ती सबै नायक भए नै । गुफाभित्रका नायक प्रशिक्षक चान्थावङ नै हुन् । त्यति धेरै दिन साना साना खेलाडीको हेरविचार गर्नु कम्ती गाह्रो थिएन् । बाहिर निस्किसक्दा १३ जनामध्ये सबैभन्दा कमजोर उनी थिए, किनभने उनले त्यहाँ रहुन्जेल सबैभन्दा कम खाए । कम सुते । उनको ध्यान खालि खेलाडीमा मात्र थियो । चान्थावङ आफैं १० वर्षको मात्र हुँदा परिवारका लगभग सबै सदस्य गुमाएका थिए । आमा बुबाको स्नेह उनले बाल्यकालमै गुमाए । त्यसैले पनि ती किशोर खेलाडीहरूमाथि उनको विशेष लगाव थियो । फेरि पनि प्रश्न उठ्छ, त्यति धेरै दिन गुफाभित्र उनीहरू कसरी बाँच्न सके ? अझ त्योभन्दा पनि ठूलो प्रश्न, यति धेरै समय उनीहरू के गरिरहे त ? यसको उत्तर हो, उनीहरू ध्यानमा मस्त रहे, सास बाहिर फाल्ने र भित्र तान्ने । यो प्रक्रियाले उनीहरूलाई व्यस्त र विश्वासी बनाइरह्यो । खासमा फुटबल प्रशिक्षक हुनुअघि चान्थावङ बौद्ध भिक्षु थिए । आफ्नो परिवारलाई गुमाएपछि विरक्तिएका चान्थावङ बौद्ध संघको शरणमा गएका थिए । तर बिरामी बज्यैको स्याहार सुसार गर्नुपरेपछि उनले भिक्षु जीवन छाडे । अनि यही क्रममा उनको जीवन फुटबल प्रशिक्षकतर्फ मोडिएको थियो । तर भिक्षु हुँदा सिकेको ध्यान कलाले गाह्रो परेको बेला काम गर्यो, ध्यानमा बसेकै कारण ऊर्जामा कम क्षति भयो, जीवितै उद्धार सम्भव भयो । उद्धारको इतिहासमा अर्को उदाहरणीय कीर्तिमान बन्यो ।"
खर्च नबुझाउने उम्मेदवारसँग स्पष्टीकरण माग,"काठमाडौं (कास) स्थानीय तह निर्वाचनमा उम्मेदवार बनेर खर्च विवरण नबुझाउने र निर्वाचन परिणाम सार्वजनिक भएको ३० दिनभन्दा ढिला बुझाउने १ लाख २३ हजार ७ सय ८३ जनासँग निर्वाचन आयोगले स्पष्टीकरण मागेको छ । तोकिएको समयमा नबुझाउने १ लाख १५ हजार १ सय ३१ र ढिलो बुझाउने ८ हजार ६ सय ५२ जनाले सात दिनभित्र स्पष्टीकरण दिनुपर्ने आयोगले निर्णय गरेको हो । निर्वाचन परिणाम घोषणा भएको ३० दिनभित्र सम्बन्धित जिल्ला वा प्रदेश निर्वाचन कार्यालयमा विवरण बुझाउनुपर्ने कानुनी व्यवस्था छ । निर्धारित हदभन्दा बढी खर्च गरेमा वा तोकिएको अवधिमा खर्च विवरण पेस नगरेमा दल वा उम्मेदवारलाई निजले गरेको निर्वाचन खर्च वा आयोगद्वारा निर्धारित खर्चको हदमध्ये जुन बढी हुन्छ, सोही बराबरको रकम जरिवाना गर्न सकिने व्यवस्था छ । राजनीतिक दल वा उम्मेदवारले निर्वाचन खर्चको विवरण पेस नगरेमा पाँच लाख रुपैयाँ जरिवाना हुने कानुनी व्यवस्था छ ।"
भैलः प्याख हेर्न चार रात जाग्राम,"बोडेमा नीलबाराही गणनाच सापारुको भोलिपल्ट भाद्र कृष्णपक्ष द्वितीयाबाट सुरु भएको मध्यपुर थिमि बोडेको ऐतिहासिक नीलबाराही गणनाच पनि बुधबार सकिएको छ । नीलबाराही गणनाच ३ रात ४ दिन प्रदर्शन गरिन्छ । यो नाचमा एक जना भैरव, बाराही ४, कुमारी ४, सिंह (सिंद्यः) ४, द्वारपाल २ तथा गणेश ४ गरी १९ देवगण हुन्छन् । नीलबाराही गणनाच अवधिभर सुकुना तथा चिलाख बत्तीलाई निभाउनु हुँदैन र कुनै कारणवश निभेमा देवगणलगायत नाचमा संलग्न भएकालाई बिघ्न पर्न जाने जनविश्वास छ । नाच अवधिभर बोडेवासीहरूले खेतको काम गर्नु हुँदैन भनिन्छ । बोडेसँगैको बस्ती टिगनीमा खेतमा मात्र नभई धानसमेत काट्न नहुने विश्वास छ । नेपाल संवत् ६३३ मा भक्तपुरमा अनिकाल परेको थियो । उक्त अनिकाल हटाउन र सहकाल ल्याउन राजा सुवर्ण मल्लले भक्तपुरमा नवदुर्गा नाच प्रारम्भ गरेको र यससँगै मध्यपुर थिमिमा लाय्कु भैलः र बोडेमा नीलबाराही नाचको सुरुवात गरेको वंशावली पाइएको संस्कृतिकर्मी प्रदिप जामनः श्रेष्ठ बताउँछन् । मध्यपुर थिमिमा लोपोन्मुख लाय्कु भैल प्याखः, दिगुटोलमा महाकाली, बोडेमा नीलबाराही, इन्द्रअप्सरा, भष्मासुर र अष्टमातृका देवगण नाच प्रदर्शन भइरहेको छ । मूर्त सम्पदाले भरिपूर्ण मध्यपुर थिमिमा यसबेला अमूर्त कलाको स्वर्णकालमा रहेको निवर्तमान मेयर मदनसुन्दर श्रेष्ठ बताउँछन् ।"
"बन्चरेडाँडामा झडप, एक घाइते","(काठमाडौं)  बन्चरेडाँडा ल्यान्डफिल साइटमा फोहोर व्यवस्थापन गर्न नदिने भन्दै आन्दोलनमा उत्रिएका स्थानीय र प्रहरीबीच झडप हुँदा मंगलबार एक जना घाइते भएका छन् । धुनिबेंसी१ चिलाउने गाउँका करिब २६ वर्षका कमल तामाङ प्रहरीले चलाएको अश्रुग्यासको सेल लागेर घाइते भएको कांग्रेसको धुनिबेंसी१ वडा समिति सभापति पूर्णसिंह तामाङले बताए । आँखाको माथिल्लो भागमा चोट लागेका उनलाई स्थानीय स्वास्थ्य केन्द्रमा उपचार सम्भव नभएपछि मनमोहन अस्पताल काठमाडौं ल्याइएको छ । मंगलबार दिनभर बन्चरेडाँडा ल्यान्डफिल जाने सडकमा स्थानीय र प्रहरीबीच झडप भएको थियो । प्रहरी परिचालन गरेर फोहोर विसर्जन गरिएको थियो । काठमाडौं महानगरपालिकाका अनुसार १ सय ८६ वटा गाडीले बन्चरेडाँडामा फोहोर विसर्जन गरेका छन् । बिहानैदेखि सत्तारूढ दल कांग्रेस, माओवादी र एकीकृत समाजवादीका स्थानीय नेताको अगुवाइमा आन्दोलन सुरु भएपछि फोहोर बोकेका गाडी दिउँसो २ बजेमात्रै पुगेका थिए । स्थानीयले सुरुमा ५ वटा गाडीलाई फोहोर विसर्जन गर्न दिएका थिए । त्यसपछि बन्चरेडाँडा माथिबाट प्रहरी र गाडीमाथि ढुंगामुढा गर्न थालेपछि प्रहरीले अश्रुग्यास प्रहार गरेको थियो । केहीबेर प्रदर्शन भएपछि प्रहरीको जत्था डाँडामा पुगेको थियो । त्यसपछि प्रदर्शनकारी तितरबितर भएका थिए । त्यसपछि सुरक्षा दिएर फोहोर विसर्जन गरिएको थियो । यसैबीच, प्रधानमन्त्री शेरबहादुर देउवासँग काठमाडौंका मेयर बालेन्द्र शाहले फोहोर व्यवस्थापनको विषयलाई लिएर छलफल गरेका छन् । मेयर शाहले प्रधानमन्त्री देउवालाई बन्चरेडाँडा ल्यान्डफिल साइट जाने सडक खण्डको स्तरोन्नति गर्न आग्रह गर्दै सरकारका तर्फबाट भएका प्रतिबद्धता कार्यान्वयन गराउनका लागि आग्रह गरेको उनको सचिवालयले जनाएको छ । शाहको सचिवालयमा फोहोर व्यवस्थापनसम्बन्धी हेर्दै आएका विज्ञ सुनील लम्सालका अनुसार स्थानीयको समस्या दीर्घकालीन रूपमा समाधान गर्ने विषयमा छलफल भएको थियो । मेयर शाहले इमर्जेन्सी बजेट विनियोजन गरेर भए पनि भत्किएको सडक बनाउन प्रधानमन्त्रीलाई आग्रह गरेको उनले बताए ।"
"शृंखलाबद्ध डकैती, ३ पक्राउ","काठमाडौं (कास) उपत्यकाका घरहरूमा पसेर परिवारलाई नियन्त्रणमा लिई नगद तथा सुनचाँदीका गहना डकैतीमा संलग्न रहेको आरोपमा ३ जनालाई प्रहरीले पक्राउ गरेको छ । पक्राउ पर्नेमा नयाँबस्ती पाटीटार बस्ने सिन्धुपाल्चोक मेलम्ची७ तालामाराङका ३८ वर्षीय सागर भनिने रामसिंह तामाङ, जोरपाटी बस्ने मकवानपुर वाग्मती८ का ३८ वर्षीय दिलबहादुर सिङतान र मकवानपुर बकैया५ का ३५ वर्षीय सुशील भनिने बाबुलाल थिङ छन् । उनीहरूमाथि कीर्तिपुर६ का नारायण बस्नेतको घरमा पसेर धारिलो हतियार देखाई नगद, सुन तथा हीराका गहना डाँका गरी लगेको आरोप छ । साथै उपत्यकाका ३ र उपत्यका बाहिर एक ठाउँमा डकैतीमा संलग्नता पुष्टि भएकाले उनीहरूलाई काठमाडौं उपत्यका अपराध अनुसन्धान कार्यालय मीनभवनबाट खटिएको प्रहरीले पक्राउ गरेको हो । उनीहरू यसअघि पनि खुन डाँका, चोरी डाँका र कर्तव्यज्यान जस्ता मुद्दामा जेल सजाय भुक्तान गरिसकेका रहेको अनुसन्धानबाट खुल्न आएको उपत्यका अपराध अनुसन्धान कार्यालयका प्रवक्ता एसपी कृष्णप्रसाद कोइरालाले बताए । साथबाट बरामद नगद १ लाख ४२ हजार १ सय ५ रुपैयाँ, २ वटा खुकुरी, एउटा मोटरसाइकलसहित उनीहरूलाई आवश्यक अनुसन्धान तथा कारबाहीका लागि प्रहरी वृत्त कीर्तिपुर र बौद्ध पठाइएको छ ।"
वामदेवको बिसौनी,"(काठमाडौं)  २०६४ सालको संविधानसभा निर्वाचनमा बर्दियाबाट पराजित भएपछि राजधानी फर्किएका तत्कालीन एमाले नेता वामदेव गौतम विमानस्थलबाट सिधै नयाँबजारस्थित माओवादी अध्यक्ष पुष्पकमल दाहालको निवास पुगेका थिए । दाहाललाई भेट्नेबित्तिकै गौतमले आक्रोशपूर्ण प्रश्न तेर्स्याए मलाई चुनाव किन हराउनुभयो ? माओवादीकी सरला रेग्मीले बर्दिया१ बाट गौतमलाई पराजित गरेकी थिइन् । दाहाल भूमिगत छँदैबाट विशेष सम्बन्ध राख्दै आएका गौतमलाई चुनावमा माओवादीकै अप्रत्यक्ष सहयोगको अपेक्षा थियो । तर नतिजा आफ्नो पक्षमा नआएपछि गौतम घनिष्ट मित्र सँग दुःखमनाउ गर्न सिधै दाहाल निवास पुगेका थिए । त्यसबेला एमाले स्थायी कमिटी सदस्य रहेका गौतम र माओवादी अध्यक्ष दाहालबीच भएको त्यो संवादले राजनीतिक वृत्तमा निकै चर्चा पाएको थियो । बीचमा धेरै राजनीतिक घटनाक्रम भए । दाहाल र गौतमको बोली मिलिरह्यो । पार्टीगत हैसियत र चुनावी मोर्चा भने अलग थिए । मंगलबारबाट भने दाहाल र गौतम चुनावी मोर्चामा सँगै हुने भएका छन् । एमालेमै रहँदा गौतमले धेरै पटक पार्टीका बैठकमा माओवादी उपमा पाएका थिए । अब भने उनी माओवादीकै चुनाव चिह्न गोलाकारभित्रको हँसिया हथौडाबाट चुनाव लड्ने भएका छन् । उनले नेकपा एकता राष्ट्रिय अभियान नामको आफ्नो पार्टीको अस्तित्व चाहिँ राखिराख्ने भएका छन् । पहिलो संविधान चुनावपछि माओवादी र एमालेको संयुक्त सरकार बन्दा एमालेले गौतमकै नेतृत्वमा मन्त्रीहरू पठाएको थियो । सरकारमा रहँदा प्रधानमन्त्री दाहाल र उपप्रधानमन्त्री गौतमको जोडी जमेको थियो । प्रधान सेनापति रुक्मांगत कटवाललाई हटाउने प्रकरणमा दाहाललाई गौतमको साथ थियो । माले महासचिव सीपी मैनाली पनि माओवादीप्रति गौतमको झुकाव नौलो नभएको बताउँछन् । माओवादीप्रति गौतमको झुकाव सुरुदेखि नै हो । २०५८ मा मालेबाट एमालेमा फर्किएपछि अझै बढी झुकाव देखिन्छ, उनले भने, गौतम एमालेमा फर्किए पनि उनका धेरै कार्यकर्ता माओवादीमा लागेका थिए ।गौतम र मैनालीले २०५४ सालमा एमाले विभाजन गरेर माले गठन गरेका थिए । मालेमा हुँदै गौतमले देवी ओझाका साथमा रोल्पा पुगेर माओवादी नेतृत्वसँग संवाद गरेका थिए । त्यति बेला उहाले सिलिगुडी गएर पनि माओवादीसँग भेट गर्नुभएको थियो, नेकपा एकता राष्ट्रिय अभियानका प्रचार विभागका प्रमुख नीमकान्त पाण्डेले भने, मालेकालमा पनि गौतमलाई एकताका लागि माओवादीले प्रस्ताव गरेको थियो । पछि माले र एमालेले मिलेपछि पनि प्रस्ताव आएको थियो । खुलामञ्चमा २०५७ मंसिर २३ मा आयोजित मालेको राष्ट्रिय सम्मेलन उद्घाटनका अवसरमा गौतमले दाहाललाई सौर्य र ऊर्जाले भरिपूर्ण नेता भन्दै प्रशंसा गरेका थिए । एउटा कम्युनिस्ट पार्टीको प्रमुखले अर्को कम्युनिस्ट पार्टीको समकालीन नेतालाई प्रशंसा गरेको त्यो निकै दुर्लभ घटना थियो । २०५६ को प्रतिनिधिसभा चुनावमा मालेले एक सिट पनि जित्न सकेन । गौतम २०५८ सालमा एमालेमै फिरे । गौतम एमालेमा फर्किए पनि उनीसँग रहेका धेरै कार्यकर्ता माओवादीतर्फ लागे । माओवादीलाई सहर तथा नगर क्षेत्रमा विस्तार गर्न मालेबाट आएकाहरूले ठूलो भूमिका खेले । २०६१ माघ १९ मा तत्कालीन राजा ज्ञानेन्द्र शाहले शासन हातमा लिएपछि एमालेबाट गौतमले नै माओवादीसँग वार्ता गर्ने अवसर पाए । शान्तिपूर्ण खुला राजनीतिमा माओवादीलाई ल्याउन सहयोग गर्नेमा गौतम पनि थिए । प्रधानसेनापति प्रकरणमा दाहालले राजीनामा दिएपछि एमालेका माधवकुमार नेपाल प्रधानमन्त्री बने । गौतमको सहयोग भने दाहाललाई नै रह्यो । नेपाल प्रधानमन्त्री बनेका बेला माओवादीले राजधानी घेर्ने भन्दै काठमाडौंमा ठूलो प्रदर्शन गरेको थियो । त्यो बेला गौतम र उनीनिकट रहेका ५६ नेताले प्रधानमन्त्री नेपालले राजीनामा दिनुपर्ने भन्दै विज्ञप्ति जारी गरेका थिए । नेता नेपालपछि एमालेकै झलनाथ खनाललाई माओवादीसँग गठबन्धन बनाएर प्रधानमन्त्री बनाउन पनि गौतमको भूमिका थियो । २०७४ सालको चुनावी मोर्चाबन्दी र त्यसपछि एमालेमाओवादी एकतामा पनि गौतमको भूमिका देखिन्थ्यो । तर एकता भएर नेकपा बनेपछि उनले कहिले अध्यक्ष केपी शर्मा ओली र कहिले अर्का अध्यक्ष दाहाललाई साथ दिए । कहिले यता कहिले उता गर्ने गौतमको शैली नेकपाभित्र खटपट ल्याउनेमध्येको एउटा कारण थियो । एमालेमा भने गौतम सानो तर निर्णायक मत भएको गुटको नेतृत्व गर्थे । एमालेको आठौं महाधिवेशनमा गौतमको साथ पाएर झलनाथ खनाल अध्यक्ष बने भने नवौं महाधिवेशनमा गौतमकै समर्थनमा ओली अध्यक्ष भए । दोस्रो संविधानसभा निर्वाचनपछि संसदीय दल नेतामा खनाललाई हराउँदै ओलीलाई जिताउन पनि गौतमको भूमिका प्रमुख थियो । उनले आफू निकट नेताहरूसँग पार्टी अध्यक्ष भएपछि ओलीले आफ्ना लागि संसदीय दल र निश्चित समयपछि कार्यवाहक पार्टी अध्यक्ष बनाउने आश्वासन दिएको बताउने गरेका थिए । तर त्यो आश्वासन कार्यान्वयन भएन । गौतमले नेकपा भंग हुनुमा ओली, दाहालसहित तत्कालीन केन्द्रीय सचिवालयका नौ सदस्य जिम्मेवार रहेको भन्दै आफूसमेतलाई दोषी करार गरे । नेकपामा ओलीदाहाल टकराव चलिरहँदा गौतमको उत्कट चाहना भने आफू प्रधानमन्त्री हुनेतर्फ थियो । तर चुनाव हारेका कारण प्रधानमन्त्री बन्ने सम्भावना थिएन । कुन विधिबाट संसद् छिर्ने भन्नेमा उनको ध्याउन्न थियो । समकालीन नेताहरू सबै प्रधानमन्त्री भइसकेकाले गौतममा एकपटक प्रधानमन्त्री हुने रहर निकै थियो । गौतमको आकांक्षा बुझेका ओली र दाहालले आफ्नो पक्षमा पार्नका लागि सबै व्यवस्थापन गर्ने भन्दै आश्वासन बाँडिरहे । गौतम ती आश्वासनमा लट्पटिइरहे । ०७४ सालमा प्रतिनिधिसभा चुनावमा माओवादी र एमालेबीच गठबन्धन हुँदा पनि गौतम पराजित भएका थिए । चुनावपछि अन्तर्घात भएको भन्दै पार्टीमा छानबिनको माग गरे तर माग पूरा भएन । अर्को चुनाव नहुँदासम्म सिंहदरबारमा ढोका बन्द भए पनि उनी संविधान संशोधन गरेरै प्रधानमन्त्री बन्ने चाहना व्यक्त गर्थे । नेकपाभित्रको संघर्षका पछिल्ला दिनमा उनी ओलीविरुद्ध मोर्चाबन्दीमा लागे । ओली मुलुकबाहिर रहेको बेला गौतमसमेतको संलग्नतामा घोबीघाट गठबन्धन बनेको थियो । ०७७ पुस ५ मा प्रतिनिधिसभा विघटनपछि पार्टी विभाजनको स्पष्ट रेखा कोरिएपछि गौतमले ओली र दाहाललाई प्रत्यक्ष सहयोग गरेनन् । बरु ०७७ माघ १४ मा पार्टी एकता राष्ट्रिय अभियान घोषणा गरे । अभियानले कुनै प्रभावकारी हस्तक्षेप गर्न सकेन । सर्वोच्च अदालतको फैसलाबाट एमाले र माओवादी केन्द्र ब्युँतिएपछि गौतम कहिले ओली त कहिले नेपाल समूहसँग नजिकिए । ०७८ असार १८ मा एमाले (माधव नेपाल पक्षबाहेक) को केन्द्रीय कमिटी बैठकमा उनी सहभागी भए । त्यतिबेला उनले आफू अध्यक्ष ओलीसँग आएको बताएका थिए । म तपाईंकामा आइसकें, अब फर्किन्न, उनको भनाइ थियो । त्यतिबेला गौतमले पार्टी एकताको जिम्मा आफूलाई दिन पनि आग्रह गरेका थिए । ओलीले चासो नदेखाएपछि गौतमले उनको कार्यशैलीमाथि प्रश्न उठाउँदै गत भदौमा पार्टी उपाध्यक्ष र सदस्यबाट राजीनामा दिएर औपचारिक रूपमा दोस्रो पटक एमालेबाट बाहिरिए ।नेता नेपाल गौतमलाई एकीकृत समाजवादीमा भित्र्याउन चाहन्थे । तर गौतमले सर्त राखे दलको मार्गदर्शक सिद्धान्त जनताको बहुदलीय जनवाद (जबज) हुनुपर्ने । गौतमको प्रस्तावमा अध्यक्ष नेपाल सहमत भए पनि खनाल तयार भएनन् । एकीकृत समाजवादीमा गौतमले सहअध्यक्षको चाहना पनि राखेका थिए । तर नेपालले सहअध्यक्ष बनाउँदा वरीयता नमिल्ने जवाफ दिए । गौतमले आफू तेस्रो वरीयतामा रहेर सहअध्यक्ष बन्न तयार रहेको बताएका थिए । तर नेपाल तयार भएनन् । त्यसपछि एकीकृत समाजवादीमा गौतमको अध्याय बन्द भयो । स्थानीय तहको चुनावमा एकीकृत समाजवादीको चुनावी गीत गौतमले लेखिदिए । त्यसपछि गौतम राष्ट्रिय राजनीतिमा गुमनाम जस्तै थिए ।गौतमले गत असार १४ मा नेकपा एकता राष्ट्रिय अभियान पार्टी घोषणा गरे । उनले ओली, दाहाल र नेपालसँग पार्टी एकताको प्रस्ताव राख्दै भेटघाट गरे । तीनै नेताबाट एकताको सम्भावना तत्काल नरहेको जवाफ पाएपछि गौतम आफ्नो महत्त्वाकांक्षाको भारी बिसाउने ठाउँको खोजीमा थिए । उनको महत्त्वाकांक्षा अझै पनि कुनै राजनीतिक उतारचढावबीच प्रधानमन्त्रीको कुर्सीमा बस्न पाइहालिन्छ कि भन्ने हो । एमालेमा उनलाई उमेरको हदबन्दी लागिसकेको छ । एमालेमा ७० वर्ष कटेका नेताले विश्राम लिने व्यवस्था छ । उनको महत्त्वाकांक्षालाई मूर्तरूप दिन सक्ने उपयुक्त बिसौनी भनेको माओवादी केन्द्र नै थियो । त्यसैले प्यूठानबाट चुनाव लड्ने योजनासहित गौतमले माओवादीसँग चुनावी सहकार्य थालेका छन् । कम्युनिस्ट राजनीतिमा ५ दशकभन्दा बढी समयदेखि सक्रिय रहेका गौतम केही न केही गरिरहने नेतामा पर्छन् । पार्टी जोड्नेफोड्ने, मोर्चाबन्दी गर्ने मामिलामा अभ्यस्त गौतम यस पटक कति सफल हुन्छन्, चुनावी परिणाममा देखिनेछ ।"
चुनावी खर्च नियमनको सकस,"मतगणनाको अन्तिम परिणाम प्रकाशन भएको ३० दिनभित्र खर्चको विवरण निर्वाचन आयोगमा पेस गर्नुपर्ने कानुनी व्यवस्था भए पनि स्थानीय तह निर्वाचनमा भाग लिएका करिब ८५ प्रतिशत उम्मेदवारले अवज्ञा गरेका छन् । देशभरका १ लाख ४५ हजार १३ उम्मेदवारमध्ये २१ हजार २ सय ३० जना अर्थात् करिब १५ प्रतिशतले मात्रै समयसीमाभित्रै खर्चको बिल भर्पाइ बुझाएका छन् । ८ हजार ६ सय ५२ जनाले नतिजा सार्वजनिक भएको ३० दिनपछि खर्च विवरण पेस गरेका छन् । अरू १ लाख १५ हजार १ सय ३१ उम्मेदवारले निर्वाचन भएको तीन महिनासम्म पनि खर्च विवरण नबुझाएर निर्वाचन आयोगप्रति अटेर मात्र गरेका छैनन्, मुलुकको कानुनी व्यवस्थालाई नै चुनौती दिएका छन् । ६ वटा महानगरमध्ये लतिपुरका प्रमुख चिरीबाबु महर्जन, उपप्रमुख अञ्जली शाक्य वज्राचार्य र पोखरा महानगरपालिकाकी उपप्रमुख मञ्जुदेवी गुरुङले मात्रै मत परिणाम सार्वजनिक भएको ३० दिनभित्रै खर्च विवरण पेस गरेका छन् । काठमाडौं महानगर प्रमुख बालेन्द्र शाह र पोखराका प्रमुख धनराज आचार्यले ३० दिनभन्दा पछि खर्च विवरण पेस गरे पनि अरूले अझै अटेर गरिरहेका छन् । राजनीतिकर्मीहरूबाटै प्रदर्शित यो व्यवहार खेदजनक मात्र होइन, दण्डनीय पनि छ । यो कुनै ऐच्छिक वा नैतिक विषय मात्र होइन, अनिवार्य कानुनी प्रबन्ध हो । यसको उल्लंघन गर्न पाइँदैन । निर्वाचन आयोग ऐनले नतिजा आएको ३० दिनभित्र खर्च विवरण नबुझाएकालाई ५ लाख रुपैयाँ जरिवाना र जरिवाना नतिरे ६ वर्षसम्म उम्मेदवार हुन नपाउने व्यवस्था गरेको छ । अब निर्वाचन आयोगको एउटा परीक्षा यही कानुन पालना गराउनुमा हुनेछ । अनिवार्य कानुनी व्यवस्थाका बाबजुद निर्वाचन खर्च नबुझाउँदा पनि उन्मुक्ति दिइरहे यसले चुनावी खर्चको विकृतिलाई अझ बढाउनेछ । देशमा संघीय संसद् र प्रदेशसभाको चुनाव नजिकिँदै गरेको सन्दर्भमा पनि आयोगले यो विषयलाई गम्भीरतापूर्वक लिनुपर्छ । खर्च विवरण नबुझाउने सबैलाई जरिवाना गराउने हो भने आधा खर्बभन्दा बढी रुपैयाँ असुल हुनेछ, यसमा आयोग कडीकडाउ रूपमा प्रस्तुत हुनैपर्छ । कथम् उनीहरूले जरिवाना बुझाएनन् भने कानुनअनुसार आगामी चुनावमा उम्मेदवार बन्न अयोग्य घोषणा गर्नुपर्छ । यसअतिरिक्त, ठूलो संख्यामा उम्मेदवारले समयसीमाभित्र विवरण नबुझाउनुमा कतै खर्च र समयसीमा नै अव्यावहारिक पो छ कि भनेर आयोगले आफै पनि समीक्षा गर्नुपर्छ । अबका निर्वाचनमा पनि यही उपक्रम नदोहोरियोस् भनेर पनि यसो गर्नु अपरिहार्य छ । स्थानीय तहको आकार र पदका आधारमा उम्मेवारले बढीमा साढे ७ लाख रुपैयाँसम्म खर्च गर्न सक्ने सीमा तोकिएको थियो । गाउँपालिका अध्यक्षउपाध्यक्षले ३ लाख ५० हजार मात्र खर्चन पाउने व्यवस्था थियो । अकासिँदो चुनावी खर्च मात्र होइन, बढ्दो महँगीका कारण पनि यो रकम व्यावहारिक हो कि होइन भनेर आयोगले मूल्याङ्कन गर्नुपर्छ । खर्च धेरै गर्न दिने त होइन, तर खर्च लुकाउने परिपाटीलाई पनि संस्थागत गर्नुहुँदैन । किनकि अकासिँदो र अपारदर्शी चुनावी खर्चले हाम्रो निर्वाचन पद्धति र यसको स्वच्छतामा मात्र प्रश्न उठाएको छैन, देशमा भ्रष्टाचार मौलाउन पनि भूमिका खेलेको छ ।खर्चको विवरण बुझाउने नियम कर्मकाण्डका लागि होइन, निर्वाचनमा हुने खर्च कतै भ्रष्टाचारको स्रोतबाट प्राप्त भएको त होइन, वा भ्रष्टाचार गरेर कमाउने नियतले गरिएको छैन भनेर छानविन गर्न प्रमाण संकलन गर्ने उपक्रम पनि हो । तर, लोक जान्दछ निर्वाचन आयोगमा बुझाएको खर्चविवरणमा जति रकम लेखे पनि उम्मेदवारहरूले चुनावमा त्यसको कैयौं गुणा बढी पैसा बगाएका हुन्छन् । अघिल्लो संघीय र प्रदेश निर्वाचनमा पर्यवेक्षण समितिले गरेको अध्ययनअनुसार निर्वाचित संघीय सांसदले औसतमा सवा २ करोड खर्चेका छन् । देशको अर्थतन्त्रलाई कछुवा गतिमा घस्रन पनि मुस्किल पर्दा नेताहरूको चुनावी खर्च भने कसरी भ्यागुतो गतिमा उफ्रन सकिरहेको छ ? देशको एउटा जल्दोबल्दो चिन्ताको विषय हो यो । यस्तो प्रवृत्तिलाई कसरी सुधार्न सकिन्छ भन्नेबारे सर्वप्रथम आयोगले नै सुविचारित पहल थाल्नुपर्छ । त्यसका निम्ति पहिलो त, खर्चसीमा नै व्यावहारिक रूपमा तोकिनुपर्छ । उम्मेदवारले दल र हरेक शुभेच्छुकबाट लिएको एकएक चन्दा पनि अनिवार्य रूपमा आयोगमा बुझाउने र सार्वजनिक गर्ने व्यवस्था मिलाउनुपर्छ । त्यसउपर यथोचित छानबिन हुनुपर्छ र अन्यथा पाइएमा कडा कारबाही गरिनुपर्छ । निर्वाचन खर्च विवरण पेस नगरेमा मात्र होइन, अस्वाभाविक वा निर्वाचनको स्वच्छतामा प्रतिकूल हुने गरी वा गैरकानुनी प्रयोजनका लागि गैरकानुनी तवरले खर्च गरेको देखिए पनि आयोगले सम्बन्धित दल वा उम्मेदवारलाई ५ लाख रुपैयाँसम्म जरिवाना गराउने र ६ महिनासम्म उक्त जरिवाना नबुझाउने दल वा उम्मेदवारलाई बढीमा छ वर्षसम्म निर्वाचनमा भाग लिनबाट रोक लगाउने कानुनी व्यवस्था अहिल्यै छ । आयोगबाट यसको मात्रै यथोचित कार्यान्वयन हुने हो भने पनि अहिलेको अवस्थामा धेरै सुधार आउन सक्छ ।अवस्था यतिसम्म भइसकेको छ कि, कुस्त सम्पत्ति नहुने वा खर्च जुटाउन नसक्नेले सितिमिति उम्मेदवारीको टिकट नै पाउँदैनन् । राजनीतिक हैसियतका कारण टिकट पाउन सक्ने तर खर्च जुटाउन प्रचलित तिकडम गर्न नसक्ने तथा नचाहनेले समेत प्रत्यक्षमा भिड्न चाहँदैनन् । यसरी मुलुकका कैयौं राजनीतिक बेथिति र भ्रष्टाचारको मूल रीति सोझै निर्वाचन खर्चसित गाँसिएका छन् । हिजो न्यून र न्यूनमध्यम वर्गीय हैसियतबाट आएकाहरूले आज एउटै चुनावमा करोडौं खर्चन सक्नुका पछाडिको राज बुझ्न कठिन छैन कि उनीहरूले राज्यस्रोत दोहनबाट आर्जिएका छन् या उनीहरूमाथि नाफाखोर व्यवसायी र ठेकेदारहरूले रकम खन्याइरहेका छन् । भनिरहनु परोइन, चुनावमा दल र नेतामाथि गरिने यस्तो सहयोग दिएपछि बिर्सिजाने चन्दा होइन, अनैतिक लगानी हो । सम्बन्धित दल तथा नेताहरू शक्तिमा पुगेपछि उनीहरूले आफ्नो लगानी अवश्य उठाउँछन् देशमा मौलाइरहेको नीतिगत भ्रष्टाचारको प्रमुख कारण यही हो । यस्तो अवस्थामा टिकट र भोट दुवै किन्नुपर्ने प्रवृत्तिलाई हुर्कन नदिने दायित्व आयोगको नै हो । निर्वाचन आयोग मात्रै आफ्नो भूमिकामा नचुक्ने हो भने चुनावी खर्चको विकृति धेरै हदसम्म घटाउन सकिन्छ ।"
निर्वाचनलक्षित नागरिकता विधेयक,"अन्ततः नागरिकता विधेयक राष्ट्रपति विद्यादेवी भण्डारीबाट फिर्ता भएको छ । लामो विवादपछि नागरिकता विधेयक केही सांसदको मौन समर्थनपछि प्रतिनिधिसभाबाट पारित भएको थियो तर राष्ट्रिय सभा हुँदै राष्ट्रपतिसमक्ष पुगेर प्रमाणीकरण हुन सकेन । नागरिकताविहीन नागरिकका लागि यसले थप पीडा थपिदिएको छ । नागरिकताविहीन हुँदा हजारौं नागरिक राज्य र निजी क्षेत्रबाट पाउने सुविधाबाट वञ्चित छन् । यस्ता व्यक्ति तराईमा बढी छन्, पहाडमा पनि यो संख्या कम छैन । नेपाली पुरुषसँग बिहे गरेको कुनै विदेशी महिलाले नागरिकता नपाउँदा यता कुनै सुविधा पाउँदैनन्, यस्तो अवस्थामा उनीहरू घर न घाटका हुन्छन् त्यसैले तिनले नागरिकता पाउनुपर्छ । नागरिकताविहीनता मुलुकको ठूलो समस्या हो, यसबारे पहिल्यैदेखि आवाज उठ्दै आएको छ । कतिपटक आन्दोलन पनि भयो । नागरिकताको सबाललाई दलहरूले राजनीतिक मुद्दा बनाए । जसले गर्दा यो समस्या झन् जटिल भयो । वास्तविक नागरिक भएर पनि कोही पनि नागरिकताविहीन हुनु हुन्न । विदेशीलाई पनि त्यसै नागरिकता दिनु हुन्न तर विवाह नै गरेर आएका महिलाले नागरिकता नपाए तिनको जीवन कस्तो हुन्छ ? नागरिकता जस्तो मुद्दामा दलहरूले दोहोरो भूमिका खेलेको देखिन्छ । जसमा सबैभन्दा अगाडि छन्, मधेसवादी दलहरू । वर्षौ सत्तामा बसिरहँदा मधेसको मुद्दा यिनलाई थाहा नहुने तर निर्वाचन आउन लागेपछि मात्र मधेशको मुद्दामा वकालत गर्न थाल्छन्, यसैका आधारमा जनमत आकर्षित गर्न खोज्छन् । त्यसैगरी अन्य दलहरू पनि मधेसी जनताको मत आकर्षित गर्न समयसमयमा यस्ता मुद्दा उचाल्ने गर्छन् । दलहरूले नागरिकतालाई राजनीति मुद्दा बनाइरहेका छन् । मनोज कुमार शर्मा, अर्नामा५, सिराहा"
पोखरा विमानस्थलको यथार्थ,"सेतो हात्ती बन्न सक्छ पोखरा विमानस्थल समाचार पढेपछि राष्ट्रिय गौरवको आयोजनाले आशाभन्दा निराशा बढाएको महसुस भयो । योजनाकार, नेता, विज्ञ समूह, प्रशासकको संयुक्त प्रयासमा गण्डकी प्रदेश र मुलुककै बृहत्तर हितलाई मध्यनजर गर्दै पोखरामा अन्तर्राष्ट्रिय विमानस्थलको निर्माण सुरु हुँदा सबै खुशी थिए । जनताको आशा, भरोसाबीच निर्माण कार्य सकिनै लाग्दा बिजनेस प्लान बिनै विमानस्थल सञ्चालनको मिति घोषणा गरिनुले योजना अपूरो रहेको यथार्थ सार्वजनिक भएको छ । अहिले चारैतिरबाट समस्याले घेरिएर नैराश्यतामा डुबेको मान्छेझैं विमानस्थललाई ठिङ उभ्याइएको मात्र छ । चीनको ऋण सहयोग र चिनियाँ ठेकेदारबाटै सन् २०१७ को जुलाईमा सुरु भएको निर्माण कार्य ९८ प्रतिशत पूरा भइसकेको र आगामी पुस १७ बाट उडान सञ्चालन गर्ने गरी नागरिक उड्डयन प्राधिकरणले गरेको निर्णयलाई धेरैले हचुवा, अपत्यारिलो र अपरिपक्व ठानेका छन् । यतिबेला विमानस्थल सञ्चालनसँग जोडिएका समस्या गनेर साध्य छैनन् । विमानमा चराचुरुङ्गी ठोकिन सक्ने समस्या न्यून गर्न अत्यावश्यक ठानिएको, पोखराको ल्यान्डफिल साइट व्यवस्थित नभएको, रिट्ठेपानी डाँडाको कटान सुरु नै नगरिएको, एयररुटको टुंगो नलागेको यथार्थले योजनाकारमाथि प्रश्न खडा भएको छ । त्यस्तै कुनकुन देशका विमान कम्पनीले पोखरामा उडान भर्ने, पोखराबाट पर्यटकलाई अन्यत्र ओसार्न आन्तरिक व्यवस्था कस्तो हुने, चीनको ऋण तिर्न सक्ने हिसाबले व्यापार कसरी बढाउने भन्ने विषयमा राज्यले चासो दिएको पाइँदैन । २५०० मिटर लम्बाइको रनवेमा साना विमान मात्र अवतरण गर्न सक्ने हुँदा महँगो भाडा तिरेर पर्यटक कतिको आउलान् ? आफ्नो घरआँगनमा निर्माण भइरहेको अर्बौं रुपैयाँको आयोजनामाथि प्रदेश सरकारको दृष्टि किन पुगेन ? योजनाकार कहाँ लुकेर बसे ? देशविदेशका भ्रमणकर्तासँग जोडिएको विमानस्थललाई बसपार्क सञ्चालनजस्तो गरी किन हल्का रूपमा लिइयो ? ठूलो रनवे भएको भैरहवा विमानस्थल राम्रोसँग चल्न नसकेको स्थितिमा अर्को ऋणको भारी बोकाउन खोज्ने पात्रहरूलाई कारबाहीको दायरामा ल्याउनुपर्ने होइन र ? भुवनेश्वर शर्मा, चन्द्रागिरि२, काठमाडौं"
कर्णाली राजमार्गको स्तरोन्नति,"नेपालको दुर्गम क्षेत्र मानिने कर्णालीमा बल्लबल्ल एक दशकअघि सडक पुग्यो । खुसीले गद्गद् भई कर्णालीवासीले त्यतिबेला बाजागाजासहित गाडीलाई स्वागत गरेका थिए । निर्माण भएको दशक नाघिसक्दा पनि स्तरोन्नतिमा खासै ध्यान नपुगेका कारण वर्षायाममा कर्णाली राजमार्गको दैलेख, कालीकोट, जुम्ला तथा मुगु खण्डको यात्रा निकै कठिन हुने गरेको छ । एउटा मात्र लेन, ठाउँठाउँमा गएको पहिरो तथा भरपर्दो सडक सेफ्टी नभएका कारण वर्षात्मा यात्रा निकै कठिन र जोखिमपूर्ण हुने गरेको छ । राजमार्गको दैलेख खण्डको घट्टेखोला, कालीकोट खण्डको जितेगडा, सेरी, पिली, जुम्ला खण्डको हाटसिजा, बोताँ, जियाभिड तथा मुगु खण्डको सातघुम्ती, झ्यारी र ताल्चा खण्डको सडकमा त सडक सेफ्टीको व्यवस्था नै गरिएको छैन भने कतिपय ठाउँमा सडक मर्मतका क्रममा टुटे भाँचिएका सेफ्टी मर्मतसमेत भएका छैनन् । राजमार्गको कालिकोट खण्डको सेरी पुलनजिकको पहरो, सुनारखोलामा बिग्रेको सडक र पहिरो, मान्मको जिरो पैन्टमा बिग्रिएको सडक तथा नाग्मदेखि गमगडीसम्मको कच्ची सडकका कारण कर्णालीवासीका लागि यो सडक खाए खा नखाए घिच जस्तै भएको छ । रारा जाने पर्यटक तथा कालीकोट, जुम्ला तथा मुगुका जनताका लागि मुख्य बाटो कर्णाली राजमार्गलाई दुई लेनको बनाउने, सडक सेफ्टीको भरपर्दो व्यवस्था गर्ने, नियमित मर्मतसम्भार गर्ने तथा नाग्मगमगडी खण्डलाई तत्काल कालोपत्रे गर्नेतर्फ सडक विभागले ध्यान दिन सकेको छैन । कर्णालीवासीले भोगेको सास्तीलाई मनन् गरी तीनै तहका सरकार, जनप्रतिनिधि र नागरिक समाजले सहकार्य तथा समन्वय गरेर तत्काल कर्णाली राजमार्गको स्तरोन्नतिमा ध्यान दिनु जरुरी छ । गोविन्दप्रसाद पाण्डे, तातोपानी४, जुम्ला"
नीरस कृषिमा रस,"सरकारी लगानी यस पालि सरकारले कृषि क्षेत्रका लागि बजेट केही बढाएर करिब ५६ अर्ब रुपैयाँ छुट्ट्याएको छ । ग्रामीण क्षेत्रलाई कृषि उत्पादन केन्द्रका रूपमा विकास गरिने बजेटले उल्लेख गरेको छ । सरकारले संघ, प्रदेश र स्थानीय तहको लागत साझेदारीमा आत्मनिर्भरमुखी कृषि उत्पादन कार्यक्रम सञ्चालन गर्न १० अर्ब छुट्ट्याएको छ । किसानलाई कर्जा लिन ५ खर्बबराबरको लघुवित्त कोष स्थापना गर्ने घोषणा गरेको छ । त्यो सकारात्मक कुरा हो । तर फेरि पनि घोषणा मात्रै हैन, कार्यान्वयन ठूलो कुरा हो । बजेट छुट्ट्याउनु मात्रै ठूलो कुरा हुँदैन, समयमा र सही रूपले बजेट खर्च गर्न सक्ने वातावरण पनि हुनुपर्छ । कतिपय कुरा बजेटमा सधैं दोहोरिरहन्छन् तर कार्यान्वयन हुँदैनन् । परम्परागत ढर्राका कार्यक्रम र बजेट विनियोजनले मुलुकको कृषिको कायापलट गर्न सक्दैनन् । हरेक पालिकामा कम्तीमा एउटा नमुना परियोजनाका रूपमा पनि एग्रोटुरिजमलाई प्रवर्द्धन गर्न आवश्यक छ । जापान, दक्षिण कोरिया, पोर्चुगल, इजरायललगायतमा नेपाली कामदार कृषिमा लागेका छन् । प्रोत्साहन र उचित वातावरण भएमा उनीहरूले त्यहाँ सिकेका अनुभवलाई यहाँ प्रयोग गर्न सक्छन् । कतिपय युवा स्वदेश फर्केर व्यावसायिक कृषिमा पनि लागेकै छन् । विदेशमा कमाएर पठाएको पैसालाई उत्पादनशील क्षेत्रमा लगाउनबाट राज्य चुकिरहेको छ । अब कृषिलाई ब्युँताउन यसलाई अवसरका रूपमा लिनुपर्छ । स्वदेशमा रहेका र विदेशबाट फर्कने सबैलाई रोजगारी दिन सक्छ यसले । खेतीपातीको शैली पुरातन नै भइरहँदा यो हेय पेसा नै बनिरहनेछ । जसरी अचेल मान्छेलाई हातले कपडा धुन गाह्रो लाग्छ, तर वासिङ मेसिनमा सजिलो र आकर्षक लाग्छ, कृषिकर्ममा पनि त्यस्तै आकर्षण चाहिएको छ । त्यसका लागि अलिकति आधुनिकीकरण, अलिकति व्यवसायीकरण, अलिकति रमाइलो बनाउन सके यसमा व्यावसायिक भावना भएका युवाहरूको आकर्षण बढ्न सक्छ । कामको खोजीमा बिदेसिएका युवाहरूलाई स्वदेशकै कृषिमा भविष्य खोज्न सक्ने वातावरण बनाउन पनि कृषिलाई आकर्षक बनाउनु आवश्यक छ ।"
अस्पतालमा एउटा यस्तो प्रदीप,"प्रदीप गिरि भन्नासाथै सधैं म अपनत्वको सम्बन्ध सम्झिरहेको हुन्छु । मित्रता पनि कुनै स्वार्थको होइन, आत्मिक मित्रता । मेरो जन्म नै २००७ सालको क्रान्तिताका तराई जलेश्वर (महोत्तरी) मा भएको होÙ क्रान्तिका कमान्डरचाहिँ रुद्रप्रसाद गिरि हुनुहुन्थ्यो, प्रदीपजीका काका । त्यो बेला मेरा बुवा गोपालप्रसाद उपाध्याय भने न्याय सेवामा अमिनीको हाकिम हुनुहुन्थ्यो । क्रान्ति जारी रहेकै अवस्थामा उचित सुरक्षासहित मलाई काठमाडौं ल्याउन प्रबन्ध गरिदिने रुद्रप्रसाद गिरि नै हुनुहुन्थ्यो । जलेश्वरमा जन्मेको ४५ दिनपछि मलाई काठमाडौं ल्याइएको थियो ।त्यसपछि हाम्रो त्रिपुरेश्वरको घरमा रुद्रप्रसाद गिरिहरू आइरहनुहुन्थ्यो । त्यस्ता भेटघाट र भेलाहरूमा राजनीतिक संवाद, परामर्श पनि चल्ने गरेको मेरो स्मरणमा छ । पछि प्रदीपजीसँग भेट भएपछि मेरो अत्यन्त आत्मिक र राजनीतिक मित्रता कायम भयो । नेपाली कांग्रेसभित्रको राजनीतिमा मूल्यमान्यताले प्रश्रय पाउनुपर्छ भनेर हामी किशुनजी, गणेशमानजीसँग अलिक बढी नजिक भयौं । अझ २०५१ असारमा नेपाल कांग्रेसभित्र अन्तर्घात प्रकरणसँगै विद्रोही छत्तीसे समूह जन्मेपछिको हाम्रो सहकार्य र सम्बन्ध अलग रह्यो । जसको भए पनि गलत कुराको विरोध गर्न सक्ने समकालीन नेतामा प्रदीपजीजत्तिको अर्को मान्छे मैले देखेको छैन । बीपीसँग पनि सीधा संवाद गर्न सक्ने वा प्रतिवाद गर्नेमा उहाँ नै हुनुहुन्थ्यो । पछि गिरिजाबाबुले मलाई सम्झेर बोलाइरहनुहुन्थ्यो, पार्टीका वा अन्य काम लगाउनुहुन्थ्यो । यस्ता अह्राएका काममा तालमेल नमिल्दा वा तलमाथि पर्दा गएर गिरिजाबाबुसँग झगडै गर्ने स्वभाव थियो प्रदीपजीको । अहिले पनि नेपाली कांग्रेसको मात्र होइन, अरू सबै पार्टीका नेताहरूसँग आँखामा आँखा जुधाएर संवाद गर्न सक्ने, प्रदीपजीले भनेका कुरालाई अन्डरमाइन गर्न सक्ने मैले कोही देखेको छैन । अरू नेता चिढिन्छन् वा रिसाउँछन् कि भनेर आफ्ना कुरा राख्नै नचाहने कोटिमा उहाँ पर्नुहुन्न । प्रदीप गिरि हुनुको विशेषतै यही हो ।बनारस बस्दैदेखि प्रदीपजीमा अत्यन्त खरो स्वभाव थियो, प्रस्ट वक्ता हुनुहुन्थ्यो । लागेका कुरा अखबारमै लेखिदिने । तर, नेताहरूलाई त्यस्तो पाच्य नहुँदो रहेछ । स्वस्थ आलोचना भए पनि यो त हाम्रो विरोधी रहेछ भन्ने छाप पर्ने । त्यस्तो खालको संस्कार नेपाली कांग्रेसमा पनि थियो नै । मूल्यमान्यता, चरित्र, इमान भन्ने कुरा राजनीतिमा क्रमशः स्खलित हुँदै गयो । प्रदीपजी एकदमै दार्शनिक र अध्ययनशील । अरूका अगाडि अत्यन्त अराजक भनेर चिनिए पनि उहाँ अर्कै तहको बौद्धिकप्राज्ञिक व्यक्तित्व । मार्क्सवादी साहित्यका अध्येता, यसबारे उहाँसँग वादप्रतिवादमा उत्रन सक्ने समकालीन नेताहरू कमै छन् । यो कुरा सबैले स्वीकार गर्छन् । पञ्चायतकालमै लेनिन ः एक अध्ययन (सन् १९८४) पुस्तक लेखेर कम्युनिस्ट कित्ता र विचारको अर्को पाटो उधिन्ने काम प्रदीपजीले गर्नुभयो । कुनै लेखकको कुनै किताबको कति पृष्ठमा के लेखिएको छ भन्न सक्ने क्षमताका प्रदीपजीको स्मरणशक्ति, तार्किक क्षमता र उदाहरण दिएर बोल्ने अद्भुत प्रतिभालाई पनि सबैले स्वीकार गर्नैपर्छ । आफ्नो विचार र अडानमा एकदमै दृढ रहने स्वभावका प्रदीपजी कहिलेकाहीँ विरोधी कित्ताको झैं लाग्नुहुन्थ्यो, सधैंको विरोधी खेमा जस्तो । संविधानसभाले संविधान पास गर्दा पार्टीको आदेश र दबाबविरुद्ध गएर सबै कुरालाई बेवास्ता गर्दै प्रदीपजी अनुपस्थित रहनुभयो, यसमा मेरो सहमति छैन भन्दै । त्यसरी अडान राख्न सक्ने हैसियत उहाँमा छ ।उहाँ असंगठित जस्तो हुनुहुन्थ्यो, घरबारमा रुचि नभए जस्तो । काठमाडौंमा प्रायः भाडावालकै रूपमा रहनुभयो । समयमा भाडा नतिर्ने वा आफूसँग भएको बेला भने घरबेटीलाई जति पनि पैसा दिने स्वभाव उहाँमा थियो । तर, भाडा तिरेको वा बाँकी रहेको हिसाब नराख्ने । घरबेटीले महिनौंमहिनाको बिजुलीको बिल, पानीको बिल केके जोड्छÙ अधिकांशतः हिसाब मिलिरहेको हुँदैनÙ प्रदीपजी मैले सबै भाडा चुक्ता गरिसकेको छु भन्ने, घरधनी भने विवादमा उत्रिरहने । सधैंको त्यस्तो कचकच देखेर मैले होइन प्रदीपजी, मेरो त्रिपुरेश्वरको घरमा बस्नुहोस् भनें र २०५० सालपछि करिब ८१० वर्ष उहाँ मकहाँ नै बस्नुभयो । कहिलेकाहीँ किशुनजीले मलाई भन्नुहुन्थ्यो, बाबु, प्रदीपलाई लगेर आफ्नो घरमा त राख्यौ तर यो त जोगी हो, तिमीलाई पनि जोगी बनाउला नि !त्रिपुरेश्वरमा मेरो छिमेकमा जर्नेल विकास पोखरेलको घर थियो । प्रदीपजी मकहाँ बस्दा उनको छोरा जन्मेको थियो । नवजात शिशु र सुत्केरी आमा भर्खरै घर भित्रिएको बेला रहेछ । यता प्रदीपजीकहाँ भने रातको बाह्र बजेपछि सधैंजसो सांगीतिक उत्सव सुरु हुन्थ्यो । त्यस रात पनि पूरा झ्यालढोका खोलेर राग ध्रुपद फुल भोल्युममा बजाउन सुरु भएको रहेछ । रातको एक बजेतिर ती छिमेकीले मलाई फोन गरेर भने, अंकल, एउटा सानो कुरा गर्न मिल्छ कि ? प्रदीप अंकललाई त्यो भोल्युम अलि सानो गर्न भनिदिनुस् न, यता आमाछोरा सुत्नै सकेनन् ।मैले प्रदीपजीलाई फोन गरें, भाग्यवश रिसिभ भयो । मैले अनुरोध गरें, प्रदीपजी, छेउमा छिमेकीले हस्पिटलबाट सानो बच्चा ल्याएका छन्, सुत्न डिस्टर्ब भयो रे । लौन, त्यो भोल्युम घटाइदिनुस्, झ्यालढोका पनि लगाइदिनुस् । त्यो को हो ? त्यसले बुझेकै रहेनछ यस्ता रागरागिनीबाट उसको बच्चाले कति मज्जा लिन सक्छ, बच्चामा अझ तीक्ष्णता बढ्न सक्छ भनेर । तैपनि तपाईंले भनिहाल्नुभयो, म झ्यालस्याल लगाउँछु, भोल्युम अलि सानो गराएर सुन्छु । अनि अलिक शान्ति छायो ।हामीकहाँ बस्दा उहाँ प्रायः सांसद पनि रहनुभएकै थियो । विशेष घटनाक्रम वा भोटिङका बेला नेपाली कांग्रेसका प्रमुख सचेतक आनन्द ढुंगाना, लक्ष्मण घिमिरेहरूले मलाई ल है, प्रदीपजीलाई भोटिङमा उपस्थित गराइदिनुहोला, हामीले भनेर त मान्दै मान्दैनन् भन्नुहुन्थ्यो । तर, प्रदीपजीमा कसैको कुरा सुन्ने स्वभाव नै थिएन । भन्नुहुन्थ्यो, भोट हालेर के हुन्छ ! देश राम्रोसँग अगाडि बढेको छैन ! संसद्मा पनि उहाँले बोल्दा अरूले ध्यान दिएर सुन्ने गर्थे । उहाँले बोल्दाको अभिलेख मात्रै हेर्ने हो भने पनि एउटा छुट्टै दस्ताबेज बन्न सक्छ । हुन त सबै व्यक्ति सार्वभौम हुन्छन्, तर त्यो सार्वभौमिकताको अर्थ हामी सबैले देखिराखेका हुँदैनौं ।नेपाली कांग्रेसको अधिवेशन, संसद्का प्रमुख कामकारबाही वा आफ्नै निर्वाचनका बेला पनि अरूहरूले जस्तो उपस्थिति र सहभागिताको तदारुकता नदेखाए पनि उहाँ एउटा दह्रो विम्बका जहिल्यै खडा । चुनावमा आफ्नै प्रचारमा समेत ननिस्कने अनौठो स्वभाव । बाहिर निस्किएपछि कुनै कार्यकर्ता वा कोही शुभेच्छुकलाई गाली गर्ने, घोक््रयाउने अवस्था आइपर्न सक्छ र त्यसका कारण जनमत झनै घट्न सक्छ भन्ने लेखाजोखा गरेरै बाहिर उहाँ प्रचारप्रसारमा त्यति जानुहुन्नथ्यो जस्तो लाग्छ मलाई ।क्रान्तिमा लागेका वा अझ बनारस बस्दादेखि नै दुःख पाएका कार्यकर्ताहरूलाई नेताहरूले भेटसम्म नदिएको प्रसंग सधैंजसो निस्कने गर्थ्यो, कुनै सरसहयोग गर्नु त टाढैको कुरा भयो । प्रदीपजी मकहाँ बस्दा त्यस्ता मान्छेहरू आइरहन्थे । बरु आफ्नो क्षेत्रका, आफूलाई भोट हालेका मान्छेलाई भेट नदिने, उल्टै गाली गर्ने र तेरो एउटा भोटले मलाई किनेको होस् र ? तेरो व्यक्तिगत काम गर्ने नोकर हुँ र म ? भन्दै ढोकैबाट फर्काइदिने, उस्तै परे बेलामौकामा कोही जिद्दी कार्यकर्तालाई घोक््रयाउन पनि पछि नपर्ने, तर साँच्चै दुःख पाएको मान्छे अथवा क्रान्तिमा हिँडेको कोही आयो भने उसलाई भेट दिने र सहयोग गर्ने । किशुनजीको पनि यस्तै स्वभाव थियो । इमानदार मान्छेलाई त अहिले पनि पीडा छँदै छ, समस्या छँदै छ । जसले नैतिकता, इमानजमानसँग कम्प्रोमाइज गरे, तिनीहरू अगाडि गए । जो झुकेनन्, बिकेनन्, ती पछाडि नै रहिरहे । साँच्चिकै दुःखीपीडित आएमा र आफूसँग दिने केही नभएमा प्रदीपजी मकहाँ आई मेरी श्रीमतीलाई भन्नुहुन्थ्यो, लल भाउजू, तपाईंसँग कति पैसा छ, झिक्नुस् । हिसाब गरेर राख्नुहोला, म कुनै दिन डबलचाहिँ तिर्छु ।प्रदीपजी त सांसद मात्रै हुनुभयो, कहिल्यै सत्ताशक्तिमा जानुभएन । प्रधानमन्त्री भएका बेला किशुनजीले प्रदीप, तिमी मेरो सरकारको प्रवक्ता बनिदेऊ भन्दा उहाँले उम्किनलाई भन्नुभएको थियो, किशुनजी, म समयमा सुत्न सक्दिनँ, समयमा उठ्न सक्दिनँ । किताब पढ्न लागें भने रात बितेको थाहै पाउँदिनँ । यसकारण म हरतरहले अयोग्य र असमर्थ छु । िििप्रदीपजी अहिले कष्टसाध्य रोगका कारण अस्पतालमा हुनुहुन्छ । हामी धेरै जना उहाँको सुस्वास्थ्यको कामना गरिरहेका छौं । अस्ति भर्खरै कांग्रेसका युवा नेता गगन थापासँगै संयोगवश म पनि अस्पताल पुगेको थिएँ । उहाँको स्वास्थ्यबारे हाम्रो चासोमा प्रदीपजीले भन्नुभयो, जीवन सत्य हो भने मृत्यु पनि शाश्वत सत्य हो । म मृत्युसँग डराएको छैन, डराउन्नँ । तपाईंहरू नि ? यसरी हामीलाई उल्टै जिस्क्याउनुभयो उहाँले । अगाडि भन्नुभयो, देश राम्रो हुन सकेको छैन । मलाई चिन्ता छ, तपाईंहरू पनि चिन्ता गर्नुस् । युवा पुस्तालाई अलि बढी विश्वास गर्नुस् । उहाँले गगनतिर हेर्दै भन्नुभयो, खोइ, तिमी किन बोल्दैनौ ?अस्पतालको शय्यामा रहे पनि प्रदीपजीको दिमागी तीक्ष्णता र स्मृतिमा कमी आएको छैन । उहाँ अहिले पनि सांसद हुनुहुन्छ, आवश्यक पर्दा उहाँको उपचारमा नेपाल सरकारले पनि खर्च गर्छ । तर उहाँ सक्दो कडा स्वरमा भन्नुहुन्छ, मेरो उपचार राज्यलाई भार पारेर गर्न हुँदैन । नैतिकता, मूल्यमान्यता भन्ने कुरा भाषणले होइन, आफ्नो कर्मले देखिनुपर्छ भन्नुहुन्छ उहाँ । उपचार क्रममै दिल्ली, मुम्बईमा अहिलेसम्म कति खर्च भइसक्यो होला तैपनि उहाँ राज्यकोषबाट उपचार स्वीकार गर्नुहुन्न । नेताहरूले अस्पताल पुगेर तपाईंको लागि के गर्नुपर्छ ? भनी सोध्दा उहाँ भन्नुहुन्छ, व्यक्तिगत इमानदारीले कमाएको पैसाले सहयोग गर्ने भए गर । म त जोगी हुँÙ यहाँ कतै खातासाता खोलेका होलान्, या अस्पतालमा तिर्नुपर्ने होला, तिर्लान्Ù होइन भने राज्यकोषको पैसा मलाई नबाँड । प्रदीपजी जस्तो अराजक र लहडी व्यक्तिले चुनाव कसरी जित्नुहुन्छ भनेर धेरैले सरोकार राख्ने गरेको पाइन्छ । तर, यथार्थतः उहाँ सिरहाको आफ्नो चुनाव क्षेत्रमा जनस्तरमा भिजेको र आवाज नहुनेका लागि आवाजको काम गर्नेमा पर्नुहुन्छ । उहाँको सिरहास्थित आश्रममा आउनेहरूको आशा र भरोसाले जनभरोसा तथा जनस्तरकै सम्बन्धको झल्को दिइरहेको हुन्छ । आफ्ना वरपर रहने जनसाधारणका कुरा उनीहरूकै भाषा र लवजमा सुनिदिने र सकेको काम गरिदिने प्रदीपजीसँग दलगतभन्दा बढी जनस्तरको सम्बन्ध गाँसिएको हो भन्ने मलाई लाग्छ । त्यसबाहेक, कमला, खाँडो, वाग्मतीजस्ता त्यस क्षेत्रका मुख्य नदीहरूमा सिरानदेखि पुछारसम्म दोहोरो तटबन्ध तथा बिजुली, बाटोका भौतिक पूर्वाधार निर्माणमा पुर्याएको सहयोगले प्रदीपजीको राजनीतिक उचाइमा ओज भर्ने काम गरेको देखिन्छ । यही कारण उहाँको चुनाव क्षेत्रका सर्वसाधारण हाम्रा व्यक्तिगत काम कुरा नसुने पनि उनी दार्शनिक, चिन्तक हुन्Ù उनी हाम्रा नेता हुन् भन्न पाउँदा हामीलाई गर्व लाग्छ भन्दै हिँडिरहेका भेटिन्छन् । पार्टी राजनीतिमा स्वतन्त्र विचारको खडेरी पर्दै गएका बेला प्रदीप गिरिजस्तो निर्भीक र तर्कशील पात्र पाउन मुस्किल पर्दै गएको छ । नेपाली कांग्रेसमा मात्रै नभएर समकालीन सबै राजनीतिक पार्टीहरूमा यस्तै खडेरी छ । प्रदीपजीमा रहेको बेजोड प्रस्तुति क्षमता, दार्शनिक र चिन्तन पक्ष अहिलेको युवा पुस्ताका लागि अनुसन्धानकै विषय हो । प्रदीपजी राष्ट्रको सम्पत्ति हुनुहुन्छ, आफैंमा एउटा संस्था हुनुहुन्छ । उपाध्याय भारतका लागि पूर्वराजदूत हुन् ।"
नाममा जातझेल,"दैलेख भगवतीमाई गाउँपालिका३ का कविराम कामीले नागरिकतामा कुकुर कामी राखिदिएको पत्तै पाएनन् । पछि अरूले बताएपछि कविरामले अपमानित हुने डरले नागरिकता देखाउन छाडे । बाबुको नागरिकतामा कुकुर कामी भएकाले नै कविरामका छोराछोरीले नागरिकता नै बनाएनन् । यो त प्रतिनिधि घटना मात्रै हो । यस्तै अपमान भोग्नेहरूको सूची निकै लामो छ । सांस्कृतिक कुचलनको निरन्तरताले दलित समुदायका व्यक्तिहरू सदिऔंदेखि जातीय उत्पीडनको जातोमा थिचिएको जगजाहेरै छ । विडम्बना राणाकाल, पञ्चायतकाल, बहुदल हुँदै गणतन्त्रसम्मको यात्रामा पनि दलितहरू आत्मसम्मानका साथ बाँच्न पाइरहेका छैनन् । संविधानको मौलिक हकअन्तर्गत प्रत्येक व्यक्तिलाई सम्मानपूर्वक बाँच्न पाउने हकको व्यवस्था छ । व्यक्तिको आत्मसम्मानमा दखल पुर्याउने छुट कानुन तथा ऐनले दिएको छैन । तर दलित समुदायका व्यक्तिहरूको नाम बिगार्न तथा सम्मानजनक थर राख्नबाट वञ्चित गर्नमा राज्य संयन्त्र नै अग्रसर हुनुले यस्तो व्यवस्थाकै धज्जी उडाएको छ । दलितहरूलाई बुदुने, डल्ले, सार्के, जुठेलगायतका अपमानजनक नामले बालाउने चलन गाउँघरतिर अझै व्यापक छ । नागरिकतामा भएको नाम सबै सरकारी कागजातमा हुन्छ । यस्तोमा नागरिकतामै नाम बिग्रेपछि अन्य कागजातमा पनि बिग्रने नै भयो । यस्तोमा समाजमा बेइजतीपूर्ण पहिचान बोकेर दलितहरू बस्न बाध्य छन्, पारियो । दलित समुदायलाई कथित जात व्यवस्थाको खाल्डोमा निरन्तर जाक्ने काम भइरह्यो । नागरिकतामा बुबाको नाम कामी तर छोरोको नाम विक लेखिएका थुप्रै घटना छन् । बुबाको थर कामी तर छोराको विक लेखिनेहरूलाई विदेशमा पढ्न जान कामी र विक एउटै हो भनेर स्थानीय सहरकारबाट थर प्रमाणीकरण गर्नुपर्छ । दलितको थर र नामप्रति जातव्यवस्थाले गरेको ज्यादतीको असर पुस्तौंपुस्तासम्म रहनेमा द्विविधा छैन । पंक्तीकारको नागरिकतामा बुबाको थर कामी छोराको विक भएकाले सरकारी जागिरका लागि कुनै संस्थानमा दरखास्त दिन जाँदा विक र कामी एउटै भन्ने सिफारिस चाहिन्छ भनेर दरखास्त नबुझेपछि, संस्थानका प्रमुखसँगै लामो छलफल गर्नुपरेको थियो । राज्य संयन्त्रका जिम्मेवार पदमा भएकाहरूले नामथर मनलाग्दी राखिदिनाले कैयौं दलित युवायुवतीले दुःख झेल्नुपरिरहेको छ । बागलुङका जैमिनी८ का प्रेमबहादुर कामीले कामीलाई विक लेखिदिनुपर्ने भनेर महिनौं धाए पनि प्रशासनले कानुनलाई तगारो बनाइरह्यो । २०६२ वैशाख २० मा सर्वोच्चका तत्कालीन न्यायाधीश खिलराज रेग्मी र गौरी ढकालको संयुक्त इजलासले दलितलाई सम्मानजनक थर राख्न पाउने अधिकार कानुनमा भएकाले नेपाल सरकारको नाममा परमादेश जारी गरेको थियो । सरकारले २०६३ साउन २२ मा दलित तथा उत्पीडन समुदायले सम्मानित थर राख्न पाउने निर्णय गर्यो । सो निर्णय कार्यान्वय नभएकाले सरकारले फेरि दोस्रोपटक निर्णय गर्यो । त्यसपछि पनि समस्या यथावत् रहेपछि २०६८ पुस २८ मा सबै प्रमुख जिल्ला अधिकारीलाई बाबुको थर राख्दा जातिगत हिनताबोध वा संक्रीर्णता भए छोराछोरीलाई थर परिवर्तन गर्न दिनू भन्ने परिपत्र जारी भयो । तर अदालतको परमादेश, गृह मन्त्रालको परिपत्र हुँदा पनि अझै समस्या समाधान नहुनुले जात व्यवस्था कति गडेर बसेको रहेछ भन्ने स्पष्ट पार्छ । उपल्लो जातको नागरिकतामा फलानो बाहुन, क्षेत्री भनेर प्रायः लेखिन्न । आचार्य, ढकाल, गौतम तथा कार्की सहजै लेखिन्छ तर दलितका नागरिकतमा फलानो घिमिरे, विक, परियार, नेपाली, रामधाम बराइली, रसाइली, गदाइली, सुनार, लोहार राख्नुपर्यो भने प्रशासकहरू कानुनले चिन्दैन भन्न थाल्छन् । कामी, दमाईं, सार्की लेख्न तम्सिहाल्छन् । तर त्यसरी कामी, दमाईं लेख्दा सामाजिक रूपमा कति अपमानित खेप्नुपर्छ भन्ने कुराको हेक्का गरिन्न । नागरिकतामा कामी थर लेखिएको भएर पहिचान लुकाएर बसेका दलितहरूलाई बैंक कारोबार गर्दा जात थाहा पाउने संकटले चिन्तित भइराखेका छन् । छुवाछूत तथा जातीय विभेदका घटनाले झनै त्रसित बनाइराखेको हुन्छ । उजुरी गर्न गयो भने प्रहरी दर्ता गर्न हिचकिच्याउँछ । स्थानीय सरकारमा विभेदविरुद्धमा उजुरी गर्न गयो भने के छ प्रमाण भन्छन् । उजरी दर्ता भइहाले पनि मुद्दालाई कसरी कमजोर पार्न सकिन्छ भनेर शासन चलाउनेहरू नै योजना बुन्न थाल्छन् । जातप्रथाको चक्र आजसम्म जीवित रहनुले सामाजिक एकतालाई नै ठाडो चुनौती दिएको छ । दुनियाँमा नभएको तहगत जातव्यवस्थाको संरचना दक्षिण एसियाली मुलुकमा जब्बर छ । विभिन्न बहानामा शासक वर्गले जातव्यवस्थालाई हुर्काउने प्रपञ्च रचिरहेको हुनाले कानुनले सुनिश्चत गरेको अधिकारबाट पनि दलितहरू ठगिने क्रम जारी छ । नागरिकतासम्बन्धी ऐनमै पनि स्थानीयको सरजमिन गरी पालिकाको वडादेखि सिफारिसका आधारमा प्रशासनले पुरानो नागरिकता खिची नयाँ नागरिकता दिने स्पष्ट व्यवस्था छ । राज्य सञ्चालनमा दलित समुदायको अर्थपूर्ण सहभागिता नभइन्जेल यस्ता कानुनी अधिकारको उपयोग नहुने देखिन्छ । कानुन आफैंले काम गर्ने होइन, यसको कार्यान्वय गर्ने व्यक्तिको सोच र धाराणामा यसको सफलता भर पर्छ । व्यक्तिको सोचमै खोट छ, जति नै दलितमैत्री कानुन बनाए पनि त्यसले काम गर्दो रहेनछ । सिमान्तकृत दलित समुदायलाई सधैं समाजको पीँधमा राखियो । ठूलाठालुको हरूवाचरुवाका रूपमा उनीहरूलाई व्यवहार गरियो, जुन अहिले पुस्तान्तरण भइरहेको छ । विभेदकारी व्यवहारको सिकार नयाँ पुस्ता हुँदै छ । कविराममाथि गरिएको षड्यन्त्र, अत्याचार उनका छोराछोरीले भोग्दै छन् । नाम मात्र बिगारिएको छैन दलित समुदायलाई शिक्षा तथा जमिनबाट अलग्याउने चलन पनि छ, जुन समयसँगै संस्थागत भइरहेको देखिन्छ । शिल्पीकार दलितको सीपलाई व्यावसायिक बनाउन कहिल्यै योजना ल्याइएन । बालीघरे प्रथाका नाममा दलितको सीप अवमूल्यन गर्ने क्रम चलिरह्यो । विष्टले भनेपछि तिनका कुरा नकाट्ने मनोविज्ञान दलित समुदायमा हुर्कंदै गयो । अब यस्तो कुचलनको अन्त्य हुनै पर्छ ।"
सार्वजनिक यातायात सुधार्ने बाटो,"सार्वजनिक यातायात सहज हुनुपर्छ । सर्वसाधारणको पहुँचमा हुनुपर्छ । विश्वसनीय र यात्राको समय सजिलै अनुमान गर्न सकिने हुनुपर्छ । यी विशेषता भएको सार्वजनिक यातायातले मात्र सहरी जनतालाई सहज यातायात सेवाको सुनिश्चितता गर्छ । सुव्यवस्थित सार्वजनिक यातायात आर्थिक विकासको आधार त हो नै, सहरी सभ्यताको विकासको जग पनि हो । नयाँ दिल्लीमा मेट्रो रेल यातायातको सुरुवात भएपछि मेट्रो नै फोहोर हुने, खैनी र पानथुकले रंगिने अनुमानविपरीत दिल्लीवासीको सफाइसम्बन्धी व्यवहारमै परिवर्तन आएको विभिन्न अध्ययनले देखाएका थिए । लन्डनमा उच्च मध्यम वर्गका कामकाजी व्यक्तिहरू मेट्रो रेलको प्रयोग गर्न रुचाउँछन् जसले इन्धनको खपत घटाउनुका साथै सडकमा ट्राफिकको कमी त गराएको छ नै, सामाजिक समानताको भावना र सार्वजनिक सेवाप्रति जनविश्वासलाई अभिवृद्धि गर्नसमेत योगदान गरेको छ ।काठमाडौं उपत्यकाको सार्वजनिक यातायातका लागि जेजस्ता भौतिक पूर्वाधारहरूको विकास भएको छ, सोका आधारमा सानो परिवर्तनले ठूलो उपलब्धि हुन सक्ने देखिन्छ । सार्वजनिक सहरी यातायात प्रणालीमा गरिने यी परिवर्तनबाट सहरी सभ्यतामा समेत आमूल र सकारात्मक परिवर्तन हुन सक्छ । खर्चका दृष्टिले सामान्य र कार्यान्वयनका दृष्टिले सरल देहायबमोजिमका सुधारबाट समग्र सार्वजनिक यातायात प्रणालीमा आमूल परिवर्तनको आभास अत्यन्त छोटो समयमा गर्न सकिनेछ । पहिलो परिवर्तन सवारीसाधनको रुट निर्धारणसम्बन्धी छ । नेपालको यातायात प्रणालीमा रहेको भनिएको तथाकथित सिन्डिकेट प्रणालीको अन्त्यपश्चात् सवारीसाधनले लिने रुट इजाजतको मनपरीले कुन गाडी कुन रुटमा चल्छ भन्नेसम्म यकिन हुने भएन । अहिले लामो, घुमाउरो र अव्यावहारिक रुट इजाजतका कारण यात्रुले आफू जाने स्थान कुन गाडीले पुर्याउने हो र कति ठाउँ घुमेर पुगिने हो भन्नेसमेत थाहा नपाउने देखिन्छ । यो सजिलै समाधान गर्न सकिने विषय हो । उपत्यकाभित्रका महानगर र नगरपालिकाहरू, ट्राफिक प्रहरी कार्यालय र यातायात व्यवस्था कार्यालयका प्रतिनिधिहरूले स्थलगत अध्ययन र सरोकारवालाको परामर्शमा काठमाडौं उपत्यकाका विभिन्न स्थान जानआउनका लागि रुटको सुरु र अन्तिम गन्तव्य निर्धारण गरी त्यस्तो रुटलाई नम्बरले पहिचान हुने व्यवस्था मिलाउने हो भने यो समस्या तत्कालै समाधान हुन्छ । यसले आवश्यकताका आधारमा सबै स्थानमा सार्वजनिक यातायातको उपलब्धतालाई सुनिश्चित गर्छ । रुट नम्बरका कारण यात्रुले आफूलाई चाहिने सवारीसाधनको पहिचान सजिलै गर्न सक्छन् । कतै सवारीसाधनको अभाव त कतै छेलोखेलो भएका कारण हुने अस्वस्थ प्रतिस्पर्धा हटी दुर्घटनासमेत घट्दै जान्छ । दोस्रो, सबै सार्वजनिक सवारीसाधनमा तिनको तत्कालको स्थान (रियल टाइम लोकेसन) को सूचना हुने जीपीएस जडान गर्नुपर्छ । र त्यस्तो सवारीसाधन रहेको स्थान पहिचान गर्ने प्रणालीलाई गुगल नक्साट्रान्जिटमा एकीकरण गर्नुपर्छ । यसले यात्रुलाई कुन सवारीसाधन कुन स्थानमा छ, आफूले पर्खिरहेको बिसौनीमा आउन कति समय लाग्छ र कति समयमा आफ्नो गन्तव्यमा पुगिन्छ भन्ने पूर्वजानकारी दिन्छ । यसबाट सार्वजनिक यातायातको विश्वसनीयता बढ्छ । यात्रुहरूको समयको बचत, सुरक्षाको अनुभूति र प्राविधिक ज्ञानसमेत बढ्न गई सभ्य, सुरक्षित र सुसंस्कृत समाजको विकासमा योगदान पुग्छ । तेस्रो, भाडा भुक्तानी प्रणाली र भाडादर निर्धारण पद्धतिमा वैज्ञानिकता ल्याउनुपर्छ । विद्युतीय माध्यमबाट भाडा भुक्तानी प्रणालीको प्रयोग गर्नाले भाडादरमा एकरूपता आउने, यात्रु र सहचालकबीच भाडालाई लिएर अनावश्यक तनाव नहुने हुन्छ । गन्तव्यमा पुगिने समयको पूर्वानुमान हुने र भाडामा गलफत्ती नहुनेबित्तिकै उपत्यकाका मध्यमवर्गीय व्यक्तिहरू महँगो इन्धन खपत हुने दुईपांग्रे सवारीसाधनभन्दा सार्वजनिक यातायातको प्रयोग गर्न उत्प्रेरित हुन्छन् । रुट निर्धारण गर्दा स्थानीय रुटको अधिकतम दूरी कायम गर्न सकिएमा भाडाको एउटै दर तोक्न र विद्युतीय माध्यमबाट एक पटक मात्र छुवाएर भाडा तिर्न सकिने व्यवस्था मिलाउन सकिन्छ । यसबाट विद्युतीय भुक्तानी प्रणालीलाई छिटोछरितो, सेवाग्राहीमैत्री र कम लागतको प्रविधिबाटै सञ्चालन गर्न सकिन्छ । चौथो, सार्वजनिक यात्रुवाहक सवारीसाधनको रङ र आकारमा एकरूपता ल्याउनुपर्छ । यसको पूर्ण कार्यान्वयन तत्काल सम्भव देखिँदैन । तर तत्कालै नीतिगत निर्णय गर्ने हो भने पुराना सवारीसाधनहरू प्रतिस्थापन गर्दाका बखत तोकिएको रङ र आकारको सवारीसाधनलाई मात्र उपत्यकाभित्र सार्वजनिक सवारीका रूपमा दर्ता गर्ने व्यवस्था कार्यान्वयन गर्दै लग्न सकिन्छ । मूल बाटामा चल्ने साना सवारीसाधन (टेम्पोमाइक्रोबस) लाई विस्थापन गर्नु यातायात प्रणालीको सुधारका लागि अत्यन्त आवश्यक छ । यसबाट निश्चित समयपश्चात् उपत्यकामा चल्ने सवारीसाधनमा एकरूपता आई सहरी सौन्दर्यमा वृद्धि हुनेछ ।पाँचौं, सार्वजनिक यात्रुवाहक सवारीसाधनलाई विद्युतीय साधनमा रूपान्तरण गर्नुपर्छ । दिगो विकासको लक्ष्य र कार्बन उत्सर्जन घटाउने अन्तर्राष्ट्रिय प्रतिबद्धता पूरा गर्नसमेत यस्तो नीतिको कार्यान्वयन आवश्यक छ । तर लागतका दृष्टिले विद्युतीय ठूला सवारीसाधन डिजेलबाट चल्ने सवारीसाधनभन्दा दुई गुणा महँगा हुन्छन् । त्यस्तै, विद्युतीय सवारीसाधनका लागि व्यवस्थित चार्जिङ स्टेसनको आवश्यकता हुन्छ । महानगरपालिकाले पार्किङ स्थलसहित स्थान उपलब्ध गराउने, नेपाल सरकार एवं प्रदेश सरकारले चार्जिङ स्टेसन र निश्चित वर्ष (जस्तै, ३ देखि ५ वर्ष) सम्म निःशुल्क चार्ज गर्न सकिने व्यवस्था मिलाइदिनेजस्ता प्रोत्साहनका कार्यक्रमहरू ल्याउने हो भने व्यवसायीहरू विद्युतीय सवारीसाधनप्रति आकर्षित हुने थिए । छैटौं र छोटो समयमा गर्न सकिने सबैभन्दा महत्त्वपूर्ण सुधार भनेको सार्वजनिक सवारीसाधनका लागि डेडिकेटेड लेनको व्यवस्थापन हो । कम्तीमा चार लेन भएको उपत्यकाभित्रका सडकमा दुई लेन सार्वजनिक सवारीसाधनले मात्र प्रयोग गर्न पाउने गरी व्यवस्था गरिनु जरुरी छ । यसो गरिएमा सार्वजनिक यातायातका साधनको प्रयोग गर्नु भनेको समयमै गन्तव्य पुग्नु हो भन्ने मानक स्थापित हुन्छ । यसले निजी चारपांग्रे र दुईपांग्र्रे सवारीसाधनहरू क्रमशः निरुत्साहित हुँदै जान्छन्, जसबाट राज्यको ठूलो स्रोत विदेसिनबाट जोगिन्छ । र अर्थतन्त्रमा महत्त्वपूर्ण योगदान पुग्छ । हालकै सडकहरूमध्ये धेरैजसो मूल सडक चक्रपथ, गोदावारीदेखि बूढानीलकण्ठ, जगातीदेखि रत्नपार्क, कलंकीदेखि रत्नपार्क, रत्नपार्कदेखि बालाजु बसपार्क मा यस्तो व्यवस्था तुरुन्तै कार्यान्वयन गर्न सकिन्छ ।काठमाडौं उपत्यकामा जमिनमुनि मेट्रो रेल चलाउने विषयमा विभिन्न अध्ययन सार्वजनिक भएका छन् । यसका लागि लाग्ने लगानीको मात्रा र लगानीको स्रोत जुटाउने चुनौतीहरूका विविध पाटाबारे धेरै बहस भएका छन् । हाम्रो जमिनको संरचनात्मक विशेषता र यसका प्राविधिक पाटोको आलोकमा मोनोरेल, स्काई रेलजस्ता मेट्रो रेलको विकल्पका यातायातका साधनहरूबारेसमेत चर्चापरिचर्चा हुने गरेका छन् । राज्यले ठोस निर्णय गरेर कार्यान्वयन सुरु गरे पनि यी पूर्वाधार निर्माण भई सार्वजनिक यातायातको मुख्य स्तम्भ बन्न वर्षौं लाग्छ । जबकि हालको यातायात प्रणालीलाई सुधार गर्न कुनै समय लाग्दैन । माथि उल्लिखित विषयहरू काठमाडौं उपत्यकाको यातायात सुधारका प्रस्थानबिन्दु हुन् । उपत्यकाका महानगरपालिकाहरू, नगरपालिकाहरू, प्रदेश सरकार र नेपाल सरकारबीच नीतिगत समन्वय हुने हो भने माथि सुझाइएका सुधारहरू कार्यान्वयन गर्न कुनै समय लाग्दैन, न त ठूलो लगानी नै आवश्यक पर्छ । आवश्यकता छ त केवल सार्वजनिक यातायात सुधार्ने राजनीतिक प्रतिबद्धता, नीति कार्यान्वयन गर्ने कर्मचारी नेतृत्वको दृढता र प्रदेश एवं स्थानीय तहबीचको सहकार्य एवं संघीय सरकारको समर्थन ।यातायात व्यवस्था कार्यालय, सानाठूला सवारीका प्रमुख पोखरेलका यी विचार निजी हुन् ।"
बोक्रा ताछेर जबर्जस्ती सुकाइन्छन् साल,"(कञ्चनपुर)  चान्देव । शुक्लाफाँटा राष्ट्रिय निकुञ्जको मध्यवर्ती क्षेत्रमा पर्ने लालझाडी गाउँपालिका६ को गाउँ । यहाँ सालका रूख मनग्य छन् । तर अचम्म, धेरैवटा सुकेका देखिन्छन् । धान लगाएका खेत वरपर सालका खडा रूख आफैं कुनै रोगले सुकेका होइनन् । स्थानीयले नै जानाजान सुकाउनले गरेका छन् । रूख सुक्दै गएको छ, त्यसको मुनि धानबाली हराभरा देखिन्छ । निकुञ्जको हरियाली मध्यवर्ती सामुदायिक वन छेउकै खेतमा सालका सयौं रूखहरू सुकेका छन् । स्थानीयवासी भने पुराना भएकाले रूख आफैं सुकेको भन्न छाड्दैनन् । संरक्षणकर्मीहरूका अनुसार स्थानीयले नै सुरुमा फेदका बोक्रा निकाल्ने, पछि बिस्तारै जरा काटने गरेर रूख सुकाउने गरेका छन् । १ सय ५९ हेक्टर क्षेत्रफलमा रहेको हरियाली मध्यवर्ती सामुदायिक वन छेउमै आवादी क्षेत्र बढी भएका कारण हरिया रूखहरू सुकाएको पाइएका छन् ।निकुञ्जसँगै जोडिएको मध्यवर्ती वन छेउका अग्ला रूखहरू सुकाउँदै जाँदा वनक्षेत्र मासिने जोखिम बढेको छ । मध्यवर्ती सामुदायिक वन छेउका अधिकांश खेतमा ठुल्ठूला सालका रूखहरू सुकेका सहजै देख्न सकिन्छ । केही आफैं सुके, केही बोक्रा निकालेपछि सुके, स्थानीय अर्जुन बोहराले भने, खेतमा रहेका सबै रूख सुकेर गए । त्यहाँका रूख बिरुवाहरू केही वर्षअघिसम्म हरिया नै रहेको शोभाताल मध्यवर्ती उपभोक्ता समूहकी अध्यक्ष मीना चौधरीले बताइन् । उनका अनुसार स्थानीयले विभिन्न उपायले रूखहरू सुकाएका हुन् । रूख सुकेको मध्यवर्ती सामुदायिक वन शोभाताल उपभोक्ता समुहअन्तर्गत पर्छ । खनजोत गर्नै जरा काट्ने अनि फेदमा बोक्रा काटेपछि रूख त आफैं सुकिहाल्छ, चौधरीले भनिन्, स्थानीयले खेतीपाती गर्ने ठाउँमा जानीजानी रूख सुकाएका हुन् । निकुञ्ज किनारमा खेतमा रहेका अधिकांश रूख सुकेका छन् । ती सुकेका रूखहरू रातारात गायब हुने गरेका छन् । चान्देव क्षेत्र हात्तीको परम्परागत मार्ग पनि हो । शुक्लाफाँटा राष्ट्रिय निकुञ्जबाट लालझाडी मोहना संरक्षित क्षेत्रसम्म पुग्ने हात्तीको परम्परागत मार्गका रूपमा चिनिन्छ । उक्त क्षेत्रमा निकुञ्ज किनारका रूखहरू सुकाइँदा हात्तीको मार्ग बिथोलिने संकेत देखिएको छ । केही वर्षयता चान्देव क्षेत्रमा हात्तीको आतंक बढ्दै गएको छ । खेतीपाती नास गर्नुका साथै हात्तीले धनजनको समेत क्षति पुर्याउँदै आएको छ । एकातर्फ वन क्षेत्र मासिँदै जानु र अर्कोतर्फ हात्तीको मार्गमा बाक्लो बस्ती विस्तार हुँदै जाँदा द्वन्द्व बढ्दै गएको संरक्षणकर्मीहरू बताउँछन् । भारतको दुधुवा राष्ट्रिय निकुञ्जबाट लालझाडी मोहना संरक्षित क्षेत्र हुँदै शुक्लाफाँटा राष्ट्रिय निकुञ्जसम्म हात्ती पुग्ने गर्छन् । ती हात्ती शुक्लाफाँटाबाट भारतकै पिलिभित टाइगर रिजर्भसम्म पुगेर सोही मार्ग फर्किने गर्छन् । निकुञ्ज क्षेत्रमा मात्रै होइन अन्य वनमा पनि बस्ती नजिकका रूखहरू यसैगरी सुकाइन्छ । सुरुमा सुकाउने र पछि रूख नै गायब हुने गरेको छ । चुरे फेदीदेखि लालझाडी मोहना संरक्षित क्षेत्रलगायत विभिन्न सामुदायिक वनमा यसैगरी रूखहरू सुकाउने चलन बढेको छ । स्थानीयले खनजोतमा अप्ठेरो हुने भएकाले पनि यस्तो गर्ने गरेका हुन् । अर्कोतर्फ काठको तस्करी समेत हुने गरेको हो । लालझाडी मोहना संरक्षित क्षेत्रमा पनि बस्ती नजिकका रूखहरू ठूलो संख्यामा सुकाएको पाइन्छ ।"
कर्णालीमा अझै पुगेन पाठ्यपुस्तक,"(सुर्खेत)  कर्णालीका तीन जिल्लामा अझै पनि विद्यालयस्तरका पाठ्यपुस्तक पुगेको छैन । कर्णालीको सुर्खेत, दैलेख र जाजरकोटका झन्डै ७५ प्रतिशत विद्यार्थीले अझै पुस्तक नपाएका नेपाल पुस्तक तथा स्टेसनरी व्यवसायी महासंघले जनाएको छ । अझै कर्णालीमा झन्डै ६० हजार किताब अभाव रहेको महासंघको तथ्यांक छ । महासंघको कर्णाली प्रदेश समितिका अनुसार हिमाली जिल्लामा किताब पुर्याउन जनक शिक्षा सामग्री केन्द्रले आनाकानी गरिरहेको हो । हामीले मागअनुसार पैसा बुझाइसकेका छौं, समिति अध्यक्ष कमल नेपालले भने, तर कहिले के बहाना त कहिले के भन्दै हामीलाई पुस्तक दिइएको छैन । उनका अनुसार केही दिनअघि काठमाडौंबाट आएको ६० हजार किताब कालीकोट पठाइएको छ । विद्यार्थीको अर्धवार्षिक परीक्षाको मुखमा पनि किताब नआउनु विडम्बना रहेको सुर्खेतको लेखफर्सास्थित नेरा आधारभूत विद्यालयका शिक्षक प्रकाश केसीले बताए । परीक्षा मुखमा आइसक्यो, तर विद्यार्थीको हातमा अझै किताब आएको छैन, उनले भने, हामीले कहिलेसम्म बहाना बनाउने ? जनक शिक्षा सामग्री केन्द्रको प्रादेशिक कार्यालय सुर्खेतका अनुसार कर्णालीमा कक्षा ८ को नेपाली, सामाजिक, विज्ञान, स्वास्थ्य तथा शारीरिक र पेसा विषयका पुस्तकको अभाव छ । केन्द्रका प्रवक्ता चित्र आचार्यले स्थानीय तहहरूले विद्यार्थीको पुरानो तथ्यांक पठाइएकाले किताबको अभाव रहेको दाबी गरे । स्थानीय तह र विद्यालयको माग ढिला गरी आयो, उनले भने, यो कुरा संस्थाको केन्द्रीय कार्यालयमा जानकारी गराएका छौं, अबको एक महिनाभित्र सबै विद्यालयमा किताब पुग्छ ।केन्द्रको प्रादेशिक कार्यालयले पछिल्लो लटमा करिब ६५ हजार किताब पठाइएको जनाएको छ । आचार्यले अब माग आएअनुसार झन्डै ६० हजार किताब भदौको पहिलो सातामा कर्णालीका सबै जिल्लामा पुर्याइने जानकारी दिए । उनका अनुसार कर्णालीमा कक्षा ४ देखि १० सम्मका लागि १४ लाख १ हजार ७ सय ८९ थानमध्ये १३ लाख २९ हजार १ सय ४१ किताब बिक्री भइसकेको छ । उनले प्रादेशिक कार्यालयको गोदाममा करिब ७१ हजार ६ सय ३८ थान किताब मौज्दात रहेको बताए । हामीले जतिसक्दो छिटो सबै ठाउँमा किताब पठाउने प्रयत्न गरिरहेका छौं, उनले भने, कतिपय समस्या हाम्रो होला तर स्थानीय तह र विद्यालयको कमजोरी यसमा धेरै छ ।"
रेमिट्यान्स बढ्दा र आयात नियन्त्रण हुँदा अर्थतन्त्रमा सुधारको संकेत,"मूल्यवृद्धि ८०८ प्रतिशतविश्व बजारमा जस्तै नेपालमा पनि मूल्यवृद्धिले निरन्तर नयाँ रेकर्ड बनाउन थालेको छ । गत असोजदेखि हरेक महिना उकालो लागिरहेको मूल्यवृद्धि दर असारसम्ममा आइपुग्दा ८०८ प्रतिशत पुगेको हो । यद्यपि गत जेठको तुलनामा भने असारमा मूल्यवृद्धिदर सीमान्त रूपमा कमी आएको देखिन्छ । गत जेठमा वार्षिक उपभोक्ता मूल्यवृद्धिदर ८५६ प्रतिशत थियो । गत जेठको मूल्यवृद्धि पछिल्लो ६ वर्षयताकै उच्च हो । यसअघि आर्थिक वर्ष ०७२७३ मा औसत मूल्यवृद्धिदर ९९३ प्रतिशत थियो । पछिल्ला महिनामा मूल्यवृद्धिदर चुनौतीका रूपमा रहँदै आएको राष्ट्र बैंकले पनि स्विकारेको छ । ०७८ असारमा यस्तो मूल्यवृद्धिदर ४१९ प्रतिशत थियो ।विश्वव्यापी रूपमा भएको इन्धन तथा खाद्यवस्तुको मूल्यवृद्धि, आपूर्ति प्रणालीमा आएको व्यवधान तथा नेपाली मुद्रा अमेरिकी डलरसँग अवमूल्यन भएका कारणले आर्थिक वर्ष ०७८७९ का पछिल्ला महिनामा मूल्यवृद्धि चापमा रहेको राष्ट्र बैंकले प्रस्ट्याएको छ । यद्यपि आर्थिक वर्ष ०७८७९ को सुरुवाती महिनामा न्यून मूल्यवृद्धिदर रहेकाले वार्षिक औसत मूल्यवृद्धि ६३२ प्रतिशतमा सीमित छ, राष्ट्र बैंकले भनेको छ, अघिल्लो आर्थिक वर्ष यस्तो मूल्यवृद्धिदर ३६० प्रतिशत थियो ।अघिल्लो आर्थिक वर्षको तुलनामा गत आर्थिक वर्षमा खाद्य तथा पेय पदार्थ समूहअन्तर्गत घिउ तथा तेलको मूल्यवृद्धि २६१३, दाल तथा गेडागुडीको ९९२, सुर्तीजन्य पदार्थको ९८४ र मदिराजन्य पेय पदार्थको ८५७ प्रतिशतले बढेको छ । उक्त अवधिमा गैरखाद्य तथा सेवा समूहअन्तर्गत यातायात क्षेत्रको मूल्यवृद्धि १५८२, शिक्षाको ८७८, फर्निसिङको तथा घरायसी उपकरणहरूको ७०९ र मनोरञ्जन तथा संस्कृतिको ६६८ प्रतिशत रहेको राष्ट्र बैंकको प्रतिवेदनले देखाएको छ । आउँदा महिनामा थप चाप पर्ने सम्भावना रहेको राष्ट्र बैंकको एक सर्वेक्षणले देखाएको छ । यही साउन दोस्रो साता राष्ट्र बैंकले सार्वजनिक गरेको मूल्यवृद्धि अनुमान सर्वेक्षण ले आगामी ३ महिनाभित्र मूल्यवृद्धिदर १४ र एक वर्षमा १३५ प्रतिशत पुग्न सक्ने अनुमान गरेको छ । सर्वेक्षणले ०७८ चैतको तुलनामा तीन महिनापछिको मूल्यवृद्धि बढ्ने र एक वर्षपछिको तुलनामा थोरै घटेको अनुमान गरेको छ । ०७९ असार २० देखि असार २७ (जुलाई ०४ देखि ११ जुलाई, २०२२) सम्म २८ सहरका ३१ बजार क्षेत्रका व्यक्तिसँग अन्तर्वार्तामार्फत सर्वेक्षण गरिएको थियो । प्रस्तुत परिणाम १ हजार १ सय ४१ सहरी व्यक्तिको प्रतिक्रियामा आधारित रहेको राष्ट्र बैंकले जनाएको छ ।"
एलसी खोलेर पनि रोकिएका सवारी छाडिने,"(काठमाडौं)  प्रतीतपत्र (एलसी) खोलेर पनि भन्सारमा अड्किएका गाडीलाई सरकारले नेपाल आउन दिने निर्णय गरेको छ । विदेशी विनिमय सञ्चिति कम भएको भन्दै आयातमा प्रतिबन्ध लगाउनुअघि नै एलसी खोलेका चारपांग्रे सवारी भन्सारमा रोकिएका थिए । ती सवारीलाई भन्सार पास गर्न अनुमति दिने निर्णय गत बिहीबार बसेको मन्त्रिपरिषद् बैठकले गरेकाले त्यहीअनुसार रोकिएका गाडी आउन पाउने उद्योग, वाणिज्य तथा आपूर्ति मन्त्रालयका सचिव गणेशप्रसाद पाण्डेले जनाए । मन्त्रिपरिषद् बैठकले भन्सारमा रोकिएका गाडी नेपाल भित्रिन दिने निर्णय गरिसकेको छ, पाण्डेले भने, राजपत्रमा निर्णयको सूचना प्रकाशन भएसँगै रोकिएका गाडी नेपाल ल्याउन बाटो खुला हुनेछ । बुधबारसम्म राजत्रपमा सूचना प्रकाशन भइसक्ने उनको दाबी छ । पछिल्लो पटक राजपत्रमा प्रकाशित सूचनामा आयात प्रतिबन्ध लगाउनुअघि एलसी खोलेका मोटरसाइकल, मोबाइल ल्याउन दिने उल्लेख भए पनि गाडीबारे सूचनामा केही नलेखिएका कारण ती सवारी रोकिएका हुन् । विदेशी विनिमय सञ्चिति अर्थात् सवारीसाधन खरिद गर्दाको रकमसमेत भुक्तानी भइसकेका करिब ९ सय सवारी विभिन्न भन्सारमा रोकिएका छन् । मन्त्रालयले गत वैशाख १३ मा राजपत्रमा सूचना प्रकाशन गर्दै १० वटा वस्तुको आयातमा रोक लगाउने निर्णय गरेको थियो । दोस्रो पटक गत असार ३१ मा फेरि राजपत्रमा सूचना प्रकाशन गर्दै मन्त्रालयले पुनः ती वस्तुहरूको आयातमा भदौ १४ सम्म बन्देज लगाउने निर्णय गरेको हो । तर सूचनामा वैशाख १३ भन्दाअघि बैंकिङ माध्यमबाट पैठारीको प्रक्रिया पूरा भइसकेको हकमा भने आयात प्रतिबन्धको व्यवस्था लागू नहुने उल्लेख छ । भन्सारमा रोकिएका सवारीका विषयमा सूचना सच्याई बुधबार राजपत्रमा प्रकाशन गर्ने तयारी भएको मन्त्रालयबाट सूचना पाएको नाडा अटोमोबाइल्स एसोसिएसन अफ नेपालका अध्यक्ष ध्रुव थापाले बताए । ४ अर्ब ७० करोड रुपैयाँभन्दा बढी मूल्यका गाडी अहिले भन्सारमा थन्किएका छन्, उनले भने, त्यसैले निर्णय सच्याउन ढिलो गर्दा गाडी ल्याउन सकिएको छैन । राजपत्रमा सूचना प्रकाशन भएपछि विभिन्न भन्सार नाकामा रोकिएका सवारी ल्याउन समस्या नहुने मन्त्रालयबाट जानकारी पाएको पनि उनले जनाए । एलसी खुलेर अर्डर गरिसकेका तर भन्सारमा रोकिएका सवारीमा जिप, कार र भ्यान बढी छन् । एलसी खोलेका केही सवारी भन्सार र केही आयातकै क्रममा छन् । घट्दो विदेशी मुद्रा सञ्चिति जोगाउन भन्दै विलासी वस्तुको आयातमा रोक लगाइए पनि भन्सारमा आएका सबै गाडीको पहिल्यै भुक्तानी भइसकेको अध्यक्ष थापाको भनाइ छ । भन्सार विभागका अनुसार राजपत्रमा प्रकाशित सूचना स्पष्ट नहुँदा यस्तो भएको र सच्याउन लेखेर मन्त्रालय पठाइसकिएको छ । सरकारले कार, जिप, भ्यान, १५० सीसीमाथिका मोटरसाइकललगायतको आयातमा प्रतिबन्ध लम्ब्याएपछि नाडाले अटो एक्स्पो नै स्थगन गरेको छ । साउन १ देखि खोल्ने भनिएको आयात प्रतिबन्धको अवधि थप गरेर भदौ १४ सम्मका लागि पुर्याइएपछि बाध्य भएर एक्स्पो स्थगन गर्नुपरेको नाडाले जनाएको छ । प्रतिबन्ध खोल्न पहल गरिरहेका छौं, थापाले भने ।"
"जग्गाको मूल्यांकन कतै बढ्यो, कतै उस्तै","सोही ठाउँमा गत वर्ष प्रतिरोपनी ४ लाख रुपैयाँ कायम थियो । कच्ची मोटर बाटोमा गत वर्ष प्रतिरोपनी ३ लाख ५० हजार थियो । यस वर्ष भने ३ लाख ७५ हजार पुर्याइएको छ । कलंकी मालपोत कार्यालयभित्र पर्ने काठमाडौं महानगरका वडा १३, १४, १५ र नागार्जुन नगरपालिकाले जग्गाको मूल्यांकन बढाएका छैनन् । तर अन्य पालिकाको भने मूल्य बढाएका छन् । कीर्तिपुर नगरपालिकाको सीता पेट्रोल पम्प, ट्याङ्ला चोक, कीर्तिपुर स्विमिङ पुल हुँदै कीर्तिपुर चक्रपथसम्म प्रतिआना ७ लाख ७० हजार रुपैयाँ मूल्यांकन छ । गत वर्ष यही ठाउँको मूल्यांकन प्रतिआना ७ लाख रुपैयाँ थियो । कीर्तिपुर चक्रपथ सडकको ९ नं वडा कार्यालय, तगः ओपी, पा, दोबाटो, लोकतान्त्रिक चोक हुँदै बर्खा हिटी, नगरपालिकाको भवन निर्माण स्थलसम्म तथा लोकतान्त्रिक चोकदेखि कीर्तिपुर गेटसम्मका जग्गाको मूल्य प्रतिआना १६ लाख ३५ हजार रुपैयाँ पुगेको छ । गत वर्ष प्रतिआना १४ लाख ८५ हजार थियो । यस्तै पाँगा चोकदेखि हनुमान घाटसम्म गत वर्ष प्रतिआना १२ लाख रुपैयाँ थैली अंक हुँदा यस वर्ष १३ लाख २० हजार रुपैयाँ पुगेको छ ।चन्द्रागिरिमा प्रतिआना ११ हजार रुपैयाँदेखि १ लाख ६५ हजार रुपैयाँसम्म बढेको छ । चन्द्रागिरि नगरभित्र त्रिभुवन राजपथले छोएको दायाँबायाँ प्रतिआना १८ लाख १५ हजार रुपैयाँ पुगेको छ । गत वर्ष यहाँ प्रतिआना १६ लाख ५० हजार रुपैयाँ थियो । दक्षिणकाली नगरभित्र प्रतिआना ३ हजारदेखि ५० हजार रुपैयाँसम्म मूल्य बढाएको छ । दक्षिणकाली नगरको मूल सडकमा गत वर्ष प्रतिआना ५ लाख हुँदा यस वर्ष ५ लाख ५० हजार पुगेको छ । मालपोत कार्यालय साँखुले पनि प्रतिआना ५० हजार रुपैयाँभन्दा धेरै मूल्य बढाएको छ । साँखु कार्यालयअन्तर्गत कागेश्वरी मनोहरा नगरपालिका, गोकर्णेश्वर नगरपालिकाका केही भाग र शंखरापुर नगरपालिका पर्छन् । कागेश्वरी चक्रपथ मूल कालोपत्र सडकको भद्रवासदेखि गागलफेदी सिमानासम्म र मूल कालोपत्र सडक गाउँपालिका भवनदेखि वाग्मती खोलासम्म प्रतिआना ७ लाख ५० हजार पुर्याइएको छ । गत वर्ष भने यहाँ प्रतिआना ६ लाख ५० हजार रुपैयाँ थियो । इन्द्रायणी गाविसअन्तर्गत साँखु जाने मूल कालोपत्र बाटोका जग्गा १२ लाख ५० हजार रुपैयाँ हुँदा यस वर्ष प्रतिआना १३ लाख ५० हजार रुपैयाँ छ । गागलफेदीअन्तर्गत कागेश्वरी चक्रपथ मूल कालोपत्र सडकसँग जोडिएका जग्गामा प्रतिआना ७ लाख ५० हजार कायम गर्दा गत वर्ष ६ लाख ५० हजार रुपैयाँ थियो । मालपोत कार्यालय गोटीखेलले प्रतिआना ३ हजारदेखि ३० हजार रुपैयाँसम्म बढाएको छ । गोटीखेल मालपोत कार्यालयले चन्दनपुर, ठूलादुर्लुङ, गोटीखेल, बुखेल, मानिखेल, साँखुलगायत क्षेत्रमा न्यूनतम मूल्यांकन बढाइएको छ । उक्त कार्यालयले गिम्दीमा भने यथावत् नै राखेको छ । सामान्यतया गत वर्षको मूल्यमा २० देखि २५ प्रतिशतसम्म बढाउने गरिएको विभागका जग्गा प्रशासन शाखाका प्रमुख महेश भट्टराईले जनाए । वर्षमा यति नै बढाउनेघटाउने भन्ने छैन, सामान्यतया २०२५ प्रतिशतसम्म बढाउने गरिएको छ, उनले भने, सम्बन्धित ठाउँमा हुने कारोबार हेरेर जग्गाको न्यूनतम मूल्य बढाउने हो ।"
क्यूआर मर्चेन्टलाई नबिलको फोन लोन सुविधा,"काठमाडौं (कास) नबिल बैंकले आफ्ना क्यूआर मर्चेन्टलाई फोन लोनको सुविधा ल्याएको छ  नबिल फोन लोन क्यूआर मर्चेन्ट नामको सेवाको सुरुवातसँगै क्यूआर मर्चेन्टले घरमा बसीबसी कुनै पनि धितोबिनै नबिल स्मार्ट बैकिङमार्फत तुरुन्तै कर्जा पाउन सक्नेछन् । नबिल बैंकले यूएनसीडीएफको सहकार्यमा साना तथा मझौला व्यवसाय गरिरहेका युवा तथा महिला उद्यमीलाई लक्षित गरी यो सुविधा ल्याइएको जनाएको छ । यस सेवाअन्तर्गत कर्जा लिन चाहने व्यवसायी नबिलको क्यूआर मर्चेन्टमा एकल नाममा दर्ता हुनुपर्ने र नबिल स्मार्ट बैकिङ लिनुपर्नेछ । त्यसका साथै अघिल्लो महिनामा पाँचवटा क्यूआर कारोबारबाट १० हजार बराबरको कारोबार भएको हुनुपर्ने तथा पछिल्लो चार सातामा हरेक साता एउटा कारोबार हुनुपर्ने बैंकले जनाएको छ । हामीले धितोबिनै क्यूआर मर्चेन्टहरूलाई डिजिटल कारोबार गर्न प्रोत्साहन गर्ने उद्देश्यले नेपालमा पहिलो पटक यो सुविधा ल्याएका हौं, बैंकका प्रमुख कार्यकारी अधिकृत ज्ञानेन्द्रप्रसाद ढुंगानाले भने । उनका अनुसार सुरुवाती चरणमा व्यवसायीले १ लाखसम्मको बिनाधितो कर्जा एक महिनाका लागि लिन सक्नेछन् ।"
केएनपी नेरोल्याकको 'पर्वसँगै रङमा दंग,काठमाडौं (कास) कान्साई पेन्ट्स जापानको सहायक कम्पनी केएनपीले चाडपर्वलाई लक्ष्य गर्दै पर्वसँगै रङमा दंग नामक अफर ल्याएको छ । यो अफर विशेषतः न्यूनतम ७५ हजार रुपैयाँको खरिदमा मान्य रहेको कम्पनीले जनाएको छ । यो चाडपर्वमा ग्राहकले तीनवटा विशेष उपहार पाउने कम्पनीको भनाइ छ । कम्पनीले उल्लिखित मापदण्ड पूरा गर्ने हरेक खरिदका लागि ट्राभल ब्यागसमेत उपलब्ध गराउँदै आएको छ । कम्पनीले चाडपर्वको अफरमा ५० जना ग्राहकलाई स्मार्टवाच उपलब्ध गराउने दाबी गरेको छ । साथै अन्तिममा एक जनालाई ५ लाखको बम्पर उपहार प्रदान गरिने जनाएको छ । उपहारको विजेता लक्की ड्रमार्फत तय गरिनेछ ।
स्प्राइटमा हरेक साता टीभी जित्ने मौका,काठमाडौं (कास) लाइमलेमन पेय पदार्थ स्प्राइटले प्रमोसनल क्याम्पेन स्प्राइटसँग जित्ने मौका ल्याएको छ । यस क्याम्पेनमार्फत उपभोक्तालाई हरेक घण्टा सामसङ ए ०३ एस स्मार्टफोन र हरेक साता ४३ इन्चको सामसङ टीभी जित्ने मौका प्रदान गरिएको कोकाकोलाले जनाएको छ । यो योजना स्प्राइटमा मात्र नभएर कोकाकोला र फ्यान्टाका पेट बोतलमा पनि लागू हुनेछ । यो क्याम्पेन कोकाकोला नेपालको अहिलेसम्मको सबैभन्दा ठूलो भएको कम्पनीको भनाइ छ । उपभोक्तासँग आफ्नो सम्बन्ध अझ नजिक बनाउन र उनीहरूलाई रमाइलो तथा यादगार क्षण प्रदान गर्ने प्रयासस्वरूप यो क्याम्पेन थालिएको कम्पनीले जनाएको छ । अफरमा सहभागी हुन उपभोक्ताले बोतलको प्रमोसनल लेबलमा रहेको क्यूआर कोड स्क्यान गरी त्यसको पछाडि भएको सिरियल नम्बर र आफ्नो मोबाइल नम्बर प्रदान गर्नुपर्ने हुन्छ ।
स्याङ्जाको बद्खोलामा टीभीएसको शोरुम,"काठमाडौं (कास) नेपालमा टीभीएस टु ह्विलरको वितरक जगदम्बा मोटर्सले स्याङ्जाको बद्खोलामा पूर्ण सुविधासहितको नयाँ शोरुम सञ्चालनमा ल्याएको छ । शोरुमबाट ग्राहकलाई टीभीएस मोटरसाइकल तथा स्कुटरको बिक्री, सेवा र स्पेयर पार्ट्स सहज रूपमा उपलब्ध गराइने जगदम्बा मोटर्सले जनाएको छ । टीभीएस ग्राहकलाई अझ राम्रो सेवा प्रदान गर्न सधैं प्रयासरत रहेको बतास इन्भेस्टमेन्ट कम्पनीका अध्यक्ष राजेश शर्माले बताए । प्रभावकारी र छिटो छरितो रूपमा सेवा दिन शोरुम थपिँदै लगेको उनको भनाइ छ । नेपालभर टीभीएसका १ सय ३२ भन्दा बढी डिलर सञ्चालनमा रहेका कम्पनीले जनाएको छ ।"
सिद्धार्थ र मोकोबीच डिजिटल भुक्तानी सम्झौता,"काठमाडौं (कास) सिद्धार्थ बैंक लिमिटेडले ग्राहकलाई डिजिटल माध्यम प्रयोग गरी विभिन्न सेवासुविधा प्रदान गर्ने उद्देश्यले मोको डिजिटल वालेटसँग सहकार्य गरेको छ । बैंकका ग्राहकले मोको डिजिटल वालेटमार्फत आफ्नो डेविट र क्रेडिट कार्ड सहज रूपमा लोड गरी मोबाइल टपअप, इन्टरनेट, विद्युत् तथा खानेपानीको बिल भुक्तानी, हवाईजहाजको टिकट भुक्तानीलगायतका सेवा प्रयोग गर्न सक्नेछन् । यसका अतिरिक्त ग्राहकले मोकोको एपमार्फत भिजा, यूपीआई, अलिपे, नेपालपे, खल्ती, आईएमईपे, प्रभुपे, क्यूपे जस्ता क्यूआर स्क्यान गरी वस्तु तथा सेवा खरिदबापतको बिल भुक्तानी गर्न सक्नेछन् ।"
टानमा बाँस्तोला,"काठमाडौं (कास) पदयात्रा व्यवसायीहरूको छाता संगठन ट्रेकिङ एजेन्सिज एसोसिएसन अफ नेपाल (टान) को अध्यक्षमा सोलुखुम्बुका नीलहरि बाँस्तोला विजयी भएका छन् । राजधानीमा सोमबार सम्पन्न वार्षिक साधारणसभामा भएको निर्वाचनमा बाँस्तोला प्रतिस्पर्धी माओवादीनिकट व्यवसायी रामप्रसाद सापकोटालाई हराउँदै अध्यक्षमा चुनिएका हुन् । पर्यटन क्षेत्रमा २८ वर्षदेखि कार्यरत बाँस्तोलाले ठमेलमा २२ वर्षदेखि एसियन हेरिटेज ट्रेक्स एन्ड ट्राभल नामको कम्पनी सञ्चालन गर्दै आएका छन् । वरिष्ठ उपाध्यक्षमा निवर्तमान महासचिव सरिता लामालाई हराउँदै कृष्णप्रसाद दाहाल चुनिएका छन् । त्यसैगरी प्रथम उपाध्यक्षमा प्रदीप पण्डित, द्वितीय उपाध्यक्षमा धनबहादुर गुरुङ र महासचिवमा विनोद सापकोटा निर्वाचित भएका छन् । सचिवमा होमनाथ भट्टराई, कोषाध्यक्षमा पुरुषोत्तम तिमिल्सेना, सहकोषाध्यक्षमा छिङदोर्ची शेर्पा निर्वाचित भएका छन् । टानको ८ सदस्यका लागि भएको निर्वाचनमा रामप्रसाद बञ्जरा, राजु अर्याल, गणेशबहादुर अधिकारी, कुमार लामा, नमिनाथ देवकोटा, सुवास भण्डारीलगायत चुनिएको टान निर्वाचन समितिले जनाएको छ ।"
आविष्कार केन्द्रलाई दुई लाख सहयोग,मोरङ (कास) न्याय समूहमा कार्यरत शाखा अधिकृतहरूले राष्ट्रिय आविष्कार केन्द्रका महावीर पुनलाई २ लाख ३ हजार ३ सय रुपैयाँ सहयोग मंगलबार हस्तान्तरण गरेका छन् । शाखा अधिकृत बालकृष्ण भट्टचनको नेतृत्वको न्याय सेवा समूह ०७८ का शाखा अधिकृतको भेलाले उक्त केन्द्रलाई मुलुकको आवश्यकताअनुसारको मेसिन र उपकरणका लागि उक्त सहयोग उपलब्ध गराएको उच्च अदालत विराटनगरमा कार्यरत अधिकृत रमेश खतिवडाले बताए ।
भारतको चासोबीच श्रीलंका पुग्यो 'चीनको जासुसी पानीजहाज,"एजेन्सीहरू (बेइजिङनयाँदिल्ली)  भारतीय चासोको बेवास्ता गर्दै चीनको एक पानीजहाज श्रीलंकाको हम्बनटोटा बन्दरगाहमा पुगेको छ । चिनियाँ जासुसी पानीजहाज युआन वाङ५ श्रीलंकाली जलक्षेत्रमा रहेका बेला कुनै काम नगर्ने सर्तमा छ दिनका लागि रोक्न दिइएको बन्दरगाह अधिकारीहरूको भनाइ छ । चीनको पछिल्लो पुस्ताको जासुसी पानीजहाजमध्ये युआन वाङ५ ले भूउपग्रहको अवस्थाबारे अध्ययन गर्न सक्छ । रोयटर्स समाचार संस्थाले विज्ञहरूलाई उद्धृत गर्दै उक्त पानीजहाज क्षेप्यास्त्र र अन्तरमहादेशीय बलिस्टिक क्षेप्यास्त्र प्रक्षेपणलाई पनि निगरानी गर्न सक्ने क्षमताको रहेको जनाएको छ । श्रीलंकाको विदेश मन्त्रालयका अनुसार उक्त पानीजहाज अगस्ट २२ सम्म हम्बनटोटा बन्दरगाहमा रहनेछ । उक्त बन्दरगाह चीनको व्यवस्थापनअन्तर्गत सञ्चालित छ । भारतले यसअघि उक्त पानीजहाज जासुसी गतिविधिमा प्रयोग हुन सक्ने भन्दै गम्भीर चासो व्यक्त गरेको थियो । भारतीय सञ्चारमाध्यमले युआन वाङ५ लाई विभिन्न प्रयोजनका लागि प्रयोग गर्न सकिने जासुसी पानीजहाज का रूपमा व्याख्या गरेका छन् । पानीजहाजको विशेषताबारे जानकारी सम्प्रेषण गर्ने वेबसाइटहरूले युआन वाङ५ लाई अध्ययन, अनुसन्धान र अनुगमनका लागि प्रयोग गर्न सकिने पानीजहाज भनेर उल्लेख गरेका छन् । हम्बनटोटा बन्दरगाहमा पुगेको पानीजहाजले त्यहाँ पुग्ने क्रममा भारतका सुरक्षा पूर्वाधारका विषयमा जासुसी गरेको वा करिब एक सातासम्म त्यहाँ रहँदा हुन सक्ने जासुसीका सम्भावनाबारे भारतीय सञ्चारमाध्यमले चासो व्यक्त गरेका छन् । श्रीलंकाले पानीजहाजलाई अगस्ट १६ देखि २२ सम्म बन्दरगाहमा रोकिन अनुमति दिएको जनाएको छ । चिनियाँ पानीजहाज युआन वाङ५ को विषयमा छिमेकी देशहरूको सुरक्षा र समन्वय प्रमुख प्राथमिकतामा रहेको छ, श्रीलंकाली विदेश मन्त्रालयद्वारा जारी विज्ञप्तिमा उल्लेख छ । श्रीलंका सरकार सम्बन्धित पक्ष र उनीहरूको स्वार्थको विषयप्रति गम्भीर रहेको मन्त्रालयले जनाएको छ । गत साता भारतीय विदेश मन्त्रालयका प्रवक्ता अरिन्दम बाग्चीले खासगरी सीमा र क्षेत्रीय सुरक्षाका विषयमा भारतले उचित निर्णय लिने जनाएका थिए । आफ्नो सुरक्षा र आर्थिक स्वार्थलाई सुरक्षित गर्नका लागि भारत सरकारले सबै विषयवस्तुलाई ध्यानपूर्वक हेरिरहेको छ, बाग्चीले भनेका थिए । भारतीय विदेश मन्त्रालयले गत जुलाईमा पनि पानीजहाजको योजनाबद्ध भ्रमणलाई निरीक्षण गरिरहेको उल्लेख गरेको थियो । भारतले उक्त पानीजहाजको यात्राबारे श्रीलंकासँग मौखिक रूपमै विरोध जनाएको समाचार संस्था रोयटर्सले जनाएको छ । त्यसको जवाफमा श्रीलंकाली विदेश मन्त्रालयले पानीजहाजले मागेको बन्दरगाहमा आश्रयका लागि चीनले गरेको अस्थायी रूपमा रोक्दै त्यसका लागि थप छलफल आवश्यक पर्ने जनाएको थियो । तर चीनले त्यसको प्रतिक्रियामा केही देशहरूले कथित सुरक्षा चासो भनेर श्रीलंकालाई दबाब दिने काम गरेको भन्दै उक्त कदम औचित्यहीन रहेको जनाएको थियो । यद्यपि, चीनले भारत वा अन्य कुनै देशको नाम भने उल्लेख गरेको थिएन । त्यसको केही दिनमा श्रीलंकाले युआन वाङ५ पानीजहाजलाई हम्बनटोटा बन्दरगाहमा केही दिनका लागि रहने अनुमति दिइएको जनाएको थियो । पछिल्लो समय गम्भीर आर्थिक संकटको सामना गरिरहेको श्रीलंकामा चीनको प्रभाव बढ्दो छ । चिनियाँ पानीजहाजका कारण भारतीय चासो पनि थपिएको छ । चीनले श्रीलंकालाई बेल्ट एन्ड रोड इनिसिएटिभ (बीआरआई) अवधारणाअन्तर्गत एसियामा पूर्वाधार विकासका लागि अर्बौं डलर ऋण उपलब्ध गराएको छ । यद्यपि, तीमध्ये कतिपय आर्थिक सहायता श्रीलंकाका लागि फाइदाजनक नभएको विज्ञहरूको भनाइ छ । सन् २०१७ मा चाइना मर्चेन्ट्स पोर्ट होल्डिङ्सले धेरैजसो सेयर आफूले लिएर हम्बनटोटा बन्दरगाह ९९ वर्षका लागि भाडामा लिएको थियो । उक्त बन्दरगाह निर्माणको ऋण तिर्न कोलम्बोले पछिल्ला वर्षमा निकै ठूलो संघर्ष गरिरहेको छ । श्रीलंकामा पछिल्लो समय गम्भीर आर्थिक संकट निम्तनुको प्रमुख कारणमध्ये हम्बनटोटा बन्दरगाह पनि एक भएको जनाइएको छ ।"
नदीमा पानी सुकेपछि युरोपमा ढुवानी समस्या,"पेरिस (कास) लामो समयदेखिको चर्को खडेरीका कारण युरोपका अधिकांश देशका नदीमा पानीको स्तर घट्दै गएपछि ढुवानीमा समस्या भएको छ । जर्मनीको राइन, फ्रान्सको सेन, रोन र ल्वार, इटालीको पो, बेल्जियमको एस्कोट र मास, बेलायतको थेम्स तथा नेदरल्यान्ड्सको मुसलगायतका मुख्य नदीमा पानीको स्तर नाटकीय रूपमा घट्न थालेपछि ढुवानीमा गम्भीर असर परेको हो । युरोपकै सबैभन्दा लामो दानुबे नदी युरोपेली मुलुकका १० देश भएर बग्छ । यसमा पानीको स्तर घट्दै गएपछि जर्मनी, अस्ट्रिया, स्लोभाकिया, हंगेरी, क्रोएसिया, सर्बिया, रोमानिया, बुल्गेरिया, माल्दोभाको जल यातायातमा समस्या परेको युरोपेली आयोगको संयुक्त अनुसन्धान केन्द्रले जनाएको छ । जर्मनीको राइन नदीमा पानीको स्तर घट्दै गएको र आगामी दिनमा गम्भीर रूपमा न्यून बिन्दुमा पुग्न सक्ने आकलन जर्मन अधिकारीहरूको छ । राइन नदीबाट हुने ढुवानी सवारीसाधनबाट हुनेभन्दा बढी रहेकाले नदीको पानी घट्दा त्यसले कोइला र पेट्रोललगायत ढुवानी गर्न झन् कठिन बनाउँदै लगेको छ ।रुसी ग्यासमा करिब ४० प्रतिशत निर्भर रहेको जर्मनी रुसले नर्ड स्ट्रिम१ पाइप लाइनबाट ग्यास आपूर्ति घटाइदिएपछि अप्ठ्यारोमा छ । अब नदीमा पानीको स्तर घटेर कोइला ढुवानीमा समेत असर परेपछि जर्मनीमा मात्रै नभई युरोपभरि नै ऊर्जा संकट बढ्ने देखिएको छ । जर्मनीको यातायात मन्त्रालयका प्रवक्ता टिम अलेक्जान्ड्रिनले राइन नदी समुद्रमा जोडिने स्थान काउबमा घाँटी साँघुरो र पानीको सतह कम भएपछि साना जहाजहरू मात्रै पार गर्न सम्भव छ । राइन नदीमा पानीको स्तर घट्दा नेदरल्यान्ड्सको जल यातायात र कृषिमा निकै ठूलो प्रभाव परेको जनाइएको छ । पछिल्लो समय फ्रान्स र इटालीले पनि उच्च खडेरीको सामना गरिरहेका छन् । इटालीको सबैभन्दा ठूलो पो नदीमा पानीको सतह ९ मिटरले घटेको छ । त्यस्तै, फ्रान्सको ल्वार नदी पैदलै हिँडेर तर्न सकिने भएपछि ढुवानी र सिँचाइमा गम्भीर असर परेको छ । जर्मनीमा ऊर्जाको संकट परेको र यातायात महँगो परिरहेका बेला नदीबाट हुने यातायातलाई असर परेपछि ऊर्जा संकट र मूल्यवृद्धि हुने क्यापिटल इकोनोमिक्सका युरोपेली प्रमुख अर्थशास्त्री एर्न्ड्यु कनिंघमको भनाइ छ ।नदीमा पानीको तह घटेपछि सर्बिया, इटाली, स्पेन, पोर्चुगलमा समेत असर पुगेको छ । सर्बियाका अधिकारीहरूले जलमार्गलाई गहिरो बनाउन र जहाजलाई सहज रूपमा चलाउन डेन्युब नदीको बालुवा निकाल्न थालेको बताएका छन् । युरोपेली आयोग संयुक्त अनुसन्धान केन्द्र (ईसीजेआरसी) ले हालको खडेरी ५ सय वर्षमा सबैभन्दा खराब हुन सक्ने चेतावनी दिएको छ ।"
"बाढीले ३१ को मृत्यु, कैयौं बेपत्ता","काबुल (एजेन्सी) अफगानिस्तानको उत्तरी क्षेत्रमा आएको बाढीका कारण कम्तीमा ३१ जनाको मृत्यु भएको छ । पर्वान प्रान्तमा मंगलबार आएको बाढीमा परी १७ जना घाइते भएका अधिकारीहरूले जनाएका छन् । बख्तर समाचार समितिले मृतकको संख्या बढ्न सक्ने जनाएको छ । बाढीमा परी अझै पनि दर्जनौं मानिस हराइरहेका खामा प्रेसले जनाएको छ । भीषण बाढीका कारण पर्वानबम्यान राजमार्गसमेत अवरुद्ध भएको छ । स्थानीय सञ्चारमाध्यमका अनुसार बाढीका कारण दर्जनौं घर र सयौं एकडमा लगाइएको बालीनाली समेत नष्ट भएको छ । भारी वर्षा र बाढीले पूर्वमा नान्गाहार प्रान्त र उत्तरमा पन्जसिर प्रान्तलगायत अन्य धेरै अफगान प्रान्तहरूलाई असर गरेको छ । स्थिति निकै भयावह बनेको छ । अर्को यस्तै विपद् रोक्न हामीले राष्ट्रिय र अन्तर्राष्ट्रिय सहयोगका लागि आग्रह गरेका छौं, कापिसा प्रान्तका सूचना तथा सञ्चार निर्देशक करिमुल्लाह वासिकले भने । अफगानिस्तानको नुरिस्तान प्रान्तमा दुई साताअघि आएको बाढीले ४० जनाभन्दा बढीको मृत्यु भएको थियो ।"
आगलागीबाट ६० घर नष्ट,"मस्को (एजेन्सी) रुसको रोस्तोभमा मंगलबार भएको आगलागीमा कम्तीमा ६० घर जलेर नष्ट भएका छन् । जंगलमा फैलिएको आगलागी अनियन्त्रित भएसँगै नजिकैको बस्तीमा असर पुगेको अधिकारीहरूले जनाएका छन् । आगलागीमा कुनै मानवीय क्षति नभएपनि कैयौं विस्थापित भएका अन्तर्राष्ट्रिय सञ्चार माध्यमहरूले जनाएका छन् । आगलागीले कम्तीमा तीनवटा गाउँ प्रभावित भएका आपतकालीन व्यवस्था मन्त्रालयले जनाएको छ । विस्थापितलाई राहत तथा सहयोगको आवश्यकता रहेको बताइएको छ । प्रभावितलाई अत्यावश्यक सेवा तथा सामग्री उपलब्ध गराउने कार्य भइरहेको अधिकारीहरूको भनाइ छ । आगलागी नियन्त्रणका लागि दुई अग्नि नियन्त्रक विमान, एउटा हेलिकोप्टर र ३ सयभन्दा बढी अग्नि नियन्त्रक खटिरहेका जनाइएको छ ।"
भारतको सहभागिता अन्योलमा,"(काठमाडौं)  अन्तर्राष्ट्रिय फुटबल महासंघ (फिफा) ले तेस्रो पक्षको हस्तक्षेप भएको भन्दै अखिल भारतीय फुटबल महासंघ (एआईएफएफ) लाई मंगलबार निलम्बन गरेपछि अर्को महिना काठमाडौंमा हुने छैटौं महिला साफ च्याम्पियनसिपमा भारतीय टिमको सहभागिता अनिश्चित बनेको छ ।फिफाले निलम्बन गरेसँगै भारतको राष्ट्रिय टिम तथा कुनै पनि उमेर समूहका टिम र कुनै पनि क्लबले औपचारिक रूपमा आयोजना गरिने अन्तर्राष्ट्रिय प्रतियोगितामा प्रतिस्पर्धा गर्न पाउने छैनन् । अन्तर्राष्ट्रिय फुटबलका कुनै पनि कार्यक्रममा भारतले प्रतिनिधि पठाउन र फिफा, एएफसी (एसियाली फुटबल महासंघ) बाट कुनै पनि प्रकारका सहायता लिन पनि पाउने छैन । त्यसैले अघिल्ला पाँचै संस्करणको उपाधि कब्जा गरेको भारतको महिला साफ च्याम्पियनसिप २०२२ मा सहभागिता अन्योलमा परेको हो ।कोभिड१९ महामारीले प्रभावित भएसँगै तीन वर्षपछि सञ्चालन हुन लागेको च्याम्पियनसिपबारे स्थानीय आयोजक अखिल नेपाल फुटबल संघ (एन्फा)का महासचिव किरण राईले भने, दक्षिण एसियाली फुटबल महासंघ (साफ) को कार्यसमिति बैठक बुधबार हुँदै छ, जहाँ दक्षिण एसियाली स्तरका महिलाका प्रतियोगिता साफ च्याम्पियनसिप, यू१५ र यू१७ लाई एजेन्डामा समावेश गरिएको छ । फिफाको निलम्बन कायम रहेसम्म साफ च्याम्पियनसिपमा भारतीय टिम आउन मिल्दैन । च्याम्पियनसिपमा भारतको सहभागिताबारे साफको बैठकले निर्णय गर्न सक्छ ।सन् २०१० मा बंगलादेशको कक्सबजारबाट सुरु भएको महिला साफ च्याम्पियनसिपमा लगातार पाँचपल्टै भारतले ट्रफी कब्जा गरेको छ । भारतले कुनै पनि खेल हारेको छैन । यसबीच पाँचै संस्करणमा नेपाली टिमलाई पराजित गर्ने पनि भारत नै हो । नेपाली टिम चारपल्ट फाइनल र एकपल्ट सेमिफाइनलमा हारेको छ । पछिल्लोपल्ट (सन् २०१९) मा विराटनगरमा सम्पन्न पाँचौं संस्करणको फाइनलमा घरेलु टिम नेपाललाई ३१ ले हराएर भारत च्याम्पियन भएको थियो । लगातार दोस्रोपल्ट नेपालमा सञ्चालन हुन लागेको च्याम्पियनसिपमा पाकिस्तान फुटबल महासंघमाथि लगाइएको प्रतिबन्ध फिफाले हटाइएसँगै साफमा सदस्य सातै देशका टिमले प्रतिस्पर्धा गर्ने निश्चित भएको थियो । समूह विभाजन र खेल तालिका पनि तय गरिएको थियो ।नेपाली स्ट्राइकर सावित्रा भण्डारी भारतको महिला लिग च्याम्पियन गोकुलम केरलामा अघिल्लो साता आबद्ध भएकी थिइन् । उनीसहित गोकुलम केरलाको टिम एएफसी वुमेन्स क्लब च्याम्पियनसिपमा सहभागी हुन उज्वेकिस्तान पुगिसकेको छ । अगस्ट २३२६ मा हुने च्याम्पियनसिपमा गोकुलमले स्थानीय क्लब सोग्दियना र इरानी टिम बम खातनविरुद्ध प्रतिस्पर्धा गर्नेछ । तर, एआईएफएफमाथि फिफाको निलम्बन कायम रहेमा गोकुलमले महिला क्लब फुटबलमा एसियाकै सबैभन्दा ठूलो प्रतियोगिता खेल्न पाउने छैन ।खासमा एआईएफएफका अध्यक्ष प्रफुल पटेलसहित कार्यसमितिको कार्यकाल डिसेम्बर २०२० मा सकिएको थियो । त्यसपछि पनि सोही कार्यसमितिले अन्तरिम रूपमा भारतीय फुटबल सञ्चालन गरिरह्यो । गत मे महिनामा सर्वोच्च अदालतले पटेल नेतृत्वको कार्यसमितिलाई बर्खास्त गर्दै प्रशासनिक समिति गठन गरिदिएपछि एआईएफएफमा तेस्रो पक्षको हस्तक्षेप भएको भन्दै फिफा र एएफसीले प्रतिनिधि पठाएर वार्ता गरी समस्या समाधान गर्ने प्रयास नगरेमा प्रतिबन्ध लगाउने चेतावनी पनि दिएको थियो । समस्या समाधान नभएपछि फिफाले मंगलबार एआईएफएफलाई निलम्बन गरेको हो । एआईएफएफको मुद्दामाथि सर्वोच्च अदालतले बुधबार सुनुवाइ गर्दै छ, जसको फैसला फिफालाई चित्तबुझ्दो भयो भने भारतीय फुटबलमाथिको निलम्बन हट्न सक्छ ।निलम्बन कायम रहेमा अक्टोबर ११३० मा हुने फिफा यू१७ विश्वकप २०२२ को आयोजना अधिकार गुमाउने छ र छनोट पा गरेका १६ देशको प्रतियोगिता अर्कै मुलुकमा हुनेछ । त्यस्तै, भारतको पुरुष राष्ट्रिय फुटबल टिमका लागि सेप्टेम्बरमा तय गरिएका भियतनाम र सिंगापुरविरुद्धका मैत्रीपूर्ण खेल रद्द हुने छन् । भारतीय टिमले उमेर समूहका साफ र एएफसीका प्रतियोगिता पनि गुमाउने छ । आईएसएल क्लब एटीके मोहन बगानले एएफसी कप २०२२ अन्तरक्षेत्रीय सेमिफाइनलको खेल गुमाउने छ । भारतका कुनै पनि क्लबल विदेशी खेलाडी अनुबन्ध गर्न पनि पाउने छैन । त्यसैले एआईएफएफमाथि फिफाको निलम्बन र त्यहाँको सर्वोच्च अदालतको सुनुवाइलाई चासोपूर्वक हेरिएको छ ।"
'बजबल मा डर मान्दैन दक्षिण अफ्रिका,"लन्डन (एएफपी) दक्षिण अफ्रिकाले बुधबार लर्ड्समा हुने पहिलो टेस्टमा इंग्ल्यान्डको सामना गर्दै छ । त्यसअघि कप्तान डिन एल्गरले आफूहरूलाई बजबल को कुनै चिन्ता नभएको दाबी गरेका छन् । इंग्ल्यान्डले कप्तान बेन स्टोक्स र प्रशिक्षक ब्रेन्डन म्याकलमको नेतृत्वमा आक्रामक सुरुआत लिएको छ । इंग्ल्यान्डले १७ टेस्टमा एकै जितमात्र निकालेको स्थितिबाट अविश्वसनीय रूपमा उत्कृष्ट प्रदर्शन गर्दै पछिल्ला चार टेस्ट जितेको छ । यसक्रममा इंग्ल्यान्डले विश्व च्याम्पियन न्युजिल्यान्डमाथि तीन टेस्टको शृंखला ३० ले जितेको थियो । त्यसपछि इंग्ल्यान्डले एजबास्टनमा भएको टेस्टमा भारतलाई ७ विकेटले हराएको थियो । यस जितका लागि उसले ३ सय ७८ रनको लक्ष्य सफलतापूर्वक पछ्याएको थियो । बजबल ले प्रशिक्षक म्याकलमको उपनामको प्रतिनिधित्व गर्ने गर्छ । उनी आएयता रातो बलबाट खेलिने पाँच दिनको टेस्ट क्रिकेटबारे सोच नै फेरिएको छ । तर इंग्ल्यान्डले तय गरेको अति आक्रामक रणनीति जुनसुकै परिस्थितिमा सफल हुनेछ वा हुने छैन, त्यसबारे भने अझै प्रश्न छ । विशेषतः दक्षिण अफ्रिकको पेस आक्रामण निकै बलियो रहेको छ । यस टिमविरुद्ध इंग्ल्यान्डको यो रणनीति परीक्षाबाट गुज्रिने छ । इंग्ल्यान्डले जसरी खेल्न थालेको छ, त्यसमा मलाई पटक्कै पनि रूचि छैन । यो यस्तो शैली हो, कुनै पनि समय जुन कुनै टिमको पक्षमा मोडिन सक्छ । इंग्लिस ब्याटरले कसरी हाम्रा बलरको सामना गर्नेछन्, त्यो हेर्नलायक हुनेछ ।टेस्टको पूर्वसन्ध्यामा बोल्दै इंग्लिस बलर जेन्स एन्डरसनले भने आफ्नो रणनीतिको बचाउ गरेका छन् । उनी सकारात्मक सोचले खेल्ने नीतिका समर्थक हुन् । भन्छन्, अहिले हाम्रो रणनीति जुन प्रकारको छ, त्यसमा शंका आवश्यक छैन । हामी कुनै पनि लक्ष्य पछ्याउन सक्षम छौं भने जस्तै परिस्थितिमा विकेट लिन सक्षम नै छौं ।दुवै टिम बलिङमा बलियो देखिएको छ । यसको ठीक विपरीत ब्याटिङमा केही कमजोरी छ । विशेषतः प्रारम्भिक ब्याटर जोडीमा दक्षिण अफ्रिका बलियो छ । एल्गर आफैं प्रारम्भिक ब्याटर हुन् । उनको नेतृत्वमा ९ टेस्टमध्ये ७ खेलमा दक्षिण अफ्रिका विजयी छ । इंग्ल्यान्ड भने लयमा रहेका ब्याटर जो रुट र जोनी बेरिस्टोमा निर्भर हुनेछ ।"
ओब्रायनको संन्यास,"डब्लिन (एएफपी) आयरल्यान्डका अलराउन्डर केभिन ओब्रायनले मंगलबार अन्तर्राष्ट्रिय क्रिकेटबाट संन्यास घोषणा गरेका छन् । यसै वर्ष अस्ट्रेलियामा हुने ट्वान्टी२० विश्वकपका लागि आयरल्यान्ड टोलीमा पर्ने सम्भावना नदेखेपछि उनले आफ्नो सक्रिय खेलाडी जीवन टुंग्याउने घोषणा गरेका हुन् । आफ्नो १६ वर्षको अन्तर्राष्ट्रिय खेलाडी जीवनमा ओब्रायनले ३ टेस्ट, १ सय ५३ एकदिवसीय अन्तर्राष्ट्रिय र १ सय १० ट्वान्टी२० अन्तर्राष्ट्रिय खेल खेलेका छन् । त्यसबाहेक उनले इंग्लिस काउन्टी र विश्वभरका विभिन्न फ्रेन्चाइज लिग खेलेका थिए । ३८ वर्षे उनलाई सन् २०११ को विश्वकपमा देखाएको साहसिक प्रदर्शनका कारण विशेष याद गर्ने गरिन्छ । भारतमा उनले इंग्ल्यान्डविरुद्ध ५० बलमै शतक बनाएका थिए । विश्वकप क्रिकेटमा यो अहिले सबैभन्दा कम बल खेलेर बनाइएको शतक हो । उनको त्यो प्रयासमा आयरल्यान्डले इंग्ल्यान्डलाई पराजित गरेर सनसनी मच्चाएको थियो । डब्लिनमा जन्मिएका ओब्रायनले आयरल्यान्डबाट सबैखाले संरचनामा गरेर कुल ९ हजार ४८ रन बनाए । उनी आयरल्यान्डबाट टेस्ट क्रिकेटमा शतक बनाउने पहिलो खेलाडी हुन् । उनले २०१८ मा पाकिस्तानविरुद्ध दोस्रो इनिङ्समा १ सय १८ रन बनाएका थिए । उनले कुल २ सय ७६ विकेट लिए । आफ्नो भाइ निलसँगै लामो समय आयरल्यान्डबाट खेलेका उनले समाजिक सन्जाल ट्विटरमा भनेका छन्, १६ वर्ष खेलेपछि म आफ्नो सक्रिय खेलाडी जीवन टुंग्याउन गइरहेको छु । मैले आफ्नो राष्ट्रबाट ३ सय ८९ खेल खेलें ।अस्ट्रेलियामा हुने विश्वकपबाट मैले आफ्नो खेलाडी जीवन टुंग्याउने विश्वास लिएका थिएँ, तर गत वर्षको विश्वकपपछि नै मलाई टोलीमा राखिएको छैन । मलाई छनोटकर्ता र व्यवस्थापनको विचार अर्कै रहेछ जस्तो लाग्यो, उनले अगाडि भनेका छन्, आयरल्यान्डबाट खेलेको प्रत्येक मिनेटमा म रमाएको छु । मैदानभित्र मैले धेरै साथी बनाएको छु । राष्ट्रिय टोलीबाट खेल्दाका मसँग धेरै खुसीका क्षण छन् ।आयरल्यान्डका कप्तान एन्ड्रयु बालबिर्नीले ओब्रायनसँग खेल्न पाउँदा आफूलाई भाग्यमानी सम्झन्छन् । ओब्रायनले प्रशिक्षणतर्फ हात हाल्ने संकेत गरेका छन् । २०१९ मा उनले नेपाल आएर काठमाडौं किंग्स इलेभेनबाट ईपीएल खेलेका थिए ।"
ललितपुर फाइनलमा,काठमाडौं (कास) ललितपुर हाइले मंगलबार आईएसए नेपाललाई ५०२६ स्कोर पराजित गर्दै प्रथम राष्ट्रिय खुला बास्केटबल प्रतियोगिताको महिलातर्फ फाइनलमा स्थान तय गरेको छ । आयोजक नखिपोट युथ क्लबको हलमा ललितपुरको जितेमा ममता गुरुङ र अस्मिता थापाले १३१३ स्कोर गरेका थिए । आईएसएले लगातार दोस्रो हार बेहोरेपछि आयोजक नखिपोट फाइनल पुग्न सफल भयो । ४ टिम सहभागी राउन्ड रोबिन लिगमा अब ललितपुर र नखिपोटको खेलले समूह विजेता टुंगो लगाउने छ । पुरुषमा रोयलले कीर्तिपुरलाई ७७६३ ले हराउँदा निकेश मगरले २६ स्कोर गरे ।
आरिस विजयी,"काठमाडौं (कास) कान्तिपुर भ्याली पिङपङ क्लबका आरिस महर्जन मंगलबार गड स्पिनका मनीष खरेललाई हराएर १६ औं हरेराम जोशी मेमोरियल खुला टेबलटेनिस प्रतियोगिता मेन्स सिंगलमा विजेता बनेका छन् । फाइनलमा आरिसले मनीषलाई ३२ सेट (४११, ८११, ११६, ११५, ११८) ले हराएका थिए । एपीएमका आशिष मेहता र कीर्तिपुरका जयराम महर्जन संयुक्त तेस्रा भए । महिला भेट्रानतर्फ डिल्लीबजारकी इन्दिरा पराजुलीले रोटरी क्लबकी सम्झना पोखरेललाई ११६, ११८, ९११, ११७ ले हराएर उपाधि जितिन् । यशोधा घिमिरे र विपना घिमिरे तेस्रा भए ।"
सुमनलाई प्रायोजन,काठमाडौं (कास) लनर्स इन्स्टिच्युट एन्ड कन्सल्टेन्सीले कराते खेलाडी सुमन तिमल्सिनालाई ब्रान्ड एम्बासडर बनाएको छ । सुमन र लनर्सका प्रबन्ध निर्देशक सुदीप छत्कुलीबीच सम्झौतापत्रमा मंगलबार हस्ताक्षर भएको छ । सम्झौताअनुसार लनर्सले सुमनलाई १ वर्षका लागि अन्तर्राष्ट्रिय प्रतियोगितामा सहभागी हुँदा हवाई टिकट प्रायोजन गर्नेछ । सुमनले विभिन्न अन्तर्राष्ट्रिय प्रतियोगितामा पदक जितेका छन् ।
ग्रिनफिल्डको जित,"काठमाडौं (कास) आयोजक ग्रिनफिल्ड नवौं अन्तरस्कुल बास्केटबलको सिनियर ब्वाइजमा क्वाटरफाइनल पुगेको छ । घरेलु कोर्टमा ग्रिनफिल्डले नेरिकलाई ३७२९ ले हरायो । ग्रिनफिल्डका अर्जुन बस्नेतले १६ स्कोर जोडे । सिनियर ब्वाइजमै जेनिथ, ग्रिनल्यान्ड, रेडिअन्ट, ब्राइट होराइजन, किङडम हिमालय र हार्टल्यान्ड विजयी भई क्वाटरफाइनल पुगे ।"
आयशा पारा प्रशिक्षक,काठमाडौं (कास) १३ औं दक्षिण एसियाली खेलकुद (साग) की दोहोरो स्वर्ण विजेता आयशा शाक्यले पारा तेक्वान्दो लेभल टु प्रशिक्षक कोर्स उत्तीर्ण गरेकी छन् । विश्व पारा तेक्वान्दोले अगस्ट १४ देखि १६ सम्म आयोजना गरेको १८ औं विश्व पारा तेक्वान्दो कोच सर्टिफिकेसन अनलाइन कोर्स लेभल टु उत्तीर्ण गरेकी हुन् । यसअघि आयशाले सन् २०२० को अक्टोबरमा लेभल वान कोर्स उत्तीर्ण गरेकी थिइन् ।
