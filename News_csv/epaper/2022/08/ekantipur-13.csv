शीर्षक,विवरण
मिटरब्याजी खोज्न सरकारले बल्ल बनायो कार्यदल,"(काठमाडौं)मिटरब्याजबाट उत्पन्न अपराध नियन्त्रण तथा सुदखोरको पहिचान एवं छानबिन गर्न सरकारले गृह मन्त्रालयका सहसचिव भीष्म भुसालको संयोजकत्वमा कार्यदल गठन गरेको छ । कार्यदललाई एक महिनाभित्र प्रतिवेदन बुझाउन भनिएको छ । गृहमन्त्री बालकृष्ण खाँणले शुक्रबार मन्त्रीस्तरीय निर्णयबाट प्रहरीको केन्द्रीय अनुसन्धान ब्युरोका एसएसपी दिनेश आचार्य, गृह मन्त्रालयका उपसचिव श्रीकृष्ण पौडेल, काठमाडौं उपत्यका अपराध अनुसन्धान कार्यालयका एसपी कृष्णप्रसाद कोइराला, राष्ट्रिय अनुसन्धान विभागका उपअनुसन्धान निर्देशक मुकुन्द मरहट्ठा सदस्य र सीआईबीका डीएसपी रोशन खड्का सदस्यसचिव रहेको कार्यदल गठन गरेका हुन् । पश्चिम नवलपरासीका मिटरब्याजीबाट पीडितहरू नौ दिनअघिदेखि काठमाडौंको माइतीघरमा धर्ना दिइरहेका छन् । त्यसबारे विभिन्न सञ्चारमाध्यममा समाचार प्रकाशित भएपछि शुक्रबार बिहान प्रधानमन्त्री शेरबहादुर देउवाले गृहमन्त्री बालकृष्ण खाँणसहित सुरक्षा निकायका उच्च अधिकारीहरूलाई बोलाएर मिटरब्याजी सुदखोर पीडितहरूको विषयमा अनुसन्धान गरी दोषीलाई कारबाहीको दायरामा ल्याउन निर्देशन दिएका थिए । त्यसपछि गृहमन्त्री खाँणले सहसचिव भुसालको संयोजकत्वमा ६ सदस्यीय कार्यदल गठन गरेका हुन् । कार्यदल गठन भएकै दिन सरकारी अधिकारी र नवलपरासीका मिटरब्याजपीडितबीच शुक्रबार नै छलफल भएको छ । तर, आफू न्याय नपाई घर नफर्कने अडानमा रहेको मिटरब्याजपीडितले अडान राखेका छन् । वार्तामा सरकारी कार्यदलले प्रमाण संकलन र अनुसन्धान अगाडि बढाउने आश्वासन दिँदै घर फर्किन आग्रह गरे पनि पीडितहरूले यसअघि सरकारसँग सम्झौता गरेर फर्किंदा धोका पाएकाले यस पटक न्याय पाएपछि मात्रै घर फर्कने अडान लिएका हुन् । कार्यदललाई स्थलगत अध्ययन गरी कारण र समाधानका उपाय पहिचान गर्ने, मिटरब्याज अपराधमा संलग्न व्यक्तिलाई कारबाहीको दायरामा ल्याउन अन्तरनिकाय समन्वय र सहकार्य गर्ने, आगामी दिनमा यस्ता अपराध हुन नदिन अपनाउनुपर्ने उपायलगायत सिफारिस गर्ने कार्यादेश छ ।मिटरब्याजपीडित संघर्ष समितिका संयोजक रामसुरत गुप्तले उधारो सहमति गरेर घर नफर्किने बताए । उहाँहरूले घर जानुस्, प्रधानमन्त्रीजी आफैंले चासो दिनुभएपछि कार्यदल गठन भएको हो, अब अनुसन्धान गर्छौं भन्नुभयो, गुप्तले भने, तर एक पटक धोका खाइसकेका छौं । अब रित्तो हात फर्किंदैनौं, कार्यदलले साँच्चिकै अनुसन्धान गर्न खोजेको भए सँगै जाऔं भनेर प्रस्ताव गरेका छौं । कार्यदलमा नराखिएकोमा पनि संघर्षरत मिटरब्याजपीडितले असन्तुष्टि जनाएका छन् ।सरकारले हाम्रो माग सम्बोधन गर्न कार्यदल बनाएको छ, तर त्यो कार्यदलमा हाम्रो आफ्नै प्रतिनिधि नहुने कुरा मान्य छैन, गुप्तले भने, हामीलाई पनि त्यसको अनुसन्धान प्रक्रियामा सहभागी गराइनुपर्छ । संयोजक भुसालले पीडितहरूका कुरा सुन्ने र छलफल गर्ने काम भएको बताए । उहाँहरूले बताएअनुसार समस्या एकदमै जटिल छ । हामीले उहाँहरूको समस्याको संवेदनशीलता बुझेर काम गर्ने प्रतिबद्धता जनाएका छौं, भुसालले भने, यो अपराध हो, हामीले सबै प्रक्रियाहरू सार्वजनिक गर्ने कुरा हुँदैन । तर, आजैदेखि प्रमाण संकलन थालिसकेका छौं । सम्भवतः अर्को हप्ता फिल्डमै जान्छौं र अनुसन्धान गर्छौं ।कार्यदलले काम थालिसकेको र अब पीडितहरूलाई आफूले घर जान आग्रह गरेको उनले बताए । यसअघि असारमा १५ दिनसम्म धर्ना दिएपछि पनि सरकारले पीडितहरूको समस्या सुनुवाइ भएको भन्दै अनुसन्धान गर्ने आश्वासन दिएर घर फर्काएको थियो । तर, त्यसबेला सहमति गरेबमोजिम सरकारले काम नगरेपछि पीडितहरू पुनः काठमाडौंमा आएर धर्ना सुरु गरेका हुन् । यस पटक नवलपरासीका पाँच पालिकाका किसानहरू मिटरब्याजीविरुद्ध आन्दोलन गर्न काठमाडौं आएका छन् ।"
रुस्दीमाथि मञ्चमै आक्रमण,(न्युयोर्क)विश्व प्रसिद्ध लेखक सलमान रुस्दीमाथि अमेरिकाको राजधानी न्युयोर्कमै छुरा प्रहार भएको छ । शुक्रबार बिहान न्युयोर्कमा आयोजित कार्यक्रममा रुस्दीको घाँटीमा एक व्यक्तिले छुरा प्रहार गरेको न्युयोर्क प्रहरीलाई उद्धृत गर्दै अन्तर्राष्ट्रिय सञ्चारमाध्यमले जनाएका छन् । रुस्दीलाई हेलिकोप्टरबाट तत्कालै नजिकैको अस्पतालमा लगिएको थियो भने आक्रमणकारीलाई प्रहरीले हिरासतमा लिएको छ । आक्रमणपछि रुस्दी मञ्चबाट ढलेका थिए । अन्य मानिस मञ्चमा पुगेर उनलाई उठाउँदै गरेको तस्बिर सामाजिक सञ्जालमा छाएको छ । भारतमा जन्मिएका उपन्यासकार रुस्दी सन् १९८१ मा प्रकाशित कृति मिडनाइट चिल्ड्रेन बाट चर्चित बनेका हुन् । उक्त किताब बेलायतमा मात्रै १० लाख प्रति बिक्री भएको थियो । यही किताबका लागि उनले प्रतिष्ठित बुकर अवार्डसमेत जितेका थिए । ७५ वर्षीय रुस्दीले हालसम्म चार पुस्तक लेखेका छन् । सन् १९८८ मा लेखेको द सटानिक भर्सेस का कारण उनी ९ वर्षसम्म भूमिगत बस्न बाध्य भएका थिए । पुस्तकले इस्लाम धर्मको अनादर गरेको भन्दै उनीविरुद्ध फतवा जारी गरिएको थियो । पुस्तक आएको एक वर्षपछि इरानका तत्कालीन सर्वोच्च नेता अयोतोल्लाह रुहोल्लाह खोमिनीले रुस्दीको हत्या गर्न आह्वान गर्दै टाउकाको मूल्य ३० लाख अमेरिकी डलर तोकेका थिए । पुस्तक प्रकाशित भएपछि भएको हिंसात्मक प्रदर्शनमा पुस्तकका अनुवादकसहित दर्जनौं मानिस मारिएका थिए ।
१ लाख २० हजार म्यादी प्रस्ताव,"(काठमाडौं)प्रतिनिधिसभा र प्रदेशसभा निर्वाचनका लागि १ लाख २० हजार म्यादी प्रहरी भर्नाको प्रस्ताव गरिएको छ । मंसिर ४ का लागि तोकिएको निर्वाचन सुरक्षार्थ प्रहरी प्रधान कार्यालयले म्यादी भर्नाको प्रस्ताव गृह मन्त्रालयमा पेस गरेको हो । म्यादी प्रहरीको कार्यअवधि ४० दिन राख्न पनि प्रस्ताव गरिएको छ । प्रहरी महानिरीक्षक धीरजप्रताप सिंहले गएको स्थानीय तह निर्वाचनमा भन्दा बढी संख्यामा म्यादी प्रहरी भर्ना गर्न आवश्यक देखिएको र सोही अनुसार संख्या निर्धारण गरेर गृह मन्त्रालयमा पेस गरिएको बताए । बिहीबार प्रहरी प्रधान कार्यालयमा आयोजित पत्रकार सम्मेलनमा उनले भने, प्रतिनिधिसभा र प्रदेशसभा सदस्य चयनका लागि मतपेटिका छुट्टाछुट्टै हुने भएर त्यसको सुरक्षामा म्यादीको संख्या पनि बढाउनुपर्ने देखिन्छ । यसअघिका निर्वाचनमा खटिएका म्यादी र पूर्वसुरक्षाकर्मीलाई पहिलो प्राथमिकतामा राखिने उनको भनाइ छ ।आगामी निर्वाचनमा सेना, प्रहरी र सशस्त्र प्रहरीका पौने २ लाख सुरक्षाकर्मी खटाउने गरी सुरक्षा निकाय आआफ्ना कार्ययोजना निर्माणमा जुटेका छन् । वैशाख ३० मा सम्पन्न स्थानीय निर्वाचन सुरक्षामा ७१ हजारभन्दा बढी सेना, करिब ६२ हजार प्रहरी, ३२ हजार सशस्त्र प्रहरी बल (एपीएफ) र १ लाख म्यादी प्रहरी खटाइएको थियो । जवानको मासिक आधारभूत तलबमान २२ हजार ६ सय ६० रुपैयाँका आधारमा म्यादीका लागि ४० दिनको एकमुष्ट ३० हजार २ सय ४० रुपैयाँ, पोसाकभत्तावापत ६ हजार रुपैयाँ, रासन भत्ताबपत एकमुष्ट ७ हजार २ सय रुपैयाँ र यातायात भाडाबाट एक पटकका लागि १ हजार रुपैयाँ उपलव्ध गराउने गरी सुविधा निर्धारण गरिएको थियो । आगामी निर्वाचनमा पनि त्यसलाई नै आधार मानेर म्यादी भर्ना गर्न प्रहरीको प्रस्ताव छ । साउन १ बाट सबै राष्ट्रसेवक कर्मचारीको तलब १५ प्रतिशतले वृद्धि भएका कारण म्यादीको तलब पनि सोहीअनुसार निर्धारण हुनुपर्ने उल्लेख छ । वृद्धि तलबमानअनुसार जवानको मासिक आधारभूत तलब ३ हजार ३ सय ९९ रुपैयाँ वृद्धि भएर २६ हजार ५९ रुपैयाँ पुगेको छ । प्रस्तावित संख्याअनुसार म्यादी भर्ना भए १ लाख २० हजार म्यादीका लागि एक महिनाको पारिश्रमिकमा मात्रै ३ अर्ब १२ करोड रुपैयाँभन्दा बढी खर्च गर्नुपर्छ । रासनभत्ता, पोसाक सुविधालगायत जोड्दा ४० दिनका म्यादीका लागि मात्रै पौने ६ अर्ब रुपैयाँ जति खर्च हुनेछ । गृह मन्त्रालयका अनुसार गत स्थानीय चुनावमा १ लाख, आम निर्वाचन २०७४ मा करिब ९८ हजार र त्यही वर्षको स्थानीय निर्वाचनमा ७५ हजार तथा २०७० मंसिरमा भएको दोस्रो संविधानसभा निर्वाचनमा ४५ हजार म्यादी प्रहरी भर्ना भएका थिए ।यसैबीच, निर्वाचन सुरक्षार्थ नेपाल प्रहरी र सशस्त्रले केन्द्रदेखि जिल्ला तहसम्मै निर्वाचन सेल गठन गरेका छन् । प्रहरी प्रधान कार्यालयले कार्य विभाग प्रमुख सहकुलबहादुर थापा र सशस्त्र प्रहरीले कार्य तथा सीमा विभाग प्रमुख चन्द्रप्रकाश (सीपी) गौतमको नेतृत्वमा सेल बनाएका हुन् । केन्द्रीय निर्वाचन सेल मातहत दुवै निकायले सात प्रदेश र उपत्यकास्थित आफ्ना संयन्त्रसँगग समन्वय गर्न छुट्टाछुर्ट्टै डेस्क गठनको तयारी छ । नेपाली सेनाले पनि सुरक्षा तयारी र व्यवस्थापनको काम अघि बढेको जनाएको छ । हालै सम्पन्न स्थानीय तह र यसअघिका आम निर्वाचनको समेत अनुभवलाई आधार मानेर तयारी भइरहेको छ, प्रवक्ता सहायकरथी नारायण सिलवालले कान्तिपुरसँग भने, सरकारबाट उपयुक्त समयमा निर्णय हुनेबितिकै जिम्मेवारी र कार्यक्षेत्रमा तैनाथ हुन्छौं । सेनाले निर्वाचन सुरक्षा तयारीका लागि युद्धकार्य महानिर्देशक (उपरथी) को नेतृत्वमा केन्द्रीय निर्वाचन सेल गठनको तयारी गरेको छ । यसबाहेक निर्वाचन सुरक्षा कार्ययोजनाको मस्यौदा निर्माण गर्न गृह मन्त्रालयले सुरक्षा तथा समन्वय महाशाखा प्रमुख फणीन्द्रमणि पोखरेलको संयोजकत्वमा चारवटै सुरक्षा निकायका प्रतिनिधि सम्मिलित संयन्त्र गठन गरिसकेको छ । निर्वाचन आयोगले पनि आयुक्त इश्वरी पौडेलको संयोजकत्वमा निर्वाचन सुरक्षा उच्चस्तरीय समिति बनाएको छ । सोही समितिले गृह र रक्षा मन्त्रालय तथा चारवटै सुरक्षा निकायका प्रमुखसँग निर्वाचन सुरक्षा व्यवस्थापनसम्बन्धी समन्वय र सहजीकरण तथा कार्ययोजना बनाउनेछ । त्यसपछि मतदान स्थल, मतदान केन्द्र, सुरक्षा अवस्था र त्यसका आधारमा जोखिमको विश्लेषण गरी सुरक्षाकर्मी परिचालनको खाका बन्नेछ । त्यसअघि गृहमन्त्री अध्यक्ष रहेको केन्द्रीय सुरक्षा समितिले सुरक्षा योजना स्वीकृत गरी मन्त्रिपरिषद्बाट अनुमोदन गराएर निर्वाचन आयोगलाई पठाउने अभ्यास छ ।"
दलदलमा गैंडा,"राष्ट्रिय निकुञ्ज तथा वन्यजन्तु संरक्षण विभागका महानिर्देशक महेश्वर ढकालले गैंडाको मृत्यु सम्बन्धमा मन्त्रालयले छानबिन समिति गठन गरेको र प्रतिवेदन दिएपछि मात्रै थप बन्न सकिने बताए । हाल विभागले वन्यजन्तुको बासस्थान व्यवस्थापन कार्यविधि बनाइरहेको उनले जानकारी दिए । गैंडाको मृत्युसम्बन्धीको छानबिन समितिले दिने प्रतिवेदनपछि बाहिर आउन सक्ने उनको भनाइ छ । चितवनमा गैंडाको मारिएको बारेमा वन तथा वातावरणमन्त्री प्रदीप यादवले विभागका उपमहानिर्देशक वेदकुमार ढकालको संयोजकत्वमा छानबिन समिति गठन गरेका थिए । सरकारले यसअघि ०७७ सालमा गैंडा मृत्यु सम्बन्धमा छानबिन समिति पनि गठन गरेको थियो । उक्त समितिले नारायणी नदीमा पानीको बहाब अगाडि नै घाँसे मैदान व्यवस्थापन गर्न सुझाव दिएको थियो । तर कार्यान्वयन भएको छैन । निकुञ्जका वार्डेन आचार्यले सार्वजनिक खरिद नियमावली र सरकारी नियमका अनुसार ढिलो भइरहेको बताए । यस्तै, समितिले गैंडाको आवागमन हुने स्थान, विचरण क्षेत्रमा नियमित गस्ती बढाउन सुझाव दिएको थियो । त्यो सुझाव पनि कार्यान्वयन भएको छैन । गैंडाहरू एकै ठाउँमा बसेर चरिचरण गरिरहेकाले क्षति हुन नदिनका लािग उपयुक्त स्थानमा अनुकूल समयमा स्थानान्तरण गर्न पनि सुझाव दिएको थियो । यस्तै, प्रत्येक पोस्टले आफ्नो कार्य क्षेत्रभित्र पर्ने गैंडा विचरण गर्ने पानीघोल, पोखरी, घाँसे मैदानलगायत संवेदनशील बासस्थान पहिचान गरी नियमित रूपमा ती क्षेत्रहरूको गस्ती तथा निगरानी गर्न सुझाव दिएको थियो । तर कार्यान्वयन भएको छैन । निकुञ्ज क्षेत्रभित्र गरिने गस्ती तथा निगरानी बाटो भएको ठाउँमा मात्रै जाने तर मुख्य वन क्षेत्रभित्र नगरिने भएकाले जानकारी ढिलो आउने गरेको छ । यस्तै, हात्तीको प्रयोग गर्न पनि समितिले सुझाव दिएको थियो तर पर्याप्त संख्यामा हात्ती नहुँदा समस्या भएको निकुञ्जले जनाएको छ । समितिले गैंडाको निगरानी बढाउन सुझाव दिँदै घाँसे मैदान व्यवस्थापन ठूलो क्षेत्रमा गर्नुभन्दा अघि सानो ठाउँमा करिब ५ हेक्टरको प्लटहरू बनाएर फरकफरक समयमा गर्न पनि सुझाव दिएको छ । गैंडाको मृत्यु रोक्नका लागि बाढीबाट जोगिने ढिस्कोहरू बनाउने सुझाव पनि दिएको थियो तर कार्यान्वयन पक्ष फितलो हुँदा मृत्युदर बढिरहेको संरक्षणकर्मीहरूको भनाइ छ ।"
बढे हात्ती,"(झापा)करिब १५ वर्षअघि सन् २००८ मा डेढ सय हाराहारीमा रहेको हात्तीको संख्या अहिले दोब्बरभन्दा बढी पुगेको छ । देशभर हात्तीको संख्या ४ सयभन्दा बढी छ । मानवहात्ती द्वन्द्वका बाबजुद पनि संख्या बढ्नु सकारात्मक रहेको संरक्षणकर्मीहरू बताउँछन् । हात्ती अनुसन्धाता अशोक रामका अनुसार देशभर करिब २ सय २७ वटा रैथाने हात्ती छन् । नेपालमा विभिन्न राष्ट्रिय निकुञ्ज तथा वन्यजन्तु आरक्ष क्षेत्रमा १ सय ७६ घरपालुवा हात्ती रहेको रामको अनुसन्धानले देखाउँछ । उनले भारतको गुजरातस्थित सौराष्ट्र युनिभर्सिटीबाट हात्तीको संख्या, बासस्थान र मानवसँगको सम्बन्धका विषयमा विद्यावारिधि गरेका हुन् । उनका अनुसार ९९ वटा हात्ती सरकारी तवरबाट र ७७ हात्तीलाई निजी रूपमा पालिएको छ । १ सय २० देखि १ सय ५० वटा हात्ती भारततिरबाट आउने गरेका छन् । खासगरी झापा र बर्दियामा आप्रवासी हात्ती आउने गरेका छन् । भारतको पश्चिम बंगालमा हाल करिब ६ सय हात्ती छन् । ती हात्ती खास गरी झापा आएर रैथाने हात्तीसँग मिसिने गरेको पनि पाइएको छ । हात्ती संरक्षणकर्मी शंकर लुइँटेलले भने, कतिपय यतै मिसिन्छन्, कतिपय भने फर्किन्छन् । रामले गरेको अध्ययनअनुसार सबभन्दा बढी बाँकेबर्दिया राष्ट्रिय निकुञ्ज क्षेत्रका करिडोरमा १ सय १३ हात्ती छन् । चितवनपर्सा क्षेत्रमा ४५, शुक्लाफाँटामा २६, झापामा १९ र कोसीमा १६ वटा हात्ती छन् । पछिल्लो २० वर्षमा ३९ वटा हात्ती मारिएका छन् । जसमध्ये ३४ विद्युतीय झड्काका कारण र ६ वटा गोली प्रहारका कारण मारिएका हुन् । झापामा मात्रै १५ वर्षमा १५ वटै हात्ती मारिए । देशका २० जिल्लामा जारी मानवहात्ती द्वन्द्वको चपेटामा परेर २ सय ७४ जना सर्वसाधारणले ज्यान गुमाएका छन् । सबभन्दा बढी झापामा ४१ तथा कम महोत्तरी र नवलपरासीमा ११ जनाले ज्यान गुमाएका छन् । रामका अनुसार झापापछि मध्यवर्ती क्षेत्र बर्दियामा हात्ती आक्रमणबाट ४० जनाको ज्यान गएको छ । त्यस्तै चितवनमा २६, सप्तरीमा २३, पर्सामा २१, बारामा २०, सिरहा र उदयपुरमा १६१६, सुनसरीमा १५ जनाले ज्यान गुमाएका छन् । सिन्धुली र धनुषामा ९९, मोरङमा ८, रौतहटमा ७, सर्लाही, मकवानपुर र कञ्चनपुरमा ५५, इलाममा ४ र बाँकेमा २ जनाको हात्ती आक्रमणबाट मृत्यु भएको छ । २० जिल्लामा १ सयभन्दा बढी सर्वसाधारण अंगभंग भई घाइते छन् । हात्तीहरू हामीप्रति बढी आक्रामक बन्दै जानुको कारक हामी नै हौं, अनुसन्धाता रामले भने, हामीले आफ्नो आचरण र व्यवहार नसच्याएसम्म मानवहात्ती दुवैलाई बराबरी खतरा छ । हात्ती महिलाभन्दा पुरुषप्रति बढी आक्रामक हुने उनको अनुसन्धानले देखाएको छ । हात्ती आक्रमणमा मारिने र घाइते हुने ८० प्रतिशत अशिक्षित र कम शिक्षित समूहका छन् ।"
उम्कन खोज्दै कुख्यात तस्कर,"(काठमाडौं)वन्यजन्तु अपराधमा अन्तर्राष्ट्रिय रूपमा समेत कुख्यात हुम्लाका कुन्जोक लामाले कानुनी छिद्रबाट उम्कने अन्तिम प्रयासस्वरूप सर्वोच्च अदालत गुहारेका छन् । नेपाल, भारतलगायत देशमा दुर्लभ वन्यजन्तुका अंग तस्करी र खरिदबिक्रीमा संलग्न भएकाले इन्टरपोलको समेत खोजी सूचीमा रहेका लामा दुई वर्ष पहिले नेपाल प्रहरीको केन्द्रीय अनुसन्धान ब्युरो (सीआईबी) ले पक्राउ गरेयता रसुवा कारागारमा थुनामा छन् ।२०६२ सालमा रसुवाको स्याफ्रुबेंसीमा भएको लोपोन्मुख वन्यजन्तुका अंग तस्करीमा सेनाको सिजर्स (कारबाही) मा पक्राउ परेका उनी त्यसयताका १७ वर्ष राष्ट्रियअन्तर्राष्ट्रिय रूपमा चर्चाको केन्द्रमा थिए । २०७७ असार ११ मा सीआईबीले काठमाडौं६ सिमलटारबाट पक्राउ गरेर रसुवा कारागार चलान गरेपछि उनी जिल्ला र पाटन उच्च अदालतबाट दोषी ठहर भएका छन् । दुवै अदालतले एक लाख रुपैयाँ जरिवाना र सात वर्ष कैद सजाय सुनाएका छन् । १० वर्षभन्दा कम सजाय भएका मुद्दामा जिल्ला र उच्च अदालतको फैसला एउटै भएमा सामान्यतया पुनरावेदन गर्न पाइँदैन । लामाको हकमा पनि रसुवा जिल्ला र पाटन उच्च अदालतको फैसला एउटै भएकाले उनले सिधै सर्वोच्च अदालतमा पुनरावेदन दिन पाउँदैनन् तर अदालतको अनुमतिले भने उनले सर्वोच्चमा पनि सुनुवाइको मौका पाउने ढोका खुलै रहन्छ । त्यसैअनुसार साउन २० मा सर्वोच्चका न्यायाधीशद्वय ईश्वरप्रसाद खतिवडा र सुष्मालता माथेमाको इजलासले उनको मुद्दामा पुनरावेदनको अनुमति दिइसकेको छ । यद्यपि सर्वोच्च अदालतका अनुसार बिहीबारसम्म उनको पुनरावेदन दर्ता भएको छैन । तर अदालतबाट पुनरावेदनको अनुमति पाएसँगै पछिल्लो दुई दशक वन्यजन्तु अपराधको क्षेत्रमा कुख्याती कमाएर प्रहरीको प्रमुख खोजी सूचीमा रहेका लामाले कानुनी फन्दाबाट उम्कन सर्वोच्च अदालतमा अन्तिम प्रयास गर्ने अवसर पाएका छन् ।जिल्ला र उच्च अदालतबाट दोषी ठहर भइसकेका लामाले यसअघि सर्वोच्च अदालतमै बन्दीप्रत्यक्षीकरणको निवेदनमार्फत थुनामुक्त हुने प्रयास गरे पनि असफल भएका थिए । बन्दीप्रत्यक्षीकरणको मुद्दाबाट छुट्न नसकेपछि उनले जिल्ला र उच्च अदालतका फैसलालाई नियमित बाटोबाट पुनरावेदनमार्फत चुनौती दिएका हुन् ।१७ वर्षअघि रसुवाको साविक स्याफ्रु गाविसमा नेपाली सेनाको टोलीले बाघ, चितुवा र ओतका अंग र तिनको तस्करीमा संलग्न ५ जनालाई पक्राउ गरेको थियो । पाटेबाघको छाला पाँच थान, चितुवाको छाला ३६ थान, ओतको छाला २३८ थान र बाघको ११३ केजी हड्डीसहित पाँच जनालाई सेनाले पक्राउ गरी लामटाङ राष्ट्रिय निकुञ्जलाई बुझाएको थियो । यो घटनामा समातिएकाको मुद्दा राष्ट्रिय निकुञ्ज, तत्कालीन पुनरावेदन अदालत पाटन हुँदै सर्वोच्चमा पुगेर २०६६ मै टुंगिसकेको थियो । लोपोन्मुख वन्यजन्तु अंगको अवैध व्यापारमा संलग्न भएको आरोप लागेका पाँच जनामध्ये मिङमार छिरिङ तामाङ, छेवाङ उटुक लामा र कारसाङ भन्ने रिसाङ लामालाई २०६६ फागुन १२ मा सात वर्ष कैद र एक लाख जरिवाना हुने अदालतले ठहर्याएको थियो । उनीहरूको सहयोगीका रूपमा बलराम श्रेष्ठलाई पाँच वर्ष कैद र वन्यजन्तुका अंग थुपारिएको घरका धनी थोप्तेन तामाङले सफाइ पाएका थिए । त्यसरी दोषी ठहर भएका र सफाइ पाएका सबैले आफूहरूले कुन्जोक लामा भनिने कुन्जोक छिरिङ तामाङका लागि काम गरेको बयान दिएका थिए । उक्त घटनापछि फरार रहेका लामा नेपाल प्रहरी र इन्टरपोलको सर्वाधिक खोजी सूचीमा थिए । लामा सन् १९९९ मा भारतको उत्तरप्रदेशस्थित गाजियाबाद, सन् २००० मा उत्तरप्रदेशकै खागा र सन् २००८ मा मध्यप्रदेशस्थित हरियाणामा भएको वन्यजन्तु अपराध मुद्दामा समेत फरार प्रतिवादी हुन् । भारतीय अनुसन्धान ब्युरो र वन्यजीव अनुसन्धान ब्युरोले प्रकाशन गरेका प्रतिवेदनमा उनीमाथि भारतमा ६०० भन्दा बढी बाघको छाला तस्करी गरेको आरोप लगाइएको छ । तिनै लामालाई २०७७ मा सीआईबीले काठमाडौंबाट पक्राउ गरेपछि उनले नेपालमा मुद्दामामिला झेलिरहेका छन् । सीआईबीले पक्राउ गरेपछि उनीमाथि अनुसन्धान गरी मुद्दा चलाउनका लागि भनेर लामटाङ राष्ट्रिय निकुञ्जलाई बुझाएको थियो । त्यसपछि अदालत पुर्याइएकामा २०७७ को असार १४ मा उनलाई तत्काल प्राप्त प्रमाणबाट निर्दोष मान्न नसकिने भन्दै थुनामा पठाइएको थियो । हुम्लाको नाम्खा गाउँपालिका६ स्थायी घर भई काठमाडौं६ बस्ने कुन्जोकले आफूलाई मुद्दाको टुंगो नलागुन्जेल थुनामा राख्ने रसुवा जिल्ला अदालतको आदेशलाई पाटन उच्च अदालतमा चुनौती दिएका थिए । उनले २०६२ मा रसुवामा ठूलो परिमाणमा वन्यजन्तुका अंग बरामद भएको घटनामा दोषी ठहर भएका व्यक्तिले ती वन्यजन्तुका अंगको मालिकका रूपमा चिनाएका कुन्जोक लामा भन्ने व्यक्ति आफू नभएको भन्दै थुनामुक्त हुनुपर्ने माग गरेका थिए । तर, प्रहरीले उक्त घटनामा संलग्न व्यक्तिहरूसँग सम्पर्क भएको मोबाइल नम्बर यिनै कुन्जोकको भएको प्रमाण पेस गरिसकेको थियो । त्यसैले उच्च अदालत पाटनले उनलाई थुनामुक्त गर्न अस्वीकार गर्यो । त्यसपछि उनी बन्दीप्रत्यक्षीकरणको निवेदन लिएर सर्वोच्च पुगे । २०७७ कात्तिक २४ मा सर्वोच्चका न्यायाधीशद्वय आनन्दमोहन भट्टराई र कुमार रेग्मीको इजलासले लामा जिल्ला अदालतको आदेशअनुसार थुनामा परेको देखिएको र त्यस्तो थुना कानुनको उचित प्रक्रियाअनुरूप भएको भन्दै बन्दीप्रत्यक्षीकरणको रिट खारेज भयो । साथै अभियोग लागेका व्यक्ति उनै हुन् वा लामाले दाबी गरेजस्तो उनी अर्कै व्यक्ति हुन् भनेर निर्क्योल गर्ने जिम्मा जिल्ला अदालतको भएको भन्दै आफूले त्यसमा पसेर हस्तक्षेप गर्न नमिल्ने जनायो । रसुवामा वन्यजन्तुका अंग बरामद भएको घटनापछि फरार रहेका लामा त्यसपछि पनि व्यापारको सिलसिलामा विदेश आउजाउ गरिरहेका थिए । भारत, अमेरिकालगायत देशमा आउजाउ गरिरहेका उनले पक्राउपछि प्रहरीसमक्ष रसुवा घटनामा मुछिएको कुन्जोक लामा भनिने व्यक्ति आफू नै हुँ भनी स्वीकारेर गरेको कागज आफू लेखपढ गर्न नजान्ने निरक्षर भएको भन्दै आफूलाई फसाइएकाले थुनामुक्त हुन पाउनुपर्ने माग गरेका थिए । लामाको यस्तो मागलाई अस्वीकार गर्दै रसुवा जिल्ला अदालतका न्यायाधीश राजेन्द्र नेपालले २०७८ वैशाख २२ मा सात वर्ष कैद र एक लाख रुपैयाँ जरिवाना हुने फैसला गरे । फैसलाअघि नै वन्यजन्तुका अंगको अवैध व्यापारमा संलग्नको अभियोग लागेका लामाको सम्बन्ध उस्तै अपराधमा इन्टरपोलको खोजी सूचीमा रहेका अन्य व्यक्तिसँग पनि रहेको विवरण प्रहरीले अदालतमा बुझाइसकेको थियो ।भारतको मध्यप्रदेशस्थित सोहागपुर जिल्ला अदालतले एरेस्ट वारेन्ट जारी गरेपछि इन्टरपोलको खोजी सूचीमा रहेका सितार तामाङ र धार्के लामासँग कुन्जोकको सम्बन्ध देखिएको हो । नेपालको सर्वोच्च अदालतबाट बाघका अंगको अवैध व्यापारमा संलग्नता पुष्टि भई सात वर्ष कैद सजाय काटेका टासी छिरिङ भनिने छेवाङ उटुक लामासँग पनि उनको सम्बन्ध रहेको कागजात प्रहरीले अदालतमा बुझाएको छ । भारतका ठूल्ठूला सिजर्स मा मुछिएका टासीविरुद्ध अहिले भारतीय प्रहरीको आग्रहमा इन्टरपोलले रेडकर्नर नोटिस जारी गरेको छ ।कुन्जोकको सम्बन्ध अर्का भारतीय कुख्यात अभियुक्त जय तामाङसँग पनि देखिएको छ । ६ वर्षदेखि इन्टरपोलको खोजी सूचीमा रहेका जयलाई नेपालमा लुकिबसेको भारतीय प्रहरीले अनुमान गरेको छ । २०७२ कात्तिक १२ मा मध्यप्रदेशबाट पक्राउ परेका उनले प्रहरीसमक्ष आफ्नो कसुर स्विकारेका थिए । तर, सोहागपुर जिल्ला अदालतले २०७२ कात्तिक २१ मा उनलाई धरौटीमा छाडेयता फरार छन् । कुन्जोकविरुद्ध रसुवा जिल्ला अदालतमा मुद्दाको सुनुवाइ सुरु भएपछि इन्टरपोलले सीआईबीलाई पठाएको कागजातमा तिनै भारतीय जय तामाङसँग कुन्जोकको सम्बन्ध देखिन्छ । सीआईबीले लामटाङ राष्ट्रिय निकुञ्जमार्फत अदालत पेस गरेका ती कागजात केलाउँदा नेपाल र भारतमा कुन्जोकले प्रयोग गर्ने मोबाइल नम्बरबाट जयको मोबाइलमा कैयौंपटक कुराकानी भएको देखिन्छ । मध्यप्रदेशको भोपालका चिफ वाइल्डलाइफ वार्डेन ले सीआईबीलाई पत्र लेखेरै आफूहरूको सर्वाधिक खोजी सूची मा रहेका जयसँग कुन्जोकको सम्बन्ध रहेको पाइएको खुलाएका छन् ।रसुवा जिल्ला अदालतको फैसलाविरुद्ध लामाले पाटन उच्च अदालतमा पुनरावेदन गरेपछि सीआईबीले उनीविरुद्धका प्रमाण जुटाउने क्रममा इन्टरपोल र भारतीय प्रहरीबाट थप कागजात प्राप्त गरेको हो । लामाले जिल्ला अदालतको फैसलालाई पाटन उच्च अदालतमा चुनौती दिएकामा पाटनका तत्कालीन मुख्य न्यायाधीश नृपध्वज निरौला र न्यायाधीश खुसीराम थारूको इजलासले २०७८ माघ २६ मा जिल्ला अदालतको फैसलालाई सदर गर्ने फैसला गरेको थियो । लामाले त्यसविरुद्ध सर्वोच्च अदालतमा पुनरावेदन दिन अनुमति पाऊँ भन्ने निवेदन दिए । त्यही निवेदनमाथि सुनुवाइ गर्दै सर्वोच्चले पुनरावेदनको अनुमति दिएको हो ।"
राष्ट्रपति भवन अगाडि आत्मदाह प्रयास,"(काठमाडौं)सरकारसँग भएको ५ बुँदे सम्झौता कार्यान्वयन नभएको भन्दै महोत्तरीको जलेश्वरकी निहारिका राजपुत भनिने सोनालीकुमारी सिंहले राष्ट्रपति भवन शीतलनिवास अगाडि आत्मदाह प्रयास गरेकी छन् । शुक्रबार दुधे बालक छोरा र एक सहयोगीसहित ट्याक्सीमा महाराजगन्ज पुगेकी उनले ट्याक्सीबाट ओर्लिएलगत्तै राष्ट्रपति भवन अगाडि शरीरमा पेट्रोल खन्याएर आत्मदाह प्रयास गरेकी हुन् । नजिकै रहेका प्रहरीले नियन्त्रणमा लिएका कारण घटना भने हुन पाएन । त्यसपछि केहीबेर महाराजगन्जस्थित प्रहरी वृत्तमा राखेर स्वास्थ्य जाँचका लागि पठाइएकी उनलाई महाराजगन्जको त्रिवि शिक्षण अस्पताल भर्ना गरिएको छ ।शिवराज श्रेष्ठ भन्नेले आफूमाथि धनुषामा जबर्जस्ती करणी गरेपछि बच्चा जन्मिएकाले आरोपित र बच्चाको डीएनए परीक्षण गर्नुपर्नेलगायतका माग राखेर गत जेठ २९ बाट काठमाडौंमा अनशन बसेकी थिइन् । माइतीघर र वसन्तपुरमा अनशन बसेकी उनीसँग असार ३ मा माग पूरा गर्ने प्रतिबद्धतासहित गृहमन्त्री बालकृष्ण खाँणले अनशन तोडाएका थिए ।अनशन तोड्दा गृह मन्त्रालयका सहसचिव शिवराम पोखरेल र उपसचिव वसन्त भट्टराई, अनशनरत निहारिकाका तर्फबाट बाराकी सावित्रा सुवेदी र रामेछापकी सुनिता गौतम तथा पत्रकार लोकसरी कुँवरले साक्षीका रूपमा सहमति पत्रमा हस्ताक्षर गरेका थिए । सरकारसँग भएको सहमतिपत्रमा आरोपित भनिएका श्रेष्ठ आफ्ना छोराको डीएनए परीक्षणका लागि कानुनी प्रक्रिया अघि बढाउन पहल गर्ने, निहारिका र उनका छोराको सुरक्षा, आवास व्यवस्थापनका लागि गृह मन्त्रालय र महिला बालबालिका तथा ज्येष्ठ नागरिक मन्त्रालयमार्फत पहल गर्ने, न्याय प्राप्तिका लागि राज्यका सम्पूर्ण निकाय पीडितमैत्री बनाउन पहल गर्ने, अनशनकर्तालाई आर्थिक सहायताका लागि गृह मन्त्रालयमार्फत पहल गर्ने र अन्तिममा गृहमन्त्री खाँणबाट जुस पिएर अनशन तोड्ने उल्लेख छ । तर, उक्त सहमति कार्यान्वयनमा नआएपछि आत्मदाहको प्रयास गरेको उनले बताएकी छन् । मैले न्याय पाइनँ, सरकारले गरेको ५ बुँदे सम्झौताअनुसार छोरा र आरोपितको डीएनए परीक्षण पनि भएन । आरोपितलाई पनि पक्राउ गरिएन, त्यसैले मर्नलाई पेट्रोल छर्केको हो, उनले भनिन् । निहारिकालाई अस्पताल भर्ना गरिएको महाराजगन्ज वृत्त प्रमुख डीएसपी अंगुर जीसीले बताए । पछिल्लो पटक साउन २० मा पनि सम्झौता कार्यान्वयनको माग गर्दै सिंहदरबार दक्षिणढोकाअघि आमरण अनशन बस्ने प्रयास गर्दा उनलाई प्रहरीले नियन्त्रणमा लिएको थियो । निहारिकाले प्रहरीसँगको सोधपुछमा आफूसँग सरकारले गरेको सहमति कार्यान्वयन नभएपछि यस्तो बाटो रोजेको बताएकी छन् ।गृह मन्त्रालयका प्रवक्ता फणीन्द्रमणि पोखरेलले निहारिकासँग भएको सम्झौताअनुसार सरकारले ५ लाख रुपैयाँ भुक्तानी गर्ने प्रक्रियामा रहेको बताए । सम्झौतामा उल्लेख भएअनुसार सरकारका तर्फबाट निहारिकालाई ५ लाख भुक्तानी हुने क्रममा छ, केही दिनभित्रै रकम निकासा हुन्छ, प्रवक्ता पोखरेलले भने । शिवराम र निहारिकाका छोराको डीएनए परीक्षण भने अघि नबढेको एक सरकारी अधिकारीले बताए । अदालतले शिवराजलाई सफाइ दिइसकेको छ । बच्चा शिवराजको हो भन्ने दाबी गर्न नाता सम्बन्ध कायम गरिपाऊँ भनेर निवेदन दिनुपर्छ । अहिलेसम्म निहारिकाका तर्फबाट त्यस्तो कुनै निवेदन आएको छैन, उनले भने ।निहारिकाले प्रतिवादी शिवराजविरुद्ध कारबाहीको माग गरे पनि अदालतले उनलाई जबर्जस्ती करणीको मुद्दाबाट सफाइ दिइसकेको छ । निहारिकाले आफूमाथि २०७६ कात्तिक ६ गते बेलुका धनुषा जनकपुरधाम४ स्थित शिवराज श्रेष्ठले कोठामा लगेर जबर्जस्ती करणी गरेको आरोप लगाएकी थिइन् ।"
"पहिरोले खोलिखिम बजार तहसनहस, सबै विस्थापित","(दोलखा) भूकम्पले भत्काएपछि नयाँ बनाएको घरमा बस्न नपाउँदै विगु गाउँपालिका४ खोलिखिमका रोबहादुर श्रेष्ठ पहिरोले घर पुरिएपछि शिथिल बनेका छन् । श्रीमतीसँग दिनभरि सिंगटी खोलावारि आउँछन्, पहिरो हेरेर एकोहोरिन्छन् । साउन २३ मा माथिल्लो क्षेत्रबाट आएको पहिरोले उनको घर क्षतविक्षत भएको छ । ७० घर रहेको बजार क्षेत्र पहिरोका कारण अहिले रित्तिएको छ । लादुक, बुलङ ओराङ जाने सडक विस्तारका क्रममा ठेकेदारको लापरबाहीले पहिरो गएको बताईन्छ । सडक विस्तार गर्दा नाला नबनाएका कारण पहिरो खसेको रोबहादुरले बताए । सडक विस्तार गर्दा जथाभावी ग्याबिन लगाइयो, नाला कतै बनाइएन, उनले भने, विकासका नाममा जथाभावी गर्दा बजारै उठीबास लाग्यो । उनले अब कता जाने ? के गरेर खाने भन्नेमा किंकर्तव्यविमूढ भएको बताए । भूकम्पपछि राष्ट्रिय पुनर्निर्माण प्राधिकरणले गरेको अध्ययनमा भूगर्भविद्ले सिंगटीलाई जोखिम बस्तीका रूपमा राखेर बस्न अयोग्य भन्दै प्रतिवेदन दिएका थिए । तर सरकारले उक्त प्रतिवेदनको कार्यान्वयन नगर्दा भूकम्पपछि स्थानीयले विकल्प नपाएर पुनः सोही स्थानमा घर बनाएका हुन् । जिल्लाको उत्तरी क्षेत्रको सबैभन्दा ठूलो व्यापारिक केन्द्र सिंगटी नै हो । विगु गाउँपालिकाका ६ वटा वडाका बासिन्दा खोलिखिम बजार हुँदै आवतजावत गर्छन् । बुधबार अपराह्न परेको पानीले पहिरोको बढाएको छ । बिहीबार स्थानीय घरबाट धमाधम सामान निकालिरहेका थिए । उक्त पहिरोले बजार नै क्षतिग्रस्त बनाएपछि भएका सामान निकालेर सुरक्षित स्थानमा भाडाको कोठामा राखेको बताउँछन् । पहिरोले क्षतविक्षत बनेको घर देखाउँदै एक स्थानीयले भने, व्यापार, व्यवसाय गरेर गुजारा चलाउँदै आएको थिएँ, पहिरोले घर पनि लग्यो, पसलका सामान भाडाको घरमा एउटा कोठामा राखेको छु । खोलिखिम बजार आसपास क्षेत्रमा पनि पहिरो झर्न थालेपछि स्थानीय विस्थापित बनिरहेका छन् । दैनिक सुरक्षित स्थानतर्फ जानेक्रम बढेको गाउँपालिका अध्यक्ष सञ्जीव ओलीले बताए । विगतबाट नै खोलिखिम बजार जोखिममा थियो, उनले भने, सरकारले विकल्प नदिएपछि स्थानीयले जोखिम स्थलमै घर बनाउँदा ठूलो क्षति भयो ।पहिरोबाट विस्थापितलाई तत्काल सुरक्षित स्थानमा लान र खानपानको व्यवस्था मिलाउन पालिकाले तयारी थालेको ओलीले बताए । पहिरोको कारण ६ वटा वडाका स्थानीय सम्पर्क विच्छेदमा परेको उनले बताए । बाढीपहिरोले विगुका सडक सञ्जालसमेत तहसनहस बनाएको छ, उनले भने, स्थानीय बिरामी भइहाले औषधि उपचार गर्न अस्पताल पुग्ने अवस्था छैन । ग्रामीण सडक पहिरोले क्षतविक्षत बनाएकाले माथिल्लो क्षेत्रमा खाद्यान्न अभाव हुन सक्ने भन्दै सडक खुलाउने प्रयास भइरहेको ओलीले बताए । सडक पहिरोले लगेको छ, खोलामा भएका फड्के पनि बाढीले बगाएको छ, चिलंखाका प्रवीण खड्काले भने, ज्यान जोखिममा पारेर बिरामी बोक्नुपर्ने बाध्यता छ । आधा घण्टाको दूरी काट्न घण्टौं लाग्ने गरेको उनले बताए । खोलिखिम बजारको माथिल्लो भेग पूरै चिरिएको छ । त्यस क्षेत्रमा आवतजावत नगर्न प्रहरीले आग्रह गरेको छ । पहिरोमाथिको ढुंगा झर्न सक्ने भन्दै स्थानीयलाई बजार क्षेत्रमा हिँडडुलमा समेत सचेतना अपनाउन आग्रह गरिएको प्रहरी नायब उपरीक्षक गंगाप्रसाद पौडेलले बताए । ढुंगा खसेमा बस्तीसहित मोटरेबल पुलमा समेत क्षति हुन सक्ने स्थानीयको अनुमान छ । पहिरोले सिंगटी इलाका प्रहरी कार्यालयसमेत जोखिममा परेपछि राति प्रहरीलाई सुरक्षित स्थानमा जान भनेको उनले बताए । सिंगटीका धेरै क्षेत्रमा पहिरोले क्षति गरेको प्रमुख जिल्ला अधिकारी भोजराज खतिवडाले बताए । स्थानीयलाई उद्धार गरेर सुरक्षित स्थानमा लैजानेक्रम चलिरहेको बताउँदै उनले भने, अहिले उक्त क्षेत्र र आसपासमा नबस्न भनेका छौं ।"
भारतको अंकुशले चियामा बजारको चिन्ता,"(इलाम)चिया व्यवसायीसहित सरोकारवाला यति बेला राजधानीमा प्रधानमन्त्री कार्यालयदेखि विभिन्न मन्त्रालय धाइरहेका छन् । चिया उत्पादन हुने क्षेत्रमा अब नेपाली चियाको अवस्था र बजारको विषयलाई लिएर अहिले बहस चुलिएको छ । यसको मुख्य कारण भारतले नेपाली चियामा लगाउन खोजेको अंकुश नै हो । कुल उत्पादनको ८० प्रतिशत हिस्सा ओगटेको अर्थोडक्स चिया भारतीय बजारमा प्रवेशको विषयलाई लिएर लामो समयदेखि चिया सरोकारवाला चिन्तामा थिए । पछिल्लो समय भारत सरकारले गुणस्तरको कारण देखाउँदै नेपाली चियामा चर्को भन्सार शुल्क लगाउने तयारी थालिएपछि चिया उद्योग कसरी धान्ने भन्ने संकट देखिएको छ । कोसेली र घरायसी प्रयोगमा १० प्रतिशत र पश्चिमा बजारमा १० प्रतिशत मात्र नेपाली चिया निर्यात हुने गरेको छ । केही वर्षदेखि भारतीय सञ्चारमाध्यमले नेपाली चियाले भारतको बजारमा नकारात्मक प्रभाव पारेको भन्दै आयात रोकिनुपर्ने विषय उठाउँदै आएका थिए । गुणस्तरीय नभएको आरोप लगाउँदै अर्बौं रुपैयाँको चिया आयात रोक्ने उपायको खोजीमा भारत सरकार लागेकाले समस्या देखिएको हो । शतप्रतिशत कर छुटका साथ नेपालबाट निर्यात हुँदै गएको चियालाई करको दायरामा ल्याउने र विभिन्न मापदण्ड पूरा गर्न लगाएर निरुत्साहित पार्ने गरी कानुन निर्माणका लागि संसद्मा एजेन्डा पेस भएको सूर्योदय टी प्रोड्युसर्स एसोसिएसनको भनाइ छ । भारतको बंगाल र केन्द्र सरकारमा नेपाली चिया नियन्त्रणका लागि कानुन बन्न लागेको व्यवसायी बताउँछन् । यसअघि पनि सीएफएलका नाममा नेपाली तयारी चिया निर्यातमा झन्झट थपिएको उनीहरूको बुझाइ छ । ढिलोचाँडो यहाँको चियामा संकट आएर छाड्ने विज्ञहरूले सुझाउँदै आएका छन् । धेरैजसो अर्थोडक्स चिया कृषकस्तरबाट उत्पादन हुने भएकाले पूर्ण रूपमा अर्गानिक गर्न कठिन छ । तर भारत या अन्य पश्चिमा बजार चिया निर्यातका लागि विषादीरहित हुनु पहिलो सर्त हो । पूर्ण रूपमा चिया अर्गानिक नबनी भारतले अहिले पेस गरेको कानुन पास भए इतिहासमै नेपाली चियामा ठूलो संकट आउने एसोसिएसनका अध्यक्ष उत्तम प्रधानको भनाइ छ । मुख्य गरी इलामसहित पाँचथर, धनकुटा, तेह्रथुम, ललितपुरलगायत जिल्लामा वार्षिक ६० लाख किलो हाराहारीमा अर्थोडक्स चिया उत्पादन हुन्छ । तत्काल भारतले निर्धारण गर्ने करको दायरा घटाएर वातावरण सहज बनाए पनि दीर्घकालमा चियालाई पूर्ण रूपमा अर्गानिक बनाउने र विश्व बजारमा ट्रेडमार्कसहित नेपालको चिया पुर्याउनुको विकल्प नरहेको केन्द्रीय चिया सहकारी संघका महासचिव रवीन राई बताउँछन् । यसका लागि कृषकस्तरबाट गुणस्तर सुधार्न र बजारको पहुँच बढाउन पनि राज्यको प्रत्यक्ष सहयोग आवश्यक छ, उनी भन्छन् । भारतको डिपार्टमेन्ट रिलेटेड पार्लियामेन्ट्री स्ट्यान्डिङ कमिटी अन कमर्सले १५ जुन २०२२ मा भारतको लोकसभा र राज्यसभामा नेपाली चियासम्बन्धी प्रतिवेदन नै पेस गरेको छ । यसमा नेपालको चिया जिओग्राफिकल इन्डिकेसन (जीआई) मा दर्ता नरहेको समेत उल्लेख थियो । यसरी जीआईमा समेत दर्ता नभएको चिया मिसाएर भारतीय चिया निर्यात गर्दा समग्र देशको गुणस्तर नै खस्किएको उनीहरूको दाबी छ ।यसैलाई आधार बनाउँदै भारतले नेपालको चियालाई पूर्ण रूपमा बन्देज लगाउने तयारी थालेको हो । यसका लागि नेपालबाट आयात हुने चियामा ४० देखि १ सय प्रतिशतसम्म भन्सार दर लगाउनेसम्मको तयारी भारतीय पक्षको छ । कर नबढाई नेपाली चियाको आयात रोक्नेसम्मको छलफलसमेत भइरहेको व्यवसायीहरूको भनाइ छ । नेपालभारतबीचको व्यापार सन्धिका कारण पनि नेपाली चिया क्षेत्र नै तहसनहस हुने गरी भारतले रोक्न मिल्दैन, चिया उद्यमी उदय चापागाईंले भने, नेपाली चियाको गुणस्तरसहित लगाएका सबै आरोप झूटा हुन् ।तयारी चिया निर्यातलाई निरुत्साहित पार्न खोजे पनि सीमावर्ती इलामका विभिन्न क्षेत्रबाट दार्जिलिङका कारखानाले हरियो चियापत्ती खरिद गरेर भारतीय ट्रेडमार्कमा नै अन्य देश पठाउने गरेका छन् । सरोकारवालाले प्रधानमन्त्रीसँग गुनासो पोखेपछि कूटनीतिक माध्यमबाट समस्या समाधानका लागि पहल थालिएको छ । राजधानीमा रहेको टोलीले मंगलबार बिहान प्रधानमन्त्री शेरबहादुर देउवालाई भेटेर समस्याबारे अवगत गराएको थियो । भारतीय राजदूत विनयमोहन क्वात्रामार्फत समस्या समाधान गर्न पहलका लागि प्रधानमन्त्रीले उहाँलाई बोलाउनुभएको छ, टोलीमा सहभागी महेश अर्यालले भने, सम्बन्धित हरेक मन्त्रालय र पदाधिकारीलाई प्रत्यक्ष भेटेर समस्या बताइरहेका छौं । ठूलो मात्रामा भारत निकासी हुने चिया निर्यातमा अंकुश लगाइए त्यसको प्रत्यक्ष मार सिंगो मुलुकले भोग्नुपर्ने अवस्था छ । बढ्दो व्यापार घाटा कम गर्न १३ प्रतिशत योगदान गर्ने चियामा निर्भर किसान, आश्रित श्रमिक र कर्मचारी अनि अर्बौं रुपैयाँको लगानी जोखिममा पर्ने सरोकारवालाको बुझाइ छ । यसअघि पनि पटकपटक दुःख दिँदै आएको भारत सरकारले अब भने पूर्ण रूपमै चियाको आयात रोक्ने योजना बनाएको सम्बन्धितहरू बताउँछन् । अर्थोडक्स चिया क्षेत्रमा मात्र २६ हजार किसान र विभिन्न माध्यमले ८० हजारभन्दा धेरैले रोजगारी पाएका छन् । इलाममा मात्र १३ हजार हेक्टरमा चिया खेती गरिएको छ । पछिल्लो समय नेपाली चियालाई गुणस्तरहीन भन्दै भारतले बहाना बनाएको छ । तर सीमा क्षेत्रका किसानबाट भारतीय उद्योगले बढी मूल्य दिएर गुणस्तर राम्रो भएको भन्दै लैजाने गरेका छन् । इलाममा मात्र सानाठूला र मझौला गरी डेढ सय चिया कारखाना छन् चिया क्षेत्रमा देखिएको बजारलगायत समस्यामा उल्लेख्य पहल गर्न नसकेको आरोप खेप्दै आएको सरकारी निकाय राष्ट्रिय चिया तथा कफी विकास बोर्डले पछिल्लो समय गुणस्तर सुधार र बजारमा पहुँच बढाउने कामलाई प्राथमिकतामा राखेको छ । बोर्डले करिब १७ करोड रुपैयाँ बराबरको परियोजना सञ्चालनमा ल्याएर समस्या समाधानको पहल गरिरहेको हो । उत्पादनलाई गुणस्तरीय बनाउँदै नेपाली चियालाई विश्व बजारमा चिनाउने उद्देश्यले परियोजना सञ्चालन गर्न लागिएको बोर्डको दाबी छ । परियोजनाले किसानलाई नै अर्गानिक र गुणस्तरीय चिया उत्पादनका लागि सहयोग गर्ने बोर्डका कार्यकारी निर्देशक विष्णु भट्टराईले जानकारी दिए । युरोपियन युनियनको सहयोगमा सरकारले ल्याएको नेपाल इन्क्रिज सस्टेनेबल टी एक्सपोर्ट नामक परियोजनाले चियाको बजार विस्तारका लागि जीटुजी सम्झौतासमेत अघि बढाएको छ ।डेढ दशकअघि खाद्य पदार्थमा रहल विषादीको मात्रा देखिएको भन्दै पश्चिमा बजारमा नेपाली चिया निर्यातको क्रम रोकिएको थियो । पछि केही बगान र कारखानाले आफ्नो उत्पादनलाई पूर्ण रूपमा अर्गानिक बनाउँदै पश्चिमा बजारको ढोका खोलेका हुन् । भारतीय बजारमा नेपाली चियालाई दार्जिलिङ र असमको भन्दा तल्लो दर्जाका रूपमा लिएर कम मूल्य दिइने र विभिन्न बहानामा निकासीमा अवरोध हुने गरेको अवस्थामा पहाडी क्षेत्रमा हुने उत्पादित चियालाई पूर्ण अर्गानिक बनाउँदै वैकल्पिक बजारको खोजी गर्नुपर्ने आवश्यकता सरोकारवालाहरूले उठाउँदै आएका छन् ।बगानदेखि प्रशोधन, प्याकेजिङ, विक्रेता र उपभोक्ताको कपसम्म पुग्दाका सबै प्रक्रिया अध्ययन हुने भएकाले कुनै उत्पादनमा समस्या देखिए सिंगो नेपालको उत्पादन बदनाम नहुने बोर्डको भनाइ छ । जहाँको उत्पादनमा समस्या देखिन्छ, त्यहीँ नै सुधार गर्न सकिने गरी आयोजनाले कार्य अघि बढाउने निर्देशक भट्टराईले जानकारी दिए । बोर्डले नेपाल टी क्वालिटी फ्रम दी हिमालयज नामक ट्रेडमार्क कार्यान्वयन थालिसकेको छ । ट्रेडमार्कले विश्वका विभिन्न देशमा नेपाली चियाको बिक्री गर्न सहज र उचित मूल्यसमेत पाइने बोर्डको दाबी छ । अहिलेसम्म बोर्डबाट प्रमाणीकरण भई ट्रेडमार्क पाउने इलाम, पाँचथर, तेह्रथुम, संखुवासभा र मोरङ जिल्लाका चिया उद्योग छन् ।"
ऊर्जाका दर्जन योजनाको प्रगति ५० भन्दा कम,"मन्त्रालयस्तरीय विकास समस्या समाधान समिति (एमडेक) को बैठकमा प्रस्तुत विवरण तथा मन्त्रालयको वार्षिक प्रगति समीक्षा प्रतिवेदन हेर्दा गतवर्ष ऊर्जा, जलस्रोत र सिँचाइका समेत गरी ४९ वटा आयोजना तथा कार्यक्रमले ८० प्रतिशतभन्दा बढी कार्यप्रगति गरेका छन् । ५० देखि ५० प्रतिशतसम्म प्रगति गर्ने आयोजनाको संख्या ऊर्जातर्फ १३ र जलस्रोत तथा सिँचाइतर्फ ५ वटा छन् ।ऊर्जा मन्त्रालय मातहत निर्माणाधीन राष्ट्रिय गौरवका ६ वटा आयोजनाको वार्षिक प्रगति पनि सन्तोषप्रद देखिँदैन । बुढीगण्डकी जलविद्युत् आयोजनामा गत आर्थिक वर्ष मात्र ६ अर्ब ४ करोड २६ लाख रुपैयाँ खर्च भएको छ । आयोजनाको मुआब्जा वितरणमा मात्र हालसम्म ३४ अर्ब ९ करोड रुपैयाँ खर्च भइसकेको छ । फिल्डबुकमा कायम भएका तर लालपुर्जा नभएका जग्गाको मुआब्जा अझै तिर्न बाँकी रहेको मन्त्रालयले जनाएको छ । गत आर्थिक वर्ष ०७८७९ मा ऊर्जा, जलस्रोत तथा सिँचाइ मन्त्रालयका लागि कुल १ खर्ब ३ अर्ब ८० करोड ८१ लाख रुपैयाँ बजेट छुट्याइएको थियो । तर मन्त्रालयको कुल खर्च भने ७९ अर्ब ५४ करोड ४५ लाख रुपैयाँ बराबर देखिन्छ, जसमध्ये ऊर्जातर्फ ५४ अर्ब ५९ करोड ४३ लाख र जलस्रोत तथा सिँचाइतर्फ २४ अर्ब ९५ करोड रुपैयाँ खर्च भएको छ ।"
राप्तीमा तटबन्ध बनाउन साढे १० अर्ब दिँदै भारत,"(नेपालगन्ज, बाँके)डुबान, कटान र पटानले संकट निम्त्याउँदै आएको जिल्लास्थित राप्तीमा ४१ किमि पक्की तटबन्ध निर्माण गर्न भारत सरकार सहमत भएको छ । भारतको जल संसाधन, नदी विकास एवं गंगा संरक्षण विभागले नेपालभारत सीमादेखि उत्तर राप्तीका दुवै किनारमा तटबन्ध निर्माण गर्न प्राविधिक अनुगमनसहित लाग्ने खर्च १० अर्ब ४४ करोड ८० लाख रुपैयाँ अनुदान सहयोग दिने भएको छ । निर्माणका क्रममा १ अर्ब रुपैयाँ नेपाली पक्षले बेहोर्नुपर्ने सम्झौता भएको छ ।गत असार १४ देखि २० सम्म पटनामा जलस्रोत तथा सिँचाइ विभाग र भारतको जल संसाधन नदी विकास एवं गंगा संरक्षण विभागका अधिकारीबीच छलफल भएको थियो । उक्त बैठकमा भारतीय पक्ष तटबन्ध निर्माणका लागि सघाउन सहमत भएको हो । राप्तीको तटबन्धसम्बन्धी विस्तृत परियोजना प्रतिवेदनमाथि ७ दिनसम्म सक्रिय ढंगले लामो छलफल चल्यो, बैठकका सहभागी तथा जनताको तटबन्ध कार्यक्रम फिल्ड कार्यालय नम्बर ६ लमहीका प्रमुख जितबहादुर थापाले भने, नदीको दुवैतिर ३५ किमि पक्की र ६ किमि माटोको तटबन्ध निर्माण गर्ने सहमतिसहित भारतले बजेट स्वीकृत गरेको छ । यसअघि भारतको जल संसाधन नदी विकास एवं गंगा संरक्षण विभागको प्राविधिक टिमले मार्च ९ देखि १३ सम्म चार दिन कलकलवा तटबन्ध र लक्ष्मणपुर बाँधका कारण सिर्जना हुँदै आएको डुबान समस्याले प्रभावित राप्ती तटीय क्षेत्र पुगेर अवस्था अध्ययन गरेको थियो । त्यति बेलै टोलीले अगैयास्थित सिक्टा बाँधदेखि दक्षिणको सीमासम्मको स्थलगत निरीक्षण पनि गरेको थियो । त्यसपछि मात्रै डुबानमा पर्दै आएको नेपाली भूमि जोगाउन भारतको गंगा बाढ नियन्त्रण आयोग सहमत भएको हो । आयोगका निर्देशक सञ्जीवकुमारले लिखित रूपमै त्यसको जानकारी नेपालभारत दुवैतिरका सरकारलाई गराइसकेका छन् । ढिलै भए पनि भारतले सकारात्मक संकेत देखाएको छ । यो खुसीको कुरा हो । यसले गर्दा वर्षौंदेखिको डुबान, कटान र पटान समस्याको समाधान हुने देखिन्छ, डुबान प्रभावित स्थलको निरीक्षणपछि प्रमुख जिल्ला अधिकरी सूर्यबहादुर खत्रीले भने, यसबाट जीवन र धनको सुरक्षा गर्न सकिन्छ । छिट्टै नै यसले सार्थक परिणाम दिने अपेक्षा र आशा पनि गरिएको छ । नेपालभारत सीमा क्षेत्रमा पर्ने होलिया नजिकको पिलर नम्बर ५४ (हाल डुडुवा गाउँपालिका१ देखि उत्तर पश्चिम कचनापुर र उत्तरपूर्व बिनौनासम्म) तटबन्ध निर्माण गर्ने योजना छ । नेपालभारतको संयुक्त प्राविधिक टोलीले डीपीआरअनुरूप कहाँकहाँ र कसरी निर्माण सुरु गर्ने ? त्यसको पनि पुनः स्थलगत अध्ययन गर्ने भएको छ । यस पटकको वर्षाबाट कुन कुन क्षेत्र डुबान प्रभावित भए ? त्यसको पनि संयुक्त टिमले निरीक्षण गर्ने कार्यक्रम छ, प्रमुख थापाले भने, भारतले चरणबद्ध रूपमा बजेट दिने भएको छ । त्यसपछि तिहारसम्ममा टेन्डर गरेर आह्वान गर्ने योजना छ । राप्तीमा निर्माण गरिने विशाल तटबन्ध योजनाको अवधि ५ वर्षको हुनेछ । ज्याकेटिङ युक्त तटबन्धन निर्माण गरिने प्राविधिकले बताएका छन् । नेपाली पक्षले नागबेली जस्तै घुमेको राप्ती नदीले ठक्कर मारेका विभिन्न ठाउँमा ५ सय ५ वटा स्पटस्टार्ड बनाउन प्रस्ताव गरेको थियो । त्यसमध्ये धेरै कटौती गरेर परियोजना स्वीकृत गरेको हो । ३८ ठाउँमा स्पर राख्नुपर्ने प्रस्ताव गरेकामा आठ स्थानको मात्रै स्वीकृति दिएको छ । डीपीआरसहित १२ अर्ब ९७ करोडको बजेट पेस गरेका थियौं । त्यसमा २ अर्ब ५३ करोड कटौती भयो, प्रमुख थापाले भने, नेपाली पक्षले गर्ने निर्माणको अनुगमन भने भारतीय प्राविधिकले गर्ने सहमति छ । पानीको प्राकृतिक प्रवाह नै अवरुद्ध हुने गरी ०५५ सालमा भारतले बाँकेको होलिया नजिकै एकतर्फी रूपमा १३ किलोमिटर लामो कलकलवा तटबन्ध निर्माण गरेको थियो । तटबन्धनका कारण नेपालबाट दक्षिण बग्ने खोलानालाको प्राकृतिक प्रवाह रोकिँदा १५ वर्षदेखि नेपाली भूमि डुबानमा पर्दै आएको छ । ३० हजार हेक्टर भूमि डुबानमा पर्दै आएको छ । ४ हजार ५ सय घर परिवारका २७ हजार ७ सय ५० व्यक्ति प्रभावित हुँदै आएका छन् । हरेक वर्ष २० करोड बराबरको क्षति हुने गर्छ । हामी त सधैं मृत्युको मुखमा छौं । कुनै पनि बेला गंगाले बगाउन सक्छिन् । धेरै पटक कालको मुखमा पुगेर पनि बाँचियो । ५ र ६ वटा गाउँ, घरबास, जग्गा जमिन पूरै बगाइसक्यो छिमेकी विस्थापित भए, नदीले बगाउँदा बगाउँदै जोगिएको टेपेरी गाउँका ७५ वर्षीय नानु यादवले भने, साथीसंगी सबै छुटे । बर्खाको बेला भयमुक्त भएर कुनै रात सुत्न पाएका छैनौं । ०७१ साउन र भदौमा फत्तेपुरका ३ हजार ४३, गंगापुरका १ हजार ५२, कचनापुरका ५ सय ५१ र होलियाका १ हजार ८ सय ९४ घरपरिवार प्रभावित भएका थिए । सयौं बासिन्दाको उर्वर भूमि बगर बनेकाले भूमिहीन भएका छन् । समस्याको समाधान खोज्न प्रधानमन्त्री स्तरका भ्रमणमा धेरै पटक प्रयास भएका थिए । तत्कालीन प्रधानमन्त्री गिरिजाप्रसाद कोइराला र सुशील कोइरालाको पहिलो भारत भ्रणमा पनि डुबान समस्या वार्ताको एजेन्डा थियो । तर, १५ वर्षपछि मात्रै नदी नियन्त्रणका लागि भारत सहयोग गर्न सहमत भएको हो । अहिले पनि उर्लंदो राप्ती नदीको बाढी गाउँतिर सोझिने क्रम जारी छ । घरभित्र ५ देखि ६ फिट पानी जम्छ । बस्ती पूरै डुब्छ । बस्ने ठाउँ हुँदैन । खरका छानामाथि चढेर हारगुहार गर्दा सुन्ने कोही हुँदैनन् । डुबानका कारण किसानको उर्वर भूमि डुबान र पटानले बगर बनेको छ । धेरै किसान भूमिहीन सरह भएका छन् । कयौं जमिनदारसमेत भूमिहीन भएका छन् । ज्यान जोखिममा हालेर बस्नुबाहेक विकल्प छैन । तीन हजारभन्दा बढी बासिन्दा विस्थापित भइसकेका छन् ।तटबन्ध बनाउने नै भए होलिया पहिलो प्राथमिकता पर्नुपर्छ, डुबान क्षेत्रका बासिन्दा तथा लुम्बिनी प्रदेशसभाका सदस्य विजय यादवले भने, अहिले नदीले धार परिवर्तन गरेर पूर्व ढल्केकाले होलिया जोगिएको हो । होलिया उच्च जोखिममा छ । कुनै पनि बेला फेरि विपत्ति मडारिन सक्छ । राप्ती तटीय क्षेत्रका करिब ६ हजार घरपरिवारमध्ये धेरैको जग्गा बगर बनेको छ । होलियाका बासिन्दाको जग्गा बैंकले धितो राखेर ऋण दिन छाडेका छन् । नदी तटीय क्षेत्रको जग्गा कटान र पटानमा पर्ने खतरा बढेकाले बैंकले उक्त क्षेत्रको जायजेथा धरौटी लिएर ऋण दिन छाडेका हुन् ।"
बुटवल धागोमा माकुराको जालो,"संघीय सरकारका अधिकांश उद्योगमन्त्रीले कारखाना अवलोकन गर्दै आएका थिए । उद्योगमन्त्रीहरू अनिल झा, कर्णबहादुर थापा, महेश बस्नेत, सोमप्रसाद पाण्डे, नवीन्द्रराज जोशीलगायतका मन्त्रीले पनि उद्योगको अवलोकन गरेका हुन् । तर, सञ्चालनका लागि कुनै पहल भएन । यसपटक संघीय उद्योग मन्त्रालयका सहसचिव बाबुराम गौतमको नेतृत्वको टोलीले स्थलगत अध्ययन सकेर फर्किएको छ । बुटवल धागो कारखानाका कार्यालय प्रमुख डोलराज शर्मा अहिलेकै अवस्थामा कारखाना चल्न सक्ने अवस्था नरहेको बताउँछन् । यसलाई अबको आधुनिक प्रविधिमा लैजानुपर्ने उनको सुझाव छ । तर, त्यसतर्फ सरकारकै चासो कम छ । अध्ययन भइरहेजस्तो लागेको छ, सहसचिवज्यूको टोली आएर अध्ययन गरेर फर्किएको छ, उनले भने, अध्ययन र अनुगमन भइरहे पनि कसरी सञ्चालन गर्ने भन्नेमा कसैको ध्यान पुगेको छैन । नेपालगन्जमा कपास खेती गर्ने, त्यहाँको कपासबाट बुटवलमा धागो उत्पादन गर्ने र त्यही धागोले हेटौंडा कपडा कारखानाबाट कपडा उत्पादन गर्ने योजनाअनुसार सरकारले २०३९ चैत ३ मा उद्योग स्थापना गरेको थियो । स्थापनापछि उद्योग सञ्चालनको व्यवस्थापन साल्ट ट्रेडिङ कर्पोरेसनले लियो तर राजनीतिक हस्तक्षेपले व्यवस्थापन बिग्रिँदै गयो । त्यसपछि उद्योग सरकार र कर्मचारीको निसानामा पर्यो । उद्योगमा सरकारबाटै राजनीतिक नियुक्ति बढ्यो । कर्मचारी र सरकारबाट समेत हडताल हुन थाल्यो । विस्तारै उद्योगले आफ्नो लय गुमायो । उत्पादन घट्यो । उत्पादन र बिक्रीबाट कर्मचारीलाई तलब खुवाउन हम्मे पर्न थालेपछि उद्योग ऋणमा गयो । सरकारबाटै असहयोग भएर ऋणमा गएको उद्योग बन्द हुने र खुल्ने क्रम चलिरह्यो । नियमित चल्न नसकेपछि सरकारले उद्योग सञ्चालन गर्न २०६० सालमा साल्ट ट्रेडिङ कर्पोरेसनलाई लिजमा दियो तर एक वर्षमै उद्योग चलाउन नसक्ने भन्दै साल्ट ट्रेडिङ पछि हट्यो । त्यसपछि कारखानाको व्यवस्थापन एलाइड इन्भेस्टमेन्ट (रिलायन्स ग्रुप) ले लियो । उसले पनि २०६४ फागुनसम्म चलायो तर उद्योग ऋण छिचोलेर माथि उठ्न सकेन । सरकार, संस्थान र निजी क्षेत्रसमेत पछि हटेपछि २०६६ असोज १ बाट कार्यरत सबै कामदारलाई अनिवार्य अवकाश दिएर उद्योग बन्द गरियो । सञ्चालनका बेला उद्योगमा ७ सयभन्दा बढी कर्मचारी थिए । बन्द गर्ने बेला कारखानाले ४ सय ५० स्थायी कर्मचारीलाई बिदा गरेको थियो । सञ्चालनका बेला ५० करोड बढीको सम्पत्ति रहेको कारखाना अहिले चार जना कर्मचारीले कुरेर बसेका छन् । कारखानामा कार्यालय प्रमुख र तीन कार्यालय सहायक छन् । उनीहरू पनि जीर्ण बन्दै खण्डहरमा परिणत हुँदै गएका भवन र खिया लागेका मेसिन हेरेरै दिन बिताउँछन् । सरकारका अधिकांश मन्त्री र उद्योगमन्त्री बनेकाहरूले उद्योग निरीक्षण गर्ने र झूटा आश्वासन मात्र दिने गर्दा मुलुककै ठूलो कारखाना, मेसिन र त्यसका संरचना खण्डहर बन्दै गएको बुटवलका उद्योगी एवं रूपन्देही उद्योग संघका पूर्वअध्यक्ष बाबुराम बोहराले बताए । औद्योगिक बोर्डले २०७० सालमै उद्योग निजी क्षेत्रलाई दिएर सञ्चालन गर्न सकिने सुझावसहितको प्रतिवेदन सरकारलाई बुझाएको थियो । त्यो पनि कार्यान्वयन हुन नसकेको पौडेलले बताए । २०३९ चैतमा धागो कारखाना स्थापना हुँदा सरकारसहितको साझेदारीमा निजी पुँजीबाट स्थापना गरिएको थियो । कारखानामा अहिले पनि नेपाल सरकार, खेतान समूह, साल्ट ट्रेडिङ, वीरगन्ज चिनी कारखाना, हिमाल सिमेन्ट, जनकपुर चुरोट, नेपाल औद्योगिक विकास निगम (एनआईडीसी) र पब्लिक सेयरबाट सर्वसाधारणको पनि लगानी छ । उद्योगमा नेपाल सरकारको ५९७५ प्रतिशत, संस्थानहरूको १८५ प्रतिशत, खेतान समूह र साल्ट ट्रेडिङको १३४ प्रतिशत र सर्वसाधारणको ८३ प्रतिशत लगानी छ । स्थापनाका बेला उद्योगको अधिकृत पुँजी ६० करोड, जारी पुँजी ४५ करोड र चुक्ता पुँजी ३७ करोड थियो । त्यसमध्ये ३ करोड पब्लिक पुँजी थियो । प्रदेश सरकारका मुख्यमन्त्री, मन्त्री र संघीय सरकारका मन्त्रीहरूले बुटवल धागो कारखाना सञ्चालन गर्ने भने पनि कारखाना सञ्चालन गर्न त्यति सहज नभएको निजी क्षेत्रको दाबी छ । बुटवल उद्योग वाणिज्य संघका अध्यक्ष उज्ज्वल कसजूले पुरानै मोडालिटीमा कारखाना सञ्चालन गर्न नसकिने बताए । उनले निजी क्षेत्रलाई सञ्चालनको जिम्मा लगाएर कारखाना सञ्चालनको मोडल तयार गरे पनि लगानीको सन्दर्भमा विवाद हुन सक्ने बताए । पब्लिक सेयरको टुंगो छैन, पुराना कर्मचारी फेरि आन्दोलनमा जान सक्छन्, उनले भने, अहिले त कारखानाको सेयरधनीको विवरण नै छैन तर कारखाना सञ्चालन हुँदा सेयरधनी आफ्नो सेयर खोज्दै आउन सक्छन् । उनले धागो कारखाना सञ्चालन गर्नुभन्दा त्यहाँका भवन र काम लाग्ने मेसिनको अध्ययन गरेर अन्य उद्योग सञ्चालन गर्न सुझाव दिए । अब नयाँ मोडालिटीमै गएर कपडा उद्योग चलाउन सकिन्छ, उनले भने ।"
राजा महेन्द्रले दिएका मूर्ति अमेरिकी संग्रहालयमा,चोरिएको मूर्ति र विक्रेता सँगै इटुम्बहालको बौद्ध गुम्बाबाट चोरिएको स्वर्ण तामाको चक्रसम्भरा बज्रबाराहीको मूर्ति अमेरिकाको न्युयोर्कस्थित कला व्यापारी न्यफ होम्सीबाट जफत गर्दै जिल्ला न्यायाधिवक्ता कार्यालयले आफ्नो जिम्मामा लिएको छ । जिल्ला न्यायाधिवक्ता कार्यालयले गत मार्च २५ मा सम्पदा बिक्रीको आपराधिक मुद्दालाई अदालतमा दर्ता गराएको थियो । १६ औं शताब्दीको मानिने चक्रसम्भरा सन् १९८३ मा काठमाडौंको गुम्बाबाट चोरिएको र ३ लाख ७० हजार डलरमा बेचिएको प्रारम्भिक सूचना अदालतमा दायर गरेको मुद्दामा उल्लेख छ । कला व्यापारी न्यफ होम्सी सम्पदाजन्य कलाकृति बिक्री तथा ओसारपसारको अभियोगमा सन् २०१५ मै पक्राउ परेर तारिखमा छाडिएका थिए । लस्ट आटर््स अफ नेपाल का अनुसार जिल्ला न्यायाधिवक्ता कार्यालयले राखेको विवरणमा चक्रसम्भरा बज्रबाराहीलाई १३ औं शताब्दीको कलाकृति मानिएको छ । न्युयोर्कमा रहेको सम्पदा घर फर्काउनेबारे न्युयोर्कस्थित नेपाली महावाणिज्यदूत कार्यालयले समन्वय गर्दै आएको छ ।
सडक संघर्षमा मिटरब्याजपीडितहरू,"(सिरहा) (सर्लाही)टेम्पो चलाएर गुजारा धान्न धौधौ भएपछि सिरहा धनगढीमाई नगरपालिका८ कसहाका रामबाबु महतो ६ वर्षअघि त्यही टेम्पो बेचेर वैदेशिक रोजगारीका लागि साउदी अरब पुगेका थिए । रामबाबुले पठाएको रकमबाटै उनकी पत्नी रीताले १० धुर खडेरी किनेर घर बनाउन थालिन् । रकम अपुग भएपछि उनी गोलबजार नगरपालिका४ की सम्रिका सिंहकहाँ पुगिन् । सम्रिकाबाट २०७५ भदौ १५ गते लिएको एक लाख रुपैयाँ ऋण यति बेला उनलाई गलपासो भएको छ । किनकि सम्रिकाले त्यति बेलै एक लाखलाई पाँच लाख साँवा लेखेर तमसुक बनाएको उनले पत्तै पाइनन् ।ऋण लिएको केही समयपछि रामबाबुले पैसा पठाएपछि रीताले ८० हजार रुपैयाँ बुझाइन् । त्यसको महिना दिनपछि फेरि उनले ऋण चुक्ता गर्न २५ हजार लिएर सम्रिकाको घर पुगिन् । तर आफू बाहिर जानुपर्ने भन्दै सम्रिकाले अर्को दिन आउन भनिन् । एक सातापछि उनी फेरि पैसा लिएर पुगिन् । तर, सम्रिकाले तमसुक दिइनन् । बरु उल्टै १५ लाख नदिए फसाइदिने धम्की दिन थालिन् । धम्की दिएको केही दिनमै सम्रिकाले जिल्ला अदालतमा लेनदेन ठगी मुद्दा दर्ता गरिन् । अदालतले रीताविरुद्ध पक्राउ पुर्जी जारी गर्यो । कति दिन भाग्नु, पक्राउ परें, उनले भनिन्, साढे चार लाख रुपैयाँ बुझाएपछि माघ २५ गते १९२० दिनपछि कारागारमुक्त भएँ । थुनाबाट मुक्त भएपछि पनि रीताका दुःख सकिएनन् । सडकमा हिँड्दा अपरिचित व्यक्तिले दुर्व्यवहार गर्ने, ज्यान मार्ने धम्कीसमेत दिइरहेका छन्, उनले भनिन्, न्यायका लागि उनी अरूजस्तै मिटरब्याजी पीडितसँग आन्दोलनमा उत्रिएको छु । रीताजस्तै दर्जनौं पीडितहरू केही महिनायता निरन्तर सडक आन्दोलनमा छन् । तर उनीहरूको पीडा न स्थानीय सरकारले सुनेको छ न त स्थानीय दलका अगुवाले नै । रीताजस्तै गोलबजार नगरपालिका५ की सञ्जलाकुमारी सिंहले २०७८ वैशाख ७ गते सम्रिका सिंहसँगै घरायसी गर्जो टार्न र व्यवसाय गर्न ५० हजार लिएकी थिइन् । तर निरक्षर उनले १ लाख ५० हजारको तमसुकमा छाप लगाइन् । दोस्रोपटक ५ महिनापछि सञ्जलाले उनैसँग थप ८० हजार रुपैयाँ लिइन् । अघिल्लो पटकको रकम समेत जोडेर ८ लाखको कागज तयार भयो । पटकपटक गरेर ६० हजार दिइसकें । अझै ४ लाखको माग भइरहेको छ, उनले भनिन् । मिटरब्याजको जालोमा पर्नेमा सिरहाका कैयौं निरक्षर महिलाहरू छन् । जसले चर्को ब्याजमा रकम त लिएका छन् नै, रकम दिनेले तयार पारेको लिखत नै नपढी ल्याप्चे हान्दा थप हैरानी बेहोर्नुपरेको छ । लहान नगरपालिका१८ की प्रतीक्षाकुमारी सिंहले शारदा साहसँग १० वर्षअघि दसैं टार्न १० हजार रुपैयाँ ऋण लिइन् । पटकपटक गरेर १ लाख ३६ हजार रुपैयाँ बुझाइसके पनि ऋण चुक्ता नभएको उनी बताउँछिन् ।नागरिक समाज सिरहाका राजकुमार राउत कुर्मीले मिटरब्याजका साहुले शक्तिको आडमा विपन्न नागरिकलाई फसाइरहेको बताए । त्यस्ता व्यक्तिलाई कानुनी कारबाहीको दायरामा ल्याएर पीडितलाई न्याय दिन राज्य सक्रिय हुनुपर्छ, उनले भने ।रौनियारमाथि अनुसन्धान हुँदै मिटरब्याजमा ऋण लगानी गरी ठगी आरोपमा पक्राउ परेका सञ्जय साह रौनियारलाई थुनामा राखेर अनुसन्धान भइरहेको छ । दुई वर्षअघि सोही मुद्दामा धरौटीमा रिहा भएका रौनियार १२ साउनमा पक्राउ परेका थिए ।अभद्र व्यवहार मुद्दामा महोत्तरीको बर्दिवासबाट पक्राउ परेका ५२ वर्षीय रौनियारलाई ठगी आरोपमा गत आइतबार सर्लाही ल्याइएको थियो । ब्रह्मपुरी गाउँपालिका४ त्रिभुवननगर निवासी उनीविरुद्ध ठगी आरोपमा उजुरी परेको जिल्ला प्रहरी कार्यालयले जनाएको छ । हरिपुर्वा नगरपालिका९ वसन्तपुरकी गीतादेवी यादवले ५२ लाख ५० हजार ऋण लिएकामा ४६ लाख चुक्ता गरिसक्दा पनि रकम नतिरेको भन्दै दबाब दिएपछि पीडित यादवले प्रहरीमा जाहेरी दिएकी हुन् । यादवले ठगी, विश्वासघात र आपराधिक लाभ लिएको उनको भनाइ छ । रौनियारमाथि अनुसन्धान भइरहेको प्रहरी प्रवक्ता विजय यादवले बताए ।चर्को ब्याजमा ऋण प्रवाह गरेको, दिएको ऋणभन्दा बढीको कागज बनाएको, ऋण चुक्ता गर्दा पनि कागज नदिएको जस्ता आरोप रौनियारमाथि लाग्दै आएको छ । दुई वर्षअघि पनि स्थानीय निर्मला देवीले ठगी आरोपमा उजुरी दिएपछि उनी फरार भएका थिए । पछि अदालतमा गई २५ लाख धरौटीमा रिहा भएका थिए । त्यो मुद्दा अहिले उच्च अदालतमा छ । सर्लाही प्रहरीले यसअघि मिटरब्याजको आरोपमा रौनियारसहित श्याम परदेशी भनिने श्यामकृष्ण साह र रामबाबु रायविरुद्ध ठगीकै मुद्दा दायर गरेको थियो । राय र रौनियार धरौटीमा रिहा भए पनि साह पुर्पक्षका लागि थुनामै छन् ।"
निर्वाचनमा दुई लाख कर्मचारी,"(काठमाडौं)प्रतिनिधिसभा र प्रदेशसभा निर्वाचन गराउन २ लाख ६० हजारभन्दा धेरै जनशक्ति आवश्यक पर्ने भएको छ । निर्वाचन आयोगले बिहीबार स्वीकृत गरेको जनशक्ति व्यवस्थापन निर्देशिकाअनुसार मंसिर ४ मा हुने निर्वाचनका लागि २ लाख ६१ हजार ५ सय ६५ जना जनशक्ति खटिनेछन् । तीन महिनाअघि भएको स्थानीय निर्वाचनमा १ लाख ९६ हजार जनशक्ति परिचालन गरिएको थियो । १ करोड ८२ लाख मतदाता सहभागी हुन सक्ने आउँदो निर्वाचनमा करिब ११ हजार मतदान स्थलमा २२ हजार ५ सय मतदान केन्द्र हुन सक्ने आयोगले आकलन गरेको छ । निर्देशिकाअनुसार पाँच सयसम्म मतदाता भएको एउटा केन्द्रमा ११ जना कर्मचारी खटाउने गरी जनशक्ति व्यवस्थापनको योजना बनाइएको हो । प्रत्येक केन्द्रमा मतदान अधिकृत एक, सहायक मतदान अधिकृत एक, सहायक कर्मचारी ५, सहयोगी एक, स्वंसेवक तीन जना खटिनेछन् । पाँच सयभन्दा बढी मतदाता भएको केन्द्रमा थप एक स्वयंसेवक हुनेछन् । एउटा केन्द्रमा स्वयंसेवकसहित सरदर ११ जना खटिँदा निर्वाचन गराउन मात्रै २ लाख ४७ हजार ५ सय जना खटिनेछन् । यसमा मतदान अधिकृत २२ हजार ५ सय, सहायक मतदान अधिकृत २२ हजार ५ सय, सहायक कर्मचारी १ लाख १२ हजार ५ सय, सहयोगी कर्मचारी २२ हजार ५ सय, स्वयंसेवक ६७ हजार ५ सय हुनेछन् । यसबाहेक १ सय ६५ निर्वाचन क्षेत्रमा मुख्य निर्वाचन अधिकृत र निर्वाचन अधिकृतको कार्यालय हुनेछ । यी कार्यालयमा कम्तीमा १३ हजार १ सय ६५ कर्मचारी खटिनेछन् । त्यस्तै आयोग र ७७ वटा जिल्ला निर्वाचन कार्यालयमा गरी ९ सय कर्मचारी खटिने आयोगले जनाएको छ । मतदाता शिक्षामा खटिने र सुरक्षाकर्मीको संख्या अझै यकिन भएको छैन । आयोगले मतदाता शिक्षाका लागि ४० हजार स्वयंसेवक राख्ने प्रस्ताव अर्थ मन्त्रालय पठाएको छ । कारागार, सुरक्षा निकाय, वृद्धाश्रममा अस्थायी मतदान केन्द्रमा खटिने कर्मचारीको संख्या पनि यकिन भएको छैन । निर्वाचन आयोगले संघ, प्रदेश, स्थानीय तह, सरकारी स्वामित्वमा रहेका कर्मचारी, विश्वविद्यालय, सामुदायिक विद्यालयका शिक्षक र कर्मचारीलाई निर्वाचनमा परिचालन गर्न सक्ने गरी जनशक्ति व्यवस्थापन निर्देशिका आयोगले स्वीकृत गरेको हो । गाउँपालिका क्षेत्रभित्रको मतदान केन्द्रमा शाखा अधिकृत, शिक्षक र नगरपालिका क्षेत्रको मतदान केन्द्रमा उपसचिव, माध्यमिक तहको शिक्षकलाई मतदान अधिकृतमा खटाउन सक्ने प्रावधान निर्देशिकामा राखिएको छ । ०७४ को प्रतिनिधिसभा र प्रदेशसभाको निर्वाचनमा हरेक निर्वाचन मतदान केन्द्रमा ९ जना खटिएका थिए । यसपालि बढाएर ११ पुर्याइएको हो । यसअघिको निर्वाचनमा प्रतिनिधिसभा र प्रदेशसभाको प्रत्यक्षतर्फ फरक मतपत्र भए पनि समानुपातिकतर्फ दुवैको मतपत्र एउटैमा समावेश गरी ३ मतपत्रको व्यवस्था थियो । यसपालि प्रतिनिधिसभा र प्रदेशसभा समानुपातिकको मतपत्र छुट्टाछुट्टै बनाउन लागिएको छ । यसले गर्दा पनि हरेक मतदान केन्द्रमा ११ जना कर्मचारी थप भएको हो, आयोगका एक अधिकारीले भने । आयोगले मतदाता नामावली रुजु गर्न १ जना, मतपत्र दिन चार जना सहायक कर्मचारीको व्यवस्था गरेको छ । यसअघिको निर्वाचनमा सहायक कर्मचारी तीन र स्वयंसेवक दुई जना मात्रै थिए । हरेक मतदान केन्द्रमा कम्तीमा तीन जना स्वयंसेवक हुनेछन्, उनीहरूले मतदाताको तथ्यांक राख्ने, नङमा मसी लगाउने र लाइन व्यवस्थापनको काम गर्नेछन् । जनशक्ति व्यवस्थापन गर्न केन्द्रमा निर्वाचन आयुक्त अध्यक्ष रहने केन्द्रीय जनशक्ति व्यवस्थापन समिति गठन हुनेछ । समितिमा निर्वाचन आयोग, गृह, रक्षा, संघीय मामिला तथा सामान्य प्रशासन मन्त्रालयका सचिव, आयोगका प्रशासन महाशाखाका सहसचिव सदस्य र प्रशासन शाखाका उपसचिव सदस्यसचिव रहन्छन् । जिल्लामा प्रमुख जिल्ला अधिकारीको संयोजकत्वमा जिल्ला जनशक्ति व्यवस्थापन समन्वय समिति गठन हुनेछ । यो समितिले जनशक्तिको विवरण तयार गर्ने, कर्मचारीको विवरण निर्वाचन अधिकृतलाई उपलब्ध गराउनेलगायतको अधिकार दिइएको छ । प्रमुख जिल्ला अधिकारीलाई कर्मचारी व्यवस्थापनको जिम्मेवारी तोकिएको छ । निर्वाचन सम्पन्न नभएसम्म जिल्लाका कर्मचारीलाई जिल्ला छोड्न रोक्ने अधिकार पनि प्रमुख जिल्ला अधिकारलाई दिएको छ । निजामती कर्मचारी, शिक्षक तथा अन्य सरकारी, गैरसरकारी संघसंस्थामा आबद्ध राष्ट्रिय ट्रेड युनियनका पदाधिकारी र कर्मचारीको नातेदार उम्मेदवार भएको क्षेत्रमा कर्मचारीलाई नखटाइने आयोगले जनाएको छ । त्यस्तै, मुख्य निर्वाचन अधिकृत र निर्वाचन अधिकृतको कार्यालयमा ९९ जना खटिनेछन् । निर्वाचन कार्यालय, निर्वाचन सामग्री राखिएको स्थान, निर्वाचन अधिकृतको कार्यालय र मतपत्र राखिएको स्थानको सुरक्षाका लागि निर्वाचन अवधिभर बढीमा ५५ जना सुरक्षाकर्मी खटाउन सक्ने व्यवस्था गरिएको छ । आयोगले सुरक्षाको हिसाबले मतदान केन्द्रलाई सामान्य, संवेदनशील र अति संवेदनशील गरी तीन भागमा विभाजन गरेको छ । अति संवेदनशील मतदान केन्द्रमा मतदान अधिकृत उपसचिवस्तरकै कर्मचारी खटाइने र संवेदनशीलमा शाखा अधिकृत मतदान अधिकृतको रूपमा खटाउने गरी प्राथमिकता निर्धारण गरिएको छ ।"
सम्हाल्न नसकेको 'प्रशिक्षक प्रकरण',"(काठमाडौं)संयोगले श्याम थापा अहिले काठमाडौंमै छन् । विषयको उठान उनकै शब्दबाट । केही वर्षअगाडि नेपाली टिमको जिम्मेवारी उनकै काँधमा हुँदा उनी भन्थे, फुटबलमा कसरी विकास गर्ने भन्ने ठ्याक्कै सूत्र कोहीसँग पनि छैन । तर सफलतासम्म पुग्ने निश्चित बाटो भने छन् । त्यसमध्ये एउटा हो, प्रशिक्षकको ठूलो समूह आफ्नै देशमा निर्माण गर्ने अनि तिनलाई मौका दिँदै जाने । एउटा तथ्य निश्चित छ, जतिबेलासम्म राम्रा प्रशिक्षक हुँदैनन्, राम्रा खेलाडी पनि निस्कँदैनन् । अखिल नेपाल फुटबल संघ (एन्फा) का पूर्वअध्यक्ष कर्माछिरिङ शेर्पाको पालोमा केही असाध्यै राम्रो भएको थियो भने त्यो एकपछि प्रशिक्षकको प्रशिक्षण थियो । शृंखलाबद्ध प्रशिक्षकहरूको उत्पादन थियो । भर्खर एन्फाले नेपाली राष्ट्रिय फुटबल टिमबारे एउटा निर्णय गरेको छ, जसअनुसार बंगलादेशविरुद्धको मैत्रीपूर्ण खेलका लागि कार्यबाहक प्रशिक्षक हुनेछन् प्रदीप हुमागाईं । कार्यबाहक शब्द आफैंमा अमूर्त छ । कार्यबाहक प्रशिक्षकले के गर्छन् र के गर्दैनन् बुझ्न सकिन्न । हुमागाईंलाई नियुक्त गर्ने एन्फाको यो निर्णयप्रति प्रश्न गर्ने अनेक स्थान छन् । सबैभन्दा महत्त्वपूर्ण तथ्य के हो भने अहिलेको एन्फा नेतृत्वले यस्ता निर्णयहरू गरिरहेका छन्, जसलाई सुनेपछि नेपाली फुटबलसँग नजिकका प्रायको प्रतिक्रिया आउने गर्छ, यस्तो नगरेको भए हुन्थ्यो । पंकजविक्रम नेम्वाङले एन्फाको नेतृत्व सम्हालेयता नेपाली राष्ट्रिय प्रशिक्षकबारे ठोस निर्णय गर्न सकेकै छैनन् । जति निर्णय भएका छन्, धेरै हदसम्म ती अपरिपक्व छन् । कार्यबाहक प्रशिक्षक नियुक्तको निर्णय पनि यही आलटालपूर्ण निर्णय शृंखलाको एक अर्को कडीमात्रै हो । हुमागाईं को हुन् र कस्ता हुन्, त्यसतर्फ नजाऔं । सबैभन्दा पहिलो औपचारिक रूपमा नेपालको मुख्य प्रशिक्षक नै रहेका अब्दुल्लाह अल्मुताइरीकै चर्चा गरौं । नेतृत्व बाहिर रहँदा अल्मुताइरीलाई पाँच मिनेटमै हटाउन सकिन्छ भन्ने जस्तो कुरा नेतृत्वमा रहँदा हुँदैन । विश्व फुटबलमा प्रशिक्षक नियुक्ति आफैंमा केही हदसम्म जटिल प्रक्रिया हो, जसलाई फुटबल संघले निकै सावधानीपूर्वक सम्हाल्नुपर्छ । अल्मुताइरीलाई अनुबन्ध गर्दा पनि केही खास प्रक्रिया पछ्याएका छन् । यसमा दुई होइन, तीन पक्ष जोडिएका छन् । त्यो एन्फा, कतार फुटबल संघ र प्रशिक्षक अल्मुताइरी स्वयं हो । बंगलादेशविरुद्धको खेलका लागि अल्मुताइरीले टिम छानिसकेको समाचार बाहिर आएको स्थितिमा हुमागाईंको नियुक्तिको अर्थ के र उनले साँच्चै काम गर्न पाउँछन् वा पाउँदैनन्, त्यो खुलस्त भएको छैन । यो सबै प्रकरणमा एन्फा वा अल्मुताइरीमध्ये को ठीक र को बेठीक आफ्नै ठाउँमा होला । तर, एन्फाले सबै प्रकरणलाई कानुनी रूपमा पछि समस्या नहुने गरेर बाटो खुलस्त पार्नुपर्थ्यो । अब अर्को तथ्य । विश्व फुटबलको आमचलन हो, मुख्य प्रशिक्षकले टिम हेर्ने सक्ने अवस्था रहेन भने त्यसको तुरुन्त जिम्मेवारी उनका सहायकलाई जान्छ । लगभग टिम उही रहन्छ । अल्मुताइरी बंगलादेशविरुद्धको खेलमा अनुपस्थित नै रहने हो भने उनको स्थानमा टिम हेर्नका लागि सबैभन्दा उपयुक्त व्यक्ति सहायक प्रशिक्षक किरण श्रेष्ठ नै हुन्, अरू होइनन् । विश्व फुटबलको प्रक्रिया यही हो । फेरि अल्मुताइरीकै भनाइ मान्ने हो भने राष्ट्रिय टिमको प्रशिक्षणमा लामो समय बिताइसकेको हुनाले श्रेष्ठ आफैं उम्दा प्रशिक्षक भइसकेका छन् । फेरि उनी योहान कालिन छँदै नेपाली टिमसँग जोडिसकेका थिए । उनको सम्भावना नरहेको स्थितिमा पनि हुमागाईंभन्दा राम्रो विकल्प नेपालमै छ । उनी जत्तिको वा उनीभन्दा राम्रा प्रशिक्षक यहीं उपलब्ध छन् । सुरुमै लेजेन्डरी फुटबल व्यक्तित्व थापाको भनाइ उल्लेख गरेको यही प्रसंगमा हो । हुमागाईंको नियुक्ति धेरै हदसम्म नेपाली फुटबलकै लागि भने आफ्नो जीवन समर्पित गरिरहेका प्रशिक्षकप्रति अन्याय हो । हुमागाईं प्रशिक्षकका रूपमा नेपाली फुटबलमा केही वर्षका लागि आए, फेरि विदेशमा हराए । नेपालमै रहेर कडा मिहिनेत गरिरहेका प्रशिक्षक धेरै भए, मौका पाउनुपर्ने तिनैले हो । एन्फाको मिहिनेतकै कारण नेपालमै एलेभल का प्रशिक्षक बाक्लै छन् । फुटबल राजनीतिका कारण मन पर्न सक्छ, नपर्न पनि सक्छ । यसबीच सबैभन्दा राम्रो विकल्प त बालगोपाल महर्जन नै हुन् । उनी नेपाली फुटबलको लेजेन्ड हुन् । प्रशिक्षकका रूपमा पनि एकपल्ट होइन, धेरैपल्ट प्रमाणित भइसकेका प्रशिक्षक हुन् । त्यो पनि राष्ट्रिय टिमकै लागि । प्राविधिक रूपमा उपेन्द्रमान सिंह पनि उत्तिकै उम्दा छन् । उनको सबैभन्दा ठूलो गल्ती हो, माथिल्लो दर्जाका उनी प्राविधिक काममा नलागेर फुटबल राजनीतितिर लागे । पुराना अनुहारतिर जाने हो भने राजुकाजी शाक्य पनि छन् । राष्ट्रिय टिम सम्हाल्न खासखास प्रशिक्षकमा योग्यता पुग्छ वा पुग्दैन, त्यो फरक प्रसंग भयो । फेरि नेपाली फुटबलमा लामो समयदेखि प्रशिक्षकका रूपमा सक्रिय एकाध व्यक्तिहरू छन् । जस्तो कि किशोर केसी । ग्राहम रोबर्टसले नेपाल छँदा भनेरै गएका थिए, उनी जत्तिको प्राविधिक रूपमा सबल प्रशिक्षक नेपाली फुटबलमा बिरलै होला । यसमै मेघराज केसी र सुनील श्रेष्ठ पनि जोडिन सक्छन् । नयाँ पुस्ताकै कुरा गर्दा नवीन न्यौपाने छन् । उनले पनि घरेलु फुटबलमा आफूलाई प्रमाणित गरिसके । उनी पनि यसअघिका नामजस्तै नेपाली फुटबलकै लागि समर्पित छन् । यसको सूची बनाउने हो भने लामै हुन्छ । बंगलादेशविरुद्धको मैत्रीपूर्ण फुटबल त प्रशिक्षकको परिक्षण गर्ने राम्रो अवसर थियो, जुन एन्फाले गुमाएको छ । जहाँसम्म हुमागाईंबारे कुरा छ, उनीबारे सबैभन्दा जानकार दिवंगत ललितकृष्ण श्रेष्ठ हुन् । उनले नै प्रदीपलाई थ्रीस्टारमा पहिलोपल्ट मौका दिएका थिए । आफू जीवित छँदा एन्फाको कार्यबाहक अध्यक्षसम्म भएका श्रेष्ठले हुमागाईंबारे आफू नजिकका सबैलाई पर्याप्त सुनाएकै छन् । त्यसमध्ये अधिकांश अहिले पनि एन्फामै छन् ।"
२ करोड लगानीमा मार्सल आर्ट्स एकेडेमी,"काठमाडौं (कास) पूर्वखेलाडीको पहलमा च्याम्पियन्स मार्सल आर्ट्स एकेडेमीको स्थापना गरिएको छ । विभिन्न खेलका राष्ट्रिय तथा अन्तर्राष्ट्रिय खेलाडी समेट्दै काठमाडौं महानगरपालिका१६ स्थित बालाजु खरिबोटमा स्थापना गरिएको एकेडेमीको शुक्रबार शुभारम्भ गरिए पनि यसअघि नै सञ्चालनमा ल्याइएको थियो । जग्गा भाडामा लिएर निर्माण गरिएको एकेडेमी साढे दुई रोपनी जग्गामा फैलिएको छ । झन्डै २ करोड रुपैयाँ लगानीमा बनेको एकेडेमीमा हाल कराते र तेक्वान्दो खेलको प्रशिक्षण हुँदै आएको छ । बिहान र साँझ गरी दुईसत्रमा ९० जनाले प्रशिक्षण लिइरहेको एकेडेमीले जनाएको छ । करातेमा श्याम सुनुवार तथा तेक्वान्दोमा लालबहादुर बराम र युगेन गुरुङले प्रशिक्षण दिइरहेका छन् । सन् २०१० मा बंगलादेशमा सम्पन्न ११ औं दक्षिण एसियाली खेलकुद (साग) मा स्वर्ण जितेका करातेका सुनील लामा (हाल अमेरिका), दक्षिण एसियाली जुडो च्याम्पियनसिपका स्वर्ण विजेता सरोज महर्जन (हाल फ्रान्स), तेक्वान्दोका पूर्वराष्ट्रिय खेलाडी पुष्प थापामगर (हाल अमेरिका), ११ औं सागका उसुका पदकधारी राजु महर्जन (हाल अस्ट्रेलिया), एम्बासडर कप तेक्वान्दोका स्वर्ण विजेता सुजन जोशी (हाल मकाउ) को पहलमा एकेडेमी स्थापना गरिएको हो । नेपाल एपीएफ क्लबको तेक्वान्दो र कराते टोलीले यही एकेडेमीमा प्रशिक्षण गर्दै आएका छन् । स्थानीय रूपमा मार्सल आर्ट्स खेलाडी तयार पार्ने लक्ष्यसहित स्थापित एकेडेमीमा भविष्यमा जुडो, बक्सिङ र उसुको पनि प्रशिक्षण गराइने जनाइएको छ । एकेडेमीको शुभारम्भका अवसरमा सागका तीन स्वर्ण विजेता तेक्वान्दोकी आयशा शाक्य, दोहोरो स्वर्णधारी करातेका मन्देकाजी श्रेष्ठ, स्वर्णधारी तेक्वान्दोकी संगीता बस्याल, रजत विजेता अप्सरा कार्की, ओलम्पियन निशा रावल, सागमा करातेका कांस्य विजेता मुकुन्द्र महर्जन, डिगम्बरप्रसाद पन्त, जुडोका कांस्यधारी श्रीराम माकाजु, उसुका रजतधारी विश्व बुढामगर, मीना ग्लानलगायतलाई सम्मान गरिएको थियो । खेलाडीहरूलाई नेपालका पहिलो अन्तर्राष्ट्रिय पदक विजेता जितबहादुर केसी, सागका चार स्वर्ण विजेता दीपक विष्ट, दुई स्वर्ण विजेता दीपक श्रेष्ठ, कराते प्रशिक्षक ध्रुवविक्रम मल्ल, एकेडेमीका निर्देशक सुशीला लामालगायतले सम्मान गरेका थिए ।"
नखिपोटमा बास्केटबल,काठमाडौं (कास) नखिपोट युथ क्लबले प्रथम राष्ट्रिय खुला पुरुष तथा महिला रनिङ कप बास्केटबल प्रतियोगिता गर्ने भएको छ । ललितपुर नखिपोटमा साउन २९ देखि प्रतियोगिता हुने क्लबले शुक्रबार पत्रकार सम्मेलनमा जनाएको छ । लिगकम नकआउटका आधारमा हुने प्रतियोगितामा पुरुषतर्फ १२ र महिलातर्फ ८ टोलीको सहभागिता रहनेछ । दुवै विधातर्फका विजताले ५० हजार र उपविजेताले २५ हजार तथा तेस्रो हुनेले १५ हजार पुरस्कार जित्नेछन् । फाइनल खेल भदौ ४ मा हुनेछ । सबै खेल नखिपोट युवा क्लबको कभर्डहलमा हुनेछ ।
"सिरी ए को नयाँ सिजन, नयाँ अनुहार","रोमालाई किन डार्क हर्स भनिएको हो भने क्लबले डिबाला जत्तिको खेलाडीलाई विना कुनै मूल्य पाएको छ । तय छ उनको आगमनले रोमालाई यसपल्टको लिग यात्रामा ठूलै सहयोग हुनेछ । युभेन्ट्स छाडेयता उनलाई इन्टरले अनुबन्ध गर्ने अनुमान गरिएको थियो, तर रोमाले उनको मन जितिहाल्यो । भनिन्छ, मोउरिन्होले उनलाई टेलिफोनमा कुराकानी गर्दै रोमामै आउन मनाइहाले । क्लबका समर्थकले पनि उनको भव्य स्वागत गरे, जसको चर्चा अहिलेसम्म पनि सकिएको छैन ।"
सम्पादकका सुसेधन्दा,"गर्विलो प्रगतिजम्मा १६ अंकको छोटो इतिहास भए पनि प्रगति (२०१०) गर्विलो साहित्यिक पत्रिका हो । प्रगति र नारायणप्रसाद बाँसकोटा स्मृति भेट (२०७८) मा एउटा किस्सा छ । अंक ६ मा शंकर लामिछानेले प्रधानमन्त्री मातृकाप्रसाद कोइरालाको अन्तर्वार्ता लिएछन् । कोइरालाले त्यस अंकको सम्पूर्ण खर्चपर्च बेहोरिदिने वचन दिएछन् । तर, पटनाको मोहन प्रेसबाट पत्रिका छापिएर आउन्जेल मातृका पदबाट हटिसकेकाले रकम माग्ने आँट कसैले गर्न सकेनछ । त्यो अंक झिकाउने प्रयास नै भएनछ । प्रेसबाट लिलाम बढाबढ भएको पत्रिका जनकलाल शर्माले कोलकाताको फुटपाथबाट एकदुई प्रति भेटेर ल्याएछन् र दिनेशराज पन्तको सौजन्यमा आफूले फोटोकपी गरेर राखेको साहित्यकार पुष्कर लोहनी सुनाउँछन् । प्रगतिशील लेखक संघमार्फत प्रगति निकाल्न नसकेपछि त्यसका सम्पादक नारायणप्रसाद बाँसकोटा राजा त्रिभुवनमा शरणागत भएछन् । प्रगति को पहिलो अंकको आवरणमै त्रिभुवनको तस्बिर छ । प्रथम सम्पादकीयमा छ, राष्ट्रनायक श्री ५ महाराजधिराजको साहित्यप्रतिको अनुराज्ञालाई प्रशंसा गर्दछौं, मौसुफकै सहयोग र सद्भावनामा आश्रित भएर प्रगति निक्लिरहेछ । नवौं अंकमा छ, स्वर्गवासी श्री ५ त्रिभुवन र वर्तमान श्री ५ महाराजाधिराजले प्रारम्भिक सहायता नबक्सेको भए प्रगतिले एकाध अंक निस्केर बन्द हुनुपर्ने थियो ।बाँसकोटाले लक्ष्मीप्रसाद देवकोटाजस्ता प्रियपात्र पाएका थिए । देवकोटाकै अगुवाइमा २०१२ को हरिशयनी एकादशीमा पशुपतिको मूलढोकामा पत्रिकाका डेढ सय ग्राहक बनेका थिए । प्रगति साँच्चै विश्व साहित्यका गुणहरूलाई नेपाली प्रकाशनमा ल्याउन लागेको थियो । शारदा ले हिन्दी र बंगाली साहित्यको अनुवाद प्रकाशन गरेको थियो भने प्रगति ले अंग्रेजी साहित्यको । राजा महेन्द्रसँगको विशेष सम्बन्धका कारण बाँसकोटा २०१८ मा सूचना विभागका डाइरेक्टर बने । प्रगति को भानु विशेषांक ननिस्केपछि हृदयचन्द्रसिंह प्रधानले भानुभक्त एक समीक्षा र बालचन्द्र शर्माले भानुभक्त पुस्तकाकार रूपमा ल्याएका थिए । जरिवानादेखि जेलसम्मसाहित्यिक पत्रिकाका सामग्रीका कारण लेखकसम्पादकहरूले जरिवानादेखि जेलसम्मको सजाय पाएका छन् । डा राजेश गौतमकृत इतिहास लेखनको इतिहास (२०५१) अनुसार, बाबुराम आचार्यले जुद्धशमशेरको पालामा शारदा मासिक पत्रिकामा नेपालमा बंगाली सुल्तान समसुद्दिनले गरेको आक्रमणबारे गोपाल राजवंशावली र सिम्भु (स्वयम्भू) मा रहेको राजहर्षको शिलालेखलाई स्रोत बनाई लेख छपाएका थिए । उक्त लेख इतिहास लेखनमा ठूलो आविष्कार भएको ठानेका उनले उल्टै खप्की खानुपर्यो । यस्तै, उद्योग पत्रिकामा १९९२ सालमा छापिएको मुद्रासम्बन्धी लेखका कारण बाबुराम आचार्यले तत्कालीन हजुरिया जनरल बहादुरशमशेरबाट झापड खानुका साथै पाँच रुपैयाँ जरिवानासमेत तिराइएको थियो ।यति मात्र होइन, २०१८ सालमा बगैंचा साहित्यिक पत्रिका निकालेर सात दिन सदर खोर डिल्लीबजारमा थुनिएका थिए, पुष्कर लोहनी । पत्रिकामा प्रकाशित दौलतविक्रम विष्टको कथा एक साँझ ले समाजमा अश्लीलता फैलाएको आरोपमा समातिएका लोहनीलाई पछि कुनै समूहले फसाएको भन्दै उन्मुक्ति दिइयो । ८४ वर्षीय लोहनी भने मवीवि शाहको कवितासंग्रह उसैका लागि माथि चोरीको आरोपसहित आलोचना गरिएको तारानाथ शर्माको लेखका कारण आफू थुनिएको र पत्रिका प्रतिबन्धित भएको दाबी गर्छन् । पुष्करको त्यतिबेलाको बयान मवीवि शाहको नाम हटाएर ग्रीष्मबहादुर देवकोटाको पुस्तक नेपालको छापाखाना र पत्रपत्रिकाको इतिहास (२०२४) मा प्रकाशित छ । मभित्रको यौन र मवीवि शाह नामक लेख लेखेर चर्चित भएका लोहनीले २०२१ सालमा नेपाल एकेडेमीको पत्रिका कविता निस्केकै दिन कविताप्रधान पत्रिका नयाँ कविता ल्याएका थिए भने कथापत्रिका विम्ब (२०२६) पनि निकालेका थिए । छापा कि अनलाइन ?आजका साहित्यिक पत्रिकाहरू छापामा मात्र खुम्चिएका छैनन्, अनलाइनमार्फत पनि साहित्यानुरागीमाझ पुगिरहेकै छन् । कतिपय छापा र अनलाइन दुवैमा छन् भने कतिपय अनलाइनमा मात्र । छापाभन्दा कम खर्चिलो, बिक्री वितरण तथा ढुवानीको झन्झट नहुने, वातावरणमैत्री, विश्वव्यापी पहुँचका कारण अनलाइन पत्रिकामा नयाँ पुस्ताको आकर्षण भए पनि भरपर्दो आयस्रोत नभएकाले खुल्ने र बन्द हुने सनातनी रोग छँदै छ । तैपनि साहित्यको डिजिटलाइजेसन मा यिनको अहम् भूमिका छ । रचना का रोचक घिमिरे वाङ्मयको विकासका लागि साहित्यिक पत्रिका आवश्यक भए पनि नै छापाको स्थायित्वमा शंका गर्छन् । अहिले रचना छ र रोचक छ, रोचक छ र रचना छ । मैले पत्रिका निकालें । छोराहरूले थोरबहुत सघाउँदै छन्, नातिले पनि गर्छन् भन्ने के ग्यारेन्टी ? उनी भन्छन्, नयाँनयाँ पत्रिका निस्के पनि पुराना पत्रिका लामो समय नबाँच्न सक्छन् । भावना र समर्पणबिना पैसाले मात्र निस्केलाजस्तो लाग्दैन । तर, गर्न खोज्नेलाई मेरो शुभकामना नै छ ।अभिव्यक्ति का शर्मा भने साहित्यिक पत्रिकाको भविष्य सकियो भन्ने स्विकार्दैनन् । संगीतको जतिसुकै विकास भए पनि रागरागिनीको महत्त्व घटेको छैन, कस्ताकस्ता नाचगान आउँदा पनि कत्थक र भरतनाट्यम् चलिरहेकै छन्, शर्मा भन्छन्, प्यास लाग्दा बियर खाएर हुँदैन, पानी नै चाहिन्छ । साहित्यिक पत्रिका पनि त्यस्तै हो ।"
तेह्र सौंराइ,"बोलिरहिन् जुलपी, सुनिरहेँ म :आखिर घर भन्नु पन त के नै रह्या छ र भाउवा ? जहाँ बस्यो त्यहीँको माया लाग्दो रैछ । त्यहीँको मान्ठा भैजाँदो रह्या छ । मेरो घर उत्तिबेलै हराइगए । जतिबेला मेरो जियाबुवाले मलाई र मेरो बचपनलाई दुईचार शब्द मीठो बोली र केही कोसेलीसँग साटिदिए । सौरा (ससुरा) हुँदा भन्थे भाउहरू ठूलो भएपछि बुहारीलाई माइत लैजाउँला । जियाबुवा भेटौली । सौराको कुराले खुसी हुन्थेँ । कामका बेला पन एक्लै रमाउँथें, एक्लै हाँस्थें । गाउँथें । जियाबुवाको अनुहार सम्झिने कोसिस गर्थें । तर, राम्रोसँग कसैको अनुहार याद थिएन । निराश भैजान्थें । फेरि सोच्थें, मेरी जिया मजस्तै हुँदी हो । सौरा हुँदासम्म जिया बुवासँग भेट्ने आशा बाँकी थियो । जब खोकीले सौरालाई लैगए, सौरासँगै हराइगए बचेका आशा पन । कहिलेकाहीँ लाग्थ्यो भागिजाऊँ, तर कहाँ जानु ? कसकोमा जानु ? आफ्नो को ? अहिलेसम्म गाउँबाहिर पाइला टेक्या नाइँ । छन त जियाबुबाको, आफ्नो गाउँको माया कत्ति छ कत्ति । माया भए पन क्या गर्नु ! सुरुसुरुमा लाग्थ्यो, मेरो जियाबुवा कहाँ गए होलान् । कुनै दिन त मकन लिन आइजालान् । सबैका जियाबुवा थिए । दिनभर साथीहरूसँग खेल्थेँ सबै बिर्सन्थें । बाहा भएपछि जियाबुवाको याद आउँथ्यो । अरू मान्ठा माइत जाँदा मलाई पन माइतको सौंराइ लाग्थ्यो । सौंराइ लाग्या पन जानु कहाँ ? अब त कहीँ गए सौंराइ पन त्यहीँको लाग्दो । सुइना पनि यहीँकै देख्छु । जुलपीको कथाले मेरो मन एकतमासको भयो । भन्छिन्, म अरू दिदीबहिनीभन्दा राम्री भएकीले मेरो चाँडै बिहे गरेको रे । पितृसत्तात्मक समाजमा महिला सुन्दर हुनु पुरुषको भोग्यवस्तु हुनुजस्तै रहेछ । सुन्दरताकै नाममा तेह्र वर्षमै उनले आफ्नो बचपन गुमाइन् । जियाबुवाको माया गुमाइन् । आफ्नाको साथ गुमाइन् । भन्न त भन्थिन् उनी, अब कसैको सौंराइ पन लाग्दैन् । दुःख पन लाग्दैन् । तर, उनको अनुहारमा सानैमा भोगेका दुःख छल्किन्थ्यो । पितृसत्ताले महिलाको व्यक्तिगत, सामाजिक पहिचानदेखि शरीर, सोच, श्रम, विवाहजस्ता विषयलाई नियन्त्रणमा राखेको छ । पितृसत्ताबाट निर्देशित समाजले महिलालाई वस्तुकरण गरिरह्यो । उपभोग्य वस्तुको रूपमा मात्रै हेरिरह्यो । उहिल्यैदेखि नै जुलपीहरूले भोगेको सामाजिक मनोविज्ञान र अहिले हामीले भोगिरहेको सामाजिक मनोविज्ञानमा कुनै अन्तर छैन ।एक युवती सुस्मिताले आठ वर्षअघि आफूमाथि बलात्कार भएको कुरा सामाजिक सञ्जालको भिडियोमार्फत भनिन् । जुलपी भन्थिन्, राम्री हुनु पन पापै गर्याजस्तो हुने बैकिनीकन । आठ वर्षपछि भए पनि उनले आफूमाथिको यौन शोषणविरुद्ध बोल्ने हिम्मत गरिन् । उनको यो हिम्मतले तरंग नै ल्याएको छ । जुलपीले भनेजस्तै त्यो जमाना अर्कै थियो । यो जमाना अर्कै हो । भर्खरभर्खर उठ्न खोजिरहेको आवाजसँग आवाज उठाउने बेला आएको छ । पितृसत्ताबाट निर्देशित सामाजिक, राजनीतिक, आर्थिक र सांस्कृतिक व्यवस्थाविरुद्ध सशक्त विद्रोहको आवश्यकता छ । २१ औं शताब्दीसम्म आइपुग्दा पनि लैंगिकताका आधारमा हुने हिंसा कम हुनुको साटो झन्झन् डरलाग्दो हुँदै गइरहेको छ । घर, परिवार, चुलोचौकाबाट कहिल्यै उम्किन नपाएका जुलपीहरू घाँस, दाउरा जाँदा गीतबाटै दुःखको थैलो फुकाउँछन् क्यान् रुन्छै डाँफे चरी कैको सौंराइले दिलमा बस्याको माया लैग्या कि पराइलेनयाँ वर्षको दिन सबैका घरमा पाकेको थियो रातो धानको पुवा । घरघरमा एकै खालको पुवा पाकेको भए पनि गाउँलेहरू एकअर्काको घरमा पुवा पुर्याउँथे । पुवाको बास्नाले गाउँ मगमगाएको थियो । नानीहरू नुहाइधुवाइ गरेर ओखरथलातिर देउडा हेर्न जाँदै थिए । देउडा हेर्न जाँदै गरेका नानीहरूतिर हेरेर जुलपी गाउँछिन् अन्तै देश बाईजाने छियाँ रोइदिन्याँ कोइ नाइँ ।आफ्नो कहालीलाग्दो भोगाइ सुनाइरहिन् उनले । सुनिरहेँ म । कथाको अरोहअवरोहसँगै बल्दै निभ्दै गर्थ्यो उनको अनुहार :बुवा बितेको छ महिनापछि खबर पाएँ । उबेला भेडाबाख्रा पाल्ने चलन थियो । भेडाबाख्रा पाल्नेहरू हिउँदमा अछाम, बाजुरा, बझाङतिर जान्थे । त्यही भेडा ग्वालाहरूले बुवा बितेको खबर ल्याएका थिए । बुवा बितेपछि जिया अर्कैसँग गई भनेको सुनेँ । त्यसपछि मारे कि बाँचे केही खबर आएन । म मात्रै कहाँ हो र, हप्ल्लो (माथिल्लो) घरको बड्डी मभन्दा पहिला आएकी हुन् । बिहे गरेर आएदेखि कहीँ गए नाइँ । माइत देश कसो छ देख्या नाइँ । अब काल पन आइगो । कठैबरा ! बिस्तारै बादल फाटेर घाम लाग्न थालेको थियो हुम्लामा । कुइरोहरू हिमाल चढिसकेका थिए । सफा भएको थियो मौसम । उज्यालो देखिएको थियो गाउँ । तर, उनी धुम्म थिइन् गजधम्म आकाशजस्तै । हुन पनि उनले भोगेको दुःख बादल र कुइरोजस्तो कहाँ थियो, जो सजिलै हराइजान्थ्यो !"
रूमानी सुरहरू,"प्रसिद्ध समालोचक क्लिन्थ ब्रुकले भनेका छन्, विरोधाभास कविताको सबैभन्दा उपयुक्त र अनिवार्य भाषा हो । यसमा विमति राख्न त सकिएला, तर विरोधावासी पदहरूको सङ्गति कवितालाई कलात्मक बनाउने एउटा शक्तिशाली उपकरण हो भन्नेमा विमति राख्नुपर्ने कुनै कारण छैन । विरोधाभासको एउटा प्रारूप ओक्जिमोरोन अर्थात् विरोधाभासी शब्दहरूको एकसाथ प्रयोग हो जस्तो, उज्यालो अन्धकार, जिउँदो लाश, अथवा एकान्त भीड । ०७८ पुसमा कवि अमृतको कवितासङ्ग्रह एकान्त भीड बजार प्रवेश गरेको छ । एउटा सुन्दर ओक्जिमोरोनलाई नै सङ्ग्रहको शीर्षक बनाएर उनले एकैचोटि दुई विषय सङ्केत गरेका छन् । पहिलो, उनका कविताको मार्ग रुमानी वा ध्यानप्रधान कविताको मार्ग हो । दोस्रो, उनी सपाट, अभिधात्मक अभिव्यक्तिबाट टाढा, भाषाको आलङ्कारिक प्रयोग अँगाल्न चाहन्छन् । उनी मूलतः हृदयप्रधान कवि हुन् । सङ्ग्रहका ७९ कवितालाई कवि अमृतले देश, समाज, भावना र प्रेम गरी चार खण्डमा विभाजित गरेका छन्, यद्यपि कविताले यी विषयको भूगोलभित्र आफूलाई सीमित गरेको पाइँदैन । देश खण्डका कवितामा देशको समकालमा देखिएका विसङ्गतिको निर्मम आलोचना छ भने अन्य केही कवितामा परदेशबाट हेर्दा सम्झनामा दुखेको देशलाई अभिव्यक्ति दिइएको छ । उदाहरणका लागि, रित्ता बाटाहरू मा उनी अचेल, सडकमा मान्छे होइन मात्र छाया दौडिरहेको देख्छन् । समस्या त्यस शासकका छ, जसलाई भोकको द्वन्द्व कस्तो हुन्छ थाहा छैन । उसलाई केवल आदेश दिने तरिका मात्रै थाहा छ । उनको मूल्याङ्कनमा हिजोआज देशको मुहार आमाको मुहारजस्तो मुस्कुराउँदैन । परदेशबाट पनि देशको अनुहार उस्तै विरक्तलाग्दो देखिन्छ । सपनामा आकाश खसेको देखिन्छ । झन्डा झुक्दै गरेको देखिन्छ, तर पनि त्यसलाई कर्मबल र देशभक्तिले उठाउने अठोट नागरिकहरूमा छ । कवि अमृतलाई थाहा छ किनारमा बाँचेको एउटा मान्छेले पनि उसको सामर्थ्यको उपकरणले बोकेर देश बचाइरहेको हुन्छ कारण देशै नरहे आफू पनि रहँदिनँ भन्ने बोध उसलाई जरुर छ । समाज नाम दिइएको खण्डका कविताले नेपाली समाजका विविध पाटाको उत्खनन गरेको छ । यद्यपि यिनमा पनि कविको ध्येय भने समाजशास्त्रीय, अर्थराजनीतिक वा ऐतिहासिक विवेचना होइन । यी सम्बन्धहरूका कविता हुन् र यहाँ आएका अभिव्यक्तिमा पनि रुमानी रङ नै पाइन्छ ।गाउँसँगसँगै सहरका कतिपय पाटाहरूको चित्रण पनि यस खण्डका कविताले समेटेका छन् । न्युरोड यस्तो एउटा कविता हो, जसमा भीडको कुल्च्याइँबाट एक निमेष आराम नपाएको र अविराम मोलतोलमा मग्न व्यापारीहरूको कोलाहलबाट एकै छिन पनि चैन नपाएको सहरको दारुण चित्रण छ । आमाहरूको चित्रण छ कतै, जसको सापेक्षतामा समाजमाथि टिप्पणी गरिएको छ यो समाजले आमाहरूलाई महान बनाएर आमाहरू अन्यायमा छन् । कतै भने समयसँग अन्त्यहीन सिँगौरी खेलिरहेका मान्छेको दुःसाहसको कथा समेटिएको छ र त्यस सङ्घर्षमा नश्वर मान्छेले अँगाल्ने भनेको लज्जासिवाय केही पनि हुनेवाला देखिँदैन । करिब तीन दर्जन कविताहरूसहित उभिएको भावना को खण्ड हृदयप्रधान कविताहरूको फूलबारी हो । यसमा कविका आशा, निराशा, सपना, उच्छ्वास र कल्पनाहरूको निर्बन्ध उडान पाइन्छ । कवि अमृतको सम्झनाको क्यानभासमा अटाएका उच्छ्वासहरू पनि विविध छन् । कतै परदेशीको मनमा दुखिरहने देशको सम्झना छ, जहाँ छिप्पिँदै गरेको साँझ उस्तै उस्तै लागेर पनि देशको साँझभन्दा निकै फरक लाग्छ । विसङ्गत समयले छोडिगएका अनेक चोटहरू दुख्छन् र दुखिरहन्छन् । तर पनि, बाङ्गा धर्साहरू मा भनिएझैं तिनै बाङ्गा धर्साले नै सही बाटोमा हिँड्न सिकाएका हुन् भन्नुपरेको छ । भोकभन्दा अगाडि बढ्नै नसकेको भोको इतिहास एकातिर छ भने अर्कोतिर कठोर प्रहार गरी छोडिजाने, ईश्वर हो वा दुश्मन, चिन्नै नसकिएको समय छ, जसले कविलाई आधा जीवन बोध गराएर अगाडि बढेको छ, र आधा भने अँध्यारोमै राखेको छ । जून उदाउने आकाशको टुङ्गो नभएको सहर पनि त्यतै कतै छ, जहाँ झुल्कने जून हेर्न, सहरवासीसँग कुनै बार्दली छैन । एकातिर भोको पेटको आर्तनाद र अर्कातिर असंवेदशील ईश्वरका बीच अलमलिएका मान्छे छन् । समयको जालमा बेखबर, निरीह मान्छेहरूको फेहरिस्त छ कविताभरि, जहाँ उनीहरू दोधारको यात्रा गर्छन्, जसमा केही छुट्नु छ, केही फुट्नु छ, हर्ष र विस्मातको नदी तर्न नसकेर मान्छे कहीँ कतै अल्झी बस्दोरहेछ । परिणाममा, अँध्यारोको साम्राज्य विस्तारित छ । न मान्छे आफैंलाई भेट्न सक्छ, न ईश्वरलाई, जो जति पुकारे पनि सङ्कटमा कतै देखा पर्दैन । तर पनि, अनेक बाधाहरूका बीच यात्रालाई अगाडि बढाइरहने मन छ कविसँग र त्यसै मनको बलमा महान् यात्राहरू तय गर्नु छ । आखिर, रहरले दुखाएका पैतालासँग गुनासो गर्नु बेकार हो भन्ने कविलाई केले छेक्नु र ? दुःख र सुखमा सगरमाथा भएर बाँचिरहनु र यात्रामा अविरल भएर हिँडिरहनु उनको अठोटको उपज हो । र, त्यस अनवरत यात्रामा उनलाई चिन्नु छ उज्यालो के हो, र अँध्यारो के हो । सङ्ग्रहको अन्तिम खण्ड प्रेम हो तर यहाँ प्रेमका मात्रै कविता छैनन्, दर्शनका पनि छन् । प्रेम, अँध्यारोबाट उठेर आउँछ भन्ने कविको ठहर छ । उनलाई लाग्छ, बाँच्न जाने न श्मशान शान्तिको अन्तिम विन्दु हो ! मिलन, बिदाइ, याद, आह्लाद, समर्पण, आशा, पागलपन, अनुरोध, अठोट आदि पनि यस खण्डका कविताका विषय बनेका छन् । अमृतको काव्यिक मार्ग रुमानी कविताकै मार्ग हो । कविले इमानदार भएर ध्यान दिनुपर्ने कतिपय पक्ष छन् । स्थापित विषयहरूको पुनरावृत्तिको दोष कवि अमृतमा पनि छ । अमृतका भावुक कविताका कतिपय हरफले सम्भाव्यताको लय गुमाएका छन् । त्यहाँनिर कविता हो, कल्पना हो वा प्रतीकात्मक अभिव्यक्ति हो भनेर छुट पाइँदैन । कवितालाई जुन उपसंहारमा पुर्याउन चाहन्छन्, त्यसमा उनलाई हतारो छ । कविताले विकास गर्न खोजेको ध्वनि परिपक्व नहुँदै उनी उपसंहारमा झ्वाट्ट हाम्फाल्छन् र कतिपय बेला कविताको शरीरको कुराले पाइतालामा थोपरिएको उपसंसारलाई न्याय गर्दैन ।"
'धर्मकर्मको रुद्रीदेखि विचारको अग्निदीक्षासम्म,"अन कन्ट्राडिक्सन माओत्सेतुङको किताब अन कन्ट्राडिक्सन मैले विद्यार्थीकालमै (सायद ०२५ सालतिर) पढेँ । सुरुमा एक प्रतिशत पनि बुझिनँ । यो दर्शनसम्बन्धी किताब हो । पटकपटक पढ्दै गएपछि बल्ल बुझ्दै गएँ । समाजमा केकस्ता वर्गीय अन्तर्विरोध हुन्छन् ? जस्तो सामन्ती समाजमा सामन्त र जनताबीच अन्तर हुन्छ । पुँजीवाद विकसित भइरहेको छ भने पुँजीवाद र श्रमिकबीच अन्तर हुन्छ । त्योभन्दा अन्य वर्गबीच पनि अन्तर्विरोध हुन्छ । विभिन्न अन्तर्विरोधमध्ये कुनै एक अन्तर्विरोध प्रमुख हुन्छ । त्यो प्रमुख अन्तर्विरोध कसरी पत्ता लगाउने ? किताबले बुझाउँछ । प्रमुख अन्तर्विरोध पत्ता लगाए मात्रै त्यसलाई समाधान गर्ने क्रममा त्यो समाज विकास गर्न सकिन्छ भन्छ किताब । समाज क्रान्तिको प्रक्रियामा छ भने क्रान्ति पनि ठीक ढंगले सम्पादन गर्न सकिन्छ वा समाज निर्माणको प्रक्रियामा छ भने पनि ठीक दिशामा अगाडि बढाउन सकिन्छ । समाजमा के कस्ता वर्गीय अन्तर्विरोध जन्मन्छन् ? किन जन्मन्छन् ? र, कसरी तिनको समाधान हुन्छ ? प्रमुख अन्तर्विरोध चिन्न सक्नु समाज रूपान्तरण गर्ने मानिसका लागि महत्त्वपूर्ण विषय हो भन्ने किताबले बताउँछ । अहिले मेरो घरमा २० हजारभन्दा बढी किताब छन् । ३०४० को दशकमा मैले धेरै किताब पढेँ । म्याक्सिम गोर्कीका धेरै किताब पढेँ, सबैभन्दा प्रिय हो आमा । लु सुनका थुप्रै किताब (खासगरी निबन्धहरू) पढेँ । निकोलाई आस्त्रोभस्कीको अग्निदीक्षा मेरो असाध्यै प्रिय किताब हो । लियो टल्सटयको युद्ध र शान्ति पटकपटक पढेको छु । नपढ्ने मान्छे नेता हुँदैनआज हरेक मान्छेले अध्ययनलाई जीवनको अभिन्न अंग बनाउनुपर्छ । राजनीतिकर्मीले झन् पढ्नुपर्छ । हाँक्छु, नेतृत्व गर्छु भन्नेले नै नपढे उसबाट नेतृत्व सम्भव हुँदैन । नेपालको कम्युनिस्ट आन्दोलनमा विगत केही कालखण्डदेखि दक्षिणपन्थी अवसरवाद हावी भएको छ । त्यो भनेको बुर्जुवा विचार हो । मानिसहरू पहिले अध्ययन, चिन्तन मनन गर्थे, निःस्वार्थ थिए । अहिले व्यक्तिगत स्वार्थ, पदीय आकांक्षातर्फ लाग्ने मनोवृत्ति हुर्किएको छ । कम्युनिस्ट आन्दोलनका थुप्रै साथी अल्छी भएका छन्, अध्ययनशीलता कमजोर छ । युवालाई अभिप्रेरित गर्ने विषयमा नेतृत्वपंक्तिको भूमिका कस्तो छ ? कतै नेतृत्वपंक्तिले नै अध्ययनशीलता गुमाइरहेको अवस्थामा छ कि ? यो प्रश्न गरिरहनुपर्छ हामीले । हामीसँग एकेडेमीहरू छन् । सांस्कृतिक अध्ययनका विषयलाई हामीले अझै व्यापक बनाउनुपर्छ । र, सबै पालिकामा लाइब्रेरी विकास गर्नुपर्छ । म एकदमै छोटो समय प्रधानमन्त्री भएँ, तर पठनसंस्कृतिको विकास गर्न यसको आवश्यकताबोध म सधैं गर्छु । उल्थाको खोजीएक पटक संस्कृत विश्वविद्यालय, दाङ गएँ । त्यहाँ लाइब्रेरीमा याज्ञबल्क स्मृतिग्रन्थदेखि अनेकौं स्मृतिग्रन्थ रहेछन् । तर, ती किताब संस्कृतमा छन् । संस्कृतमा यत्रो विपुल साहित्य हामीसँग छ । तर, त्यो नेपालीमा पढ्न पाइँदैन । सबैले संस्कृत बुझ्दैनन् । याज्ञबल्क, गार्गीका ती किताब नेपालीमा पढ्न पाए, कस्तो आनन्द हुन्थ्यो !बुद्धले बोलेका त्रिपिटक नेपालीमा पढ्ने ठूलो रहर छ । उनको दर्शन हो त्रिपिटक । नेपालीले अहिलेसम्म त्यसलाई नेपालीमा उल्था गर्न नसक्नु, ठूलो विडम्बना हो । कतै केही उल्था हुन थालेको छ । तर, समग्रमा त्रिपिटक उल्था भएको छैन । किन त्रिपिटकलाई नेपालीउल्था गर्न नसकेको ? किन यसलाई प्राथमिकतामा राखिएन ? एकेडेमीलाई मेरो प्रश्न छ ।"
दरबारको पत्र: निजलाई कवि बनाइदिनू !,"कवि, नाटककार तथा आख्यानलेखक अविनाश श्रेष्ठको अर्को एउटा सिर्जनशील पाटो पनि छ । उनी अब्बल साहित्यिक सम्पादकका रुपमा परिचित छन् । युवा पुस्ताका आजका थुप्रै कविलेखकलाई साहित्यिक पत्रिकामा मञ्च उपलब्ध गराउने श्रेय उनलाई जान्छ । समकालीन साहित्य, कविता, प्रज्ञा र गरिमा जस्ता साहित्यिक पत्रिका लोकप्रिय बनाउनुको जस उनलाई दिइने गरिन्छ । नेपाली साहित्यिक पत्रकारिताको इतिहास र त्यसका आयाममाथि श्रेष्ठसँग दीपक सापकोटाको संवाद :सुरुवात उमेरबाटै गरौं, नेपालमा समाचार पत्रकारिता जेठो कि साहित्यक पत्रकारिता ? लेख्य नेपाली साहित्यवाङ्मयको इतिहास साढे पाँच सयदेखि ६ सय वर्ष पुरानो मानिन्छ । तर, छापाखानाबाट मुद्रित नेपाली साहित्यको जम्माजम्मी आयु १३८ वर्ष (भानुभक्त आचार्यको रामायणबालकाण्ड विसं १९४१ मा प्रकाशित भएको थियो) पुग्दै छ । मोतीराम भट्टको सम्पादनमा विसं १९४३ मा बनारसबाट प्रकाशित भएको भनिएको गोर्खाभारत जीवन लाई पहिलो मुद्रित नेपाली पत्रिका मान्दा १३६ वर्ष र विसं १९५५ मा काठमाडौंबाट प्रकाशित सुधासागर लाई पहिलो मान्दा जम्माजम्मी १२४ वर्ष मात्र पुगेको देखिन्छ नेपाली साहित्यिक पत्रकारिताको उमेर । विसं १९५८ देखि गोरखापत्र प्रकाशित हुन थालेकाले नेपाली साहित्यिक पत्रकारिता समाचारप्रधान पत्रकारिताको दाँजोमा कोही जेठो रहेको पुष्टि हुन्छ तथ्यहरूले यस्तै देखाउँछन् । जेठो पत्रकारितामा अनेक प्रयोग पनि भए होलान्, होइन ?नेपाली भाषाको एउटा मानक व्याकरण नभएको समयमा नेपाली साहित्यिक पत्रकारिता थालिइसकेको यथार्थलाई हामीले बिर्सन मिल्दैन । मानक व्याकरण नहुँदाको समयमा नेपाली भाषालाई बिस्तारै नियमका साँचाहरूमा ढाल्दै जाने प्रयोग पत्रिकाहरूले नै गरेका हुन् । नेपाली भाषाको दोस्रो साहित्यिक पत्रिका सुधासागर, अनि त्यसपछिका गोरखापत्र, उपन्यास तरङ्गिणी (१९५९), सुन्दरी (१९६३), माधवी (१९६५) आदि हेमराज पाण्डेयको चन्द्रिका व्याकरण (१९६९) मा मुद्रित हुनुअघि नै प्रकाशित भएका हुन् । उपन्यास तरङ्गिणी उपन्यासप्रधान पत्रिका थियो र यसभित्र धारावाहिक रूपमा उपन्यासहरू छाप्ने प्रयोग त्यतिबेलै थालिनु चानचुने साहित्यिक घटना थिएन । रसिक समाजले प्रकाशित गरेको सुन्दरी अल्पायुमै अल्पिए पनि यसले त्यतिबेलाका युवाहरूमा भाषिक चेतना जगाएर साहित्य लेख्न ऊर्जा सञ्चार गरेको बिर्सन मिल्दैन । त्यसैगरी माधवी पत्रिका हलन्त बहिष्कार आन्दोलनको थालनीकर्ता हो र यो पनि नेपाली साहित्यिक पत्रकारिताले नेपाली भाषा र व्याकरणलाई संक्रमणकालीन धरमरबाट बाहिर ल्याउन गरेको युगान्तकारी प्रयोग नै थियो । हेमराजको चन्द्रिका व्याकरण आइसकेपछि नेपाली पत्रपत्रिकाहरू सोही व्याकरणले प्रस्ताव गरेका नियमानुसार प्रकाशित हुन थाले । १९९१ देखि प्रकाशन थालिएको शारदा ले नेपाली साहित्यका कथा, कविता, निबन्ध, एकांकी आदि विधालाई स्वच्छन्दतावादी धरमरबाट यथार्थवादतिर डोर्याउन सबल भूमिका निर्वाह गरी नेपाली साहित्यमा आधुनिक मूल्य र मान्यता भित्र्याउन युगसापेक्ष प्रयोगलाई अगाडि बढाएको थियो । यसैगरी दार्जिलिङबाट इ१९३२ मा प्रकाशन थालिएको नेपाली साहित्य सम्मेलन पत्रिका बाट नेपालीमा शोधअनुसन्धानमूलक ढाँचाको पहिलो प्रयोगात्मक यात्राको थालनी भएको मान्न सकिन्छ भने साहित्यस्रोत (२००२), खोजी (इ १९४०), हाम्रो कथा (इ १९४९), प्रगति (२०१०), दियालो (इ १९५९), रूपरेखा (२०१७) आदि प्रतिनिधिमूलक पत्रिकाहरूले नेपाली साहित्यका अनेक आधुनिक फड्को माराइमा सहयोग पुग्ने उल्लेख्य प्रयोग भित्र्याएको पाइन्छ । हाम्रो कथा नेपाली साहित्यको पहिलो कथाप्रधान पत्रिका थियो र आफैंमा यो आश्चर्यचकित पार्ने प्रयोग थियो कालको सापेक्षतामा हेर्दा । अनि रूपरेखा पत्रिकाले नेपाली साहित्यको एउटा गौरवपूर्ण कालखण्डका अनेकथरी सिर्जनाहरूलाई आफूभित्र समेटेको छ । अमूर्त कविता, अकविता, अकथा, प्रायोगिक गद्य कविता, निस्सारतावादीअस्तित्ववादी कथाअकथा, उपन्यास, निबन्धप्रबन्ध, नवचेतनावादी, आयामेलीदेखि लीलालेखनसम्मका विचार, दर्शनचिन्तन र सिर्जना आदिलाई स्थान दिनमा रूपरेखा अग्रणी रह्यो । यसरी रूपरेखा संक्रमणकालीन नेपाली समाजको युगचेतनालाई सचेत रूपमा वरण गर्ने नेपाली साहित्यिक पत्रकारिताको सबैभन्दा बलियो उदाहरण बन्न सक्यो । तपाईंको समयमा कस्तो थियो ? त्यसअघि कस्तो थियो ? अनि अहिले कस्तो छ हाम्रो साहित्यिक पत्रकारिता ?बडो अफसोसका साथ मलाई भन्न कर लाग्दै छ केही वर्षयता नेपाली साहित्यिक पत्रकारिताको ओरालोयात्रा जारी छ । र, यो तीव्र गतिको ओरालोलगाइ झस्काउने खालको दुःस्वप्नजस्तो छ । नेपाली साहित्यिक पत्रकारिताको स्वर्णिम युगको अन्तिम भिरालोमा उभिएर बित्दै गरेका, अस्ताउँदै गरेका महान् दृश्यहरू हेर्न पाइरहेको सौभाग्यशाली सचेत दर्शक वा भनौं सजग भोक्ता ठान्ने गर्छु, मैले आफूलाई । मैले भर्खरैभर्खरै लेख्न सुरु गर्दाको समयमा प्रखर प्रत्याशा जगाउने गरी रूपरेखा, दियालो, दियो, मालिङ्गो, मधुपर्क, भानु, रचना, अभिव्यक्ति, सुमन, मादल, साहित्यसंकेत र नयाँनयाँ भरभराउँदो गरिमा आदि नेपाली साहित्यिक पत्रिकाहरूको उन्मुक्त उडान खुला आकाशमा जारी थियो । त्यसबाहेक स्थानीय स्तरमा निस्किरहेका सपनाका बिरुवाजस्ता असंख्य पत्रिकाहरू थिए मेरावरिपरि । म साहित्य लेखनमा आउनुअगाडिको युग त एक से एक युगपुरुषहरूले नेपाली समाजको आत्मालाई जगाउन सुरु गरेको नवजागरणको युग थियो । गोर्खासंसार, तरुणगोर्खा, शारदा, गोर्खासेवक, उदय, खोजी, गोर्खा, साहित्यस्रोत, भारती, प्रगति, हिमाद्री, प्रभात, युगवाणी, हाम्रो कथा, हिमालय, ब्रह्मपुत्र, बाडुली, मुक्ति, कोपिला, बिन्दु, स्मृति, युगरेखा आदि कतिकति नेपाली भाषासाहित्यको उन्नयन अनि विकासमा समर्पित साहित्यिक पत्रिकाहरूको स्वर्णिम समय थियो त्यो । र अहिले, नेपाली साहित्यिक पत्रकारिताको पुछारतिरको पन्नामा उभिएर एउटा खडेरीले खाएको भूखण्डतिर स्वप्नविहीन उदास आँखाले हेरिरहेछु भन्ने बोध भइरहन्छ आफैंलाई । तर, सँगसँगै लाग्ने गर्छ पुरानो साहित्यिक पत्रकारिताको युगको अवसान हुँदै गरेको यथार्थ युगदृश्य यही हो तापनि हाम्रो साहित्यलेखनको जुन विराट स्वप्न छ, त्यसको अन्त्य भने यो हुँदै होइन यसमा म विश्वस्त छु । भाषा र साहित्यको उन्नयनमा पत्रकारिताको ठूलो योगदान छ त भन्नुभयो, यसमा महिलाको भूमिका कस्तो रह्यो ? पत्रकारिताको ठीक अर्थमा पत्रकार भएका नेपाली आइमाईहरूमा सबैभन्दा जेठो नाम श्रीमती मोतीदेवीको छ कमल दीक्षितले कालो अक्षर मा दिनुभएको जानकारी हो यो । १९९७ सालमा मोतीदेवीले काशीबाट सर्वहितैषी पत्रिका प्रकाशित गरेकी थिइन् । त्यसपछिका कालखण्डहरूमा इ १९५८ मा दार्जिलिङबाट नरा गुरुङले पूर्णिमा, इ १९५९ मा असमबाट सुश्री गौरीदेवी सुवेदीले कोपिला, सोही वर्ष काशीबाट अम्बिका ढकालले कोपिला, इ १९६१ मा दार्जिलिङबाट सुश्री अम्बिका सिजापतिले आमा, अनि दार्जिलिङबाट प्रकाशित दियालो का सम्पादकका रूपमा देवकुमारी सिंह, अमृता छेत्री, लक्खीदेवी सुन्दास र सूर्यकला थापाले पालैपालो योगदान दिनुभएको छ । २०१५ सालमा काठमाडौंबाट प्रकाशित स्वास्नीमान्छे को सम्पादन शशिकला शर्माले गर्नुभएको जान्न पाइन्छ । २०२० सालपछि नेपाली साहित्यिक पत्रकारितामा धेरै नारी स्रष्टा संलग्न हुँदै जान थालेको बुझ्न सकिन्छ ।तपाईंले जीवनमा भेटेकानभेटेका, तर उल्लेखयोग्य लागेका केही साहित्यिक पत्रकार र तिनले सम्पादन गरेका पत्रिकाको नाम लिनुपर्यो भने ?यो साह्रै कठिन काम हो तापनि योगदानका हिसाबले आफूलाई विशिष्ट लागेका केही आदरणीय अग्रज समकालिक साहित्यिक पत्रकारहरूको नाम यहाँ लिनेछु ः १ ऋद्धिबहादुर मल्ल शारदा, २ पारसमणि प्रधान चन्द्रिकाभारती, ३ रूपनारायण सिंह खोजीभारती, ४ काशीबहादुर श्रेष्ठ उदय, ५ हृदयचन्द्रसिंह प्रधान साहित्यस्रोत, ६ नारायणप्रसाद बाँसकोटा प्रगति, ७ कमलमणि दीक्षित नेपाली, ८ बालमुकुन्ददेव पाण्डे रूपरेखा, ९ उत्तम कुँवर रूपरेखा, १० कुमार प्रधान मालिङ्गो, ११ नारायणबहादुर सिंह मधुपर्क, १२ कृष्णभक्त श्रेष्ठ मधुपर्क, १३ केबी नेपाली बिन्दु, १४ कृष्णप्रसाद ज्ञवाली सुमन, १५ भवानी घिमिरे भानु, १६ रोचक घिमिरे रचना, १७ नगेन्द्रराज शर्मा अभिव्यक्ति, १८ विष्णुविभु घिमिरे गरिमा, १९ अच्युतरमण अधिकारी उन्नयन, २० मोहन ठकुरी आरोहण आदि ।एकै अंक मात्र प्रकाशित भएर अत्यधिक चर्चा कमाएको कुनै उत्कृष्ट साहित्यिक पत्रिका छ ?छ नि त्यस्तो एउटा पत्रिका । आदित्यविक्रम गुमानसिंह चाम्लिङले सम्पादन गरेको मनन (इ १९८२) । धेरै नाम चलेका स्रष्टाहरूका खँदिला लेखरचनाले मनन लाई उत्कृष्ट साहित्यिक पत्रिकामा दरिन सघाएका छन् । मनन प्रकाशनको सम्पूर्ण व्ययभार भने सिक्किमका तत्कालीन नेपाली भाषासाहित्यप्रेमी मुख्यमन्त्री नरबहादुर भण्डारीले बेहोरिदिएका थिए । शक्ति, सत्ता र साहित्य सधैं जोडिन पुगेका इतिहास छन्, यसमा साहित्यिक पत्रकारिता पनि अवश्य गाँसिन आइपुग्दो हो नि !साधारण ढंगबाट बुझिनेबुझाइने कुरा के हो भने साहित्यिक पत्रिकाहरूले नवोदित साहित्यसर्जकलाई स्थापित हुन भरमग्दुर सघाउ पुर्याउँछन्, अनि स्थापित भइसकेका चर्चित सर्जकलाई अझ माझिएर, झनै प्रखरतासाथ चिनिननिम्ति मञ्च प्रदान गर्छन् । तर, गहिरिएर भित्री तहबाट हेर्दा भिन्नभिन्न भूगोल र भिन्नभिन्न जीवनपृष्ठभूमिबाट आएका रचनाकारका विविधतापूर्ण सिर्जनालाई एउटै धागोमा उनेर त्यस भाषाको साहित्यलाई कलात्मक एकसूत्रता प्रदान गर्न सक्नु साहित्यिक पत्रकारिताको शक्ति र सौन्दर्य दुवै हो भन्ने मलाई लाग्छ । नेपाली साहित्यिक पत्रकारिताका हिसी र सामर्थ्य नै हो भन्छु म एकताक नेपालको राजदरबार शक्तिशाली रहेको बखत त्यहाँबाट रमझम नामको साहित्यिक पत्रिका प्रकाशित हुने गर्थ्यो । यसैगरी सिक्किमका दुई भूतपूर्व मुख्यमन्त्रीहरू नरबहादुर भण्डारी र पवन चाम्लिङ आफू मुख्यमन्त्रीको शक्तिशाली पदमा आसीन रहेकै बेला क्रमशः अर्चना र निर्माण नामक साहित्यिक पत्रिकाको सम्पादनप्रकाशन गरेको इतिहास छ । यी ऐतिहासिक तथ्य र उदाहरणले साहित्यिक पत्रकारिताको शक्तिको बखान नै गरिरहेका छैनन् र ! एकताक नेपाल राष्ट्र बैंकबाट मिर्मिरे, कृषि विकास बैंकबाट समष्टि, राष्ट्रिय वाणिज्य बैंकबाट उपहार, जनकपुर चुरोट कारखानाका कर्मचारीबाट देउराली आदि प्रकाशन हुने गरेकोबाट पनि साहित्यिक पत्रकारिताको संस्कार र संस्कृति कति बलियो गरी स्थापित थियो हामीकहाँ भन्ने बुझ्न सघाउ मिल्छ । तपार्इंहरूको जमानामा साहित्यिक पत्रिका प्रकाशित गर्ने र सम्पादक बन्ने ठूलै लहर चलेको थाहा लाग्छ । कारण के थिए होलान् ?साहित्यिक पत्रिकाको सम्पादक बन्नु भनेको साहित्यमा लागेका विशेषगरी नवागन्तुकहरूको नेता बन्नुजस्तो पनि थियो ४०४५ वर्षअघिको त्यस जमानामा । र, साहित्यकारमाझ चिनिन सबैभन्दा सजिलो उपाय पनि थियो सम्पादक बन्नु । सायद त्यसैले मौका हात लाग्नासाथ टाठाबाठाहरू साहित्यिक पत्रिका प्रकाशित गरेर सम्पादक बनिहाल्थे । ४०५० वर्षअघिको त्यो अद्भुत समयमा चेतनशील युवाहरू साहित्यिक पत्रिकाको सम्पादक बन्न लालायित हुने अर्को कारण के थियो भने साहित्यिक कार्यक्रमहरू, भेला र सम्मेलनामा निम्तो गर्नेहरूले साहित्यिक पत्रिकाका सम्पादकलाई सामान्य कविलेखकलाई भन्दा अलि बढ्ता भाउ दिने गर्थे । आफ्नो भाउ बढाउनकै निम्ति भए पनि एउटा पत्रिका छापिछाड्ने र सम्पादक बनेर आफूलाई चिनाउनेको लर्को ठूलै हुन्थ्यो । सबैभन्दा रमाइलो कुरा त के छ भने फेसबुक, टिकटक आदि सामाजिक सञ्जाल आउनुअघिको जमानामा ठूला र नाम चलेका पत्रिकाले आफ्नो रचना प्रकाशित नगरिदिएको झ्वाँक झार्न र अन्ततः आफ्नो रचना छापेरै छाडेको तुष्टि लिन पनि साना सहर अनि गाउँकमानबस्तीबस्तीबाट साहित्यिक पत्रिका धेरै ठूलो संख्यामा प्रकाशित भएका छन् । अब तपाईंसित केही नीजि सवाल गरौं ! तपाईंको साहित्यिक पत्रकारिताको यात्राथालनी कसरी भएको थियो ?सन् १९७४ को ४ जनवरीका दिन म र मेरा केही साहित्यकार साथी मिलेर गुवाहाटीमा नेपाली साहित्य परिषद्, असम को स्थापना गरेका थियौं । केही समयपछि परिषद्बाट साहित्यिक पत्रिका सलेदो प्रकाशित गर्ने निर्णय भयो र साथीहरूले सम्पादक बसिदिन मलाई विशेष आग्रह गरे । यसरी मेरो सम्पादन यात्रा थालनी भयो । यसको नौ वर्षपछि नेपाली साहित्य परिषद्, असम को अध्यक्ष बन्ने मेरो पालो आयो । आफ्नो चारवर्षे कार्यकालमा मैले वार्षिक पत्रिका परिषद्पत्र का दुई विशेष अंकहरूको प्रकाशन प्रधानसम्पादक बनेर गर्ने अवसर पाएँ । यीबाहेक राजधानी सहर गुवाहाटीमा ल्याएर छपाउने जिम्मा दिइएका कतिपय निकटतम मित्रका केही साहित्यिक पत्रिकाको घोस्ट एडिटर (छाया सम्पादक) बन्ने अवसर बेलाबेला जुरिरहँदा साहित्यिक पत्रिकाका प्रस्तुति पक्षका अनेक सूक्ष्म कुराहरू सिक्नबुझ्न मलाई सजिलो भयो । तपाईं नेपाल राजकीय प्रज्ञाप्रतिष्ठानमा लामो समय कार्यकारी सम्पादक र वरिष्ठ सम्पादक बन्नुभयो, संयोग थियो कि योजना ?भर्खरै चर्चा गरिएका परिषद्पत्र अंक १ र २ मैले प्रज्ञाप्रतिष्ठानका तत्कालीन कुलपति लैनसिंह बाङ्देल, उपकुलपति माधव घिमिरे र सदस्यसचिव विजय मल्ललाई पनि उपहार दिएको थिएँ । पछि २०४६ साल वैशाखमा माधव घिमिरे कुलपति, विजय मल्ल उपकुलपति अनि तीर्थबहादुर श्रेष्ठ सदस्यसचिव बनेर प्रज्ञाप्रतिष्ठानमा आउनुभएपछि उहाँहरूले नयाँ पत्रिका प्रकाशित गर्ने निधो गरेर सम्पादनको जिम्मेवारी दिने गरी (तिनताक प्रज्ञाप्रतिष्ठानमै काम गर्नुहुने रामशरण दर्नालमार्फत) मलाई डाकी पठाउनुभयो । यसरी ममाथि विश्वास राखेर सम्पादकको जिम्मा मलाई दिन खोजिनुको पृष्ठभूमिमा परिषद्पत्र अंक १ र २ मा मेरो सम्पादनकौशल कारण रहेको पछि मैले जान्न पाएँ । उपकुलपति विजय मल्लको भित्री चाहना कथाप्रधान पत्रिका प्रकाशित गर्ने थियो । तर, बैठकमा सबै गद्यविधाहरू समेटिने गरी गद्यप्रधान पत्रिका प्रज्ञाप्रतिष्ठानबाट प्रकाशित गरिनु श्रेयस्कर हुने धारणा आएपछि त्यसैअनुसार गर्ने निर्णय भई मलाई कार्यकारी सम्पादकको पदमा सुरु नियुक्ति दिइएको थियो । सम्पादनक्रममा प्रज्ञाप्रतिष्ठानका केही चाखलाग्दा घटना सम्झनुहुन्छ ?सम्पादकको रूपमा प्रज्ञाप्रतिष्ठानमा मैले काम गर्न थालेपछि घटेका धेरै नै तीतामीठा घटनाहरू छन् । तीमध्ये अहिले तत्काल सम्झेका दुई घटना सुनाउँछु । २०४६ सालको जनआन्दोलन सफल भएपछि २०४७ मा उपकुलपति ईश्वर बरालको नेतृत्वमा प्रज्ञाप्रतिष्ठानमा नयाँ प्राज्ञपरिषद्ले काम थाल्यो । मलाई सम्पादकमा नियुक्त गरिएको पत्रिकाको प्रस्तावित नाम समकालीन नेपाली साहित्य उपकुलपति बरालको विमतिका कारण बीचको नेपाली पद झिकेर समकालीन साहित्य मात्र रहन गयो । यसका प्रधान सम्पादकमा मैले अत्यन्त आदर गरेका वरिष्ठ साहित्यकार कृष्णचन्द्रसिंह प्रधान सर रहनुभएको थियो । तिनताक वरिष्ठ साहित्यकार जगदीशशमशेर राणा बत्तीसपुतली बस्नुहुन्थ्यो । म उहाँको घरमा पुगेपछि मलाई बैठकमा बसालेर उहाँ भित्रतिर लाग्नुभयो । केही बेरपछि फर्कंदा उहाँको हातमा सादा फुलस्केप कागजको बिटो र कलम थियो । मेरो छेउमा कागजका पाना र कलम राखेर अगाडिपट्टि बस्दै उहाँले भन्नुभयो, म बिस्तारै बोल्दै जान्छु, तपाईं टिप्दै जानुहोस् । कुरो नबुझेर छक्क पर्दै मैले उहाँलाई हेरेँ । मनमनै सोचिरहेको थिएँ सायद लेख बुझाउन उहाँ औपचारिक पत्र लेखाउन खोज्दै हुनुहुन्छ । मैले भनेँ, औपचारिक पत्र पर्दैन । लेख मात्र दिनुभए भइहाल्छ । त्यसपछि बल्ल उहाँले रहस्य खोल्नुभयो, त्यही लेख लेखाउन त तपाईंलाई डाकी पठाएको । म बोल्दै जान्छु, तपार्इं लेख्दै जानुस् । उहाँका कुरा सुनेर म छक्क परेँ । लेख लिन भनेर डाक्ने, अनि घर पुगेपछि नलेखिएको लेख आफूले बोलेर लेखाउन खोज्ने ! यो मैले त्यसअघि नबेहोरेको स्थिति थियो । सक्दो विनम्रतासाथ मैले आदरणीय अग्रज लेखकलाई भनेँ, म त लेख तयार पारेर यहाँले लिन डाक्नुभएको होला भन्ठानेर आएको थिएँ । यहाँले बोल्दै टिपाएको लेखेर बस्ने फुर्सद मसित छैन र फुर्सद भएको भए पनि यस्तो काम मैले गर्ने होइन । फेरि पनि कुरो सपार्न खोजेजसरी उहाँले भन्नुभयो, मैले त्यसै त कहाँ गराउन खोज्या हुँ र ! उचित पारिश्रमिक टक्य्राइहाल्छु नि । उहाँका कुरा सकिँदा नसकिँदै ससम्मान हात जोड्दै म बाहिरतिर लागेँ । दोस्रो घटना २०५६ साल वैशाखजेठतिरको हो । एक दिन बिहानपख प्रज्ञाप्रतिष्ठानको आफ्नो कार्यकक्षमा बसेर काम गरिरहेको थिएँ फोनको घण्टी बज्न थाल्यो । फोन उठाएँ । अर्कोतर्फ प्रज्ञाप्रतिष्ठानका तत्कालीन प्रशासन प्रमुख मेरा मित्र, कवि हेमन्त श्रेष्ठ हुनुहुन्थ्यो अविनाशजी, राजदरबार संवाद सचिवालयको पत्र र पाण्डुलिपिसहित एक जना व्यक्ति मकहाँ आउनुभएको छ । पत्र र पाण्डुलिपि अध्ययन गरी के गर्न सकिन्छ गर्नुहोला । म उहाँलाई तपाईंकहाँ पठाउँदै छु । राजदरबारको पत्र र पाण्डुलिपि ! त्यत्तिकैमा हेमन्तजीले पठाउनुभएको मान्छे कोठाभित्र छिरेर मेरो अगाडि उभिन आइपुगेका थिए । मान्छे सिकुटे, सेतो लामो लेबदासुरुवाल लगाएको, रौनकविहीन अनुहार र धेरै दिनदेखि नछप्ट्याइएकाले बढेका जिङ्रिङ्ङ कपाल । पाण्डुलिपिसँगै नत्थी गरिएको राजदरबार संवाद सचिवालयको प्याडमा टाइप गरिएको पत्र । पत्रको शिर व्यहोरापछि लेखिएको थियो विषय : निजलाई कवि बनाइदिनू ! अनि तल पत्रमा लेखिएको आशय थियो पत्रवाहक निज फलानोको कविताको पाण्डुलिपि राजदरबारको सचिवालयमा दर्ता हुन आएकाले निज फलानोलाई उनको पाण्डुलिपिसहित नेपाल राजकीय प्रज्ञाप्रतिष्ठान पठाउने निर्णय भइआएकाले सोहीबमोजिम पठाइएको छ । निज फलानोको कविता प्रकाशित गरी निजलाई कवि बन्न सहयोग गरिदिनुहुन आदेशअनुसार अनुरोध छ । आदि । पत्र पढिसकेर अनौठो मान्दै मैले उनको पाण्डुलिपिका केही कविता पढेँ । ती नितान्त सुरुवाती अवस्थाका काँचाकटमेरा खालका रचना थिए । मैले ती मान्छेलाई साता दिनपछि तल सचिवालयमा गएर बुझ्नुहोला भनी पठाएँ र हेमन्तजीलाई फोन लगाएँ हेमन्तजी, अति नै सिकारु अवस्थाका कविता छन् पाण्डुलिपिमा । के गर्ने भन्नुहोस् त ? हेमन्तजीले भन्नुभयो, मैले पनि कविताहरू हेरेको थिएँ सरसर्ती । कविता कुनैको पनि स्तर पुगेको लागेन । तर, राजदरबारबाट पठाइएको हुँदा यिनैमध्ये पनि छाप्न उपयुक्त रोजेर कविता पत्रिकामा २४ वटा प्रकाशित गरिदिनुहोला ! तर, मैले एउटै कविता पनि प्रज्ञाप्रतिष्ठानको पत्रिकामा प्रकाशित गर्न सकिने स्तरका नभएकाले पाण्डुलिपि फिर्ता पठाएको छु भन्ने व्यहोराको टिप्पणी लेखेर पाण्डुलिपि तल सचिवालयमै फिर्ता पठाइदिएको थिएँ । नेपाली आधुनिक साहित्यमा 'रूपरेखा लाई ॅमास्टरपिस पत्रिका भन्छन् जान्नेहरू । तपाईं पनि भन्नुहुन्छ ? रूपरेखा ले एउटा कालखण्ड विशेषका प्रतिभासम्पन्न सर्जकहरूको रचनात्मक विकासका साथै उनीहरूभित्रको सम्भावनालाई बाहिर ल्याउन युगसापेक्ष भूमिका निर्वाह गरेको छ । जस्तो भनौं २०१७ सालदेखि २०३६३७ सम्म आफ्नो उच्चतामा पुगेको रूपरेखा ले विजय मल्ल, भूपी शेरचन, इन्द्रबहादुर राई, शंकर लामिछाने, पारिजात, ईश्वरवल्लभ, द्वारिका श्रेष्ठ, कृष्णभक्त श्रेष्ठ, मोहन कोइराला, ध्रुवचन्द्र गौतम आदि सर्जकहरूको सिर्जनात्मक विकासमा ठूलो योगदान पुर्याएको छ भने अन्य धेरै लेखकको रचनात्मक विकासको साक्षी बनेको छ रूपरेखा । यस पत्रिकाको शंकर लामिछाने विशेषांक र पूर्णांक २०० वाङ्मय विशेषांक मात्रै हेर्दा पनि रूपरेखा ले नेपाली साहित्यमा पुर्याएको योगदानबारे छर्लङ्गै भइन्छ ।अनि ॅरूपरेखा का सम्पादक उत्तम कुँवरलाई कसरी सम्झनुहुन्छ ?उत्तम कुँवरलाई मैले उहाँ जीवित छँदै भेट्न पाइनँ । तर, उहाँसित दुईचारपटक पत्राचार भने भएको थियो । उहाँले मेरा कवितालाई रूपरेखा मा स्थान दिनुभएको सम्झँदा आज गर्वबोध हुन्छ । उत्तम कुँवर अत्यन्तै युगसचेत, साहित्यिक पत्रकारिताको शक्ति र सीमा बुझेका, साहित्यसिर्जनाको कालचेतनाबारे सजग आफ्नो समयका सर्वाधिक सफल साहित्यिक सम्पादक हुनुहुन्थ्यो । रूपरेखा ले आफ्नो समयमा समयभन्दा अघिको चेतनालाई वहन गर्ने वैचारिक लेख, समीक्षा, अन्तर्वार्ता, चिन्तनमनन, गवेषणप्रधान, शोधमूलक सामग्रीलाई एकपछि अर्को स्थान दिएको थियो । यसबाट उत्तम कुँवरमा आधुनिकतम साहित्यिक मूल्यमान्यताहरूलाई बुझ्न सक्ने, आत्मसात् गर्नसक्ने र प्रायोगिक रूपमा पत्रिकामा तिनलाई लागू गर्नसक्ने प्रखर युगसचेत व्यक्तित्व कारक रहेको थियो । यीबाहेक पनि उत्तमको आफ्ना समकालीन र उत्तरवर्ती पुस्ताका कविलेखकसँगको पारस्परिक सम्बन्ध साथै व्यावसायिक व्यवहारकुशलताले पनि उहाँ साहित्यिक पत्रकारका रूपमा अग्लो व्यक्तित्व बनाउन सफल हुनुभएको थियो । उत्तम कुँवरको व्यक्तित्व बुझाउने कुनै घटना याद छ ?छ एउटा त्यस्तो घटना जसलाई म कहिल्यै बिर्सन सक्दिनँ । उत्तम कुँवर रूपरेखा का पाठकप्रति पनि उत्तिकै संवेदनशील सम्पादकप्रकाशक रहेको कुरा यस घटनाबाट पुष्टि हुन्छ । कुरो सन् १९७३ मार्चअप्रिलको हो । कवि हरिभक्त कटुवाल रूपरेखा को वार्षिक ग्राहक बनाउने अभियान लिएर गुवाहाटी आएका थिए । तिनताक म बृहत्तर गुवाहाटी नेपाली विद्यार्थी संघ को महासचिव भएकाले रूपरेखा को वार्षिक ग्राहक बनाउन उनले मसित मद्दत मागे । कवि कटुवालसित पहिलो भेट भए पनि चर्चा धेरै सुनिरहेकाले मार्च २६ देखि अप्रिल २ तारिख (१९७३) सम्म हरेक दिन गुवाहाटीका मुख्यमुख्य घरहरूमा पुगेर १५२ जनालाई रूपरेखा को ग्राहक बनाउन मैले उनलाई सहयोग गरेको थिएँ । तर, कवि कटुवाल फर्केको वर्ष दिनभन्दा बढी समय घर्किसक्दा पनि रूपरेखा नआएपछि वार्षिक ग्राहक बनेकाहरूले मलाई सोध्न थाल्नु स्वाभाविकै थियो । त्यसपछि मैले रूपरेखा का सम्पादकद्वयका नाममा काठमाडौंमा पत्र पठाएँ । पत्रको जवाफ भने उत्तम कुँवरले लेखी पठाउनुभयो । पत्रको आशय थियो, कवि हरिभक्त कटुवालले आफू असम जाँदा रूपरेखा को वार्षिक ग्राहक बनाउँछु, भनेकाले उनलाई हामीले नै रसिद बुकहरू दिएर पठाएका थियौं । तर, उनले त्यता कति जनालाई वार्षिक ग्राहक बनाए, त्यसको कुनै पनि जानकारी हालसम्म हामीलाई नगराएकाले असममा बन्नुभएका ग्राहकहरूलाई पर्न गएको अप्ठ्यारोप्रति हामी क्षमाप्रार्थी छौं । कृपया तपाईंले नै गुवाहाटीमा वार्षिक ग्राहक बन्नुभएका सबैको नामठेगाना पठाएर सहयोग गरिदिनुभएमा सबैलाई रूपरेखा नियमित पठाउने वचनबद्धता जाहेर गर्दछु । मैले नोटबुकमा टिपिराखेका नाम, ठेगाना पठाइदिएँ । उत्तम कुँवरले साँच्चीकै आफ्नो वचनबद्धताअनुसार ग्राहकहरूलाई रूपरेखा नियमित पठाइरहनुभयो । उत्तम कुँवरको पाठकहरूप्रतिको जवाफदेहिता र इमानदारीको योभन्दा ठूलो उदाहरण अरू के हुन सक्छ ! नेपाली साहित्यका अरू पनि विशिष्ट सम्पादक सम्झनुहुन्छ कि ?सम्मानसहित मैले सम्झने नाम त धेरै छन् । तर, सम्पादक र प्रकाशक दुवै आफैं भएर भारती साहित्यिक पत्रिकालाई इ १९४९ देखि १९५६ सम्म अंक १०८ (पूर्णांक १००) सम्म प्रकाशित गर्ने स्वर्गीय पारसमणि प्रधानको नाम मेरो हृदयमा अत्यन्त सम्मानपूर्वक कुँदिएको छ । उनीप्रति मैले अत्यन्त सम्मानभाव राख्नुको अर्को कारण पनि छ । पारसमणि प्रधानले इ १९१८ मै चन्द्रिका को सम्पादन गरिसकेका थिए । भाषाव्याकरण र पाठ्यपुस्तकको क्षेत्रमा धेरै काम गरिसकेका ठूलो नाम बनाइसकेका बहुचर्चित व्यक्तित्व थिए उनी । तर, भारती पत्रिका प्रकाशित गर्दा आफूभन्दा उमेर र अनुभवमा निकै कान्छा तर शिक्षा, सिर्जनात्मक लेखनक्षमता, सामाजिक हैसियत र चर्चा अनि प्राविधिक जानकारी साथै आधुनिकताबोधमा आफूभन्दा अगाडि रहेको स्विकारेर रूपनारायण सिंहलाई प्रधान सम्पादक राखी पारसमणि प्रधानले आफू उनीभन्दा मुनि सम्पादकको हैसियतमा बस्न तयार हुनुलाई मैले नेपाली साहित्यिक पत्रकारिताको इतिहासमा घटित एउटा उदाहरणीय घटनाका रूपमा सम्झने गर्छु । सरकारी पत्रिकामा सम्पादक हुनु निजी पत्रिकाको सम्पादक हुनुजस्तै हो कि फरक ? प्रज्ञाप्रतिष्ठान र साझा प्रकाशनका पत्रिकाहरूका म सम्पादक रहेँ, तर यी दुवै विशुद्ध सरकारी भन्न सकिने संस्था होइनन् कि ? नलुकाई भन्दा साझा प्रकाशनमा भन्दा प्रज्ञाप्रतिष्ठानमा बिताएका वर्षहरू तुलनात्मक रूपमा बढ्ता बिझाउने खालका रहे । म त्यहाँको कर्मचारी नभई एउटा सम्झौताअन्तर्गत कार्यकारीदेखि वरिष्ठ सम्पादक बनेर काम गरेँ । तर, पत्याउनोस्नपत्याउनोस् पैसाका लागि म सम्पादक बन्न गएको कदापि होइन । प्रज्ञाप्रतिष्ठानमा मलाई त्यस्तो विशेष तलबभत्ताको सुविधा थिएन पनि । उही राजपत्रांकित तेस्रो र २०५० सालपछि दोस्रो श्रेणीको सरकारी जागिरेले पाउने पारिश्रमिक । त्योभन्दा कैयौं गुणा बढी म बाहिरै बसेर कमाउन सक्ने सामर्थ्य राख्थेँ ती दिनहरूमा । मेरोबारेमा जान्ने सबैलाई थाहा छ यो कुरा । प्रज्ञाप्रतिष्ठानमा सम्पादकका रूपमा काम गर्दा धेरैथरी भुक्तमान बेहोरियो । धेरै थोक भोगियो । ती सबैलाई यहाँ बखान गरेर सकिँदैन । जबसम्म त्यहाँ आफूभन्दा माथि ईश्वर बराल, कृष्णचन्द्रसिंह प्रधान, रमेश विकल, मदनमणि दीक्षित, ध्रुवचन्द्र गौतमजस्ता साहित्यिक पत्रकारिताको मर्म बुझेका वरिष्ठ व्यक्तिहरू हुनुहुन्थ्यो प्रज्ञाप्रतिष्ठानमा काम गर्न सकिने वातावरण थियो । अनेकौं प्रतिकूलताका बावजुद आफ्नो समयका प्रतिनिधि सर्जक र राम्रा रचनाप्रति न्याय गर्ने प्रयास गरेको हुँ । तर, त्यसमा आफू शतप्रतिशत सफल रहेँ भन्ने मेरो दाबी छैन । एउटा साहित्यिक पत्रिकालाई कुनकुन विषयले हृष्टपुष्ट, विश्वसनीय, भरपर्दो र सुन्दर बनाउने रैछ ?पक्कै पनि प्रतिभावान्, सशक्त सर्जकहरूका रचनाले नै साहित्यिक पत्रिका हृष्टपुष्ट बन्ने हो । तर, त्यसबाहेक पनि नियमित स्तम्भ लेख्ने स्तम्भकारको योगदानले साहित्यिक पत्रिकाको स्तर र विश्वसनीयता बढाउँछ भन्ने मलाई लाग्छ । उदाहरणका लागि म गरिमा मा छँदा राजकुमार बानियाँ, गीता त्रिपाठी, घिमिरे युवराज, ईश्वर बुढाथोकी, रजनी ढकाल, सञ्जीव राई र गुरुङ सुशान्तजस्ता सशक्त स्तम्भ लेखकको निरन्तरको योगदानका बलमा त्यतिबेला गरिमा भरपर्दो अनि विश्वसनीय बन्न सकेको थियो । यसबाहेक पनि एउटा साहित्यिक पत्रिकालाई पठनीय, कलात्मक, स्तरीय र संग्रहणीय बनाउन दक्ष सम्पादकको रणनीति, दृष्टिभंगी, समयचेतना र प्रस्तुतिकौशलको नियोजित ठूलो भूमिका त रहन्छ नै ।"
युद्धले थुनेको ल्हासाको दैलो !,"त्यो कालेबुङ अर्कै थियो । यति खचाखच घरहरू थिएनन् । बाटाघाटा फराकिला थिए । मान्छेको भीड छँदै थिएन । कागज छरिएजस्ता छरपस्ट देखिने भवनहरू ठडिएकै थिएनन् । कालेबुङको मेनरोडमा अग्लो बिल्डिङ बन्दा त कलकत्तामा खबर नै छापिन्थ्यो । सडकमा गाडीभन्दा धेर गोरुगाडी हिँडरिहेका देखिन्थे । बन्दै गरेको सहर गाउँजतिकै शान्त थियो । तर, जब तिब्बतबाट खच्चडहरूको भीड सामान लिएर यहाँ आइपुग्थ्यो, कालेबुङको रौनक नै बदलिदिन्थ्यो । किनकि त्योबेला त कालेबुङ अन्तर्राष्ट्रिय व्यापारको केन्द्र नै थियो, जसले तिब्बतलाई भारत, नेपाल, बर्मालगायतका देशहरूसँग जोड्थ्यो । इङ्ल्यान्डदेखि अमेरिकासम्म पुग्ने सामानहरू यही बाटो भएर लगिन्थ्यो । ऊनदेखि सुनसम्मको व्यापार कालेबुङबाटै हुन्थ्यो । देशमा चाँदीको भाउ त कालेबुङले तोकिदिन्थ्यो ।हो । त्यो कालेबुङकै इतिहासको स्वर्णिम समय थियो ।कालेबुङ त्यही सहर हो, जहाँबाट अंग्रेजहरूले ल्हासासँगको व्यापार सुरु गरेका थिए । तर, व्यापार सुरु गर्न वर्षौं लागेको थियो । किनकि तिब्बतीहरू गोराहरूलाई देशमा छिर्नै दिन चाहँदैनथे । अंग्रेजहरू व्यापार गर्न धर्मलाई बाटो बनाउँथे, जुन तिब्बतीहरूका निम्ति सह्य विषय थिएन । जब इस्ट इन्डिया कम्पनीको प्रवेशसँगै बंगालको पहिलो गभर्नर जेनेरेल बनेर वारेन हेस्टिङ कलकत्ता आइपुगे १७७२ मै उनको ध्यान ल्हासातिर खिचियो । किनकि उनलाई थाहा थियो, त्यहाँ ठूलो बजार छ । तर, ल्हासा पुग्नु सहज विषय थिएन, जहाँ चीनरूस दुवैको गिद्धेनजर थियो ।ठीक त्यही बेलाको कुरा हो, सन् १७७० को दशकमा नयाँ घटना भयो । भुटान र कुचबिहारको झमेला सुरु भयो । भुटानका सेनाले कुचबिहारका राजालाई नै अपहरण गरिदिए । त्यसैले कुचबिहारमा ठूलै राजनीतिक संकट छायो । अनि त भुटानविरुद्ध नालिस लगाउन कलकत्ता आइपुग्यो । कुचबिहारले अंग्रेजहरूलाई सहयोगका निम्ति गुहार लगायो । अनि ?अनि कुचबिहारको सहयोगमा अंग्रेजहरू उभिए । भुटानी सेनालाई लखेट्न सुरु गरे । पहिलोचोटि भुटानी सेना र अंग्रेजबीचको मुठभेड सुरु भयो । तर, अंग्रेजहरूको तक्निकी हतियारको अघि भुटानी सेना झुक्न बाध्य बने । अंग्रेजको गोलीबारुद देखेर भुटानी सेना आतंकित नै भए । त्यसैले राजनीतिक सहयोग माग्न भुटानी सेना फेरि तिब्बत पुगे । तिब्बतको शसान दलाई लामाका अभिभावक एघारौं पञ्चेन लामाले चलाउँथे, तत्कालीन दलाई लामा निकै साना भएकाले । भुटानको सहयोगका निम्ति तिनै पञ्चेन लामाले पहिलोचोटि वारेन हेस्टिङलाई चिठी लेखे । भनिन्छ, त्यही चिठीले हेस्टिङलाई तिब्बततिर छिर्ने बाटो देखाइदियो । उनको तिब्बत मोह थप बढेर गयो । पञ्चेन लामामार्फत नै तिब्बत छिर्ने नयाँ योजना उनले बुन्न थाले । र, नै कूटनीतिक सम्बन्ध बनाउन जर्ज बोगललाई तिनले पहिलोचोटि तिब्बत पठाए । अब बोगलले तिब्बत भारत व्यापारका निम्ति बाटो बनाउन सुरु गरे । उनले पञ्चेन लामालाई तिब्बतीहरू धार्मिक रूपले स्वतन्त्र नै रहन सक्ने कुरा गरिरहे । तर, पञ्चेम लामा मुस्कुराई मात्र रहे । अंग्रेजहरूका निम्ति ल्हासाको दैलो खुल्न गाह्रै रहेको दोहोर्याइरहे । जे होस्, बिस्तारै व्यापारको प्रक्रिया सुरु होलाझैं हुँदै थियो । त्यही बेला १७८० मै पञ्चेन लामाको मृत्यु भइदियो । त्यसको वर्षदिन नबित्दै अप्रिल १७८१ मा कोलेराका कारण बोगलको पनि मृत्यु भयो । यो त नयाँ समस्या थियो । तैपनि अंग्रेजहरूसँग हार्ने मानसिकता थिएन । तिब्बत पुग्ने कोसिस लगातार गरिरहे । र, नै हेस्टिङले तिब्बतको सपना देखेको १३० वर्षपछि त्यो दिन आयो, जुन दिन फ्रान्सिस योङहस्बेन्ड सेना लिएरै ल्हासा पुगे । र, तिब्बतभारत व्यापार कालेबुङबाट सुरु गरे । सय वर्षभित्र टिस्टामा धेरै पानी बग्यो । तमाम घटनाहरू भए । वर्मादेखि सिक्किमसम्म अंग्रेजले आफ्नो कब्जामा लिए । तर, तिब्बत अंग्रेजको हातदेखि बाहिरै रहिरह्यो । त्यसैले दिक्क बनेर अंग्रेजहरूले तिब्बतको सपना छोडिदिनै लागेका थिए । त्यहीबेला तिब्बतले अंग्रेजलाई हल्का रूपमा लिन थाले । अंग्रेजको संरक्षित राज्यको रूपमा रहेका सिक्किमका सिमानाहरू भटाभट कब्जा गर्न थाले । जलेपला, नाथाङ, कुपुकदेखि लिङटुसम्मका क्षेत्रहरूलाई तिब्बतले कब्जा गरिदियो । बोगल तिब्बत पुगेको ठीक सय वर्षपछिको कुरा हो, अंग्रेज फेरि तिब्बतप्रति कठोर बन्न थाल्यो । त्यसमा रूसको प्रभावको कारण पनि एउटा थियो । फेरि तिब्बतले दार्जिलिङ पनि खाइदिने हो कि भन्ने डर अंग्रेजमा पलाउँदै थियो । र, नै सिक्किमको गुमेको सिमाना फर्काउन अंग्रेज अघि आए । १८८७ को अन्त्यतिर अंग्रेज सरकारले चिठी नै लेखे, १५ मार्च १८८८ सम्ममा तिब्बतले कब्जा गरेको सिक्किमको सिमाना फिर्ता गरियोस् । नत्र हामी सेना अभियानमा जानेछौं ।दुर्भाग्यवश त्यो चिठी बैरंग नै फर्कियो । त्यसपछि फेरि सोझै दलाई लामालाई अंग्रेजले अर्को चिठी लेख्यो । तैपनि अंग्रेजहरूले कुनै जवाफ पाएनन् । फलस्वरूप २० मार्च १८८८ मा अंग्रेज सेनाले तिब्बती सीमामा हमला बोलिदियो । र, गुमेका सिमाना फिर्ता लिन सुरु गर्यो । तर, तिब्बतीहरू सुरक्षा देवल बनाउन यति माहिर थिए कि रातारात ढुंगाको देवलले सिमाना नै बनाइदिन्थे । भनिन्छ, त्यो बेला तिब्बतीहरूले एकै रातमा चारफिट अग्लो सुरक्षा देवल तीन माइल लामोसम्म बनाइदिएका थिए ।तर, अब त अंग्रेज थप आक्रमक बनिसकेको थियो । उनीहरू हरेक नयाँ सिमाना कब्जा गर्दै गए । र, नै ६ डिसेम्बर १८९३ मा व्यापारको नयाँ सम्झौतासम्म गरे । जुन सम्झौताअनुरूप नै १ मई १८९४ देखि याटुङमार्फत्पहिलोपटक तिब्बतभारत व्यापार सुरु भयो ।तर, त्यो व्यापार सुखद रहेन । तिब्बतले चीनको आडमा घरीघरी सम्झौता भंग गरिरह्यो । ठीक यही समय तिब्बतमा रूसको प्रभाव अझै बढ्दै थियो । त्यो प्रभाव सिक्किदेखि दार्जिलिङतिर छिरे के होला ? अंग्रेजलाई अर्को सुर्ता लाग्न थाल्यो । एकातिर व्यापारिक सम्झौता भंग हुँदै थियो । अर्कोतिर तिब्बतीहरूले सिमाना बारहरू भत्काएको खबर अंग्रेजकहाँ आउँदै थियो । अनि त, लर्ड कर्जनले नयाँ योजना बनाए । डिसेम्बर १९०३ देखि तिब्बत मिसन सुरु गर्ने घोषणा गरे, जसलाई कर्णल फ्रान्सिस योङ हस्बेन्डले अगुवाइ गर्ने भए । तिनको सेना कालेबुङकै बाटो भएर तिब्बततिर हिँडेको थियो । बन्दुकसँग तिब्बत छिरेका अंग्रेजले लडाइँको आधिकारिक घोषणासम्म गरेन । सीमा छिरेपछि कुनै घोषणा त गर्ला नि ? पर्खिने तिब्बतीहरू अक्कबक्क परे । तिब्बतसँग खासै बलियो सेना थिएन । त्यहाँ कुनै पनि युद्ध भए हरेक घरका मानिस हतियार लिएर सडकमा निस्किन्थे । यस्तो सेनाले अंग्रेजको सेनालाई रोक्न कसरी सम्भव हुन्थ्यो र ? त्यसैले झन्डै पाँच हजार मान्छे युद्धमा मारिए । तेह्रौं दलाई लामा भागेर मंगोलिया पुगे । सेप्टेम्बर १९०४ मा अंग्रेजको सेना ल्हासा नै पुग्यो, जहाँ तिब्बतभारत व्यापारको नयाँ सम्झौता भयो । अंग्रेजले उल्टो युद्धको क्षतिपूर्तिस्वरूप ७५ लाख रुपैयाँ पनि माग्यो ।यो त्यही सम्झौता थियो, जसका आधारमा अंग्रेजहरूले व्यापारमार्फत ल्हासा पुग्ने दैलो खोले । कालेबुङ भएर भारततिब्बतको व्यापार सुरु गरे । त्यसपछि नै त हो, ऐतिहासिक किल्ला दामसाङ्गडी र दालिमगडी उभिएको सानो ठाउँ बिस्तारै सहर बन्दै गए । लेप्चा भाषामा कालेनपोङको अर्थ मानिसहरू भेला हुने ठाउँ हुन्छ । तिब्बतभारत व्यापार सुरु भएपछि त यहाँ साँच्चै नै हरेक किसिमका मानिस भेला हुन थाले । तिब्बतका व्यापारीहरू आउन थाले । चीनका सिपालु सिकर्मीहरू बिल्डिङ बनाउन आइपुग्न लागे । उनीहरूकै सिको गर्दै कालेबुङमा थुक्पा बनाइन थाल्यो । टेलरिङ गरेर बनाइने छालाको जुत्ता तयार गरिन थाल्यो । अनि त कालेबुङ नयाँ कालेबुङ हुँदै गयो । हो । कालेबुङ अब सामान्य ठाउँ मात्रै रहेन । हरेक भाषा र हरेक संस्कृति जोड्ने केन्द्र पनि बन्दै गयो । त्यही भाषा, संस्कृति र संस्कारको संगम देखेर हो, चेक एन्थोलोजिस्ट नेवेस्की वाजकोविज अवाक बने । र लेखे, संसारमा कालेबुङ मात्रै यस्तो ठाउँ हो, जहाँ एकै वर्षभित्र सातवटा अलगअलग नयाँ सालको उत्सव मनाइन्छ । जब तिब्बतभारत व्यपार सुरु भयो कालेबुङको अनुहार बदलिँदै गयो । यहाँको दस माइलतिर ठूलाठूला गोदामहरू खोलिन थाले, जुन गोदामहरूमा तिब्बतबाट ल्याइएको ऊन राखिन्थ्यो, जुन ऊनलाई युरोपदेखि अमेरिकासम्म पठाइन्थ्यो, जसका निम्ति अंग्रेजहरूले १९१५ मा गेल खोलासम्म रेल ल्याए । त्यसपछि अहिलेको प्रणामी स्कुल परिसरसम्म रोपवे बनाइदिए, जहाँबाट सामान ओसारपोसार गर्न सहज हुन्थ्यो ।तिब्बतबाट ऊन मात्रै होइन, चीनको डलर पनि यहाँ भित्र्याइन्थ्यो । यहाँको हरेक लेनदेन चाँदीको पैसामा हुन्थ्यो । व्यापारमा चाँदीको लेनदेन यति धेरै हुन थाल्यो, भारतमै चाँदीको भाउ कालेबुङले तोक्न थाल्यो । यहीँबाट थाहा पाइन्छ, भारततिब्बत व्यापार कति धेरै झ्याँगिएर गएको थियो । भनिन्छ, गोप्य रूपमा यहाँ सुनको धूलो र फालीसम्म ल्याइन्थ्यो । चौरीको पुच्छर, मृगको कस्तूरी, भालुको पित्तसम्म यहाँ भित्र्याइन्थ्यो । तिब्बतमा त यहाँबाट जे लगे पनि बिक्थ्यो । चिनी, गुँडदेखि मट्टीतेल, पेट्रोलसम्म यहीँबाट तिब्बत छिर्थ्यो । खैनीको पत्तादेखि सिग्रेट बिँडीसम्म यहीँबाट लगिन्थ्यो । घडीदेखि गाडीसम्म कालेबुङबाटै लैजाने गरिन्थ्यो । त्यसैले त हो, यही व्यापारकै कारण कालेबुङको ठूलो जनसंख्याले रोजगार पाउन थाले । व्यापारकै निम्ति राजस्थानदेखि मारवाडीहरू आएर धेरै स्थानीयले बोल्ने लेप्चा भाषा सिक्न थाले । लेप्चा भाषा फररर बोल्ने मारवाडीहरू त केही वर्षअघिसम्म मात्रै पनि कालेबुङमा भेटिन्थे । पछि उनीहरूले नै तिब्बती भाषा पनि सिके । त्यसपछि त व्यापार अझ सहज हुँदै गयो । त्यो बेला तिब्बतभारत व्यापार यति धेरै नाफामा चल्थ्यो, पान बेच्ने व्यापारीहरूसम्म चाँदी साटेर लखपति हुन थाले । व्यापार नजान्नेहरू ऊन सफा गर्न जान्थे । केही नजान्नेहरू सामान लोडअनलोड गर्थे । फलामको काम गर्नेहरूले भोटेहरूका निम्ति पाताङसम्म बनाइदिन्थे । मट्टीतेल, पेट्रोल, तेल, कपडालगायतका सामान लैजाने भाँडा बनाउनेहरूको भ्याईनभ्याई हुन्थ्यो । ठीक त्यही बेलाको कुरा हो, एउटा समय यस्तो पनि आयो, जतिबेला तिब्बतमा गाडीसम्म यहीँबाट लगिन थालियो । १९२७ तिर कालेबुङमा फोर्डको सप्लायर रहेका परिवारका सदस्यहरू सुनाउँछन्, गाडीलाई खोलखाल गरेर टुक्रा टुक्रा पारिन्थ्यो । त्यसपछि खच्चडमा हालिन्थ्यो र ल्हासा नजिक पुर्याइन्थ्यो । त्यहाँ मेकानिकहरू राखिएका हुन्थे । फेरि जोडजाड गरेर सिंगो गाडी बनाइन्थ्यो र कुदाइन्थ्यो । जंगलमा सामान लिएर हिँड्न तर सहज थिएन । डाँकाहरूको रगरगी थियो । त्यसैले खच्चडहरूका अघि टिबेटेन मेस्टिफ डग हुन्थ्यो । हिउँमा हुर्किएको उक्त कुकुर डाँकुहरूसँग मात्रै होइन, जंगली जनावरसँग पनि लड्न सक्थ्यो । त्यही कुकुरको पछि सामान बोकेर खच्चडहरू हिँड्थे । घाँटीमा घण्टी बाँधेका खच्चडलाई हेर्ने पाताङ भिरेका भोटेहरू हुन्थे । भोटेहरू सुकाएको मासु बोकेर आउँथे । चम्पा बोकेर आउँथे । त्यही खाँदै हिँड्थे, जो हेर्दै भयानक देखिन्थे । अरूको भाषा खासै बुझ्दैनथे । सानो तर्कमा पनि छुरी निकालिहाल्थे । त्यसैले त पाताङ भिरेर आएका भोटेहरू देखेपछि सबै सतर्क भइहाल्थे । साँझ परेपछि नानीहरू दस माइलतिर जान मान्दैनथे । केटाकेटी रोए घरका आमाहरू डर देखाउँथे, जोरले नरू है । अहिले भोटेले लैजाला ।तिब्बत जाने त्यो बाटो जंगलको घारी थियो । पेदोङआरिटार हुँदै जुलोक पुगिन्थ्यो । त्यसपछि जलेपला पुगेर छुम्बा भेल्ली हुँदै तिब्बत छिरिन्थ्यो, जसले तिब्बतलाई भारत मात्रै होइन, पूर्वोत्तरको अन्य देशहरूसँग पनि जोड्थ्यो, जुन मार्ग वर्षमा दस महिनासम्म खुल्ला रहन्थ्यो । हिउँ झरेपछि भने यातायात बन्द हुन्थ्यो । त्यही बेला एउटा यस्तो समय पनि आयो, जति बेला कालेबुङमा रोलेक्स घडी बोराका बोरा बिक्न थाले । तिब्बतमा खुब रुचाइएको रोलेक्स घडी कालेबुङमा यति धेरै बिक्थ्यो, व्यापारीहरूलाई भ्याईनभ्याई हुन्थ्यो । खच्चडहरू नुन, पेट्रोल जति नै रोलेक्स घडी लिएर तिब्तत फर्किन्थे, जसले गर्दा कालेबुङमा रोलेक्स घडीको माग यति धेरै बढ्यो, जुन खबर घडी बन्ने ठाउँ स्विट्जरल्यान्डको ज्युरिकसम्मै पुग्यो । कस्तो होला नि कालेबुङ सहर ? जहाँ यति धेरै हाम्रो घडी बिक्री हुँदैछ ? रोलेक्सका सञ्चालक छक्क परे । र, भारत आउने योजना बनाए । उनलाई केवल रोलेक्स घडी बोरामा बिक्ने ठाउँ कालेबुङ मात्रै हेर्नु थियो । त्यसपछि ?त्यसपछि त उनी स्विट्रजरल्यान्डबाट कालेबुङ सहर हेर्नकै निम्ति भारत आइपुगे । रेलगाडी र गोरु गाडी हेर्दै कालेबुङ छिरे । पहाडको टुप्पामा आइपुगेका तिनले जब बीसतीसवटा घर र खच्चडको भीड मात्रै देखे, तब हैरान बनेर सोधे, यहाँ त खच्चडको लिदी मात्रै धेर छ । कसले किन्छ घडीचैं ? तब बल्ल तिनले तिब्बत व्यापारको कथा सुने । अनि त बुझे, यो त त्यही ऊनको मार्गको कमाल थियो, जुन मार्ग भएर ल्हासा पुगिन्थ्यो ।तर, जब १९६२ मा भारतचीन युद्ध सुरु भयो, सिक्किमकालेबुङमा आतङ्क नै छायो । लडाइँ चीनको सिमानामा हुन्थ्यो, कालेबुङकाहरू आकाशमा उडेको हवाईजहाज हेरेरै तर्सिन्थे । आतंक यति धेरै फैलिँदै गयो, कालेबुङमा पहिलोचोटि ठूलै दंगा भयो । त्रिपाईनजिक रहेका चिनियाँ अफिसहरू भत्काइन थाल्यो र तिनमा आगो लगाइयो । बूढापाखा सुनाउँछन् कालेबुङ, दार्जिलिङ यति शान्त ठाउँ हो, जहाँ कहिल्यै दंगा हुन्थेन । कालेबुङमा भएको पहिलो दंगा नै भारतचीन युद्धको समयमा भएको हो । जतिबेला कालेबुङमा पहिलो दंगा भयो, ठीक त्यही बेलाको कुरा हो साहित्यकार पारशमणि प्रधानका भानिज पर्ने दिलबहादुर प्रधान त्यही जलिरहेको कार्यालयअघि पुगे र जल्न लागेको एउटा सुन्दर पेन्टिङ लिएर फर्किए । हातले सिलाएर बनाइएको उक्त पेन्टिङ संघाई सहरको थियो । त्यो तस्बिर आज पनि उनको सय वर्षे पुरानो घरको भित्तामा झुन्डिरहेकै छ । पाँच दशक चलेको यो व्यापारले तिब्बतलाई भारतको यति नजिक ल्याएको थियो कि तिब्बतमा कुनै पनि समस्या हुँदा तेह्रौं दलाई लामा भागेर यही कालेबुङ आइपुग्थे । उनी १९१० मा मञ्चु जेनेरेल चाओको आक्रमण हुँदा पनि कालेबुङ नै आएका थिए । दुई वर्षपछि यहीँबाट फर्केर तिनले १९१३ मा फ्री टिबेटको घोषणा गरेका थिए । १९५० को दशकमा पनि जब तिब्बतमा चीनको अतिक्रमण बढ््दै गयो, चौधौं दलाई लामाले देश छोड्नुअघि कालेबुङमै लामै समय बिताएका थिए ।कालेबुङ त त्यो ठाउँ थियो, जहाँबाट तिब्बतको पहिलो पत्रिका नै छापिन्थ्यो । मिलोङ, द टिबिटेन मिरोर यहीँबाट निकालिन्थ्यो, जो भारत मात्र होइन, नेपाल र भुटानमा समेत प्रसिद्ध थियो । दोर्जे थारचेन कालेबुङको दस माइलबाटै पत्रिका प्रकाशित गर्थे । १० अक्टोबर १९२५ मा पहिलोचोटि प्रकाशित भएको उक्त पत्रिका मासिक रूपमा निस्किन्थ्यो । सोही पत्रिका पढेपछि थारचेनलाई तेह्रौं दलाई लामाले पत्र लेखेका थिए, पत्रिका धेरै नै लाभदायी बनेको छ । तिब्बतीहरूको खबरहरू अझै धेरै अटाउन सकोस् । कालेबुङसँग त चीन पनि उत्तिकै नजिक हुन चाहन्थ्यो । जब १९५४ मा भारतचीनबीच व्यापारिक सम्झौता भयो, चीनले केवल तीन ठाउँमा व्यापार खोल्ने सम्झौता गरेको थियो, जसमा पहिलो दिल्ली, दोस्रो कलकत्ता र तेस्रो कालेबुङ थियो । तर, कालेबुङको यो कथाको यात्रा लामो समयसम्म टिकिरहन सकेन, जब तिब्बतमाथि चीनको अतिक्रमण बढ्न थाल्यो । चीनले सोझै कालेबुङलाई दोस्याउन थाल्यो । पिपल्स डेल्ली ले केहीचोटि लेख्यो, कालेबुङ विद्रोही तिब्बतीहरूले रणनीति बनाउने अड्डा बन्यो । त्यो बेला भारतीय संसद्मा सबैभन्दा धेरै कालेबुङबारे नै चर्चा हुन्थ्यो । देशका पहिलो प्रधानमन्त्री पण्डित जवहारलाल नेहरूले त गुनासो नै गरे, कालेबुङ गुप्तचरहरूको केन्द्र बन्यो ।त्यसपछि ?त्यसपछि जब १९६२ मा भारतचीनको युद्ध नै सुरु भयो, जेलेपला भएर कालेबुङ छिर्ने ल्हासाको दैलो सधैंका निम्ति बन्द भइदियो, जुन फेरि कहिले खुलेन ।"
