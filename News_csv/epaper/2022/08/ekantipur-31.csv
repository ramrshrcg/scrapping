शीर्षक,विवरण
निःशुल्क शिक्षामै चर्को शुल्क,"तर, कक्षा १० को परीक्षा उत्तीर्ण विद्यार्थीसँग भने सरकारले नै प्रमाणपत्र शुल्क उठाइरहेको छ । सरकारकै निकाय र शिक्षा मन्त्रालयका सचिवसहितका अधिकारी सदस्य रहने राष्ट्रिय परीक्षा बोर्डले एउटै विद्यार्थीसँग कक्षा ९ देखि १२ सम्म परीक्षा र प्रमाणपत्रको नाममा पटकपटक असुलेको शुल्कबारे भने मन्त्रालयले नै अनदेखा गरेको छ । करिब साढे ४ लाख विद्यार्थीलाई ग्रेटसिट लिन जिल्ला विकास तथा समन्वय इकाइहरूले बैंक खातामा साढे २ सयका दरले रकम बुझाउन सर्कुलर गरेका छन् । काठमाडौं, ललितपुर, भक्तपुरलगायत देशभरका इकाइले ग्रेटसिटग्रेड लेजरलगायत शैक्षिक प्रमाणपत्र लिन राजस्व खातामा रकम जम्मा गर्न निर्देशन दिएका हुन् । विद्यालयहरूले यही बहानामा शैक्षिक प्रमाणपत्रका लागि विद्यार्थीसँग कम्तीमा ५ सयदेखि ५ हजारसम्म शुल्क लिने गरेको अभिभावकहरूले गुनासो गरे । यति मात्रै होइन, सरकारले कक्षा ९ मा नै एसईईको रजिस्ट्रेसन फाराम भराउन विद्यार्थीसँग साढे दुई सयको दरले शुल्क उठाउँछ । बोर्डअन्तर्गतको परीक्षा नियन्त्रण कार्यालयले एसईईका लागि प्रतिविद्यार्थी ५ सय परीक्षा शुल्क असुल्दै आएको छ । बोर्डका एक उपसचिवअनुसार कक्षा ११ र १२ मा निःशुल्क अध्ययन गर्न पाउने एउटै सामुदायिक विद्यालय छैनन् । भर्ना, मासिक, परीक्षा शुल्कको नाममा विद्यार्थीसँग हजारौं शुल्क विद्यालय र परीक्षा बोर्डले लिने गरेका छन् ।कक्षा ९ देखि नै विद्यार्थीसँग रजिस्ट्रेसन, परीक्षा, प्रमाणपत्रका नाममा शुल्क उठाउने गरिएको अभिभावक महासंघका अध्यक्ष सुप्रभात भण्डारी बताउँछन् । केही करोड राजस्वका लागि लाज पचाएर संविधानको खिलापमा विद्यार्थीअभिभावकसँग रकम असुल्ने काम सरकारबाटै रोकिएको छैन, उनले भने, मन्त्री, कर्मचारीलाई लाज हुनुपर्ने हो तर लाजै पचाएर भत्ता खान शुल्क उठाउन छाडेका छैनन् । संविधान र कानुनले व्यवस्था गरेको अधिकार पाउन पनि अदालतमा मुद्दा हाल्नुपर्ने र आन्दोलन गर्नुपर्ने अवस्था आएको उनले बताए । सामुदायिक विद्यालयले त सरकारले बजेट दिएन विद्यार्थी, अभिभावकबाट सहयोग लियौं भन्नु स्वाभाविक मान्न सकिएला, उनले थपे, त्यही पनि कानुनतः लिन पाइँदैन, सरकारसँग कक्षा १२ सम्म निःशुल्क पढाउने नीति, कार्यक्रम र बजेट नहुनु दुःखद कुरा हो । विद्यार्थीसँग शुल्क नउठाउन बोर्डका अध्यक्ष महाश्रम शर्माको ध्यानाकर्षणसमेत गराइसकेको भण्डारीले बताए । कक्षा १० का करिब साढे ४ लाख विद्यार्थीसँग रजिस्ट्रेसन, परीक्षा र प्रमाणपत्र शुल्कबापत वार्षिक ४४ करोडभन्दा बढी रकम उठाइन्छ । माध्यमिक तहसम्म निःशुल्क शिक्षाको व्यवस्था ऐनले गरे पनि कक्षा ११ र १२ सञ्चालित सामुदायिक विद्यालयमा एउटै स्थायी शिक्षकको दरबन्दी छैन । सामुदायिक विद्यालयमा ५० हजारभन्दा बढी शिक्षक दरबन्दीको अभाव छ । सरकारले शिक्षकका लागि केही रकम अनुदान दिने गरेको छ । निजी स्रोतबाट शिक्षक राख्नुपर्ने बहानामा विद्यालयहरूले विद्यार्थी, अभिभावकसँग शुल्क लिने गरेका हुन् । प्रस्तावित शिक्षा ऐनमा अनुदान र राहत कोटामा कार्यरत शिक्षकलाई दरबन्दीमा रूपान्तरण गर्न प्रस्ताव गरिए पनि अर्थ मन्त्रालयले उक्त प्रस्ताव अस्वीकार गरेको छ । स्थानीय तहको दरबन्दीमा राख्नुपर्ने अर्थ मन्त्रालयको सुझाव छ । देशभर साढे ३५ हजार सामुदायिक विद्यालय छन् । कक्षा ९१२ सञ्चालित ११ हजार १ सयमध्ये ७ हजार २ सय विद्यालय सामुदायिक छन् । यी विद्यालयले विद्यार्थी, अभिभावकसँग सहयोग शुल्कलगायत विभिन्न शीर्षकमा शुल्क लिने गरेका छन् । बोर्ड गठन हुनुअघि (२०७३ सम्म) उच्च माध्यमिक शिक्षा परिषद्ले विद्यालय बर्गीकरण गरेर कक्षा १११२ को शुल्क निर्धारण गर्दै आएको थियो । बोर्ड गठनपछि निःशुल्क शिक्षा भनिएको छ तर व्यवहारमा शुल्क लिन छाडिएको छैन । एसर्ईईको हकमा शिक्षा मन्त्रालयले बनाएको परीक्षासम्बन्धी निर्देशिका र कक्षा १२ मा शिक्षा ऐनको व्यवस्थाअनुसार नै शुल्क लिएको अध्यक्ष महाश्रम शर्माले बताए । परीक्षा सञ्चालन गर्ने खर्च सरकारले दिन्छ भने विद्यार्थीसँग लिइरहनु पर्दैन, यो कुरा बोर्डभन्दा पनि शिक्षा मन्त्रालय र सरकारसँग सम्बन्धित छ, उनले भने । शिक्षा मन्त्रालयका प्रवक्ता दीपक शर्माले राष्ट्रिय परीक्षाका लागि विगतदेखि नै दस्तुर लिँदै आएको तर्क गरे । मन्त्रालयभन्दा पनि शुल्कसम्बन्धी विषय बोर्डसँग सम्बन्धित रहेको भन्दै उनी पन्छिए । बोर्डका सदस्यसचिव दुर्गाप्रसाद अर्यालले भने शुल्कको विषय आफ्नो क्षेत्राधिकारभित्र नपर्ने तर्क गरे । सरकारले पर्याप्त बजेट र शिक्षक दरबन्दी नदिँदा विद्यालय, परीक्षा र कार्यालय सञ्चालनका लागि शुल्क लिनुपर्ने बाध्यता रहेको बोर्डका कर्मचारीहरू बताउँछन् ।"
सुनसान बन्दै खर्क,"(सोतापाटन, बाजुरा)  जेठदेखि भदौसम्म बाजुराको सोतापाटन, घोडापाटन, भितिछिर्नालगायतका खर्कमा बेग्लै रौनक हुन्थ्यो । रंगीचंगी भुइँफूलका गलैंचा ओढेका पाटनहरू यतिबेला खर्कले भरिभराउ हुन्थे । पाटनभरि भैंसी, घोडा, गाईबस्तु र भेडाबाख्रा चरिरहेका हुन्थे । भैंसीका घाँटीमा झुन्ड्याएका घण्टी (घाँडा) को आवाजले वातावरणमा संगीतको धुनको काम गर्थ्यो । घण्टीको र्याइँझ्याइँमा मिसिएर गुन्जिने गोठालाका ठाडी भाकाले खर्कको माहोल उत्सवमय बनाइदिन्थ्यो । जता हेर्यो उतै हरियाली, जता गयो उतै रमाइलो । खर्कको यो दृश्य बाजुरा मार्तडीका ७१ वर्षीय गजेन्द्र थापाको सम्झनामा मात्र जीवित छ । सात वर्षको उमेरमा पहिलो पटक हजुरबुबासँग खर्क टेकेका उनले हरेक वर्षका चारपाँच महिना खर्कमै बितिएका छन् । जीवनको उतरार्द्धमा पनि उत्तिकै सक्रिय देखिने थापाका अहिले पनि दुहुना ३ भैंसी र ४ पाडापाडी छन् । बिहानै उठेर भैंसी दुहुनु, एक लौड्या (फलामको कराही) दूध तताएर खाएपछि बस्तुलाई घाँसपात र स्याहार गर्नु उनको दैनिकी हो । दिउँसो भैंसी चर्न गएका बेला निगालोका डोका बुनेर समय कटाउँछन् । उनको मन अचेल खर्कमा उतिसारो रमाउन छाडेको छ । खर्क आउने गाउँलेको संख्या पहिलाको तुलनामा निकै घट्न थालेपछि यहाँको वातावरण नै उराठलाग्दो हुन थालेको उनी बताउँछन् । बर्खामा गाउँ त को बस्तो हो ? भयाभरका याइ (यही) हुँदा छ्या (हुन्थे), भितिछिर्ना पाटनमा खर्क बनाएर बसेका उनले अचेल भैंसी पाल्न छोड्दै गएका कारण खर्कहरू सुनसान बन्न थालेको बताउँदै भने, भैंसा मात्रै ६७ सय जति हुँदा छ्या । खर्क हाल्ने ठाउँ पन पाइँदैनछ्यो । अचेल त निस्सम्म (सुनसान र उराठ) छ । जीवनका ६ दशक बढी खर्कमा संगत गरेका दौंतरीहरू धेरैजसो परलोक भइसकेको र बाँचेकाहरू पनि हिँडडुल गर्न नसक्ने भएर गाउँमै थलिएको सुनाउने गजेन्द्रले पछिल्लो पुस्ताले भैंसी पाल्न छोडेपछि खर्क परम्परा नै सकिने अवस्थामा पुगेको बताए । भैसा नभई बाँच्न नसक्न्या, कोई मरी गया, कोई बूढा भईकन थन्किया । अचेलका केटाकेटी भैसा छुन पन घिन मान्दा छन्, उनले भने । १०१५ वर्ष पहिलासम्म बर्खा सिजनमा भितिछिर्ना पाटनमा मात्रै एक सयभन्दा बढी खर्क हुन्थे । सयौंको संख्यामा पालिएका भैंसीले यहाँका पाटनहरू भरिन्थे । बाटोमा मोही र सामल पुर्याउने लेकऔल गर्ने गोठालाको ताँती हुन्थ्यो । नजिकै रहेका घोडापाटन, सोतापाटन, फुलचढाउना पाटन, बुढीमाईको थान आसपासका खर्कहरू पनि गुल्जार भेटिन्थे । अहिले पाटनभरि ६ वटा मात्रै खर्क छन्, यही पाटनमा खर्क बनाएर बसेका मार्तडीकै ६७ वर्षीय खन्टे थापा भन्छन्, हाम्रा छोराछोरी यसरी भैंसा पाल्ने होइनन् । खर्क बस्ने हामी नै अन्तिम पुस्ता हुन्छौं होला । आठ वर्षअघि मात्रै १४ वटा दुहुना भैंसी आफैंले पालेको सम्झँदै अर्का गोठाला नर थापाले पहिलापहिला खर्क सर्ने बेलाको रौनक बेग्लै हुने गरेको बताए । वैशाखमा नै खर्क लैजाने सामानको जोरजाम सुरु गर्थ्यौं । खर्कमा खाने तमाखु, ओछ्याउने भेडाको छाला, मोही बनाउने मनानी, सामलतुमल तयार भइसक्थ्यो, उनले भने, देउतालाई हेराएर (धामी बसालेर), टीकाटालो गरेर गाउँभरिका मान्छे एकै दिन खर्क आउँथे । खर्कबाट घर जाँदा पनि त्यस्तै रमाइलो हुन्थ्यो । अचेल दुईचार जना गोठाला छन् । कैबेला आउँछन्, कैबेला जान्छन्, कसैलाई थाहा हुँदैन । कतिसम्म भने भितिछिर्नामा खर्क राख्नकै लागि बडिमालिका नगरपालिकाको मार्तडी र बडिमालिकाकै वडा ६ मा पर्ने कोर्द गाउँका बासिन्दाबीच २५ वर्ष पहिला ठूलै झगडा भएको थियो । लामो समयसम्म भएको यो तनावमा अदालतले मार्तडीका बासिन्दालाई नै यहाँ खर्क राख्न पाउने फैसला सुनाएको मार्तडीका राम थापाले बताए । बर्खायाममा बस्तुभाउलाई औलतिर राख्दा विभिन्न रोग लाग्ने भएकाले बचाउन लेक उकाल्ने गरिन्छ । यहाँ बस्दा घरमा चाहिने डोको, नाम्लो, भकारी जस्ता निगालोका सामान बनाउने र बिरामी हुँदा उपचार उपयोगी जडीबुटी संकलन गर्ने तथा गाउँमा बस्नेलाई लेकमा उत्पादन हुने जंगली साग तरकारी र शुद्ध गोरस गाउँ पुर्याउने गरिन्छ । समुद्र सतहदेखि ३ हजार ५ सय मिटरको उचाइमा रहेका यी खर्कको दही स्वादको स्वाद चर्चित छ । यहाँको दही पहिलो पटक खाएको मान्छे मात लागेको जस्तो अनुभव गर्छ । जडीबुटीजन्य वनस्पति खाएका गाईभैंसीको दूधबाट असर दहीमा आउने गोठालाहरूको अनुमान छ । यहाँको दही खाएपछि धेरैजसोलाई तुरुन्तै निद्रा लाग्ने र कतिपयलाई बान्ता पनि हुने गरेको थापाले बताए । बाजुराको खर्क परम्परा भैंसीपालनसँग मात्रै सीमित नभएर यहाँको संस्कृतिको एउटा पाटो भएको उनको भनाइ छ । खर्क हराउनु भनेको हाम्रो सदियौंदेखिको लेकऔलको संस्कृति पनि मेटिनु हो । अब यसलाई कसले जोगाउने ?, उनले भने । लगानी र दुःखअनुसारको आम्दानी नहुने भएकाले युवा पुस्ता पशुपालनबाट तर्किंदै गएको उनले बताए । बडिमालिका मात्रै नभएर बाजुराका अन्य पालिकाहरूमा खर्कको संख्या प्रत्येक वर्ष घट्दै गएको छ । त्रिवेणी नगरपालिकाको लौरी बिनाई, विष्णु पानी, चंखेली, बुढीनन्दाको छाप्रेपाटन, धनभडार, जगन्नाथको सिन्तोवा, पोरखे, स्वामीकार्तिक खापर, बुढीगंगाको जिउलेखमाडु, खप्तडछेडेदको खप्तड र गौमूल गाउँपालिकाको भैतनलगायतका क्षेत्रमा राखिने खर्कको संख्या निकै घटिसकेको र कतिपय ठाउँमा खर्क बनाउनै छोडिएको बडिमालिकाका मदन जोशीले बताए । पहिला खर्कै खर्कले भरिभराउ हुने कतिपय ठाउँमा आजभोलि एउटा पनि खर्क भेटिँदैन, उनले भने, धेरैजसोले भैंसी नै पाल्न छाडिसके । भैंसी नै नभएपछि खर्क हुने कुरा भएन ।पशुपालनप्रतिको आकर्षण घट्नु, पाल्ने तरिकामा पनि परिवर्तनले बस्तुभाउ खर्क लैजाने चलन हराउन लागेको भेटेरिनरी अस्पताल तथा पशु सेवा विज्ञ केन्द्र बाजुराका प्रमुख पशुपति नाथले बताए । पहिलाजति भैंसी पनि पाल्दैनन् । पाल्नेले पनि एउटा भैंसी किन्ने, दूध दिउन्जेल बजारमा बेच्ने र थाकेपछि भैंसी नै बेच्ने गरेका छन् । खर्क लैजाने चलन धेरै घटिसकेको छ, उनले भने । यद्यपि बर्खायाममा भैंसीलाई हिमाली भेगमा लैजाँदा स्वास्थ्य राम्रो हुने, चिसो ठाउँमा तयार भएको दुग्धजन्य पदार्थको गुणस्तर पनि राम्रो हुने उनले बताए । परम्परागत संस्कृतिका रूपमा रहेको खर्क परम्परा हराउँदै जान थाले पनि यसलाई संरक्षण र प्रवर्द्धन गर्नका लागि स्थानीय तहले भने कुनै चासो दिएका छैनन् । बाजुराका अधिकांश खर्कहरू सुदूरपश्चिमको प्रसिद्ध पर्यटकीय गन्तव्य बडिमालिका क्षेत्रमा पर्ने भएकाले पर्यटनसँग जोड्ने तयारी भइरहेको बडिमालिका नगर प्रमुख अमर खड्काले बताए । धेरैजसो खर्कहरू बडिमालिका जाने बाटोमा पर्छन् । अब खर्क पनि संरक्षण हुने र तीर्थ जाने पर्यटकलाई पनि सुविधा हुने गरेर होमस्टे जस्तै खर्कस्टेको कार्यक्रम ल्याउने तयारीमा छौं, उनले भने, । खर्कस्टे बनाउनेलाई अनुदान दिने, दुग्धजन्य परिकार बनाउन तालिम दिनेलगायतका कार्यक्रम तय गर्न लागिएको बताए ।"
३ महिना पाटनमै बास,"(मुगु)  सोरु गाउँपालिका४ का ७५ वर्षीय अमृत बुढा गाईभैंसीसहित सातु सामल बोकेर ३ महिनाका लागि असार पहिलो साता नै बनबासमा निस्किए । बेंसीमा बढ्दै गएको गर्मी र झिंगाडाँसले गाईभैंसीलाई सताउन थालेपछि उनी ३ भैंसी र ५ गाई लिएर घरभन्दा झन्डै २ दिनको पैदल दूरीको धुलिखर्क गएका हुन् । अब उनी दसैं लागेसँगै असोजतिर मात्र घर फर्कन्छन् । यहाँ गोठालाबाहेक अरू कोहीसँग भेट हुन्न, धेरैजसो बास ओडारमा हुन्छ । धेरै हावा चल्ने भएकाले त्रिपाल हालेर बस्न सकिन्न, उनले भने, ३ महिना पुग्ने सबै सामान लिएर आएका छौं, सामान सकिए कन्दमूल र जंगली फलफूलकै भर हो । रावलबाडा गाउँका बिर्जन नेपाली पनि ६० वटा बाख्राको बथान लिएर लेकतिरै गएका छन् ।खेतबारीमा अन्नबाली रोपेर गाईभैंसी, भेडाबाख्रासहित बनबासमा हिँडेका गोठालाहरू बाली टिप्ने बेला घरको ओटालो पुग्ने गरेका छन् । हरेक वर्ष गाईभैंसी लिएर ३ महिनाका लागि लेकतिर जाने गरेको अमृत बुढाले बताए । शीतल मौसम र लेकाली घाँसपातले गाईभैसीले दूध धेरै दिने, रोग नलाग्ने र मोटाउने उनको भनाइ छ । अहिले मुगुका लेकाली खर्कहरू गाईभैंसीले भरिएको छ । फोतु नेर गाउँका झन्डै ३ सय परिवारका गाईभैंसी र भेडाबाख्रा ३ महिनाका निम्ति लेकतिर लागेका छन् । चरनका लागि प्रत्येक घरबाट ११ जना लेकमा आएको बुढाले बताए । अहिले सबैजसो लेकाली खर्कहरू चौपायाको आवाज र उनीहरूका घाँटीको घण्टीले गुञ्जायमान छन्, उनले भने, गोठालाहरूले पनि आफ्नो बह पोख्न गीत सुसेल्दै डाँडाकाँडा रमाइलो बनाइरहेका छन् ।मुगु र जुम्लाको सिमाना घुच्चीलेक, डाबलगायत ठाउँमा पनि गाईभैंसी र भेडाबाख्राले पाटन भरिएका छन् । पिना, मुन्दु, कोटिला, झ्यारी, टोप्लालगायत गाउँका स्थानीयले ३ महिनाका लागि पशुचौपाया पाटनमा लगेका हुन् । अहिले गाउँका सबैजसो गोठहरू रित्तिएको स्थानीय अगुवा हरिचन्द शाहीले बताए । आजभोलि लेकतिर गए दूधदही प्रशस्त खान पाइन्छ, गाईभैंसी र भेडाबाख्रा लेकमै ब्याउँछन्, उनले भने, भैंसी ब्याउने समय नजिक आएपछि गोठालाले खर्क उकाल्ने चलन छ । पाटन क्षेत्रमा चुन, बुकीलगायत घाँस प्रशस्त पाइने भएकाले पशुचौपाया मोटाउने गरेको उनले बताए । खर्क उक्लिएका गोठालाहरूलाई घरपरिवारले बेलाबखत सातुसामल पुर्याउने गरेका छन् ।मुगुमकार्मारोङ गाउँपालिकाको माथिल्लो बस्तीका स्थानीयले पनि झोवाचौरी हिमालतिर उकालेका छन् । छायाँनाथ, कोइकी, रिमारलगायत समुद्र सतहदेखि झन्डै ४५ सय मिटर उचाइका पाटनमा बस्ने गोठालाहरूले त्यहाँ बस्दा विभिन्न जडीबुटी पनि टिप्ने गरेका छन् । उताबाट आउँदा एक जनाले कम्तीमा ५० हजारसम्मको जडीबुटी ल्याएकै हुन्छन्, किम्री गाउँका फोन्जुक तामाङले भने, असोजतिर गोठालाहरू आउँदा चौंरीहरू पनि बिक्री गर्न लायक भइरहेका हुन्छन्, यहाँ ल्याएपछि दसैंका लागि चौंरीहरू बेच्न सहरतिर लैजान्छौं ।पाटनहरूमा गोठालाहरूको दिनचर्या गाईभैंसी हेरफेर गर्दै घाँसदाउरा जुटाउँदै बित्ने गरेको छ । पाटनबाट आउँदा सबै गोठालाहरूले ८१० धार्नी घिउ पनि बोकेरै ल्याउँछन्, तामाङले भने, केहीले चौंरी र भेडाको छुर्पी पनि उतैतिर बनाएर गाउँमा पठाउने गरेका छन् । पाटनमा गएका गोठालाहरूमध्ये केहीले भेडाको उन कात्छन् भने केहीले काठका भाँडाकुँडा, ठेकीलगायतका सामग्री बनाउने पनि गरेको उनले बताए ।अहिले पाटनमा अत्तिस, कटुकी, वनलसुन, रातो च्याउलगायत जडीबुटी टिप्नेको घुइँचो छ । झरी र कुहिरोभित्र अस्थायी बसोबास गर्ने गोठालाहरू रातभरि आगो बालेर देउडा गीत गाउँदै रमाइलो पनि गर्ने गरेको कोइकी पाटन पुगेका छेम्ताङ तामाङले टेलिफोनमा बताए । अहिले फोनले पनि धेरै सजिलो बनाएको छ, नत्र सातुचामल सकिएको खबर घरमा पुर्याउनै मुस्किल हुन्थ्यो, उनले भने, चामल, पिठो सकिएपछि घरबाट यहाँ आउनेहरूको हातबाट हामीले टिपेको जडीबुटी पठाउँछौं, पाटनको बसाइले आम्दानी पनि बढिरहेको छ । मोबाइल चार्जका लागि घरबाटै ५ वाटको सोलार बोकेर ल्याएको उनले बताए ।पशुचौपाया चराउन पाटनमा जाने गोठालाहरू सरकारी सेवा सुविधाबाट भने वञ्चित छन् । ३ महिना पाटनमै हुन्छौं, त्यसपछि दसैंतिहारको चटारो, कात्तिक पहिलो सातादेखि हिउँ पर्ने भएकाले बेंसी झर्छौं, तामाङले भने, कहिले लिने सरकारी सेवा सुविधा ? सरकारले पशुपालक किसानलाई दिने ऋण, विभिन्न अनुदान, पशुचौपायाको बिमा, गोठालो भत्तालगायतबाट आफूहरू वञ्चित रहेको उनले बताए ।सरकारले पाटन क्षेत्रमा गोठसुधार, चरिचरन व्यवस्थापन, गोठालाहरूलाई खाद्यान्न र बन्दोबस्तीका सामग्री सहयोगलगायत कार्यक्रम आफूहरूका लागि गर्न जरुरी रहेको उनको भनाइ छ । सरकारले अरू त केही गर्दैन, कम्तीमा त्रिपाल, टर्चलाइटलगायत सामान त दिन सक्छ नि, उनले भने, कुनै रोग व्यथा लागे पाटनमै थलिनुपर्छ, जडीबुटी खुवाएर बिरामीको उपचार गर्ने गरेका छौं, गोठालाहरूका लागि घुम्ती शिविरको आयोजना गरे पनि हुन्थ्यो ।जिल्ला पशु सेवा कार्यालयका प्रमुख भीमचन्द बुढाका अनुसार गोठालालाई सुविधा दिनका लागि बजेट नै छैन । उनले भने, अर्को वर्षदेखि गोठालालाई सामान्य टर्चलाइट र त्रिपालको व्यवस्था गर्न सकिन्छ कि भनेर प्रदेश सरकारलाई पत्राचार गरेका छौं । कार्यालयका अनुसार जिल्लाभरि ७२ हजार भेडाबाख्रा, ११ हजार गाईभैंसी, ३ हजार ६ सय चौंरी र २८ सय झोवा छन् । तीमध्ये झन्डै ८० प्रतिशत पशुचौपायासहित किसानहरू पाटन पुगेको कार्यालय प्रमुख बुढाले बताए ।"
आफ्नै निर्वाचन क्षेत्रमा पौडेल कति सुरक्षित ?,"पौडेलले प्रतिस्पर्धा गर्ने तनहुँ१ मा देवघाट, आँबुखैरनी गाउँपालिका, बन्दीपुर, भानु नगरपालिका र व्यास नगरपालिकाका वडाहरु १, २, ३, ४, ७, ८, ९, १०, ११, १२, १३ र १४ पर्छन् ।  ०७४ को निर्वाचनमा १ लाख ५ हजार ५ सय १ मतदाता रहेकामा यस पटक केही बढ्ने देखिन्छ ।  यस निर्वाचन क्षेत्रमा सत्तारुढ गठबन्धनका अन्य दलको मत नगण्य छ । स्थानीय तहको निर्वाचनमा देवघाट गाउँपालिकामा कांग्रेस र माओवादीबीच चुनावी तालमेल थियो । अन्यमा थिएन ।  गठबन्धन नभएका पालिकामध्ये बन्दीपुरमा एमाले, आँबुखैरनीमा माओवादी र भानु नगरपालिकामा कांग्रेसले प्रमुख जितेका छन् । कांग्रेसका लागि निर्णायक व्यास नगरपालिकाको मत हो । यस क्षेत्रमा पर्ने व्यासका १२ वडामध्ये १० वटामा कांग्रेसले जित निकालेको छ । गत स्थानीय तह निर्वाचनमा चारवटा पालिकाका अध्यक्ष र व्यास नगरका १२ वटा वडाका अध्यक्ष उम्मेदवारको मत परिणाम हेर्दा कांग्रेसले प्राप्त गरेको मत ३३ हजार ५ सय ५५ देखिन्छ ।  माओवादीले प्राप्त गरेको मत ८ हजार ८ सय १ देखिन्छ । माओवादीले प्राप्त गरेको मतमा देवघाट पालिकाको मत समावेश छैन । व्यास नगरपालिकाका वडा ३, ८, ९, १३ मा माओवादीका उम्मेदवार थिएनन् ।  गठबन्धनमा समावेश रहेका एकीकृत समाजवादी र जसपाको मत यस क्षेत्रमा नगण्य छ । स्थानीय तहमा एकीकृत समाजवादी र जसपाले करिब हजार मत मात्रै पाएका थिए ।  एमालेको मत २३ हजार ६ सय ८२ रहेको छ । उसले व्यास नगरपालिकाको मेयर र दुई वडामा स्वतन्त्र उम्मेदवारलाई सघाएको थियो ।"
शीतभण्डारले किसान उत्साही,"(सिन्धुली)  फिक्कल गाउँपालिका१ महादेवडाँडाका किसान मीनबहादुर विक आफूले उत्पादन गरेको आलु अब कुहिएर नजाने भएपछि दंग छन् । आफ्नै वडाको दमारमा शीतभण्डार निर्माण सुरु भएपछि उत्पादित आलु कुहिएर फाल्नुपर्ने अवस्थाको अन्त्य हुने उनीजस्ता किसानमा विश्वास छ ।दमार आलु उत्पादन धेरै हुने स्थान हो । सिजनमा फलाएको तरकारी तथा फलफूल शीतभण्डार भवनमा भण्डारण गरी बेमौसममा बिक्री गरेर आम्दानी लिन पाइने भएपछिको खुसी हुँदैन, विकले भने, खासगरी महादेवडाँडा, दमार, खाङसाङ आलु उत्पादनका लागि लोकप्रिय स्थान हो । उत्पादित आलु समयमा बिक्री गर्न नपाउँदा कुहाएर फाल्न बाध्य थियौं । कोल्डस्टोर निर्माणले अब त्यस्तो नहोला । दमार, महादेवडाँडामा हिउँदको समयमा मात्रै यातायातका साधन सञ्चालन हुने र वर्षायाम उत्पादन हुने तरकारी, फलफूल बिक्री गर्न किसानलाइ सकस हुँदै आएको छ । उत्पादन भएको तरकारी डोकामा बोकाएर लैजाँदा ज्यालामा सबै जाने भएकाले किसान रित्तो हात हुन्थे । अब बर्खामा भण्डारण गर्ने अनि हिउँद लागेपछि मोटरबाट सरर बजार पुर्याउने अर्का किसान विमल फुयालले बताए । कति महिना सग्लो रहन्छ भनेर हेर्न बाँकी छ । निर्माणाधीन शीतभण्डार तोकिएकै समयमा सम्पन्न हुनेमा आशावादी छौं, उनले भने ।आलु उत्पादनको हब रहेको फिक्कलमा शीतभण्डार नहुँदा व्यावसायिक नभई घरायसी प्रयोजनका लागि मात्र आलु रोप्दै आएको स्थानीय बताउँछन् । तर, गाउँमै शीतभण्डार निर्माण भएपछि बाँझो रहने जग्गामा आलु रोपेर हराभरा पार्ने किसानको योजना छ । फिक्कल गाउँपालिका अध्यक्ष पार्वती सुनुवारले संघीय सरकारको विशेष अनुदान र गाउँपालिकाको साझेदारीमा २ करोड ५८ लाख रुपैयाँको लागतमा शीतभण्डार निर्माण भइरहेको बताइन् । उनका अनुसार शीतभण्डार निर्माण गर्न ०७८ चैत २९ गते शिवालय बिहानी जेभीसँग डेढ वर्षभित्र निर्माण पूरा हुने गरी सम्झौता भएको थियो । ३ सय ७५ वर्गमिटर क्षेत्रफलमा एक सय मेट्रिक टन क्षमताको शीतभण्डार निर्माणाधीन छ ।आलुलगायतका तरकारीलाई ताजा बनाएर राख्ने गरी शीतभण्डार निर्माण गरिएको गाउँपालिकाका प्राविधिक प्रदीप खुलालले जनाए । यो घरघरमा हुने फ्रिजको ठूलो आधार हो । जहाँ तापक्रम कायम गरी सामग्रीलाई ताजा राख्न सकिन्छ, उनले भने, यसमा बजारमा जानेबाहेकका तरकारी स्टोरमा राखेर किसानले फाइदा लिन सक्छन् ।"
परिषद्मा आबद्ध हुँदैनन् आईएनजीओ,"(काठमाडौं)  समाज कल्याण परिषद्मा आबद्ध नभई सिधै अर्थ मन्त्रालयमार्फत स्वीकृत लिएर केही ठूला अन्तर्राष्ट्रिय गैरसरकारी संस्था (आईएनजीओ) हरूले वैदेशिक सहायता परिचालन गर्दै आएका छन् । अन्तर्राष्ट्रिय विकास सहायताका सम्बन्धमा संविधान, कानुन र संसदीय समितिको निर्देशनविपरीत उनीहरू परिषद्मा आबद्ध नभएका हुन् । परिषद्मा आबद्ध नभएका त्यस्ता आईएनजीओबाट वैदेशिक सहायता लिएर कार्यक्रम गरिरहेका नेपालका गैरसरकारी संस्था (एनजीओ) लाई मर्का परेको छ । संविधानको धारा ५१ मा सामुदायिक तथा राष्ट्रिय वा अन्तर्राष्ट्रिय गैरसरकारी संघसंस्थाको लगानी र भूमिकालाई जवाफदेही र पारदर्शी बनाउँदै त्यस्ता संस्थाहरूको स्थापना, स्वीकृति, सञ्चालन, नियमन र व्यवस्थापनका लागि एकद्वार प्रणाली अपनाउने भनिएको छ । संविधानबमोजिम एकद्वार प्रणाली अपनाउन अर्थ मन्त्रालयले अन्तर्राष्ट्रिय विकास सहायता परिचालन नीति२०७६ जारी गरेको छ । उक्त नीतिअनुसार राष्ट्रिय तथा अन्तर्राष्ट्रिय गैरसरकारी संस्थाले अन्तर्राष्ट्रिय विकास सहायता परिचालन प्रचलित कानुनबमोजिम समाज कल्याण परिषद्मार्फत गर्नुपर्छ । यस्तो सहायताको विवरण अर्थ मन्त्रालयमा रहेको सहायता व्यवस्थापन सूचना प्रणालीमा प्रविष्ट गर्नुपर्छ । समाज कल्याण ऐन२०४९ अनुसार सामाजिक संघसंस्थाको अनुगमन, सुपरिवेक्षण एवं मूल्यांकन गर्ने जिम्मेवारी परिषद्को हो । ऐनको दफा ९ (ञ) मा स्वदेशी, विदेशी वा अन्तर्राष्ट्रिय संघसंस्था र विदेशी राष्ट्रसँग आवश्यक सम्झौता वा करार गर्नेगराउने भनिएको छ । संसद्को दिगो विकास तथा सुशासन समितिले २०७८ फागुन १६ मा आगामी दिनमा अन्तर्राष्ट्रिय गैरसरकारी संस्थाबाट वैदेशिक सहायता परिचालन समाज कल्याण परिषद्बाट स्वीकृति लिएर मात्र गर्न निर्देशन दिएको थियो । तर केही ठूला आईएनजीओले वैदेशिक सहायता परिचालन सिधै अर्थ मन्त्रालयबाट मात्र गरिरहेका छन् । बैतडीको भूमेश्वर सामुदायिक विकास संघमा आबद्ध केशव सिंह ऐरले परिषद्मा आबद्ध नभएको आईएनजीओबाट नौ लाख रुपैयाँ लिएर काम गरेको तर अहिले उक्त कामको परीक्षण गर्न गाह्रो भएको बताए । हामीले खर्च गरेको रकमको सुपरिवेक्षण परिषद्ले गरेर सिफारिस गरेपछि मात्र हामीलाई फेरि ती संस्थाले काममा सहयोग गर्छन् । तर उनीहरू यहाँ आबद्ध हुन आएका छैनन्, उनले भने, परिषद्ले आफूसँग आबद्ध नभएको कारण देखाउँदै कुनै विवरण नभएको र सुपरिवेक्षण गर्न नसकिने बताइरहेको छ । दिगो विकास तथा सुशासन समितिले विकास साझेदार संस्थाबाट अन्तर्राष्ट्रिय प्राथमिकता तथा आवश्यकताका क्षेत्रमा लगानी एवं परिचालन भएनभएको यकिन हुन नसकेकाले खर्चको पारदर्शिता, कार्यान्वयनको प्रभावकारिता तथा वित्तीय सुशासनमा समयसमयमा प्रश्न उठ्ने गरेको उल्लेख गर्दै परिषद्बाट स्वीकृत लिएर मात्र आईएनजीओबाट वैदेशिक सहायता परिचालन गर्न निर्देशन दिएको थियो । समितिले सञ्चालन भइरहेका आयोजनाका हकमा सम्झौता नवीकरण गर्दा अनिवार्य रूपमा परिषद्बाट स्वीकृतिसम्झौता गर्ने व्यवस्था मिलाउने निर्णय भएको उल्लेख गर्दै अन्तर्राष्ट्रिय विकास सहायता परिचालन नीति२०७६ अनुसार काम गर्न सरकारलाई भनेको थियो । समाज कल्याण ऐनको दफा ९ (ट) मा राष्ट्रिय तथा अन्तर्राष्ट्रिय क्षेत्रबाट सहयोग जुटाउने र प्राप्त सहयोग रकमको सुव्यवस्था गर्ने भनिएको छ । समितिले २०७८ फागुन १८ मा प्रधानमन्त्रीलाई समेत पत्राचार गरेर निर्णयका साथै सरकारका विषयगत मन्त्रालय र राष्ट्रिय योजना आयोगलाई नीतिगत सुधारका लागि सुझाव एवं निर्देशन दिइएको जानकारी गराएको थियो । समितिले संघीय मामिला तथा सामान्य प्रशासन मन्त्रालयलाई पनि यस सम्बन्धमा जानकारी दिइसकेको छ । तर केही ठूला अन्तर्राष्ट्रिय गैरसरकारी संस्थाले वैदेशिक सहायता परिचालनका लागि समाज कल्याण परिषद्को बाटो लिएका छैनन् । माथिल्लो तह मा पहुँच भएकै कारण ठूला आईएनजीओहरू परिषद्मा आबद्ध हुन नमानिरहेको एक जानकारले बताए । परिषद्का सदस्य सचिव मनोज भट्ट अन्तर्राष्ट्रिय गैरसरकारी संस्थाले यहाँको संविधानले भनेको एकद्वार प्रणाली, कानुन र संसद्को निर्देशनअनुसार काम गर्नुपर्ने मान्छन् । तर उनीहरूले परिषद्बाट गर्नुपर्ने काम अर्थ मन्त्रालय र अन्य निकायबाट गरिरहेका छन्, जुन कानुनअनुसार सही होइन, उनले भने, हामीले एकद्वार नीति निर्माण गर्नका लागि सम्बन्धित निकायहरूसँग समन्वय गरिरहेका छौं । परिषद्ले केही समयअघि मात्र नेपाल राष्ट्र बैंकलाई पत्राचार गरेर आफ्नो स्वीकृतिबिना कुनै पनि अन्तर्राष्ट्रिय गैरसरकारी संस्थालाई रकम निकासा नगरिदिन आग्रह गरेको थियो । परिषद्मा विभिन्न मुलुकका र क्षेत्रका गरी २ सय ३० आईएनजीओ आबद्ध छन् । कानुनअनुसार ठूला अन्तर्राष्ट्रिय गैरसरकारी संस्था यूएनएआईडी, एसिया फाउन्डेसन, वर्ल्ड बैंक, यूएन एजेन्सी, यूकेएड, डीएफआईडीलगायत संस्थाले नेपालमा काम गर्नुपर्दा समाज कल्याण परिषद्सँग आबद्धता गराउनुपर्छ । तर उनीहरूले परिषद्मा आबद्ध नभई नेपालका गैरसरकारी संस्थाहरूलाई सिधै रकम दिने गरेका छन् । परिषद्का एक कर्मचारीका अनुसार ती आईएनजीओबाट पैसा लिएर काम गर्ने एनजीओहरू नवीकरण र सिफारिसका दिनहुँजसो कार्यालयमा आउँछन् । परिषद्सँगको आबद्धता, परिषद्ले गरेको अनुगमन, सुपरिवेक्षण र सिफारिस नभईकन परिषद्मा दर्ता नभएका ती ठूला आईएनजीओले एनजीओलाई पैसा दिँदैनन् । तर ती ठूला आईएनजीओ कानुनअनुसार यहाँ आबद्ध हुन आउँदैनन्, ती कर्मचारीले भने । परिषद्का पूर्वसदस्य सचिव ऋतुराज बर्तौलाले गैरनाफामूलक आईएनजीओ र एनजीओ परिषद्मा आबद्ध हुनुपर्ने बताउँछन् । उनका अनुसार आईएनजीओले नेपालका एनजीओसँगको साझेदारीमा काम गर्नुपर्छ । परिषद्मा आबद्ध नभएका कुनै पनि आईएनजीओलाई कारबाही भएको छैन, बर्तौलाले भने । उनका अनुसार एनजीओले पनि वडा कार्यालय, नगरपालिका र जिल्ला प्रशासन कार्यालयमा हरेक वर्ष नवीकरण गरेर परिषद्बाट पनि स्वीकृति लिनुपर्छ । राष्ट्रिय योजना आयोगका पूर्वसदस्य मीनबहादुर शाही आईएनजीओहरूले एक रुपैयाँको कारोबार गर्दा पनि समाज कल्याण परिषद्मा आबद्ध हुनुपर्ने र त्यसपछि मात्र नेपालमा दर्ता भएका एनजीओमार्फत काम गर्नुपर्ने मान्छन् । तर नेपालको कर्मचारीतन्त्र र राजनीतिज्ञले केही आईएनजीओलाई छाडा छाडेका छन् । हामीले पहिले उनीहरूलाई परिषद्मा ल्याउने प्रयास गरेका थियौं तर हुन सकेन । परिषद्ले गर्नुपर्ने काम अर्थ मन्त्रालयले नै गरिदिन्छ, उनले भने, विदेशी सहायताको अनुगमन, सुपरिवेक्षण र मूल्यांकन गर्ने जिम्मा परिषद्को हो । उनले नेपालका कर्मचारी र राजनीतिज्ञको स्वार्थ बाझिएका कारण संविधानमा उल्लेख गरिएअनुसार विदेशी सहायताका मामिलामा एकद्वार नीति कार्यान्वयन हुन नसकेको बताए । हाम्रा कमजोरी होलान् तर राष्ट्रिय संस्था र स्वार्थलाई बलियो बनाउनुपर्छ । स्वार्थमा आधारित कामले उत्तरदायित्व वहन गर्न सकिँदैन, उनले भने, आईएनजीओले कानुन नमान्दा परिषद्लाई काम गर्न गाह्रो हुन्छ, एनओजी पनि समस्यामा पर्छन् ।"
डेंगु रोकथाम र नियन्त्रणमा ध्यान देऊ,"मुलुकभर डेंगु फेरि फैलिँदै छ । काठमाडौंसहित ७० जिल्लाका विभिन्न स्थानमा यसका संक्रमित भेटिएका छन् । अस्पताल धाउनेको संख्या दिनहुँ बढ्दो छ । काठमाडौंको टेकुस्थित सहिद शुक्रराज ट्रपिकल तथा सरुवा रोग अस्पतालमा मात्रै दिनहुँ ७० जनाजति संक्रमित उपचारका लागि पुग्ने गरेका छन् । १७ जना त भर्ना भएरै उपचाररत छन्, जसमध्ये चार जना आईसीयूमा छन् । विगतमा डेंगुकै कारण मानिसहरूको ज्यान गएकाले अहिले फैलिरहेको संक्रमणलाई सरकार र नागरिक दुवैले चिन्ताका रूपमा लिनुपर्छ । यसको रोकथाम र नियन्त्रणका निम्ति हर उपाय अपनाउनुपर्छ । संक्रमितमध्ये अधिकांशमा १०४१०५ डिग्रीसम्म कडा ज्वरो आउनेÙ टाउको, पेट र जीउ दुख्नेÙ खान मन नलाग्नेÙ वाकवाकी, बान्ता हुनेÙ एकदमै कमजोरी अनुभव हुनेजस्ता लक्षण देखिएका छन् । चिकित्सकहरूका अनुसार आँखाका गेडी दुख्नेÙ हाडजोर्नी, मांसपेशी र ढाड दुख्नेÙ रिँगटा लाग्नेÙ श्वासप्रश्वासमा समस्या आउनेÙ नाक वा गिजाबाट रगत बग्नेÙ रक्तस्राव हुनेÙ बेहोस हुनेजस्ता समस्या पनि देखिन सक्छन् । प्रभावित क्षेत्रका बासिन्दाले यी लक्षणलाई सामान्य ठानेर हेलचेक्र्याइँ गर्नु हुँदैन, अविलम्ब स्वास्थ्य संस्था पुगेर परीक्षण गराउनुपर्छ । यो रोगको उपचार सम्भव छ । विश्व स्वास्थ्य संगठनका अनुसार छिटो रोग पत्ता लगाई उचित चिकित्सकीय हेरचाह पुर्याउन सके मृत्युदर १ प्रतिशतभन्दा कम हुन्छ ।डेंगु भाइरस एडिस एजिप्टाई लामखुट्टे र एल्बोपिक्टस जातका पोथी लामखुट्टेबाट सर्छ । प्रायः दिउँसो टोक्ने यी लामखुट्टेले नै चिकनगुनियाँ, यलो फिभर, जिका संक्रमणसमेत फैलाउँछन् । यो रोग मानिसबाट मानिसमा सर्दैन । संक्रमित व्यक्तिलाई टोकेको लामखुट्टेले स्वस्थ व्यक्तिमा सार्छ । घाम उदाएको २ घण्टादेखि र घाम अस्ताउनुभन्दा २ घण्टा अगाडिसम्म यो लामखुट्टे बढी सक्रिय हुन्छ । त्यसैले उक्त अवधिमा बढी सतर्कता अपनाउनुपर्छ । संक्रमणबाट बच्ने एउटै उपाय, यो रोग सार्ने लामखुट्टेको टोकाइबाट जोगिनु हो । यसका निम्ति पहिलो त, लामखुट्टेलाई फैलने वातावरण दिनु हुन्न । टिनका डब्बा, प्लास्टिकका खोल, टायर, सिसी, अन्डाका बोक्रा, ड्रम, गमला, पानी ट्यांकीजस्ता पानी जम्ने भाँडामा यो लामखुट्टेले फूल पार्छ । त्यसैले यसलाई हुर्कनै नदिन घरभित्र मात्र होइन, वरिपरि पनि पानी जम्न दिनु हुँदैन । भाँडाकुँडा, गमला, छत, बरन्डा, बार्दलीलगायत घरका सबै अन्तरकुन्तरमा ध्यान पुर्याउनुपर्छ । एउटा मात्रै लामखुट्टे छुट्यो भने पनि त्यसको वंशवृद्धिले छोटो समयमै टोल नै प्रभावित पार्न सक्छ । दोस्रो, लामखुट्टे र त्यसका लार्भा नष्ट गर्न सरकारी संयन्त्रहरूले औषधि छर्कने अभियान चलाउनुपर्छ । यस क्रममा अन्तर्राष्ट्रिय रूपमा वर्जित विषादीहरूको प्रयोग भने गर्नु हुन्न । कम्तीमा पोस्ट मनसुन अर्थात् कात्तिकमंसिरसम्म प्रकोप जारी रहन सक्छ । हिउँदमा लामखुट्टे निष्क्रिय रहेका बेला त्यसका अन्डा, लार्भा र प्युपा नष्ट गर्न नसके अर्को वर्ष फेरि डेंगु देखिनेछÙ त्यसैले सरकारले यो अभियानमा विशेष जोड दिनुपर्छ । तेस्रो, लामखुट्टेबाट जोगिन शरीर पूरै ढाक्ने लुगा लगाउने वा हातगोडामा यसले नटोक्ने स्प्रे छर्कने वा मल्हम लगाउने गर्नुपर्छ । दिउँसो सुत्दा झुलको प्रयोग गर्नुपर्छ । यी सबै स्वास्थ्य उपायसम्बन्धी सचेतना अभिवृद्धिका लागि पालिकाका वडा तह र समाजमा क्रियाशील सामाजिक संघसंस्था, टोल सुधार समितिहरूले यसमा सकारात्मक भूमिका निर्वाह गर्नुपर्छ । र, चौथो, संक्रमितको उपचारका निम्ति देशभरका अस्पतालहरूमा स्रोतसाधनको कमी हुन दिनु हुन्न । सन् २०१० मा डेंगुकै कारण पाँच जनाको निधन भएको थियो । सन् २०१९ मा पनि करिब १८ हजार संक्रमित भएका थिए भने कम्तीमा ६ जनाको ज्यानै गएको थियो । त्यति बेला सरकारी संयन्त्रहरूको अक्षमता र नागरिक स्वजागरणको अभावका कारण महिनौंसम्म संक्रमण नियन्त्रणमा आउन सकेको थिएन । धरानलाई त प्रदेश सभाले डेंगु संकटग्रस्त क्षेत्र नै घोषणा गर्नुपरेको थियो । बर्खा नसकिएकाले यस पालि पनि पर्याप्त सतर्कता नअपनाइए यसले देशभर महामारीकै स्वरूप लिन सक्छ । त्यसैले सबै पक्षको सक्रियता र सतर्कताले यसपालि त्यो अवस्था निम्त्याउनु हुन्न ।"
संविधानविपरीतको कानुन,"नागरिक र मिडियामाथि जासुसी गर्न वाग्मतीले ल्यायो काननु समाचारमा वाग्मती सरकारले विवादास्पद कानुन निर्माण गरेको उल्लेख छ । फोन तथा विद्युतीय कुराकानीलगायतको निगरानी, अनुगमन एवं अभिलेख गर्न सक्ने प्रावधानसहितको कानुन बनाउँदा नागरिकको संविधानप्रदत्त हकअधिकार कुण्ठित हुन्छ, त्यसैले यसलाई तत्काल रोक्नु जरुरी छ । संविधानमा व्यवस्था गरिएको विचार र अभिव्यक्ति स्वतन्त्रता, सञ्चारको हक, गोपनीयताको हकसमेतलाई निस्तेज पार्ने कानुन बनाइनु उचित छैन । जनआन्दोलनको बलमा ल्याइएको गणतान्त्रिक व्यवस्थामा पनि पञ्चायतीकालीन समयको झल्को दिने गरी कानुन निर्माण गरिनु जनताको अपमान हो । यो समयमा पनि विचार र अभिव्यक्ति तथा प्रेस स्वतन्त्रतामाथि अंकुश लगाउनु तानाशाहीतर्फ उन्मुख हुनु हो । समयनुकूल र संविधानसम्मत नरहेको यस्तो कानुनको जनस्तरबाट पनि व्यापक विरोध हुनु आवश्यक छ । रेशमकुमार सुनुवार, बौद्ध, काठमाडौं"
साना सहकारीको मर्म,"विभिन्न पत्रिकामा सहकारीबारे लगातार समाचार आइरहेका छन्, ती प्रायः सहकारीले बदमासी गरे भन्नेमा केन्द्रित हुने गर्छ । केही नाम चलेका सहकारीहरूले गरेका बदमासीले गर्दा सम्पूर्ण सहकारीलाई जिउन मुस्किल बनाएको छ । नेपालमा करिब ३० हजार सहकारीमा ४५ लाख हाराहारी सदस्य छन्, ६० हजारभन्दा बढीले रोजगारी पाएका छन्, जसमा बहुसंख्यक कर्मचारी महिला छन् । यीमध्ये कति सहकारीले राम्रो सेवा दिएका छन् र कुनकुनले नराम्रो काम गरेका छन् भनेर कसले अध्ययन गरेको छ ? सरकारले, पत्रकारले वा कुनै विज्ञले ? हरेक वर्ष केही ठूला सहकारीले गरेको बदमासीको मात्र चर्चा गरेर सम्पूर्ण सहकारीलाई समस्यामा धकेलिने गरिन्छ, किन ? अहिले देशमा समस्याग्रस्त नभएको कुन क्षेत्र छ ? अधिकांश साना सहकारीको मुख्य समस्या कर्जा उठाउन नसक्नु हो । केही सञ्चालकले व्यक्तिगत स्वार्थका लागि सहकारी डुबाएका छन् तर धेरै सञ्चालकले बिनासुविधा वर्षौंदेखि सहकारीलाई समय दिइरहेका पनि छन् । त्यस्तै कोही व्यक्ति ऋण लिएर नतिर्ने नियतका हुन्छन् भने अधिकांश उद्योगव्यापार ठप्प भएका कारण ब्याज तिर्न पनि नसक्ने अवस्थामा पुगेका छन् । यस्तो बेला सहकारीका सबै सेयर सदस्य एकजुट हुँदैनन् । खराब ऋणीहरूबाट ऋण उठाउन सरकारी निकायले सहयोग गरेको पनि पाइन्न । बैंक होस् या सहकारी सबै वित्तीय संस्थाहरूले सर्वसाधारणबाट बचत उठाउने र उनीहरूकै लागि सेवा दिने हो । यदि सहकारीका सदस्यहरू एक जुट हुने, बाहिरी होहल्लामा नलाग्ने र सञ्चालकहरूलाई सचेत गराइराख्ने हो भने कुनै सहकारी डुब्दैनन् । यस्तो बेला सहकारी महासंघ वा सहकारी विभागबाट अन्टसन्ट विज्ञप्ति निस्कनु, सञ्चारमाध्यमहरूले नकारात्क समाचार प्रसारण गरी बचतकर्तालाई त्रसित बनाउनु र सञ्चालकहरूको निद हराम गराउनु दःखद् विषय हो । बदमासी गर्नेहरूलाई सख्त कारबाही गर्नुपर्छ तर खाटमा उडुस लुक्यो भनेर खाटै डढाउने प्रवृत्ति दुर्भाग्यपूर्ण हो । ईश्वरचन्द्र बानियाँ, काठमाडौं"
दलप्रसादले हाँकेको विश्वविद्यालय,"१ त्रिभुवन विश्वविद्यालय मात्रै हैन नेपालका सबै विश्वविद्यालय भद्रगोल हुनुको मूल कारण दललाई करोडौं बुझाएर वा आम्दानीको स्रोतका लागि घुमाउरो पाराले आर्थिक लाभका सम्बन्धन दिलाउने प्रतिबद्धता जनाएर वा दलका कार्यकर्तालाई नियुक्ति र पदोन्नति गरिदिने वाचा गरेर विश्वविद्यालय प्रवेश गर्ने कथित विद्वान् पदाधिकारी हुन् ।२ विश्वविद्यालयमा प्रवेश गर्दा दलको झन्डा ओडेर छिर्ने, विश्वविद्यालयलाई दलीय स्वार्थको अखडा बनाउने, र विद्यार्थीको पढाइ ध्वस्त पार्न सहयोग गर्ने यस्ता पदाधिकारी उच्च शिक्षाका वास्तविक अपराधी हुन् भन्ने कुरामा शंका छैन ।३ एउटा विश्वविद्यालय राम्रो वातावरणमा सञ्चालन गर्न नसक्नेले किन पदाधिकारी हुने रहर गर्नु ? विश्वविद्यालयमा समस्या आफैं निम्त्याउने अनि समाधानका लागि दल गुहार्ने पनि पदाधिकारी हुन्छन् ?४ अब सुरक्षा चाहियो, अंगरक्षक चाहियो रे ! वाह रे हाकिम साहेबहरू ! आफ्नो अक्षमता महसुस गरेर खुरुक्क राजीनामा गरेर जाने हो । उच्च शिक्षा अझ धराशायी बनाएर कुनै राजनीतिक दलका पिछुवाहरूलाई विश्वविद्यालय जिम्मा दिइराख्नु भनेको कुलपति र सहकुलपतिको हदैसम्मको गिर्दो सोचबाहेक अरू केही हुँदैन ।५ त्रिभुवन विश्वविद्यालयको पदाधिकारीको संरचना मात्रै हेर्दा पनि कांग्रेस कुलपति, माओवादी सहकुलपति, अनि ओली सरकारको पालामा आशीर्वाद पाएर बनेका एमाले उपकुलपति, अनि त्यस्तै संरचनामा भागबन्डामा परेका दलका मान्छे शिक्षाध्यक्ष र रजिस्ट्रार । यी सबैका आआफ्ना दलका कार्यकर्तालाई पोस्नै पर्ने सोच । यही हो उच्च शिक्षाको क्यान्सर जुन सबै विश्वविद्यालयमा फैलिरहेछ ।६ यो क्यान्सरको उपचार हुनेवाला छैन किनभने राजनीतिक दलका शीर्ष नेताहरूले पदाधिकारी नियुक्तिमा समानुपातिक प्रतिनिधित्व हुने गरी भागबन्डाको भद्र सहमति जो गरेका छन् । उपचार गर्ने नै भए कहाँ पठाएर हुन्छ दलका शीर्ष नेताहरूको यस्तो घृणित सोचको उपचार गरौं ।७ अनि त्यही भागबन्डा विश्वविद्यालयभित्रका प्राज्ञिक परिषद् र सिनेटमा मनोनित हुने सदस्यहरू, केन्द्रका निर्देशक, उपनिर्देशक, विभागीय प्रमुख, क्याम्पस प्रमुख, सहायक क्याम्पस प्रमुख, सबै सबैमा भागबन्डाको केक वितरण गर्दै दलप्रसादहरूको नियुक्ति । हुँदाहुँदा विषय समिति, अनुसन्धान समिति, विद्यापरिषद् र जति पनि शाखा, उपशाखा, महाशाखा छन् सबैमा दलीय चिराफारा ।८ यी दलप्रसादहरूको फूर्ति हेर्नुस् त । यी आफैंलाई सर्वेसर्वा ठान्छन् जो विश्वविद्यालयको गोप्य सूचना आफ्ना मालिक पार्टीलाई दिएर अर्को दलको साख गिराउन माहिर छन् । अनि हुन्छ समस्याको समाधान ? विश्वविद्यालय हाताभित्रै शिक्षक कुटिनुमा र उपकुलपतिलगायतले अंगरक्षक माग्नुमा यी सबैको क्रियाकलाप जिम्मेवार छन् ।९ अब सच्चा नेपाली जनताले कुलपति प्रधानमन्त्री र सहकुलपति शिक्षामन्त्रीलाई ठाडो चुनौती दिनुपर्छ । त्यो भनेको आफ्नो मुलुकको उच्च शिक्षा सुधार्न आफ्नै सोचमा सुधार ल्याउने कि नेपालका विश्वविद्यालय भनेका आपराधिक अखडा हुन् भन्ने स्विकारोक्ति गर्दै त्यसको हालसम्मको निर्माणमा आफ्नो खुबी सार्वजनिक गर्ने ?१० पार्टी चलाउन नसक्नेले देश हाँक्ने अनि देश हाँक्नेले विश्वविद्यालयलाई पार्टी कार्यालयमा परिणत गर्ने दुस्साहस जहिलेसम्म गरिरहन्छन् र तिनलाई सहयोग गर्न अक्षम कथित विद्वान् हनुमान लागिरहन्छन् नेपालमा उच्च शिक्षाको भविष्य अन्धकारमय रहिरहनेछ । मनप्रसाद वाग्ले, मीनभवन, काठमाडौं"
संविधानमा बहुलवादको प्रवेश,"प्रस्तावनामा बहुलवाद किन राखिएन ?संविधानभरि जताततै बहुलवाद शब्द भेट्न सकिन्छ । संविधानका सारवान् धाराहरूले त्यसको पुष्टि गरिरहेका छन् । सामान्यतः सारवान् धाराहरूको एकीकृत उद्देश्य प्रस्तावनामा प्रतिविम्बित हुनुपर्ने हो, तर प्रस्तावनामा बहुलवाद किन राखिएन, यसबारे संक्षिप्त चर्चा गरौं ।२०५२ सालमा सशस्त्र आन्दोलन सुरु भएदेखि नै सर्वहारा वर्गको अधिनायकत्व भएको एकदलीय व्यवस्थाको पक्षपातीका रूपमा माओवादी पार्टी क्रियाशील रह्यो । माओवादी पार्टीका नेताकार्यकर्ता त्यसैबाट प्रशिक्षित पनि हुने नै भए । संविधानसभा१ ले संविधान दिन सकेको भए बहुलवादका धेरै तत्त्व छुट्ने सम्भावना थियो । किनभने माओवादीले प्राप्त गरेको सिट संख्याका कारण संविधान बन्नबाट रोक्ने क्षमता त्यस पार्टीले राख्थ्यो । बहुलवाद माओवादी पार्टीका दृष्टिमा अनावश्यक शब्दावली मात्र थिएन, त्याज्य विषयवस्तु पनि थियो ।तर संविधानसभा२ को अंकगणित बेग्लै भयो । नेपाली कांग्रेस र एमाले मिल्दा संविधान बनाउन पुग्ने अंकगणितीय शक्ति थियो ।यी सबका बाबजुद २०६२६३ को जनआन्दोलनका सबै पक्षलाई समेटेर संविधान बनाउनु थियो । दलहरूबीच प्रस्तावनामा बहुलवाद नलेख्ने तर बहुलवादका सबै चरित्र राख्नेमा सहमति भयो । संविधानका धाराहरूमा बहुलवादलाई सारवान् विषयका रूपमा व्यवस्थित गरेर राख्ने तय भयो ।अंकगणितले जे भने पनि, संविधानलाई सबैबाट स्वीकार्य गराउन प्रस्तावनाबाट बहुलवाद हटाउनुपर्ने समझदारी गरियो र सो शब्द हटाइयो । कुरो यत्ति हो ।"
राजनीतिले थिलथिलो विश्वविद्यालय,"सुधारका विकल्पउच्च शिक्षामा राज्यले चाहेमा अझै सुधार गर्न सकिन्छ । त्यसका लागि शैक्षिक संस्थालाई राजनीतिबाट टाढा राख्नु आवश्यक छ । उच्च पदमा पनि दलीय भागबन्डा र र नेता तथा मन्त्रीका खल्तीहरूबाट नभई खुला प्रतिस्पर्धाबाटै नियुक्ति गरिनुपर्छ । विद्यार्थी संगठनहरूले पनि शिक्षक कुट्ने, तालाचाबी लगाउने, नेताहरूको लठैत बनेर गुन्डागर्दीमा संलग्न हुने भूमिकाबाट बाहिर निस्कन आवश्यक छ । सार्वजनिक विद्यालयका शिक्षक र कर्मचारीले राजनीतिक दलहरूको सदस्यता लिन नपाउने र लिएकाहरूलाई पनि त्याग्नुपर्ने काठमाडौंका मेयर बालेन्द्र शाहको हालैको निर्देशन सराहनीय छ । यस्तो व्यवस्था कलेज र विश्वविद्यालयहरूमा पनि हुन आवश्यक छ । शिक्षा क्षेत्रमा राज्यको लगानी पनि बढ्नुपर्छ । चालु आर्थिक वर्षमा सरकारले शिक्षाका लागि साढे ७० अर्ब रुपैयाँ छुट्ट्याएको छ, जुन कुल बजेटको ४ प्रतिशत मात्र हो । शैक्षिक संस्थाको पूर्वाधार सुधारमा पनि लगानी बढाउन खाँचो छ । विद्यालय र कलेजहरू हेर्दा पनि पढौंपढौं लाग्ने हुनुपर्छ । तिनीहरूलाई सहरभित्र सानो जग्गामा खुम्च्याउने होइन । नयाँ र विस्तार हुन चाहने कलेजहरूलाई सरकारले सार्वजनिक जग्गा अनुदानमा दिएर भए पनि गाउँ र दूरदराजमा खोल्न लगाउनुपर्छ । त्यसो गर्दा स्थानीय अर्थतन्त्र पनि धान्न सहयोग पुग्छ । अमेरिकातिर हेर्ने हो भने, धेरै विश्वविद्यालय र कलेजहरू साना सहर वा गाउँतिर हुन्छन् । कलेजहरू पनि अब सरकारको मात्रै मुख नताकी आफू आत्मनिर्भर बन्ने बाटामा जानुपर्छ । विद्यार्थीबाट उठाइने शुल्कबाहेक विभिन्न अनुसन्धानका परियोजना चलाउन सकिन्छ । अन्य देशमा कलेजहरूले आफ्नै ब्रान्डमा सामान बेचेर पनि आम्दानी गरिरहेका हुन्छन् । धनाढ्य र इच्छुक पूर्वविद्यार्थीहरूसँग निश्चित रकम सहयोग वा दानमा लिन र त्यसको ब्याजबाट पनि चलाउन सकिन्छ । कलेजहरूले स्वदेशी विद्यार्थीमा मात्रै सीमित नरही विदेशी विद्यार्थी पनि आकर्षित गर्ने नीति लिनुपर्छ । अब त्रिविले चरम राजनीतीकरणको चंगुलबाट निस्किएर अनुसन्धान, सृजनशीलता, जीवनोपयोगी शिक्षाजस्ता पक्षमा ध्यान दिन आवश्यक छ । त्यसका लागि उचित वातावरण तयार गर्ने जिम्मेवारी फेरि पनि राजनीतिक दलहरू र सरकारकै हो ।"
प्रहरी पदोन्नतिमा लोकसेवाको भूमिका,"कुनै पनि सरकारी सेवामा पदोन्नति हुने विषय सारभूत कुरा हो । त्यसैले पदोन्नतिसम्बन्धी सैद्धान्तिक व्यवस्था सम्बन्धित ऐनमा हुनुपर्ने हो । तर, नेपाल प्रहरीको हकमा यो नियमावलीमा मात्र छ अर्थात् सार्वभौम संसद्को आदेश होइन । सरकार परिवर्तन भइरहने, प्रधानमन्त्री र गृहमन्त्री फरक परिरहने भएकाले प्रहरीको पदोन्नतिमा यसको दुष्प्रभाव पर्छ । त्यसैले प्रहरी पदोन्नति पारदर्शी र अनुमानयोग्य हुन सकेको छैन । पदोन्नति मेरिटबेस नभएका कारण प्रहरीमा राजीनामादेखि आत्महत्यासम्मका घटना भएका छन् । सरकारी सेवाको पदोन्नतिमध्ये सबैभन्दा बढी भद्रगोल, अपारदर्शी, पूर्वाग्रह, विभेद र पाँडेपजनी प्रहरी सेवामै हुने गरेको छ । पहिला प्रहरी सेवासम्बन्धी सारभूत कुराहरू दरबारले जारी गरेको आदेश बाट हुन्थ्यो । २०१५ सालमा नेपाली कांग्रेसको निर्वाचित सरकार बनेपछि, दरबारको हालीमुहाली रोक्न र व्यावसायिकता प्रवर्द्धन गर्न प्रहरी नियमावली २०१५ जारी गरियो । प्रहरी सेवालाई स्वायत्त बनाउन धेरै कुरा व्यवस्थित गरिए । त्यसमध्ये एउटा हो सिनियर अधिकृतको छनोट प्रक्रिया र पदोन्नतिजस्ता विषय लोकसेवा आयोगबाट हुने । प्रहरी व्यवस्थासम्बन्धी दक्षिण एसिया र अन्तर्राष्ट्रिय क्षेत्रमा भएका गुड प्राक्टिस लाई अवलम्बन गर्न नियमावली जारी गरियो तर यसमा दरबार सन्तुष्ट थिएन । सोही कारण २०१७ सालको कु पछिको पञ्चायती सरकारले २०१८०९०७ मा प्रहरी नियमावलीमा व्यापक संशोधन गर्यो, सिनियर अधिकृतको नियुक्ति र बढुवा गर्ने लोकसेवा आयोगको भूमिका त्यही बेला खोसियो । यसलाई प्रहरी इतिहासको कालो दिन मान्न सकिन्छ किनकि यो दिनपछि नियुक्ति, बढुवाजस्ता विषयमा संगठनबाहिरको प्रभावलाई स्थापित गरियो । कोलोनियल मोडल अन्तर्गतको प्रहरीमा संसारमै कहीँ नभएको प्रयोग गर्दै पदोन्नति व्यवस्था निरंकुश शक्तिको इच्छामा रहने बनाइयो । सोही विरासत अहिले राजनीतिक दल मा सरेको छ र सबै दलले यसको दुरुपयोग गरेका छन् । जसलाई रोक्न प्रहरीसम्बन्धमा अनुसन्धान गर्न हालसम्म बनेका सबै आयोग तथा समितिले प्रहरी सेवा आयोग स्थापना गर्ने सुझाव दिएका छन् । यस्तो सुझावअनुसार नेपाल प्रहरी, सशस्त्र प्रहरी र राष्ट्रिय अनुसन्धान विभागको नियुक्ति र पदोन्नति व्यवस्थापन गर्ने नयाँ सुरक्षा सेवा आयोग बनाउन सकिन्छ, जहाँ पदाधिकारीले मेनुपुलेट गर्न चाहे पनि नसकिने पद्धति हुनुपर्छ । हाल सशस्त्र प्रहरीमा भएजस्तो गृहसचिव, सशस्त्र महानिरीक्षक पदेन सदस्य आयोग नाम मात्रको हुन्छ । यो बनाउनु हुन्न, बरू प्रस्तावित आयोग नबन्ने बेलासम्म लोकसेवा आयोगमा एउटा नयाँ विभाग थप गरी काम चलाउन सकिन्छ । प्रहरीको पदोन्नतिसम्बन्धमा लोकसेवा आयोग गैरजिम्मेवार देखिन्छ । दुवै प्रहरीको उच्च तहको बढुवामा लोकसेवा आयोगका अध्यक्ष, नेपाल सरकारका मुख्य सचिव र कानुन सचिव रहेको समितिले उजुरी सुनुवाइ गर्छ । २०७१ सालको एआईजीको पदोन्नतिमा छुटाइएका तत्कालीन डीआइजी गणेशराज राई र नारायण बास्ताकोटीले यसै समितिमा उजुरी हाले । समितिले अध्ययन गर्दा धेरै अंक प्राप्त गर्नेलाई बढुवामा छुटाइएको देख्यो र सच्यायो । अन्ततः गणेश राई र नारायण बास्ताकोटीलाई बढुवा गर्न सरकार बाध्य भयो ।उजुरी गर्ने समितिले आफ्नो निर्णय सच्याएकाले त्यसबेलाको सरकार (एमाले र गृहमन्त्री वामदेव गौतम) ले बढुवा समितिलाई पंगु बनाउन नियमावलीमा दोस्रो संशोधन गर्दै नियम ४२ को उपनियम (६) मा पुनर्मूल्यांकन गर्न नसक्ने केवल पुनर्योग (रिचेकिङ नभई रिटोटलिङ) गर्ने भनेर राखियो । साथै उपनियम (७) थपी उजुर गरेबापत् उजुरकर्ताको अंक काट्ने व्यवस्था ल्यायो । यो संशोधन पदोन्नतिमा अन्याय गर्न र त्यो अन्यायउपर उजुरी निषेध गर्न आयो । लोकसेवा आयोगका अध्यक्ष रहने समितिलाई समेत पंगु बनाइयो । संविधानको धारा २४३ (४) वमोजिम कुनै संगठित संस्थाका कर्मचारीहरूको सेवा सर्तसम्बन्धी कानुन बनाउँदा र बढुवा गर्दा अपनाउनुपर्ने सामान्य सिद्धान्तको विषयमा लोकसेवा आयोगको परामर्श लिनुपर्नेछ भन्ने व्यवस्था छ । तर प्रहरी नियमावलीको दोस्रो संशोधनले सो संवैधानिक व्यवस्थालाई ठाडै चुनौती दिएको छ । लोकसेवा आयोगका अध्यक्ष आफैं अध्यक्ष रहने समितिको भूमिका केवल रिटोटलिङ मात्रै हुने ! यसमा कर्मचारीको आस्थाको धरोहर, सम्मानित आयोग चुप ! संवैधानिक जिम्मेवारी र अधिकारलाई बिर्संदै अध्यक्षको भूमिका कर्मचारी प्रशासन शाखाको एउटा जुनियर अफिसर ले गर्ने अंक जोड्ने कार्य मा मात्र सीमित हुँदा पनि चुप ! नियमावली प्रत्यायोजित विधान हो र यो संवैधानिक आयोगको सामान्य सिद्धान्त भन्दा कनिष्ठ रहन्छ । यति पनि लोकसेवा आयोगले नबुझ्ने ! संविधान सर्वोच्च छ र लोकसेवा आयोगको परामर्श लिनुपर्नेछ भन्ने व्यवस्था ऐच्छिक होइन, बाध्यकारी हो । यो नबुझ्नु लोकसेवाको लापरबाही मात्र होइन, जनतामाथिको विश्वासघात पनि हो । भत्ता, गाडी, ड्राइभर वा निहित स्वार्थ मा अल्झिएर चुप लागेको आरोप लाग्न सक्छ । संगठित संस्थाका कर्मचारीहरूको बढुवा गर्दा अपनाउनुपर्ने सामान्य सिद्धान्तको विषयमा लोकसेवा आयोगको परामर्श लिनुपर्ने व्यवस्था नेपालको संविधान २०१९ (धारा ७८ को उपधारा ३, क) मासमेत थियो । पछिका संविधानले यसलाई निरन्तरता दिए । यस्तोमा लोकसेवा आयोगले आफ्नो अधिकार प्रयोग गर्न नसक्ने वा नचाहने हो भने कसले गर्ला ? अब प्रहरी नियमावलीको दोस्रो संशोधनले लोकसेवा आयोगको अधिकार खोसेको हो होइन, कति खोसेको हो, यस्तो नियन्त्रणको समाधान के, स्वदेश र विदेशमा यससम्बन्धका गुड प्राक्टिस के छन् बुझेर अवलम्बन गर्नगराउन जरुरी छ । कुनै पनि नियमावली राजपत्रमा प्रकाशित भए पछि मात्र लागू हुन्छ । तर, लोकसेवा आयोगको सामान्य सिद्धान्त राजपत्रमा प्रकाशित हुँदैन । यसले एकातर्फ, उसको सामान्य सिद्धान्त के हो, पर्याप्त जानकारीमा आउँदैन अर्कातर्फ जस्तो चाह्यो त्यस्तो सामान्य सिद्धान्त छ भन्ने कुतर्क लिने अवस्था रहन्छ । त्यसैले सामान्य सिद्धान्त पनि राजपत्रमा प्रकाशित गर्नु जरुरी छ । २०६३ पछाडि प्रहरीका लिखित परीक्षा लोकसेवाले लिने व्यवस्था भयो । संविधानले तोक्नुपूर्व नै यस्तो व्यवस्था गरिएको थियो । राम्रा कामका लागि असल नियतले कानुनमा उल्लेख नभएको कुरा पनि लागू गर्न सकिन्छ भन्ने उदाहरण हो यो । त्यसैले, प्रहरी सेवा आयोग नबन्ने बेलासम्म सिनियर अधिकृतको पदोन्नतिको अंक जोडघटाउ गर्ने काम लोकसेवा आयोगले लिन पहल गर्नुपर्छ ।"
निर्वाचन व्यवस्थापन खर्च यसरी घटाउन सकिन्छ,"नेपालमा निर्वाचन अत्यन्तै खर्चिलो हुँदै गएर धान्नै नसकिने अवस्थामा पुगेको सरोकारवालाहरू औंल्याउने गर्छन् । आगामी मंसिर ४ का लागि तय भएको प्रतिनिधिसभा तथा प्रदेशसभा निर्वाचनमा करिब ११ अर्ब रुपैयाँ खर्च लाग्ने निर्वाचन आयोगले जनाएको छ । हाम्रो मुलुकमा निर्वाचन खर्चका सन्दर्भमा तीन क्षेत्र अगाडि आउँछन् पहिलो, निर्वाचन प्रशासन तथा व्यवस्थापन खर्चÙ दोस्रो, निर्वाचन सुरक्षा व्यवस्थापन खर्चÙ तेस्रो, दल र उम्मेदवारद्वारा गरिने प्रचारप्रसार खर्च । यी तीनै पक्षमा खर्च बढ्दै गएको छ र यसले निर्वाचन प्रक्रियालाई मात्र होइन, समग्र लोकतान्त्रिक मर्यादा एवं मूल्यमान्यतालाई नै चुनौती दिएको छ । निर्वाचन प्रशासन तथा व्यवस्थापन र सुरक्षासम्बन्धी खर्च सीधै राज्यको राजस्वबाट विनियोजित हुन्छ, जसका कारण राष्ट्रिय बजेटमा भार बढ्छ अनि समग्र विकासनिर्माणका विभिन्न पक्षमा असर पर्छ । दल तथा उम्मेदवारहरूका तर्फबाट प्रचारप्रसारमा बढ्दो खर्चले भ्रष्टाचार, अनियमितता र स्रोतसाधनको दुरुपयोगजस्ता विकृतिहरू मौलाउने गरेका छन् । यस लेखमा निर्वाचन आयोग मातहत निर्वाचन प्रशासन तथा व्यवस्थापन खर्च एवं सुरक्षा खर्च न्यूनीकरणका उपायबारे सामान्य चर्चा गरिएको छ । हालैको स्थानीय तह निर्वाचनमा व्यवस्थापन खर्च मात्रै ५ अर्ब ४ करोड ३ लाख ९२ हजार रुपैयाँ भएको र सुरक्षा व्यवस्थापनका हकमा योभन्दा धेरै बढी खर्च भएको आँकडा छ । यस्ता खर्चलाई घटाउनु र न्यायोचित बनाउनु अपरिहार्य छ । निर्वाचन व्यवस्थापनअन्तर्गत मतदाता नामावली संकलनदेखि अद्यावधिक, मतदाता शिक्षा, मतदान कार्य सम्पन्न गरी मतपरिणाम घोषणा एवं निर्वाचन विवाद निरूपणसम्मका यावत् विषय पर्छन् । यस्ता कामहरू निर्वाचन आयोगको चाँजोपाँजोमा हुने गर्छन् । मुलुकले संघीय प्रणाली अंगीकार गरेको भए पनि एवं संघ, प्रदेश र स्थानीय तहमा संवैधानिक हैसियतप्राप्त मजबुत सरकारको प्रावधान रहे पनि निर्वाचन व्यवस्थापन प्रक्रिया अझै केन्द्रीकृत एवं प्रशासनिक प्रकृतिकै छ । अहिले पनि निर्वाचन अयोगको स्वरूप, हैसियत र संरचना केन्द्रीकृत एवं एकात्मक शासन व्यवस्थामा जस्तै छ । तीनै तहका निर्वाचनको सञ्चालन र व्यवस्थापन आयोगबाटै हुने गर्छ । निर्वाचन व्यवस्थापनलाई विकेन्द्रीकरण र स्थानीयकरण गर्दा निर्वाचन अयोगको बोझ र खर्च घट्न सक्ने मात्र होइन, कार्यकुशलता र प्रभावकारितासमेत बढ्छ । अहिले निर्वाचन आयोगले आफ्नो कार्य व्यवस्थापन एवं सम्पादन अनलाइनबाटै गर्ने प्रयास थालेको छ । यसको थालनीका रूपमा मतदाता नामावली दर्ता अनलाइनबाट पनि गर्न सकिने व्यवस्था आएको छ । नेपालमा डिजिटल साक्षरताको अवस्था हेर्दा, दूरदराजका गाउँमा बस्ने मतदाताबाट यो सम्भव हुन सक्ने देखिन्न । त्यसैले निर्वाचन अयोगले प्रत्येक पालिकाका वडा तहसँगको सहकार्य एवं समन्वयमा मतदाता नामावली संकलन तथा अद्यावधिक गर्न सहज हुन सक्छ । स्थानीय लोकतन्त्रको आधारस्तम्भका रूपमा रहेको वडा तहले जन्म, मृत्यु, विवाह, सम्बन्धविच्छेद, बसाइँसराइको तथ्यांक संकलन तथा व्यवस्थापन गर्छ । व्यक्तिगत विवरणसहित दर्जनौं थरीका सिफारिस दिनु तथा तथ्यांक संकलन तथा अभिलेख राख्नु वडाको कामकर्तव्य र अधिकारभित्र पर्ने व्यवस्था स्थानीय सरकार सञ्चालन ऐन२०७४ मा छ । वडासँगको समन्वय र सहयोगबाट मतदाता नामावलीलाई कुनै खर्चबिना नै सुधार्न एवं दुरुस्त राख्न सम्भव हुन्छ । अब त राजनीतिक दलको दर्ता आदि पनि अनलाइनबाटै हुनु र मतदान इलेक्ट्रोनिक भोटिङ मेसिनबाट गरिनु अत्यावश्यक छ ।अहिले निर्वाचन आयोगको प्रत्यक्ष संलग्नता एवं अगुवाइमा मतदाता शिक्षा कार्यक्रम सञ्चालन भएको छ । तर, यो कार्यक्रम अत्यन्तै खर्चिलो तर निष्प्रभावी भएको पुष्टि बदर मतपत्रको बढ्दो संख्याबाट पनि हुन्छ । मतदाता शिक्षा कार्यक्रम निष्प्रभावी भएको तथ्य नीति अनुसन्धान प्रतिष्ठान, निर्वाचन पर्यवेक्षणमा संलग्न संस्था तथा समितिका प्रतिवेदनहरूमा समेत किटानीसाथ उल्लेख छ । निर्वाचन अयोगका तर्फबाट अयोजित समीक्षा गोष्ठी र मतदाता शिक्षाका सम्बन्धमा गरिएका अध्ययनहरूले पनि मतदाता शिक्षा कार्यक्रम अपेक्षित नभएको स्पष्ट पारेका छन् । अर्को कुरा, अनलाइनबाट मतदाता शिक्षा सञ्चालन गर्ने प्रयासहरू भएका छन् । तर माथि भनिएझैं, विद्युतीय साक्षरता न्यून रहेको नेपाली समाजमा यसको प्रभावकारिता न्यून नै छ । मतपत्र बदर संख्या घटाउन जटिल प्रकृतिको एउटै होइन, पद एवं तहका अलगअलग मतपत्रको व्यवस्था गर्नुपर्छ । प्रमुख निर्वाचन आयुक्तका अनुसार, आगामी निर्वाचनका लागि मतपत्र परिमार्जनसम्बधी कामहरू भइरहेका छन् । अर्को महत्त्वपूर्ण कुरा, मतदाता शिक्षालाई नागरिक एवं लोकतन्त्रसम्बन्धी शिक्षाको एउटा हिस्साका रूपमा लिनुपर्छ । नागरिक शिक्षालाई आम जनताको लोकतान्त्रिक चेत, विवेक र क्षमता अभिवृद्धिका लागि औपचारिक तथा अनौपचारिक माध्यमबाट निरन्तर रूपमा सञ्चालन गर्नुपर्छ । अमेरिका, दक्षिण अफ्रिका, संयुक्त अधिराज्य बेलायतमा मतदाता शिक्षालाई नागरिक सशक्तीकरणको महत्त्वपूर्ण औजारका रूपमा लिने गरिन्छ । दक्षिण अफ्रिकामा लोकतन्त्रसम्बन्धी विषयवस्तुलाई नागरिक शिक्षाको बृहत् उद्देश्य समावेश गरी, विद्यालय पाठ्यक्रममा राखिएको छ । अर्को कुरा, मतदाता शिक्षालाई स्थानीय तहको समन्वयमा राजनीतिक दल र सरोकारवाला नागरिकहरूको संलग्नतामा सञ्चालन गरियो भने खर्च न्यून र परिणाम पनि सन्तोषजनक हुन सक्छ ।यस्तै, मतदान स्थल एंव मतदान केन्द्र छनोट निर्वाचन व्यवस्थापन एवं सञ्चालनको अर्को महत्त्वपूर्ण पक्ष हो । उपयुक्त मतदान स्थल कहाँकहाँ हुन सक्छन्, मतदान केन्द्र ९बुथ० कहाँ राख्दा आम मतदाताका लागि सुरक्षित र सुविधाजनक हुन सक्छ भन्नेबारे पालिकाहरू बढी जानकार एवं वस्तुनिष्ठ हुन सक्छन् । त्यसैले मतदान स्थल एवं केन्द्रको छनोट, व्यवस्थापन र सुरक्षा आदिको जिम्मेवारी सम्बन्धित पालिकालाई नै दिइनुपर्छ । हुन त पालिकाहरूलाई यस्तो जिम्मेवारी सम्हान्न सुरुसुरुमा अप्ठ्यारो हुन सक्छ र यस क्रममा केही कमीकमजोरी पनि हुन सक्छन् तर अभ्यास गर्दै जाँदा स्थानीय समुदाय, नागरिक समाज र राजनीतिक दलसँग समन्वय र सहकार्यमा यो कार्य प्रभावकारी ढंगले गर्न सक्छन् । यसका लागि छुट्टै मतदान स्थल र केन्द्र व्यवस्थापन निर्देशिका तयार गरी सोबमोजिम कार्यान्वयन गर्नगराउन निर्वाचन अयोगका तर्फबाट स्थानीय सरोकारवालाहरूसँग सहकार्य गर्नु उपयुक्त हुन्छ । यसरी स्थानीय सरकार, नागरिक समाज एवं राजनीतिक दलहरूलाई निर्वाचन कार्य व्यवस्थापन एवं सञ्चालन गर्न जिम्मेवार बनाउँदै जाँदा निर्वाचनको सुरक्षा जोखिम कम हुँदै जान्छ । एउटा मान्यता के छ भने, स्थानीय सरोकारवालालाई यस्ता जिमेवारी दिएर स्वामित्व बोध गराउन सकियो भने म्यादी प्रहरी र सुरक्षा व्यवस्थापनको खर्च क्रमशः न्यून हुँदै जान्छ । स्विडेन, नर्वेमा निर्वाचन व्यवस्थापन स्थानीय सरकारहरूले नै गर्ने गरेका छन् । त्यहाँको अनुभवले के देखाएको छ भने, निर्वाचन व्यवस्थापन कार्यलाई जति धेरै स्थानीयकरण र विकेन्द्रीकरण गर्न एवं त्यसमा नागरिक भूमिका बढाउन सक्यो, लोकतान्त्रिक व्यवस्थाप्रति नागरिकको आस्था त्यति नै सुदृढ हुँदै जान्छ ।निर्वाचनमा सुरक्षा जोखिम न्यूनीकरण गर्नु पनि आवश्यक छ । यसका लागि मतगणनाको स्थानीयकरण गर्नुपर्छ । उदाहरणका लागि, स्थानीय तह निर्वाचनका सन्दर्भमा वडा अध्यक्ष र सदस्यको मतगणना स्थानीय मतदान केन्द्रमै गर्न सकिन्छ । यसले मतपेटिका सदरमुकाम ओसारपसार गर्ने झन्झट त कम हुन्छ नै, मत परिणाम घोषणा पनि सहज हुन्छ । अर्को कुरा, निर्वाचनसम्बन्धी विवादको निरूपणमा अत्यन्त विलम्ब हुने गरेको छ । यसले निर्वाचन न्यायका मूलभूत मान्यताहरूलाई समेत चुनौती दिएको छ, निर्वाचन न्याय संकटमा परेको छ । पहिलो त, यो विषय राजनीतिक विवादसँग सम्बन्धित भएकाले दलहरूबीचकै आपसी छलफल र संवादबाट निर्क्योल गर्न सकिन्छ । त्यसो नभएको अवस्थामा फास्टट्र्याक निर्वाचन विवाद निरूपण न्यायाधीकरणको गठन आवश्यक हुन्छ । यस्तो न्यायाधीकरणले कम्तीमा तीन महनाभित्र त्यस्तो विवाद निरूपण गरिसक्नुपर्ने व्यवस्था हुनुपर्छ । अन्त्यमा, निर्वाचन व्यवस्थापनमा नागरिक, राजनीतिक दल तथा पालिकाहरूलाई जिम्मेवार र जवाफदेह बनाउन सके समग्र लोकतान्त्रिक प्रक्रियालाई टेवा पुग्छ ।रिजाल नीति अनुसन्धान प्रतिष्ठानमा वरिष्ठ अनुसन्धानकर्ता छन् ।"
चिनियाँ कम्युनिस्ट पार्टीको महाधिवेशन अक्टोबर १६ देखि,"बेइजिङ (एजेन्सी) चिनियाँ कम्युनिस्ट पार्टी (सीपीसी) को २० औं महाधिवेशन आगामी अक्टोबर १६ देखि राजधानी बेइजिङमा आयोजना गरिने भएको छ । सीपीसी केन्द्रीय समितिको राजनीतिक ब्युरोको मंगलबारको बैठकले पार्टीको १९ औं केन्द्रीय समितिको सातौं पूर्ण बैठक अक्टोबर ९ मा बेइजिङमै गर्ने निर्णय पनि गरेको छ । सीपीसी केन्द्रीय समितिका महासचिव सी चिनफिङको अध्यक्षतामा बैठक बसेको थियो । बैठकले सम्पूर्ण पार्टी र सिंगो राष्ट्र सबै हिसाबले आधुनिक समाजवादी मुलुक निर्माणको नयाँ यात्रामा अघि बढेकाले सीपीसीको आगामी राष्ट्रिय महाधिवेशन महत्त्वपूर्ण समयमा बोलाइएको दाबी गरिएको छ । दोस्रो शताब्दी लक्ष्यतिर अगाडि बढ्न पनि बैठकले सबैलाई आग्रह गरेको छ । महाधिवेशनले चिनियाँ विशेषतासहितको समाजवादको लक्ष्यमा मार्क्सवादलेनिनवाद, माओत्सेतुङ विचारधारा, देङ सियाओपिङ सिद्धान्त गरी तीनै प्रतिनिधिको सिद्धान्त र विकासको वैज्ञानिक दृष्टिकोणलाई समर्थन गर्ने र चिनियाँ विशेषतासहितको समाजवादबारे सी चिनफिङको विचारलाई पूर्णरूपमा कार्यान्वयन गर्नेछ । महाधिवेशनले कार्ययोजना र प्रमुख नीतिहरू तर्जुमा गर्ने, पार्टीका सबै सदस्य र देशका सबै जातजातिलाई इतिहासप्रति विश्वास कायम गर्न, ऐतिहासिक पहललाई सुदृढ गर्न, भएका कामका आधारमा नयाँपन र बहादुरीका साथ अगाडि बढ्नका लागि परिचालन गर्ने पनि बताइएको छ ।चीनलाई आधुनिक समाजवादी राष्ट्रका रूपमा निर्माण गर्न र मुलुकको पुनर्जागरणलाई सबै पक्षमा विस्तार गर्न बैठकले पार्टीका सबै सदस्य र जनतालाई एकसाथ काम गर्न परिचालन गर्ने पनि निर्णय गरेको छ ।"
"बग्दादमा हिंसात्मक झडप, कम्तीमा २३ को मृत्यु",घटनाप्रति अन्तर्राष्ट्रिय चिन्ताहिंसात्मक झडप र कर्फ्युपछि बग्दादस्थित अन्तर्राष्ट्रिय नियोग तथा राजदूतावासले सेवा ठप्प पार्न थालेका छन् । डेनमार्कले दूतावासका कर्मचारीहरूलाई कार्यालय छोडेर जर्मन मिसनको कार्यालयमा जान निर्देशन दिएको छ । इरानले इराकसँग जोडिएको सम्पूर्ण सीमा क्षेत्र सिल गरिदिएको छ । कुवेतले इराकमा रहेका आफ्ना नागरिकलाई तत्काल मुलुक छाड्न भनेको छ । टर्कीले आफ्ना नागरिकहरूलाई बग्दादको यात्रा नगर्न सूचित गरेको छ ।संयुक्त राष्ट्रसंघले घटनाप्रति चिन्ता व्यक्त गरेको छ । राष्ट्रसंघ महासचिव एन्टोनियो गुटेर्रेसका एक प्रवक्ताले हालको गम्भीर अवस्थालाई सामान्य बनाउन तत्काल आवश्यक कदम चाल्न आग्रह गरेका छन् ।युरोपेली युनियन (ईयू) ले पनि सबै पक्षलाई संयमित हुन आग्रह गरेको छ । ईयूले विज्ञप्ति जारी गर्दै हिंसा रोक्न अपिल गर्दै राजनीतिक शक्तिहरूलाई संवैधानिक ढाँचाभित्र रहेर रचनात्मक राजनीतिक संवादको माध्यमबाट समस्या समाधान गर्न अनुरोध गरेको छ ।दिग्गज कुर्दिश राजनीतिज्ञ मसुद बरजानीले पनि संयमता अपनाउन आह्वान गर्दै राजनीतिक दलहरूलाई द्वन्द्व समाधान गर्न हतियार र हिंसाको भाषा प्रयोग नगर्न आग्रह गरेका छन् । उत्तरी इराकको अर्द्धस्वायत्त कुर्द क्षेत्रका शासक रहिसकेका कुर्दिस्तान डेमोक्र्याटिक पार्टीका प्रमुख नेता बारजानीले सबै पक्षलाई इराकी जनताको हितलाई ध्यानमा राखी समाधानको बाटो पहिल्याउन अपिल गरेका छन् ।
प्राध्यापकहरू नै विभाजित,"काठमाडौं (कास) त्रिभुवन विश्वविद्यालय बन्दहडतालले दयनीय अवस्थामा गुज्रिरहँदा त्यहाँका प्राध्यापकहरूले भने समस्याको पक्षविपक्षमा विभाजित बनेका छन् । उनीहरूले दलीय आबद्धताका आधारमा घटनाक्रमको समर्थन र विरोध गरेका हुन् । पछिल्लो पटक झन्डै एक महिनादेखि नेपाल विद्यार्थी संघले कुलसचिव (रजिस्ट्रार) कार्यालयमा तालाबन्दी गरेको र कार्यकारी परिषद् बैठकको दस्ताबेज नियन्त्रणमा लिएको विषयमा कांग्रेसनिकट प्रजातन्त्रवादी प्राध्यापक संघ मौन छ । एमालेनिकट नेपाल राष्ट्रिय प्राध्यापक संगठनले भने तालाबन्दीलगायत नेविसंघका क्रियाकलापले विश्वविद्यालयमा अस्तव्यस्तता ल्याएको टिप्पणी गरेको छ ।संघले भने उल्टै त्रिविका पदाधिकारीहरू शैक्षिक सुधारमा असफल रहेको आरोप लगाएको छ । संघका अध्यक्ष सहप्राध्यापक जगत तिमिल्सिना र महासचिव राजेन्द्र गौतमले सोमबार विज्ञप्ति जारी गर्दै पदाधिकारीको अदूरदर्शिता, अक्षमता एवं अकर्मण्यता देखिएको र पदाधिकारीले गल्तीलाई ढाकछोप गर्न वक्तव्यबाजी गर्दै आएको जनाएको छ । त्रिविले आइतबार विज्ञप्तिसहित पत्रकार सम्मेलन गरेर विश्वविद्यालयमा नेपाल विद्यार्थी संघले गरेको तालाबन्दीबारे जानकारी दिएको थियो ।त्रिविका वर्तमान पदाधिकारीले राजनीतिक नेतृत्वको संरक्षकत्वमा विश्वविद्यालयलाई बन्धक बनाएको समेत संघले जनाएको छ । विश्वविद्यालयका कुनै पनि गतिविधि शैक्षिक गुणस्तर अभिवृद्धिमा केन्द्रित छैनन्, नीतिगत भ्रष्टाचारलाई बढावा दिँदै अपारदर्शी गतिविधि सञ्चालित छ, संघको विज्ञप्तिमा भनिएको छ, शैक्षिक क्यालेन्डर लागू हुनुपर्ने, विश्वविद्यालय सभाले गरेको निर्णय कार्यान्वयन गर्नुपर्ने, परीक्षा व्यवस्थित गर्नुपर्ने, परीक्षामा भएको लापरबाहीको छानबिन गरी कारबाही गर्नुपर्नेलगायतका समस्या समाधान गर्न त्रिवि नेतृत्व असफल भएको छ ।पेसागत समूहले अघि सारेका मागहरूसमेत विश्वविद्यालयले बेवास्ता गरेको संघले जनाएको छ । आफ्नो अकर्मण्यतालाई ढाकछोप गर्न बारम्बार वक्तव्यबाजी गर्ने अनि शैक्षिक सुधारमा सिन्को नभाँच्ने कार्यले पदाधिकारीहरू पूर्ण रूपमा असफल भएको प्रमाणित भएको छ, विज्ञप्तिमा भनिएको छ । संघले विश्वविद्यालयको भौतिक, प्रशासनिक, प्राज्ञिकलगायत पक्ष सुधार गर्न बुझाएको ३३ बुँदे मागको समेत बेवास्ता गरिएको विज्ञप्तिमा स्मरण गराएको छ । पदाधिकारीकै कारण विश्वविद्यालयमा मुठभेडको अवस्था सिर्जना भएको पनि संघको आरोप छ । परीक्षामा लापरबाही गर्ने दोषीलाई उन्मुक्ति दिन पदाधिकारीहरूले नै भूमिका खेलेको विज्ञप्तिमा उल्लेख छ ।प्राध्यापक संगठनले भने पदाधिकारीको बचाउ गर्दै विद्यार्थी संगठनमाथि दोष थुपारेको छ । त्रिविका उपकुलपति र कुलसचिव एमाले तथा शिक्षाध्यक्ष (रेक्टर) माओवादी केन्द्रनिकटका हुन् । संगठनले विद्यार्थी संगठनका नाममा समूहगत रूपमा गरिएको आपराधिक क्रियाकलापले विश्वविद्यालयको शैक्षिक गरिमा गुम्दै गएको आरोप लगाएको छ । संगठनका संयोजक अखिलेश्वरलाल दासले विज्ञप्ति जारी गरेर तोडफोड, तालाबन्दी र दस्ताबेज नियन्त्रणमा संलग्न व्यक्तिहरूलाई कारबाही हुनुपर्ने माग राखेका छन् । तोडफोड, बन्द, सरकारी कागजात लुट्ने जस्ता कार्यले गैरसंवैधानिक आपराधिक क्रियाकलापको बाटो अवलम्बन गरी विद्यालयको शैक्षिक गरिमा समाप्त गर्ने र अस्तव्यस्तता सिर्जना गरी संस्थागत ध्वस्तलाई प्रश्रय दिने जस्ता गतिविधिका संकेत देखिनु दुःखद छ, दासले जारी गरेको विज्ञप्तिमा उल्लेख छ । संगठनले समस्याको समाधान वार्ता, संवाद र छलफलबाट टुंगोमा पुर्याउन पनि सुझाव दिएको छ ।"
विद्युतीय सवारीलाई ३२ स्थानमा ५१ वटा चार्जिङ स्टेसन बन्दै,"काठमाडौं उपत्यकाभित्र साझा सेवा बल्खुमा दुई, ललितपुरको साझा यातायातमा दुई, नेपाल पुलिस क्लबमा एउटा र नेपाल विद्युत् प्राधिकरणमा एउटा चार्जिङ स्टेसन रहनेछन् । काभ्रेको बनेपामा रहेको साझा सेवामा पनि दुई चार्जिङ स्टेसन बन्नेछन् । रूपन्देहीको बुटवलस्थित लुम्बिनी प्रदेश प्रहरी कार्यालय, नवलपरासीको बर्दघाटस्थित इलाका प्रहरी कार्यालय र कपिलवस्तुको गोरुसिंगेस्थित इलाका प्रहरी कार्यालयमा पनि दुईदुईवटा चार्जिङ स्टेसन राख्ने तयारी छ । दाङको लमही बसपार्क, बाँकेको कोहलपुरस्थित नेपाल एपीएफ स्कुल र सुर्खेतको नयाँ बसपार्कमा पनि दुईदुई चार्जिङ स्टेसन राखिनेछ । रूपन्देहीको भैरहवा बसपार्क र कैलालीको सशस्त्र प्रहरी बल बैजनाथ वाहिनीमा चार्जिङ स्टेसन राखिनेछ । पोखराको पर्यटक बसपार्क र लेकसाइडमा पनि चार्जिङ स्टेसन बनाइँदै छ । नुवाकोटको बसपार्कमा एउटा र हावा घरमा अर्को चार्जिङ स्टेसन बन्नेछ । सिन्धुलीको सिन्धुलीगढी बसपार्क र खुर्कोट रिसोर्ट सेन्टर, महोत्तरीको बर्दिबासस्थित इलाका प्रहरी कार्यालय र कञ्चनपुरको शैलेश्वरीस्थित सशस्त्र प्रहरी बलमा पनि चार्जिङ स्टेसन बन्दै छन् ।"
डलर कार्डबाट १८ प्रकारका भुक्तानी निषेध,"यी काममा हुँदैन डलर कार्डबाट भुक्तानी  विदेशमा रकम स्थानान्तरण  विदेशी धितोपत्र ब्रोकर तथा डिलरलाई भुक्तानी  विदेशी बिमा लिन, अन्डरराइटिङ तथा प्रिमियमबापत भुक्तानी  विदेशका रियल इस्टेट एजेन्टलाई भाडा तिर्न  कोषबापत रकम स्थानान्तरण गर्न  डेटिङ सेवाको भुक्तानी  क्यासिनो तथा अनलाइन जुवा, घोडा तथा कुकुर दौडको भुक्तानी गर्न  सट्टेबाजी तथा काल्पनिक खेलको भुक्तानी गर्न  राजनीतिक तथा धार्मिक संगठनलाई रकम दिन"
तीन दशकपछि नागढुंगामुग्लिङ सडकको स्तरोन्नति गरिँदै,"दुई वर्ष अघिबाट यस सडकको ठेक्का तयारी थालिएको थियो । सुरुमा पूर्ण रूपमा सडक बन्द गरेर काम गर्ने र सवारीसाधनका लागि वैकल्पिक मार्ग बनाई त्यतै डाइभर्ट गर्ने योजना थियो, अधिकारीले भने, तर त्यो सम्भव भएन । अब सडक बन्द नगरी ट्राफिक व्यवस्थापन गरेर काम गर्छौं । सबै सडक खण्ड एकैचोटि भत्काउन्नौं । सुरुमा स्ट्रक्चर हरू निर्माणको काम गरिने र अन्तिम समयमा मात्र सडक भत्काएर काम गरिनेछ, उनले भने, केही समयभित्र तीन खण्डकै सडक हेर्ने गरी मलेखुमा योजना कार्यालय पनि स्थापना गर्छौं । मुग्लिङबाट काठमाडौंतर्फ आउने मालवाहक सवारीका लागि छुट्टै क्लाइम्बिङ लेन बनाउँछौं । सामान बोकेर आउने सवारीको गति एकदमै कम हुन्छ, जसले गर्दा अन्य सवारीलाई पनि अवरोध हुने गर्छ, अधिकारीले भने, ट्राफिक जाम नहोस् भन्ने उद्देश्यले उपलब्ध ठाउँमा क्लाइम्बिङ लेन बनाउँछौं । पहिरो जाने खतरा भएको ठाउँमा सडक चौडा गरिने छैन । प्रतिदिन यो सडक खण्ड भएर १० हजारभन्दा बढी ठूलासाना सवारी ओहोरदोहोर गर्छन् । ३० वर्षपछि सडकको स्तरोन्नति गर्न लागिएको सडक विभागका महानिर्देशक अर्जुनजंग थापा बताउँछन् । सन् १९७४ मा चीन सरकारले नागढुंगादेखि पोखरासम्म १८५ किमि सडक बनाइदियो, त्यहीअन्तर्गत यो सडक पनि पर्यो, पछि १९९३ मा सडक सुधारको काम भयो, थापाले भने, त्यसपछि अहिले स्तरोन्नति थालिएको हो । स्तरोन्नति सकिएपछि ५ वर्षसम्म ठेक्का लिएकै कम्पनीले मर्मतसम्भार गर्नुपर्नेछ ।"
मुग्लिङपोखरा सडक विस्तार सुस्त,"(तनहुँ)  पृथ्वी राजमार्गको मुग्लिङपोखरा सडक विस्तारको ठेक्का अवधि एक वर्ष बित्नै लाग्दा प्रगति भने सुस्त देखिएको छ । गण्डकी प्रदेशको लाइफलाइन यो सडकखण्ड चार लेनमा विस्तारका लागि दुई खण्डमा विभाजन गरी काम थालिएको छ । दुवै खण्डमा निर्माण सुरु गरिएको पहिलो वर्ष सकिन लाग्दा लक्ष्यअनुसार प्रगति हासिल भएको छैन । मुग्लिङपोखराको दूरी ८८ किमि छ, जसमा आँबुखैरेनीपोखराको लम्बाइ ८० किमि छ । सडक विभाग आयोजना निर्देशनालय (एडीबी) ले आँबुखैरेनीपोखरा सडकलाई आँबुखैरेनीजामुने (४१ किमि) पूर्वी खण्ड र जामुनेपोखरा (३९ किमि) पश्चिम खण्ड गरी दुई खण्डमा विभाजन गरेको छ । आँबुखैरेनीपोखरा सडकको स्तरोन्नति ०७६७७ मा सुरु भएको थियो । उक्त योजनाको अवधि ०८५८६ सम्म छ । योजनाको पश्चिम खण्ड निर्माणको ठेक्का चिनियाँ कम्पनी यनहुई काइयुन हाइवे एन्ड ब्रिज कन्स्ट्रक्सनले ७ अर्ब ४० करोडमा ०७८ जेठ ३ मा सम्झौता गरेको थियो । निर्माण सुरु भएको एक वर्षभित्र ६ प्रतिशत भौतिक प्रगतिको लक्ष्य लिए पनि हालसम्म १ प्रतिशत मात्र काम सकिएको पश्चिम खण्डका इन्जिनियर नारायण पौडेलले जनाए । वित्तीय प्रगति मोबिलानइजेसन पेस्कीसहित ७५ प्रतिशत भएको उनको भनाइ छ । ठेक्का सम्झौता जेठमा भए पनि काम भदौबाट सुरु भएको थियो, उनले भने, काम सुरु गरेलगत्तै चाडपर्वका कारण कर्मचारी परिचालन गर्न सकिएन । अर्को कोरोना कहरका कारण चीनबाट उपकरण र कामदार पनि समयमा ल्याउन सकिएन । अहिले वर्षाको समय सडक फराकिलो गर्ने कामले गति लिन सकेको छैन । पश्चिम खण्डमा हालसम्म जम्म ३ किमि मात्र सडक फराकिलो बनाउने काम सकिएको छ । करिब ९५ प्रतिशत रूख कटानको काम सकिएको छ । यस खण्डको सडक सिमाक्षेत्रभित्र पर्ने बिजुलीका पोल विद्युत् प्राधिकरणले नै हटाउने भएको इन्जिनियर पौडेलले जनाए । ०७८ वैशाख २ मा चिनियाँ कम्पनी कम्युनिकेसन कन्स्ट्रक्सनले ६ अर्ब २१ करोड ३१ लाख १३ हजारमा पूर्वी खण्ड आँबुखैरनीजामुने सडक निर्माणको ठेक्का सम्झौता गरेको थियो । पहिलो वर्ष १५ प्रतिशत भौतिक प्रगति गर्ने लक्ष्य लिए पनि ३५ प्रतिशत मात्र प्रगति भएको पूर्वी खण्डका प्रमुख नरेन्द्र सुवेदीले बताए । वित्तीय प्रगति भने मोबिलाइजेसन पेस्कीसहित १७ प्रतिशत छ । यस खण्डमा ९५ प्रतिशत रुख काटिसकिएको र सडक फराकिलो बनाउने काम भइरहेको जनाइएको छ । यस खण्डमा सानाठूला गरी १८ वटा पुल बन्नेछन् । अहिले ५ पुल निर्माण भइरहेका छन् । कोभिडकै समयमा सडक ठेक्का सम्झौता भएको, उपकरण र कर्मचारी ढिलो आउँदा, सडकसीमा भित्रका पोल नहटाउँदा, भत्काउनुपर्ने भौतिक संरचनाको क्षतिपूर्ति समयमा नआउँदा, वर्षा, स्थानीय तह र संघको आआफ्नै कानुनजस्ता कारणले कामले सोचेजस्तो गति लिन नसकेको बताइएको छ ।"
एक महिनामा ९ र्याक युरिया वीरगन्ज आयो,"(पर्सा)  एक महिनाभित्र कृषि सामग्री कम्पनीका नौ र्याक युरिया मल वीरगन्ज आइपुगेका छन् । ग्लोबल टेन्डरबाट मल आपूर्तिको ठेक्का पाएको स्विस सिंगापुर कम्पनीले साउन १३ देखि भारतको कोलकाता बन्दरगाहबाट वीरगन्जस्थित सिर्सिया सुक्खा बन्दरगाहमा मल ल्याउन सुरु गरेको कम्पनीको मधेस प्रादेशिक कार्यालय वीरगन्जका सूचना अधिकृत आलोक कुमारले जनाए । साउन १३ मा पहिलो र्याक आएको थियो । भदौ १२ मा नवौं र्याक आएको हो, उनले भने, कुल ३० हजार टन युरिया मल आपूर्तिको ठेक्का पाएको स्विस सिंगापुरले कम्पनीको वीरगन्ज प्रादेशिक कार्यालय र भैरहवा प्रादेशिक कार्यालयका लागि सिर्सिया सुक्खा बन्दरगाहमा २२ हजार ५ सय टन मल ल्याएको छ । कुल ३० हजार टन युरिया मलमध्ये १० प्रतिशत अर्थात् ३ हजार टन मल बफर स्टक (सरकारी कार्यालय तथा आयोजनाहरूका लागि छुट्याउने) मा राखिएको छ । त्यसपछि बाँकी मलमध्ये १२ हजार टन वीरगन्ज, १० हजार ५ सय टन भैरहवा र ४ हजार ५ हजार टन विराटनगर प्रादेशिक कार्यालयले पाएका छन् । भैरहवाको मल वीरगन्जबाट ट्रकमा ढुवानी गरी लगिएको छ । विराटनगरको मल कोलकाताबाट ट्रकमा ढुवानी गरी पूर्वी नाकाबाट विराटनगर ल्याइएको छ । कम्पनीको मधेस प्रादेशिक कार्यालय वीरगन्जमा प्राप्त युरियामध्ये सोमबारसम्ममा ७ हजार ४ सय ५५ टन कार्यालय मातहतका जिल्ला कार्यालयमा परिचालन भइसकेको छ । वाग्मती, गण्डकी र मधेस प्रदेशका १६ कार्यालयमा सम्बन्धित जिल्लाबाट आएको माग र तिनलाई छुट्याइएको कोटाका आधारमा मल परिचालन गरिएको कुमारले जनाए । यस अवधिमा वाग्मतीको चितवनमा सबैभन्दा बढी ५ सय ५५, गण्डकीको कास्की र लमजुङमा १ सय ४७१ सय ४७ र मधेसको धनुषामा १ हजार २ सय ३० टन मल युरिया मल परिचालन गरिएको उनले बताए । कम्पनीको डीएपी मल पनि आउन लागेको छ । डीएपी मल आपूर्तिको ठेक्का पनि ग्लोबल टेन्डरबाट स्विस सिंगापुर कम्पनीले नै पाएको कुमारले जनाए । वीरगन्जस्थित सिर्सिया सुक्खा बन्दरगाहमा कम्पनीले ल्याउन लागेको पहिलो रेलवे र्याक डीएपी मल भारतको रेलमार्गमा रहेको र बुधबारसम्म वीरगन्ज आइपुग्ने सम्भावना रहेको कुमारको भनाइ छ । ग्लोबल टेन्डरबाट दुई वटा ठेक्काबाट कम्पनीको ४० हजार टन डीएपी मल आपूर्तिको ठेक्का पाएको स्विस सिंगापुर कम्पनीले पहिलो ठेक्काको २० हजार टन डीएपी मल कोलकाता बन्दरगाह हुँदै नेपाल ल्याउन लागेको हो । स्विस सिंगापुरले इजिप्टबाट उक्त मल ल्याएको हो । नेपाल आउने डीएपी मल कुन नाकामा केकति आउने र कम्पनीको कुन प्रादेशिक कार्यालयले केकति पाउने भनी मंगलबार साँझसम्म कम्पनीको केन्द्रीय कार्यालयबाट जानकारी आउने उनले बताए ।"
हिरोको मोटरसाइकल तथा स्कुटर किन्दा ७५ सय छुट,"काठमाडौं (कास) नेपालका लागि हिरो मोटरसाइकलको आधिकारिक विक्रेता नेपाल जनरल मार्केटिङले दसैंका अवसरमा विशेष अफर ल्याएको छ । कम्पनीले आहा दसैं चाडपर्वको उमंग हिरो चढी दंग नामक योजना ल्याएको छ । योजनाअन्नर्गत हिरो मोटरसाइकल तथा स्कुटर किन्ने ग्राहकले ७ हजार ५ सय रुपैयाँ पक्का छुट पाउनेछन्, स्क्र्याच कार्डमार्फत १ लाखसम्म जित्न सक्ने र बम्पर लक्की ड्रमार्फत एक जनाले १ लाख नगद पाउने कम्पनीले जनाएको छ ।"
विनर लिकर्सको वितरकमा एसपीजी ट्रेडिङ,काठमाडौं (कास) विनर लिकर्सको आधिकारिक वितरकका रूपमा एसपीजी ट्रेडिङ नियुक्त भएको छ । अब एसपीजीले विनरका उत्पादन रोयल स्ट्याग तथा सिग्राम ब्रान्डको पनि नेपालमा वितरण गर्नेछ । एसपीजी हाल पेर्नोड रिचार्ड ब्रान्डको आधिकारिक आयातकर्ता हो । विनर लिकर उद्योग भारतको पेर्नोड रिचार्ड कम्पनीसँगको एक संयुक्त उद्यम हो । एसपीजीसँगको सहकार्य रोयल स्ट्याग र भविष्यका ब्रान्डहरूका लागि पनि नयाँ कोसेढुंगा हुने विनर लिकर्सका अध्यक्ष तथा प्रबन्ध निर्देशक रोहित कोहलीको विश्वास छ । विनर मदिरा उद्योगसँग भएको यो सहकार्यबाट सिग्राम ब्रान्डको रेन्ज तथा रोयल स्ट्यागलाई उपभोक्तामाझ पुर्याउन पाउँदा खुसी लागेको एसपीजीका अध्यक्ष गौरव शारदाले बताए ।
बजरंग स्टिललाई नेपाल गुणस्तर चिह्न,"काठमाडौं (कास) स्वस्तिक रोलिङ मिल्सद्वारा उत्पादित बजरंग स्टिलले नेपाल गुणस्तर चिह्न १९१ प्राप्त गरेको छ । उत्पादन सुरु गरेको छोटो अवधिमै आफूलाई गुणस्तर परीक्षणमा अब्बल साबित गर्दै बजरंग स्टिलले गुणस्तर चिह्न प्राप्त गरेको कम्पनीको दाबी छ । मोरङ औद्योगिक क्षेत्रअन्तर्गत दुहबी नगरपालिकामा रहेको स्वस्तिक रोलिङले बजरंग ब्रान्डअन्तर्गत टीएमटी छड, एंगल, च्यानल र आई बिम उत्पादन गर्दै आएको छ । उद्योगले ७ देखि ४० एमएमसम्मका टीएमटीको उत्पादन गरिरहेको बताएको छ ।"
नाडा ईभी एक्स्पोमा स्टल बुकिङ बुधबारसम्म,काठमाडौं (कास) दसैंको पूर्वसन्ध्यामा आयोजना गर्न लागिएको नाडा ईभी एक्स्पो २०२२ का लागि स्टल बुकिङ बुधबारसम्मका लागि खुला गरिएको छ । नाडा अटोमोबाइल्स एसोसिएसन अफ नेपालले गर्न लागेको एक्स्पोमा दुईपांग्रे सवारीको स्टल बुकिङ धेरै भएको छ । भृकुटीमण्डपमा असोज ६ देखि ९ गतेसम्म हुने एक्स्पोमा १५ वटा स्टल राखिने भनेको ठाउँमा १७ वटा बुकिङ भइसकेको नाडाले जनाएको छ । चारपांग्रे सवारीका १२ वटा स्टल राख्ने तयारी गरिएकामा ८ वटा स्टल बुक भएको नाडा ईभी एक्स्पो समितिका सभापति अनुप बरालले बताए । भृकुटीमण्डपको हलभित्र हुने एक्स्पोमा दुई र चारपांग्रे सवारी अट्ने गरी स्टल बनाइनेछ । अन्य अटो कम्पोनेन्टका लागि १५ वटा स्टल बुक भइसकेको बरालको भनाइ छ । प्रत्येक वर्ष दसैंका अवसरमा नाडा अटो शो हुन्थ्यो । कोभिडका कारण भने दुई वर्षयता अटो शो हुन नसकेको नाडाले जनाएको छ । एक्स्पोमा ग्राहकले मन परेका सवारी बुकिङ गर्न पाउनेछन् । विद्युतीय सवारीको प्रवर्द्धन गर्न एक्स्पो आयोजना गर्न लागिएको नाडाका अध्यक्ष ध्रुव थापा बताउँछन् ।
ग्लोबल आईएमईमा एलसी तथा बैंक ग्यारेन्टी अनलाइनबाटै,"काठमाडौं (कास) ग्लोबल आईएमई बैंकले अनलाइनमार्फत प्रतीतपत्र (एलसी) तथा बैंक ग्यारेन्टी जारी गर्ने सेवा सुरु गरेको छ । यो सेवाको सुरुवातसँगै ग्राहकले अनलाइनमार्फत आवेदन फाराम भर्ने, आवेदनको प्रगति निगरानी गर्नेलगायत सबै प्रक्रियागत काम एउटै पोर्टल प्रयोग गरी सहुलियत दरमा आफ्नै कार्यालय वा घरबाटै गर्न सक्ने बैंकले जनाएको छ । यसले गर्दा ग्राहकहरू एलसी वा बैंक ग्यारेन्टी बनाउनुपरे बैंकमा धाउनुपर्ने झन्झटबाट मुक्त हुनेछन् । यो प्रणाली भदौबाट लागू भएको बैंकको भनाइ छ । मुलुकका ७७ वटै जिल्लामा बैंकका २ सय ८९ शाखा सञ्चालनमा छन् ।"
वाग्मतीबाट बक्सिङको छनोट,"काठमाडौं (कास) नवौं राष्ट्रिय खेलकुदका लागि वाग्मती प्रदेशस्तरीय बक्सिङ खेलमा पुरुष १३ र महिला १० तौल समूहमा खेलाडी छनोट गरिएको छ ।शनिबार सम्पन्न छनोटबाट पुरुषतर्फ ४८ केजीमा रविन थापा (काठमाडौं), ५१ केजीमा लालप्रसाद उप्रेती (काभ्रे), ५४ केजीमा मदनकृष्ण डंगोल (काठमाडौं), ५७ केजीमा सुरज महर्जन (काठमाडौं), ६० केजीमा सुलभ माली (काठमाडौं), ६३५ केजीमा मौसम रानामगर (रसुवा), ६७ केजीमा अमन श्रेष्ठ (मकवानपुर), ७१ केजीमा प्रमोद राई (काठमाडौं), ७५ केजीमा विनिश राई (काभ्रे), ८० केजीमा मोहन तामाङ (काठमाडौं), ८६ केजीमा सुजन बोहोरा (काठमाडौं), ९२ केजीमा साहिल महर्जन (काठमाडौं) र ९२ केजीमाथि उज्ज्वल बस्नेत (काभ्रे) छनोट भए ।महिलातर्फ ४८ केजीमा सुष्मा तामाङ (काठमाडौं), ५० केजीमा अस्मिता दुवाल (भक्तपुर), ५२ केजीमा विविशा श्रेष्ठ (काभ्रे), ५४ केजीमा पेमा श्रेष्ठ (काभ्रे), ५७ केजीमा हेमा राई (काभ्रे), ६० केजीमा डेचेन शेर्पा (काभ्रे), ६३ केजीमा जेविका थापा (काभ्रे), ६६ केजीमा स्मृति श्रेष्ठ (काठमाडौं), ६९ केजीमा कबुना श्रेष्ठ (काठमाडौं) र ७५ केजीमा निष्मा गुरुङ (काभ्रे) छनोट भए ।"
भ्याली पब्लिकलाई सफलता,काठमाडौं (कास) भ्याली पब्लिकले चौथो केभीकेएसएस अन्तरस्कुल बास्केटबल प्रतियोगितामा मंगलबार सिनियर ब्वाइज र गर्ल्स दुवैमा जित पाएको छ ।आयोजक काठमाडौं विद्याकुञ्ज स्कुलको कोर्टमा ब्वाइजतर्फ भ्यालीले एसएस एकेडेमीलाई ४७१३ स्कोरले हरायो । भ्यालीका अनमोल गुरुङले १८ स्कोर गरे । ब्वाइजमै किङडमले काठमाडौं ग्लोबललाई ३९१३ र तिरुपतिले फ्लोरोसेन्टलाई २११५ ले हराए । किङडमका साङबु लामाले १८ स्कोर गरे ।गर्ल्समा एन्जल गुप्ताको ४ स्कोरमा भ्याली पब्लिकले तिरुपतिलाई १२९ ले हरायो । ग्रिनल्यान्डले काठमाडौं ग्लोबलमाथि १७४ को जित पाउँदा ग्रिनल्यान्डकी युनिशा आलेले १० स्कोर गरिन् । भदौ २२ प्रतियोगिताको आयोजक स्कुलकी प्रिन्सिपल नित्या श्रेष्ठले उद्घाटन गरिन् ।
