शीर्षक,विवरण
गंगालालमा अझै आएन अक्सिजेनेटर,"घरमा हृदयाघात भएपछि महर्जन असार अन्तिम साता अस्पताल भर्ना भएका थिए । अक्सिजेनेटर आएको खबर सुनेपछि फेरि भर्ना गराएको साता बित्न लागिसक्यो । अझै अपरेसन गर्ने छाँटछाँट देखिएको छैन, छोरी सरिताले भनिन् । कास्कीका ६१ वर्षीय खिमप्रसाद अधिकारी र बुटवलका ५७ वर्षीय भूमराज ढकालको पनि अझै शल्यक्रिया भएको छैन । उनीहरू जस्ता कैयौं बिरामी गंगालालमा मुटुको शल्यक्रिया गराउन पालो कुरिरहेका छन् ।अस्पतालले साउन ४ मा अक्सिजेनेटर अभाव भएको भन्दै एकै दिन ४५ जना बिरामीलाई घर फिर्ता पठाएको थियो । त्यसपछि प्रतिनिधिसभाअन्तर्गतको शिक्षा तथा स्वास्थ्य समितिले कूटनीतिक पहल गरी अक्सिजेनेटर तत्काल उपलब्ध हुने गरी आवश्यक व्यवस्था मिलाउन सरकारलाई निर्देशन दिएको थियो । समितिकी सभापति जयपुरी घर्तीले फेरि ताकेता गर्ने बताइन् । अस्ति बुझ्दा प्रक्रियामा रहेको जानकारी आएको थियो, उनले भनिन् ।अस्पतालमा २० केजीभन्दा मुनिका बालबालिकाको भने शल्यक्रिया रोकिएको छैन । मनमोहनका कार्यकारी निर्देशक डा उत्तमकृष्ण श्रेष्ठले गंगालाल र मनमोहनबीच अभाव हुँदा सहयोग आदानप्रदान हुँदै आएको बताए । २ सय ५० वटा ल्याउने सम्झौता भएअनुसार पहिलो चरणमा ६० वटा ल्याइसकेका छौ, उनले भने । मनमोहनमा सातामा १२ वटा शल्यक्रिया हुने गर्छ ।"
सेवामा नेपाली रोबट,"(काठमाडौं)  सोफिया नाम दिइएको रोबटलाई सन् २०१७ मा जब साउदी अरबले नागरिकता दियो, अन्तर्राष्ट्रिय जगत्मा निकै चर्चा भयो । कृत्रिम बौद्धिकता (आर्टिफिसियल इन्टिलिजेन्स) को प्रयोग गरिएको सोफिया रोबट सन् २०१६ मा निर्माण भएको हो । अन्तर्राष्ट्रिय फोरम तथा सम्मेलनहरूमा सहभागी भएको सोफिया रोबटलाई सन् २०१८ मा यूएनडीपीको पहलमा नेपाल पनि ल्याइएको थियो । सोफियाले भ्रष्टाचार नियन्त्रण गर्न प्रविधिको प्रयोग गरेर सकिने र अनमोल केसीसँग डेट जाने रहर छ जस्ता कुरा बोलेपछि सञ्चारमाध्यममा चर्चा पाएको थियो । ह्युमोनाइज्ड रोबट प्रयोगको चर्चा चलिरहेका बेला सोफियाको आगमनले नेपाली प्राविधिकहरूमाझ उत्साह थपेको थियो । पाइला टेक्नोलोजीले परी नाम गरेको ह्युमानोइड रोबट बनायो, उसैले होटलमा प्रयोग हुने अर्को रोबट पनि बनायो । तर नेपालमा निर्माण गरिएका यी रोबटहरूको व्यावसायिक भविष्य भने अन्योल छ । परी, जिन्जर, स्वाभिमान, कृषक कोप्टर, इनागुरेसनजस्ता नेपालमै निर्माण गरिएका रोबटहरू प्रयोगको हिसाबले सफल भए पनि उत्पादनमा लगानी नहुँदा समस्या छ । नास्टले पनि यान्त्रिका रोबट निर्माण गरेर राखेको थियो तर लगानी नबढाउँदा प्रयोगमा सफल बन्न सकेन । मानिसले आफ्ना काम छिटोछरितो बनाउनका लागि रोबट विकास सुरु गरेको हो । विभिन्न मुलुकमा विकास गरिएका रोबटबाट विभिन्न क्षेत्रमा काम लिन सुरु भइसकेको छ । नेपालमा पनि रोबटबारे अध्ययन र विकासको दायरा बढ्दै छ । विभिन्न रोबोटिक्स प्रतिस्पर्धाहरू गराएर नयाँ प्रतिभालाई अघि ल्याउने गतिविधि भइरहेका छन् । मेकानिकल, इलेक्ट्रिकल, इलेक्ट्रोनिक्स, सफ्टवेयर, कम्युनिकेसन इन्जिनियरिङ क्षेत्रमा लागेका प्रविधिमा जानकार जनशक्ति रोबोटिक्समा जोडिएका छन् । कतिपयले यी सबैको संयोजनबाट केही नयाँ चिजको विकास गरेका छन् भने कतिपयले सामान्य किसिमका रोबट निर्माण गरेका छन् । मुलुकमा निर्मित रोबट सीमित त छँदै छन्, उनीहरूलाई उपयोगको क्षेत्रमा सीमित नै छ । गया, गौरव र स्वाभिमान विभिन्न भर्सनका बम डिस्पोजलमा प्रयोग हुने नेपाली रोबट हुन् । यिनको निर्माण इन्जिनियर गणेशविक्रम सिंहले गरेका हुन् । जीबीएस टिम ल्याबमार्फत निर्मित यी रोबटमध्ये गयालाई सिंहले नेपाली सेनाले आयोजना गरेको मिलिटिरी एन्ड टेक्नोलोजी प्रतिस्पर्धामा सार्वजनिक गरेका हुन् । सन् २०१५ मा आयोजित उक्त प्रतिस्पर्धामा उक्त रोबटका लागि सेनाले सिंहलाई पुरस्कृत गरेको थियो । पहिलो भर्सन भएकाले उनले यसको नाम गया राखेका थिए । तत्कालीन सेना प्रमुख राजेन्द्र क्षत्रीको कार्यकालमा सिंहले गौरव बनाए । पूर्णचन्द्र थापा सेनापति हुँदा स्वाभिमान बनाइएको थियो । यी रोबट नेपाली सेनाले प्रयोग गर्छ । गयामा ३ वटा क्यामरा, गौरवमा ५ र स्वाभिमानमा नाइटभिजनसहितको ८ वटा क्यामरा जडान गरिएको सिंहले जानकारी दिए । कस्तो ठाउँमा कुद्न सक्ने, अप्ठ्यारो बाटोमा हिँड्न सक्नेनसक्नेलगायत अन्य प्राविधिक कुराहरू हेर्नुपर्छ, उनले भने, अपरेटरले मनिटरको सहायताले शंकास्पद वस्तु भएको ठाउँमा रोबटलाई पुर्याउन मद्दत गर्छ । शंकास्पद वस्तु बम हो भने निष्क्रिय बनाउनका लागि उपयुक्त विधि अपनाउन रोबटलाई चलाउन सक्ने उनले बताए । सेनाले यी रोबटलाई तालिमहरूमा प्रयोग गर्दै आएको छ । दरबारमार्गस्थित एसबीआई बैंकको कार्यालयमा २०७४ मा परी रोबट प्रयोगमा ल्याइयो । नेपालमा निर्मितमध्ये यसलाई परिष्कृत रोबट मानिन्छ । यसलाई नेपालकै पहिलो ह्युमानोइड रोबट भएको दाबी गर्छन्, पाइला टेक्नोलोजीका निर्देशक एवं इन्जिनियर आयुष कसजु । यो रोबटले ग्राहकलाई बैंक खाता खोल्ने, एटीएम कार्ड बनाउनेलगायत सेवामा सहजीकरण गर्थ्यो । सेवाग्राहीले रोबटको छातीमा राखिएको मोनिटरमा गएर चाहिएको बटम थिचेपछि यो रोबटले सूचना दिने र काम सघाउने गर्थ्यो । एसबीआई बैंकमा सन् २०१८ मा पहिलो र सन् २०१९ मा दोस्रो भर्सन राखिएको उनले बताए । कोरोना महामारीपछि उक्त शाखा नै बन्द गरेपछि यो रोबट बैंकको केन्द्रीय कार्यालयमा थन्क्याइएको छ ।उनका अनुसार यो रोबटको अर्को भर्सन भ्रमण वर्ष २०२० को बेला एयरपोर्टमा अतिथि सत्कारका लागि पनि राखिएको थियो । तर सुरक्षा नदिँदा सामानहरू फुटाइए । परीमा एआई, छुट्टै सफ्टवेयर प्रयोग गरेर एउटा स्वरूप दिइएको छ । पाइला टेकले २५ लाख रुपैयाँ खर्च गरेर यो रोबट निर्माण गरेको जनाएको छ । नेपाल बाहिर पनि निर्यात गर्ने लक्ष्य थियो तर कोरोनाका कारण हाम्रो योजनामा ब्रेक लाग्यो, उनले भने । पाइला टेक्नोलोजीले बनाएको परीको अर्को भर्सन बीपी प्लानेटेरियम म्युजियममा पनि राखिएको छ । तर यो रोबट दुई वर्षदेखि चल्न छाडेको छ । परीको संरचना र पार्टपुर्जा नेपालमै बनाइएको दाबी पाइलाको छ । मानव शरीरको आकार दिइएको यो रोबटलाई व्यावसायिक रूपमा प्रयोग गर्न सकिने निर्माणकर्ताको विश्वास छ । दरबारमार्गस्थित नौलो रेस्टुरेन्टमा जिन्जर रोबट राखिएको छ । यो अहिले पनि चालु अवस्थाको रोबट हो । यसले ग्राहकलाई खाना पुर्याउने काम गर्छ । सहसञ्चालक रवीन्द्र चन्द भन्छन्, हाम्रो रेस्टुरेन्टमा आउने ग्राहकहरू सबै प्रकारका छन् । कोही कोही रोबटले कसरी खाना ल्याइदिन्छ भनेर पनि हेर्नका लागि आउनुहुन्छ । पाइला टेक्नोलोजीले नौलो रेस्टुरेन्टलाई ३ वटा जिन्जर रोबट बेचेको थियो । एउटा बोल्ने, सेवाबारे जानकारी दिने र अर्को क्याटलेरीका सामान बोक्ने मोडल रहेको कसजुले जानकारी दिए । जिन्जर नेपालमा निर्माण गरिएको यस्तो रोबट हो, जसलाई अमेरिकासम्म निर्यात गरियो । सन् २०१९ मा अमेरिकाको टेक्सासस्थित एक रेस्टुरेन्टका लागि दुईवटा जिन्जर रोबट बेचिएको उनले बताए । यो नेभिकेसनमा आधारित रोबट हो, सबै अटोमेटिक रूपमा काम गर्छ, कसजुले भने । नेपाल विज्ञान तथा प्रविधि प्रज्ञा प्रतिष्ठान (नास्ट) मा कोरोना महामारीका बेला इनेभेसन ग्रुपले निर्माण गरेको यान्त्रिका ह्युमोनोइड रोबट थियो । तापक्रम मापन गर्ने, जानकारी दिने, मास्क र सेनिटाइजर वितरण गर्नेलगायतको कामका लागि निर्माण गरिएको उक्त रोबटले आगन्तुकको तापक्रम मापन गर्ने, मास्क लगाएकोनलगाएको बारेमा जानकार लिने र मास्क दिने, आगन्तुकलाई नमस्कार गर्थ्यो । अहिले चालु अवस्थामा छैन । रोबोटिक्स एसोसिएसन र बलियो भेन्चरले कोरोना महामारीका बेला सिस्टर रोबट बनाएको थियो । यो म्यानुअल्ली नियन्त्रण गर्न मिल्ने रोबट हो । परियोजनाका म्यानेजर अनिल सिंहका अनुसार कोरोनाका बिरामीको अवस्था हेर्न, औषधि र खाद्यान्न पुर्याउनका लागि अस्पतालमा यो रोबट प्रयोग भयो । निर्माणकर्ताहरूले यसको पहिलो प्रोटोटाइम टिचिङ अस्पताल महाराजगन्जमा प्रयोग गरेका थिए । त्यसपछि हेटौंडा अस्पताल, एपीएफ अस्पताल र टेकु अस्पतालमा प्रयोग भएको रोबोटिक्स एसोसिएसन अफ नेपालका अध्यक्ष विकास गुरुङले बताए । हाल यी रोबट प्रयोगविहीन अवस्थामा छन् । रोबोटिक्स एसोसिएसनले बनाएको यो इनागुरेसन रोबट कुनै औपचारिक समारोह उद्घाटन गर्दा रिबन काट्ने कार्यक्रममा प्रयोग हुँदै आएको छ । यो रोबट सामान्य किसिमको भएको इन्जिनियर गुरुङले जानकारी दिए । यसको पछिल्लो प्रयोग नेपाल इन्जिनियर्स एसोसिएसनको वार्षिकोत्सवमा प्रयोग भएको थियो । कृषक कप्टर रोबट कृषिमा विषादी तथा सिँचाइ आवश्यकता भएको बालीमा प्रयोग गर्न सकिने एक अटोमेटिक र म्यानुअल कन्ट्रोल विधिमा आधारित ड्रोन हो । कृषक कप्टर भर्सन१ ड्रोन रोबोटिक्स एसोसिएसन अफ नेपालका सदस्य एवं इन्जिनियर मनोज लेखकको समूहले निर्माण गरेको हो । चित्लाङको तरकारी फार्ममा रोबटको प्रयोग सफल भएको छ । रोबोटिक्समा लाग्नेहरू नेपालमा सम्भावना देख्छन् । तर स्वदेशमा निर्मित यस्ता प्रविधिका लागि प्रोत्साहनको वातावरण बन्न सकेको छैन । रोबटको औद्योगिक उत्पादनका लागि कसैले लगानी नगरेको अध्यक्ष गुरुङको भनाइ छ ।"
भूपू गोर्खा सैनिकको वार्ता कहिले ?,"(काठमाडौं)  बेलायत सरकारले लिखित प्रतिबद्धता जनाएको एक वर्ष बित्न लाग्दा पनि भूतपूर्व ब्रिटिस गोर्खा सैनिकका मागका विषयमा त्रिपक्षीय वार्ता हुन सकेको छैन । नेपाल सरकार, बेलायत सरकार र भूतपूर्व ब्रिटिस गोर्खा सैनिकका प्रतिनिधिबीच हुने भनिएको वार्ताका लागि अहिलेसम्म कार्यादेशसमेत तयार भएको छैन । भूपू ब्रिटिस गोर्खा सैनिकको आमरण अनशनपछि गत वर्ष भदौ २३ मा बेलायत वार्ता गर्न तयार भएको थियो । त्यति बेला गत वर्षकै डिसेम्बरमा वार्ता गर्ने समझदारी बनेको थियो । तर बेलायतका लागि तत्कालीन नेपाली राजदूत लोकदर्शन रेग्मीलाई सरकारले त्यही बीचमा फिर्ता बोलायो । नयाँ राजदूत नियुक्ति पनि ढिला मात्र नियुक्ति गर्दा वार्ताको गृहकार्य हुन सकेन । पछिल्लो समय साउन १५ भित्रमा कार्यादेश टुंग्याएर आगामी असोज १ देखि पहिलो वार्तामा बस्ने र आगामी माघ १५ (सन् २०२३ जनवरी) भित्रमा वार्ता टुंग्याउने लक्ष्य राखिएको थियो । लन्डनस्थित नेपाली दूतावास र राजदूत ज्ञानचन्द्र आचार्य सक्रिय रूपमा नलाग्दा वार्ता सुरु हुन नसकेको भूपू गोर्खा सैनिकहरू बताउँछन् । यसअघि नेपालबाट बेलायत आएका पहिलेका राजदूतले समस्यालाई गम्भीरतापूर्वक अघि बढाउनुभएको थियो । नयाँ राजदूत हाम्रो मुद्दामा सक्रिय रूपमा लाग्नुभएको देखिँदैन, एक भूपू गोर्खा सैनिकले भने । आन्दोलनको चेतावनी पटकपटक दिएपछि मात्र गत असार २८ मा राजदूत आचार्यले लन्डनस्थित दूतावासमा बोलाएर साउन ६ मा बेलायती र नेपाली पक्षबीचमा कार्यादेशका लागि वार्ता हुनेबारेमा जानकारी दिएको गोर्खा सत्याग्रह संयुक्त संघर्ष समिति नेपालतर्फका महासचिव एसबी घिसिङले बताए । नेपाली दूतावासलाई बेलायतको रक्षा मन्त्रालयले पछिल्लो समय ३ वटा पत्राचार गरे पनि जानकारी नदिएको र कार्यादेश निर्माण गर्नुपर्ने टोलीमा समेत पीडित भूपू गोर्खा सैनिकलाई नसमेटिएको गुनासो आएपछि मात्र नेपाली दूतावासले कार्यादेश निर्माणमा भूपू सैनिकलाई सहभागी गराउने प्रतिबद्धता जनाएको थियो । कार्यादेश निर्माण गर्ने नेपाली टोली, बेलायती टोली र भूपू गोर्खा सैनिकका प्रतिनिधिबीच नेपाली दूतावासमा बैठक गर्ने भनिएको थियो । तर अहिले नेपाली दूतावासमा नभएर बेलायतको रक्षा मन्त्रालयमा बैठक हुने र त्यहाँ भूपू गोर्खाका तर्फबाट एक जना मात्र जान पाउने जानकारी आएको छ, घिसिङले भने । कार्यादेशका लागि हुने वार्तामा नेपाली दूतावासकी उपप्रमुख रोशन खनाल र सैनिक सहचारी तथा पूर्वगोर्खाका तर्फबाट जुद्धबहादुर गुरुङ सहभागी हुने तयारी छ । उक्त टोलीले गृहकार्य सकेपछि मात्र राजदूतस्तरमा त्रिपक्षीय वार्ता हुनेछ । बेलायतस्थित नेपाली राजदूत आचार्यको नेतृत्वमा रहेको नेपाली प्रतिनिधिमण्डल र बेलायतका रक्षा राज्यमन्त्री लियो डोचेर्टीको प्रतिनिधिमण्डलले लन्डनमा असार ६ र ८ मा प्रारम्भिक छलफल गरेका थिए । तर त्यसपछि दुवै पक्षले समस्या समाधानका लागि पर्याप्त गृहकार्य नगरेको भूपू गोर्खा सैनिकहरूको गुनासो छ । नेपाल सरकारले भूतपूर्व गोर्खा सैनिकको वर्षौंदेखिको समस्या समाधानका लागि वार्ता गर्न नेपाली राजदूत आचार्यको संयोजकत्वमा नेपाली प्रतिनिधिमण्डल रहने निर्णय गत फागुन १६ मा गरेको थियो । वार्तामार्फत समाधान गर्नुपर्ने भूपू गोर्खा सैनिकहरूका तीन एजेन्डा छन् पहिलो, समान पेन्सन, दोस्रो विधवा र छोराछोरीको समस्या र तेस्रो बेलायतभारतनेपालबीचको त्रिपक्षीय गोर्खा भर्ती सन्धिलाई हटाएर द्विपक्षीय सन्धि गर्नुपर्ने । भूपू गोर्खा सैनिकहरूका अनुसार बेलायत सरकारले केही सुविधा दिएर समस्यालाई समाधान गर्न चाहेको छ । त्यसको प्रतिरोध गर्नुको साटो नेपाली दूतावास पनि मौन रहेको उनीहरूको आरोप छ । उनीहरूका अनुसार त्रिपक्षीय सन्धिअनुसार भारत सरकारले गोर्खा सैनिकलाई त्यहाँका नागरिकसरह सेवामा रहँदा सुविधा र अवकाशपछि पेन्सन दिँदै आएको छ तर सन् १९९७ अघि बेलायती सेनामा भर्ती भएकालाई सेवामा रहँदा र अवकाशपछि सुविधा तथा पेन्सनमा विभेद गरिएको छ । बेलायतस्थित नेपाली दूतावासकी उपसचिव (तत्कालीन कार्यवाहक राजदूत) रोशन खनालले २०७८ माघ १० मा लन्डनस्थित दूतावासमा गोर्खा सत्याग्रह संयुक्त संघर्ष समिति बेलायतनेपाल, भूपू गोर्खा सेना सेवक संस्था (गेसो), ब्रिटिस गोर्खा वेलफेयर सोसाइटी (बीजीडब्लूएस), नेपाल भूपू सेवक एसोसिएसन (नेसा) यूके शाखा र गोर्खा पेन्सन इन्जस्टिस ग्रुप (जीपीआईजी) सँग वार्ता तयारीका लागि छलफल गरेकी थिइन् । उक्त छलफलपछि भूपू गोर्खाका ५ वटै संस्थाबाट वार्ताका लागि गुरुङको नाम सिफारिस गरिएको थियो । बेलायत, नेपाल र भूपू ब्रिटिस गोर्खाबीच त्रिपक्षीय वार्तामा सहमति भएपछि गोर्खा भर्तीलाई लिएर दुई मुलुकबीच सन्धि गर्ने गृहकार्य भइरहेको छ । सन्धि भए सन् १९४७ मा भएको त्रिपक्षीय सन्धि खारेज हुनेछ । संसद्को अन्तर्राष्ट्रिय सम्बन्ध समितिले उपसमिति बनाएर भूपू ब्रिटिस गोर्खाका बारेमा अध्ययन गरेपछि २०७६ साउन २५ मा भूतपूर्व ब्रिटिस गोर्खा सैनिकका मागबारे बेलायत सरकारसँग कूटनीतिक वार्ताका लागि परराष्ट्रमन्त्रीको नेतृत्वमा उच्चस्तरीय समिति गठन गर्न सरकारलाई निर्देशन दिएको थियो ।"
कोरोनाबाट २ को मृत्यु,काठमाडौं (कास) कोरोना संक्रमणबाट पछिल्लो २४ घण्टामा दुई जनाको मृत्यु भएको छ । ४ हजार ३ सय ३७ जनाको परीक्षण गर्दा २ सय ९९ जनामा संक्रमण पुष्टि भएको छ । योसँगै सक्रिय संक्रमितको संख्या ४ हजार ६ सय २५ पुगेको छ । हाल आईसीयूमा ५३ र भेन्टिलेटरमा चार जना संक्रमितले उपचार गराइरहेका छन् । २४ घण्टाभित्र १८ हजार ६ सय ७० जनाले खोप लगाएको स्वास्थ्य मन्त्रालयले जनाएको छ । हालसम्म ५ करोड ६ लाख ७४ हजार १ सय ७३ डोज खोप लगाइएको छ भने अतिरिक्त डोज ७५ लाख २५ हजार ८ सय ७२ जनाले लगाएका छन् ।
"हतारमा कानुन, फुर्सदमा संशोधन","(मकवानपुर)  वाग्मती प्रदेश सरकारले हतारोमा कानुन निर्माण गर्न सदनमा पेस गरेका विधेयकमा अत्याधिक संशोधनसमेत पर्ने गरेको छ । प्रदेश सरकारले दसौं अधिवेशनमा प्रदेश निजामती कर्मचारी ऐन सम्बन्धमा व्यवस्था गर्न बनेको अध्यादेश सदनमा पेस गर्दा करिब ७० वटाभन्दा बढी संशोधनको प्रस्ताव आएपछि प्रतिस्थापन विधेयक सदनमै रोक्नुपर्ने अवस्था आएको थियो । महत्त्वपूर्ण मानिएका धेरै कानुन संविधानसँग बाझिएपछि सदनमा दफाबार छलफल पनि अगाडि बढ्न गाह्रो हुने गरेको छ । पर्याप्त अध्ययन र अनुभवी कर्मचारीका अभावका कारण ऐन ड्राफ्टबाटै समस्या सिर्जना हुँदा कतिपय बनेका ऐन तथा कार्यविधि कार्यान्वयनमा नगएर संशोधनका लागि पठाउनुपर्ने अवस्था प्रदेशमा रहेको देखिन्छ । प्रदेश सरकारले चैत महिनामा जारी गरेको पाँचवटा अध्यादेशमध्ये चारवटा अध्यादेश संविधानसँग बाझिएका कारण प्रतिस्थापन विधेयक ल्याएर सदनबाट पास गर्न असफल भएको थियो ।हालसम्म प्रदेशको आन्तरिक मामिला तथा कानुन मन्त्रालयले ५७ वटा ऐन निर्माण गरेर प्रदेशसभा पेस गरेको जसमध्ये १४ वटा संशोधन भइसकेका छन् । जसमध्ये ५५ वटा सदनबाट पास भएर प्रदेश प्रमुखले प्रमाणीकरणसमेत गरिसकेका छन् । प्रदेशले जारी गरेको दसवटा अध्यादेशमध्ये ४ वटा मात्र प्रदेशसभाबाट प्रतिस्थापन भए बाँकी संविधानसँग बाझिन पुग्यो । प्रतिस्थापन भएका चार वटामध्ये दुईवटा संशोधन भएका छन् । प्रदेश मन्त्रिपरिषद्बाट स्वीकृत भएका २१ वटा नियमावलीमध्ये ७ वटा संशोधन भएको मन्त्रालयले जनाएको छ । हालसम्म दुईवटा विनियमावलीमध्ये एउटा संधोशन भइसकेको र ३५ वटा कार्यविधिमध्ये ६ संशोधन भएको र चारवटा खारेज भएका छन् । प्रदेशमा ऐन जारी भएपश्चात् प्रदेशलाई पर्ने व्ययभार, प्रादेशिक संरचना र भौतिक पूर्वाधारलगायत विषयमा अध्ययन नै नगरी हतारमा कानुन बनाउँदा लागू गर्न समस्या भएको मन्त्रीहरूले सार्वजनिक कार्यक्रममै बताइरहेका छन् । आवश्यक जनशक्तिको अभाव, समयमा संघीय कानुन नबन्दा प्रदेशले झेल्नुपरेको समस्या हामीले पनि भोगिरहेका छौं । जिल्लामा प्रदेशको निकाय र प्रहरी नहुँदा कानुनलाई प्रभावकारीरुपमा कार्यान्वयन गर्न कठिनाइ उत्पन्न भइरहेको छ, आन्तरिक मामिला तथा कानुनमन्त्री कृष्ण शर्मा खनालले भने । उनले सरकारले आवश्यकताका आधारमा कानुन निर्माण गर्न मन्त्रालयहरूलाई सैद्धान्तिक सहमति प्रदान गरेको र धेरै कानुन निर्माणको क्रममा रहेको बताए । उनले प्रदेश सरकार बाँकी समयमा पनि सरकार कानुन निर्माणमै केन्द्रीत हुने दाबी गरे ।सरकारले हतारोमा कानुन निर्माण गरेर फुर्सदमा संशोधन गर्नुपर्ने अवस्था रहेको प्रतिपक्षी सांसदहरूले आरोप लगाउने गरेका छन् । वाग्मतीका प्रमुख प्रतिपक्षी दल नेकपा एमालेका मुख्य सचेतक दीपक निरौलाले सरकारले प्रतिपक्षीलाई वेवास्ता गरेर कानुन निर्माण गरिरहेको बताए । कानुन निर्माण गर्दा व्यापक छलफल र अनुसन्धान आवश्यक हुन्छ । सहभागितामा कानुन निर्माण गर्न सरकार चुकिरहेको छ । जसको कारणले गर्दा संशोधन धेरै हुने गरेको हो, उनले भने । उनले सरकार अध्यादेशबाटै सरकार चलाउने ध्याउनमा पुगेको समेत आरोप लगाए ।प्रतिपक्षी दल विवेकशील साझाका सांसद रमेश पौड्यालले हतार, सिर्जनात्मकताको अभाव र प्रदेशको वस्तुस्थिति नबुझी कानुन बनाउँदा यस्तो समस्या आइरहेको टिप्पणी गरे । सरकारले गोप्य हिसाबले कानुन निर्माण गर्छ । जसको कारणले गर्दा संशोधनमाथि पनि संशोधन गर्नुपर्ने अवस्था रहेको छ । यसलाई सरकारको असक्षमताको रूपमा हामीले लिएका छौं, उनले भने । उनले सरोकारावालपक्षसँग व्यापक छलफलपश्चात् मात्र कानुन निर्माण गर्न सके यस्ता समस्याबाट मुक्त हुने बताए । राजनीति खिचातानी र सत्ता परिवर्तनको खेलका कारण वाग्मतीमा कानुन निर्माण असाध्यै सुस्त रहेको छ । प्रदेशसभाको आयु सकिन करिब एक महिना बाँकी रहेको अवस्थामा सरकारले आवश्यक कानुन बनाउन चुकेको छ । प्रदेशस्थापनाको सुरुवातमा दुई वर्षभित्र ९९ वटा कानुन निर्माण गरिसक्ने घोषणा गरे पनि करिब पाँच वर्षको अवधिमा ५२ वटा मात्र मूल कानुन निर्माण भएको छ । तत्कालीन समयमा मुख्य न्याधिवक्ताको कार्यालय र आन्तरिक मामिला तथा कानुन मन्त्रालयले प्रदेशलाई पूर्णरूपमा सञ्चालन गर्न ८२ वटा कानुन भए पुग्ने प्रतिवेदन तयार पारेपनि सरकारको आयु करिब महिना दिनमात्र रहँदा अझै २७ वटा कानुन निर्माण गर्न बाँकी रहेको छ । जसमध्ये १३ वटा एकल र १४ वटा साझा अधिकार सूचीका कानुन रहेका छन् । सरकारले तत्काल सदन बोलाउने अवस्था नरहेका कारण तोकिएको कानुन निर्माण गर्न नसकिने मन्त्रीहरूले बताएका छन् ।संघीयता कार्यान्वयनको लागि महत्त्वपूर्ण मानिएको प्रदेश निजामती, स्थानीय तह सेवाको गठन तथा सञ्चालन ऐन अध्यादेशबाट जारी गरेको छ । गुठी विधेयकलगायत कानुन निर्माण गर्नै बाँकी रहेको छ । प्रदेश प्रहरी र अनुसन्धान ब्युरो सेवाको गठन, स्थापना, काम, कर्तव्य र अधिकार सम्बन्धमा व्यवस्था गर्न बनेको विधेयक सदनबाट पास भएर अझै लागू हुने सुरसार छैन । सभामुख सानुकुमार श्रेष्ठले संसद्मा कानुन निर्माणको प्रक्रियामा सबै पक्षको अध्ययन अपुग भएको बताएका छन् । उनले सरकार र सांसदले कानुन निर्माणमा पर्याप्त अध्ययन नगर्दा समस्या आएको र सदनमा पेश भएका कानुन पास गर्न समस्या हुने गरेको बताए । प्रदेशसभाबाट निर्माण भएका कानुन संघीय सरकारसँग बाझिएका छन्, उनले भने । उनले ऐनका थुप्रै बुँदा संशोधन गर्नुपर्ने र सदनमा छलफलमा रहेका विधेयकमा पनि सांसदको संशोधन प्रस्ताव धेरै आउने र अध्ययन अपुग भएर कानुन निर्माणमा समस्या हुने गरेको छ बताए । संविधानका व्यवस्था तथा केन्द्र सरकारले जारी गरेका ऐन नियम, कानुनका बारेमा अध्ययन कम हुँदा संशोधनको प्रस्ताव बढी आएको सभामुख श्रेष्ठले बताए ।"
दाहालका लागि गुरुङ कति सहज ?,"काठमाडौं (कास) एमसीसी सम्झौता संसद्बाट अनुमोदन हुनुपूर्व गत फागुन १५ मा माओवादी केन्द्रका अध्यक्ष पुष्पकमल दाहालले स्थायी समिति बैठक बोलाएका थिए । बैठकमा उनले राजनीतिक परिवर्तन जोगाउन पाँचदलीय गठबन्धन बचाउनैपर्ने भएको उल्लेख गर्दै १२ बुँदे व्याख्यात्मक घोषणासहित सम्झौता संसद्बाट अनुमोदन गर्ने प्रस्ताव राखे । कृष्णबहादुर महरा, देव गुरुङ र लीलामणि पोखरेललगायतका नेताहरूले फरक मत राखे । एमसीसी अमेरिकाको इन्डोप्यासिफिक स्ट्राटेजी को अभिन्न अंग भएको, सम्झौता अनुमोदन भए नेपालमा बिनासर्त अमेरिकी सेना आउन सहज हुने र यसले नेपालमा भूराजनीतिक एवं सामरिक सैन्य गतिविधि बढाउने तर्क उनीहरूले गरे । संसद्देखि सार्वजनिक मञ्चसम्म र पार्टी बैठकदेखि गठबन्धनको छलफलसम्ममा एमसीसीको सबैभन्दा चर्को विरोध गर्ने नेतामा थिए गुरुङ । संसदीय दलका प्रमुख सचेतकसमेत भएकाले उनी यस मुद्दामा धेरै बोल्थे । गुरुङले दाहालको चाहनाविपरीत एमसीसी सम्झौताको विरोधमा अभिव्यक्ति दिइरहे । पुसमा सकिएको पार्टीको आठौं महाधिवेशनले पनि एमसीसी सम्झौता यथास्थितिमा पारित नगर्ने निष्कर्ष निकालेको थियो । अर्कातिर प्रधानमन्त्री शेरबहादुर देउवासँग मिलेर पत्रमार्फत अमेरिकालाई आश्वस्त पारिसकेको हुनाले दाहाल सम्झौता संसद्बाट अनुमोदन गराउनैपर्ने बाध्यतामा थिए । दाहाललाई पार्टीभित्रैबाट गुरुङलगायतका नेताको ठूलो दबाब भए पनि माओवादीसमेतको सहभागितामा एमसीसी सम्झौता संसद्बाट अनुमोदन भयो ।एमसीसी अनुमोदनको ६ महिना नपुग्दै दाहालले शनिबार गुरुङलाई पार्टी महासचिवको जिम्मा दिएका छन् । महासचिवका मुख्य दाबेदार जनार्दन शर्मा र वर्षमान पुन दुवैलाई पन्छाएर दाहालले गुरुङलाई पार्टीको महत्त्वपूर्ण जिम्मेवारी सुम्पेका हुन् । महासचिव नटुंगिएकै कारण आठ महिनासम्म पदाधिकारी चयन रोकिएको थियो । राजनीतिक रूपमा हेर्दा गुरुङ दाहालले शर्मा र पुनको विकल्पमा खोजेका पात्र हुन् । गुरुङ दाहालका खासखास एजेन्डामा विरोध जनाउँदै आएका नेता हुन् । विशेष महाधिवेशनसम्मका लागि अन्तरिम पदाधिकारी चयन गरिएको बताइए पनि माओवादीमा अध्यक्ष र महासचिवबीच तालमेल कसरी होला भन्नेमा धेरैको चासो छ । दाहालले गुरुङलाई कामको जिम्मा दिन्छन् र तर ढुक्क हुन सक्दैनन् । माओवादी भनेको वान म्यान पार्टी नै हो, एक पदाधिकारी भन्छन्, तर पनि मुख्य मुद्दामा अध्यक्ष र गुरुङजीको धारणा मिल्दैन । यस्तोमा सम्बन्ध सहज होला जस्तो देखिँदैन । राष्ट्रियताको मुद्दामा गुरुङले धेरै पटक दाहालमाथि प्रहार गरेका छन् । अभिव्यक्तिका कारण गुरुङको छवि अमेरिका र भारतविरोधी छ । दाहाल अमेरिकादेखि भारतसम्म सम्बन्ध सुधारको पक्षमा छन् । अमेरिका र भारतविरोधी छवि भएका नेतालाई महासचिव बनाएर अध्यक्षले आफ्नै लागि प्रतिकूलता थप्नुभएको देख्छु, माओवादीका अर्का पदाधिकारीले भने, उहाँ (दाहाल) लाई प्रधानमन्त्री बन्न अन्तर्राष्ट्रिय सम्बन्ध सन्तुलित बनाउनुपर्छ । तर, महासचिव त्यस अनकूल बनाउनुभएन । देशका लागि अन्तिमपटक राम्रो काम गर्ने बताएर दाहालले आफूलाई भावी प्रधानमन्त्रीका रूपमा पेस गरिसकेका छन् । पार्टी अध्यक्षको रुचिविपरीत र पार्टीको आधिकारिक लाइन बाहिर गएर पहिला जस्तै गुरुङले बोलिरहनुभयो भने त अध्यक्षलाई समस्या आउन सक्छ । आसन्न निर्वाचनमा त गुरुङलाई झनै सन्तुलित अभिव्यक्ति र काम गर्नुपर्ने हुन्छ, ती पदाधिकारी भन्छन्, अध्यक्षले कसरी काम गराउनुहुन्छ, हेर्नुपर्ने हुन्छ । गुरुङ अहिले टिकट बाँडफाँट गर्ने पाँचदलीय कार्यदलका सदस्य पनि छन् । देउवा सरकारमा अर्थमन्त्री बन्ने र महरापछि सभामुख बन्ने गुरुङको चाहनालाई दाहालले सम्बोधन गरेका थिएनन् । एमसीसीमा जस्तै गुरुङले खासखास कालखण्डमा दाहाललाई असहयोग गरेका छन् । ०६९ मा पार्टी विभाजन हुँदा गुरुङले दाहाललाई साथ दिएनन् । ०६९ मा मोहन वैद्यसँगै पार्टीबाट अलग भएका गुरुङ ०७२ मा रामबहादुर थापासहित माओवादीमा फर्केका थिए । ०७० को संविधानसभाको दोस्रो निर्वाचनमा गुरुङसमेत रहेको क्रान्तिकारी माओवादीले दाहाललाई हराउन धेरै मिहिनेत गरेको थियो । दाहाल उठेको काठमाडौं१० मा गएर गुरुङले भाषण नै गरेका थिए । थापा अहिले एमालेको उपाध्यक्ष छन् । बाबुराम भट्टराई प्रधानमन्त्री हुँदा भारतसँग भएको बिप्पा सम्झौता होस् वा सेना समायोजनसम्बन्धी निर्णय, गुरुङले दाहाललाई असहयोग गरेका थिए । सीमा र अर्थतन्त्रका मुद्दामा पनि भारतप्रति गुरुङ धेरै अनुदार छन् । सम्भावित प्रभावको आकलन नगरी गुरुङ आफ्नो मुद्दामा अन्तिमसम्म अडान लिन्छन् । ०१५ सालमा मनाङको हालको नासोङ गाउँपालिका४ मा जन्मिएका गुरुङले ०३६ सालमा नेकपा चौथो महाधिवेशनबाट राजनीतिक यात्रा सुरु गरेका थिए । चौम नेकपा मसाल भएका बेला ०३८ सालमा केन्द्रीय सदस्य भएका उनी ०५१ सालमा माओवादीको नेता बने । उनले संसदीय राजनीति यात्रा ०६३ को अन्तरिम संसद्बाट सुरु गरेका हुन् । पहिलो संविधानसभा निर्वाचन ०६४ मा मनाङबाट निर्वाचित गुरुङले ०७० मा भने चुनाव बहिष्कार गरे । उनी ०७४ मा भने लमजुङबाट निर्वाचित भएका हुन् । उनी ०६३ चैतदेखि ०६५ साउनसम्म स्थानीय विकासमन्त्री र ०६५ साउनदेखि ०६६ असोजसम्म कानुनमन्त्री भए । नेता गुरुङ इमानदार छन् तर गतिशीलता छैन । अर्कातिर गुरुङ र लचकताबीच अलि धेरै दूरी छ, जसले गठबन्धनको राजनीतिमा रमाइरहेका दाहाललाई बेलाबेला अप्ठ्यारोमा पार्न सक्छ ।"
बरामद रक्तचन्दन भारतले नलगे जलाएर नष्ट गरिने,"(काठमाडौं)  देशभरका सामुदायिक विद्यालयका कर्मचारी न्यूनतम पारिश्रमिक माग्दै ४ दिनदेखि धर्नामा छन् । श्रम ऐनले तोकेअनुसार सरकारले न्यूनतम पारिश्रमिक पनि उपलब्ध नगराएको भन्दै विद्यालय कर्मचारी परिषद्ले काठमाडौं केन्द्रित आन्दोलनको कार्यक्रम घोषणा गरेको हो । विद्यालयका कर्मचारी (लेखापाल र कार्यालय सहयोगी) ले शनिबार दिनभर माइतीघर मण्डलमा धर्ना दिए । बुधबार सानोठिमीस्थित शिक्षा तथा मानवस्रोत विकास केन्द्रमा धर्ना दिएर उनीहरूले आन्दोलनको थालनी गरेका थिए । आन्दोलनमा सहभागी हुने ५० भन्दा बढी जिल्लाका लेखापाल र कार्यालय सहयोगी कामकाज छाडेर यहाँ भेला भएका हुन् । बजेट वक्तव्यबाट ईसीडी शिक्षक र कार्यालय सहयोगीलाई ८८ हजार र लेखापाललाई १३ हजार ५ सय उपलब्ध गराउने व्यवस्था गरिएको छ । १५ हजारमा अपुग हुने रकम स्थानीय सरकारले उपलब्ध गराउने पर्ने व्यवस्था गरिएको छ । तर केन्द्र सरकारको निर्देशनअनुसार स्थानीय तहले रकम नदिँदा सामुदायिक विद्यालयका लेखापाल, कार्यालय सहयोगीसहित बालविकास कक्षाका सहयोगी कार्यकर्ता (ईसीडी शिक्षक) ले १५ हजार न्यूनतम मासिक पारिश्रमिक पनि पाउँदैनन् । पारिश्रमिकमा गरिएको विभेद र श्रमशोषणविरुद्ध आन्दोलन गर्न बाध्य भएका हौं, परिषद्का अध्यक्ष गंगा तिवारीे गुनासो गरे, कार्यालय सहयोगी शिक्षकभन्दा पहिले नै विद्यालय पुग्छन, ५ बजेसम्म काम गर्छन्, तलबचाहिँ ८ हजार मात्रै छ । विद्यालयको करोडौं हिसाबकिताब गर्ने लेखापाललाई समेत साढे १३ हजार मात्रै पारिश्रमिक दिइएको उनले बताए । केन्द्रमा धर्ना दिँदा माग सुनुवाइ नभएकाले माइतीघरमा आन्दोलन थालेको परिषद्ले जनाएको छ । विद्यालय कर्मचारी बिहीबार केन्द्रमा तालाबन्दी गरेका थिए । प्रहरीले ताला फुटाएपछि माइतीघरमा धर्ना थालिएको परिषद्का महासचिव शान्तिनाथ योगीले जनाए । आर्थिक वर्ष २०७८०७९ को बजेट वक्तव्यमा प्रारम्भिक बालविकास केन्द्रका शिक्षिका र विद्यालय कर्मचारीलाई सरकारले निर्धारण गरेबमोजिम १५ हजार न्यूनतम मासिक पारिश्रमिक उपलब्ध गराउने उल्लेख छ । त्यसका लागि सरकारले मासिक ८ हजार उपलब्ध गराउने र न्यूनतम पारिश्रमिकभन्दा कम हुन आउने रकम सम्बन्धित स्थानीय तहले व्यहोर्ने व्यवस्था छ । ४ सयभन्दा बढी स्थानीय तहले ईसीडी शिक्षक र विद्यालय कर्मचारीलाई उक्त रकम उपलब्ध नगराएको अनुमान छ । देशभर करिब ४० हजार विद्यालय कर्मचारी कार्यरत छन् । ३० हजारभन्दा बढी सामुदायिक विद्यालयमा बालविकास कक्षा सञ्चालनमा छन् । सरकारले त्यहाँ कार्यरत शिक्षकको तलबभत्ताका लागि वार्षिक साढे ५ अर्बभन्दा बढी बजेट विनियोजन गरेको छ । बालविकास कक्षाको अनुभवसहित कक्षा १ मा भर्ना हुने विद्यार्थीको दर ७० प्रतिशत पुगेको छ । त्यही विद्यालयमा पढाउने शिक्षकको तलब बढ्यो, ईसीडी शिक्षक, लेखापाल र कार्यालय सहयोगीले न्यूनतम पारिश्रमिक पनि पाउँदैनन्, महासचिव योगीले प्रश्न गरे, कति दिन अन्याय सहनु, कसरी विद्यालयमा काम गर्नु ? परिषद्ले लेखापालको तलब कम्तीमा ३६ हजार ७ सय हुनुपर्ने माग अघि सारेको छ । विद्यालय कर्मचारी सहायक (लेखापाल) को दरखास्त आह्वान गर्दा शैक्षिक योग्यता कम्तीमा व्यवस्थापन विषयमा कक्षा १२ भनेर मागिन्छ, आन्दोलन परिचालन समितिका संयोजक बब्बनकुमार मिश्रले भने, त्यो भनेको सुब्बा सोसरह हो, त्यहीअनुसार काम गर्छौ, पारिश्रमिक पनि सोसरह चाहिन्छ । कार्यालय सहयोगीले न्यूनतम २६ हजार तलब पाउनुपर्ने परिषद्ले जनाएको छ । कतिपय पालिकाले भने न्यून तलबमा काम गरेका शिक्षक, कर्मचारीको स्वेच्छिक रूपमा तलब वृद्धि गरेर न्यूनतम पारिश्रमिक उपलब्ध गराएका छन् । आन्तरिक आयस्रोत हुने विद्यालयले पनि आफूखुसी सरकारले उपलब्ध गराएको तलबमा केही रकम थप गरेर दिने गरेका छन् । सामुदायिक विद्यालयमा ईसीडी शिक्षक, लेखापाल र कार्यालय सहयोगीको शून्य दरबन्दी छ । सरकारले अनुदानमार्फत उनीहरूलाई पारिश्रमिक उपलब्ध गराएर विद्यालयले कामकाजमा लगाउने गरेका छन् । प्रस्तावित संघीय शिक्षा ऐनमा राहत शिक्षक कोटा र कर्मचारी कोटालाई दरबन्दीमा रूपान्तरण गर्न भनिएको छ । तर, प्रस्तावमा व्ययभार थपिने भन्दै अर्थ मन्त्रालय सकारात्मक छैन । केन्द्रका महानिर्देशक चूडामणि पौडेल विद्यालय कर्मचारीको माग पूरा गर्न शिक्षा मन्त्रालय सकारात्मक रहेको जनाए । नयाँ शिक्षा ऐन नआएसम्म उहाँहरूको मूल माग सम्बोधन हुन सक्दैन, उनले भने, त्यसका लागि मन्त्रालयले प्रयास गरिरहेको छ । बजेट वक्तव्यमा तलब वृद्धि नभएकामा कर्मचारीको गुनासो आएको हो ।सरकारले विद्यालय कर्मचारी हकमा अदालतले दिएको आदेश कार्यान्वयन नगरेर अपहेलना गरेको अधिवक्ता माधवप्रसाद पन्तले बताए ।"
सुरक्षित मातृत्व सुनिश्चित गर,"मुगुको खत्याड रोलकी जौकला र रुकुम पश्चिमकी पार्वती विकले गत महिना स्वास्थ्य संस्था पुग्न नपाउँदै बाटामै बच्चा जन्माए । कर्णाली, सुदूरपश्चिमलगायत दुर्गम भेगबाट महिनैपिच्छे यस्ता घटना बाहिर आइरहन्छन् जसले दशकौंदेखि सञ्चालन भइरहेको सुरक्षित मातृत्व कार्यक्रम दुर्गम भेगमा प्रभावकारी नभइरहेका प्रमाण दिन्छ । सुरक्षित मातृत्व मानव अधिकारभित्रै पर्छ र सोही अनुरूप संविधानले नै यसलाई मौलिक हक मानेको छ । यसको कार्यान्वयनका लागि ऐन, कानुन पनि बनेका छन् । तर, बाटामै सुत्केरी हुनुपरेको घटनाले सरकारबाट भइरहेको प्रयत्न अपर्याप्त रहेको प्रस्ट पार्छ, र यी भेगमा सुरक्षित मातृत्वको सवाललाई फरक तरिकाले सम्बोधन गर्नुपर्ने आवश्यकतालाई पनि औंल्याउँछ ।कर्णाली, सुदूरपश्चिम र अन्य दुर्गम पहाडी तथा हिमाली भेगमा मातृशिशु समस्या सुगम र यातायात पूर्वाधार पुगेका क्षेत्रको भन्दा जटिल छ । मातृ तथा शिशु मृत्युदर पनि उच्च छ । पहिलो त, सुरक्षित मातृत्वका लागि सरकारले बनाएका योजना, नीति तथा कार्यक्रम महिलाहरू अस्पताल आउँछन् भन्ने सोझो बुझाइबाट निर्देशित छन् । सोही अनुसार बर्थिङ सेन्टर लगायत स्वास्थ्य पूर्वाधार, उपकरण तथा जनशक्तिलाई बढी जोड दिइएको छ । तर बाटामै सुत्केरी हुनुपर्ने विद्यमान अवस्थाले भूगोलविशेषको आधारभूत संरचना, सामाजिक परिवेश र जटिलतालाई पनि मुख्य आधार मान्नुपर्ने आवश्यकतालाई महसुस गराएको छ । दोस्रो, कर्णाली तथा सुदूरपश्चिमका परिवार तथा समुदायलाई सुरक्षित मातृत्वका लागि स्वास्थ्यचौकी लैजानुपर्छ भन्ने पूर्ण रूपमा बुझाउन सकिएको छैन । असुरक्षित तरिकाले महिलाहरू घरमै सुत्केरी हुन बाध्य छन् । अझ, सामाजिक कुरीति यति व्याप्त छ कि धेरैजसो परिवार घरेलु तरिका, धामी, झाँक्रीको सहाराले बच्चा जन्माउन सकिन्छ भन्ने विश्वासमा हुन्छन् । तर, स्थिति जटिल हुँदै गएपछि बल्ल स्वास्थ्यचौकी लैजाने सुरसार गरिन्छ, त्यही भएर बाटामै बच्चा जन्मने गरेका हुन्, अझ कतिको त बाटामै मृत्यु पनि हुन्छ । आमाहरूलाई जोगाउन नसक्नुको अर्को कारण हो, यहाँ विद्यमान लैंगिक हिंसा । परिवारसमुदायमा महिलाको स्थान सम्मानजनक र मानवीय छैन, जसको प्रत्यक्ष असर सुरक्षित मातृत्वमा परेको छ । गर्भवती अवस्थामा नियमित जाँच गराउनु त कता हो कता, पौष्टिक आहार पनि पाउँदैनन् । तेस्रो, परिवार र समुदायको साथ पाएर बल्लतल्ल स्वास्थ्य संस्था जान तयार हुनेहरू पनि कमजोर यातायात पूर्वाधारका कारण भनेकै समयमा बर्थिङ सेन्टर वा स्वास्थ्यचौकी, जिल्ला अस्पताल पुग्न सक्दैनन् । प्रदेश स्वास्थ्य सेवा निर्देशनालयका अनुसार कर्णालीमा २३६ प्रतिशत परिवार मात्रै आधा घण्टाभित्र स्वास्थ्य संस्था पुग्न सक्छन् । बाँकी तीनचौथाइभन्दा बढी स्वास्थ्य सेवाको सहज पहुँचभन्दा बाहिर छन् । सुदूरपश्चिम तथा अन्य दुर्गम क्षेत्रको अवस्था पनि लगभग यस्तै छ । सुरक्षित मातृत्वका लागि स्वास्थ्य संस्थामा बच्चा जन्माए प्रोत्साहनस्वरूप नगद दिने, बर्थिङ सेन्टर बनाउने लगायत कार्यक्रममा सरकारले लगानी गर्न थालेको पनि वर्षौं भैसक्यो । यसले केही दशकअघिको तुलनामा मातृमृत्युदर कम गराए पनि दुर्गम क्षेत्रमै अझै यो तथ्यांकमा अपेक्षित सुधार आउन सकेको छैन । कर्णालीमा मात्रै, प्रदेश स्वास्थ्य सेवा निर्देशनालय अनुसार, अघिल्लो वर्ष ११ जना र पछिल्लो ९ वर्षमा १ सय ६६ सुत्केरीको उपचार आभावमा मृत्यु भएको छ । यी तथ्यांकले दुर्गम भेगमा सुरक्षित मातृत्वका लागि कसरी काम भइरहेको छ र किन बजेटस्रोत खन्याउँदाखन्याउँदै पनि आमाहरूलाई बचाउन सकिएको छैन भन्ने प्रश्न उठेका छन् । दक्ष जनशक्तिको सहायतामा सुत्केरी प्रक्रियालाई सहज बनाउन बर्थिङ सेन्टरहरू आवश्यक अवश्य छन्, यसलाई वडावडामा प्रत्येक परिवारले आधा घण्टाको दूरीमै भेट्ने गरी विस्तार गर्नुपर्छ तर तीसँगै सेवाको गुणस्तरामा पनि उत्तिकै ध्यान दिनुपर्छ । दुर्गम भेगका प्रायः यस्ता सेन्टर नेताहरूले आफ्नो काम देखाउनका लागि मात्र उभ्याएको देखिन्छ । जसरी हुन्छ आफ्नो वडामा बर्थिङ सेन्टर लैजान पाए त्यसको राजनीतिक लाभ पाइन्छ भन्ने मनोविज्ञान हावी छ । त्यसैले पनि धेरैजसो बर्थिङ सेन्टर अपायक स्थानमा छन्, जहाँ जनशक्तिको अनुभवगुणस्तर तथा उपकरण उपलब्धताको ख्याल गरिन्न । कतिपयले त सञ्चालनको मापदण्ड पनि पूरा गरेका छैनन् । न कोठा सफा हुन्छ न शौचालय नै । यस्तो अवस्थाले तिनको प्रयोगलाई घटाइरहेको छ । बर्थिङ सेन्टर बढाउने नीति सरकारले लिए पनि, कस्तो खालका सेन्टर बनिरहेका छन् भन्नेमा पटक्कै ध्यान दिइएको छैन, अनुगमन गर्ने प्रभावकारी संयन्त्रसम्म छैन । जटिल उपचार चाहिएमा बर्थिङ सेन्टर मात्र पर्याप्त हुँदैन । सुविधासम्पन्न स्वास्थ्य संस्था नै लैजानुपर्छ । कर्णाली तथा सुदूपश्चिममा सुविधासम्म अस्पताल तथा गाउँहरू बीचको दूरीलाई छोट्याउन सकिएको छैन । यसैकारण गर्भवती तथा सुत्केरीको अवस्था जटिल भएमा मृत्यु हुने जोखिम उच्च रहन्छ । यस्तै परिस्थितिका लागि केही वर्षअघि कार्यविधि नै बनाएर सुरु गरिएको राष्ट्रपति महिला उत्थान कार्यक्रम अन्तर्गत गर्भवतीलाई निःशुल्क हवाई उद्धार सेवाको प्रभावकारिता तथा प्रक्रियालाई लिएर पनि उत्तिकै प्रश्नहरू उठेका छन् । संघीयतापछि स्थानीय सरकारलाई अधिकार र बजेट दिइएको छ, त्यसैले दुर्गम भेगका पालिकाहरूले सुरक्षित मातृत्वका लागि आफ्नो विशिष्ट परिवेशका आधारमा विद्यमान अवस्थाको समीक्षा गर्दै आवश्यक योजनाहरू अघि सार्नु अपरिहार्य छ ।"
विद्यालय अनुसारका वर्ग,"राजधानी तथा ठूला सहरमा बस्ने हुनेखाने र सम्भ्रान्त वर्गका सन्ततिहरू महँगा निजी विद्यालयमा, जिल्ला सदरमुकाम तथा साना सहरमा बस्ने मध्यमस्तरका परिवारका छोराछोरी त्यहीँको मध्यमस्तरका निजी विद्यालयमा तथा गाउँ देहातका निम्नस्तरका परिवारका छोराछोरी सरकारी विद्यालयमा अध्ययन गर्छन् । शिक्षाको गुणस्तर पनि सोही अनुसार तीन भागमा बाँडिएको छ । हुनेखाने र सम्भ्रान्त वर्गका सन्ततिहरू डाक्टर, इन्जिनियर, पाइलट बन्छन् भने मध्यमस्तरकाहरू निजामती, बैंक तथा संस्थान क्षेत्रमा काम गर्ने मध्यमस्तरका जनशक्ति बन्छन् भने निम्न वर्गका सन्ततिहरू शिक्षक, सहकारीकर्मी, कृषक, व्यापारीका साथै वैदेशिक रोजगारीमा जाने गर्छन् । विद्यालय शिक्षाले रोजगारी र आयआर्जन अनि समाजमा मुख्यतः भिन्नभिन्न वर्ग पनि निर्माण गरिरहेको छ । निजी विद्यालयको शुल्क चर्को हुन्छ । खेलकुद, पुस्तक लगायतका नाममा पनि अतिरिक्त शुल्क लिइन्छ तर विषयवस्तु राम्ररी बुझाउनेभन्दा निश्चित गाइडलाइन अनुसार पढाएर बढी अंक ल्याउनेतर्फ मात्र ध्यान दिइन्छ । निजीका विद्यार्थीहरू नेपाली, समाजिकजस्ता विषयमा निकै कमजोर हुन्छन् । सरकारी विद्यालयका शिक्षक तथा विद्यार्थी अनुशासनमा बस्दैनन् । शिक्षक विद्यार्थीहरू पढाइमा भन्दा राजनीतिक गतिविधिमा बढी रुचि राख्छन् । सरकारी विद्यालयका विद्यार्थीहरू अंग्रेजी, गणित तथा विज्ञान विषयमा कमजोर हुन्छन् । तीन प्रकारको जनशक्ति उत्पादन गरिरहेको शिक्षा क्षेत्रमा देखिएका यस्ता विकृति समाधान गर्न सरकारले शिक्षा सम्बन्धी स्पष्ट नीति ल्याएर निजी तथा सरकारी विद्यालयलाई निश्चित अनुशासनको घेरामा राख्नुपर्ने देखिन्छ । सरकारी विद्यालयको स्तर सुधार गरी गुणस्तरीय शिक्षामा जोड दिनुका साथै हरेक विद्यार्थीलाई कुनै न कुनै रूपमा व्यवसायमुखी शिक्षा दिन सकेमा रोजगारी समस्या समाधान भई देशको आर्थिक विकासमा समेत टेवा पुग्ने देखिन्छ । गोविन्दप्रसाद पाण्डे, तातोपानी४, जुम्ला"
विद्युत् उत्पादनबाट रूपान्तरण,"प्राधिकरणको प्राथमिकतामा ठूला जलविद्युत् आयोजना समाचार मुलुकको बृहत्तर आर्थिक हितसँग सम्बन्धित छ । विगतका सरकारहरूले ठूला जलविद्युत् आयोजनाहरूलाई खासै महत्त्व दिएको पाइएन । झोलामा खोला बोकेर हिँड्नेलाई काखी च्यापेर सत्ताधारीले दशकौं बिताइसकेका छन् । जुन बेला मुलुकमा दैनिक १७१८ घण्टा लोडसेडिङ हुने गर्थ्यो नेपालमा ८०८५ हजार मेगावाट विद्युत् उत्पादन गर्नु कुनै गाह्रो कुरा होइन भन्दै कुर्लेर हिँड्ने नेता पनि देख्यौं । तर रणनीतिक आयोजनाको खाका कसैले कोर्न सकेको थिएन । अहिले आएर नेपाल विद्युत् प्राधिकरणले मुलुकको बृहत्तर हित र निर्यात प्रवर्द्धन गर्ने सोच राखेर ५ ठूला जलविद्युत् आयोजना बनाउने निर्णय गरी मुलुकको अर्थतन्त्रमा जग हाल्ने भएको छ । दूधकोसी, अपर अरुण, चैनपुर सेती, तामाकोसी५ र मोदी आयोजनाहरूबाट ६० देखि १ हजार ६१ मेगावाटसम्म विद्युत् उत्पादन गर्ने आँट र अठोट राख्नुलाई सकारात्मक मान्नुपर्छ । ठूला आयोजना निर्माण गर्दा प्रसारण, वितरण, अन्तरदेशीय, अन्तर्राष्ट्रिय व्यापार विस्तारजस्ता पक्षमाथि पनि मध्यनजर गरिएको छ । समाचार अनुसार ठूला आयोजना थप्ने क्रममा लगानी बोर्ड र भारतीय कम्पनीबीच पश्चिम सेती र सेती गण्डकी (एसआर६) जलविद्युत् आयोजनाको सर्भेक्षणका लागि पनि सम्झौता भएको छ । राजनीतिक दुश्चक्रका कारण सुरु नै हुन नसकेको अपर कर्णाली, दशकौंदेखि गिजोलिएको बूढीगण्डकी जलविद्युत् आयोजनाले भने उपहास थपेका छन् । सरकारी तथा निजी क्षेत्रसँगको सहकार्यबाट आयोजना अघि बढाउने योजना प्राधिकरणको छ । निजी क्षेत्रबाट साना जलविद्युत् आयोजनामा लगानी गर्नेहरूको समस्या भने गनेर साध्य छैन । सरकारले एकद्वार प्रणालीको सुगा रटाइ गदै आए पनि ७ वटा मन्त्रालय, २२ वटा विभाग, झन्डै २ सयवटा टेबल चहार्नुपर्ने हैरानीले व्यवसायी वाक्कदिक्क हुँदै आएका छन् । हामीकहाँ कामभन्दा किचलो बढी हुने गरेकाले ठूला आयोजनालाई प्राथमिकतामा राखेर विद्युत् उत्पादनका साथै पानीको बहुउपयोगका लागि भारतसँगको सहकार्य बढाउनु जरुरी देखिन्छ । भुवनेश्वर शर्मा, चन्द्रागिरि२, काठमाडौं"
इन्धनमा मूल्य समायोजन किन नहुने ?,"तीनपल्ट घट्यो इन्धन मूल्य, नेपालमा घटाइएन समाचार पढ्दा निकै दुःख लाग्यो । इन्डियन आयल कर्पोरेसन (आईओसी) ले मूल्य लगातार घटाएर नेपालमा इन्धन पठाए पनि नेपाल आयल निगमले पुरानो घाटा पूर्ति गर्ने बहानामा मूल्य समायोजन गर्न मानेको छैन । इन्धनको बढ्दो मूल्यका कारण उपभोक्तालाई सवारीसाधन गुडाउन समस्या भएको छ, दैनिक उपभोग्य सामग्रीको भाउ आकासिएको छ । अन्तर्राष्ट्रिय बजारमा इन्धनको मूल्य बढ्नासाथ मूल्य बढाइहाल्ने निगमले तीन पटक मूल्य घटेर आउँदा पनि नघटाउने, उल्टै घाटा मात्र देखाउने गरेको छ । यो त सरासर उपभोक्तामाथि बेइमानी हो । सर्वसक्तिमान् निगमले आम उपभोक्ताको मर्का महसुस गरेर आईओसीसँग वार्ता गरेरै सक्दो मूल्य घटाउन पहल गर्ने र घटेको मूल्य समायोजन गर्ने दायित्व बुझेजस्तो लागेन । मूल्य स्थिरीकरण कोष नियमावली, स्वचालित मूल्य प्रणाली लगायत कानुन बमोजिम अन्तर्राष्ट्रिय बजारमा बढेको मूल्य यहाँ पनि स्वतः बढिरहेको छ, तर मूल्य घटेमा पनि सोही अनुसार घटाउनैपर्नेमा निगम भने बढाउन जागरुक देखिन्छ । हरेक पम्पमा लाइन लागेर र नगदमै इन्धन खरिदबिक्री हुँदा पनि सधैं घाटामा किन गइरहन्छ निगम ? सरकारी संयन्त्रले उपभोक्ताको राहततिर ध्यान दिनुपर्छ कि पर्दैन ? सामान्य अर्थशास्त्रको हिसाबमा पनि वस्तुसरह इन्धन पनि माग बमोजिम आपूर्ति कम भए मूल्य बढ्ने र माग थोरै आपूर्ति धेरै भए घाटा पर्ने होइन र ? तर पम्पमा खनाउन नपाउँदै खरिद गर्न भीड लाग्दा पनि घाटा मात्र भएको जानकारी किन ? यस्तो हन्तकाली निगमको हिसाबकिताब अडिट कसरी र कसले गर्छ ? जे होस् अन्तर्राष्ट्रिय बजारमा मूल्य घटे सो अनुसार घटाएरै बिक्री वितरण गरे मात्र निगमप्रति समस्त उपभोक्ताको विश्वास लाग्ने होइन र ? गंगाराज अर्याल, पाली, अर्घाखाँची"
तारको जालो र मक्किएका रूख,"काठमाडौं उपत्यकामा जहाँतहीँ अव्यवस्थित तार (बिजुली, टेलिफोन, इन्टरनेट, केबल) ले सहर अशोभनीय देखिएको छ । माकुराको जालोझैं देखिने तारको डुंगुरले जुनै पनि समय दुर्घटना हुन सक्छ । समयसमयमा तारहरू जुधेर आगलागी हुने गरेको पनि छ । काठमाडौं उपत्यकाका केही ठाउँमा अव्यवस्थित तार हटाउने काम भए पनि अधिकांश स्थानमा बाँकी नै छन् । यसले देशकै राजधानी सहरको शोभा घटेको छ । यस्तो देख्दा पर्यटकीय सहर घुम्न आउनेहरूको मनमा नेपालबारे पक्कै नकारात्मक धारण बन्छ । यसले नेपालको पर्यटन क्षेत्रमा नराम्रो असर पर्न सक्छ । त्यस्तै सडक किनारमा रोपिएका रूखहरूले सहरको शोभा त बढाएको छ तर समयसमयमा रूखहरू काटछाँट नगर्नाले हाँगाबिँगाहरू लत्रिएर पैदलयात्रुलाई हिँड्नै असजिलो हुन्छ । त्यस्तै सवारीसाधनहरू हाँगामा अल्झिएर दुर्घटना पनि हुन सक्छ । हुरीबतासको समय रूख ढलेर दुर्घटना हुन सक्छ । तसर्थ समयसमयमा मक्किएका, बूढा भएका तथा खोक्रा रूखहरू छानीछानी काट्नुपर्छ । यी दुवै पक्षमा सम्बन्धित निकाय अनि सबै नागरिकले समयमा गम्भीर भएर सोच्नु अति जरुरी छ । अच्युतमानसिंह प्रधान, बालुवाटार, काठमाडौं"
तहगत बिचौलियाबाट चाहिएको छुटकारा,"मनपरीतन्त्र, भागबन्डाको राजनीति, बिचौलियासँग उच्चस्तरीय साँठगाँठ गरी नागरिकलाई ठग्ने धुत्ने चलन छ । माफियाहरूको संरक्षक बनी बजारमा एकाधिकार जमाउन दिने आदि कति हो कति धुर्त्याइँ गरिरहेका छन्, हाम्रा लोकतान्त्रिक भनाउँदा दल र नेताहरू, यो कुरा घामजत्तिकै छर्लंग छ । लभ ताम्राकार"
राजनीतिमा रैथाने प्रभुत्व,"संघीय लोकतान्त्रिक गणतन्त्रको दोस्रो चुनाव हुँदै छ, आगामी मंसिर ४ गते । देशभरि चुनावका नाराहरू घन्किन थालेका छन् । चुनावप्रति मानिस निरपेक्ष छैनन् । चुनावमा उनीहरूको आकर्षण बढ्दो छ । सहरबजारमा हुने चुनावी चर्चाहरू वृद्ध नेताहरूमा केन्द्रित छन् । युवाले देश बनाउँछन् नारा चर्किंदै गएको छ । र, पनि पुस्तापुस्ताबीचको टक्कर सकिएको छैन । यस्तो किन भइरहेको छ ? बितेका तीस वर्षमा हामीले के त्यस्ता गल्ती गरेका थियौं र नेपालको आर्थिक विकास हुन सकेन ? किन हामी नेपालीको जीवन अत्यधिक अस्तव्यस्त छ ?हाम्रो देशमा पहिलो राष्ट्रिय जनआन्दोलन (२०४६) सफल भयो । त्यसपछिको नेपाली राजनीति संवैधानिक राजतन्त्र र बहुदलीय प्रजातन्त्रका आधारमा उभिएको थियो । तर, त्यो आधार साह्रै कमजोर साबित भयो । संवैधानिक राजतन्त्र भएका देशहरूमा राजाले निजी विचार राख्दैनन् तर राजा वीरेन्द्र निरपेक्ष शासकका रूपमा रहन सकेनन् । प्रजातन्त्र स्थापनापछिका उनका प्रधानमन्त्री गिरिजाप्रसाद कोइरालामा शासनप्रशासनको कुनै अनुभव थिएन । उनको पूरै जीवन प्रजातन्त्र पुनःस्थापनाको संघर्षमा बितेको थियो । राजनीतिको तहमा प्रधानमन्त्री कोइराला सधैंभरि राजासँग मेलमिलापको पक्षपाती रहेका हुन् । उनले प्रधानमन्त्री नियुक्त हुनेबित्तिकै राजासँग सदाशयको आग्रह गरेका थिए । संवैधानिक राजतन्त्र र बहुदलीय प्रजातन्त्रको प्रारम्भिक चरणमा प्रधानमन्त्री कोइरालासँग काम गर्दा राजा वीरेन्द्रले अलिकति पनि असजिलो महसुस गर्नुपरेन । प्रधानमन्त्री कोइरालाले देशको आर्थिक नीतिमा खासै परिवर्तन ल्याउन सकेनन् । पञ्चायतकालीन अर्थमन्त्री प्रकाशचन्द्र लोहनी र उनका उत्तराधिकारी भरतबहादुर प्रधानका पालामा विश्व बैंक, अन्तर्राष्ट्रिय मुद्रा कोष र एसियाली विकास बैंकद्वारा पुनःसंयोजित स्ट्रक्चरल एडजस्टमेन्ट प्रोग्राम लाई प्रधानमन्त्री कोइरालाका अर्थमन्त्री महेश आचार्यले पनि निरन्तरता दिए । पञ्चायतकालमा नाइलनको कमिज र हवाई चप्पल नै जनताको विकासको सूचक मानिन्थ्यो । प्रजातन्त्र पुनःस्थापनापछिको नेपाली कांग्रेसको सरकारले बिस्तारै प्रजातान्त्रिक समाजवादको बाटो छोड्यो । समाजवाद प्रदीप गिरि र उनको संगतमा रहेका अराजकतावादी हरूको भागमा पर्यो । पार्टीले नयाँ आर्थिक विकल्प दिन सकेन । राजनीतिक हिसाबले स्वयं गिरिजाप्रसाद कोइरालाका लागि राजासँगको मेलमिलाप अफाप साबित भयो । राजाका नीति र नखराहरूको प्रचुर ज्ञान भएका दरबारियाहरूले प्रधानमन्त्री कोइरालाको कमजोर पक्ष अहंकारको पारो चढाएर उनलाई उत्तेजित तुल्याउने काम गरे । भन्नुपर्दैन, प्रजातन्त्रको पुनःस्थापनासँगै पक्षविपक्ष दुवैतिरका नेताहरूका ठस्सा र नखरा पनि बढ्न थाले । आफ्ना पतिसँग विदेशमा बसेकी प्रधानमन्त्रीपुत्री सुजाता कोइराला आफ्ना पितालाई सघाउन नेपाल फर्किइन् । यहाँ आएपछि व्यापारिक वृत्तमा उनी सुजी को नामले प्रख्यात हुन थालिन् । उनका वरपर शक्तिको पूजाअर्चना गरेर सम्पत्ति कमाउने चाकरीदारहरूको भीड लाग्न थाल्यो । यी चाकरीदारहरूमा काठमाडौं सहरका रैथाने धनाढ्यहरू मात्रै थिएनन, नवधनाढ्य वर्गका प्रतिनिधि पात्रहरू पनि थिए । समय आफ्नै गतिमा हिँडिरहेको थियो । तर, सरकार चलाउने पार्टी कोलाहलमय बनेको थियो । प्रधानमन्त्री कोइरालालाई पार्टीले आफ्नो सरकारलाई सहयोग नगरेको आभास भएको थियो । उनलाई आफू लोकप्रिय भएको अभिमान पनि बढी नै थियो । सुरक्षा निकायका अधिकारीहरूबाट उनले पाउने रिपोर्ट त्यस्तै हुन्थ्यो । तर, परिस्थिति त्यस्तो थिएन । प्रधानमन्त्री कोइरालाले भन्दै आएका मालेमसाले र मण्डले उनका सरकारविरुद्ध सदनभित्र र बाहिर सक्रिय थिए । कठोर राजनीतिक दबाब थियो प्रधानमन्त्री कोइरालामाथि । यो दबाबलाई थेग्न नसकेपछि उनले २०५१ असार २७ गते संसद् विघटन र मध्यावधि चुनावको घोषणा गरे ।मध्यावधि चुनावको परिणामस्वरूप आएको नेकपा (एमाले) को सरकार विसंगत राजनीतिक व्यवहारमा फस्यो । समाजमा प्रशस्त सम्मान कमाएका नेता मनमोहन अधिकारी देशको पहिलो कम्युनिस्ट प्रधानमन्त्री त बन्नुभयो, तर नाम मात्रको । प्रधानमन्त्रीका नाममा एमाले पार्टीका तर्फबाट उपप्रधानमन्त्री माधव नेपालको राजकाज चल्न थाल्यो । यो सरकारले आफ्नो गाउँ आफैं बनाऔं नामको कार्यक्रम ल्यायो र वृद्धभत्ताको व्यवस्था गर्यो । तर, यो सरकारका पनि ठस्सा र नखरा कम भएनन् । देशको प्रतिष्ठित समाचारपत्रमा श्रीमती गायत्री नेपालको कालो चस्मामाथि टिप्पणीहरू लेखिए । यसपछि नेपाली राजनीतिमा सुरु भयो गठबन्धन काल । यसको प्रारम्भ गरेका थिए वर्तमान प्रधानमन्त्री शेरबहादुर देउवाले । पहिलेका पञ्चहरूको समूहसँग तालमेल गरेर प्रधानमन्त्री मनमोहन अधिकारीको सरकारलाई विस्थापित गरेपछि देउवा आगामी अठार महिनाका लागि प्रधानमन्त्री भए । यो कालमा संसदीय प्रजातन्त्रका भएभरका विकृति नेपालमै उजागर भए । देउवाको निर्गमपछि एक पटक फेरि प्रधानमन्त्री भए गिरिजाप्रसाद कोइराला । त्यसपछि चुनाव भयो । कोइरालाले सन्त नेता कृष्णप्रसाद भट्टराईको अनुहार देखाएर चुनावमा विजय हासिल गरे । तर, त्यसपछिको विग्रह रोक्न सकेनन् । यसपछि घटनाक्रम तीव्र गतिमा अगाडि बढ्यो । राजा वीरेन्द्रको वंशनाश आधुनिक नेपालको सबभन्दा ठूलो त्रासदी थियो । राजाका रूपमा ज्ञानेन्द्रको स्थापनाले वीरेन्द्र र उनको परिवारको हत्यापछि देशमा देखिएको शून्यलाई पुर्न सकेन । ज्ञानेन्द्र राजा भएका समयमा एकातिर माओवादी जनयुद्धले गति लिँदै थियो भने, अर्कातिर सामान्य नेपाली जनता युद्धको विभीषिकाबाट बाहिर निस्किन खोजिरहेका थिए । राजधानी सहरमा राजा र वैधानिक राजनीतिक दलहरू मुठभेडको स्थितिमा थिए । ज्ञानेन्द्र आफ्नो नेतृत्वमा रामराज्य ल्याउने परिकल्पनामा थिए । तर, उनको परिकल्पनाको त्यो आयाम साँघुरो थियो । अन्ततः नेपाली जनताले राजतन्त्रलाई बिदा गरे र संघीय लोकतान्त्रिक गणतन्त्रको स्थापना गरे । तैपनि, जनताको असन्तोष यथावत् छ । कतै पूरै नेपाली समाज अराजकताको सिकार हुने त होइन ? डर फैलिन थालेको छ । अहिले देशमा देखा परेका गम्भीरतम समस्याहरूलाई यस्तै हो भनेर हाँसेर उडाइदिने हो भने के होला ?आगामी चुनावको घोषणासँगै संघीय लोकतान्त्रिक गणतन्त्रका सामु चुनौती खडा गर्ने प्रयत्न हुँदै छ । संविधान अनुसार गठन भएका प्रदेशहरूको काम नभएको हल्ला चलाइएको छ । ती हल्ला चलाउने गुमस्ताहरूले यो कुरा बुझेका छैनन् कि केन्द्रीकृत आर्थिक नीतिका कारण अहिलेसम्म नेपालको विकास हुन नसकेको हो । देशका सबै जाति र जनजातिलाई देशभक्तिको भावनामा गाँस्न प्रदेशको आवश्यकता छ । नेपाली समाजमा लोकतान्त्रिक गणतन्त्रको स्थापनापछि व्यापक ढंगले प्रारम्भ भएको सामाजिक, आर्थिक र राजनीतिक प्रक्रियाविरुद्ध बढी केन्द्री देखिएको छ अहिलेको असन्तोष । यो अस्वाभाविक होइन । किनभने, सामाजिक, आर्थिक र राजनीतिक प्रक्रियाका महत्त्वपूर्ण पक्षमा अहिलेसम्म कुनै राजनीतिक दलको ध्यान गएको छैन । कतिसम्म भने, माओवादी पार्टीलाई सशस्त्र युद्धबाट खुला समाजमा ल्याउने नेपाली कांग्रेस र स्वयं माओवादी पार्टीले पनि संघीय गणतन्त्रबारे ठोस नीति अवलम्बन गर्न सकेको छैन ।प्रदेश सभाको चुनाव गराएर, सभामुख र मुख्यमन्त्री चुनेर, मन्त्रीहरू नियुक्त गरेर आआफ्ना दलीय स्वार्थ पूरा गरेका छन् दलहरूले । तर, आर्थिक र प्रशासनिक रूपले स्वच्छ, न्यायिक रूपले निष्पक्ष र सामाजिक हिसाबले भेदभावरहित वातावरणको सृजना गर्न दल र तिनका सरकारहरू असफल भएका छन् । सबैभन्दा दुःखलाग्दो कुरा, सत्ता सञ्चालकहरू देशको विकासमा भन्दा नाफाखोरीमा व्यस्त देखिन्छन् । अहिले हामी संघीय लोकतान्त्रिक गणतन्त्रको प्रारम्भिक चरणमा छौं । हामीले अपनाएको व्यवस्थाले सामाजिक र आर्थिक रूपान्तरणको स्वाभाविक बाटाको निर्माण गरिसकेको छैन । सयौं वर्षदेखि जमेर रहेको रैथाने शक्तिको परिवृत्तको पहिचान नेताहरूले गर्न नसकेका होइनन् । दुर्भाग्यवश, हाम्रा नेताहरू मानसिक तथा व्यक्तिगत स्वार्थका हिसाबले पनि त्यही रैथाने शक्तिकै नियन्त्रणमा छन् । आवासको सुविधादेखि घोडागाडीको प्रबन्धसम्म र छोराछोरीको पढाइदेखि बिहेदानसम्मका कार्यमा त्यही रैथाने शक्तिले सघाइरहेको हुन्छ । आर्थिक, सामाजिक, सांस्कृतिक रूपान्तरणको प्रक्रियालाई नेपालका राजनीतिक नेताहरू, बुद्धिजीवीहरू र नीतिनिर्माताहरूले अहिलेसम्म पनि बुझ्न चाहेका छैनन् । देशको सम्पूर्ण आर्थिक स्रोत आफ्नो कब्जामा राख्दै आएका रैथाने साहुमहाजनको चरित्र ब्याजखोर जिम्वालको जस्तो छ । उनीहरूका लागि कलकारखानाको स्थापनाबाट हुने आर्थिक विकासले खासै अर्थ राख्दैन । तर, नेपाली नीतिनिर्माताहरूले यो ऐतिहासिक प्रवृत्तिको अध्ययन गर्नै चाहेका छैनन् । उनीहरू व्यापक आर्थिक र सामाजिक परिवर्तनको विषयलाई केन्द्रविन्दुमा ल्याउनै चाहँदैनन् । संघीय राज्यमा संघको उपस्थिति अपरिहार्य हुन्छ । संघीय शासन पद्धति लागू हुनेबित्तिकै परिवर्तन भैहाल्ने पनि होइन । तर, जब व्यवस्था सुदृढ हुँदै जान्छ, अवस्थामा पनि सुधार आउँछ । हामी २४० वर्ष पुरानो राजतन्त्रले गर्न नसकेको देशको विकास दसपन्ध्र वर्षको संघीय गणतन्त्रले गर्न नसकेकामा ओठ लेप्य्राउँछौं भने त्यो हाम्रो मूर्खता मात्र होइन, अस्थिर मनस्थितिको संकेतसमेत हो । आजको स्थितिमा संघीय लोकतान्त्रिक गणतन्त्रलाई आत्मसात् गर्नुको अर्को विकल्प छैन । आर्थिक विकासमा देश पछाडि नै होला, राजनीतिक विकासका हिसाबले हामीले लामो यात्रा तय गरिसकेका छौं ।"
नागरिकता विधेयकमा राजनीति गरियो,"नेपालको भौगोलिक अवस्थितिÙ आर्थिक विकासको स्तरÙ दक्षिण र उत्तरका छिमेकीको आकार र जनसंख्याÙ दक्षिणको छिमेकीसँगको खुला सिमानाÙ पारिवारिक, आर्थिक, धार्मिक, सामाजिक सम्बन्धÙ कुनै दल दक्षिणनजिक हुने र कुनै दल उत्तरनजिक हुने मनस्थितिले गर्दा नागरिकता सम्बन्धी कानुन निर्माण वा संशोधनमा होसियार हुनुपर्छ । खास गरी आम नागरिक र नागरिक समाज ।देशमा संकट आयो भने तीन कुरा देखिन्छन्, जुन आजको भन्दा धेरै देशभक्ति रहेको भनिएको राजाको नेतृत्वको पञ्चायतमा पनि महसुस गरिएका हुन् । पञ्चायतको विरोध भयो भने देशको सार्वभौम सत्ता खतरामा छ भन्दै भित्ताभित्तामा लेख्ने र पोस्टर टाँस्ने गरिन्थ्यो । सुगारटान शैलीको त्यस्तो राष्ट्रियताको कुरो आज पनि छ । त्यति बेला आमचुनाव आयो वा जनताको समर्थन बटुल्नुपर्यो भने मण्डले र टाठाबाठालाई वन मासेर धनी हुन दिइन्थ्यो, जुन आज पनि छ । व्यक्तिविशेषलाई होइन, लटका लटलाई नागरिकता वितरण गरिन्थ्यो । २०४७ सालको प्रजातन्त्र पुनःस्थापनापछि पनि यस्ता कार्य निर्मूल हुन सकेका छैनन् ।नेपाल नागरिकता ऐन२०६३ संशोधन विधेयक गठबन्धन सरकारले संसद्मा पेस गर्न आँट गर्यो । यही संशोधन विधेयकलाई लिएर केपी ओली सरकारले अध्यादेश जारी गरेकै हो । संविधान नयाँ हुनाले र लागू भएको सात वर्ष पूरा हुन लागेकाले ऐन संशोधन आवश्यक छ । संविधानले नागरिकलाई दुई प्रकारको हक प्रदान गर्छ । एक, मौलिक हक जुन प्रकृतिको उपहार, सौगात, वरदान, दान हो । प्राकृतिक हक सरकारले वा संविधानले दिने होइन । सरकारले खोस्ला भनेर नागरिकलाई सचेत गर्न संविधानमा लेखिएका हुन् । संविधानमा लेखिनुको मतलब तिमी खोस्न पाउँदैनौ भनी सरकारलाई चेतावनी हो । मौलिक हक असंशोधनीय हुन्छ । बढाउन सकिन्छ, घटाउन सकिँदैन । अर्को, संवैधानिक हक हो । योग्यता पुगेको व्यक्तिले नेपालको नागरिकता पाउनु मौलिक होइन, संवैधानिक हक हो । संशोधन विधेयक यही संवैधानिक हक दिलाउनका लागि हो ।संविधानले नागरिकताका सम्बन्धमा नयाँ र थप व्यवस्था गरेको छ । धारा ११(५) मा बाबु पहिचान हुन नसकेको बच्चाको हकमा आमाको नामबाट नागरिकता पाउने व्यवस्था गर्यो । उपधारा (६) मा नेपाली पुरुषसँग विवाह गर्ने विदेशी महिलाले नेपाली नागरिकता पाउने व्यवस्था गर्यो । विदेशी पुरुषसँग विवाह गर्ने नेपाली महिलाबाट जन्मेका व्यक्तिले पनि अंगीकृत नागरिकता पाउने व्यवस्था गर्यो । गैरआवासीय नेपालीले पनि राजनीतिकबाहेक अन्य अधिकार उपयोग गर्न पाउने गरी नेपाली नागरिकता पाउने व्यवस्था गर्यो । नागरिकले हक त पाए तर ऐन संशोधन नहुनाले त्यसको उपभोग गर्न पाएनन् ।नागरिकता भनेको राज्यले व्यक्तिको पहिचान गराउने माध्यम हो । नागरिकता प्रमाणपत्रमार्फत राज्यले सार्वभौम अधिकार अन्तर्गत आफ्नो नागरिकलाई मेरो नागरिक हो भनेर परिचय पनि गराउँछ र अधिकार पनि प्रदान गर्छ । यसमा आर्थिक, राजनीतिक, धार्मिक र सामाजिक लगायत सम्पूर्ण अधिकार पर्छन् । सरकारको यस्तो कार्य संविधानको धारा ७५(२) को शासन व्यवस्था सञ्चालन अन्तर्गत पर्छ । धारा ७५(२) को कर्तव्य पालना गर्न वर्तमान सरकारले नेपाल नागरिकता ऐन२०६३ को संशोधन विधेयक धारा ११० का आधारमा प्रतिनिधिसभासमक्ष पेस गरेर आफ्नो संवैधानिक कर्तव्य पालना गरेको हो । यही काम नगरेर पूर्ववर्ती ओली सरकारले धारा ११० छली धारा ११४ अनुसार अध्यादेश जारी गरेको थियो । राष्ट्रपतिबाट अध्यादेश हातहातै जारी भयो । राष्ट्रपतिबाट किन अध्यादेश ? यो त प्रजातन्त्र हो, संसद् अधिवेशन हुँदा विधेयक पेस किन गरिएन ? संसद्मा विधेयक नै पेस गरे भएन ? किन चाहियो अध्यादेश ? सम्म पनि भनिएन । हुन सक्छ, सरकार कसको भन्ने मात्र हेरियो । तर त्यति बेला अध्यादेश जारी गर्ने राष्ट्रपतिबाट नै अहिले अर्को दलको सरकार भएर होला त्यो विधेयक फिर्ता गरियो ।राष्ट्रपतिमा विधेयक फिर्ता गर्ने अधिकार छ । धारा ११३(३) मा विधेयक पुनर्विचार हुन आवश्यक देखेमा सन्देशसहित फिर्ता पठाउन पाइन्छ । भारतको राष्ट्रपतिमा त्यहाँको संविधानको धारा १११ मा हाम्रो धारा ११३ मा जस्तै फिर्ता गर्ने व्यवस्था छ । संसद्का दुवै सदनले बहुमतबाट पारित गरेर प्रमाणीकरणका लागि पठाएको विधेयक फिर्ता गर्नुका केही मान्यता छन् । संसदीय व्यवस्थाको राष्ट्रप्रमुख कलर ब्लाइन्ड हुन्छ, हुनुपर्छ भन्ने मान्यता छ । अर्थात्, राष्ट्रप्रमुखले जुन दलको सरकार भए पनि मतलबै गर्न हुँदैन । राष्ट्रप्रमुख तटस्थ, निष्पक्ष, कलर ब्लाइन्ड र स्वतन्त्र हुनुपर्छ । राष्ट्रप्रमुखले कुनै एक जमानाको मेरो दलको सरकार भनी सोच्नै हुँदैन । बेलायतकी महारानीले मात्र होइन, भारतकै सबै राष्ट्रपतिले कडा तटस्थता र निष्पक्षता अपनाएका हुन्छन् । प्रणव मुखर्जीकै उदाहरण हेरम् । उनी कांग्रेस (आई) का पुराना नेता थिए । तर राष्ट्रपति भएपछि उनले कुनै पनि कार्यव्यवहारमा कांग्रेस (आई) को डा मनमोहन सिंहको सरकार भाजपाको नरेन्द्र मोदीको सरकारबीच कहिल्यै भेदभाव गरेनन् । कलर ब्लाइन्ड भएर व्यवहार गरे । सदा तटस्थ र निष्पक्षताको व्यवहार गरे । हाम्रो संविधानले पनि कलर ब्लाइन्ड राष्ट्रपतिकै परिकल्पना र व्यवस्था गरेको हो । राजा वीरेन्द्र र डा रामवरण यादवले राष्ट्रप्रमुखको इज्जत राम्रोसँग बचाए तर वर्तमान राष्ट्रपति विद्यादेवी भण्डारीचाहिँ कलर ब्लाइन्डनेस को रोगबाट मुक्त हुन सकेको पाइएन । राष्ट्रपति भण्डारीबाट नेकपा एमालेको सरकारलाई हर कुरामा, संविधानै उल्लंघन गरेर भए पनि, साथ मिल्यो । नेपालको संविधानको धारा ११३(३) बमोजिम संसद्का दुवै सदनले पारित गरेको विधेयक राष्ट्रप्रमुखको प्रमाणीकरणका लागि पठाउनुको मतलब राष्ट्रप्रमुख भएको व्यक्ति अनुभवी, परिपक्व, निष्पक्ष, तटस्थ र स्वतन्त्र हुन्छ भनेर हो । त्यस्तो व्यक्तिबाट विधेयकमा कुनै त्रुटि रहेछ भने औंल्याएर सुझावसहित सन्देशमार्फत फिर्ता गरिन्छ भनेर हो । उसबाट विधेयकलाई निष्क्रिय बनाइन्छ भनेर कल्पनासम्म गरिँदैन । धारा ११३(३) यही पुनीत उद्देश्यले व्यवस्था भएको हो, राम्रो र आवश्यक व्यवस्था हो । तर राष्ट्रपतिबाट धारा ११३(३) को उद्देश्य, मक्सद, मनसाय र व्यवस्था नै बुझ्न सकिएन वा सदुपयोग गर्न जानिएन । धारा ११३(३) बमोजिम सन्देशको सट्टा ध्यानाकर्षण गरेर पठाइयो, सन्देशका नाममा ध्यानाकर्षण गरेर पन्ध्र बुँदा । ती बुँदा सन्देश होइनन् । राणा शासनको अन्त्यतिर नेपाल नागरिकता ऐनको मस्यौदा हुन लागेको छ, मस्यौदाकारलाई ध्यानाकर्षणमार्फत पन्ध्र बुँदाका कुराहरूसमेत समावेश गरेर ऐनको मस्यौदा गर्न अह्राएको जस्तो लाग्छ । पन्ध्रबुँदेले नागरिकता ऐनको संशोधन सम्भव छैन । पन्ध्रबुँदेका कुराहरू संशोधनको परिप्रेक्ष्यमा रचनात्मक होइन, ध्वंसात्मक र बाधक देखिन्छन् । के हेरेर पन्ध्रबुँदे तयार गरिएको होला ? पन्ध्रबुँदे समावेश गर्ने हो भने विज्ञ समूहको समिति नै गठन गरेर त्यसको सार पत्ता लगाउन सकेमा नयाँ ऐन नै बनाउनुपर्ने हुन्छ । धारा ११३ यस्तो व्यवस्थाका लागि होइन । धारा ११३(३) सीमित दायराको राष्ट्रपतिको अधिकार हो । तर राष्ट्रपतिको बुझाइ नै संविधानबाहिरको देखियो, अनौठो । एउटा दलको सरकारको यही विषयको अध्यादेश हातहातै जारी हुन सक्यो तर अर्को दलको सरकारको संसद्को बहुमतले पारित गरेको विधेयकलाई विषयवस्तुभन्दा फरक कुरा उल्लेख गरेर फिर्ता गरियो । फिर्ता गर्ने अधिकार भए पनि अध्यादेश जारी र विधेयक पेस भएको बीचको अवधिमा के त्यस्तो असामान्य र असाधारण परिस्थिति उत्पन्न भयो, जसले गर्दा विधेयक नै फिर्ता गर्नुपर्यो, राष्ट्रपतिभवनले यसबारे जनतालाई जानकारी दिनुपर्छ । जनताका राष्ट्रपतिको प्रत्येक काम पारदर्शी हुनुपर्छ भनेको यही हो । पन्ध्रबुँदेले यसको जवाफ दिँदैन । राष्ट्रपति भवनले जनतालाई सूचित नगर्ने हो भने राष्ट्रपतिमा आफ्नो मातृ दलको सरकारलाई एक प्रकारको र अर्को दलको सरकारलाई अर्को खालको व्यवहार गर्ने सिन्ड्रोम ले छोएको रहेछ भन्ने अनुमान जनताले गर्नेछन् । राष्ट्रपतिका प्रमुख सल्लाहकार भनेका प्रधानमन्त्री र महान्यायाधिवक्ता हुन्छन् । त्यतिले पुगेन भने देशका प्रबुद्ध संवैधानिक वकिलहरू हुन्छन् । तर राष्ट्रपतिबाट राय लिनुपर्ने व्यक्तिहरूसँग सल्लाह नै लिइएन । विधेयक फिर्ता गर्नुपर्छ भनेर सल्लाह दिनेहरूको राष्ट्रपतिभवनमा लर्को लागेको थियो । उनीहरूको सल्लाहमा पन्ध्रबुँदे ध्यानाकर्षण तयार भएको हो कि जस्तो देखिन्छ । राष्ट्रप्रमुख आफ्नो संसदीय र संवैधानिक सीमामा बस्ने हो भने त्यसरी सल्लाह लिनु हुँदैनथ्यो, त्यो त राजनीति गरेको मानिन्छ । हुन सक्छ, यस्तै सल्लाहबाट प्रभावित भएर राष्ट्रपतिबाट धारा ११३(३) को उद्देश्यविपरीतको ध्यानाकर्षण गरेर विधेयक फिर्ता गर्ने काम भयो । संसद्का दुवै सदनले परित गरेर राष्ट्रप्रमुखसमक्ष पठाएको विधेयकमा राष्ट्रप्रमुखको अधिकारका सम्बन्धमा राजनीतिक व्यवस्था अनुसारको व्यवस्था हुन्छ । अमेरिकामा राष्ट्रपतिले त्यस्तो विधेयक प्रमाणीकरण गर्दा सही गरेर फिर्ता पठाउँछ । प्रमाणीकरण नगर्ने हो भने दस दिनभित्र कारण खोलेर सन्देश पठाउँछ । पुनर्विचारका लागि फिर्ता पठाएपछि दुवै सदनले दुईतिहाइ मतले पुनः पारित गरेमा राष्ट्रपतिले हस्ताक्षर नगरे पनि कानुन बन्छ । तर, दुवै सदनबाट दुईतिहाइ बहुमतले पारित हुन सकेन भने राष्ट्रपतिको अडान कायम हुन्छ, कानुन बन्दैन । फिर्ता पठाउँदा राष्ट्रपतिले संशोधन किन आवश्यक पर्यो, पुनर्विचार गर्नुहोस् भन्न सक्छ तर संसद्ले सन्देशलाई वास्ता नगरी पुनः पास गरेपछि पनि सही नगरे राष्ट्रपतिलाई महाभियोग लाग्छ ।हाम्रो संविधानको धारा ११३(३) जस्तै व्यवस्था भारतको संविधानको धारा १११ मा छ । भारतको संविधानमा राष्ट्रपतिलाई अमेरिकाको पकेट भिटो जस्तै विधेयक रोकेर राख्ने अधिकार छ । हामीकहाँ त्यो छैन । तर भारतको केस ल अनुसार सन् १९७६ मा संविधानको धारा ७४(१) व्याख्या हुँदा धारा १११ मा पनि राष्ट्रपतिले विधेयक फिर्ता पठाउने हो भने प्रधानमन्त्रीको सल्लाह र सहमति लिनुपर्छ भनिएको छ । हामीकहाँ धारा ८१ अनुसार प्रधानमन्त्री र महान्यायाधिवक्तासँग सरसल्लाह नगरी विधेयक फिर्ता पठाउँदा संकट र विवाद उत्पन्न भएको देखियो । यसले गर्दा राष्ट्रपतिबाट धारा ६१(३) को भूमिका निर्वाह हुन सकेन ।राष्ट्रपतिबाट विधेयक फिर्ता र ध्यानाकर्षणले, बाबु पत्ता नलागेकाले आमाको नामको नागरिकता कुरेर बसेका हजारौं जना मारमा परे । जसले नागरिकताको अभावमा पढ्न पाएका छैनन्, बैंकमा खाता खोल्न पाएका छैनन्, कोरोनाको खोप लगाउन पाएका छैनन्, सवारीचालक अनुमति प्रमाणपत्र लिन पाएका छैनन्, क्याम्पस भर्ना हुन पाएका छैनन्, कुनै पनि पेसा गर्न पाएका छैनन्, राज्यले दिने कुनै सुविधा लिन पाएका छैनन्, ती सबैसबै मारमा परे । त्यसैले सरकारले आँट गरेर विधेयक प्रमाणीकरणका लागि पुनः पठाउनुपर्छ ।राष्ट्रपति भण्डारीको दोस्रो कार्यकाल अन्तिम अवस्थामा छ, तैपनि पन्ध्रबुँदे ध्यानाकर्षणमा उठाइएका कुराहरू भर्खर राष्ट्रपति भएकाले थाहा नपाएको जस्तो गरिएको छ । विषय पहिलो र नौलो होइन, ओली सरकारको पालाको अध्यादेश यही विषयको भएकाले त्यति बेलै सुसूचित हुनुपर्ने हो । त्यति बेला अध्यादेश जारी गर्दा यी कुरा नउठाउने, अहिले संसद्का दुवै सदनले बहुमतले पारित गरेर पठाउँदाचाहिँ उठाउन मिल्छ ?नागरिकता ऐन सम्बन्धमा अंग्रेजी भनाइ होम इज ह्वेयर द हार्ट लिभ्स महत्त्वपूर्ण हुन्छ । राष्ट्रपतिबाट यो ऐनले देशहित गर्दैन, यसलाई खारेज गरेर नयाँ ल्याउनुपर्छ भन्न खोजिएको हो र पन्ध्रबुँदे ध्यानाकर्षण गरिएको हो भने त्यो मान्न सकिँदैन । नागरिकता ऐन२०६३ ले राष्ट्रहित हेर्छ, विदेशीलाई नागरिकता बाँड्दैन, संशोधनबाट कमीकमजोरी सुधारेर नेपालीलाई सरल तरिकाले नागरिकता दिलाउन सकिन्छ ।नागरिकता सम्बन्धी अन्तर्राष्ट्रिय कानुन अनुसार दुई आधारमा नागरिकता कानुन बन्छ । एउटा, जन्मका आधारमा अर्थात् युस सोलीÙ अर्को, रगत वा वंशका आधारमा अर्थात् युस स्याङ्गुइनिस । खुला सिमाना भएकाले युस सोली का आधारमा नागरिकता नेपालले धान्न सक्दैन भनेर युस स्याङ्गुइनिस का आधारमा ऐनमा व्यवस्था भएको हो । जन्मका आधारमा नागरिकता अमेरिकामा पाइन्छ । वंशका आधारमा पाइने भएको भए बाराक ओबामा अमेरिकाको राष्ट्रपति हुने थिएनन् । हामीले वंशको आधार मान्यौं । संविधानको भाग २ का नागरिकता प्राप्त गर्ने प्रावधानहरू र धारा २८९ मिलाएर व्याख्या गर्ने हो भने, वंशजको आधारको नागरिकलाई क वर्गको र अंगीकृत नागरिकलाई ख वर्गको माने हुन्छ । तर अनौठो के भने, गृहमन्त्री, अर्थमन्त्री वा रक्षामन्त्रीचाहिँ अंगीकृत नागरिक पनि हुन सक्नेÙ गृहमन्त्रीको सिफारिसमा नियुक्त हुने र उसको आदेश पालना गर्नुपर्ने प्रहरी महानिरीक्षकचाहिँ वंशजका आधारको नागरिक हुनुपर्ने ? यो कस्तो व्यवस्था हो ?वंशजको आधारको नागरिकतालाई जोड दिने हाम्रो संविधानका फाउन्डिङ फादर हरू अमेरिकाको व्यवस्था देखेर सजग भएको हुनुपर्छ । जन्मेको आधारको नागरिकताले गर्दा, छिमेकी मेक्सिको लगायतका राष्ट्रका महिलाहरू स्वदेशमा गर्भवती हुने तर बच्चा जन्माउन अमेरिका छिर्ने गर्छन् । अमेरिकामा यसले गर्दा बर्थर टुरिज्म भन्ने नै विकास भयो । राष्ट्रपति ट्रम्पले यो वास्तविकतालाई आत्मसात् गरे र उनी यसमा केही कडाइ गर्ने विचारमा थिए । नेपालले एउटा छिमेकीपट्टि सिमाना खुला भएकाले बर्थर टुरिज्म धान्न सक्दैन भनेर वंशजका आधारमा नागरिकताको व्यवस्था गरियो । बाबु पत्ता नलागेको र आमा पत्ता लागेको बच्चाले वंशजको नागरिकता पाउँछ । तर पछि बाबु विदेशी भनी पत्ता लागेमा, उसलाई अंगीकृत नागरिकता दिने व्यवस्था छ । नेपालजस्तो गरिब देश नागरिकता सम्बन्धमा उदार बन्न सक्दैन । राष्ट्रपतिको ध्यानाकर्षणको मनसाय के हो, पन्ध्रबुँदेबाट बुझिँदैन । यदि नागरिकता सम्बन्धमा वर्तमान कानुनले हित हेर्दैन भन्न खोजिएको हो भने संशोधनपछि नागरिकता ऐन क्रमशः पूर्णतातर्फ जान सक्छ । नागरिकता सम्बन्धमा भाग२ कै कुरा गर्ने हो भने, वंशजको आधारको नागरिकताका व्यवस्थाहरू संविधानमा नपरी नागरिकता ऐनमा परेका भए नेपाल सन्धि ऐन२०४७ को दफा ९ अनुसार नागरिकता ऐनको व्यवस्था खारेज हुने थियो । नेपाल नागरिक तथा राजनीतिक अधिकार सम्बन्धी महासन्धिसहित दुई दर्जनभन्दा बढी महासन्धिको पक्षराष्ट्र हो । ती महासन्धिले महिलापुरुषबीच भेदभाव निषेध गर्छन् । हाम्रो संविधानले नागरिकता सम्बन्धमा आमालाई मान्यता दिँदैन । यतिसम्म कि बाबु पत्ता नलागेर आमाको नामबाट पाएको वंशजको आधारको नागरिकता पनि बाबु विदेशी भनी पत्ता लागेपछि बदर भई अंगीकृतमा परिणत हुन्छ । लिंगका आधारमा गरिएको भेदभाव हो यो । यस्ता कुराहरू संविधानमा पनि परेका छन् । नेपाल सन्धि ऐन२०४७ को दफा ९ ले नेपाल पक्ष भएको महासन्धिसँग कुनै नेपाल कानुन बाझेमा महासन्धिको व्यवस्था लागू हुने त भन्यो तर नागरिकता सम्बन्धी ती भेदभावपूर्ण व्यवस्था ऐनमा नभई संविधानमा परेकाले र संविधान न्यायिक पुनरवलोकन नहुने हुनाले सुरक्षित छन् । संविधान मूल कानुन हुनाले सर्वोच्च हुन्छ, विवाद गरिँदैन ।गणतन्त्रसहितको संघीयताको संविधान लागू भएको सात वर्ष पूरा हुन लाग्यो । राष्ट्रपति संस्था बारम्बार विवादमा आउने गरेको छ । संवैधानिक परम्परा नै बस्न सकेन । राष्ट्रपतिको पद र संस्था विवादमा आउनु हुँदैन । भारतमा त राष्ट्रपति यसरी विवादमा आउँदैनन्Ù त्यहाँ राष्ट्रपतिले आफ्नै अनुभव, महान्यायाधिवक्ता र वरिष्ठ संविधानविद् वकिलहरूको सल्लाह लिन्छन् । नडाकिएका व्यक्तिहरूको सल्लाहका लागि राष्ट्रपति भवन खुला हुँदैन । अन्त्यमा, हालको नागरिकता संशोधनमा नेपालीसँग विवाह गर्ने विदेशी महिलाले चाहेमा तुरुन्त नेपाली नागरिकता पाउने व्यवस्था गरियो । कानुनतः यो आपत्तिजनक छैन । संविधानको धारा ११(६) मा कानुन बमोजिम अंगीकृत नागरिकता लिन सक्नेछ भन्ने छ, संविधानले न्यूनतम वर्षको सर्त तोकेको छैन । संविधानले नै वर्ष नतोकेकाले ऐनले पनि नतोक्नु संविधान वा कानुन विपरीत हुँदैन । यसलाई गल्ती मान्ने हो भने गल्ती प्रस्तावित संशोधनको होइन, संविधानसभाको हो । संविधान जारी गर्दा हतार गरे, लिपुलेक र लिम्पियाधुरा राखेनन्, त्यो ठूलो गल्ती थियो । वर्षौंपछि भारतले नेपालको भूभागबाट बाटो लगेपछि मात्र सरकारलाई गल्ती महसुस भयो । घरको बाघ, वनको स्याल शैलीमा संविधान संशोधन गरेर चुच्चे नक्सा पास गरियो । त्यो कार्य भारतसँगको जित थिएन, ६०१ जनाको महागल्ती सच्याइएको थियो तर लडाइँ जितेको जस्तो गरी आफैंले आफैंलाई तारिफ गरी ताली पड्काए । ठीक त्यस्तै उपधारा (६) मा नेपालमा बसेको अवधि नतोक्नु अर्को गल्ती हो । राष्ट्रपतिको यसमा पनि ध्यान जानुपर्ने हो । संविधानसभाको गल्ती भए पनि राष्ट्रपतिबाट विधेयकमा ध्यानाकर्षण गर्नुको सट्टा नेपाली पुरुषसँग विवाह गर्ने महिलाले केही अवधि (तीन वा पाँच वर्ष) नेपालमा बसेपछि मात्र नागरिकता दिने सर्त राख्ने सुझाव दिएर फिर्ता गरिएको भए धारा ११३(३) को उद्देश्य र मनसायको सदुपयोग हुने थियो । तर सन्देशका नाममा राष्ट्रपतिबाट सरकार र सांसदहरूलाई पाठ पढाउने शैलीको ध्यानाकर्षणले आफू पनि विवादित बन्ने काम भयो र नागरिकताविहीन भएर बसेका हजारौं योग्य नागरिकहरूको संवैधानिक हक पनि खोसियो ।केसी पूर्वन्यायाधीश हुन् ।"
बेलायती फुटबल र नेपाली महिलाका सवाल,"केही हप्ताअगाडि बेलायतमा प्रधानमन्त्री को बन्ला भन्ने समाचारसँगै उत्तिकै चर्चामा थियो महिला युरो फुटबल, २०२२ । हुन त पहिला पनि महिला फुटबल खेलहरू बेलायतमा भइरहन्थे । यस पटक भने यस खेलले पूरै बेलायतमा एउटा नयाँ उमंगको लहर ल्यायो । सायद यो उत्साहले महिलालाई प्राथमिकता दिनुपर्छ भन्ने वर्तमान शताब्दीको विश्वव्यापी प्रवृत्तिको प्रतिनिधित्व गर्छ कि !बेलायतका एक सांसदले एकचोटि सुनाएका थिए, यहाँ त राजनीति गर्न फुटबलमा रुचि राख्नैपर्छ । म त आफ्नो निर्वाचन क्षेत्र गएँ भने सबैभन्दा पहिला फुटबल हेर्न जान्छु, किनभने त्यहीँ सबैभन्दा बढी जनता झुम्मिएका हुन्छन् । मैले बेलायतमा पढ्दा बेलायतीहरू फुटबलप्रति हुरुक्कै भएको देखेकी थिएँ । ७८ हजार रुपैयाँभन्दा कमको टिकट हुँदैनथ्यो, तर पनि ८०९० हजार अट्ने रंगशालामा खचाखच भीड हुन्थ्यो । अत्यन्तै चिसो र पानी परेको बेला पनि बूढाबूढी र बच्चाहरूले समेत जाडोको वास्तै नगरी फुटबल हेरेको देखेर म छक्क पर्थें । तर यस्तो उत्साह पुरुष फुटबलमा मात्र देखिन्थ्यो । बेलायतमा महिला प्रिमियर लिगको सुरुआत ९० को दशकदेखि भएको हो, जसबारे म त्यहाँ पढेका बेलासम्म चर्चा हुँदैनथ्यो । त्यति बेला एक जनाले मलाई भनेका थिए, महिलाहरू पुरुषजसरी कुशलतापूर्वक खेल्न सक्दैनन् । महिलाहरूको स्टामिना पनि कम हुन्छ । त्यसैले महिला फुटबल लोकप्रिय हुन गाह्रो छ । आज उक्त कुरा गलत प्रमाणित भएको छ । यसपालि झन्डै ९० हजार अट्ने वेम्बली रंगशालामा आयोजित फाइनल खेलका सबै टिकट झटपट बिक्री भएका थिए । राजपरिवार, राजनीतिक नेताहरू, सञ्चारमाध्यमहरूले महिला फुटबललाई निकै महत्त्व दिएका थिए । एक तथ्यांक अनुसार झन्डै १ करोड ७० लाख बेलायतीले टीभीमा फाइनल खेल हेरेका थिए, यो कार्यक्रम बेलायतमा यस वर्षकै सबैभन्दा धेरै हेरिएको टीभी कार्यक्रम बन्न पुगेको थियो । बेलायतमा महिला फुटबल क्लब सन् १८९५ मा स्थापित भएको रहेछ, महिलाहरूले मताधिकार पाउनुभन्दा केही दशकपहिला । सुरुसुरुमा हिल भएकै जुत्ता लगाएर उनीहरूले फुटबल खेल्ने गरेका रहेछन्, पछि मात्र सजिलो हुने जुत्ता लगाउन थाले । महिला फुटबल खेलाडीहरू महिला मताधिकारको आन्दोलनमा पनि सक्रिय भए । अचानक, फुटबल सङ्घले भने फुटबल खेल महिलाका लागि अनुपयुक्त भनेर सन् १९२१ मा प्रतिबन्ध लगाइदिएछ, जुन सन् १९७१ मा हटेपछि मात्र महिलाले व्यावसायिक रूपमा फुटबल खेल्न पाए । प्रतिबन्ध हटेको ५० वर्षपछि आज बेलायती महिला फुटबल टिम युरोपकै च्याम्पियन बन्न सफल भयो, महिलाले गर्न सक्दैनन् भन्ने संकथन भत्काउँदै । प्रगतिहरू पर्याप्त छन् ?केही वर्षयता नेपालमा महिलाका सवालमा थुप्रै सकारात्मक प्रगति भएका छन् । तर के यी प्रगति २१ औं शताब्दीमा महिला सवालमा अरू देशहरूसँग प्रतिस्पर्धा गर्न पर्याप्त छन् ? के हाम्रो राष्ट्रिय परिकल्पनामा महिलाको सवालले २१ औं शताब्दीको माग अनुसार उचित महत्त्व पाएको छ ? के हाम्रा सोच र संरचनाहरू विश्वको बदलिँदो प्रवृत्तिअनुसार महिलामैत्री छन् ? यी प्रश्नहरूको उत्तर खोज्दै गर्दा म आफ्नै केही अनुभव प्रस्तुत गर्न चाहन्छु । म नेपालमा यस्तो नयाँ पुस्ताको महिला हुँ, जसले २१ औं शताब्दीको परिवर्तित महिलामैत्री विश्वपरिवेशका केही प्रत्यक्ष फाइदाहरू पाएँ । हाम्रो पुस्तालाई, कम्तीमा पनि सहरमा जन्मेकाहरूलाई, न्यूनतम शिक्षाका लागि पुरानो पुस्ताका महिलाले जस्तो संघर्ष गर्नुपरेन । आधुनिक शिक्षाको सुरक्षित वातावरणमा हामीले तुलनात्मक रूपमा महिलापुरुषको खासै ठूलो भेदभाव भोग्नुपरेन । म र मेरोवरिपरिका दौंतरी महिला साथीहरूलाई आफ्नो इच्छा अनुसार पेसागत लक्ष्य राख्न छुट पनि धेरै हदसम्म थियो । हामी पुरुष साथीहरूसँग सजिलै प्रतिस्पर्धा गर्न सक्थ्यौं र गर्थ्यौं पनि । कक्षाको उत्कृष्ट विद्यार्थीको सूचीमा, मेरो ब्याचमा प्रायः हामी महिलाहरू नै हुन्थ्यौं । तर हाम्रो वास्तविकता र समाजको वास्तविकतामा भने गहिरो अन्तर थियो र त्यसैको चेपुवामा मेरो पुस्ताका थुप्रै महिलाहरूले पेलिनुपरेको छ ।शिक्षण संस्थाहरूको धेरै हदसम्म भेदभावरहित वातावरणबाट निस्केर समाजमा प्रवेश गर्दा त दुनियाँ अर्कै पाइयो । पढाइ सकिन पाउँदानपाउँदै, आफ्नो पेसाका बारेमा महत्त्वपूर्ण निर्णय गर्नुपर्ने बेला २२२३ वर्षमै महिलालाई परिवारबाट विवाह गर्न दबाब दिइन्छ । २८२९ वर्षसम्म विवाह गरेन भने त सामाजिक अपराधै गरेजस्तो हुन्छ । परिवारको दबाबमा परेर विवाह गरिहाल्यो भने अर्को जन्जाल । विवाहपछि श्रीमती वा बुहारीको शिक्षापेसाले प्राथमिकता पाउने परिवेश त अहिले पनि निकै कम परिवारमा छ । हाम्रो सामाजिक संरचनामा श्रीमान्को आधिपत्यले यति गहिरो गरी जरा गाडेको छ, यसलाई उखेल्न चाहने पुरुषहरूलाई पनि यो काम गर्न हम्मे पर्छ । त्यसैले विवाहपछि बिस्तारै महिला साथी र पुरुष साथीहरूको पेसागत सफलतामा प्रस्ट फरक हुन थाल्छ । महिलाहरू घरव्यवहार र बच्चा हुर्काउनुपर्ने दोहोरोतेहरो भूमिकाले गर्दा पहिले आफूले जितेका पुरुषहरूभन्दा पछाडि पर्न थाल्छन् । हाम्रो पुस्ताको महिलाका लागि एउटा बाटो छान्नुपर्ने बाध्यता भयो कि घरव्यवहारलाई प्राथमिकता दिएर आफ्नो वैवाहिक जीवन सम्हाल्ने कि पेसागत आकाङ्क्षाको पछाडि दौडिने जसले गर्दा वैवाहिक जीवन बिग्रन पनि सक्छ । म जति पनि मेरा महिला साथीहरूको विवाह हुन नसकेका वा सम्बन्धविच्छेद भएका उदाहरणहरू हेर्छु, तिनमा प्रायः आफ्नो पेसालाई प्राथमिकता दिने, समानतामा विश्वास गरेर श्रीमान्सँग सजिलै दब्न नचाहने प्रकृृतिका सशक्त व्यक्तित्व र स्वभावका महिलाहरू छन् । खासमा यी सबै नेतृत्वका गुणहरू हुन् । तर, पुरातन सामाजिक मान्यता भएको परिवेशमा भने यिनै गुणहरू सफल वैवाहिक जीवनसँग ठक्कर खाएका देखिन्छन् । एकातिर आफ्नो पेसामा उत्कृष्ट भएर विश्वमा प्रतिस्पर्धा गर्ने क्षमता भएका महिलाहरूले पनि हाम्रो असमान सामाजिक व्यवस्थाले गर्दा आफूमा रहेको सम्भावना खेर फाल्नुपरेको छ भने अर्कोतिर पेसागत रूपमा अब्बल भएका महिलाहरूले थुप्रै व्यक्तिगत मूल्य चुकाउनुपरेको छ । अझ, हाम्रो पुस्ताले के भोग्यो भन्दा पनि हाम्रा छोरीनातिनीले के भोग्छन् भन्ने प्रश्न महत्त्वपूर्ण हो । बेलायतमा महिलाहरूले आफ्नो सम्पूर्ण पेसागत सम्भावना प्रयोग गरेर निर्धक्क फुटबल खेलेको, अनि खुसी हुँदै उफ्रेको हेर्दा आफ्ना छोरीहरूलाई भन्न मन लाग्छ, तिमीहरू आफ्ना लागि जे सपना देख्न चाहन्छौ, देख । कोही तिम्रो सपना पूरा गर्न सहयात्री हुन्छ भने ठीकै छ, नत्र किन कुनै बन्धनमा बस्ने ? त्यसो त, मैले छोरीहरूलाई के सिकाउँछु भन्दा पनि हाम्रा छोरीहरू भोलि के चाहन्छन् भन्ने विषय झनै महत्त्वपूर्ण छ । तर, के अहिले नेपालसित छोरीहरूले चाहने भविष्य दिने आधार छ त ? पुरुष बाहुल्यले बनाएको नेपालको नयाँ संविधानले महिलाविरुद्धको भेदभावको अन्त्यको परिकल्पना त गरेको छ तर त्यसलाई व्यवहारमा लागू गर्ने ठोस संरचना दिन सकेको छैन । नेपालमा नागरिकताजस्तो आधारभूत सवालमा महिलापुरुषबीच भेदभाव छ । महिलाविरुद्ध हुने हिंसा (जस्तै ः भ्रूणहत्या, दाइजो, बलात्कार, बेचबिखन) जस्ता विषयमा विभिन्न राजनीतिक परिवर्तनले खासै सुधार ल्याउन सकेको छैन । सानोतिनो हातपात र कतिपय यौन दुर्व्यवहारलाई त नेपाली समाजमा सामान्य रूपमै लिइन्छ । छोरा नै चाहिन्छ भन्ने सोच सहर र शिक्षित परिवारमा पनि घीनलाग्दो रूपमा व्याप्त छ । कामको बोझ तथा प्रकृति सहर र गाउँमा फरक भए पनि पुरुषभन्दा महिला नै बढी दलिनुपर्छ । सहरमै पनि जागिरे महिलालाई सुत्केरी बिदा प्रायः दुई महिनाजति मात्र दिने चलन छ, जसले गर्दा थुप्रै महिलाहरू पेसै छाड्न बाध्य छन् । राजनीतिमा विगतभन्दा केही बढाइएको महिलाको उपस्थितिले आम महिलाको जीवनमा उल्लेख्य सुधार ल्याउन सकेको छैन । त्यसैले अहिलेका प्रगतिहरू अपर्याप्त छन् । यिनै कारणले होला, नेपाल संविधानसभाका बेला महिलाको राजनीतिक सहभागिताका आधारमा विश्वसूचीमा माथि चौधौं स्थानसम्म पुगेको थियो, तर विश्वको लैंगिक समानताको सूचीमा (जसमा आर्थिक र सामाजिक विकास पनि समेटिन्छ) भने निकै तल ९६ औं स्थानमा छ । नेपालजस्तै द्वन्द्वबाट आएका र उस्तै आर्थिक अवस्था भएका नामिबिया र रुवान्डा भने छैटौं र सातौं स्थानमा छन् । उम्मेदवारी मात्र मुद्दा होइन नेपालको एउटा सकारात्मक पक्ष भनेको चुनाव आवधिक हुन थालेको छ । यसले महिलालाई कम्तीमा पनि आफ्नो मतद्वारा सरकारमा आफ्नो आवाज पुर्याउने नियमित अवसर दिएको छ । यद्यपि, अबको चुनावमा महिला उम्मेदवारप्रति सकारात्मक दृष्टिकोण राखेर मात्रै हुँदैन, राजनीतिक दलहरूलाई आम महिलाका विषयमा प्रस्ट नीति प्रस्तुत गर्न दबाब दिनुपर्छ । महिलाप्रतिको समग्र दृष्टिकोण के हो ? २१ औं शताब्दीमा आइपुग्दासमेत कायम रहेको दाइजो प्रथा कहिले अन्त्य गर्ने ? महिला भ्रूणहत्याको समस्या कसरी समाधान गर्ने ? महिला बेचबिखन हुने देश भनेर नेपालले पाएको बदनामीको दाग समाप्त गर्न कस्ता पहल गर्ने ? बच्चा पाउँदैमा जागिर छोड्नुपर्ने हो कि भनेर तर्सिनुपर्ने वातावरण बदल्न सुत्केरी बिदामा केकस्ता सुधार ल्याउने ? बढ्दै गएको महिला हिंसालाई जरैबाट रोक्न केकस्ता नीतिहरूको कार्यान्वयन गर्ने ? नवपुस्ताका महिलापुरुषमा पूर्ण समानता ल्याउन केकस्ता समयानुकूल सुधारहरू ल्याउने ? वर्षौंसम्म उही समस्याहरूबारे लेखिरहनुपर्ने, बोलिरहनुपर्ने अवस्था कसरी अन्त्य गर्ने ?जबसम्म आधा जनसंख्याका यी आधारभूत समस्या सम्बोधन गर्ने स्पष्ट खाका आउँदैन तबसम्म देश अगाडि बढाउने अरू कुनै पनि आश्वासन खोक्रा हुनेछन् । यसबारे हामीले राजनीतिक दलहरूलाई गम्भीर र जिम्मेवार बनाउन सक्यौं भने मात्र भविष्यमा हाम्रा छोरीनातिनीहरूले हामीले जस्तो हिंसा र भेदभाव भोग्नुपर्ने छैन, र बेलायतका महिला फुटबल टिमका खेलाडीहरूले जस्तै विश्वमा विभिन्न क्षेत्रमा आफ्नो सफल पहिचान बनाउन सक्नेछन् ।"
ट्वीटका कारण ३४ वर्षको जेल सजाय,रियाद (एजेन्सी) साउदी अरबको एक अदालतले ट्वीट गरेको आरोपमा एक महिलालाई ३४ वर्षको जेल सजाय सुनाएको छ ।बेलायतको लिड्स विश्वविद्यालयमा विद्यावारिधिको अनुसन्धानमा जुटेकी सलमा अलशेहाबलाई अफवाह फैलाएको र असन्तुष्टि ट्वीट गरेको आरोपमा ३४ वर्षको जेल सजाय सुनाइएको हो । साउदी अदालतको निर्णयको विश्वव्यापी रूपमा निन्दा भएको छ । वासिङ्टनस्थित मानवअधिकार समूह फ्रिडम इनिसिएटिभका अनुसार बिदामा स्वदेशमा रहेकी उनलाई बेलायत फर्कने तयारीमा रहेका बेला गत वर्षको जनवरी १५ मा हिरासतमा राखेर साउदी प्रशासनले कारबाही थालेको थियो ।विशेष फौजदारी अदालतले उनलाई प्रतिआतंकवाद र साइबर अपराध कानुनअन्तर्गत यात्रा प्रतिबन्धसहित ३४ वर्षको असाधारण कठोर सजाय सुनाएको हो । एसोसिएटेड प्रेसले आफूलाई प्राप्त कानुनी कागजातमा अलशेहाबले मुद्दा अदालतमा पठाउनुअघि आफूलाई २ सय ८५ दिनभन्दा बढी एकान्त कारावासमा राखिएको न्यायाधीशहरूलाई बताएकी थिइन् । फ्रिडम इनिसिएटिभले अलशेहाबलाई साउदी अरबको सिया मुस्लिम अल्पसंख्यकको सदस्यका रूपमा वर्णन गरेको छ । मानवअधिकारवादी संस्था एम्नेस्टी इन्टरनेसनलले अलशेहाबको मुद्दालाई घोर अनुचित र उनलाई सुनाइएको सजाय क्रूर एवम् गैरकानुनी भन्दै आलोचना गरेको छ ।न्यायाधीशहरूले अलशेहाबलाई सार्वजनिक व्यवस्थामा गडबडी र सामाजिक संरचनालाई अस्थिर बनाउन प्रयास गरेको आरोप लगाएका छन् । आधिकारिक आरोपपत्रमा पनि सामाजिक सञ्जालमा पोस्ट गरिएका उनका विषयवस्तुले झूट र अफवाह सम्प्रेषण गरेको दाबी गरिएको छ । उनले असन्तुष्ट व्यक्तिका खातालाई फलो र रिट्वीट गरेको पनि आरोप लगाइएको छ ।न्यायाधीशसमक्ष अलशेहाबले दुई हजारभन्दा कमले पछ्याएको व्यक्तिगत खाताबाट जिज्ञासाका लागि ट्वीट गर्नु र कसैको दृष्टिकोण नियाल्नु आतंकवाद नभएको बताएकी छन् ।
रुसले जापोरिजा परमाणु केन्द्र निरीक्षण गर्न दिने,"एजेन्सीहरू (मस्को)  रुसले युक्रेनको जापोरिजा परमाणु केन्द्र निरीक्षणका लागि अनुमति दिने भएको छ । राष्ट्रपति भ्लादिमिर पुटिनले परमाणु केन्द्र निरीक्षण गर्न संयुक्त राष्ट्रसंघीय अधिकारीलाई अनुमति दिइने बताएका हुन् । पुटिनले फ्रान्सका राष्ट्रपति इमानुएल म्याक्रोंसँगको कुराकानीपछि रुसी राष्ट्रपतिको कार्यालय क्रेमलिनले परमाणु केन्द्र निरीक्षणका लागि अनुमति दिने जनाएको हो । रुसले मार्च महिनाको सुरुदेखि परमाणु केन्द्र रहेको क्षेत्रमाथि नियन्त्रण कायम गरेको हो । केही दिनयता परमाणु केन्द्रनजिकै भीषण गोली हानाहान भइरहेको अन्तर्राष्ट्रिय सञ्चारमाध्यमले जनाएका छन् । त्यस क्रममा रुसी फौजले गरेको बमबारीका कारण कम्तीमा ४ जनाको ज्यान गएको छ । परमाणु केन्द्रमा भने युक्रेनी प्राविधिकले रुसीहरूको निर्देशनमा काम गरिरहेका छन् ।पुटिन र माक्रोंबीचको कुराकानीपछि जारी विज्ञप्तिमा क्रेमलिनले परमाणु केन्द्रमा पहुँचका लागि राष्ट्रसंघीय अधिकारीलाई आवश्यक सहायता प्रदान गर्न पुटिन सहमत भएका जनाएको छ । अन्तर्राष्ट्रिय आणविक ऊर्जा निकाय (आईएईए) का विज्ञ पठाएर त्यहाँको अवस्थाबारे वास्तविक मूल्यांकन गरिने क्रेमलिनले जनाएको छ । निरीक्षणकर्तालाई प्रवेश अनुमति दिने बताए पनि त्यस क्षेत्रबाट फौज हटाउनुपर्ने माग भने रुसी अधिकारीले अस्वीकार गरेका छन् । रुसी विदेश मन्त्रालयको सूचना तथा प्रेस विभागले त्यस्तो कार्यले परमाणु केन्द्रको सुरक्षामा जोखिम थपिने जनाएको छ । आईएईएका महानिर्देशकले परमाणु केन्द्रमा अनुगमन गर्न दिने पुटिनको निर्णयको स्वागत गर्दै त्यहाँ जाने टोलीको नेतृत्व आफैंले गर्न खोजेको बताएका छन् । अस्थिर र नाजुक अवस्थामा रहेको विश्वको ठूलोमध्येको परमाणु ऊर्जा केन्द्र थप जोखिममा पर्न सक्ने कदम रोकिनु आफैंमा निकै महत्त्वपूर्ण कुरा हो, रफायल ग्रोसीले भने । परमाणु केन्द्र परिसरलाई रुसी फौजले सैन्य आधारका रूपमा प्रयोग गरिरहेको युक्रेनी अधिकारीको दाबी छ । त्यहाँ रुसी फौजका सैन्य उपकरण, हतियार र करिब ५ सय सैनिक तैनाथ रहेका युक्रेनले जनाएको छ । त्यहाँ रहेको रुसी फौजले नजिकैका नगरमा आक्रमण गरिरहेको युक्रेनी अधिकारीहरूको दाबी छ । यसअघि संयुक्त राष्ट्रसंघीय महासचिव एन्टोनियो गुटेरेसले परमाणु केन्द्रको अवस्थाबारे आफू निकै चिन्तित रहेको बताएका थिए । उनले जापोरिजा वरपरका स्थानमा सैन्य गतिविधि अन्त्य गरी अनुगमनकर्तालाई प्रवेश दिनका लागि रुससँग आग्रह गरेका थिए । राष्ट्रसंघीय महासचिव गुटेरेस र टर्कीका राष्ट्रपति रेसेप तैयप इर्दोगानसँगको बैठकमा युक्रेनी राष्ट्रपति भ्लोदिमिर जेलेन्स्कीले परमाणु केन्द्रमा रुसले नियतवश आक्रमण गरेको दाबी गरेका थिए । यसैबीच, रुसले राष्ट्रसंघीय सुरक्षा परिषद्लाई एक पत्र लैख्दै जापोरिजा परमाणु केन्द्रमा युक्रेनले उक्साहटपूर्ण व्यवहार गरेको उल्लेख गरेको बीबीसीले जनाएको छ । राष्ट्रसंघस्थित रुसी नियोगले परमाणु केन्द्रबाट रेडिएसन चुहावट भएको विषयलाई आफूहरूले सामान्य दुर्घटना ठानेको भए पनि युक्रेनले रुसमाथि परमाणु आतंकवादको आरोप लगाउने चेतावनी दिएको पत्रमा उल्लेख छ । उत्तर एटलान्टिक सन्धि संगठन (नाटो) को सदस्यता लिने तयारी गरेपछि रुसले फेब्रुअरी २४ मा युक्रेनमाथि आक्रमण सुरु गरेको हो । आक्रमण सुरु भएको ५ महिना नाघिसकेको भए पनि तत्काल युद्ध रोकिने सम्भावना देखिएको छैन । रुसी आक्रमण सुरु भएयता कम्तीमा ५ हजार युक्रेनी सर्वसाधारणको ज्यान गइसकेको छ । ५ हजारभन्दा बढी घाइते भएका संयुक्त राष्ट्रसंघले जनाएको छ ।त्यस्तै, युद्धका कारण दुवै पक्षका हजारौं सुरक्षाकर्मीले ज्यान गुमाएका छन् । ६९ लाख युक्रेनी विस्थापित भइसकेका छन् । तीमध्ये ५८ लाखले शरणार्थीका लागि विभिन्न देशमा आवेदन दिएका छन् । २१ लाख स्वदेश फर्किसकेका राष्ट्रसंघीय शरणार्थी निकायले जनाएको छ ।"
हिमाचलमा बाढीले १५ को मृत्यु,सिम्ला (एजेन्सी) भारतको हिमाचल प्रदेशमा अविरल वर्षासँगै शनिबार आएको बाढीपहिरोमा परी कम्तीमा १५ जनाको मृत्यु भएको छ । ८ जना बेपत्ता भएका टाइम्स अफ इन्डियाले जनाएको छ । बेपत्ताहरूको खोजी कार्य जारी रहेकाले मृतकको संख्या बढ्न सक्ने आशंका गरिएको छ । अविरल वर्षाले हिमाचलका मण्डी र चम्बा जिल्ला सबैभन्दा बढी प्रभावित भएका बताइएको छ । मण्डी जिल्लाका एक बासिन्दाले बाढीपहिरोका कारण जनजीवन अस्तव्यस्त भएको बताएका छन् । भारतीय सञ्चारमाध्यमका अनुसार मण्डी जिल्लामा पहिरोले एक घर भत्किँदा एकै परिवारका ८ जनाको मृत्यु भएको हो । सोही जिल्लामा आएको बाढीले २ जनाको मृत्यु भएको र ५ घर डुबेका जनाइएको छ । यसबाहेक चम्बा जिल्लामा पहिरोले घर भत्किँदा एक महिलासहित ३ जनाको मृत्यु भएको छ । बाढीपहिरोका कारण विभिन्न स्थानमा दर्जनौं घर भत्किएका र ती घटनामा कम्तीमा २ जनाको मृत्यु भएको बताइएको छ ।
मानहानि मुद्दामा केजरीवाललाई सफाइ,"नयाँदिल्ली (एजेन्सी) दिल्लीका मुख्यमन्त्री अरविन्द केजरीवालले मानहानि मुद्दामा सफाइ पाएका छन् । उनीसँगै राउज एभिन्यू अदालतले शनिबार उपमुख्यमन्त्री मनीष सिसोदिया र योगेन्द्र यादवलाई पनि सफाइ दिएको छ । उनीहरूविरुद्ध अधिवक्ता सुरेन्द्र शर्माले मुद्दा दायर गरेका थिए । जसको सन् २०१३ को विधानसभा चुनावमा अन्तिम समयमा उम्मेदवारी रद्द भएको थियो । अतिरिक्त मुख्य महानगरीय मजिस्ट्रेट (एसीएमएम) विधि गुप्ताले शनिबार आदेश जारी गर्दै उजुरीकर्ताले दाबी गरे अनुसार मानहानिको मुद्दा स्थापित हुने आधार नदेखिएको बताएका हुन् । अदालतले शनिबार आदेश जारी गर्दा केजरीवाल, सिसोदिया र यादव अदालतमा उपस्थित थिए । मुद्दा दायर गर्ने अधिवक्ता सुरेन्द्रकुमार शर्माको भने निधन भैसकेको छ । उनको निधनपछि सो मुद्दा उनका भतिजाले अगाडि बढाइरहेका थिए ।"
हरियो आशा !,"कपिलवस्तुको कपिलवस्तु नगरपालिका९, बन्डिहुलीस्थित वाणगंगा सिँचाइ योजनाको नहरका दायाँबायाँ गरिएको धानखेती । मनसुन समयमै सक्रिय भए पनि यस वर्ष साउन दोस्रो सातासम्म देशभर ८६३ प्रतिशत क्षेत्रफलमा मात्रै रोपाइँ भएको थियो । तस्बिर ः मनोज पौडेलकान्तिपुर"
जग्गा वर्गीकरण नसकिँदा घट्यो राजस्व,"(काठमाडौं)  सरकारले घरजग्गा कारोबारबाट संकलन गर्ने राजस्व घटेको छ । चालु आर्थिक वर्षको पहिलो महिनामा उक्त शीर्षकमा २ अर्ब ७३ करोड ६५ लाख रुपैयाँ मात्रै राजस्व संकलन भएको छ, जुन गत आर्थिक वर्षको साउनको तुलनामा ५ अर्ब ३९ करोड ७६ लाख रुपैयाँले कम हो । गत आर्थिक वर्षको सोही अवधिमा ८ अर्ब १३ करोड ४१ लाख रुपैयाँ राजस्व उठेको थियो ।घरजग्गा कारोबारमा कडाइ गर्ने सरकारको नीतिसँगै स्थानीय तहले जग्गा वर्गीकरण गरी नसक्दा राजस्व संकलनमा प्रत्यक्ष असर परेको हो । चालु आर्थिक वर्षको घरजग्गाको मासिक विवरण हेर्दा कारोबार, राजस्व संकलन र कित्ताकाटसमेत घटेको भूमि व्यवस्थापन तथा अभिलेख विभागको तथ्यांक छ । सरकारले गत जेठ २७ मा भूउपयोग नियमावली ०७९ कार्यान्वयन गर्न १२ बुँदे निर्णय गरेसँगै कित्ताकाट रोकिएको छ । भूमि मन्त्रालयले परिपत्र गरेको मन्त्रिपरिषद्को निर्णयको बुँदा १ मा खेतीयोग्य जग्गा (कृषि क्षेत्र) वा गैरकृषि क्षेत्र निर्धारण गर्ने प्रयोजनका लागि स्थानीय भूउपयोग परिषद्ले भूउपयोग ऐन, ०७६ र भूउपयोग नियमावली, ०७९ ले तोकेको मापदण्डका आधारमा कृषि क्षेत्र र गैरकृषि क्षेत्र वर्गीकरण गर्नुपर्नेछ । सोही निर्णयबमोजिम मात्र स्थानीय तहले कित्ताकाट प्रयोजनका लागि सिफारिस गर्नुपर्ने उल्लेख छ । स्थानीय तहले कृषि क्षेत्र र गैरकृषि क्षेत्र वर्गीकरण गरिनसक्दा मासिक एक लाखभन्दा धेरै कित्ताकाट हुने ठाउँमा साउनमा १५ हजार ३०५ पटक मात्रै भएको छ । गत वर्षको साउनमा १ लाख ६५ हजार ७९९ पटक कित्ताकाट भएको विभागको तथ्यांक छ । स्थानीय भूउपयोग परिषद्ले कृषि र गैरकृषि छुट्याई सिफारिस गरेको खण्डमा मात्रै अहिले कित्ताकाट हुने गरेको छ । गत जेठमा १ लाख २२ हजार ७९१ पटक कित्ताकाट गरिएको थियो । त्यसपछि सरकारको १२ बुँदे निर्णय गरेसँगै कित्ताकाट घट्दै गएको हो । असारमा ३७ हजार २६८ पटक कित्ताकाट हुँदा साउनमा १५ हजारमा झरेको हो । राजस्व र कित्ताकाट घटेसँगै घरजग्गा कारोबार पनि घटेको छ । गत साउनमा १ लाख ९० हजार ७९ वटा कारोबार हुँदा चालु आर्थिक वर्षको साउनमा ९८ हजार ६४ वटा मात्रै कारोबार भएका छन् । दुई महिनाभन्दा बढी समय हुँदासमेत सबै पालिकाले जग्गा वर्गीकरण नसकेपछि भूमि व्यवस्था, सहकारी तथा गरिबी निवारण मन्त्रालयले एक विज्ञप्ति जारी गर्दै आगामी मंसिर २३ गतेसम्म कृषि तथा गैरकृषि जग्गा छुट्याउन सबै पालिकालाई परिपत्र गरेको छ । तत्कालका लागि स्थानीय भूउपयोग परिषद्बाट निर्णय गरी कृषि र गैरकृषि क्षेत्र मात्रै छुट्याउनुपर्ने मन्त्रालयले जनाएको छ । तत्पश्चात् सम्बन्धित तहको भूउपयोग क्षेत्र वर्गीकरण, भूउपयोग योजना तर्जुमा र कार्यान्वयनसम्बन्धी कार्य गर्नुपर्ने हुन्छ, मन्त्रालयले विज्ञप्तिमा भनेको छ । नापी विभागले ७५३ वटै पालिकाको भूउपयोग नक्सा, त्यसको विद्युतीय अभिलेख वा तथ्यांक तयार गरी सम्बन्धित पालिकालाई हस्तान्तरण गरिसकेको जनाएको छ । पालिकाले उक्त नक्सा तथा तथ्यांकको प्रयोग गरी भूउपयोग क्षेत्र छुट्याउन सक्नेछन् । खेतीयोग्य जग्गा वा गैरकृषि क्षेत्र निर्धारण गर्ने प्रयोजनाका लागि स्थानीय भूउपयोग परिषद्ले भूउपयोग ऐन ०७६ र भूउपयोग नियमावली ०७९ मा तोकिको मापदण्डका आधारमा कृषि क्षेत्र र गैरकृषि क्षेत्र वर्गीकरण गर्नुपर्ने व्यवस्था छ । यसरी जग्गा वर्गीकरणपछि मात्र गैरकृषि जग्गालाई स्थानीय तहले कित्ताकाट प्रयोजनाका लागि सिफारिस गर्न सक्नेछ ।१७५ प्रतिशत बढ्यो रियल इस्टेट कर्जालगानीयोग्य रकम अभावका कारण बैंक तथा वित्तीय संस्थाले मागअनुसार कर्जा विस्तार गर्न नसकेको भनिरहँदा आर्थिक वर्ष ०७८७९ मा रियल इस्टेटमा मात्रै १७५ प्रतिशत कर्जा प्रवाह बढेको छ । अघिल्लो वर्ष (०७७७८) को तुलनामा रियल स्टेटमा कर्जा (व्यक्तिगत आवासीय घर कर्जासमेत) प्रवाह बढेको नेपाल राष्ट्र बैंकको आर्थिक वर्ष ०७८७९ को वार्षिक प्रतिवेदनले देखाएको छ । राष्ट्र बैंकले मौद्रिक नीति संशोधन गर्दै गत फागुनदेखि घरजग्गा कर्जामा कडाइ गरेको थियो । तर कर्जा प्रवाह भने बढ्दै गएको राष्ट्र बैंककै वार्षिक प्रतिवेदनले देखाउँछ । अघिल्लो वर्ष रियल इस्टेटमा कर्जा (व्यक्तिगत आवासीय घर कर्जासमेत) प्रवाह १५८ प्रतिशतले बढेको थियो । गत वर्ष घरजग्गा कर्जा प्रवाह १७५ प्रतिशतले बढेको छ । गत वर्ष रियल इस्टेट कर्जा (व्यक्तिगत आवासीय घर कर्जासमेत) ८४ अर्ब १७ करोड रुपैयाँ प्रवाह भएको छ, जुन अघिल्लो वर्षको तुलनामा १८ अर्ब ३२ करोड रुपैयाँ बढी हो । अघिल्लो वर्ष ६५ अर्ब ८५ करोड रुपैयाँ घरजग्गा कर्जा प्रवाह भएको थियो । रियल इस्टेटमा मात्रै गत वर्ष ४४ अर्ब ६३ करोड रुपैयाँ कर्जा प्रवाह भएको छ । अघिल्लो वर्ष घरजग्गामा २० अर्ब १३ करोड रुपैयाँ कर्जा प्रवाह भएको थियो । तर व्यक्तिगत आवासीय कर्जा भने घटेको राष्ट्र बैंकको तथ्यांक छ । अघिल्लो वर्ष ४५ अर्ब ७१ करोड रुपैयाँ कर्जा प्रवाह हुँदा गत वर्ष ३९ अर्ब ५३ करोड रुपैयाँ कर्जा प्रवाह भएको छ । राष्ट्र बैंकले यस वर्ष पनि घरजग्गामा जाने कर्जा कडाइलाई निरन्तरता दिएको छ, जसअनुसार अब घरजग्गा धितो राखेर ऋण लिनेले काठमाडौं उपत्यकामा मूल्यको बढीमा ३० प्रतिशत र काठमाडौं उपत्यकाबाहिर ४० प्रतिशतसम्म मात्रै ऋण पाउने भएका छन् । पहिला काठमाडौं उपत्यकामा ४० प्रतिशत र उपत्यकाबाहिर ५० प्रतिशतसम्म ऋण पाउने व्यवस्था थियो ।बैंक तथा वित्तीय संस्थाले घरजग्गा धितो राखी निश्चित प्रयोजन नखुलेका नयाँ अधिविकर्ष कर्जा, धितो कर्जा, सम्पत्ति कर्जा, व्यक्तिगत आवधिक कर्जा प्रवाह गर्दा कजा र त्यसको धितो सुरक्षणको फेयर मार्केट भ्यालुबीचको अनुपात काठमाडौं उपत्यकाभित्र बढीमा ३० र अन्य स्थानको हकमा बढीमा ४० प्रतिशतसम्म कायम गर्नुपर्ने व्यवस्था गरिनेछ, मौद्रिक नीतिको ९६ नम्बर बुँदामा भनिएको छ ।"
दोर्दीको बिजुली वैकल्पिक लाइनबाट प्रणालीमा,दोर्दीखोला र दोर्दीखोला१ जलविद्युत् आयोजनाले निर्माण पूरा गरे पनि प्रसारण लाइन अभावमा उत्पादन परीक्षण गर्न सकेका छैनन् । माथिल्लो दोर्दी ए र सुपरदोर्दी ख जलविद्युत् आयोजनाले पनि निर्माण सम्पन्न मिति गुजारिसकेका छन् । प्रसारण लाइन नभएपछि यी आयोजनाले उत्पादन सुरु गर्न सकेका थिएनन् । अघिल्लो वर्ष असारमा आएको बाढीले चारवटा विद्युत् टावर ढालेकामा प्राधिकरणले अझै नबनाएपछि १२ मेगावाटको दोर्दी १ जलविद्युत् आयोजनाले बिजुली उत्पादन सुरु गर्न सकेको छैन । बाढीले बगाएकामध्ये २ वटा टावर अझै बनेका छैनन् । ती दुईवटा टावर बन्न नसक्दा कीर्तिपुर सबस्टेसन र उदीपुर सबस्टेसनको बिजुली जोड्न सकिएको छैन । प्रसारण लाइन समयमा नबनेपछि प्राधिकरणको व्यवस्थापनले २५ मेगावाटको माथिल्लो दोर्दी र १२ मेगावाटको दोर्दीखोला१ आयोजनालाई पनि वैकल्पिक प्रसारण लाइनबाट राष्ट्रिय प्रणालीमा जोड्नका लागि प्रयास गरिरहेको छ ।मर्स्याङ्दी र त्यसका सहायक नदीबाट उत्पादन हुने विद्युत् राष्ट्रिय प्रसारण प्रणालीमा प्रवाहका लागि मर्स्याङ्दी करिडोर २२० केभी प्रसारण लाइन आयोजना सुरु गरिएको हो । प्रसारण लाइनबाट करिब एक हजार ६ सय मेगावाट विद्युत् प्रवाह गर्न सकिनेछ । चितवनको भरतपुरदेखि मनाङको धारापानीसम्मको डबल सर्किट प्रसारण लाइनको लम्बाइ करिब १ सय १३ किमि छ । आयोजनालाई तीन प्याकेजमा विभाजन गरी काम भइरहेको छ । पहिलो प्याकेजअन्तर्गत उदीपुरबाट नयाँ भरतपुर सबस्टेसनसम्मको करिब ६७ किलोमिटर प्रसारण लाइन निर्माण भइरहेको छ । दोस्रो प्याकेजअन्तर्गत नयाँ भरतपुर र उदीपुर सबस्टेसन निर्माणाधीन छन् । तेस्रो प्याकेजअन्तर्गत खुदीबाट धारापानीसम्मको ४६ किलोमिटर प्रसारण लाइन र दुईवटा सबस्टेसन निर्माण भइरहेको छ । युरोपेली लगानी बैंक (ईआईबी) को ऋण र सरकारको लगानीमा निर्माणाधीन आयोजनाको अनुमानित लागत करिब १६ अर्ब रुपैयाँ छ ।प्रसारण लाइन निर्माणमा समस्या देखिएपछि प्राधिकरणले अर्को एक आयोजनाको पनि रुट परिवर्तन गरेको छ । लमजुङमा बनिरहेको ३० मेगावाटको न्यादी जलविद्युत् आयोजना ६ किलोमिटर दूरीमा रहेको तारीकुना सबस्टेसनमा जोडिनुपर्ने थियो । तर प्रसारण लाइन नबनेपछि केही दिनअघि मात्र ऊर्जा सचिवस्तरीय निर्णयमार्फत न्यादीलाई सिनोहाइड्रो सगरमाथा कम्पनीले अपर मर्स्याङ्दीए का लागि बनाएको प्रसारण लाइनमा जोडिएको छ । तारीकुना सबस्टेसनमा बिजुली जोड्ने अवस्था नरहेपछि प्राधिकरणले अपर मर्स्याङ्दीए को प्रसारण लाइनमा जान भनेको र आफूहरूले पनि त्यसमा सहमति जनाएको न्यादी हाइड्रोपावर कम्पनीले जनाएको छ ।
हिमालमुनि भेडा व्यापार,"जिल्लामा एक सय ९३ जनाले परम्परागत तरिकाले फिरन्ते शैलीमा भ्याङ्लुङ र बरुवाल जातका १४ हजार रैथाने भेडा पाल्दै आएको पशुसेवा विज्ञ तथा भेटेरिनरी अस्पताल बेनीले जनाएको छ । भेडासँगै मिलाएर खुल्ला तरिकाले पालिएका ८ हजार बाख्रा पनि छन् । घरघरमा पालिने खोरपाला भेडाबाख्राको गणना छैन ।अन्नपूर्णको पाउद्वार, नारच्याङ, दाना, दोवा, रघुगंगाको बेगखोला, भगवती, चिमखोला, कुइनेमंगले र धवलागिरि गाउँपालिकाको मल्कवाङ, मुदी, मुना, लुलाङ तथा गुर्जा बस्ती भेडापालनका पकेट क्षेत्र हुन् । म्याग्दीमा वार्षिक प्रतिव्यक्ति २० केजी मासु उपभोग भइरहेको जिल्ला पशु सेवा कार्यालयले जनाएको छ । कार्यालयको तथ्यांकअनुसार जिल्लामा मासुको माग वार्षिक प्रतिव्यक्ति ३० किलो रहे पनि २० किलो मात्र आपूर्ति भइरहेको छ । परम्परादेखि फिरन्ते रूपमा पालिँदै आएका भेडालाई चितुवा, बाघ, भालु जस्ता वन्यजन्तु बढेकाले भेडाबाख्राको सुरक्षामा समस्या थपिएको छ । हिमाली चरन क्षेत्रदेखि बेंसीका फाँटमा समेत चितुवाको आक्रमण बढेको छ । तल्लो क्षेत्रमा जलवायु परिवर्तनले वनमारा र केही विषालु झार फैलिएपछि भेडाको चरन क्षेत्र झन् साँघुरिएको हो । खोप्रा, नौलोवन र खयरखोला चरन क्षेत्रका पाँच वटा भेडीगोठबाट मात्र यस वर्ष ८० वटा भेडा चितुवा र स्यालले खायो । आठ वटा त चौंरीका बछाबाछी खायो, नौलो वनका भेडा गोठाला कमल पाइजा पुनले भने, मलाई मात्र यस वर्ष चितुवाले भेडाबाख्रा खाएकाले चार लाखभन्दा बढी घाटा पर्यो । फिरन्ते भेडागोठ असुरक्षित भए । भेडालाई चरनसँगै सरुवा रोगको पनि समस्या छ । जलवायु परिवर्तनको प्रभावले बेसीमा मात्र देखिने खोरेत, निमोनिया, पीपीआर जस्ता रोग हिमाली क्षेत्रमा पनि देखिन थालेको छ । पशु सेवा कार्यालयका अनुसार गत वर्ष खोरेत र पीपीआर रोगबाट ५० बढी भेडा मरेका थिए । चरन क्षेत्रमा पुगेर औषधि वितरण गर्ने गरिएको बताए पनि गोठालाहरूले भने पशु कार्यालयले सहयोग नगरेको पशु सेवा कार्यालयका प्राविधिक डिल्लीराम आचार्यले गुनासो गरे । लुतो र खोरेतले भेडा मर्न थालेपछि औषधि लिन तीन दिन हिँडेर भेटेरिनरी पुग्यौं, प्राविधिक भेटिन्नन् । कार्यालय सहयोगीले एक सय पर्ने झोलमा पानी मिसाएर दिन्छन् । त्यसैले विश्वास नै लाग्दैन, अर्का भेडा गोठाला सुकबहादुर तिलिजाले भने, डिपिङ पोखरी बनाउने कुरा भयो काम भएन ।"
कहिले तंग्रिएलान् छोटी भन्सार ?,"(लुम्बिनी)  बाँकेको नरैनापुर४ स्थित छोटी भन्सार ०३५ सालसम्म जिल्लाको चल्तीको नाका थियो । यही नाका भएर सामान आयात निर्यात हुन्थ्यो । अहिले छोटी भन्सार परिसर चरन क्षेत्र बनेको छ । गोठजस्तै देखिन्छ । भन्सारको जीर्ण भवनमा स्थानीयले वस्तुभाउ बाँध्ने गरेका छन् । नरैनापुर५, मटैयाका रामनिवास यादवले आफू बुझ्ने भएदेखि भन्सारका भवनमा वस्तुभाउ बाँधेको देखेको बताए । पहिला साइकल अनि रेडियोको भन्सार गरिन्थ्यो, उनले भने, अहिले मनपरी छ । मन लागेका बेला चाहिएको सामान ल्याए हुन्छ । कपिलवस्तुको मायादेवी४ स्थित चाकलचौडा छोटी भन्सारले कर्मचारीका लागि पुग्ने राजस्वसमेत उठाउन सकेको छैन । उक्त भन्सारमा मासिक १५ देखि २० हजार रुपैयाँ राजस्व संकलन हुन्छ । कर्मचारीको तलबमा भने मासिक १ लाख रुपैयाँभन्दा बढी खर्च हुन्छ । एक नासु, दुई कास र एक जना भान्से गरी चार जना कर्मचारी छन् । यहाँ संकलित राजस्वले तलबभत्ता दिन पनि पुग्दैन, सुठौली भन्सार प्रमुख अभिषेक कण्ठले भने, त्यही भएर जिल्लामा रहेका चार छोटी भन्सार राख्ने नराख्ने भन्ने विषयमा विभागले पुनरवलोकन गरिरहेको छ । जिल्लाभित्र कागजमा चारवटा छोटी भन्सार रहे पनि एउटा मात्र सञ्चालनमा छ । चाकलचौडाको पारि भारततिर अलिगढवामा कस्टम अफिस नहुँदा यहाँको छोटी भन्सार राम्ररी सञ्चालन हुन नसकेको उनले बताए । । यहाँबाट व्यापारिकभन्दा दैनिक उपभोग्यका खाद्यान्न र लत्ताकपडा मात्र भारतबाट आउँछन् । नाकाभन्दा भन्सार टाढा रहेको छ । भन्सार नपुग्दै तीनतिर बाटो छन् । ती बाटोबाट मान्छे जाने हुँदा भन्सार संकलनमा समस्या भइरहेको चाकलचौडा भन्सारका प्रमुख कृष्ण विश्वकर्माले बताए । दाङको कोइलाबास नेपालभारतको प्रमुख भन्सार नाका मानिन्छ । त्यसअन्तर्गत राजपुरको खांग्रा नाका नजिकै चङ्गहवा छोटी भन्सार छ तर न त प्रमुख भन्सारमा चहलपहल छ, न छोटी भन्सारमा नै । कोइलाबासमा फाट्टफुट्ट कारोबार भए पनि छोटी भन्सार सशस्त्र द्वन्द्वदेखि अहिलेसम्म बन्द नै छ । छोटी भन्सार अहिले पूर्ण रूपमा बन्द रहेको र कुनै कारोबार हुन नसकेको कोइलाबास भन्सार कार्यालय प्रमुख वसन्त रजौरेको भनाइ छ । कोइलाबाससमेत सुनसान छ, छोटी भन्सार झन् कसरी चल्नु ? भारतको भन्सार नियमित नहुँदा हाम्रो भन्सार चल्न सकेको छैन, उनले भने, भारतले दाङका नाकाबाट कारोबार गर्न इच्छा देखाएको छैन । जसले गर्दा नेपालको भन्सार सुकेको छ । कोइलाबासमा पनि व्यावसायिक कारोबार शून्य रहेको उनले बताए । स्वर्गद्वारी जाने र घुम्न आउने यात्रुका कार र मोटरसाइकलबाट मात्रै केही राजस्व उठाउने गरेको भन्सार प्रमुख रजौरेको भनाइ छ । कारोबार नभएकै कारण सरकारले टार्गेट नै कम दिने गरेको उनले जनाए । सरकारले वार्षिक १४ लाख ७८ हजार लक्ष्य दिएकामा यस वर्ष ३० लाख उठ्ने सम्भावना रहेको उनले बताए । हामीले व्यक्तिगत रूपमा ल्याएका सामानमा पनि राजस्व उठाउँदा टार्गेटभन्दा बढी रकम उठेको छ, उनले भने, स्वर्गद्वारी जाने यात्रुको संख्या बढ्दा पनि केही राजस्व बढाउन सफल भएका छौं । नेपालभारत सीमा क्षेत्रको पुरानो नाका कोइलाबास राम्रो सडक अभावमा सुक्दै गएको थियो । ०४० सालतिर पूर्वपश्चिम राजमार्ग सञ्चालनमा आएपछि कोइलाबासबाट भारत आवतजावतमा कमी आयो । पहिले वीरगन्जपछिको धेरै राजस्व उठ्ने नाकामा कोइलाबास पर्थ्यो । सडकको सुविधा नभएका कारण भारतको बाटो हुँदै कोइलाबास पुग्नुपर्ने बाध्यता भयो । यातायातको असुविधा र मानिसहरूको आवतजावत घटेपछि कोइलाबास सुक्दै गएको हो । यी भन्सारले सशस्त्र द्वन्द्वका बेला विस्थापित भएका छोटी भन्सारको अवस्था दर्साउँछन् । द्वन्द्वका क्रममा विस्थापित बाँकेका सात वटा छोटी भन्सार पुनःस्थापना हुन सकेका छैनन् । नेपालगन्ज भन्सारअन्तर्गत सुइया बघौडा, नरैनापुर, भगवानपुर, खडैचा, भंघोटना, साइगाउँ र उढरापुर गरी सातवटा छोटी भन्सार छन् । छोटी भन्सार नभएकाले नेपालबाट सुन, डिजेल, पेट्रोल, जडीबुटीलगायत थुप्रै सामान पैठारी भइरहेका छन्, व्यवसायी कृष्णप्रसाद श्रेष्ठले भने, दिनहुँ साइकल, मोटरसाइकल र अटो रिक्सामा सीमावर्ती भारतीय बजारबाट सामान लिएर आउनेको लस्कर देखिन्छ । विस्थापितमध्ये सुइया बघौडा, भगवानपुर, भंघोटना र उढरापुरको भवन छैन । अरु स्थानका भवन काम नलाग्ने अवस्थामा छन् । ती भवनस्थलमा तरकारी खेती गरिएको छ । केहीमा गोठ बनाइएको छ । जीर्ण भवन मर्मत गरेर सञ्चालनमा ल्याउन केन्द्रमा पत्रचार गरिएको बाँकेका भन्सार प्रमुख अर्जुनकुमार न्यौपानेले बताए । पालिकाका केन्द्रमा व्यवसाय बढ्दै गएपछि व्यवसायीले छोटी भन्सार पुनःस्थापनाका लागि दबाब दिएकाले सञ्चालनका लागि केन्द्रमा पत्र पठाइएको बाँकेका प्रमुख जिल्ला अधिकारी सूर्यबहादुर खत्रीले जनाए । पश्चिम नवलपरासीका तीनवटा छोटी भन्सार एक वर्षदेखि बन्द छन् । जसले गर्दा सामान आयात र निर्यातमा समस्या भएको छ भने चोरी निकासी बढेको छ । जिल्लाको महेशपुर मूल भन्सारअन्तर्गत विष्णुपुरा, भुजहवा र गुठी प्रसौनी छोटी भन्सार सञ्चालनमा थिए । कर्मचारी अभाव र भौतिक संरचना नहुँदा अहिले यी नाम मात्रको भन्सार बनेका छन् । सरकारले सामान आयात र निर्यातमा एक्जिम कोड (निकासी पैठारीकर्ता संकेत) अनिवार्य गरेपछि छोटी भन्सार कार्यालय प्रयोगविहीन भएका हुन् । जीर्ण रहेका छोटी भन्सार कार्यालयको पुनर्निर्माण नहुनु र सहयोगीका भरमा भन्सार कार्यालय सञ्चालन हुँदा आयात निर्यात नै प्रभावित बनेको छ । कम्प्युटर प्रविधिमार्फत काम नहुँदा दैनिक लाखौ रुपैयाँ राजस्व घाटा भइरहेको छ भने सर्वसाधारणले पनि सास्ती पाएका छन् । द्वन्द्वकालमा बन्द भएका बर्दियाका ६ वटा छोटी भन्सार कार्यालय अझैसम्म पुनःस्थापना हुन सकेका छैनन् । जिल्लाको पूर्वी पडेरिया, गणेशपुर र पश्चिम छेदापुर, धनौरा, कोठियाघाट र ईश्वरीगन्ज नाकामा रहेका छोटी भन्सार कार्यालय ०५९ सालमा अन्यत्र स्थानान्तरण भएपछि सञ्चालनमा छैनन् ।सदरमुकाम गुलरिया र तारातालमा भने छोटी भन्सार सञ्चालनमा छन् । गुलरियास्थित छोटी भन्सार कार्यालयमा सशस्त्र प्रहरी बलको टुकडी तैनाथ छ । पक्की संरचना भए पनि यस मूल नाकाबाट आयात निर्यात भने हुँदैन । मूल भन्सार कार्यालय राजापुरमा भने विगत पाँच वर्षयता सामान आयात निर्यात हुन छाडेको छ । रूपा गहतराज (नेपालगन्ज), नवीन पौडेल (परासी), मनोज पौडेल (कपिलवस्तु), दुर्गालाल केसी (दाङ) र कमल पन्थी (बर्दिया)"
सुपर न्यादीको विद्युत् गृह पुग्ने सुरुङको ब्रेक थ्र्रु,"(लमजुङ)  उत्तरी लमजुङको ङादी खोलामा निर्माणाधीन ४२ दशमलव ६० मेगावाटको जलविद्युत् आयोजनाको विद्यृत् गृह पुग्ने पहुँच सुरुङमार्गको ब्रेक थ्रु भएको छ । अर्धभूमिगत विद्युत् गृह निर्माणका लागि आयोजनाले करिब ४ सय मिटर सुरुङमार्ग निर्माण गरेको हो । सिउरी न्यादी हाइड्रोपावर कम्पनीले निर्माण गरिरहेको उक्त आयोजनाको मुख्य सुरुङ खन्ने कार्यसमेत भइरहेको छ । मर्स्याङ्दी गाउँपालिका६, डहरेमा निर्माण हुने ड्यामसाइडसम्मको २२ किमि सडकमध्ये करिब डेढ किमि सडक बनाउन बाँकी छ । यो कार्य २ महिनामा पूरा हुने आयोजनाले जनाएको छ । विद्युत् गृह नाइँचे गाउँनजिकै बन्नेछ । हेलिकप्टरमार्फत एयरलिफ्ट गरी सामान पुर्याएर बाँध र ड्यामसाइडबाट सडक खन्ने कार्यसमेत भइरहेको छ । ७ किमि सुरुङमार्ग निर्माण जारी रहेको आयोजनाका प्रबन्ध निर्देशक दिनेश गुरुङले जनाए । सुरुङका लागि २ वटा अडिट टनेलसहित ५ सय मिटर खन्ने काम सकिएको छ । विद्युत् गृह पुग्ने पहुँचमार्ग पूरा भएपछि विद्युत् गृहको काम सुरु हुनेछ । अहिले आयोजना निर्माणमा २ सय ४० जना जनशक्ति परिचालन भएको गुरुङले बताए । आयोजनाको सबै काम जोड्दा करिब ३० प्रतिशत सकिएको छ । आयोजनाको विद्युत् खरिदबिक्री सम्झौता (पीपीए) अनुसार आगामी २ वर्ष (०८१ असारभित्र) विद्युत् उत्पादन सुरु गर्ने तालिका छ । हाई हिमालय र धौलागिरि कन्स्ट्रक्सन एन्ड डेभलपमेन्ट प्रालिले निर्माण गरिरहेको उक्त आयोजना सक्न ७ अर्ब रुपैयाँ लागत प्रक्षेपण गरिएको छ । आयोजनामा एनएमबी बैंकको अगुवाइमा ६ वटा वित्तीय संस्थाले ५ अर्ब २५ करोड रुपैयाँ (७५ प्रतिशत) ऋण लगानी गर्नेछन् । प्रवर्द्धकको इक्विटी (स्वपुँजी) १ अर्ब ७५ करोड रुपैयाँ (२५ प्रतिशत) रहनेछ । वार्षिक उत्पादन हुने बिजुलीलाई विद्युत् गृहदेखि ११ किमि टाढाको टारीकुनामा निर्माण गरिने १३२ केभी प्रसारण लाइनको खुदी सबस्टेसनमा जोडिनेछ ।"
त्रिपुरेश्वरमा ऐमाको सोरुम,काठमाडौं (कास) चीनमा बिजुलीका दुईपांग्रे सवारीसाधन बिक्री गर्ने ऐमा ब्रान्डले काठमाडौंको त्रिपुरेश्वरमा सोरुम खोलेको छ । प्रधानमन्त्री कार्यालयका मन्त्री उमेश श्रेष्ठले सोरुम उद्घाटन गरे । नेपाली बजारका लागि ऐमा उपयुक्त इलेक्ट्रिक भेहिकल रहेको उनको भनाइ छ । ऐमाको ईस्कुटरको राम्रो डिजाइन र सशक्त विशेषताको समेत उनले प्रशंसा गरे । विद्युतीय सवारीसाधन प्रयोगमा जोड दिने नेपाल सरकारको नीति भएकाले आयातमा सहुलियत महसुल दिइएको उनले जनाए । उक्त अवसरमा आईटी इन्जिनियर तथा कम्पनीका प्रबन्ध निर्देशक गौरव कुमार बजाजले नेपालभर ईस्कुटर बिक्री गर्ने र बिस्तारै एसेम्बली प्लान्ट पनि सुरु गर्ने आफ्नो योजना रहेको बताए ।
रामदेव तेलको चाडपर्व उत्सव योजना,काठमाडौं (कास) गणपति वनस्पति प्रालिबाट उत्पादित रामदेव तेलमा तीजदेखि छठ पर्वसम्मका लागि उपहार योजना आएको छ । योजनाअनुसार फेसबुकमार्फत हुने प्रतिस्पर्धामा जोसुकैले पनि भाग लिन सक्ने तथा हरेक साता दुई जना बिजेतालाई लक्की ड्रमार्फत पुरस्कार वितरण गरिने कम्पनीले जनाएको छ । यसअन्तर्गत प्रत्येक बिहीबार विजेता घोषणा फेसबुकमार्फत हुने र प्रत्येक शुक्रबार पुरस्कार वितरण गरिने कम्पनीको भनाइ छ । लक्की ड्रमार्फत विजयी हुनेलाई हरेक साता आइरन र रामदेव सनफ्लावर तेल पुरस्कार दिइने कम्पनीले जनाएको छ ।
आश्रममा सन्नाटा,"(सिरहा)  लहान बजारको व्यस्त चहलपहलभन्दा पाँच किलोमिटर पर । १२ बिघा क्षेत्रफलमा हुर्किएका रूखबिरुवाबीच आश्रममा कार्यकर्तामात्र होइन, बौद्धिकदेखि सामान्य नागरिकले घेरिएका हुन्थे समाजवादी चिन्तक प्रदीप गिरी । वनस्पतिले दिने शीतलता, चराचुरुंगीको चिरबिर अनि शान्त परिवेशमा टहल्न आउने पनि प्रशस्तै हुन्थे । यही आश्रममा अहिले सन्नाटा छाएको छ । यहाँ अहिले २०५२ सालदेखि काम गर्दै आएकी भान्से ५५ वर्षीया जितनी राम, ५० वर्षीय गम्भीरमान लामा र आश्रमबाटै कलेजमा अध्ययनरत भुवन, रमेश र सुदीप मात्र छन् । काठमाडौंको खबरले उनीहरूको अनुहारको रङ उडेको छ । गम्भीरमान २०३७ सालदेखि नै गिरीको संगतमा छन् । सधैंजसो १२ देखि १५ जनाको खाना पकाएर खुवाउने जाँगर अहिले मरेको छ, मन कुँडिएको छ, जितनी भन्दै थिइन्, ३२ वर्षअघि स्थापना गरेको आश्रममा अहिलेजस्तो सन्नाटा कहिल्यै छाएको थिएन । भारतका जयप्रकाश नारायणले जस्तै कर्मप्रधान आश्रम बनाउने परिकल्पनाअनुसार गिरीले २०४८४९ सालताका आफैंले बिरुवा रोपेर आश्रम स्थापना गरेका थिए । त्यसको १० वर्षपछि पुनःस्थापना गरे । स्वरोजगारमूलक बनाउन धेरै अध्ययन गरेर उनले पशुपालन सुरु गरे । अहिले पनि आश्रममा दुधालु भैंसी छन् । एकताका पशुपालन मधेसको पहिचानसँगै आम्दानीको स्रोतका रूपमा जोडिएको थियो । जन्मथलो बस्तीपुर आउँदा अधिकतर समय आश्रममै बिताउँथे गिरी । उनका समकालीन ७१ वर्षीय कुमुदरन्जन बराल भन्छन्, प्रदीप दाइ जहिल्यै नेपालका बारेमा, यहाँको दरिद्रता, विषमता, बेरोजगारी, सार्वजनिक व्यवहारमा बढिरहेको जातीय एवं धार्मिक वैरभाव, पर्यावरणमा आइरहेको ह्रास, कृषि संस्कृतिको विकासका बारेमा चासो राख्नुहुन्थ्यो । उनका अनुसार कृष्णप्रसाद भट्टराई प्रधानमन्त्री बनेपछि बालुवाटार आउजाउ बढ्यो । टिकट वितरणमा उनको भूमिका कमजोर भयो । जसले गर्दा प्रदीप दाजु स्वयंले टिकट पाउनुभएन, बराल सम्झन्छन्, जब किसुनजीको हारपछि गिरिजाबाबु प्रधानमन्त्री बन्नुभयो, त्यतिखेर किसुनजीलाई प्रदीप दाजुले भन्नुभएको थियो अबका दिन नेपालको इतिहासमा काला अक्षरले लेखिनेछन्, म मेरो पर्ती जमिनमा वृक्षरोपण गर्न जान्छु, तपाईंको निम्ति पनि सानो घर बनाइदिन्छु, मौका मिले आउनुहोला । त्यसपछि नै गिरी बस्तीपुर आएको उनी बताउँछन् । जमिनको नापजोख सुरु भयो । कहाँ के बनाउने योजना बनायौं, बरालले भने, त्यत्तिखेर जुगेश्वर यादव, गंगाबहादुर राउत, अर्जुन गिरी, सुरेश गिरी, सुमन बराल, गोविन्द यादव, राम प्रसाद, राजकुमार साह, श्यामसुन्दर तातीलगायतको सहयोगबाट वृक्षरोपण गर्यौं । आश्रमको जग्गा गिरीको मूलथलो बस्तीपुरबाट झन्डै एक किलोमिटर दूरीमा छ । पर्ती जग्गामा भदैया, पिडरबोनी, बस्तीपुर, लक्ष्मीनियाँतिरका बस्तुभाउको चरनस्थल थियो । पछि वृक्षरोपण गरिसकेपछि आश्रमले मूर्तरूप लियो । खेतीपातीका लागि सफिद मियाँलगायत जोडिए । वृक्षरोपणपछि आश्रममा जस्ताले छाएको तीन कोठाको घर निर्माण भयो । एउटा कोठामा पुस्तकालय राखियो । बराल भन्छन्, त्यही घरमा किसुनजी आएर धेरै दिनसम्म बस्नुभयो । पछि घेराबेरा हुँदै जस्ताका केही घर निर्माण भए । आश्रमको रूप लिन थालेपछि मित्र सेवा आश्रम र गान्धी आश्रमसमेत भनिन थालियो । आश्रममा अहिले अध्ययन केन्द्र, प्रशिक्षण केन्द्र, बालबालिका अध्ययन केन्द्र, गरिब सर्वसाधारणका लागि सहकारी, दलित सशक्तीकरणका लागि दलित जनकल्याण युवा क्लब, महिला अधिकार केन्द्र र फूलबारी रेडियो सञ्चालित छन् । हरेक पटक आश्रम आउँदा गिरी आफैं सामूहिक श्रममा तल्लीन हुन्थे । पछिल्लो पटक आश्रमको हेरचाह शम्भुकुमार यादव, सुरेश गिरी, दीपेन्द्र हमाल र गम्भीरमान लामाले गर्दै आएका छन् । साविक बस्तीपुर गाविस ६ (हाल लहान नगरपालिका१४) मा २००२ सालमा राजनीतिक घरानाका मित्रलाल गिरी र पुण्यप्रभाका माहिलो छोराका रूपमा जन्मिएका हुन् गिरी । उनका पाँच भाइ र तीन दिदीबहिनी छन् । नागरिकतामा भने उनको जन्ममिति २००६ साल लेखिएको छ । १३ वर्षको उमेरमा बस्तीपुर माविबाट एसएलसी उत्तीर्ण गरेका गिरीले भारतको काशी विश्वविद्यालयबाट अर्थशास्त्रमा एमए पास गरेका छन् । काशी विश्वविद्यालयमा बीए अध्ययन गर्दाताका प्रजातान्त्रिक युवा दलमा आबद्ध भए । २०२४ सालमा त्यही संगठनको उपाध्यक्ष भए । नेपाल आउँदा पक्राउ परेपछि २ वर्ष जेल परे । जेलबाट छुटेपछि बीपीलाई भेट्न बनारस पुगे र सशस्त्र आन्दोलनको सहयोगी बने । २०३६ सालमा बहुदलको पक्षमा भोट माग्दा २ दिनअघि नै पक्राउ परेका उनी फेरि २०४२ सालको सत्याग्रहमा समातिए । २०४५ सालमा पनि उनी पक्राउ परेका थिए । गिरी २०५१ को आमनिर्वाचनमा पश्चिमी सिरहाको क्षेत्र नम्बर ५ बाट प्रतिनिधिसभा सदस्यमा निर्वाचित भए भने पहिलो र दोस्रो संविधानसभामा कांग्रेसबाट समानुपातिक सभासद भए । २०७४ को प्रतिनिधिसभा सदस्यमा उनी सिरहा १ बाट निर्वाचित भएका थिए ।"
समाजवादी नेता गुमायौं,"कांग्रेस नेता रामचन्द्र पौडेलले गिरीको निधनबाट कांग्रेसको समाजवादी आन्दोलनलाई ठूलो क्षति पुगेको बताएका छन् । उहाँले निजी स्वार्थ र पदको लोभ नराखी निराशक्त भएर जीवनभर विचारको राजनीति गर्नुभयो । कांग्रेसलाई प्रेरणा दिनुभयो । भरोसा दिनुभयो । यो अभाव कांग्रेसले पूर्ति गर्न सक्दैन, उनले भने, हामीले धेरै ठूलो प्रतिभाशाली र समाजवादी नेता गुमाएका छौं । यो मुलुककै लागि असह्य पीडा हो । कांग्रेस नेता शेखर कोइरालाले नेपालको सिंगो राजनीति र पार्टी संगठनमा गिरीको योगदान सधैं खड्किरहने बताए । नेपाली राजनीतिका अग्ला व्यक्तित्व, समाजवादी चिन्तक प्रदीप दाइले पुर्याएको योगदानको जति नै चर्चा गरे पनि अधुरै रहन्छ, उनले भनेका छन् । कांग्रेस महामन्त्री विश्वप्रकाश शर्माले पार्टीले महागुरु गुमाएको प्रतिक्रिया दिए । कांग्रेस नेता विमलेन्द्र निधिले आफूले राजनीतिक अभिभावक र अग्रज गुमाएको बताए । विद्यार्थीकालदेखि नै गिरीको सामीप्यमा प्रेरणा पाइरहेको प्रसंग उल्लेख गर्दै उनले भने, उहाँ रामायणको पनि ठूलो अनुरागी हुनुहुन्थ्यो, अद्वितीय विश्लेषक हुनुहुन्थ्यो भन्ने कुरा धेरै कमलाई थाहा छ । मेरो राजनीतिक गुरु भएको नाताले व्यक्तिगत रूपमा मलाई ठूलो चोट पुगेको छ । कांग्रेस नेता नरहरि आचार्य विचारको गहनता रहेका गिरी जतिको नेता समकालीन राजनीतिमा कोही नभएको बताए । उनले गिरी पार्टी र पार्टीभित्र गुटमा रहे पनि राजनीतिमा कुनै नेताप्रति पक्षधरता नदेखाई प्रश्न मात्रै उठाइरहने सदाबहार प्रतिपक्षी नेता रहेको बताए । विचारमा बीपीसँग पनि टक्कर लिन सक्ने हिम्मत भएको, सत्ता स्वार्थ र पदको लोभ नभएको नेता हुनुहुन्थ्यो । उहाँको दक्षता र गुणको धेरै लाभ कांग्रेसले लिएको छ । पार्टी र संगठनका लागि कहिल्यै क्षति पुर्याउनु भएन, कांग्रेसको कृति राख्ने काम गर्नुभयो, आचार्यले भने ।कांग्रेसकै नेतृत्वमा संविधान जारी गर्दा गिरीले असन्तुष्टि जनाएका थिए । उनले संविधानमा हस्ताक्षर गरेनन् । संविधान जारी गर्दा संसद्मै उपस्थिति भएनन् । मधेसको माग सम्बोधन नगरीकनै जारी गरेको भनेर गिरीले असन्तुष्टि जनाएका थिए ।"
आरक्षण अन्त्य गर्न सुझाव,"(काठमाडौं)  राष्ट्रिय समावेशी आयोगले १४ वर्षदेखि लागू आरक्षण व्यवस्थालाई अल्पकालीन व्यवस्थाको रूपमा ग्रहण गरी जतिसक्दो छिटो अन्त गर्नर् भनेको छ । आयोगले सरकारलाई बुझाएको विद्यमान सरकारी सेवामा आरक्षणको प्रभाव अध्ययन प्रतिवेदन २०७९ मा उक्त सुझाव दिइएको हो । आरक्षणबाट प्रवेश गरेकालाई अन्यसरह नै तालिमको व्यवस्थाका साथै थप क्षमता विकासका कार्यक्रम सञ्चालन गर्न आयोगले भनेको छ । आन्तरिक प्रतिस्पर्धातर्फको बढुवा व्यवस्थामा रहेको आरक्षणको व्यवस्था हटाउन र बढुवाका कुनै पनि गतिविधिमा आरक्षणको व्यवस्था नगर्न पनि आयोगको सुझाव छ ।सरकारले ऐतिहासिक विभेदबाट सृजित असमानता सच्याउन अल्पकालीन हस्तक्षेपको नीतिका रूपमा २०६४ पुसदेखि आरक्षण नीति अघि बढाएको हो । राष्ट्रिय समावेशी आयोग ऐन २०७४ जारी भएसँगै गठित आयोगले उद्देश्यअनुसार आरक्षण व्यवस्था लागू भएदेखि २०७८ असारसम्मको अभिलेखको अध्ययनबाट प्रतिवेदन तयार गरेको जनाएको छ । निजामती र स्वास्थ्य सेवामा सञ्चालित व्यवस्थालाई लिएर अध्ययन गरेको आयोगको भनाइ छ । निजामती सेवा ऐन, २०४९ संशोधन गरी आरक्षण लागू गरिएको थियो । ऐन संशोधनसँगै निजामती सेवाको खुला प्रतिस्पर्धाबाट पदपूर्ति गरिनेमध्ये ४५ प्रतिशत पद विभिन्न ६ समूहको लागि आरक्षणको व्यवस्था गरिएको थियो । त्यसमा महिला ३३ प्रतिशत, आदिवासीजनजाति २७, मधेसी २२, दलित ९, अपांगता ५ र पिछडिएको क्षेत्र ४ प्रतिशत छ ।आर्थिक, सामाजिक विकासमा विकासमा छुटेको जात, जाति, वर्ग, समूह, समुदायलाई लक्षित गरेर सकारात्मक विभेदका रूपमा आरक्षण व्यवस्था गरिएको हो । आरक्षण लागू भएयता लोक सेवा आयोगले सो अवधिमा ३९ हजार ९ सय ७९ जना उम्मेदवार सिफारिस गरेको छ । त्यसमा खुलातर्फ २५ हजार २३ जना र आरक्षणतर्फ १४ हजार ९ सय ५६ जना छन् । आरक्षण लागू भएपछि महिला ५ हजार १ सय ६०, आदिवासीजनजाति ४ हजार ५७, मधेसी ३ हजार १ सय ९९ ले प्रवेश पाएका छन् । त्यसैगरी दलित १ हजार ३ सय ८, अपांगता ६ सय ९८ र पिछडिएको क्षेत्रबाट ५ सय ३४ जनाले प्रवेश पाएका छन् ।हाल सरकारी सेवामा कायम रहेको आरक्षण व्यवस्थाले नेपालको शासकीय संरचना र आर्थिक सामाजिक विकासमा छुटेका समूहको सहभागिता अभिवृद्धि गरी महत्वपूर्ण योगदान गरेको छ, प्रतिवेदनमा छ, यो नीति सानो समुदायका लागि ठूलो समुदायको विरुद्ध गरिने भेदभावमा आधारित छ । अर्थात् यो भेदभाव सच्याउन गरिने भेदभाव हो, बहुसंख्यकविरुद्धको असमान व्यवहार हो । यस्तो असमानता अन्तर्राष्ट्रिय मानव अधिकारसम्बन्धी अभिसन्धिको समेत प्रतिकूल रहेको हुन्छ ।देशभरिका आर्थिक संस्थामा ३२ लाख जनशक्ति संलग्न छन् । आयोगका अध्यक्ष रामकृष्ण तिमल्सेनाले आरक्षण व्यवस्थाले निजामती सेवाको गुणस्तरमा दीर्घकालीन प्रभाव पार्ने भएकाले लक्षित वर्ग र समुदायलाई विशेष कार्यक्रमबाट सम्बोधन हुनुपर्ने बताए । आरक्षणले समुदायसम्म पुग्छौं तर व्यक्तिसम्म पुग्दैनौं, उनले कान्तिपुरसित भने, समूहभित्रका टाढाबाठाको पहुँच पुग्ने देखियो । त्यसैले राज्यले अर्को रणनीति अपाउनु पर्ने देखियो ।"
नाइजेरिया क्रिकेटमा जम्दै अस्मित,"(काठमाडौं)  अस्मित श्रेष्ठका बारेमा भन्नुपर्दा नेपालबाट सुरु भएर उनको यात्रा अफ्रिकामा दौडिरहेको छ । कुनै बेला उनीसँग नेपालको राष्ट्रिय क्रिकेट टोलीबाट खेल्ने सपना थियो । राष्ट्रिय टोलीबाट खेल्ने उनको त्यो सपना नेपालबाट नभई नाइजेरियाबाट पूरा भएको छ । बुवा तेजप्रसाद नवलपरासी सुनवल अनि आमा सावित्री गुल्मी जुहाङका, अस्मित जन्मिए भारत झारखण्डस्थित धनबादमा । उनका बुवा भारतमै काम गर्थे । भारतमै जन्मिए र हुर्किएपछि क्रिकेट उनको नसा बनिहाल्यो । कुनै बेला आफ्नो देशबाट खेल्नुपर्छ भन्ने लाग्यो । अस्मित नेपाल आए सन् २००९ मा । तत्कालीन भैरहवा (क्षेत्र नम्बर ४) बाट यू१६ राष्ट्रिय टोलीबाट खेल्न उनी आएका हुन् । उनले एउटै मात्र खेल खेल्न पाए । त्यो पनि फाइनल । कीर्तिपुरस्थित त्रिवि मैदानको त्यो फाइनल वीरगन्ज (क्षेत्र नम्बर २) विरुद्ध थियो । जहाँ उनी शून्यमै आउट भए । जंगबहादुर थापा भैरहवाका प्रशिक्षक थिए । यद्यपि प्रशिक्षणका क्रममा अस्मितले शक्ति गौचनबाट पनि सिक्ने मौका पाए । त्यहीं उनले अनुप थापालाई चिन्ने अवसर पाए । स्विचन शाह, प्रकाश केसी, सुसन भारी, देवेन्द्र सोमारेसँग उनले खेलेका थिए । उनी नेपाली, हिन्दी, अंग्रेजी सबै मिसाएर बोल्थे । उनलाई कम्युनिकेसन गर्न गाह्रो भइरहेको थियो । त्यसपछि अस्मित नेपालमा आएर खेल्नै पाएनन् । पढाइमा थिचिए । पढाइमा उनी त्यति अब्बल थिएनन् । जसले गर्दा परिवारको जोड पढाइमा केन्द्रित रह्यो । भारतमा पढाइसँगै उनले राँचीमा २०१२१३ मा आरएनडी सेल इन्डियाबाट खेल्न लागे । इशान किसन पनि त्यहींबाट खेलेका थिए । अर्को एक वर्ष किस्मतले त्यहाँ स्थानीयस्तरमा खेले ।सन् २०१५ मा किस्मत नाइजेरिया पुगे । घरबाट विदेश जान करबल गरेपछि बुवाको साथीको कम्पनीमा जागिर खान उनी नाइजेरिया पुगे । बुवाका साथी नाइजेरियामा माथिल्लो पोस्टमै काम गर्थे । सोही कारण नाइजेरिया पुगेका उनी अहिलेसम्म उतै छन् । जागिरका दौरान तीनवटा कम्पनी परिवर्तन गरिसकेका छन् । नाइजेरिया गएपछि उनी अहिले आक्कलझुक्कल मात्र नेपाल आउँछन् । पछिल्लो पटक सन् २०१६ मा नेपाल आएका थिए । िििकिस्मतलाई नाइजेरियामा क्रिकेट खेलिन्छ भन्ने पनि थाहा थिएन । मनोरञ्जनका लागि उनीसँग केही विकल्प थिएन । लागोसमा बजारमा ब्याट किनेर उनी कोलोनीमा खेलिरहन्थे । मेरो अनुहार चाइनिज, जापानिज, नेपाली, भारतीय जस्तो थियो । मैले कोलोनीमा क्रिकेट खेलेको देखेर भारतीय समुदायका मानिसले मलाई आधा घण्टा टाढा रहेको रंगशाला पुर्याइदियो, उनी नाइजेरियामा क्रिकेट खेल्दाको दिन सम्झन्छन् । टीबीएस रंगशालामा एक जनाले कोलकाताका मानिसलाई भेटाइदिनु नै त्यहाँ उनको क्रिकेट भाग्य खुल्नु थियो । त्यहाँको राइजिङ स्टार क्रिकेट क्लबबाट खेल्ने मौका पाए । अहिले पनि त्यहींबाट खेल्छन् । सन् २०१६ मा त्यहाँको लिगमा उनले सबैभन्दा बढी रन बनाए । उनका अनुसार नाइजेरिया क्रिकेटमा राम्रा टिम जति सबै लागोसमै छन् । त्यसको अर्को वर्ष उनलाई राष्ट्रिय टोलीको बन्द प्रशिक्षणका लागि ३२ खेलाडीभित्र राखियो । राजधानी अबुजामा बन्द प्रशिक्षण राखिएको थियो । तर, त्यतिबेला उनी टिममा परेनन् । कसैले पत्याएनन् । उनलाई पनि केही भनिएको थिएन । पछि खबर आयो विदेशी खेलाडीले त्यो देशमा बसेको तीन वर्षपछि मात्र खेल्न पाउने अन्तर्राष्ट्रिय क्रिकेट परिषद् (आईसीसी) को नियम रहेछ । उनी शनिबार र आइतबारमात्र लागोसमा लिग खेल्थे । बढी अफिसकै काममा केन्द्रित हुन थाले । तौल बढेर ७५ केजीबाट ८९ पुगिसकेको थियो । भारत घरमा जाँदा कसैले पनि शरीर देखेर पत्याउनै सकेनन् । सन् २०२० को अन्तिमतिर श्रीलंकाका विश्वकप विजयी असान्का गुरुसिंघे प्रशिक्षक भएर नाइजेरिया पुगेका थिए । त्यसले अस्मितलाई उत्साहित बनायो । उनी आफैं भने पूर्ण फिट थिएनन् । उनले आफ्नो फिटनेसबारे गुरुसिंघेलाई सबै बताए । नाइजेरियाको हिसाबमा भने उनी फिट देखिन्थे । स्किलले अर्थ राख्छ, गुरुसिंघेले यसो भनेपछि अस्मितलाई झन् उत्साह मिल्यो । नाइजेरियामा तीव्र गतिका बलर धेरै छन्, उनीहरूको अगाडि खेल्न सक्यौं भने केन्या र युगान्डासँग सजिलै खेल्न सक्छौं भनेर गुरुसिंघेले उनलाई उर्जा दिए । जबकि केन्या र युगान्डाको टोलीमा धेरै स्पिनर थिए । गुरुसिंघेको प्रशिक्षणमा उनले नाइजेरियाबाट ट्वान्टी२० अन्तर्राष्ट्रियमा डेब्यु गरे सन् २०२१ को अक्टोबर २९ मा । त्यो खेल सियरा लियोनविरुद्ध थियो । ६ ट्वान्टी२० अन्तर्राष्ट्रिय शृंखलामा नाइजेरिया पहिलो खेलमा पराजित भयो । त्यसपछि सबै ५ खेल जित्यो । पहिलो खेलमा आफू नर्भस भएको अस्मित सम्झन्छन् । सियरा लियोनसँगको खेलमा अस्मितले नाइजेरियाबाट सर्वाधिक १ सय २ रन बनाए । एक महिनापछि रुवान्डा जानु थियो । त्यो विश्वकप छनोट २०२२ का लागि अफ्रिकाको छनोट थियो । गुरुसिंघेले उनलाई सोधे । किस्मतले आफू फिट नभएको प्रशिक्षकलाई भने । प्रशिक्षकले फिट नभए पनि सियरा लियोनसँग सर्वाधिक रन बनाएको र रुवान्डा (राजधानी सहर किगाली) जान एक महिना अझै बाँकी रहेकाले चिन्ता नगर्न उनलाई सुझाए । तर अस्मितलाई अफिसमा छुट्टी पनि मिलिरहेको थिएन । त्यसले गर्दा उनी किगाली जान अनिच्छुक देखिएका थिए । तर गुरुसिंघे र नाइजेरिया क्रिकेट संघका अध्यक्ष आफैं किस्मतलाई बिदा मिलाइदिन लागिपरे । उनीहरू अफिस पुगेर किस्मतको हाकिमसँग भेटेर बिदा मागिदिए । जाने बेलामा गुरुसिंघेले हाकिमलाई हस्ताक्षर गरेर नाइजेरियाको जर्सीसमेत दिएर खुसी पारे । िििकिगाली यात्रा सोचे जस्तो भएन । अस्मितका लागि त दुःस्वप्न जस्तै भयो । नाइजेरिया सबै ६ खेलमा पराजित भयो । नाइजेरिया, युगान्डा, केन्या, तान्जानिया गरी ४ टिम थिए । सबैसँग २ खेल खेल्नुपर्ने । एक दिनमा दुई खेल खेल्नुपर्ने । तान्जानियामा केही मिलेन अस्मित र नाइजेरियाको । अभ्यासमै घाइते भएका थिए अस्मित । उनले ६३ रनमात्र बनाउन सके । उनका अनुसार त्यो स्तर फरक थियो ।त्यसयता नाइजेरियाको अन्तर्राष्ट्रिय खेल केही थिएन । सोही भएर गुरुसिंघे पनि नाइजेरियाबाट फर्किए । रुवान्डापछि अस्मितले पनि नाइजेरियाका लागि खेलेका छैनन् । सेप्टेम्बर १५ देखि २५ सम्म दक्षिण अफ्रिकामा अफ्रिका कप हुँदै छ । त्यसमा केन्या, युगान्डा, नाइजेरिया, घाना, बोत्सवाना, मलाबी, मोजाम्बिक, क्यामरुन खेल्दै छन् । उनको तयारी त्यसैलाई छ । वर्षाले बाधा गरिरहे पनि उनको तयारी यो पटक अर्धशतक हान्नलाई छ । अहिले पनि उनी नाइजेरियामा आइरन स्टिलको कम्पनीमा काम गर्दै क्रिकेट खेलिरहेका छन् । ओपनिङ ब्याटर तथा विकेटकिपर अस्मितले नाइजेरियाबाट १२ ट्वान्टी२० अन्तर्राष्ट्रिय खेल खेलिसकेका छन् ।"
केनको कीर्तिमानी गोल,"लन्डन (एएफपी) ह्यारी केन उल्भसमाथि टोटेनहमको १० को जितमा गोल गर्दै शनिबार प्रिमियर लिगमा एउटै क्लबका लागि सबैभन्दा बढी गोल गर्ने खेलाडी बनेका छन् ।उनले टोटेनहमका लागि १८५ गोल गर्दै म्यानचेस्टर सिटीका अर्जेन्टिनी स्ट्राइकर सर्जियो अगुइरोको १८४ गोलको कीर्तिमान उछिनेका हुन् । केनले टोटेनहमका लागि सबै किसिमको प्रतियोगितामा २५० गोल पनि पूरा गरेका हुन् । उत्तरी लन्डनको क्लबका लागि सबैभन्दा बढी गोलको कीर्तिमानमा उनी जिम्मी ग्रिभ्ससँग १६ गोल नजिक पुगेका छन् ।२९ वर्षीय केनले टोटेनहम हर्टस्पर रंगशालामा दोस्रो हाफमा नजिकबाट उक्त गोल गरेका हुन् । उनले गत साता चेल्सीविरुद्ध २२ को बराबरीमा अन्तिम क्षणमा सिजनकै पहिलो गोल गर्दै अगुइरोको कीर्तिमान बराबरी गरेका थिए । सुरुका तीन खेलमध्ये दुई जितसँगै टोटेनहम शीर्षस्थानमा छ । तर, टोटेनहम यो साताका अरू खेलका नतिजासँगै शीर्षस्थानका कायम नरहन सक्छ ।टोटेनहमलाई व्यवस्थापक एन्टोनियो कोन्टेले सम्हालेसँगै गत सिजनमा फेरि बलियो बनाएका थिए । उनले टिमलाई शीर्ष चारमा राख्दै च्याम्पियन्स लिगमा छनोट गराएका थिए । उनलाई टचलाइन मा थोमस टचेलसँगको झगडापछि जरिवाना गरियो । तर प्रतिबन्धबाट जोगिए । चेल्सीका व्यवस्थापक टचेललाई एक खेल प्रतिबन्ध लगाइएको छ । यसपालि आफ्नै रोजाइका खेलाडीलाई खेलाएका कोन्टेको टिमले पहिलो हाफमा प्रभावशाली प्रदर्शन गर्यो । उल्भसले ३ करोड ८० लाख पाउन्डमा क्लब कीर्तिमान बनाउन पोर्चुगलको स्पोर्टिङ लिस्बनबाट ल्याएका म्याथ्युज नुनेजको प्रदर्शन पनि आकर्षक रह्यो । केनले इभान पेरिसिचको हेडर पास मा आकर्षक फिनिसिङमा गर्दै ६४ औं मिनेटमा निर्णायक गोल गरे । टोटेनहमका लागि प्रिमियर लिगमा १ हजार गोल पनि हो यो ।"
ललितपुर हाइ र आर्मी च्याम्पियन,काठमाडौं (कास) नेपाल आर्मी टिम र ललितपुर हाइले शनिबार प्रथम राष्ट्रिय खुला बास्केटबल प्रतियोगिताको जितेका छन् । आर्मी पुरुष र ललितपुर महिलामा च्याम्पियन भए ।नखिपोटस्थित आयोजक नखिपोट युथ क्लबको हलमा शनिबार सम्पन्न फाइनलमा आर्मीले रोयललाई ७७६५ स्कोरले पराजित गर्यो । आर्मीका आयुष सिंहले १९ स्कोर जोडे । पहिलो क्वाटरमा १०८ को अग्रता लिएको आर्मी दोस्रोमा २५२६ ले पछि पर्यो । बाँकी दुई क्वाटरमा अग्रता बनाउँदै आर्मीले उपाधि जित्यो । आर्मीले तेस्रोमा २०१३ र चौथोमा २२१८ को प्रदर्शन गर्यो । आर्मीले ५० हजार र रोयलले २५ हजार रुपैयाँ पुरस्कार पाए ।महिलातर्फ ललितपुर हाइले आयोजक नखिपोटलाई ३७३५ को साँघुरो अन्तरमा हरायो । ललितपुरकी अस्मिता थापाले १५ स्कोर जोडिन् । ललितपुरले ९८ को अग्रताबाट पहिलो क्वाटर आफ्नो पक्षमा पारेको थियो । दोस्रो क्वाटरमा नखिपोट ११५ को अग्रता बनाएपछि ५ स्कोरले अगाडि रह्यो । तेस्रो क्वाटरको खेलमा ललितपुरले १४६ को प्रदर्शन गर्नु जितको आधार बन्यो । अन्तिम क्वाटरमा नखिपोटले १०९ को अग्रता लिए पनि समग्रमा २ अंकले उपाधि गुमायो । ललितपुरले ३० र नखिपोटले १५ हजार रुपैयाँ पुरस्कार पाए ।आर्मीका आयुष सिंह र ललितपुरकी अस्मिता थापा मोस्ट भ्यालुएबल प्लेयर घोषित भए । दुवैले जनही ५ हजारसहित गिफ्ट ह्याम्पर प्राप्त गरे ।
